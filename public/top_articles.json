[
  {
    "title": "אולימפיאדת פריז (2024)",
    "extract": "המשחקים האולימפיים של קיץ 2024 הם המשחקים האולימפיים ה-33 בעת החדשה. הם יחלו ב-26 ביולי 2024 ויימשכו עד 11 באוגוסט 2024. בכינוס ה-131 שנערך בלימה בשנת 2017 בחר הוועד האולימפי הבינלאומי את פריז, בירת צרפת, כמארחת של המשחקים. פריז תארח את האולימפיאדה 100 שנים לאחר שאירחה את המשחקים האולימפיים בפעם האחרונה ובפעם השלישית בתולדותיה, לאחר שאירחה את המשחקים האולימפיים בשנת 1900 ובשנת 1924. אירוח האולימפיאדה בשנת 2024 יהפוך את פריז לעיר השנייה שמארחת שלוש אולימפיאדות, אחרי לונדון. טקס הפתיחה יערך על נהר הסן, כמו גם תחרויות טריאתלון ושחייה במים פתוחים.\n\n ערך מורחב – המכרז האולימפי 2024 ו-2028\nעל אירוח האולימפיאדה התמודדו תחילה גם המבורג, רומא ובודפשט, אך הן פרשו בשל עלויות האירוח והתשתיות וחוסר התמיכה המקומית באירוח. לוס אנג'לס ופריז נותרו המועמדות היחידות ובשל כך החליט הוועד האולימפי לקדם הסכם לפיו שתי הערים יזכו לארח, אחת ב-2024 והשנייה ב-2028, כלומר, לא יתקיים מכרז לקבלת הצעות אירוח למשחקים האולימפיים של 2028. בכינוס ה-126 של הוועד האולימפי הבינלאומי, בלימה בשנת 2017, נבחרה פריז לארח את המשחקים ב-2024 ואילו לוס אנג'לס נבחרה לארח ב-2028.\n\nלהלן ענפי הספורט ומספר התחרויות כפי שאושרו על ידי הוועד האולימפי הבינלאומי:\n\nלוח הזמנים לאולימפיאדת פריז כפי שפורסם על ידי הוועדה המארגנת:\n\nבמשחקים משתתפים ספורטאים מ-204 מדינות, משלחת הפליטים, וספורטאים אינדיבידואלים ניטרליים. בעקבות מלחמת אוקראינה–רוסיה שפרצה לאחר סיום אולימפיאדת בייג'ינג (2022) המליץ הוועד האולימפי הבין-לאומי על צעדי מניעה שכללו אי השתתפות ספורטאים מרוסיה ולבארוס בתחרויות בין-לאומית. בינואר 2023, אישר הוועד האולימפי הבין-לאומי תנאים מחמירים שיאפשרו לספורטאים מהמדינות הללו להשתתף במשחקים כספורטאים ניטרליים, בכפוף לאישור פאנל בחינה עצמאי. הספורטאים הניטרליים לא נחשבים כחלק ממשלחת ולכן לא יצעדו בטקס הפתיחה או יופיעו בטבלאות המדליות שמפורסמות על ידי הוועד האולימפי או הוועדה המארגנת של המשחקים. קוריאה הצפונית שבה למשחקים לאחר שהייתה המשלחת היחידה שבחרה לא להשתתף במשחקים האולימפיים בטוקיו בעקבות מגפת הקורונה.\n\nהמשחקים הפאראלימפיים פריז (2024)\nישראל באולימפיאדת פריז (2024)\nספורטאים אינדיבידואלים ניטרליים\n\n אתר האינטרנט הרשמי של אולימפיאדת פריז  (בצרפתית)\n אתר האינטרנט הרשמי של אולימפיאדת פריז  (בצרפתית ובאנגלית)\n אתר האינטרנט הרשמי של אולימפיאדת פריז  (באנגלית)\n אתר האינטרנט הרשמי של אולימפיאדת פריז  (באנגלית)\n אתר האינטרנט הרשמי של אולימפיאדת פריז  (בצרפתית)\n אולימפיאדת פריז, ברשת החברתית פייסבוק\n אולימפיאדת פריז, ברשת החברתית אקס (טוויטר)\n אולימפיאדת פריז, ברשת החברתית אינסטגרם\n אולימפיאדת פריז, ברשת החברתית טיקטוק\n אולימפיאדת פריז, ברשת החברתית LinkedIn\n אולימפיאדת פריז, סרטונים בערוץ היוטיוב\nאביב לביא, היעד השאפתני של פריז: אולימפיאדה בלי פלסטיק, באתר זמן ישראל, 30 במאי 2023\n הניו יורק טיימס, המדליות של אולימפיאדת פריז יעוטרו במשושה מתכת המשוחזר ממגדל אייפל, באתר הארץ, 16 בפרואר 2024\n ספורט הארץ, ראשת העיר פריז בחרה במלכת דראג לשאת את הלפיד האולימפי, ועוררה סערה, באתר הארץ, 9 במאי 2024",
    "pageid": 1507202
  },
  {
    "title": "אילן רמון",
    "extract": "אילן רמון (20 ביוני 1954, י\"ט בסיוון ה'תשי\"ד – 1 בפברואר 2003, כ\"ט בשבט ה'תשס\"ג) היה טייס החלל הישראלי הראשון. שימש מומחה מטען בצוות מעבורת החלל קולומביה במסגרת משימה STS-107. ב־1 בפברואר 2003 נספה יחד עם צוות המעבורת, שהתפרקה עם חזרתה לאטמוספירה של כדור הארץ. קודם לכן שירת כטייס בחיל האוויר הישראלי והגיע לדרגת אלוף-משנה.\n\nרמון נולד בשם אילן וולפרמן ב-20 ביוני 1954, ברמת גן. משפחתו של אביו, אליעזר (1923–2006), נמלטה ב-1935 מגרמניה הנאצית. משפחת אימו חייתה בפולין. אימו, טוניה (1927–2003), עלתה עם אימה לישראל ב-1949 לאחר שניצלו ממחנה ההשמדה אושוויץ.\nאילן למד בבית הספר היסודי \"רמת חן\" ברמת גן. בשנת 1962 עברה המשפחה לגור בבאר שבע, שם למד בבית הספר \"בארי\". הוא סיים את לימודיו התיכוניים בתיכון מקיף ג' בבאר שבע בשנת 1972. עם גיוסו לצה\"ל, שינה את שם משפחתו לרמון עקב אהבתו למכתש רמון.\nלאחר שנהרג באסון המעבורת 'קולומביה', הוסב שם בית הספר \"רמת חן\" על שמו.\n\nבאוגוסט 1972 התגייס רמון לחיל האוויר והחל בקורס טיס, אותו נאלץ לעזוב לאחר שמונה חודשים מאחר ששבר את ידו. במלחמת יום הכיפורים שירת ביחידת לוחמה אלקטרונית בבסיס אום חשיבה שבסיני. הוא חזר לקורס הטיס, ובמהלכו נאלץ, בעקבות תקלה טכנית, לנטוש יחד עם המדריך שהיה עמו, מטוס פוגה מגיסטר (שבו לא הותקנו כיסאות מפלט). במהלך הנטישה נפצע באורח קל. הוא סיים את הקורס בשנת 1974 במגמת קרב, כחניך מצטיין. הוא שירת כטייס קרב, תחילה כטייס סקייהוק בטייסת 102 ולאחר מכן כטייס נשר בטייסת 253 בבסיס איתם בסיני. ב־1980 נמנה עם הטייסים הראשונים שנסעו לארצות הברית כדי ללמוד להטיס את מטוס ה־F-16, והיה בצוות הקליטה של המטוס בחיל האוויר.\nביוני 1981 השתתף רמון בהפצצת הכור שהחל להיבנות בעיראק. הוא היה מהראשונים שנטלו חלק בתכנון המבצע והיה הצעיר בין הטייסים שהשתתפו בתקיפה. רמון היה האחרון במבנה התקיפה, מיקום שנחשב למסוכן במיוחד, משום שבעת שהמטוס האחרון יבצע את התקיפה כבר יאבד גורם ההפתעה והגנת הנ\"מ של האויב כבר תהיה פעילה. עם היציאה מיעף ההפצצה לא ענה רמון לקריאות מוביל המבנה, וחבריו חששו לחייו; רמון תיאר לאחר מכן שהיה המום מעומסי כוחות הג'י שהופעלו עליו בעת ההפצצה, אך לאחר כמה שניות התעשת וענה לקריאות מוביל המבנה.\nבהמשך השנה מונה לסמ\"ט ב' בטייסת הנגב. ב-20 בינואר 1982, במהלך טיסת אימון, התנגש רמון במטוס אחר מהטייסת (מספרי זנב: 276 ו־266). רמון והטייס השני נטשו בשלום והמטוסים התרסקו. חצי שנה לאחר מכן השתתף במלחמת לבנון הראשונה.\nב־1983 השתחרר משירות הקבע והחל ללמוד באוניברסיטת תל אביב וכעבור ארבע שנים קיבל תואר ראשון בהנדסת אלקטרוניקה ומחשבים. עם סיום לימודיו הצטרף לצוות הפיתוח של מטוס הלביא.\nב-1988 חזר רס\"ן רמון לחיל האוויר והתמנה לסמ\"ט א' בטייסת 119 (\"העטלף\"), אז טייסת מטוסי קורנס (פנטום). בתפקידו זה הוביל מבצעי צילום מיוחדים ורגישים ברחבי המזרח התיכון ומעבר לו. ב-1990 מונה רמון לפקד על טייסת 117 (\"הסילון הראשונה\"), אז טייסת מטוסי ברק (F-16) בבסיס רמת דוד. ב-1992 מונה לראש ענף מטוסים במחלקת אמצעי לחימה שבמטה חיל האוויר וב-1994 קודם לדרגת אלוף-משנה ושירת כראש מחלקת אמצעי לחימה, עד 1997.\nלאורך שירותו צבר רמון יותר מ־3,000 שעות טיסה על מטוסי סקייהוק, נשר ופנטום, ויותר מ־1,000 שעות טיסה על הדגמים השונים של מטוס הF-16.\n\n ערך מורחב – STS-107\nרמון נבחר להיות טייס החלל הישראלי הראשון על ידי חיל האוויר, בעקבות הסכם שנחתם בין ישראל לארצות הברית ב־1995 לשלב ישראלי בטיסה לחלל של נאס\"א. סוכנות החלל הישראלית פנתה לחיל האוויר בבקשה שיבחר בעבורה את המשתתף, וב־1997 בחר החיל ברמון. ב־1998 רמון ומשפחתו: אשתו רונה, וארבעת ילדיהם - העתיקו את מושבם אל מתקן האימונים לאסטרונאוטים בארצות הברית. אימוניו של רמון לקראת הטיסה היו אמורים להימשך כשלוש שנים, ובאוגוסט 2001 נקבע מועד הטיסה למאי 2002, אך נאס\"א דחתה את שיגור קולומביה מספר פעמים.\nרמון לקח עמו לחלל חפצים שונים המייצגים את החברה הישראלית, בהם:\n\nנס הנשיא\nדגל ישראל\nדגל חיל האוויר הישראלי\nדגלון עם סמל סוכנות החלל הישראלית\nאבן עם סמל אוניברסיטת תל אביב\nדגלון עם סמל מוזיאון חיל האוויר\nדגלון עם סמל העיר רמת גן, עיר הולדתו\nדגלון עם סמל העיר באר שבע, העיר בה גדל\nדגלון עם סמל בית הספר \"בליך\", הממוקם בשכונת מגוריו של רמון, רמת חן, ובו למדו ילדיו כשחזרו לישראל\nהעתק של ציור שצייר פטר גינז, נער בטרזין, \"כדור הארץ במבט מהירח\", שפורסם בעיתון הנוער ודם. הציור המקורי מוצג במוזיאון האמנות של \"יד ושם\". ארבעה ימים לאחר ההתרסקות הקים יד ושם ויטרינה במוזיאון לתולדות השואה ובה תצוגה לזכר רמון וגינז. העתק של הציור נמסר לרונה רמון, במלאת 15 שנים לאסון המעבורת. העתק נוסף של הציור נשלח לאסטרונאוט האמריקני אנדרו פוסטל שהיה עמיתו של רמון בנאס\"א כדי לקחת אותו עמו לטיסתו בחלל.\nספר תורה זעיר שקיבל מניצול השואה פרופסור יהויכין יוסף שקיבל אותו במחנה ברגן-בלזן מהרב שמעון דסברג שהבריח אותו למחנה\nספר תנ\"ך מוקטן שהודפס על מיקרופילם שקיבל מנשיא המדינה משה קצב\nמטבע של שמינית השקל מהמרד הגדול\nדולר מהרבי מליובאוויטש שהעניק לו שליח הרבי מליובאוויטש במרכז החלל בפלורידה\nרמון התעניין טרם נסיעתו כיצד לקיים מצוות בחלל. בשאלה לגבי שמירת יום השבת בחלל השיבו רבנים כי עליו לספור שישה פרקי זמן שאורכם 24 שעות, ולשמור את השבת בפרק הזמן השביעי, בדומה לנוהג ההלכתי בקטבים בהם השמש אינה זורחת חודשים ארוכים.\n\n ערך מורחב – אסון מעבורת החלל קולומביה\nלאחר מספר דחיות בשיגור, מעבורת החלל קולומביה שוגרה ב-16 בינואר 2003 (י\"ג בשבט, ה'תשס\"ג) ממרכז החלל קנדי, למשימה בת 16 ימים בחלל. ב-21 בינואר קיים ראש הממשלה אריאל שרון שיחת טלפון עם רמון.\nבתפקידו במשימת STS-107 במעבורת השתתף רמון בביצוע ניסוי האבק הישראלי, שתוכנן באוניברסיטת תל אביב במטרה לחקור כיצד משפיעות סופות אבק על המזרח התיכון, וכן ניסויים נוספים, בביולוגיה ובפיזיקה, שאחד מהם הוכן על ידי תלמידי כיתה י\"א מאורט קריית מוצקין.\nבמהלך שהותו בחלל כתב רמון יומן. בעמודים שנמצאו תיעד רמון את חוויותיו מאז השיגור ועד היום השישי למסעו בחלל. אחד הדפים ששוחזרו בעזרת המחלקה לזיהוי פלילי של משטרת ישראל היה דף שעליו כתב רמון את מילות הקידוש לליל שבת. הוא גם טרח לנקד בכתב ידו את האותיות כדי שלא לטעות בהגייתן.\n\nב־1 בפברואר 2003 נספה רמון יחד עם ששת חבריו לצוות, כשהמעבורת התפרקה עם חזרתה לאטמוספירה של כדור הארץ. הסיבה לתאונה הייתה חתיכת קצף אטימה שנשברה במהלך השיגור ופגעה ברעפי ההגנה מחום בכנף השמאלית של המעבורת. במהלך הכניסה מחדש הכנף הפגועה התחממה אט-אט ולבסוף התפרקה, דבר אשר גרר פירוק מוחלט של המעבורת. גופתו של רמון זוהתה ב-5 בפברואר והובאה לישראל חמישה ימים לאחר מכן. \n\nב-10 בפברואר, עם הגעת ארונו של רמון לישראל, נערך טקס ממלכתי לזכרו בבסיס חיל האוויר שליד נמל התעופה בן-גוריון, בנוכחות משפחתו, נשיא המדינה, ראש הממשלה ונציגי נאס\"א. למחרת, ב-11 בפברואר, נקבר רמון בבית העלמין בנהלל בטקס צבאי. אלמנתו רונה ביקשה להשמיע במהלך ההלוויה את השיר \"Imagine\" של ג'ון לנון, כפי שהושמע במהלך המשימה בחלל. ברקע נשמעו קולותיהם של רמון ועמיתו ווילי מק'קול, המביעים תקווה לעתיד טוב יותר, באנגלית ובעברית. הטקס נחתם במטס מבנה של ארבעה מטוסי אף-16 מעל בית העלמין, כשאחד מהם עזב את המבנה.\n\nלאחר מותו, עוטר רמון בעיטורים הבאים:\n\nמדליית נאס\"א לשירות ציבורי מצטיין\nמדליית נאס\"א לטיסה בחלל\nמדליית הכבוד של הקונגרס בתחום החלל\nאות הערכה מטעם הרמטכ\"ל\n\nבפברואר 2004 הונצח רמון על בול שעוצב בידי דניאל גולדברג. על הבול מופיעים דיוקנו של רמון בחליפת חלל, מבט מהמעבורת אל ישראל וסיני, מפת כוכבים, המעבורת קולומביה, וסמל סוכנות החלל הישראלית.\nבשנת 2007 כתב הסופר משה גרנות ספר אודות רמון בהוצאת \"דני ספרים\" שנקרא \"הנער שחלם לעוף: סיפורו של אילן רמון – האסטרונאוט הישראלי הראשון\".\nבינואר 2013 יצא הספר \"מעלינו רק רקיע\" (הוצאת משכל), אשר מרכז את יומניהם של אילן רמון ואסף בנו.\n\nכנס החלל הבינלאומי על שם אילן רמון מתקיים מדי שנה על ידי סוכנות החלל הישראלית ומשרד המדע והטכנולוגיה. הכנס זוכה לתהודה רבה ומגיעים אליו בכירים בתחומי המדע והחלל מרחבי העולם, ראשי סוכנויות חלל, מרצים מובילים ומשלחות אסטרונאוטים מנאס\"א.\nסוכנות החלל הישראלית מקיימת את 'שבוע החלל הישראלי' מדי שנה במועד פטירתו.\nמרכז רמון מקיים כל שנה חידון ארצי בנושא חלל ואסטרונומיה לזכרו של אילן רמון.\nקרן רמון על שם אילן ואסף רמון, בנשיאות אלמנתו, מפעילה תוכניות חינוכיות בנושאי חלל, מדע וטכנולוגיה.\nבמאי 2010, במסגרת משימה STS-132 של מעבורת החלל אטלנטיס, הוטסה סיכת הלוחם של טל רמון, בנו של אילן רמון, ששירת ב\"יחידה שבעמק\", לתחנת החלל הבינלאומית ושוחררה לחלל בשמו ולזכר אביו. סיכת הלוחם צולמה על רקע החלל החיצון. עותק תמונת הסיכה ותעודת מקוריות מטעם NASA נמסרו למפקד היחידה, למשמרת בפינת הנצחה בבסיס רמת דוד.\n\nנמל התעופה הבינלאומי רמון - אילת נקרא על שם אילן רמון ובנו, אסף ב-9 במאי 2013 הונחה אבן הפינה לנמל, במעמד אשתו רונה רמון ושר התחבורה ישראל כ\"ץ והוא נפתח ב-21 בינואר 2019.\nשמו של רמון מונצח במרכז אילן רמון לנוער שוחר פיזיקה, מרכז מדעי ומצפה כוכבים לנוער באוניברסיטת בן-גוריון.\nבשנת 2014 הוקם בפארק המדע קריית ויצמן בניין הנקרא על שמו.\n\"פארק רמון למדע\" בעיר קריית ביאליק.\n\"מרכז החלל טייבה\", שנחנך ב-2012, תוכנן להיקרא על שמו של אילן רמון. בעקבות התנגדות שהעלה ח\"כ אחמד טיבי לכך שמרכז חלל בעיר ערבית ייקרא ע\"ש טייס קרב שהשתתף בהפצצות בלבנון, לא נקרא המרכז באופן ישיר על שמו של רמון, אלא \"מרכז החלל טייבה להנצחת זכר האסטרונאוט אילן רמון\".\n\nבמרכז המבקרים המחודש על שפת מכתש רמון שולב החל מתחילת 2013 סיפורו של האסטרונאוט לצד סיפורו של המכתש. בין השאר מוצגת בו חליפת חלל של רמון לצד דגם של מעבורת חלל.\nרמון וחבריו לטיסה הונצחו במצפור בהר רמון, אשר צופה אל \"קרני רמון\", גבעות בזלת במערב מכתש רמון.\nבאוגוסט 2020 נחנך אתר הנצחה לאילן, רונה ואסף רמון בפארק הלאומי, רמת גן.\n\nהאסטרואיד 51828 אילנרמון נקרא על שמו.\nבגבעות קולומביה שבמאדים נקראו פסגות הרים על שם כל אחד מאנשי צוות הקולומביה, ובהן אחת על שמו של אילן רמון.\nשבעה מכתשים על הירח נקראו על שם כל אחד מאנשי צוות הקולומביה, ובהן אחד על שם רמון. כל המכתשים נמצאים בתוך מכתש אפולו .\nבשתי ערים בקנדה נקראו רחובות על שמו: מאז 2003 בעיר קוט סנט לוק (Cote St. Luc), והחל מ-2007 גם בעיר ווהן (Vaughn).\nרחוב בבאר שבע המוביל לכיוון חצרים נקרא על שם אילן רמון. באותו רחוב ממוקם בית הספר הטכני של חיל האוויר ובשנת 2007 הוקמה בו אנדרטה לזכרו. ב-2008 נקראה על שמו באותו רחוב גם הכיכר המובילה לבית הספר, והוצב בה מטוס פנטום מהטייסת שבה שירת.\nהיישוב הקהילתי מצפה אילן הנמצא באזור ואדי עארה, 4 ק\"מ מערבית לחריש, קרוי על שמו על פי החלטת התושבים.\nב-2010 נקראה על שמו כיכר אילן רמון שבמרכז העיר אשדוד (ידועה גם בתור \"כיכר הסיטי\", \"המחט\" או \"הקריה\").\n\nמספר בתי ספר נקראו על שמו של אילן רמון ביישובים הבאים: באר יעקב, גן יבנה, גדרה, הוד השרון, חדרה, ירושלים, כוכב יאיר צור יגאל, מודיעין, נתניה, רחובות, ראשון לציון, רמת גן, שערי תקווה, כפר סבא ופתח תקווה. בספטמבר 2011 החליף בית הספר היהודי באגורה הילז שבקליפורניה, בארצות הברית את שמו ונקרא אף הוא על שם אילן רמון.\nתנועת הצופים הקימה שלושה שבטי צופים על שם אילן רמון: שבט \"אילן\" בחדרה, שצבעי הזיהוי שלו הם כחול וכתום (המזכירים את השמיים ואת צבע חליפת האסטרונאוט של רמון), שבט \"רמון\" בקריית השרון, נתניה, שלוחת ״רמון״ של שבט ארבל בראשון לציון ושבט \"רמון\" ביוסטון, צופי צבר.\nבבט\"ר ניצנים נקראה פלוגה \"פלוגת אילן\" על שמו של אילן רמון.\nהמחלקה לרפואה דחופה בבית החולים קפלן ברחובות נקראת על שמו.\n\nרמון הותיר אחריו אשה, רונה, וארבעה ילדים - אסף, יפתח, טל ונועה.\nבנו הבכור אסף התגייס לחיל האוויר וסיים בהצטיינות את קורס הטיס במגמת קרב. במהלך קורס הטיס, ניצל במרץ 2009 מתקלה במטוס סקייהוק שאותו הטיס וזכה לשבחים על היחלצותו מהתרסקות. ב־13 בספטמבר 2009, שבועות אחדים לאחר סיום הקורס, נהרג אסף במהלך אימון מבצעי בהטיסו מטוס F16, לאחר ביצוע תמרון חד בעקבותיו לקה, ככל הנראה, באובדן הכרה זמני (Blackout) כתוצאה מכוח ג'י חזק שפעל על גופו, והוא נהרג בהתרסקות מטוסו בדרום הר חברון. בעקבות מותו, התפתח דיון ציבורי במדיניות הנהוגה בצבא, לפיה שירותם הקרבי של מועמדים לשירות ביטחון בני משפחות שכולות, מותנה באישור הוריהם, מה שמאפשר להם, עקרונית, מסגרות שירות עתירות סיכון. אסף רמון נקבר לצד אביו, בבית העלמין בנהלל.\nבשנת 2018, תשע שנים לאחר שנהרג, הונחה לזכרו אבן הפינה למכינה קדם צבאית שתיקרא \"בית אסף\".\nאלמנתו של אילן רמון, רונה, נבחרה להדליק משואה בטקס הדלקת המשואות ביום העצמאות ה-68 בשנת 2016 (תשע\"ו). ב-17 בדצמבר 2018 נפטרה בגיל 54 ממחלת הסרטן.\nבנו של אילן רמון, טל רמון, הוא מוזיקאי (זמר, פסנתרן, כותב ומלחין).\nבשנת 2024, השתתף בנו, יפתח, יחד עם חברו סהר קורן, בעונתה התשיעית של תכנית הטלוויזיה \"המירוץ למיליון\", ששודרה אז בקשת.\n\nSTS-107\nמבצע אופרה – תקיפת הכור הגרעיני בעיראק\nאסון מעבורת החלל קולומביה\n\nאבי בליזובסקי ויפה שיר-רז, התרסקות הקולומביה - סיפורה של משימה STS-107, כנרת, זמורה-ביתן, 2003 (הספר בקטלוג ULI)\nספרות יפה\nמשה גרנות, הנער שחלם לעוף, דני ספרים, 2007 (הספר בקטלוג ULI)\nתמי ליימן-וילציג בתרגום לעברית של מירה מאיר (איורים: וולף בולבה), לקים הבטחה: מסעו של ספר תורה, ספריית פועלים, בני ברק תשס\"ד - ספר מנוקד לילדים על מסעו של אלוף-משנה אילן רמון לחלל עם ספר התורה הזעיר שהבריח הרב דסברג לברגן-בלזן. (הספר בקטלוג ULI)\n\n אילן רמון, ב\"וידאופדיה\" – אנציקלופדיית הווידאו של חברת החדשות באינטרנט\nקורות החיים של אילן רמון, באתר \"יזכור\" של משרד הביטחון\nאשכול אילן רמון, באתר \"הידען\"\nריאיון עם אילן רמון, באתר \"הידען\"\nנפרדים מאילן - גיליון מיוחד של בטאון חיל האוויר, גיליון 149, 1 בפברואר 2003\nעדי לשם וכרמל שטרן, ‏זכרונות מאילן, באתר חיל האוויר הישראלי, 1/02/2018\nנחנך מרכז החלל על שם אילן רמון, באתר וואלה‏, 1 בנובמבר 2005\nמרכז אילן רמון לנוער שוחר פיזיקה (אורכב 28.11.2020 בארכיון Wayback Machine)\nמשימתו של אילן רמון בחלל, באתר סוכנות החלל הישראלית\nנועם קרן, ‏יגיע רחוק, באתר חיל האוויר הישראלי, בטאון חיל האוויר, גיליון 121, פברואר 1998\nנועם קרן, אילן רמון בראיון מהחלל\nynet, ממחנה הריכוז לחלל החיצון, באתר ynet, סיפורו של פרופ' יהויכין וספר התורה הזעיר, לפני טיסתה האחרונה של מעבורת החלל קולומביה, 21 בינואר 2003\nהכנסת ספר תורה שישמש את משלחות צה\"ל מחוץ לישראל לבית הכנסת של יד ושם, באתר של יד ושם\nהכנסת ספר תורה שהוא העתק לזה שנשרף עם אילן רמון לבית הכנסת במצפה אילן לזכרו של אילן רמון, באתר \"דתילי מודיעין\"\nתקציר המשדר \"גווילים של תקווה\" באתר מוטקה\n טיסת מעבורת החלל STS-107 בה השתתף אילן רמון ז\"ל, באתר הספרייה הדיגיטלית להיסטוריה ומורשת חיל האויר \nד\"ר דליה צ'שנובסקי, ניסוי בחלל הגן הכימי, על-כימיה, גיליון 8\n  שרי מקובר-בליקוב, יומן חלל, באתר \"ידיעות אחרונות\", 22 במאי 2019\nדבריהם של אילן רמון ועמיתו ויליאם מק'קול בחלל, לאחר השמעת השיר Imagine של ג'ון לנון, YouTube\nאילן רמון, באתר \"Find a Grave\" (באנגלית)\nנתי גבאי, אילן רמון שואל את ישעיהו ליבוביץ: מהי תכליתו של האדם בעולם הזה? (1977), בבלוג \"הספרנים\" של הספרייה הלאומית, פברואר 2021\nדברי אילן רמון במפגש במלאת 20 שנה למבצע אופרה ערוץ היוטיוב של ארכיון צה\"ל ומערכת הביטחון, יוני 2021.\n אילן רמון (1954-2003), דף שער בספרייה הלאומית\nמרים זקהיים, חלל שנשאר: יומנו של אילן רמון מגיע לספרייה הלאומית, באתר הספרנים, ‏29 במאי 2024",
    "pageid": 699
  },
  {
    "title": "אל-חודיידה (עיר)",
    "extract": "אל-חוּדַיידַה (בערבית: الحديدة) היא עיר נמל במערב תימן, היא העיר המרכזית של מחוז אל-חודיידה ומונה כ-500,000 תושבים.",
    "pageid": 1247854
  },
  {
    "title": "אלון בן-דוד",
    "extract": "אלון בן-דוד (נולד ב-9 בנובמבר 1967) הוא פרשן צבאי, עיתונאי וכתב בטלוויזיה. בן-דוד הוא הפרשן הצבאי של חדשות 13, וכן הגיש את התוכנית \"שישי\" בערוץ 10.",
    "pageid": 320472
  },
  {
    "title": "אסף רפפורט",
    "extract": "אסף רפפורט (נולד ב-28 באוגוסט 1983) הוא יזם סדרתי, מיליארדר, איש עסקים ומהנדס תוכנה ישראלי, המתמחה בתחום אבטחת מידע. המייסד של חברת אבטחת המידע Wiz ושל חברת אבטחת המידע \"אדאלום\" (Adallom), שנמכרה בכ-320 מיליון דולר למיקרוסופט בשנת 2015. בשנים 2018–2019 היה מנכ\"ל \"מיקרוסופט ישראל מחקר ופיתוח\" ומנהל חטיבת אבטחת ענן  של מיקרוסופט. אסף רפפורט הוא אחד האנשים העשירים במדינת ישראל, הונו האישי מוערך במעל 1.2 מיליארד דולר.\n\nרפפורט נולד בתל אביב. בנעוריו למד בתיכון אליאנס בתל אביב והחל ללמוד במקביל ללימודים בתיכון לתואר ראשון. הוא בוגר תוכנית תלפיות של צה\"ל, במסגרתה סיים בשנת 2005 תואר ראשון בפיזיקה, מתמטיקה ומדעי המחשב מהאוניברסיטה העברית בירושלים. בין השנים 2004–2010 שירת בצה\"ל כמהנדס תוכנה ומנהל פרויקטים ביחידה הטכנולוגית בחיל המודיעין, יחידה 81 בדרגת סרן. בעל תואר שני במדעי המחשב מהטכניון (2012).\n\nבשנים 2010–2012 עבד בתאגיד הייעוץ האסטרטגי \"מקינזי\" בישראל ובאוסטרליה.\n\nבשנת 2012 היה שותף להקמת חברת הסטארטאפ \"אדאלום\". החברה פיתחה מערכת לניטור ואבטחה של שימושים ארגוניים בתוכנות מקוונות. המערכת של אדאלום מאפשרת לארגונים לנטר פעילות עובדים ולזהות התנהגויות חריגות. כשהיא מזהה איום או פעילות חשודה היא מתריעה על כך בפני מנהל אבטחת המידע בארגון. רפפורט כיהן כמנכ\"ל החברה ובשנת 2013 עבר לנהל את החברה מסן פרנסיסקו, שבקליפורניה, ארצות הברית. ביולי 2015 נמכרה החברה למיקרוסופט תמורת 320 מיליון דולר. רפפורט הפך למנהל חטיבת האבטחה בענן של מיקרוסופט.\n\nבינואר 2018 מונה רפפורט למנכ\"ל מיקרוסופט ישראל מחקר ופיתוח (והחליף בתפקיד את יורם יעקבי). המינוי נחשב מפתיע בשל גילו הצעיר יחסית של רפפורט (34) באותה עת. נכון ליולי 2019, מרכז המחקר והפיתוח אותו ניהל רפפורט מונה כ-1,500 עובדים (לעומת כ-1,100 בעת כניסתו לתפקיד). בנוסף על תפקידו זה, המשיך לנהל את חטיבת האבטחה בענן של מיקרוסופט ישראל, שרכשה מלבד אדאלום את חברות הסטארטאפ הישראליות \"אאורטו\" (בשנת 2014) ו\"סקיור איילנדס\" (Secure Islands) (בשנת 2015).\n\nבדצמבר 2019 הודיע על פרישתו ממיקרוסופט לשם הקמת חברת הזנק חדשה. וב-2020 הקים יחד עם עמי לוטבק, רועי רזניק וינון קוסטיקה, חבריו עמם הקים את אדאלום, את חברת אבטחת הענן Wiz, שהגיעה תוך חודשים מעטים למעמד של חד-קרן, ובהמשך הפכה אותו למיליארדר.\n\nרפפורט חבר בארגון LGBTech, שמטרתו היא העלאת המודעות במגזר העסקי בכלל, ובהייטק בפרט, לצורכיהם ורגישויותיהם של עובדים מקהילת הלהט\"ב.\nבשנת 2016 ייסד יחד עם עמותת מעברים תוכנית מלגות עבור הקהילה הטרנסג'נדרית. רפפורט רתם את חברת מיקרוסופט לתמוך בשני מיזמים אלה.\nביולי 2018 היה ממובילי מחאת הלהט\"ב כשהצהיר על מענק פונדקאות כמנכ\"ל מיקרוסופט מחקר ופיתוח ישראל.\nבמהלך המחאה נגד הרפורמה המשפטית בשנת 2023 הודיע רפפורט כי וויז שבבעלותו תיישם מדיניות של הוצאת כספים מישראל.\n\nפרס אינטל 2012 (במסגרת לימודיו לתואר שני בטכניון).\n\nנבחר לרשימת ה-40 הצעירים המבטיחים (עד גיל 40) בישראל של TheMarker ‏(2014)\nנמנה עם אנשי השנה של גלובס, יחד עם חבריו לייסוד אדאלום, עמי לוטבק ורועי רזניק (2015).\nנבחר לרביעי ברשימת 100 המשפיעים 2018 של דה מרקר.\nנבחר לאחד מ-50 היהודים המשפיעים בעולם בשנת 2023 על ידי הג׳רוזלם פוסט.\n\nרפפורט ידוע באורח חייו הצנוע. על אף עושרו, הוא אינו מחזיק רכב פרטי ואין בבעלותו בית, הוא מרבה לנסוע באוטובוסים למשרדי החברה ומתגורר בדירה שכורה במרכז תל אביב. \nרפפורט נמצא בזוגיות עם בן זוג.\n\n אסף רפפורט, ברשת החברתית פייסבוק\nפרופיל הלינקדאין של אסף רפפורט (באנגלית)\nאודות אסף רפפורט, באתר \"ארגון בוגרי העברית\"\n אמיר טייג, אסף רפפורט וגילי רענן מציגים: איך הופכים רעיון לא מבושל לאקזיט של 320 מיליון דולר, באתר TheMarker‏, 30 באוקטובר 2015\nעומר כביר, \"אחרי האקזיט יש רגע של וואו, ואז הכל אותו הדבר\", באתר כלכליסט, 11 במאי 2016\n אלירן רובין, צעיר תל אביבי. מגיע לעבודה באוטובוס. מנכ\"ל מיקרוסופט בישראל - ראיון בלעדי, באתר TheMarker‏, 19 בינואר 2018\n הדר קנה, \"נשים זה הפספוס הכי גדול בהיי-טק הישראלי\", באתר TheMarker‏, 26 בפברואר 2018\nעמרי ברק -ישן, ‏מרוויח מיליונים - ונוסע באוטובוס, באתר ‏מאקו‏, 29 באפריל 2018\nעמרי זרחוביץ', ‏מנכ\"ל מיקרוסופט ישראל: \"לא הייתי יכול להיות משקיע, כי כמעט כל רעיון מגניב אותי\", באתר גלובס, 18 ביולי 2019\nעידן בן טובים, ”אם מישהו מחפש לרכוש אותנו, שלא יתקשר”: אסף רפפורט מדבר על הבייבי החדש שלו ומדוע עזב את מיקרוסופט, באתר GeekTime,‏ 8 בפברואר 2021\nאסף רפפורט, 7 שיעורים שמלמדים איך עושים 1.7 מיליארד דולר בשנה, באתר כלכליסט, 14 באפריל 2021\nאסי גל, ‏צבע הכסף, באתר ‏מאקו‏, 24 במרץ 2022\nנועה שוויקי, ‏אסף רפפורט, מנכ\"ל ומייסד Wiz, באתר ‏מאקו‏, 9 ביוני 2022\nאלכס קונרד, טיסת וויז: כך הפך אסף רפפורט את Wiz לאחת החברות הצעירות הצומחות בעולם, באתר \"פורבס ישראל\", 8 באוגוסט 2023",
    "pageid": 1556176
  },
  {
    "title": "בלקספייס",
    "extract": "בלקספייס היא סדרת דרמת מתח ישראלית. הסדרה שודרה החל מ-13 בדצמבר 2020 ברשת 13. במאי 2021 עלתה הסדרה לשידור גם בשירותי הסטרימינג של Netflix העולמית.\nב-10 ביוני 2024 עלתה לשידור העונה השנייה של הסדרה.\n\nבעת טקס יום הזיכרון לחללי מערכות ישראל בתיכון \"מורשת רבין\" בכפר סבא נערך ירי בו נהרגים ארבעה תלמידים. משטרת ישראל חושדת תחילה שמדובר בפיגוע על רקע לאומני, ומאשימה שלושה פלסטינים שעבדו בבית הספר. החוקר רמי דוידי (גורי אלפי), שלמד בתיכון בו אירע הירי, מפקפק בקו החקירה, ומוכיח כי הירי בוצע על ידי תלמידי בית הספר. תלמידי בית הספר משתפים עימו פעולה, והוא חושף כי הירי בוצע על ידי ארבעה מתלמידי בית הספר. על החוקרים לגלות מי מהתלמידים עומד מאחורי הטבח, תוך כדי שמגיע אליהם מידע שנגלה אליהם מה\"בלקספייס\", אפליקציית מסרים מיידיים מוצפנת בה משתמשים תלמידי בית הספר.\n\nעלילת העונה השנייה מתרכזת בנטע זהבי, תלמידת כיתה י\"ב. במסיבת סיום התיכון היא נאנסת על ידי חמישה תלמידים, אך זוכרת רק אחד מהם, ולא מצליחה להיזכר באחרים. בהתחלה, הסדרה עוסקת במציאת האנסים, ולאחר מכן כשהנאשמים באונס נרצחים אחד אחרי השני, עלילת הסדרה עוקבת אחרי מסע הרצח בו מנסים לגלות מי הרוצח.\n\nרמי דוידי (גורי אלפי) – בלש ביחידה לחקירות מיוחדות של משטרת ישראל. חוקר את מקרה הירי בתיכון ״מורשת רבין״, תחילה לבדו ובהמשך מצטרפת אליו מורג. כשהיה צעיר, רמי למד באותו התיכון, בו נקלע לאירוע אלימות מצד תלמידים שלמדו איתו. אירוע זה הולך איתו מאז, ומהווה את אחת מהסיבות לכך שהחקירה מאוד בוערת בו.\nמורג (רעות אלוש) – חוקרת נוער במשטרה. בת 28. עובדת יחד עם רמי על חקירת מקרה הירי בתיכון \"מורשת רבין\". בינה ובין רמי יחסים מורכבים, שכן הוא איננו מרוצה בתחילה על הצטרפותה לחקירה. עם הזמן שורר מתח מיני בין השניים אשר כמעט ומתממש לקראת סוף העונה.\nנוגה רוסו (עונה 1) (אסי לוי) – מפקדת היחידה לחקירות מיוחדות של משטרת ישראל. היא מאמינה ברמי וסומכת עליו, אך במקביל חוששת לשלומו וסולדת מתנהלותו.\nצ'ינו (עונה 1) (איתמר מלול) – שוטר העוסק בסייבר ומערכות מידע. מחבר את רמי ל-Blackspace ומסייע לו.\n\nליבי ברוידא (ליאנה עיון) – תלמידה מקובלת חברתית. חברה קרובה של איתמר, שמאוהב בה בסתר. הייתה בזוגיות עם תום, אך הם נפרדו לפני שנתיים. הוריה נמצאים בטיול בקניה. בסוף העונה התגלה כי היא צילמה את סרטון ההתעללות, ובעקבות כך חשה אשמה רבה עד כדי כך ששלחה את הסרטון לחנוך המנהל במטרה להיענש. נחשף כי היא אחת מהרוצחים באירוע הירי, שבוצע לאחר העלמות עין רבות לגבי התעללויות בבית הספר. לאחר הטבח השני היא מצליחה לברוח.\nאיתמר (יואב רוטמן) – תלמיד ממוצע בלימודים ולא מקובל חברתית. מאוהב בסתר בחברתו הקרובה ליבי. עובד בפיצרייה יחד עם חברו לכיתה גיא. סובל מאלימות מצד אביו, מה שמוביל לכך שהוא מוצא את עצמו ישן לעיתים קרובות בפיצריה בה הוא עובד. בסוף העונה נחשף שהוא אחד מהרוצחים באירוע הירי. נעצר על ידי רמי לאחר אירוע הירי השני.\nתום תדמור (יהונתן וילוז'ני) – תלמיד מקובל חברתית ואחיה התאום של שיר, איתה מבלה ביחד עם ליגל ויהלי. היה בזוגיות עם ליבי, אך הם נפרדו לפני שנתיים. תועד מתעלל בתלמיד בשם עידו לב משום שנחשד כי עידו הלשין על תום וחבריו. ככל הנראה היה אמור להירצח במהלך הטבח, אך ניצל, ולאחר מכן סובל מחרדות בעקבות אירוע הירי. בעקבות כך לוקח כדורים נגד חרדה. בסופו של דבר נרצח על ידי ערן.\nשיר תדמור (גילי איצקוביץ') – תלמידה מקובלת חברתית ואחותו התאומה של תום, איתו מבלה ביחד עם ליגל ויהלי. הייתה חברה של מירב שנהרגה באירוע הירי. מספקת לאחיה תום כדורים נגד חרדה. שוכבת עם עומר על מנת שישמיד את הסרטון שמפליל את אחיה. לאחר המוות של תום, לוקחת פיקוד על הנעשה בבית הספר ומתחילה להעניש תלמידים החשודים בהריגתו.\nגיא לוי (אורי ביטון) – חבר של איתמר ועובד ביחד בפיצרייה. חבר טוב של נטלי. הרביץ לזוהר אחרי שגילה שהוא אחראי לפציעתה של נטלי.\nנטלי שטיין (סוזנה פפיאן) – תלמידה בבית הספר. ברחה מאירוע הירי דרך החלון בקומה השנייה ונפצעה קשה בעמוד השדרה. חברה טובה של גיא.\nשאול ברקת (אייל שיקרצי) – ה\"סטלן\" של השכבה. חבר טוב של מעיין וריף והם נוהגים לבלות יחדיו. נעצר בחשד למעורבות באירוע הירי אך שוחרר.\nמעיין (ג'ייד הדס סקורי) – תלמידה בבית הספר. פאנקיסטית. חווה התקפי חרדה. מבלה יחד עם שאול וריף, שהיה בזוגיות איתה עד שהם נפרדו לאחר שגילתה שריף בגד בה. נחשדה כמי שרצחה את תום לאחר שהתגרתה בו, ונחטפה בסוף העונה על ידי שיר וחבורתה.\nריף (לייב לוין) – תלמיד בבית הספר. מבלה יחד עם שאול ומעיין, שהייתה בזוגיות איתו עד שהם נפרדו לאחר שהוא בגד בה. נעצר בחשד למעורבות באירוע הירי אך שוחרר. תום וחבורתו התעללו בו וגילחו את הראסטות שלו.\nערן שגיא (נועם כרמלי) – תלמיד בבית הספר. בנו של ראש העיר. נבחר ליו\"ר המועצה בפעם השלישית. נפצע באירוע הירי. במהלך הסדרה התגלה כאחד המעורבים באירוע הירי לאחר שפרץ לבית של דור. הומוסקסואל בארון ובן זוגו של עידו לב לשעבר. השתתף ברצח על מנת לנקום בכל התלמידים שמתעללים בתלמידים אחרים ובהנהלה אשר מעלימה עין אל מול המקרים. בסוף העונה התוודה על מעשיו והתאבד בתחנת המשטרה.\nעומר רוקח (עונג אפרון) – תלמיד בבית הספר. הוא לא מקובל חברתית בשכבה, אבל כולם יודעים שהוא חכם. משיג לתלמידים תרופות ללא מרשם, ובפרט לתום דרך אחותו התאומה שיר. שמר תיעוד של הסרטון המפליל של תום ולבסוף חשף אותו בפני דוידי על מנת להינצל מעונש על זיוף מרשמים. שכב עם שיר.\nליגל (אביב בוכלר) – תלמידה מקובלת חברתית. הייתה חלק מהחבורה ביחד עם תום, שיר ויהלי.\nיהלי (ליעוז הרוש) – תלמיד מקובל חברתית. היה חלק מהחבורה ביחד עם תום, שיר וליגל.\nזוהר אור (ניר חסדאי) – תלמיד בבית הספר. נמצא בתהליך של התקרבות אל הדת. היה מעורב בפציעתה של נטלי ובעקבות כך גיא מרביץ לו.\nדור אורון – תלמיד בבית הספר. בן לאם יחידנית, מיכל. אחד מההרוגים באירוע הירי. במהלך הסדרה מתגלה כאחד היורים וכמדפיס של כלי הנשק במדפסת תלת מימד. ערן רצח אותו במקלט מפני ששינה את דעתו ואיים שילשין עליהם.\nעידו לב (רועי רביב) – תלמיד בית ספר. כשנתיים לפני אירוע הירי מת כתוצאה מפליטת כדור מהרובה של אחיו. אביו של עידו חשב שמדובר בהתאבדות, אך חנוך שיכנע אותו שהמקרה יוגדר כתאונה. הומוסקסואל מוצהר ובן זוגו של ערן לשעבר. במהלך העונה מופץ סרטון שבו מוצגים כל התלמידים שנרצחו מתעללים בעידו.\n\nחנוך תבור (שי אביבי) – מנהל תיכון \"מורשת רבין\" (התיכון שבו התרחש הירי) מזה 25 שנים. בימיו של רמי דוידי בתיכון חנוך היה סגן מנהל, כבר אז הוא לא עשה כלום בנוגע לבריונות בבית הספר. תחת איומים בסוף העונה התוודה כי העלים עין על אירועי אלימות רבים על מנת לשמר תמונת מצב אופטימית עבור תלמידיו. לאחר שווידויו תועד ללא ידיעתו, הוא נעצר.\nאוסנת (שנטל כהן) – סגנית מנהלת בבית הספר, עובדת שם כשבע שנים.\n\nמיכל אורון (הדס קלדרון) – אם יחידנית. דור, בנה היחיד, נרצח באירוע הירי. אחרי אירוע הירי לא חוששת להיות דעתנית ולשאול את השאלות הקשות. ניסתה להתאבד בעקבות מותו של דור לאחר שניסתה להעלים ראיות הקושרות את דור לרצח.\nמיכה שגיא (מושיק בר כהן) – ראש העיר בו נמצא תיכון \"מורשת רבין\". בנו ערן נפצע בטבח, אך בסוף העונה הוא התגלה כאחד מהרוצחים, בסוף העונה ערן התאבד.\nבועז לב (אייל נחמיאס) – אביו של עידו לב. עזב את העיר ועבר לאשדוד לאחר מות בנו. ידע כי בנו התאבד, והשתכנע מחנוך שכדאי להגיד לכולם כי מדובר בתאונה.\nדורון (יובל ברגר) – אביו של איתמר המשתמש באלימות נגדו.\n\nמירי דוידי (מירב שירום) – אשתו של רמי. נמצאת בהריון בסיכון (הריון ראשון) במהלך העונה הראשונה. יולדת לקראת סוף העונה הראשונה. בסוף העונה התגלה כי היא מכירה את רמי עוד מימי התיכון.\n\nרמי דוידי (גורי אלפי) – בלש בכיר ביחידה לחקירות מיוחדות של משטרת ישראל. אביה של מיקה וגרושה של מירי.\nמורג שמואל (רעות אלוש) – שוטרת, עובדת בפשעים ד', הורדה בדרגה לאחר שבעונה הראשונה חשוד (ערן) התאבד בתחנת המשטרה תוך כדי תחקור ובזמן שהייתה אמורה להשגיח עליו.\nלינה (אינה בקלמן) – חוקרת סייבר במשטרה. עובדת ביחידה לחקירות מיוחדות יחד עם דוידי.\nעדן (פרלה דנוך) – יומנאית בתחנת המשטרה שמורג עובדת בה.\nאבי שבת (נתי רביץ) – מפקד היחידה לחקירות מיוחדות, הבוס של דוידי.\n\nנטע זהבי (נאיה בינשטוק) – בוגרת תיכון. הוריה התגרשו ולאחר שאימה נפטרה היא חזרה לגור עם אבא שלה. בתחילת העונה נאנסה על ידי בחור בשם דקל והתלוננה על כך במשטרה. חשודה בהמשך כרוצחת שלו. מתגלה שבלילה של האונס היא נאנסה על ידי 5 גברים שונים.\nרפאל \"רפא\" לבנה (עידו טאקו) – השכן של נטע, עובד בתחנת דלק. חשוד ברצח.\nדניאל (עומר נודלמן) – בת זוגו של בן. הזוגיות שלהם רעילה ומניפולטיבית.\nירין גבעון (אלי חולי) – זמר רגיש. בעל עמוד אינסטגרם מצליח וקריירה מבטיחה. בפרק החמישי מצהיר בחדשות כי הוא אחד מהנערים שאנסו את נטע (יחד עם אלון ובן). נדרס בפרק החמישי.\nדקל אוזן (דין גרבר) – בוגר תיכון, אונס את נטע במועדון במהלך מסיבת סיום התיכון, ולאחר מכן נרצח.\nמיתר (נועה אסטנג'לוב) – חברתה הטובה של דניאל, וכן של חבורת הבנים החשודים באונס.\nאושר קוגן (תום אמסלם) – בן הזוג לשעבר של נטע. מחכה לגיוסו לצה\"ל. ערב לפני גיוסו כאשר נערכת לו מסיבת הגיוס על חוף הים מתגלה כי הוא נרצח בחניון של החוף כשפניו מכוסות במסכת חד-קרן.\nזואי (ניקול פודבלני) – חברתה הטובה של נטע. חשודה ברצח.\nבן סגל (שון אמסלם) – מנהיג החבורה שעליה מתרכזת העלילה בעונה זו. כוחני, בן זוגה של דניאל, והזוגיות ביניהם אלימה ומניפולטיבית. בפרק הרביעי בן מודה בפני אביו שהוא אחד מחמשת הנערים שאנסו את נטע. בפרק השישי נחטף והופיע בסרטון שרשום בו \"אונס זה רצח\" עם אקדח מכוון לראשו.\nאלון הס (עמית הכטר) – חבר טוב של אושר, מצא את גופתו בחניון החוף. חושד בזואי שנשלחה על ידי נטע לרצוח את אושר כנקמה על האונס. בפרק החמישי מצהיר בחדשות כי הוא אחד מהנערים שאנסו את נטע (יחד עם בן וירין).\n\nליאור זהבי (מוריס כהן) – אבא של נטע, התגרש מאמא של נטע ולאחר שהיא נפטרה, נטע חזרה לגור איתו.\nקובי סגל (יורם טולדנו) – אבא של בן. הבעלים של מועדון הניקס שבו התרחשה המסיבה.\n\nמירי דוידי (מירב שירום) – גרושתו של רמי ואמה של מיקה.\nמיקה דוידי – בתם של רמי ומירי.\n\nצילומי העונה הראשונה התקיימו בחודשי יולי עד ספטמבר 2019. הסדרה צולמה בעיקרה בבית הספר השש-שנתי, מקיף י\"ב \"המעיין\" שבראשון לציון. בנוסף, חלק מהסדרה צולמה במכללה למנהל בראשון לציון.\nעלות פרק בעונה הראשונה מוערכת ב-800 אלף שקלים, כאשר עלות זו התחלקה בין חברת ההפקה הישראלית לחברת ההפקה הצרפתית בתמורה שהשנייה תקבל את רוב זכויות ההפצה בעולם.\nבמקביל להעלאת הסדרה, עלה קמפיין להעלאת מודעות לנושא של מצוקות נפשיות בקרב בני נוער של עמותת עלם, כחלק מהסדרה – שקופית בנושא הוצגה בסוף כל פרק, ונפתח מתחם באתר הסדרה בשם \"אתם לא לבד\". כחלק מהקמפיין, התקיים גם מפגש בין יואב רוטמן (איתמר) לבין בוגר עמותת עלם.\nב-17 בינואר 2021 חודשה הסדרה לעונה שנייה, טרם סיום העלייה העונה הראשונה.\nב-22 באפריל 2021 פורסם כי הסדרה נמכרה לשידור שירות הסטרימינג של Netflix העולמית.\n\nפורסם שעידו טאקו לוהק לעונה השנייה של הסדרה. פורסם שלקאסט השחקנים מצטרף השחקן נתי רביץ, שיגלם את מפקד תחנת המשטרה. לצידו, בעונה החדשה ישחקו גם גורי אלפי, רעות אלוש, ליאנה עיון, גילי איצקוביץ׳ ואייל שיקרצי (החוזרים מהעונה הראשונה). בנוסף אפשר למצוא בקאסט את נאיה בינשטוק, אינה בקלמן, פרלה דנוך, מוריס כהן, יורם טולדנו, ניקול פודבלני, תום אמסלם, עמית הכטר, עומר נודלמן, נועה אסטנג'לוב, אלי חולי ושון אמסלם.\n\nהסדרה זכתה לביקורות מעורבות.\nהסדרה קיבלה ביקורות חיוביות כמו מסמדר שילוני מאתר \"ynet\" שכתבה: ”קל להיסחף אליה, לאהוב את הגיבור שלה והיא נצמדת באדיקות לחוקי הז'אנר”, ומאריאנה מלמד מעיתון \"הארץ\" שכתבה: ”על פי הפרק הראשון שלה, 'בלקספייס' היא מוצר טלוויזיוני טוב יותר, יציב ומשמעותי יותר מכל אלה שדיברנו עליהם לאחרונה בשיחות ברזייה”.\nהסדרה גם קיבלה ביקורות שליליות, כמו מצוף ישראלי מאתר \"מעריב אונליין\" שכתבה: ”הסדרה החדשה של רשת מנסה להיות מותחן פשע, אך הפרק הראשון היה מלווה בדיאלוגים רדודים, צילום מאכזב ועשרות פרומואים שלא ממש משאירים מקום לדמיון”, ומנדב מנוחין מאתר \"וואלה!\" שכתב: ”הדבר העיקרי שמציעה 'בלקספייס' לעומת אחיותיה לז'אנר הוא אלימות יותר מסוגננת ומצועצעת, על גבול האימה, מסוג שחריג לראות על המסך הישראלי אבל אין כל קושי למצוא בנטפליקס”.\n\n אתר האינטרנט הרשמי של בלקספייס\n בלקספייס, ברשת החברתית פייסבוק\n בלקספייס, ברשת החברתית אינסטגרם\n \"בלקספייס\", במסד הנתונים הקולנועיים IMDb (באנגלית)\n \"בלקספייס\", באתר נטפליקס\n \"בלקספייס\", באתר Rotten Tomatoes (באנגלית)\n\"בלקספייס\", באתר אידיבי\n\"בלקספייס\", במיזם \"אישים\" לתיעוד היצירה הישראלית\nניר וולף, \"בלקספייס\": הסיוט הכי גדול של ההורים, באתר ישראל היום, 14 בדצמבר 2020\nנועה אוהבי, בלקספייס: סדרה חשובה, מורכבת ועמוקה, באתר פרוגי, 14 בדצמבר 2020\n  מאיה פולק, ‏רואים שחורות: האלימות בסדרה \"בלקספייס\" תישאר איתכם גם לאחר הצפייה, בעיתון מקור ראשון, 4 בינואר 2021\nהדבר הכי חכם שעשתה \"בלקספייס\" הוא לא להשאיר אותנו במתח, באתר וואלה‏, 18 בינואר 2021\nרן בוקר, הכסף מצרפת, הלוקיישנים וגם העונה השנייה: מאחורי הקלעים של \"בלקספייס\", באתר ynet, 19 בינואר 2021\nערן סויסה, \"בלקספייס\": אז מי הם הרוצחים?, באתר ישראל היום, 18 בינואר 2021",
    "pageid": 1897325
  },
  {
    "title": "בנימין נתניהו",
    "extract": "בִּנְיָמִין (בִּיבִּי) נְתַנְיָהוּ (‏‏?‏; נולד ב-21 באוקטובר 1949, כ\"ח בתשרי ה'תש\"י) הוא ראש ממשלת ישראל, יושב ראש מפלגת הליכוד וחבר הכנסת מטעמה.\nנתניהו הוא ראש הממשלה הישראלי הראשון שנולד לאחר הקמת מדינת ישראל. בשנים 1984–1988 כיהן כשגריר ישראל באו\"ם, ולאחר מכן הצטרף למפלגת הליכוד והיה חבר הכנסת השתים עשרה וסגן שר החוץ. ב-1993 נבחר ליושב ראש הליכוד. כיהן שש כהונות כראש ממשלה, בשלוש תקופות לא רצופות: בין 1996–1999 בראשות ממשלת ישראל העשרים ושבע; בין 2009–2021 בראשות הממשלה השלושים ושתיים, השלושים ושלוש, השלושים וארבע והשלושים וחמש; ומאז דצמבר 2022 בראשות ממשלת ישראל השלושים ושבע. במצטבר, נתניהו הוא האדם שכיהן כראש ממשלת ישראל במשך התקופה הארוכה ביותר: כ-16 שנים, והוא גם ראש הממשלה שכיהן את התקופה הרצופה הארוכה ביותר: כ-12 שנים. בנוסף כיהן כשר האוצר, שר הביטחון, שר החוץ, שר התקשורת ותפקידים נוספים, חלקם במקביל לכהונותיו כראש ממשלה. בתקופות בהן לא היה חלק מהממשלה כיהן כראש האופוזיציה, למעט השנים 1999–2002 בהן פרש מהפוליטיקה. נכון ל-2024, נתניהו הוא זקן חברי הכנסת בכנסת העשרים וחמש.\nב-24 במאי 2020 החל להתנהל בבית המשפט המחוזי בירושלים משפט נתניהו לאחר שהוגשו נגדו כתבי אישום בעבירות שוחד (בתיק 4000), מרמה והפרת אמונים בשלושה תיקי חקירה (תיק 1000, 2000 ו-4000). בכך, היה נתניהו לראש ממשלת ישראל היחיד, עד היום, שהואשם וניהל משפט פלילי בזמן כהונתו.\nאירועים מדיניים מרכזיים במהלך כהונותיו כראש ממשלה כללו חתימה על הסכם חברון והסכם וואי עם הרשות הפלסטינית (במהלך כהונתו הראשונה), העברת השגרירות האמריקאית לירושלים בשנת 2018, וכן חתימה על הסכמי שלום עם איחוד האמירויות הערביות, בחריין, מרוקו וסודאן במסגרת הסכמי אברהם\" בשנת 2020. בנוסף, אירעו מספר אירועים ביטחוניים במהלך כהונותיו, בהם מבצע עמוד ענן, מבצע צוק איתן, מבצע שומר החומות ומתקפת הפתע של חמאס באוקטובר 2023 שהובילה למלחמת חרבות ברזל. אירועים בולטים נוספים במהלך כהונתו כללו את המחאה החברתית ועסקת שליט בשנת 2011, מגפת הקורונה ב-2020 עד 2021, קידום הרפורמה המשפטית בשנת 2023, והתקיפה האיראנית על ישראל בשנת 2024.\nכשר אוצר (בין השנים 2003–2005), הוביל נתניהו רפורמות משמעותיות בכלכלה הישראלית ובין היתר קידם הפרטה, הורדת מיסים, וקיצוץ בקצבאות הביטוח הלאומי.",
    "pageid": 127857
  },
  {
    "title": "ג'ו ביידן",
    "extract": "ג'וזף רובינט \"ג'ו\" ביידן הבן (באנגלית: ‏‏?‏; נולד ב-20 בנובמבר 1942) הוא פוליטיקאי אמריקאי המכהן כנשיא ארצות הברית ה־46. טרם היבחרו לנשיאות כיהן ביידן כסגן הנשיא ה־47 תחת ברק אובמה בשנים 2009–2017 וייצג את מדינת דלאוור בסנאט של ארצות הברית מטעם המפלגה הדמוקרטית במשך 36 שנים (1973–2009).\nביידן כיהן כיושב ראש ועדת המשפט של הסנאט של ארצות הברית, ועסק בנושאים הקשורים במלחמה בסמים, בריסון הפשע ובחירויות אזרחיות. הוא הוביל את המאמצים לאישורם של \"חוק בקרת הפשע האלים ואכיפת החוק\"  ו\"חוק האלימות נגד נשים\" . ישב בראשות ועדת המשפט במהלך הדיונים על מועמדותם של קלרנס תומאס ורוברט בורק לבית המשפט העליון של ארצות הברית. בבחירות לנשיאות ארצות הברית שנערכו ב-1988 וב-2008, התמודד ביידן ללא הצלחה למועמדות המפלגה הדמוקרטית לנשיאות.\nב-2008 נבחר ביידן בידי הסנאטור ברק אובמה, שהתמודד לנשיאות מטעם המפלגה הדמוקרטית, כעמיתו למרוץ בבחירות לנשיאות ארצות הברית שהתקיימו באותה שנה. לאחר שנבחר עמו לסגן הנשיא, פיקח ביידן על שימוש בתשתיות כלכליות לריסון המיתון הכלכלי, ועזר לגבש את המדיניות האמריקאית כלפי עיראק עד נסיגת כוחות ארצות הברית ב-2011. יכולתו לנהל משא ומתן עם חברי המפלגה הרפובליקנית בקונגרס סייעה לממשל אובמה להעביר חקיקות שונות, ובהן \"חוק הפיקוח על התקציב לשנת 2011\" שפתר את משבר תקרת החוב של ארצות הברית  באותה שנה, ו\"חוק ההקלה במס למשלם המיסים האמריקאי\" מ-2012, כתגובה לצוק הפיסקלי שקרב ובא. אובמה וביידן נבחרו מחדש ב-2012, והביסו את המושל לשעבר הרפובליקני של מסצ'וסטס, מיט רומני, ועמיתו למרוץ פול ראיין.\nבאוקטובר 2015, לאחר חודשים של השערות, הודיע ביידן שלא יתמודד למועמדות המפלגה הדמוקרטית לנשיאות ב-2016. אחת הפעולות האחרונות של הנשיא אובמה בינואר 2017 הייתה עיטורו של ביידן במדליית החירות הנשיאותית. לאחר שסיים את כהונתו השנייה כסגן נשיא, הצטרף ביידן לסגל אוניברסיטת פנסילבניה. באפריל 2019 הכריז על התמודדותו בפריימריז לנשיאות במפלגה הדמוקרטית, ולאחר התחלה רעועה שבה היה נראה שהוא עומד להפסיד לברני סנדרס ולאחרים, הצליח ביידן להוביל בפריימריז ולהיבחר למועמד המפלגה לנשיאות. הוא בחר בסנאטורית קמלה האריס מקליפורניה כעמיתתו למרוץ. בבחירות לנשיאות ארצות הברית בנובמבר 2020 גבר ביידן על הנשיא המכהן דונלד טראמפ ונבחר לתפקיד נשיא ארצות הברית.\nכנשיא חתם ביידן על חוק תוכנית החילוץ האמריקאית בתגובה למגפת הקורונה בארצות הברית ולמיתון שנוצר בעקבותיה, והוביל הצעות חוק דו-מפלגתיות בנושא תשתיות וייצור. הוא הציע את חוק \"Build Back Better\", שאמנם נכשל בקונגרס, אך היבטיו שולבו בחוק צמצום האינפלציה שעליו חתם כחוק בשנת 2022. ביידן מינה את קטנג'י בראון ג'קסון לכס השיפוט בבית המשפט העליון של ארצות הברית. הוא עבד עם הרפובליקנים בקונגרס כדי לפתור את משבר תקרת החוב של ארצות הברית ב-2023 תוך משא ומתן על הסכם להעלאת תקרת החוב. מבחינת מדיניות חוץ, ביידן השיב את ארצות הברית להסכם פריז, וניהל את הנסיגה המוחלטת של הכוחות המזוינים של ארצות הברית מאפגניסטן – אקט הסיום של מלחמת אפגניסטן שהוביל לנפילת קאבול. הוא הגיב לפלישה הרוסית לאוקראינה בהטלת עיצומים על רוסיה ואישר סיוע אזרחי וצבאי לאוקראינה. עם פרוץ מלחמת חרבות ברזל הכריז ביידן על תמיכה צבאית בישראל, והוקיע את מעשי הטבח של חמאס. \nבאפריל 2023 הכריז ביידן על התמודדותו למועמדות המפלגה הדמוקרטית בבחירות לנשיאות 2024, אך ב-21 ביולי 2024 הודיע כי הוא חוזר בו ולא יתמודד בבחירות לקדנציה נוספת ויתמוך במועמדותה של סגניתו קמלה האריס.",
    "pageid": 571893
  },
  {
    "title": "גזלייטינג",
    "extract": "גזלייטינג (מאנגלית: Gaslighting; בעברית: גִּזְלוּת דעת או גִּזְלוּת) היא צורת התנהגות הכוללת מניפולציה של הזולת כדי לגרום לו לפקפק בתפיסותיו, בחוויותיו, בתפיסת המציאות שלו או באופן בו הוא מבין מאורע. המושג משמש בעיקר בשפת הדיבור ופחות בשפה המקצועית. מדי פעם יש התייחסויות למושג בספרות הטיפולית, למשל בהקשר של טקטיקות מניפולטיביות של אנשים הסובלים מהפרעת אישיות אנטיסוציאלית. בעבר השתמשו במושג זה כדי להתייחס למניפולציה קיצונית העלולה להביא לגרום לאשפוז פסיכיאטרי. מקור המונח במחזה של פטריק המילטון \"Gas Light\" משנת 1938, שעובד לסרט Gaslight משנת 1944, אם כי המונח לא צבר פופולריות עד אמצע שנת 2010.",
    "pageid": 1715314
  },
  {
    "title": "גיברלטר",
    "extract": "גיברלטר (באנגלית: Gibraltar; נהגה באנגלית: \"גִ'יבְּרוֹלטְר\", ובספרדית: \"חיברלטר\") היא טריטוריה של הממלכה המאוחדת, הנמצאת בקצה הדרום-מערבי של אירופה, בחצי האי האיברי. גיברלטר שוכנת מצפון למצר גיברלטר, נקודת הכניסה של האוקיינוס האטלנטי לים התיכון, ומשקיפה על מפרץ גיברלטר. גודלה של הטריטוריה הוא כשבעה קילומטרים רבועים, והיא חולקת גבול משותף עם ספרד מהצפון, ומשאר כיווניה גובלת בים התיכון. לגיברלטר חשיבות היסטורית לבריטניה ולכוחות המזוינים שלה. בטריטוריה שוכן בסיס של הצי המלכותי הבריטי.",
    "pageid": 2361
  },
  {
    "title": "דונלד טראמפ",
    "extract": "דונלד ג'ון טראמפ (באנגלית: ‏‏?‏; נולד ב-14 ביוני 1946), הוא פוליטיקאי, איש עסקים, יזם בנייה ולשעבר מפיק ומנחה ריאליטי אמריקאי, שכיהן כנשיא ארצות הברית ה-45 בין השנים 2017–2021.\nטראמפ הוא בעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבנייה, בהפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני, כמו גם כמה מיוזמותיו המפורסמות הנושאות את שמו, הפכו אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית בהפקתו והנחייתו בשם \"המתמחה\", אשר שודרה בשנים 2004–2015. בבחירות המקדימות לקראת בחירות לנשיאות ב-2016 נבחר למועמד המפלגה הרפובליקנית תוך שינוי אופי המפלגה משמרני לפופליסטי-ימני, המכונה על שמו – טראמפיזם. בבחירות עצמן גבר על יריבתו הילרי קלינטון מהמפלגה הדמוקרטית.\nעם כניסתו לתפקיד מיהר טראמפ לחתום על שורת צווים נשיאותיים, בהם הצו שאסר כניסה והגירה של אזרחים מכמה מדינות בעלות רוב מוסלמי לאחר שכינה את מדינתם כמדינות \"מועדות לטרור\". צווים אחרים נגעו להפחתת רגולציות על עסקים והגנת הסביבה, לצד קידום חקיקה של הורדת מיסים מסיבית. במדיניות חוץ קידם מדיניות בדלנית שאותה הגדיר \"אמריקה תחילה\": הוא פרש ממשא ומתן בשותפות הסחר הטראנס-פסיפית ומהסכם פריז העוסק בשינויי האקלים, הטיל מכסי יבוא שעוררו מלחמת סחר עם סין, והוציא את כוחות ארצות הברית ממלחמת האזרחים בסוריה. יחסו לישראל תואר כחיובי ביותר, בין השאר כשהכיר בירושלים כבירת ישראל ובריבונות ישראל ברמת הגולן, קידם את הסכמי אברהם לנורמליזציה ביחסים בין ישראל למספר מדינות ערביות, ונקט קו תקיף נגד איראן, בין היתר כשפרש מהסכם הגרעין עם איראן וכשהורה לחסל מספר בכירים בכוחותיה.\nטראמפ התמודד לקדנציה שנייה בבחירות לנשיאות 2020, אך הפסיד למועמד הדמוקרטי ג'ו ביידן. לפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים להפוך את תוצאות הבחירות ולערער על הלגיטימיות שלהן, תוך טענה שקרית להונאת בחירות נרחבת. עוד לפני הבחירות סירב טראמפ להתחייב כי יקבל את התוצאה אם יפסיד. הוא ותומכיו הפיצו תאוריות קונספירציה, ניסו להשפיע על תהליך ספירת הקולות במדינות מתנדנדות, להחרים מכונות הצבעה, להשפיע על פקידים במשרד המשפטים, ובמשרד ההגנה ובצבא להתערב בבחירות, ובניסיונות לשבש את הליך ספירת האלקטורים בבירה. בסופו של דבר התקיימה הסתערות של תומכי טראמפ על הקפיטול. פעולות אלה, תוארו על ידי גורמים רבים כניסיון הפיכה. חרף דחייה של טענותיו בבתי המשפט, טראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה.\nטראמפ הוא הנשיא האמריקאי הראשון שנעצר, והוא הנשיא הראשון שנשפט ויישפט הן בבית משפט מדינתי על זיוף מסמכים עסקיים, והן בבית משפט פדרלי על החזקת מסמכי מדינה מסווגים. ב-2 באוגוסט 2023, הוגש כתב אישום נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח. ארבע מדינות, בהן ג'ורג'יה, ניו יורק, מקיימות הליכים פליליים נגד טרמאפ ועוזריו. מדינות אחרות כמו קולורדו ומיין קידמו פסיקות שאוסרות עליו מלרוץ לנשיאות בתחומן בגלל תרומתו לניסיון ההפיכה. אך בית המשפט העליון פסל את הפסיקה בטענה שרק בית הנבחרים יכול לפסול מועמד בשל טענות אלו. במאי 2024 הורשע בבית משפט בניו יורק בזיוף מסמכי תאגיד על מנת להסוות דמי שתיקה ששילם לאישה עמה קיים יחסי מין מחוץ למסגרת נישואיו.\nטראמפ מתמודד בבחירות לנשיאות ארצות הברית בשנת 2024.\n\nטראמפ נולד בניו יורק למשפחה ממוצא גרמני-סקוטי, חברת הכנסייה הפרסביטריאנית האמריקנית . סבו מצד אביו, פרידריך טראמפ, נולד בקלשטאט  שבממלכת בוואריה (בהמשך התמזגה לתוך הקיסרות הגרמנית), היגר לארצות הברית ב-1885, ואינגלז את שמו הפרטי לפרדריק כשקיבל אזרחות אמריקאית ב-1892. בתקופת הבהלה לזהב ב-1897 בנה פרדריק שלוש מסעדות ומלון בדרכם של כורי הזהב שנהרו לקלונדייק שבקנדה, וכך הרוויח את הונו הראשון. הוא חזר לעיר מולדתו ב-1902, פגש את שכנת הילדות שלו, אליזבת (לבית קרייסט), ונישא לה. הם עברו לעיר ניו יורק באוגוסט באותה שנה. בשל געגועי אליזבת למולדתה, חזרה המשפחה למקום הולדתם. כשחזרו, קבעו הרשויות הגרמניות שפרדריק היגר לארצות הברית כדי להימנע מתשלומי מס ומשירות צבאי בצבא הקיסרות הגרמנית, וכן שהפר חוק שאוסר על הגירה לאמריקה הצפונית. בעקבות כך בוטלה אזרחותו הגרמנית. ערעוריו נכשלו, ובשנת 1905 חזר בלית ברירה עם משפחתו לארצות הברית.\n\nאביו של דונלד, פרד טראמפ, נולד ב-11 באוקטובר 1905 בקווינס. כשהיה בן 15, נכנס לנעליהם של הוריו בעסקי הנדל\"ן, והקים עם אמו את הארגון \"Elizabeth Trump & Son\". כשהיה פרד בן 22, הארגון הפך לחברה. בשנות ה-20 בנה דירות בקווינס, שנמכרו במחיר זול לתקופתן. במהלך מלחמת העולם השנייה בנה פרד צריפים לצורכי המאמץ המלחמתי, ולאחר המלחמה התרחבו פעולותיו והוא בנה בתים למשפחות של ותיקי המלחמה. בתחילת שנות ה-30 הכיר פרד את מרי מקלוד, שהיגרה עם משפחתה הסקוטית מהממלכה המאוחדת. השניים נישאו בינואר 1936 בטקס שנערך בכנסייה פרסביטריאנית.\nהזוג התגורר בשכונת ג'מייקה, אשר ברובע קווינס, ניו יורק. ב-5 באפריל 1937 ילדה מרי טראמפ את בתם הראשונה, מריאן טראמפ  (1937–2023) ואחריה את פרדריק ג'וניור (1938–1981), אליזבת (נולדה ב-1942), דונלד (נולד ב-1946) ורוברט (1948–2020). האח הבכור, פרד טראמפ ג'וניור, מת מאי-ספיקת לב בעקבות שתייה מופרזת ואלכוהוליזם ב-1981 בגיל 43; הוא נכנס לעסק המשפחתי, הסתכסך עם אביהם התובעני ועזב כדי להיות טייס בחברת תעופה; דונלד טראמפ ייחס את ההימנעות שלו מאלכוהול ומעישון לגורלו של אחיו. אחיו הצעיר של טראמפ, רוברט, נכנס גם הוא לעסק המשפחתי והפך למנהל. רוברט טראמפ נפטר באוגוסט 2020. האחיות טראמפ לא עודדו להיכנס לחברה על ידי אביהן, שנפטר ב-1999. מריאן טראמפ-בארי כיהנה כשופטת בכירה בבית המשפט הפדרלי לערעורים במחוז קולומביה עבור הציר השלישי, המכסה את דלאוור, ניו ג'רזי ופנסילבניה; תפקיד אליו מונתה בידי הנשיא ביל קלינטון. אליזבת טראמפ-גראו עבדה כעוזרת מנהלית בבנק.\n\nדונלד טראמפ נולד ב-14 ביוני 1946 לפרד ולמרי טראמפ בקווינס. בילדותו, שיתף אותו אביו לעיתים תכופות בהחלטותיו העסקיות ואף נתן לו לעזור לפועלים בבניית המבנים. בצעירותו רצה להיות שחקן בייסבול מקצועי. בגיל 13, בשל בעיות משמעת, החליט אביו להכניסו לתוכנית של האקדמיה הצבאית בניו יורק, שבה למד במשך 5 שנים. הוא מונה שם לתפקיד קפטן של מחלקה ולקצין אימונים של גדוד, וצעד בראש מצעד צבאי במנהטן לציון יום קולומבוס ב-12 באוקטובר 1963. בעודו בקולג' היה מעורב בפרויקטים של חברת הנדל\"ן של אביו. הוא הופקד על פתיחה מחדש של מתחם דירות בסינסינטי שבאוהיו, שרכש אביו ב-1962. ב-1972 מכר טראמפ את המתחם בסכום של 6.75 מיליון דולר.\n\nבאוגוסט 1964 החל ללמוד באוניברסיטת פורדהם  בניו יורק. בשנתו השלישית עבר ללמוד כלכלה בבית הספר וורטון שבאוניברסיטת פנסילבניה, לימודים שסיים ב-1968. בעת לימודיו קיבל זימון להתגייס לצבא ארצות הברית במסגרת הגיוס הנרחב למלחמת וייטנאם, אך קיבל פטור בשל לימודיו האקדמיים ומסיבות רפואיות. בשנת 1966, הוא נחשב כשיר לשירות צבאי על סמך בדיקה רפואית, וביולי 1968 סיווג אותו ועד גיוס מקומי ככשיר לשרת. באוקטובר 1968, הוא סווג 1-Y: דחייה רפואית מותנית, ובשנת 1972, הוא סווג מחדש בתור 4-F עקב דורבנות עצמות (אקסוסטוזיס) ברגלו, מה שפסל אותו לצמיתות משירות בצבא האמריקאי.\n\nטראמפ נשוי בפעם השלישית, למלאניה קנאוס טראמפ, דוגמנית עבר אמריקאית-סלובנית ילידת יוגוסלביה. אשתו השנייה הייתה מרלה מייפלס, ואשתו הראשונה הייתה איוונה זלניצ'קובה. טראמפ נטבל, חונך (בילדות נשלח בידי הוריו לבית ספר של יום ראשון) ואושרר כפרסביטריאני. במהלך שנות השבעים הצטרפה משפחתו אל כנסיית השיש הרפורמית של מנהטן (אחת מהכנסיות הפרוטסטנטיות הראשונות שהוקמו באמריקה הצפונית, נוסדה ב-1628). נורמן וינסנט פיל היה לכומר משפחת טראמפ עד פטירתו ב-1993 וטראמפ הגדיר אותו בתור מנטור שלו. ב-2020 הודיע שאינו מזדהה עוד עם הכנסייה, ורואה את עצמו כנוצרי בלתי-זרמי. טראמפ אב לחמישה ילדים. שלושה ילדים נולדו לו מנישואיו הראשונים לאיוונה.\n\nבתו איוונקה טראמפ התגיירה בגיור אורתודוקסי לפני נישואיה לג'ארד קושנר. היא מילאה את מקום אביה בעסקי הקבוצה במהלך המירוץ לנשיאות 2016. איוונקה סייעה גם לניהול הקמפיין ונשאה נאומי תמיכה בו במספר מדינות בארצות הברית.\nבנו דונלד טראמפ ג'וניור, היה נשוי לוונסה היידון והתגרש ב-2018.\nבנו אריק, משמש כסגן מנהל בחברה שלו.\nבתו טיפאני, מאשתו השנייה, מרלה. נישאה בנובמבר 2022 למיליארדר מייקל בולוס.\nבנו בארון ויליאם, יליד 2006, מאשתו מלאניה.\n\nטראמפ הוא ככל הנראה הנשיא המיליארדר הראשון של ארצות הברית, ובפרט העשיר ביותר. היקף הונו המדויק אינו ידוע ונתון במחלוקת. ב-2005 ראה אור ספרו של טימותי אובריאן \"TrumpNation: The Art of Being The Donald\". בספר נכתב כי שווי הונו ונכסיו של טראמפ מסתכם ב-150 עד 250 מיליון דולר, וכי הוא \"מיליונר\" ולא \"מיליארדר\", כפי שטוען טראמפ. בתגובה, הגיש טראמפ תביעת הוצאת דיבה נגד המחבר. ב-17 ביולי 2009 דחה בית המשפט העליון של מדינת ניו ג'רזי את התביעה, וקבע כי אובריאן לא הוציא את דיבתו של טראמפ כשטען כי שווי הונו ונכסיו נמוך בהרבה מאשר טראמפ טוען. בית המשפט לא דן בשאלת היקף הונו האמיתי של טראמפ.\nבאוקטובר 2016 העריך המגזין \"פורבס\" את הונו ונכסיו של טראמפ בסכום של 3.7 מיליארד דולר, ירידה של 800 מיליון דולר לעומת השנה הקודמת. טראמפ עצמו העריך ביוני 2015 כי הונו נאמד בכ-8.7 מיליארד דולר. טראמפ מעולם לא חשף רשמית את רישומי המס שלו, כך שלא ניתן לדעת בוודאות בכמה מוערך הונו. באפריל 2020 העריך המגזין את הונו ב-2.1 מיליארד דולר. במהלך מסע הבחירות לנשיאות ב-2016 חשף הניו יורק טיימס חלק מטפסי המס של טראמפ בשנת 1995 שמהם עלה כי הוא הפסיד 916 מיליון דולר באותה שנה. הדבר אפשר לו לנכות הפסדים אלה במהלך השנים הבאות ולהימנע מתשלום מס. במהלך אחד מהעימותים הנשיאותיים אמר טראמפ שלא שילם מס כי הוא חכם. ב-28 בספטמבר 2020 פרסם הניו יורק טיימס כי טראמפ שקוע בחובות של 421 מיליון דולר, כי בשנים 2016–2017 שילם מס הכנסה לאומי בסך 750 דולר, וכי ב-10 מתוך 15 השנים האחרונות לא שילם מס הכנסה כלל.\n\nלאחר הלימודים המשיך בפעילות בחברת הנדל\"ן של אביו, שהתמקדה בהשכרה למעמד הביניים בברוקלין, קווינס וסטטן איילנד. ב-1971 עבר למנהטן. הוא הפך באותה שנה ליו\"ר החברה ושינה את שמה לארגון טראמפ. הוא החל לעבוד על פרויקטים גדולים יותר, כשהוא משתמש בעיצוב אדריכלי ראוותני. הוא זכה לתשומת לב ציבורית לראשונה כשהואשם ב-1973 על ידי מחלקת המשפטים של ארצות הברית בהפרות של החוק לדיור הוגן (Fair Housing Act), על הפעלה וניהול של 39 בניינים. טראמפ דחה את ההאשמה, וטען כי היא נובעת מגודל החברה, ומן הרצון לאלץ אותה להשכיר למקבלי קצבת רווחה. בשנת 1975 הגיעו הצדדים להסכם פשרה בנושא.\nבין הפרויקטים שבהם היה מעורב כלולים מגדל טראמפ ומגדל טראמפ העולמי בניו יורק, בניין טראמפ בניו יורק שאותו רכש ושיפץ, טראמפ פארק אווניו שהסב לבניין דירות למגורים, מלון וקזינו טראמפ פלאזה, מלון וקזינו טאג' מהאל ומלון וקזינו טראמפ קאסל באטלנטיק סיטי, מלון פלאזה בניו יורק אותו רכש ב-1988 ומכר ב-1995, מלון טראמפ בלאס וגאס, אתר הנופש מאר-א-לאגו בפאלם ביץ' וכן אתרי נופש ומגרשי גולף בעולם. שש פעמים לאורך הקריירה שלו נקלעו חברות בבעלותו לחדלות פירעון ונכנסו להליכי פירוק. טראמפ היה מבעלי הארגון שערך את תחרויות מיס תבל (מיס יוניברס) וכן תחרויות מיס ארצות הברית ומיס ארצות הברית הצעירה. ב-1983 רכש את קבוצת הפוטבול ניו ג'רזי ג'נרלס מליגת ה-USFL. הוא פעל לקידום הליגה כמתחרה משמעותית של ליגת ה-NFL והוביל תביעת נזיקין נגד ה-NFL על בסיס הפרה של חוקי ההגבלים העסקיים. מאמציו לא נשאו פרי והליגה חדלה לפעול ב-1986.\nמיזם נוסף של טראמפ היה \"אוניברסיטת טראמפ\" שבמסגרתה הועברו סמינרים בנושאי נדל\"ן. נגד המיזם ונגד טראמפ עצמו הוגשו מספר תובענות ייצוגית וכן תביעה ממחלקת החינוך של מדינת ניו יורק באשמת שימוש בלתי חוקי בשם \"אוניברסיטה\" והונאת הלקוחות. התביעות הסתיימו לאחר בחירתו לנשיאות בפשרה שבמסגרתה הסכים טראמפ לשלם 25 מיליון דולר לסטודנטים ולמדינת ניו יורק. בשנת 1995 הוא הקים תאגיד הנפט טראמפ שתוך זמן קצר עברה לעסוק במחצבות במדגסקר ואחר כך בתחומים אחרים.\n\nטראמפ הופיע במספר סרטי קולנוע בהופעות אורח בתפקיד עצמו, בהם \"שכחו אותי בבית 2\", \"וול סטריט 2 - הכסף מדבר\", \"זולנדר\", \"שבועיים מראש\", \"השותפה\" ו\"תשוקה אחרת\" (\"Ghosts Can't Do It\"). על משחקו ב\"תשוקה אחרת\" זכה ב-1990 בפרס פטל הזהב לשחקן המשנה הגרוע ביותר. יחד עם מארק בארנט הפיק את תוכנית המציאות \"המתמחה\" המשודרת ברשת NBC משנת 2004. טראמפ הנחה את התוכנית ב-11 העונות הראשונות שלה, עד 2015. בתוכנית מתמודדים המתחרים זה בזה במשימות הקשורות למהלכים כלכליים והפרס לזוכה הוא משרה באחד הפרויקטים של קבוצת טראמפ. בתפקידו זה התפרסם במשפט \"You're fired\" (את/ה מפוטר/ת) למועמד המודח. על חלקו בתוכנית היה מועמד פעמיים לפרס אמי ב-2004 וב-2005. שמו הונצח ב-2007 בשדרת הכוכבים של הוליווד.\n\nלפני בחירתו לנשיאות, טען טראמפ מספר פעמים כי על ארצות הברית להתמקד בעיקר בבעיותיה הפנימיות ולא להיות \"השוטר של העולם\". בנוסף, אמר טראמפ כי ארצות הברית לא הייתה צריכה להתערב בנעשה בעיראק, אך אם כבר הם שם, אסור היה לצאת בלא להותיר ולו חייל אחד על הקרקע וליצור ואקום שלטוני חמור.\nבמהלך קמפיין הבחירות שלו אמר טראמפ כי יצפה מהמדינות המקבלות סיוע כספי מארצות הברית להחזיר את הכסף וכשנשאל לגבי ישראל ענה: \"אפילו ישראל\". מאוחר יותר חזר בו מדבריו לגבי ישראל. המודאגות העיקריות מהתבטאות זו היו קוריאה הדרומית, שנתמכת כלכלית וצבאית על ידי האמריקנים כנגד אויבתה מצפון, ומדינות המפרץ הפרסי שמהוות בעלות ברית ומוצב קדמי עבור ארצות הברית. כמו כן, במהלך קמפיין הבחירות שלו, אמר טראמפ כי הוא מאמין בשיתוף פעולה עם רוסיה ונשיאה ולדימיר פוטין. בעקבות התבטאות זו, האשימו מתנגדיו של טראמפ כי הוא מיודד עם פוטין וכי רוסיה עושה מאמצים לסייע לבחירתו לנשיאות. הן רוסיה והן טראמפ דחו טענות אלה.\nטראמפ גם הביע רצון בהקשחת המדיניות כלפי סין, ואמר שהוא רואה בה איום גדול על ארצות הברית. בנוסף לכך הביע טראמפ התנגדות להסכם הגרעין האיראני וסגנו מייק פנס אף טען כי טראמפ יקרע אותו אם ייבחר לנשיאות. בנושא הישראלי, טראמפ הביע את תמיכתו בישראל כשאמר שהוא מחויב לה והבטיח להעביר את שגרירות ארצות הברית לירושלים שאותה כינה \"בירתו הנצחית של העם היהודי\". טראמפ לא הביע בפומבי התנגדות לבנייה בהתנחלויות או תמיכה ברעיון שתי המדינות לשני עמים, אדרבא, הוא התגאה בכך שסעיפים אלו הורדו ממצע המפלגה הרפובליקנית לבחירות, אך מנגד השתמע מדבריו כי ייגש לסכסוך הישראלי-פלסטיני בצורה נייטרלית. הוא חזר בו לאחר ביקורת שנמתחה עליו מצידה של קלינטון ואמר כי יתמוך בישראל באופן בלתי מסויג.\n\nטראמפ מתנגד להגירה בלתי חוקית לארצות הברית, במיוחד הגירה מגבול מקסיקו ושל מהגרים ופליטים מוסלמים ממדינות ערב, כגון פליטים ממלחמת האזרחים בסוריה. על מנת למנוע חדירה, הוא התחייב לבנות חומה לאורך הגבול עם מקסיקו, שמקסיקו תשלם על בנייתה (המכונה \"חומת טראמפ\"). בנוסף התחייב טראמפ לבטל את חוק הגנת החולה וטיפול בר השגה (המכונה אובמה-קר), מפעלו המרכזי של הנשיא הקודם ברק אובמה, ולהחליפו בתוכנית ביטוח בריאות אחרת. הוא דוגל בהגדלת התקציב של צבא ארצות הברית, ובהגדלת הסיוע לחיילים משוחררים. טראמפ תומך במדיניות של שימוש עצמאי במקורות אנרגיה, ומתנגד לתלות אמריקאית באנרגיה של מדינות אחרות, וזאת במטרה ליצור משרות חדשות עבור העם האמריקני. הבטיח לבצע קיצוץ נרחב במיסים לכל שכבות האוכלוסייה, יחד עם השקעה נרחבת בתשתיות.\nטראמפ מתנגד להפלות, למעט מקרים של אונס, גילוי עריות ובנסיבות המסכנות את בריאות האם. ב-24 בינואר 2020 נאם בעצרת השנתית נגד הפלות \"March for life\" , והפך לנשיא הראשון שעשה זאת. לדבריו, היה מחויב למנות שופטים \"פרו-חיים\", והתחייב בשנת 2016 למנות שופטים שיהפכו \"אוטומטית\" את פסק הדין רו נגד וייד הקובע כי כל חוק האוסר על הפלה מלאכותית סותר את חוקת ארצות הברית בשל הפגיעה בזכות להליך הוגן. טראמפ מתנגד ללגליזציה של סמים קלים, למעט קנאביס רפואי בעוד שממשלו נקט עמדה מתנגדת לקנאביס וביטל את המדיניות מתקופת אובמה שסיפקה הגנה על מדינות המאפשרות חוקי לגליזציה. הוא תומך בעונש מוות ובשיטות עינויים מסוימות. טראמפ מתנגד לנישואים חד-מיניים, ובמרץ 2017 ממשלו ביטל את מרכיבי המפתח להגנה במקום העבודה של ממשל אובמה כלפי אפליית אנשי להט\"ב בתעסוקה.\n\nב-1979 נמנה טראמפ עם התורמים לקרן קיימת לישראל לפרויקט יצירת התשתיות לישובי חבל שלום, שהוקמו בעקבות הסכם השלום בין ישראל למצרים. ב-1983 הוענק לטראמפ \"פרס עץ החיים\"  של קרן קיימת לישראל על תרומתו יוצאת הדופן למען יחסי ארצות הברית–ישראל. בינואר 2013 פרסם טראמפ סרטון תמיכה בראש ממשלת ישראל, בנימין נתניהו, במהלך הקמפיין שלו לבחירות לכנסת ה-19, ובו אמר טראמפ \"ראש ממשלה חזק זו ישראל חזקה\". ב-2015 הוענק לטראמפ \"פרס החירות\" בטקס הגאלה של העיתון היהודי אמריקאי \"אלגמיינר ג'ורנל\", לאות הוקרה על תרומתו של טראמפ ליחסי ארצות הברית–ישראל, שם נאם \"יש לי חברים רבים בישראל\". באותו טקס נשאל טראמפ גם על נכדיו היהודים, וענה \"לא רק שיש לי נכדים יהודים, גם יש לי בת יהודייה (איוונקה) ולכבוד גדול הוא לי [...] זה לא היה מתוכנן מראש, אך אני מאוד שמח שזה קרה\".\nבמרץ 2016 נאם טראמפ בוועידת איפא\"ק והכריז על כך שבכל הסכם בנוגע לישראל יש להכיר בה כמדינת העם היהודי. לאחר מכן התחייב שיעביר את שגרירות ארצות הברית מתל אביב לירושלים, שאותה הגדיר \"בירת הנצח של העם היהודי\", הבטחה שקוימה ב-14 במאי 2018. באותו יום אמר גם כי ישראל צריכה לשלם עבור הסיוע הביטחוני. ביולי באותה שנה הכריז טראמפ כי המצע של מפלגתו הוא \"הכי פרו-ישראלי אי פעם\". בדצמבר 2019 חתם טראמפ על צו נשיאותי המאמץ הגדרה רחבה יותר של אנטישמיות, הכוללת גם ביקורת לא הוגנת כלפי ישראל. הגדרה זו אמורה להנחות גורמים פדרליים בבואם לקבוע אם מעשה מסוים הוא אנטישמי, ובכך יכולה להשפיע, בין השאר, על החלטות למימון ממשלתי לאוניברסיטאות אם ייקבע שלא עשו מספיק למיגור אנטישמיות.\nהיחסים בין טראמפ לבנימין נתניהו עלו על שרטון לאחר שנתניהו בירך את ג'ו ביידן על זכייתו בנשיאות בבחירות 2020 בעיצומו של ניסיון תהליך ערעור התוצאות על ידי טראמפ. לאחר פרוץ מלחמת חרבות ברזל הרבה טראמפ לבקר את נתניהו בפומבי על אחריותו לפרוץ המלחמה.\n\n ערך מורחב – הבחירות לנשיאות ארצות הברית 2016\n\nטראמפ היה חבר במפלגה הדמוקרטית עד 1987. לאחר מכן היה חבר במפלגה הרפובליקנית עד שנת 1999. מאז עד שנת 2001 תמך במפלגה הרפורמיסטית האמריקאית. בשנת 2001 שב למפלגה הדמוקרטית עד 2009. ב-2008 אף הביע תמיכה בהדחתו של הנשיא ג'ורג' ווקר בוש. לאחר מכן שב להיות תומך של המפלגה הרפובליקנית, למעט תקופה קצרה בשנים 2011–2012 שבה הפך לעצמאי. הוא הביע עניין בהגשת מועמדות למרוץ לנשיאות ב-2012 מטעם הרפובליקנים, ונחשב לאחד המועמדים הפוטנציאליים הבולטים בבחירות המקדימות של המפלגה ב-2012. עם זאת, הוא הודיע במאי 2011 כי אין בכוונתו להתמודד לבחירות הקרובות לנשיאות, שנערכו שנה וחצי מאוחר יותר.\nב-16 ביוני 2015 הודיע על התמודדותו בבחירות לנשיאות ב-2016 מטעם המפלגה הרפובליקאית תחת הסיסמה \"Make America Great Again\". הצהרתו בעת אירוע השקת הקמפיין שלו לנשיאות במגדל טראמפ, שיבנה חומה בין מקסיקו לארצות הברית, וכן כי חלק מהמהגרים הלא-חוקיים שמגיעים לארצות הברית ממקסיקו מביאים סמים ופשע וכוללים אנסים, חוללה הדים בתקשורת ובמערכת הפוליטית האמריקאית, וספגה גינויים גם מחברי מפלגתו, בהם ג'ב בוש, ריק פרי, מרקו רוביו ומיט רומני. בהמשך נמתחה עליו ביקורת על שתקף את סנאטור ג'ון מקיין, שלטענתו אמר ש-15,000 האנשים שבאו לעצרת טראמפ הם משוגעים, באומרו כי בעיניו מקיין, שנפל בשבי במלחמת ויינטאם, אינו גיבור מלחמה, וכן בקריאתו בדצמבר 2015 לאסור על מוסלמים להיכנס לארצות הברית עד שהממשל ינתח סקרי דעת קהל בעולם המוסלמי שלפיהם רוב המוסלמים מצהירים על שנאת אמריקאים ויחליט כיצד להתמודד עם כך. האפיפיור פרנציסקוס טען כי מי שמציע לבנות חומות ולא גשרים, איננו נוצרי. טראמפ השיב שהתבטאות האפיפיור היא מחפירה ושלאף מנהיג ובפרט למנהיג דתי אין זכות לפקפק באמונתו של אחר.\nטראמפ נהנה מהובלה מתמדת בסקרים בין מועמדי המפלגה הרפובליקנית ובהיקף הסיקור התקשורתי לאורך הקמפיין לנשיאות. הצהובון נשיונל אינקוויירר התגייס למען טראמפ, פרסם ידיעות חסרות בסיס שהכפישו את יריביו מהמפלגה הרפובליקנית ועל פי עדות העורך הראשי באותו זמן העיתון אף סייע באופן פעיל להשתיק ידיעות שעלולות היו לפגוע בטראמפ. בבחירות המקדימות שהחלו בפברואר 2016 הוא סיים שני באסיפות הבחירה באיווה (לאחר טד קרוז) וראשון בפריימריז בניו המפשייר, בפריימריז בקרוליינה הדרומית ובאסיפות הבחירה בנבדה. גם בבחירות ב-13 מדינות שנערכו ב-1 במרץ, \"יום שלישי הגדול\", זכה טראמפ במספר הקולות הגדול ביותר מבין המועמדים. במהלך הקמפיין זכה לתמיכתם של בכירים רפובליקנים כגון שרה פיילין, כריס כריסטי, רודי ג'וליאני וג'ף סשנס, אם כי רוב הממסד הרפובליקני הסתייג ממועמדותו, הן בגלל עמדותיו וסגנונו, והן משום החשש שדמותו תקשה על המפלגה לנצח בבחירות.\n\nבמאי 2016 ניצח באופן מכריע באינדיאנה. בעקבות כך פרשו טד קרוז וג'ון קייסיק מהמרוץ וטראמפ נותר המועמד היחיד במפלגה הרפובליקנית. ב-26 במאי 2016 הצליח טראמפ לעבור את רף הצירים הדרוש להבטחת מועמדותו, ובוועידת המפלגה ביולי 2016 הפך למועמדה הרשמי לנשיאות. כמה ימים קודם לכן בחר במושל אינדיאנה מייק פנס כמועמדו לתפקיד סגן הנשיא.\nהתמודדותו של טראמפ הייתה יוצאת דופן בשל ההתקפות רבות שספג מהתקשורת ומיריביו ובשל תגובותיו החריפות להתקפות אלה. במהלך ריאיון לרשת CBS, אמר בהקשר של מוסלמים, שאף על פי שאינו אוהב אפיון (profiling), הגיע הזמן להתחיל לחשוב עליו, כפי שהוא מבוצע בהצלחה בישראל ובמדינות אחרות. במהלך ועידת המפלגה הדמוקרטית נאמו הוריו של חייל מוסלמי אמריקאי שנהרג בעת שירותו בעיראק, ותקפו את טראמפ על דבריו. טראמפ התבטא באופן חריף בעיקר נגד המתמודדת הדמוקרטית, הילרי קלינטון, וכינה אותה לאורך הקמפיין \"הילרי המושחתת\" (Crooked Hillary). הוא נקט בכינויי גנאי גם כלפי יריביו במרוץ הרפובליקני, כמו \"מרקו הקטן\" (סנאטור מרקו רוביו) ו\"טד השקרן\" (סנאטור טד קרוז). הצהובון נשיונל אינקוויירר, שהתגייס למען טראמפ, פרסם ידיעות חסרות בסיס שהכפישו את יריבתו קלינטון וטענו בין היתר שנותרו לה 6 חודשים לחיות.\nב-8 באוקטובר 2016 הודלפה קלטת וידאו משנת 2005, שבה נשמע טראמפ משוחח עם העיתונאי בילי בוש תוך שימוש בשפה גסה. בין היתר נשמע אומר כי הוא מנשק נשים \"בלי לחכות\", ושכ\"כוכב\" הוא יכול לעשות מה שהוא רוצה לנשים, לרבות אחיזה באיבר מינן. לאחר פרסום ההקלטה, התנצל טראמפ וטען שהדברים הם בגדר \"שיח גברים בחדר הלבשה\" (locker room talk). על-אף הביקורת והמבוכה במחנה הרפובליקני, הבהיר טראמפ כי אין בכוונתו לפרוש. בהמשך אוקטובר, נערכו מסיבות עיתונאים של כ-15 נשים, שטענו שטראמפ הטריד אותן מינית במהלך שלושים השנים האחרונות. הוא הכחיש את הטענות נגדו וטען כי אנשי הקמפיין של הילרי קלינטון, אנשי תקשורת ואחרים גייסו את הנשים כדי להוציא את דיבתו רעה, והזכיר שטענות על ניצול מיני הושמעו גם כלפי הנשיא ביל קלינטון, בעלה של יריבתו הדמוקרטית הילרי קלינטון.\nבבחירות לנשיאות, שנערכו ב-8 בנובמבר 2016, קיבל טראמפ 46.1% מהקולות, 2.9 מיליון קולות פחות מיריבתו, אך ניצח ב-30 מדינות שהעניקו לו 306 מתוך 538 אלקטורים (57%), ונבחר לנשיא ה-45 של ארצות הברית. לאורך מסע הבחירות הובילה קלינטון במרבית הסקרים, ועל כן ניצחונו של טראמפ התקבל בקרב רבים בתקשורת ובציבור בהפתעה. טראמפ הוא הנשיא החמישי שנבחר מבלי שקיבל את רוב קולות הבוחרים (קדמו לו ג'ון קווינסי אדמס, רתרפורד הייז, בנג'מין הריסון וג'ורג' ווקר בוש), והנשיא הראשון ללא ניסיון פוליטי או צבאי קודם. טראמפ היה בהשבעתו הנשיא המבוגר ביותר בעת בחירתו, בן 70 ושבעה חודשים (בשיא הקודם החזיק רונלד רייגן, שהיה בן 69 בראשית כהונתו, מחליפו ויריבו העיקרי בבחירות, ג'ו ביידן שבר את שיאו והושבע בגיל 78). הוא האדם העשיר ביותר שנבחר לנשיאות, עם הון אישי בשווי של 4.5 מיליארד דולר (בשיא הקודם החזיק ג'ורג' וושינגטון).\n\n ערך מורחב – טראמפיזם\n\nב-20 בינואר 2017 הושבע לנשיא על ידי נשיא בית המשפט העליון של ארצות הברית ג'ון רוברטס, ונכנס רשמית לתפקיד. ביוזמתו של טראמפ השתתף בטקס ההשבעה, בנוסף לכומר, גם רב (מרווין האייר) שנשא בו דברים. טראמפ מינה את הגנרלים ג'יימס מאטיס וג'ון קלי למזכיר ההגנה ומזכיר ביטחון המולדת בהתאמה, את הסנאטור ג'ף סשנס לתובע הכללי, ואת רקס טילרסון למזכיר המדינה (בין לבין בעקבות המלצה של ג'יימס בייקר למנותו). בהמשך מינה טראמפ את יו\"ר הוועדה הרפובליקנית הלאומית ריינס פריבס לראש סגל הבית הלבן, את מנהל מערכת הבחירות שלו, גנרל מייקל פלין ליועץ לביטחון לאומי. את סטיב באנון, בתו איוונקה טראמפ, חתנו ג'ארד קושנר ומנהלת הקמפיין שלו קליאן קונוויי מינה ליועציו הבכירים. במרץ 2018 פיטר טראמפ את טילרסון ומינה במקומו את מייק פומפאו, לשעבר ראש ה-CIA, למזכיר המדינה.\n\nעם הישגיו המרכזיים של טראמפ בתחום הפנים נמנים קיצוץ במיסים, הקלת הרגולציה על עסקים ומינוי שופטים שמרנים, תחומים שבהם עמד בהתחייבויותיו. ב-31 בינואר 2017 הכריז על ניל גורסץ', שנחשב שמרן, כמועמדו למשרת שופט בבית המשפט העליון שימלא את הכיסא הפנוי שנותר עם פטירתו של השופט השמרן אנטונין סקאליה. המינוי אושר בסנאט. ב-14 בפברואר התפטר מתפקידו היועץ לביטחון לאומי מייקל פלין, לאחר שנודע כי הסתיר מסגן הנשיא פנס את העובדה שנפגש עם שגריר רוסיה. לאחר כשבוע מינה טראמפ במקומו את הרברט ריימונד מקמאסטר. ב-28 בפברואר נשא טראמפ נאום ראשון בפני הקונגרס ובו פרש את עיקרי מדיניות הפנים שלו.\nב-9 במאי 2017 פיטר טראמפ את מנהל ה-FBI ג'יימס קומי. ביולי התפטר דובר הבית הלבן שון ספייסר, שהוחלף על ידי שרה האקבי סנדרס. באותו חודש פוטר ראש סגל הבית הלבן ריינס פריבס שהוחלף על ידי ג'ון קלי. באוגוסט הוא פיטר את יועצו סטיב באנון. ב-13 במרץ 2018 פיטר את מזכיר המדינה רקס טילרסון, ומינה את ראש ה־CIA מייק פומפאו להחליפו. ב-22 במרץ 2018 התפטר היועץ לביטחון לאומי הרברט ריימונד מקמאסטר. ג'ון בולטון החליפו רשמית בתאריך 9 באפריל 2018, עד לפיטוריו בספטמבר 2019.\nב-9 ביולי 2018 הודיע טראמפ כי השופט ברט קוואנו הוא מועמדו לשופט בבית המשפט העליון. המינוי נתקל בקשיים לאחר שכריסטין בלייזי פורד העידה בסאנט כי קוואנו תקף אותה מינית כשהיו בתיכון, ולאחר טענות של שתי נשים נוספות כי המועמד ביצע עבירות מין בשנות ה-80. לאחר שטראמפ הורה ל-FBI לחקור את הטענות, הודיעה הבולשת כי אין ראיות שתומכות בעדויות המתלוננות ואין ראיות להתנהגות שאינה הולמת מצד קוואנו. בעקבות זאת, ב-6 באוקטובר אושר המינוי בסנאט.\nביולי 2019 מונתה סטפני גרישם לדוברת הבית הלבן במקום שרה האקבי סנדרס, ולמנהלת התקשורת בבית הלבן. במהלך 2020, בעקבות פטירתה של שופטת בית המשפט העליון רות ביידר גינסבורג, טראמפ קידם את מינויה של איימי קוני בארט, פרופסור למשפטים באוניברסיטת נוטרדאם. השימוע על מינויה בסנאט החל ב-12 באוקטובר 2020. ב-26 באוקטובר אושר המינוי סופית בהצבעה במליאת הסנאט ברוב של 52 מול 48, ובאותו יום הושבעה בארט בבית הלבן לשופטת בבית המשפט העליון. זהו המינוי לבית המשפט העליון הסמוך ביותר לבחירות לנשיאות בתולדות ארצות הברית.\n\nהמינויים של טראמפ למשל גרמו לביטול פסק דין רו נגד וייד וכן להקלה על הנפקת רישיונות לנשיאת נשק מוסתר.\n\n ערך מורחב – מלחמת הסחר בין ארצות הברית לסין\n\nההתרחבות הכלכלית שהחלה ביוני 2009 נמשכה גם בשנתיים הראשונות של כהונת טראמפ, הצמיחה השנתית של התמ\"ג עלתה בשנת הכהונה השנייה שלו ל-2.9%. שיעור האבטלה המשיך לרדת, לפחות מ-4%, תוך אינפלציה מתונה בלבד. מדד הדאו ג'ונס עלה ב-25.9% במהלך שתי שנות כהונתו הראשונות של טראמפ, הביצועים הטובים ביותר בקרב כל הנשיאים מאז פורד. בבחינת תמ\"ג לנפש המדד עלה ב-3.6% במהלך 2017, 4.92% ב-2018, 3.51% ב-2019 וירד ב-2.66% ב-2020 (מפלה שנגרמה בעיקרה בעקבות ההגבלות שהוטלו על תנועה ופעילות אזרחית עקב התפרצות מגפת הקורונה). בסיום נשיאותו מדד שוק המניות של דאו ג'ונס דירג אותו במקום הרביעי מכל הנשיאים האמריקאים, עם צמיחה שנתית ממוצעת של שוק המניות בסך 13.7% (מאחורי ברק אובמה: 13.8%, ביל קלינטון: 15.2% וקלווין קולידג': 26.1%).\nב-23 בינואר 2017 חתם על צו ליציאת ארצות הברית מהסכם השותפות הטראנס-פסיפית והודיע כי בכוונתו לבחון יציאת ארצות הברית גם מהסכם הסחר החופשי של צפון אמריקה. הוא ביטל איסור של קודמו בתפקיד לבניית שני צינורות נפט. ב-2 בדצמבר 2017, הסנאט האמריקאי אישר את רפורמת המס של טראמפ, אשר כוללת את הורדת מס החברות מכ-35% לכ-21% בלבד והגבלת הקלת המס הפדרלי ממיסי מדינה ורשות מקומית. במרץ 2018, הטיל טראמפ מכסים של 25% על ייבוא פלדה ו-10% על ייבוא אלומיניום לארצות הברית, עם פטורים לקנדה, מקסיקו ומדינות אחרות. ב-15 ביוני 2018, הטיל טראמפ מכסים של כ-25% על מוצרים בשווי של 50 מיליארד דולר המיובאים מסין. בתגובה, משרד הסחר הסיני הודיע כי יטיל מכסים על מוצרים אמריקאים בשיעור זהה. מהלך זה החל את מלחמת הסחר בין ארצות הברית לסין.\nכמו כן הטיל טראמפ מכסים על מוצרים שונים המיובאים מהאיחוד האירופי, שבתגובה הטיל מכסים גם הוא. לאחר שטראמפ איים להטיל מכסים בגובה 20 אחוזים על ייבוא מכוניות, נפגשו טראמפ עם ז'אן-קלוד יונקר, נשיא הנציבות האירופית, והגיעו להסכם לפיו לא יוטלו עוד מכסים, ויבחנו מחדש המכסים שהוטלו. בתמורה התחייבה אירופה להיכנס למשא ומתן על מכסים קודמים, וכן לייבא יותר גז ופולי סויה מארצות הברית.\nב-27 באוגוסט 2018, ארצות הברית ומקסיקו חתמו על הסכם סחר חדש ביניהן. בראשית אוקטובר, קנדה הצטרפה להסכם גם היא. קרן המטבע הבינלאומית דיווחה על האטה כלכלית עולמית ב-2019 בעקבות מלחמת הסחר האמריקאית-סינית. בסין, מלחמת הסחר האטה את מגמת הצריכה. ב־2018, לראשונה מאז 1990, נרשמה ירידה של 6% במכירת מכוניות חדשות במדינה. גם בכל הנוגע לשדרוג הסמארטפונים, הייתה האטה. ב־2018 נרשמה ירידה של 15.5% במכירת סמארטפונים ובעשרת החודשים הראשונים של 2019 המכירות קטנו בעוד 5.8%. בדצמבר 2019, יצרנית הסמארטפונים היחידה שבתקופה חיובית בסין הייתה וואווי, שזכתה לתמיכה לאומית בשל היותה מושא ההתקפות של הממשל האמריקאי. בארצות הברית, מלחמת הסחר יצרה מאבקים של חקלאים ויצרנים ומחירים גבוהים יותר לצרכנים, מה שהביא לכך שהתעשייה האמריקאית נכנסה ל\"מיתון קל\" ב-2019.\nלאחר שהמשא ומתן בין ארצות הברית לסין לא הצליח לפתור את הסכסוך המסחרי, טראמפ איים במאי 2019 להטיל מכסים על עוד סחורות סיניות בשווי 200 מיליארד דולר. ביוני 2019, החליטו הנשיא טראמפ ונשיא סין שי ג'ינפינג להמשיך במשא ומתן. בינואר 2020 נחתם הסכם סחר חדש בין המדינות. ב-2020 החלה מלחמת מחירי הנפט בין ערב הסעודית לרוסיה. הנשיא היה מעורב בגיבוש ההסכם שסיים את המלחמה. במקביל החל משבר כלכלי עולמי בעקבות ההגבלות שהוטלו על פעילות ותנועה אזרחית עקב התפרצות מגפת הקורונה ברחבי העולם.\nמדיניות האנרגיה של טראמפ תומכת בתמיכה בתעשיות המקומיות, במטרה לרסן את ההסתמכות על הנפט מהמזרח התיכון, ואולי להפוך את ארצות הברית ליצואנית אנרגיה מובילה. יועציו המיועדים מעדיפים שוק אנרגיה פחות מוסדר, ומכיוון שהם אינם רואים בשינויי אקלים איום, הם לא חושבים כי יש צורך בפעולה מיידית. טראמפ דוחה את הקונצנזוס המדעי על שינוי האקלים. הוא כינה את הסוכנות להגנת הסביבה (EPA) \"חרפה\" ואיים לקצץ בתקציבה. טראמפ התחייב במהלך קמפיין הבחירות שלו לסגת מהסכם האקלים בפריז, הקורא להפחתת פליטת הפחמן ביותר מ-170 מדינות, וב-1 ביוני 2017 הוא אכן הודיע על כוונתו לפרוש מההסכם. ב-4 בנובמבר 2019 הודיעה ארצות הברית באו\"ם על כוונתה לפרוש מהסכם פריז. לפי ההסכם מדינה יכולה לפרוש מההסכם שנה לאחר מסירת הודעה רשמית על כוונתה לפרוש.\n\n ערכים מורחבים – צו נשיאותי 13769, גבול ארצות הברית–מקסיקו\nכפי שהתחייב לאורך קמפיין הבחירות, הוציא טראמפ צווים שנועדו להקשיח את מדיניות האכיפה בתחום ההגירה הבלתי חוקית, בהם צו המקצץ במימון הפדרלי לערי מקלט למהגרים (Sanctuary Cities), וכן צו המונע כניסת אזרחים משבע מדינות מוסלמיות מעודדות טרור: איראן, סוריה, עיראק, תימן, סומליה, סודאן ולוב. אך ימים ספורים לאחר חתימת הצו הקפיא בית משפט פדרלי לערעורים את תקפותו. לאחר כמה הליכים שבהם השעו בתי משפט את הצו, אישר בית המשפט העליון של ארצות הברית ביוני 2017 את מרבית חלקיו, וקבע כי הוא תקף עד לדיון שיתקיים באוקטובר 2017, ובו יוכרע מעמדו. בדצמבר של אותה השנה, אישר בית המשפט העליון, ברוב של שבעה מול שתיים, את צו ההגירה בגרסתו השלישית.\nלנוכח הפריצות ההמוניות של מהגרים בלתי-חוקיים דרך גבול ארצות הברית–מקסיקו, טראמפ הציע במסע הבחירות ב-2016 לבנות חומת הפרדה לאורך הגבול. הוא הכריז שעם היבחרו לנשיאות הוא יאלץ את מקסיקו לשלם את עלויות הבנייה. ב-25 בינואר 2017, ימים ספורים לאחר השבעתו של טראמפ ויומיים לפני פגישתו המתוכננת בוושינגטון די. סי. עם נשיא מקסיקו אנריקה פניה נייטו, חתם הנשיא טראמפ על צו נשיאותי לבניית החומה. פניה נייטו הכחיש שמקסיקו תשלם עבור החומה וכתוצאה מכך בוטלה הפגישה. ב-8 בנובמבר אותה שנה הודיע ממשל טראמפ על כללים חדשים לדחיית בקשות למקלט לכל מי שחוצה את הגבול באופן בלתי חוקי ללא קשר לאזרחותו. הוראה זו ניתנה על בסיס פסק הדין של בית המשפט העליון \"טראמפ נגד הוואי\" (Trump v. Hawaii) ועל סמך סמכות הנשיא על פי חוק ההגירה והאזרחות של 1965. למחרת היום חתם הנשיא על הכרזה על פיה הוגדר שאנשים החוצים את הגבול עם מקסיקו באופן בלתי חוקי לא יהיו זכאים לקבל מקלט.\nבעקבות משבר המהגרים הבלתי-חוקיים בארצות הברית, במהלכו הופרדו אלפי ילדים ממשפחותיהם, חתם טראמפ על צו המורה לשמור משפחות יחד ודורש מרשות ההגירה לדאוג להם למגורים. בקמפיין הבחירות שלו לנשיאות, הבטיח טראמפ לבנות חומה בגבולה הדרומי של ארצות הברית עם מקסיקו, כדי לבלום את ההגירה הבלתי חוקית ממקסיקו לארצות הברית. ב-22 בדצמבר 2018 הממשל הפדרלי הושבת חלקית אחרי שדרישתו של טראמפ להקצאת 5.6 מיליארד דולר למימון החומה נדחתה על ידי הדמוקרטים ששולטים בבית הנבחרים. טראמפ אמר כי הוא לא יחתום על שום הצעת חוק אשר לא תכלול את מימון החומה, והדמוקרטים, השולטים בבית הנבחרים הודיעו מצדם כי לא ייתמכו בשום הצעת חוק מטעמו. הרפובליקנים בסנאט אמרו כי לא יקדמו חקיקה שטראמפ לא יחתום עליה. במשא ומתן מוקדם יותר עם מנהיגי הדמוקרטים, ננסי פלוסי וצ'אק שומר, אמר טראמפ כי הוא \"גאה להשבית את הממשל עבור ביטחון הגבול\". ב-12 בינואר 2019, הפכה ההשבתה לארוכה ביותר בהיסטוריה של ארצות הברית. ב-25 בינואר 2019, הגיע להסכמה עם הדמוקרטים על הפסקה זמנית של ההשבתה עד ל-15 בפברואר.\n\n ערכים מורחבים – חוק הגנת החולה וטיפול בר השגה, מגפת הקורונה בארצות הברית\nבמהלך מסע הבחירות שלו התחייב טראמפ שוב ושוב לבטל ולהחליף את חוק הגנת החולה וטיפול בר השגה (אובמה-קר). זמן קצר לאחר כניסתו לתפקיד הוא אכן דחק בקונגרס לבטל ולהחליף את האובמה-קר. במאי 2017, בית הנבחרים האמריקאי הצביע על ביטול התוכנית, ואולם, למרות מאמץ של כמה חודשים לא הצליח הסנאט להעביר את כל הצעת ביטול האובמה-קר. הסנאטור הרפובליקני ג'ון מקיין היה הקול המכריע בהצבעה שהפילה את התוכנית הרפובליקנית להחלפת אובמה-קר. יחד עם הסנאטורים סוזן קולינס ממיין וראנד פול מקנטקי, הצביע מקיין נגד ביטול רפורמת הבריאות של אובמה ובכך הכשיל את יוזמתו של טראמפ, שנוא-נפשו, שביניהם התפתחה יריבות חריפה מאז התמודדותו של טראמפ למועמדות הרפובליקנית לנשיאות. בסוף יוני 2020, עתר ממשל טראמפ לעליון כדי לבטל את אובמה-קר.\nבסוף 2019 התפרצה בסין מגפת הקורונה ובהמשך התפשטה משם לשאר העולם. ב-20 בינואר 2020 התגלה מקרה ההידבקות הראשון בארצות הברית. ב-31 בינואר הודיע טראמפ על סגירת טיסות מסין. בתחילה הפחית מחומרת הסכנה והתעלם מאזהרות מומחים בממשלו, והעדיף שיקולים כלכליים. ב-6 במרץ חתם טראמפ על העברת כ-8 מיליארד דולר כסיוע חירום למניעת התפשטות המחלה ולמחקר מדעי. ב-13 במרץ הכריז על מצב חירום לאומי. מאמצע מרץ החל טראמפ לקיים מסיבות עיתונאים יומיות, לצד מומחים רפואיים ופקידים בממשלו. למרות זאת, נכון לינואר 2021, מתו מהמגפה מעל 400 אלף אמריקניים, במקום ה-10 בין המדינות עם שיעורי המוות הגבוהים בעולם. הדבר גרם לכעס גדול נגד הנשיא בפרט ונגד הממשל בכלל.\nב-1 באוקטובר 2020 הודיע טראמפ בחשבון הטוויטר שלו כי הוא ואשתו מלניה נמצאו חיוביים לנגיף הקורונה. למחרת הוא קיבל טיפול נסיוני ופונה לבית החולים הצבאי המרכז הרפואי הצבאי הלאומי וולטר ריד.\n\nטראמפ הבטיח ליישם את דוקטרינת \"אמריקה תחילה\". הוא התחייב לבטל הסכמי סחר \"בלתי הוגנים\" ולכפות על בעלות הברית של ארצות הברית לשלם יותר על ברית ההגנה המשותפת שלהן טראמפ פרש מהאמנה לפירוק נשק גרעיני לטווח בינוני (INF), הסכם שנחתם בין ארצות הברית לבין רוסיה ב-1987, בשלהי המלחמה הקרה. הוא סירב גם לחדש את אמנת הגרעין New START, שנחתמה בין שתי המדינות ב-2010 ומגבילה ל-1,550 את כמות ראשי הקרב הגרעיניים שארצות הברית ורוסיה יכולות לפרוש באופן מבצעי. טראמפ ערך את המסע הראשון שלו מחוץ לארצות הברית כנשיא בערב הסעודית, ישראל ואיטליה.\nהמסע החל ב-20 במאי 2017 בביקור בן יומיים בערב הסעודית, בו חתם עם המלך סלמאן על עסקאות בשווי 350 מיליארד דולר, מתוכם עסקת נשק בשווי של כ-110 מיליארד דולר. טראמפ נשא נאום בפני מנהיגים מוסלמים רבים שהוזמנו לריאד לרגל ביקורו, בו הביע תקווה כי יתאחדו למטרת המלחמה בטרור האסלאמי ונגד המשטר האיראני. ב-22 במאי 2017 החל טראמפ ביקור בזק בישראל. במהלך הביקור פגש את נשיא המדינה ראובן ריבלין, ראש הממשלה נתניהו ונשיא הרשות הפלסטינית מחמוד עבאס. ב-23 במאי המשיך טראמפ לרומא, שם נפגש עם האפיפיור פרנציסקוס וראש ממשלת איטליה פאולו ג'נטילוני. למחרת נפגש עם מנהיגי נאט\"ו, במטרה לאחד את המנהיגים במלחמה נגד הטרור, וכן במאמץ לשכנע אותם לשלם תשלום גבוה יותר לארגון. ב-25 במאי השתתף טראמפ בפסגת ה-G7 בסיציליה. לאחר מכן נאם בפני חיילים אמריקנים המשרתים באזור.\n\n ערכים מורחבים – יחסי ארצות הברית–ישראל, הכרת ארצות הברית בירושלים כבירת ישראל, הכרת ארצות הברית בריבונות ישראל על רמת הגולן, תוכנית השלום של הנשיא טראמפ, הסכמי אברהם, הסכם איחוד האמירויות הערביות–ישראל, הסכם בחריין–ישראל, הסכם ישראל–סודאן, הסכם ישראל–מרוקו\n\nתחת הנהגתם של טראמפ וראש ממשלת ישראל בנימין נתניהו היחסים בין ארצות הברית לישראל התחזקו וטראמפ נקט במדיניות חוץ פרו-ישראלית. ב-15 בפברואר 2017 נפגש טראמפ עם ראש הממשלה בנימין נתניהו בבית הלבן על מנת לדון בנושאים העומדים על הפרק, בהם המאבק בטרור, ההתנגדות לתוכנית הגרעין האיראנית והסכסוך הישראלי-פלסטיני. במהלך מסיבת העיתונאים הצהיר טראמפ כי אינו רואה בתוכנית שתי מדינות לשני עמים את הפתרון היחיד לסכסוך, ואמר כי \"נאהב את מה שהצדדים יאהבו\". ב-6 במרץ 2017 הודיע שר הביטחון אביגדור ליברמן שממשל טראמפ העביר מסר לפיו סיפוח יהודה ושומרון יגרום למשבר עם הממשל.\nב-6 בדצמבר 2017 הכריז טראמפ על הכרת ארצות הברית בירושלים כבירת ישראל, וכן על כוונתו להתחיל בהכנות להעברת את שגרירות ארצות הברית בישראל מתל אביב לירושלים. טקס העברת השגרירות לירושלים נערך ב-14 במאי 2018 בנוכחות בתו, איוונקה טראמפ ובעלה ג'ארד קושנר. ביוני 2018 הודיעה ארצות הברית כי היא פורשת ממועצת זכויות האדם של האו\"ם, בטענה שהיא מוטית נגד ישראל. ב-17 בנובמבר הצביעה שגרירת ארצות הברית ניקי היילי לראשונה נגד הצעת גינוי לישראל באו\"ם בנוגע לשליטת ישראל ברמת הגולן, לאחר שלאורך כל השנים נהגה ארצות הברית להימנע בהצבעה. ב-25 במרץ 2019 חתם נשיא ארצות הברית דונלד טראמפ על צו נשיאותי שבו ארצות הברית מכירה באופן רשמי בריבונות ישראל על רמת הגולן.\nב-18 בנובמבר 2019 הודיע מזכיר המדינה של טראמפ, מייק פומפאו, על שינוי עמדת ממשלו של ברק אובמה, שלפיה ההתנחלויות מפרות את החוק הבין-לאומי. ב-11 בדצמבר 2019 חתם טראמפ על צו נשיאותי, שקובע כי יהדות מוגדרת כלאום, דבר שיאפשר למשרד החינוך להקפיא תקציב למוסדות חינוך שינהגו באפליה כלפי יהודים או שיעודדו את פעילות החרם על ישראל.\nממשל טראמפ שקד על גיבוש תוכנית שלום בין ישראל לפלסטינים, שזכתה לכינוי \"עסקת המאה\". בתגובה להעברת השגרירות האמריקנית לירושלים הכריזו הפלסטינים כי ארצות הברית אינה מתווכת הוגנת בסכסוך, וסירבו לשתף פעולה עם ממשל טראמפ בגיבוש העסקה. בתגובה הורה טראמפ על קיצוץ מסיבי בתמיכת ארצות הברית בשורת ארגונים המסייעים לפלסטינים, בהם ארגון הסיוע לפליטים פלסטינים אונר\"א, וכן קיצץ בתמיכה בבתי חולים במזרח ירושלים.\nממשל טראמפ דחף לקדם יחסי שלום ונורמליזציה בין ישראל למדינות ערביות תוך דילוג על הסכסוך הישראלי–פלסטיני. בתיווך של ממשל טראמפ הגיעו ישראל ואיחוד האמירויות הערביות להסכם נירמול היחסים ביניהן, כפי שפורסם לציבור ב-13 באוגוסט 2020. אחרי חודש סוכם הסכם דומה עם בחריין. בהמשך, סוכמו הסכמים דומים במסגרת הסכמי אברהם עם סודאן ומרוקו.\n\n ערכים מורחבים – העימות בין ארצות הברית לאיראן (2019–הווה), התקיפה בנמל התעופה הבינלאומי בבגדאד (2020), מבצע השהיד סולימאני\nב-1 בפברואר 2017, לאחר שאיראן ערכה ניסוי בטיל בליסטי, הודיע יועץ הנשיא לביטחון לאומי מייקל פלין כי איראן \"תחת אזהרה\". יומיים לאחר מכן, ב-3 בפברואר, לראשונה מאז ההסכם עם איראן, הטילה מחלקת האוצר האמריקאית עיצומים על 12 ארגונים ו-13 אישים מאיראן, סין, איחוד האמירויות הערביות ולבנון הקשורים לתעשיית הטילים האיראנית. ב-18 ביולי 2017 הטיל ממשלו עיצומים נוספים על אישים וחברות איראניות, כולם עוסקים בפיתוח מערכות נשק, בהם טילים בליסטיים. ב-13 באוקטובר הודיע טראמפ על אי-אשרור הסכם הגרעין עם איראן (כפי שדורש ממנו הקונגרס לבצע מדי 90 יום), ועל העברת העניין לקונגרס: אם הקונגרס לא יחוקק תנאים טובים יותר לפיקוח על איראן, בתיאום עם המדינות הנוספות החתומות על ההסכם, יחתום הנשיא על יציאתה של ארצות הברית מההסכם.\n\nנוסף על כך, הכריז טראמפ על שינוי מדיניות נרחב כלפי המשטר האיראני, אשר יכלול בין היתר עיצומים על משמרות המהפכה והתייחסות אליה כאל ארגון טרור, פיקוח הדוק של ארצות הברית ובעלות בריתה על הפרת היציבות של איראן באזור, ומניעתה מלבצע ניסויים נוספים בטילים בליסטיים. ב-8 במאי 2018 הודיע טראמפ בנאום מיוחד על פרישתה של ארצות הברית מהסכם הגרעין עם איראן, ועל הטלתן מחדש של כל העיצומים שהוסרו במסגרת ההסכם.\nב-20 ביוני 2019, איראן הפילה בטיל נ\"מ מל\"ט של הצי האמריקאי מסוג MQ-4C Triton מעל מצרי הורמוז במימי המפרץ הפרסי. למחרת ב-21 ביוני דווח בניו יורק טיימס כי הנשיא טראמפ אישר לצבא ארצות הברית תקיפות נגד איראן בתגובה להפלת מל\"ט הביון. כמו כן דווח כי טראמפ אישר תקיפה נגד מגוון מטרות כמו מכ\"מים וסוללות טילים. לפי \"ניוזוויק\", ארצות הברית עמדה לתקוף בין היתר את סוללת הנ\"מ מדגם S-125 Neva/Pechora (המוכרת במערב כ-SA-3 Goa). סוללה זו של משמרות המהפכה האיראניים הפילה כנראה את המל\"ט. בסופו של דבר התקיפה לא יצאה אל הפועל.\nב-3 בינואר 2020, לאחר הסלמה משמעותית ביחסים עם איראן ותקיפות של מיליציות פרו-איראניות נגד שגרירות ארצות הברית בבגדאד ובסיסים אמריקאיים, הורה טראמפ על חיסול קאסם סולימאני, מפקד כוח קודס האיראני. כוח אווירי של צבא ארצות הברית ביצע תקיפה אווירית סמוך לנמל התעופה הבינלאומי של בגדאד, שבה נהרגו לפחות 8 אנשים, בהם סולימאני, ואבו מהדי אל-מוהנדס, סגן מפקד אל-חשד א-שעבי (כוחות ההתגייסות העממית). בתגובה לסיכול הממוקד ביצעו משמרות המהפכה התקפה על בסיסי חיל האוויר האמריקאי בעיראק. וושינגטון ביקשה באוגוסט להחזיר את העיצומים על איראן, בשל הפרת הסכם הגרעין, אולם רוב חברות מועצת הביטחון התנגדו לכך. היא הטילה מחדש את כל הסנקציות.\nב-17 בנובמבר 2020, דווח \"בניו יורק טיימס\" כי הנשיא טראמפ בחן אפשרויות לתקוף באיראן כדי לפגוע בתוכנית הגרעין שלה במיוחד במתקן בנתנז, זאת לאחר שפקחים בין-לאומיים של הסוכנות לאנרגיה אטומית דיווחו על עלייה של ממש בכמות האורניום המועשר במתקן הגרעין בנתנז, לרמה שגבוהה פי 12 מהכמות המותרת על פי הסכם הגרעין, שארצות הברית פרשה ממנו. עוד הוסיפו הפקחים שאיראן לא איפשרה גישה לאתרים נוספים שבהם הופיעו ריאיות בעבר לפעילות גרעינית.\n\nבמרץ 2017, לראשונה מאז תחילת מלחמת האזרחים בסוריה, נחתו בסוריה כוחות אמריקניים יבשתיים, ובהם כוחות ארטילריה, מארינס וריינג'רס במטרה לסייע בכיבוש בירת דאעש בסוריה, א-רקה. ב-6 באפריל הורה טראמפ על תקיפה משמעותית ראשונה נגד המשטר הסורי: 59 טילי טומהוק נורו מספינות חיל הים האמריקני לעבר הבסיס הצבאי הסורי שממנו המריאו מטוסים שתקפו בסארין אזרחים במחוז אידליב בצפון-מערב סוריה ימים ספורים קודם לכן. כתוצאה מהתקיפה האמריקאית הושמד הבסיס כמעט לחלוטין.\nב-8 ביולי 2017 לאחר פגישתם של טראמפ ופוטין, הכריזה ארצות הברית יחד עם רוסיה על הפסקת אש בסוריה הדרומית. ב-13 באפריל 2018, בתגובה למתקפה הכימית של משטר אסד בדומא במהלך המלחמה במורדים, הורה טראמפ על התקפה משולבת על דמשק וחומס יחד עם צרפת ובריטניה. בתקיפה שוגרו למעלה ממאה טילים לעבר יעדים שונים, בהם אתרי פיתוח ואחסון של נשק כימי. ב-19 בדצמבר 2018 הכריז טראמפ על תחילת החזרת כוחותיה של ארצות הברית מסוריה.\n\nבאוקטובר 2019 החליט טראמפ לא להתערב במתקפה צבאית של טורקיה על רצועה הסמוכה לגבולה באזור הכורדי בצפון סוריה. חיילי ארצות הברית באזור נסוגו כדי למנוע חיכוך. הבית הלבן הצהיר גם כי האחריות על חיילי המדינה האסלאמית השבויים באזור זה תעבור לטורקיה. לגבי יחסה של טורקיה לכורדים בשטח הכבוש הודיע טראמפ כי אם היא תעבור תנהג בחוסר אחריות, לפי שיקול דעתו, הוא יחריב את כלכלתה של טורקיה. ב-26 באוקטובר 2019 הורה הנשיא טראמפ על מבצע קיילה מולר לחיסולו מנהיג ארגון הטרור המדינה האסלאמית. על פי תוצאות המבצע נהרג אבו בכר אל-בגדאדי ושלושה מילדיו איתם נמלט.\nב-1 באוגוסט 2018 הטיל טראמפ עיצומים כלכליים על טורקיה, לאחר שכלאה את הכומר האמריקני אנדרו ברנסון באשמת שותפות בארגון טרור. ב-12 באוקטובר 2018, לאחר כשנתיים בהן שהה במעצר, קבע בית המשפט הטורקי כי ברנסון ישוחרר ויחזור לארצות הברית. על ברנסון נגזרו 3 שנות מאסר, אך אלה יקוזזו עם הזמן שכבר ישב בכלא. בכלי התקשורת פורסם כי טורקיה נענתה להסכם עם ארצות הברית בתמורה לכך שממשל טראמפ יקל בעיצומים הכלכליים שהטיל על המדינה, שחלקן המכריע הוטל בתגובה למעצר והסירוב של טורקיה לשחרר את ברנסון. ב-2019 בעקבות רכישתה מערכת הגנה אווירית רוסית מדגם S-400 הטיל טראמפ עיצומים על טורקיה והשהה את חברותה במיזם מטוס הקרב F-35 לייטנינג II והחל בצעדים לסילוקה מהפרויקט. העסקה של רכישת 100 מטוסי F-35 מארצות הברית בוטלה.\n\nבתחילת הקדנציה של טראמפ חלה החרפה ביחסי ארצות הברית-קוריאה הצפונית. ב-11 באפריל 2017 איימה קוריאה הצפונית כי הגעת ספינות חיל הים האמריקני לאזורה מצדיקה התקפה בנשק גרעיני. איום זה הגיע בהמשך לחימוש מתמשך של דרום קוריאה על ידי צבא ארצות הברית. בתגובה לאיום צייץ טראמפ בחשבון הטוויטר שלו כי \"קוריאה הצפונית מחפשת צרות. אם סין לא רוצה לעזור, נפתור את הבעיה בלעדיה\". למחרת בבוקר צייץ שוב כי שוחח בטלפון עם נשיא סין שי ג'ינפינג והגיע איתו להסכמים בנושא קוריאה הצפונית. ב-7 באוגוסט 2017, לאחר שנחשף כי המודיעין האמריקני חיבר דו\"ח הקובע כי קוריאה הצפונית הצליחה להרכיב ראש נפץ גרעיני על טיל בליסטי המסוגלים להגיע לשטחה של ארצות הברית, הצהיר טראמפ כי הוא ממליץ לקוריאה הצפונית לא לאיים יותר על ארצות הברית, משום שהיא \"תפגוש אש וזעם כפי שהעולם לא ראה מעודו\".\n\nבנאומו באו\"ם ב-19 בספטמבר 2017, אמר טראמפ כי אם ארצות הברית תצטרך, היא תשמיד כליל את קוריאה הצפונית. בתגובה, אמר המנהיג העליון של קוריאה הצפונית קים ג'ונג-און, כי דברי טראמפ הם הכרזת מלחמה. ב-10 במאי 2018 הודיע טראמפ שייפגש עם קים ג'ונג-און בפסגת ארצות הברית – קוריאה הצפונית בסינגפור ב-12 ביוני, בניסיון להגיע להסכם לפירוז חצי האי קוריאה מנשק גרעיני. באותו יום, במהלך ביקורו של מזכיר המדינה האמריקאי פומפאו במסגרת ההכנות לפגישת המנהיגים, שחררה קוריאה הצפונית שלושה אסירים אמריקנים כמחווה. בעקבות התבטאויות צפון-קוריאניות נגד סגן הנשיא מייק פנס הודיע טראמפ ב-24 במאי על ביטול הפגישה. למרות זאת נערכו מאמצים לקיום הפסגה כמתוכנן. ב-1 ביוני נפגש טראמפ עם הבכיר הצפון-קוריאני קים יונג צ'ול  בבית הלבן וקיבל ממנו מכתב מקים. לאחר הפגישה הודיע טראמפ על חזרה בו מההחלטה על ביטול הפסגה. הפגישה בין השניים נערכה כמתוכנן ב-12 ביוני בסינגפור. הם חתמו בטקס פומבי על מסמך הבנות שבו התחייבה קוריאה הצפונית לפרק את הנשק הגרעיני ברשותה.\n\nב-16 ביוני 2017, הודיע טראמפ כי הוא מבטל את עסקאות ממשל אובמה עם קובה. ב-8 בנובמבר 2017, הידק ממשל טראמפ את כללי הסחר עם קובה, ובכך ביטל את הסרת ההגבלות של ממשל אובמה על מדינה זו. שינויים אלה נועדו \"להרחיק פעילויות כלכליות מהצבא הקובני, המודיעין הקובני ושירותי הביטחון הקובניים\".\n\nעד 2018, עלה מספר החיילים האמריקאים באפגניסטן מכ-8,500 לכ-14,000. בסוף כהונתו, ירד המספר ל-2500. ב-29 בפברואר 2020 חתמו ארצות הברית והטליבאן על הסכם לסיום המלחמה באפגניסטן אחרי 18 שנה. כחלק מההסכם, נפתחו שיחות שלום בין אפגניסטן לטליבאן. ההסכם נקרא ההסכם להבאת השלום לאפגניסטן כחלק מהשאיפה לנסיגת כוחות ארצות הברית מאפגניסטן.\nב-11 ביוני 2020 הוציא טראמפ צו נשיאותי המורה על הטלת עיצומים כלכליים על גורמים בבית הדין הפלילי הבינלאומי שחוקרים אם ארצות הברית ביצעה פשעי מלחמה באפגניסטן. הסכם הנורמליזציה בין סרביה וקוסובו נחתם בתיווכו של טראמפ. בהסכם נקבע כי סרביה תעביר את שגרירותה לירושלים וגם נרמול היחסים בין ישראל וקוסובו הכולל הכרה הדדית, והכרה של שתי המדינות החתומות על ההסכם בחזבאללה כארגון טרור.\n\n ערכים מורחבים – ההתערבות הרוסית בבחירות לנשיאות ארצות הברית ב-2016, דו\"ח מולר, פרשת טראמפ-אוקראינה, הליך ההדחה של דונלד טראמפ (2019–2020)\nנגד טראמפ ואנשיו נפתחו במהלך הכהונה חקירות משפטיות רבות. בינואר 2018 טענה שחקנית הפורנו סטורמי דניאלס כי קיימה רומן עם טראמפ בשנת 2006, בעודו נשוי למלאניה טראמפ. לדבריה הוא שילם לה כ-130 אלף דולר כדמי שתיקה. טראמפ מנגד טוען שלא קיים עמה יחסי מין, אך הודה שהעביר לה את התשלום. נגד טראמפ ואנשיו נפתחו במהלך הכהונה חקירות משפטיות רבות. בעקבות החשדות להתערבות רוסיה בבחירות לנשיאות ב-2016, נערך דו\"ח מולר, הוא דו\"ח רשמי של החוקר המיוחד רוברט מולר, ראש ה-FBI לשעבר, המתעד את הממצאים והמסקנות של החקירה למעורבות רוסיה בבחירות לנשיאות ארצות הברית, הטענות לקנוניה שנרקמה בין אנשי הקמפיין של טראמפ, וטענות על שיבוש חקירה מצד הנשיא. חלקים מהדו\"ח צונזרו מטעמי סיווג.\nבשנת 2019 נטען כי טראמפ ואחרים בממשלו שידלו את ראש ממשלת אוקראינה לפתוח בחקירה נגד המועמד המוביל לנשיאות בפריימריז הדמוקרטיים, ג'ו ביידן. חברי בית הנבחרים של ארצות הברית מטעם המפלגה הדמוקרטית, המהווים את רוב חברי הבית, פתחו בעקבות כך בהליך הדחה נגד טראמפ.\nבספטמבר 2019 החליט הרוב הדמוקרטי בבית הנבחרים של ארצות הברית לפתוח בהליך הדחה של הנשיא טראמפ מתפקידו, וב-18 בדצמבר הצביע בית הנבחרים ברוב של 197–230 בעד הדחת הנשיא (כשההצבעה עוברת בבית הנבחרים, מקביל ההליך לכתב אישום) בגין ניצול סמכות לרעה ושיבוש עבודת הקונגרס. ובכך היה טראמפ לנשיא השלישי בהיסטוריה האמריקאית העובר הליך זה, אחרי אנדרו ג'ונסון וביל קלינטון. לטענת אנשי המפלגה הדמוקרטית, בעקבות חקירה שנוהלה בראשות אדם שיף, עודד טראמפ התערבות זרה בבחירות לנשיאות 2020 במסגרת פרשת טראמפ–אוקראינה כדי לסייע למסע הבחירות שלו. לדבריהם, טראמפ התנה סיוע צבאי לאוקראינה ועיכב את הזמנתו לבית הלבן של נשיא אוקראינה וולודימיר זלנסקי במטרה לגרום לממשלת אוקראינה להכריז על חקירה נגד יריבו הדמוקרטי המוביל, ג'ו ביידן, וכן שיבש מהלכי חקירה כשהורה לפקידי הממשל שלו להתעלם מזימונים להגשת מסמכים ולהעיד. אנשי המפלגה הרפובליקנית שללו את טענות הדמוקרטים ואמרו שלא הוצגה עדות ישרה לטענות שלהם.\nבהצבעה בבית הנבחרים תמכו כמעט כל הדמוקרטים, והתנגדו לה כל הרפובליקנים ושניים מהדמוקרטים. ב-15 בינואר 2020 העבירה יו\"ר בית הנבחרים ננסי פלוסי את ההליך לסנאט, שבו התנהל משפט ההדחה (הליך המקביל לבית המשפט). סיכויי המהלך היו נמוכים, משום שלרפובליקנים רוב ועל מנת להדיח נשיא דרוש רוב של שני שלישים מהסנאט. המשפט שנערך בסנאט הסתיים ב-5 בפברואר 2020 בזיכויו של טראמפ משני סעיפי האישום. עם זאת, באחד מהסעיפים הצביע נגדו סנאטור רפובליקני, מיט רומני מיוטה.\n\nלפי אתר שקלול הסקרים FiveThirtyEight, נכון לאמצע ספטמבר 2020 היה שיעור התמיכה הממוצע של טראמפ הנמוך ביותר מבין כל נשיאי ארצות הברית מאז מלחמת העולם השנייה. שיעור התמיכה בו נע בין 36% (בתום שנת כהונתו הראשונה) ל-48% (בימי כהונתו הראשונים). שיעורי התמיכה והדחייה שלו היו יציבים באופן חריג מבחינה היסטורית. מחאות נגד דונלד טראמפ החלו בשנת 2015, כאשר הכריז על מועמדותו לנשיאות מטעם המפלגה הרפובליקנית, ונמשכו ביתר שאת לאחר שנבחר לנשיא. ההפגנות נערכו בארצות הברית ובמדינות נוספות.\n\n ערך מורחב – הבחירות לנשיאות ארצות הברית 2020\n\nמיד לאחר השבעתו לנשיא, הודיע טראמפ על כוונתו להתמודד בבחירות לנשיאות ב-2020. בעצרת בפלורידה ב-18 בפברואר 2017 הודיע על תחילת הקמפיין הנשיאותי שלו. ב-27 בפברואר 2018 מינה את בראד פרסקייל למנהל הקמפיין שלו לנשיאות ב-2020, וב-11 במרץ 2018, הצהיר כי סיסמת הקמפיין שלו בבחירות תהיה \"לשמור על אמריקה גדולה\" (\"Keep America Great\"). ביוני 2019 השיק את קמפיין הבחירות שלו במהלך עצרת באורלנדו.\n\n ערך מורחב – ניסיון הפיכת תוצאות הבחירות לנשיאות ארצות הברית ב-2020\nעוד לפני הבחירות, טראמפ טען מספר פעמים כי אם יפסיד לא בטוח שהוא יפנה את מקומו. לפי תוצאות הבחירות, יריבו ג'ו ביידן זכה ברוב האלקטורים. טראמפ ועוזריו נקטו צעדים רבים להטות את הבחירות לכיוונם. טראמפ ובני בריתו השתמשו בטכניקת תעמולה המכונה \"שקר גדול\" כדי לקדם טענות שווא ותיאוריות קונספירציה רבות. אלו כללו טענות לפיהם הבחירות נגנבו באמצעות מכונות הצבעה מזויפות, הונאה בבחירות, קנוניה קומוניסטית בינלאומית ועוד.\nטרמאפ לחץ ואף איים בחשיפת פלילים על מזכיר המדינה של ג'ורג'יה, בראד רפנספרנגר, חבר המפלגה הרפובליקנית, לספור מחדש את הקולות במדינתו כך שטראמפ ינצח, אך זה ענה לו שהספירה נכונה. טראמפ טען לזיופים שהשפיעו על התוצאות, ואף עתר למספר בית משפט מדינתיים אך עתירותיו נדחו וטראמפ מעולם לא הציג ראיות התומכות בטיעוניו.\nנאמני טראמפ, כולל ראש הסגל שלו, מארק מדוז, עורך דינו האישי רודי ג'וליאני וכמה מחוקקים רפובליקנים ניסו להשאיר את טראמפ בשלטון. ברמת המדינות, הטקטיקות שלהם כוונו לבתי המחוקקים של המדינות מתוך כוונה לשנות את התוצאות או לעכב את אישור ההצבעה האלקטורלית בקפיטול. ברמה הפדרלית, הם קידמו רעיון לפיו סגן הנשיא מייק פנס, יוכל לסרב לאשר את תוצאות הבחירות ב-6 בינואר 2021. כתוצאה מכך, מאות רפובליקנים נבחרים, כולל חברי קונגרס ומושלים, סירבו להכיר בזמנו בניצחונו של ביידן. מאז כמה מהם הכירו בניצחונו.\nהצוות המשפטי של טראמפ חיפש דרך להביא תיק משפטי לבית המשפט העליון, אך אף אחת מ-63 התביעות שהגישו לא הצליחה. הם תלו תקוותיהם במיוחד בתיק טקסס נגד פנסילבניה, אך ב-11 בדצמבר 2020, בית המשפט העליון סירב לדון בתיק זה. לאחר מכן, שקל טראמפ, על פי הדיווחים, מספר דרכים להישאר בשלטון, כולל התערבות צבאית, החרמת מכונות הצבעה, איומים על בכירים במערכת המשפט ועוד.\nלקראת אישור האלקטורים בגבעת הקפיטול, קוימה עצרת נגד האישור בה נאם עם מקורביו, ונוכחים בה פרצו למבנה הקונגרס, השחיתו ובזזו ואף גרמו למוות של קצין במשטרת הקפיטול. לאחר אישור האלקטורים בקונגרס, הודיע טראמפ כי יעביר את השלטון בצורה מסודרת, אך הוסיף שהוא חולק על התוצאות.\n\n ערך מורחב – הליך ההדחה של דונלד טראמפ (2021)\nהליך ההדחה של נשיא ארצות הברית דונלד טראמפ שהחל ב-11 בינואר 2021 היה הליך ההדחה השני שנפתח כנגד הנשיא והיה הפעם הראשונה בהיסטוריה של ארצות הברית שכנגד נשיא מכהן נפתחו שני הליכי הדחה, אם כי שניהם הסתיימו בזיכויו. בתאריך זה הגיש בית הנבחרים של ארצות הברית כתב אישום בגין סעיף \"הדחה למרד\" בעקבות סירובו להכיר בתוצאות הבחירות לנשיאות ארצות הברית 2020, ובטענה כי עודד בטוויטר, בנאומים מתוקשרים ובעצרת בבית הלבן לההסתערות על מבנה הקפיטול כדי להטות את תוצאות הבחירות. סעיף נוסף מתייחס לניסיונו של טראמפ להפעיל לחץ על מזכיר המדינה של מדינת ג'ורג'יה \"למצוא\" קולות נוספים לטובתו כדי לשנות את תוצאות הבחירות במדינה.\nלמחרת בהליך בזק, ב-12 בינואר 2021 קבע בית הנבחרים ברוב של 231 קולות להדיח את הנשיא טראמפ בפעם השנייה, והעביר את ההכרעה לסנאט. הייתה זו הפעם הראשונה בהיסטוריה האמריקאית בו הודח נשיא ארצות הברית בפעם השנייה בידי בית הנבחרים. גם מהמפלגה הרפובליקנית תמכו בהליך ההדחה עשרה חברים, הכמות הגבוהה ביותר אי פעם שתמכו בהליך הדחה ממפלגתו של הנשיא המכהן.\nב-13 בפברואר זוכה טראמפ בידי הסנאט, זאת מפני שהורשע על ידי 57 סנאטורים (שבעה מהם רפובליקנים), 10 פחות מהרף הנדרש של שני שלישים, לאחר שעורכי הדין של טראמפ טענו כי מבחינה חוקתית לא ניתן להדיח נשיא שאינו מכהן, וכי הסרטונים שההגנה הציגה מפריכים את הטענות בכתב האישום, שהוגש מטעמים פוליטיים.\n\nאחרי נשיאותו עבר טראמפ להתגורר באחוזתו במאר-א-לאגו בפלורידה והקים שם משרד. בנאומו בכנס CPAC 2021 הכריז טראמפ שהוא שוקל להתמודד בבחירות לנשיאות בשנת 2024 והוא קרא לאחדות במפלגה הרפובליקנית.\nב-21 במרץ 2021 הכריז דוברו של טראמפ כי הוא עומד להקים רשת חברתית משלו כדי להתחרות ברשתות האחרות שחסמו את החשבונות שלו.\nבמאי 2021 נפתחה בניו יורק חקירה פלילית נגד ארגון טראמפ. הארגון הורשע בהונאת מס ובפשעים כלכליים נוספים. במקביל, התנהלה חקירה אזרחית שנפתחה בשנת 2019, אחרי שמייקל כהן, עורך הדין האישי של טראמפ לשעבר, העיד בפני הקונגרס שטראמפ ניפח את שווי נכסיו. טראמפ תושאל באוגוסט 2022 והחליט לשמור על זכות השתיקה. בספטמבר 2022 הוגשה תביעה אזרחית נגד טראמפ ובני משפחתו בנושא הניפוח.\nבפברואר 2022 דווח כי הארכיון הלאומי למסמכי הממשל ביקש ממשרד המשפטים האמריקני לפתוח בחקירה כדי לברר אם טראמפ הפר בהתנהלותו את החקיקה הפדרלית הנוגעת לשימור מסמכים רשמיים. באוגוסט 2022 ביצע ה-FBI פשיטה על אחוזתו הפרטית בפלורידה, מאר-א-לאגו, כחלק מחקירה של משרד המשפטים האמריקני, ונמצאו בה כ-11,000 מסמכים, בהם יותר מ-100 מסמכים המסומנים כמסווגים, בכלל זה עם הסיווג \"סודי\" ו\"סודי ביותר\". על פי צו החיפוש, טראמפ נחשד כי הפר את חוק הריגול במדינה.\n\nביוני 2023 פורסם שהוגש נגדו כתב אישום פדרלי. הוא הואשם בשלושים ושבעה סעיפים, הכוללים הסתרת מסמכים ממשלתיים מסווגים ושיבוש הליכי משפט.\nב-27 ביולי 2023 נוספו שלושה סעיפי אישום חדשים לכתב האישום נגד טראמפ בפרשת המסמכים המסווגים. בשניים מהם מואשמים טראמפ ושניים מעובדי מאר-א-לאגו, וולט (וולטיין) נאוטה וקרלוס דה אוליביירה כי תכננו למחוק את צילומי מצלמות האבטחה במקום שהראו כי נאוטה ודה אוליביירה העבירו קופסאות מסמכים ממקום למקום במטרה להסתירן. זאת לאחר שטראמפ נדרש על ידי ה-FBI למסור להם את צילומי האבטחה במסגרת החקירה. בנוסף הואשם טראמפ בהחזקה ביודעין של מסמך מסווג נוסף (המסמך המסווג ה-32 במספר שמצוין בכתב האישום), שלפי דיווחים בתקשורת עסק בתוכניות לתקיפה אפשרית באיראן.\nטראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה, והוא אף הציע שלאור זאת יש לבטל את חוקת ארצות הברית.\nועדה מיוחדת של בית הנבחרים לבדיקת האירועים ב-6 בינואר 2021 זימנה את טראמפ לתת עדות, לאחר שמסמכים ועדויות אחרות שנגבו ביססו לדברי הוועדה, את הטענה שהוא \"ניהל באופן אישי, ופיקח על, מהלך רב-שלבים להטות את תוצאות הבחירות בשנת 2020 ולחבל בהעברת השלטון בדרכי שלום\". טראמפ סירב להעיד. ב-19 בדצמבר 2022 הגישה הוועדה את מסקנותיה, בכללן המלצה למחלקת המשפטים של ארצות הברית לחקור ולהאשים את טראמפ בהמרדה, קשירת קשר להונאה של ארצות הברית, שיבוש הליכים רשמיים ועוד. מחלקת המשפט אינה מחויבת לפעול על פי ההמלצה.\nב-9 במאי 2023 ניתן פסק דין בתביעה שהגישה נגדו ג'יין קארול לגבי אירוע שקרה ב-1996. בתביעתה טענה קארול שטראמפ אנס אותה ופגע בה מינית, וכן שהוציא עליה דיבה כשיצאה לתקשורת. חבר המושבעים זיכה את טראמפ מטענת האונס, והרשיע אותו בהתעללות מינית ובנגיעה בכפייה בקארול. בנוסף, טראמפ הורשע בהוצאת דיבה על שאמר לגבי האשמותיה של קארול שהן \"תרמית ושקר\". חבר המושבעים פסק שעל טראמפ לשלם לה פיצויים בגובה של כ-5 מיליון דולר. טראמפ ועורכי דינו פתחו בהליך לערעור על פסק הדין. הערעור שהוגש נדחה ב-19 ביולי 2023, לאחר שהשופט לואיס קפלן דחה את טענתו של טראמפ כי ההתעללות המינית בה נמצא אשם במשפט האזרחי אינה משתווה לאונס. קפלן הבהיר כי המעשה אותו ביצע טראמפ אמנם אינו נחשב לאונס לפי חוקי מדינת ניו יורק, אולם נחשב לאונס לפי הגדרות מחלקת המשפטים של ארצות הברית והאגודה האמריקנית לפסיכולוגיה. בינואר 2024, חבר המושבעים בבית המשפט במנהטן פסק כי על טראמפ לפצות את קרול בסכום של 83.3 מיליון דולר בגין הכפשת שמה והוצאת דיבתה ברשתות החברתיות ובנאומים - לאחר שהאשימה אותו באונס. טראמפ אמר שיערער.\nב-2 באוגוסט 2023, הוגש כתב אישום פדרלי נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח.\nב-14 באוגוסט 2023 הוגש כתב אישום במדינת ג'ורג'יה נגד טראמפ ו-18 נאשמים נוספים. כתב האישום הוא מסוג RICO לפי נוסח חוק RICO המקומי של מדינת ג'ורג'יה, שהוא נרחב יותר בהשוואה למקבילו הפדרלי. אישום RICO משמעותו שטראמפ והנאשמים האחרים הנזכרים בכתב האישום מואשמים כולם בחברות במיזם פלילי מאורגן. לטענת התביעה, מטרת המיזם הפלילי הייתה להטות את תוצאות הבחירות במדינה לטובת טראמפ. טראמפ כפר באישומים נגדו בכתב אישום זה, כפי שנהג גם בנוגע לאישומים בשלושת כתבי האישום נגדו שקדמו לזה שהוגש בג'ורג'יה.\nב-27 בספטמבר 2023, בית משפט בניו יורק קבע בתביעה אזרחית כי טראמפ הונה בנקים וחברות ביטוח, כשהפריז משמעותית במשך שנים בערך נכסיו – ושיקר בדוחות הכספיים שהגיש. טראמפ מסר באמצעות עורך דינו כי בכוונתו לערער.\nב-30 במרץ 2023 הצביע חבר מושבעים גדול בניו יורק על הגשת כתב אישום נגד טראמפ, בגין עברות הונאה על רקע ניסיונו לטשטש את דמי השתיקה ששילם לסטורמי דניאלס שקיימה איתו יחסי מין. בעקבות זאת הוגש נגדו כתב אישום על ידי משרד התובע הכללי של מנהטן. זו הייתה הפעם הראשונה בהיסטוריה של ארצות הברית בה הוגש כתב אישום נגד נשיא ארצות הברית לשעבר.\nהמשפט התנהל כסדרו וב-30 במאי\nטראמפ הורשע בכל 34 סעיפי האישום על ידי חבר המושבעים וזו הפעם הראשונה שנשיא אמריקאי אי פעם הורשע בפלילים.\n\n ערכים מורחבים – הבחירות לנשיאות ארצות הברית 2024, ניסיון ההתנקשות בדונלד טראמפ\nבינואר 2023 הודיע טראמפ כי הוא מתכוון להתמודד לבחירות לנשיאות ארצות הברית והשיק את קמפיין הנשיאות שלו ל-2024. ב-19 בדצמבר נפסל טראמפ על ידי בית המשפט העליון של מדינת קולורדו מריצה לנשיאות תחת סעיף 3 בתיקון ה-14 לחוקת ארצות הברית באשמת מרידה בעקבות חלקו באירועי הקפיטול. לאחר מכן, אישר בית המשפט העליון של ארצות הברית את מועמדותו של טראמפ גם בקולורדו בטענה שרק בית הנבחרים מוסמך לפסול מועמד לנשיאות בשל אשמות אלו. מסע הבחירות של טראמפ החל בינואר 2024 עם בחירות באיווה, המהוות התמודדות ראשונה בבחירות המקדימות במפלגה הרפובליקנית 2024. ב-6 במרץ נותר המתמודד היחיד בבחירות המקדימות והוא צפוי להיות המועמד מטעם המפלגה הרפובליקנית בבחירות.\nב-13 ביולי 2024, במהלך עצרת בחירות בפנסילבניה התרחש ניסיון התנקשות בטראמפ כאשר נורו לעברו כ-8 כדורים והוא נפצע במצב קל. הוא פונה לבית החולים כשהוא נצפה כשאוזנו מכוסה בדם. בכך, הפך טראמפ לנשיא ארצות הברית הרביעי ששרד ניסיון התנקשות.\nב-15 ביולי 2024 בחר טראמפ בג'יי. די. ואנס כמועמדו לתפקיד סגן הנשיא.\n\n ערך מורחב – חסימתו של דונלד טראמפ בטוויטר\nנוכחותו של טראמפ ברשתות החברתיות משכה תשומת לב עולמית מאז הצטרף לטוויטר במרץ 2009. הוא פרסם ציוצים רבים במהלך מערכת הבחירות ב-2016 והמשיך להשתמש בערוץ זה במהלך נשיאותו. מאז הושבע לנשיאות גדלה תשומת הלב לפעילותו באופן משמעותי. טראמפ השתמש בטוויטר לעיתים קרובות כאמצעי תקשורת ישיר עם הציבור. מאז תחילת נשיאותו, הציוצים שלו נחשבו כהצהרות רשמיות של נשיא ארצות הברית, ושימשו להכרזת שינויים במדיניות ובסגל הבית הלבן. במרץ 2018 פיטר טראמפ את שר החוץ שלו רקס טילרסון בציוץ בטוויטר.\nרבות מהטענות שצייץ הוכחו כשגויות. במאי 2020 החלה טוויטר לתייג כמה מציוציו של טראמפ עם אזהרות בדיקת עובדות ותוויות בגין הפרות כללי האתר. טראמפ הגיב באיום \"להטיל רגולציה חזקה\" או אפילו לסגור פלטפורמות מדיה חברתית. ב-9 בינואר 2021 סגרה טוויטר את החשבון שלו, יממה אחרי שפייסבוק השעתה את חשבונותיו עד 20 בינואר. לאחר תום נשיאותו, החליטה המועצה המפקחת של פייסבוק להאריך את השעיית חשבונו עד לינואר 2023, אז תיבחן האפשרות לבטל את השעייתו.\n\nכנשיא, טראמפ השמיע לעיתים קרובות הצהרות כוזבות בנאומים פומביים ובהתבטאויות אחרות. המידע השגוי תועד על ידי בודקי עובדות. על פי הניו יורק טיימס, בעשרת החודשים הראשונים לכהונתו השמיע טראמפ כמעט פי 6 שקרים וטענות כוזבות מאשר ברק אובמה בכל 8 שנות כהונתו. הוושינגטון פוסט העריך כי טראמפ טען 30,573 טענות שקריות או מטעות במהלך ארבע שנות כהונתו, כלומר בממוצע כ-21 טענות מסוג זה ביום.\nאקדמאים וכלי תקשורת תיארו בהרחבה את התופעה כחסרת תקדים בפוליטיקה האמריקאית. דפוס דומה נצפה כשהיה מועמד לנשיאות. כלי תקשורת רבים אף תיארו אמירת כזבים כחלק מובהק מזהותו הפוליטית.\nשר החוץ לשעבר של ג'ורג' וו. בוש, קולין פאוול, שלדבריו מעולם לא השתמש במילה בהתייחס לאף נשיא קודם, אמר ביוני 2020 שטראמפ \"משקר כל הזמן\".\nג'ון קלי, שכיהן כשר לביטחון המולדת וכראש סגל הבית הלבן בתקופת נשיאותו של טראמפ, טען כי טראמפ אמר לו שהיטלר \"עשה כמה דברים טובים\", ובהמשך, בניסיון להבהיר את דבריו, הסביר טראמפ כי מנהיג גרמניה הנאצית \"שיפר את הכלכלה\". קלי טען עוד, שטראמפ שיבח את היטלר על כך שהצליח לשמור את קציני הצבא הנאצי \"נאמנים\".\n\nלפני ובמהלך כהונתו, טראמפ קידם תיאוריות קונספירציה רבות, כולל התיאוריה שהנשיא הקודם, ברק אובמה, לא נולד בארצות הברית, ולכן לא היה יכול להיבחר לנשיאות, תיאוריות לפיהן כמה מיריביו הפוליטיים היו מעורבים ברציחות של יריביהם, ותיאוריות לפיהן אוקראינה התערבה בבחירות שלו לנשיאות כדי לחבל בסיכוייו.\n\nהאינטראקציות של טראמפ כנשיא עם העיתונות הפכו למה שמקורות מסוימים כינו \"יחסי אהבה-שנאה\". טראמפ החל לקדם את עצמו בעיתונות בשנות השבעים. מגיש פוקס ניוז ברט בייר והרפובליקני יושב ראש בית הנבחרים לשעבר פול ראיין תיארו את טראמפ כ\"טרול\" שמביע אמירות שנויות במחלוקת כדי לראות כיצד ראשים של אנשים \"מתפוצצים\".\nבקמפיין, טראמפ נהנה מכמות שיא של סיקור תקשורתי חינמי, שלכאורה העלה את מעמדו בפריימריז הרפובליקניים. כלי תקשורת רבים הסבירו חלק מהמשיכה של טראמפ בדומיננטיות התקשורתית שלו, שלדבריהם מרתקת את הציבור. כתבת הניו יורק טיימס איימי צ'וזיק טענה כי כשטראמפ מספק לציבור ולתקשורת שערוריות חדשות \"כל לילה\", לסיקור התקשורתי עליו יש אופי של \"אסור לפספס אף פרק\", בדומה לתוכנית ריאליטי.\nבמהלך מסע הבחירות שלו לנשיאות ב-2016 ולאורך נשיאותו, האשים טראמפ שוב ושוב את התקשורת בפירוש מוטעה במזיד של דבריו ובהיותה מוטה פוליטית, וכינה אותה כ\"פייק ניוז\" ו\"אויבי העם\". מגישת 60 דקות לסלי סטהל סיפרה שלאחר ניצחונו בפריימריז, טראמפ אמר לה שהוא משפיל ומפקפק בתקשורת בכוונה, \"כדי שכשתכתבו עלי סיפורים שליליים אף אחד לא יאמין לכם.\"\n\nבשנת 1983 קיבל טראמפ את פרס עץ החיים של קרן קיימת לישראל, לאחר שסייע במימון שני גני שעשועים, פארק ומאגר מים בישראל. בשנת 1986 הוא קיבל את עיטור הכבוד של אליס איילנד כהוקרה על \"פטריוטיות, סובלנות, אחווה ומגוון\", וב-1995 הוענק לו אות הנשיא מטעם קרן החירויות  על תמיכתו בתוכניות נוער. הוענקו לו חמישה תוארי דוקטור לשם כבוד, אף שאחד מהם בוטל בשנת 2015 לאחר שטראמפ קרא ל\"סגירה מוחלטת וגורפת של ארצות הברית בפני מוסלמים\".\nבדצמבר 2016 נבחר כאיש השנה של המגזין טיים. באותו חודש נבחר לאיש השנה של הפייננשל טיימס ודורג על ידי פורבס כאדם השני החזק ביותר בעולם, מייד אחרי נשיא רוסיה ולדימיר פוטין. כנשיא, טראמפ קיבל ב-2017 את צווארון מסדר עבד אל-עזיז אאל סעוד – הפרס בדרגה הגבוהה ביותר במסדר ושמוענק על ידי סעודיה לראשי מדינה לא-מוסלמים.\nב-16 ביוני 2019 הודיעה ממשלת ישראל כי לאור תמיכתו הרבה בישראל ופעילותו למען הכרה בינלאומית של ירושלים כבירתה יוקם יישוב חדש ברמת הגולן שייקרא על שמו. בהמשך נודע כי היישוב ייקרא \"רמת טראמפ\", וב-14 ביוני 2020 אושרה ההצעה להקמתו. באפריל 2021 עברה המשפחה הראשונה ליישוב.\nבשנת 2020 הופיע ברשימה השנתית של מגזין טיים, טיים 100.\n\nבארצות הברית נהוג לבצע סקרים בין מומחים לפוליטיקה נשיאותית, היסטוריונים וחוקרים מתחום מדע המדינה, בהם מדורגים נשיאי ארצות הברית לדורותיהם לפי קטגוריות שונות. בשנת 2018 נכלל טראמפ לראשונה בסקר כזה, אשר נערך בין 170 מומחים על ידי האגודה האמריקאית למדע המדינה , והגיע למקום האחרון עם ניקוד של 12 מתוך 100. בין החוקרים המזדהים כרפובליקנים הוא דורג במקום ה-40 מתוך 44, עם 25 נקודות. בסקרי המומחים של מכון המחקר של מכללת סיינה  מהשנים 2019 ו-2022 הוא דורג שלישי מהסוף, ובסקר של ערוץ C-SPAN  משנת 2021 דורג במקום הרביעי מהסוף.\nבסקר שנערך בפברואר 2024 בין 154 היסטוריונים ומומחים לנשיאות ארצות הברית, דורג טראמפ במקום האחרון עם 10.92 נקודות מתוך 100. בין חוקרים המזדהים כרפובליקנים הוא דורג במקום ה-41 מתוך 45, ובין חוקרים המזדהים כשמרנים במקום ה-43. בסקר זה דורג טראמפ גם כנשיא המפלג ביותר בהיסטוריה של ארצות הברית.\n\nטראמפ: האמנות שלי - איך לעשות עסקים Trump: The Art of the Deal), 1988) יחד עם טוני שוורץ\nטראמפ: להישרד בצמרת, 1991 (Surviving at the Top)\nטראמפ: אמנות הקאמבק,1997 (Trump:The Art of the Comeback)\nאמריקה שמגיעה לנו, 2000 (The America We Deserve)\nתחשוב כמו מיליארדר: כל מה שצריך לדעת על הצלחה, על נדל\"ן ועל החיים, (Think Like a Billionaire: Everything You Need to Know About Success, Real Estate, and Life) 2004\nהדרך לפסגה, 2004\nאיך להתעשר, מאנגלית: אמה ברוורמן, הוצאת מטר, 2004 (How to Get Rich). (הספר בקטלוג ULI)\nרוצים שתהיו עשירים: [שני אנשים - מסר אחד],  יחד עם רוברט קיוסאקי, 2006 (Why We Want You to be Rich: Two Men– One Message). (הספר בקטלוג ULI)\nלחשוב בגדול - להצליח בגדול: בעסקים ובחיים, 2009 (Think Big And Kick Ass in Business and Life)\nתחשוב כמו מנצח, הוצאת סלע מאיר (הופיע באנגלית ב-2009 ובעברית ב-2017) (Think Like a Champion: An Informal Education in Business and Life). (הספר בקטלוג ULI)\n\nמייקל וולף, אש וזעם: בתוככי הבית הלבן של טראמפ, הוצאת מודן, 2018. (הספר בקטלוג ULI)\nנעמי קליין, לא זה לא מספיק, תרגם מאנגלית: ברוך גפן, ספרי נובמבר, 2018.\nבוב וודוורד, פחד: טראמפ בבית הלבן, תרגם מאנגלית: עמנואל לוטם, ידיעות ספרים, 2019. (הספר בקטלוג ULI)\nקובי ברדה, המפתח להבנת דונלד ג'יי טראמפ, הוצאת סיפור פשוט, 2019. (הספר בקטלוג ULI)\nברק רביד, השלום של טראמפ – הסכמי אברהם והמהפך במזרח התיכון, ידיעות ספרים, 2021.\nאורלי אזולאי, הקרב על אמריקה, ידיעות ספרים, 2022.\n\n אתר האינטרנט הרשמי של דונלד טראמפ (באנגלית אמריקאית)\n דונלד טראמפ, ברשת החברתית פייסבוק\n דונלד טראמפ, ברשת החברתית אקס (טוויטר)\n דונלד טראמפ, ברשת החברתית אינסטגרם\n דונלד טראמפ, ברשת החברתית טיקטוק\n דונלד טראמפ, סרטונים בערוץ היוטיוב\n דונלד טראמפ, ערוץ באתר Twitch.tv\n דונלד טראמפ, הבלוג הרשמי\n דונלד טראמפ, ברשת החברתית Goodreads\n דונלד ג'ון טראמפ (1946-), דף שער בספרייה הלאומית\nכתבי דונלד טראמפ בפרויקט גוטנברג (באנגלית)\nbiography/Donald-J-Trump דונלד טראמפ, באתר אנציקלופדיה בריטניקה (באנגלית)\nרשמי\n\nנשיא ארצות הברית דונלד טראמפ, באתר הבית הלבן\nביוגרפיה, trump.com\n דונלד טראמפ, במסד הנתונים הקולנועיים IMDb (באנגלית)\nאתר המעבר הנשיאותי של הנשיא הנבחר דונלד טראמפ\nאחר\n\nיובל דרור, ספר פולחן (עצמי), באתר הארץ, 6 במאי 2009\nטלי שמיר, דונלד טראמפ, האיש והמותג, לא עוצר גם במשבר, באתר כלכליסט, 26 בנובמבר 2009\nעמית קוטלר, לתפוס טראמפ, באתר ynet, 5 בפברואר 2010\nיהודית הספל בן-דק, \"ניצחנו את אובמה\", באתר כלכליסט, 11 בנובמבר 2010\nצח יוקד, הפה הגדול של דונלד טראמפ: ראיון מיוחד, באתר nrg‏, 25 במאי 2012\nעמית לוינטל‏, למי קראתם גימיק?, באתר וואלה‏, 17 ביולי 2015\n פול לואיס, הגרדיאן, 24 שעות בדרכים עם המועמד לנשיאות דונלד טראמפ, באתר הארץ, 19 באוגוסט 2015 \nאילנה דיין, ‏כשאילנה דיין פגשה את דונלד טראמפ, באתר ‏מאקו‏, 3 בנובמבר 2016 \nנטעלי ויינר בניה, כוכב הריאליטי שהגיע הכי רחוק שיש. דונלד טראמפ - פרופיל, באתר ynet, 9 בנובמבר 2016\nטראמפ כנשיא נבחר מתראיין ל-\"60 דקות\", 13 בנובמבר 2016 (באנגלית)\nעמית ולדמן, ‏מהמתמחה ועד להתמודדות לנשיאות נוספת: סיכום הכהונה של טראמפ, באתר ‏מאקו‏, 11 בספטמבר 2020\nאיתן גלבוע‏, הנשיא ששבר את כל המוסכמות: סיכום הכהונה הראשונה של טראמפ, באתר וואלה‏, 20 באוקטובר 2020\nמהריקוד עם מלניה עד הפריצה לקונגרס: אלבום כהונת טראמפ, 18 בינואר 2021\nיונה לייבזון, ‏החיים החדשים של משפחת טראמפ: מעבר לאחוזה בפלורידה וצרות משפטיות, באתר ‏מאקו‏, 28 במאי 2021\nברק רביד, האכזבה של טראמפ מנתניהו: \"הסרטון לביידן היה נוראי, כאילו מתחנן לאהבה\", באתר ynet, 12 בנובמבר 2021\n הארץ, רויטרס וניו יורק טיימס, מדינת ניו יורק נגד דונלד טראמפ: כל מה שצריך לדעת על המשפט הראשון של נשיא ארה\"ב לשעבר, באתר הארץ, 11 באפריל 2024\n לאקלן קרטרייט, ניו יורק טיימס מגזין, הייתי עורך בכיר בנשיונל אינקוויירר. האם אוכל לסלוח לעצמי על מה שעשינו בשביל טראמפ?, באתר הארץ, 18 באפריל 2024\nנאומיו\n\nמערכת האתר, \"מעכשיו הכל משתנה\". נאום טראמפ במלואו, באתר ynet, 20 בינואר 2017",
    "pageid": 132838
  },
  {
    "title": "האח הגדול עונה 14",
    "extract": "האח הגדול עונה 14 היא העונה ה-14 של תוכנית המציאות \"האח הגדול\", והעונה השמינית (כולל עונות ה-VIP) של התוכנית במצטבר שמשודרת ברשת 13. העונה עלתה לשידור ב-2 ביוני 2024. את העונה מנחים גיא זו-ארץ ולירון ויצמן.",
    "pageid": 2329341
  },
  {
    "title": "הכוחות המזוינים של תימן",
    "extract": "הכוחות המזוינים של תימן (בערבית: الْقُوَّاتُ الْمُسَلَّحَةُ الْيَّمَّنِيَّة) הם הכוחות הצבאיים המשולבים של רפובליקת תימן. הם כוללים את צבא תימן (כולל המשמר הרפובליקני), הצי התימני (כולל הנחתים) וחיל האוויר התימני (כולל חיל ההגנה האווירית). בירת המדינה, צנעא, היא המקום שבו נמצאת המפקדה הצבאית. על פי חוקת תימן, נשיא תימן משמש כמפקד העליון.\nמספר אנשי הצבא בתימן גבוה יחסית. לתימן יש את הכוח הצבאי השני בגודלו בחצי האי ערב אחרי ערב הסעודית. בשנת 2012 נאמד סך החיילים הפעילים באופן הבא: חיל רגלים 66,700; חיל הים 7,000; חיל האוויר 5,000. בספטמבר 2007 הודיעה הממשלה על החזרת שירות החובה לצבא. תקציב הביטחון של תימן, שבשנת 2006 היווה כ-40% מסך התקציב הממשלתי, צפוי להישאר גבוה בטווח הקרוב, עם כניסת הגיוס הצבאי לתוקף ואיומי ביטחון הפנים אשר ממשיכים להסלים.\nמאז מלחמת האזרחים בתימן בשנת 2015, הכוחות המזוינים מחולקים בין נאמניו של הנשיא לשעבר עלי עבדאללה סאלח לבין הכוחות הפרו-ממשלתיים של הנשיא עבד רבו מנסור האדי.",
    "pageid": 2133442
  },
  {
    "title": "המירוץ למיליון (תוכנית טלוויזיה ישראלית)",
    "extract": "המירוץ למיליון היא הגרסה הישראלית לתוכנית המציאות האמריקאית \"The Amazing Race\". התוכנית שודרה, החל מ-5 בפברואר 2009, בערוץ 2, על ידי הזכיינית \"רשת\". עם פיצול ערוץ 2, המשכה של התוכנית עבר להיות משודר ברשת 13. בנובמבר 2022 דווח כי \"קשת 12\" רכשה את הזכויות להפקת התוכנית וכי תחל בליהוק מתמודדים לעונה התשיעית.\nבטקס פרסי האקדמיה הישראלית לטלוויזיה לשנת 2014 זכתה העונה הרביעית של התוכנית בפרס \"תוכנית המציאות הטובה ביותר\".\n\nבתוכנית מתקיימת תחרות בין מספר צוותים, אשר עוברים במהלכה במדינות שונות מסביב לעולם. המתחרים שואפים להגיע ראשונים לסוף \"קטע המירוץ\" בכל תחנה במהלך התוכנית, כדי להימנע מאפשרות של הדחה. בכל קטע של המירוץ, על כל צמדי המתמודדים לבצע משימות מאתגרות שונות. אלה, דורשות מהם כישורים שונים כגון עבודת צוות, ריכוז, תעוזה, זריזות, יכולת שכנוע, כישרון דרמטי ולעיתים גם יכולת ניווט וידע כללי.\nבכל קטע מרוץ מודח הצוות שהגיע אחרון. זאת, למעט מספר \"קטעי מרוץ ללא הדחה\", אשר אותם קבעה הפקת התוכנית מראש. הצוות המודח זוכה לעיתים בפרס כספי קטן, הניתן, בחלק מעונות התוכנית, ככרטיס \"חישגד\" לגירוד. גם הצוות המגיע ראשון לנקודת הסיום של כל קטע, זוכה ב\"פרס מפנק\", על עצם הובלתו. לבסוף נותרים שלושה צוותים במשחק והם העולים לשלב הגמר. בנקודה זאת, הצוות שמגיע ראשון לסוף קטע המירוץ זוכה בפרס הגדול, העומד על מיליון שקלים חדשים ובחלק מהעונות, כולל תוספת מעבר לפרס הכספי.\n\nבתוכנית מתחרים עשרה או שנים-עשר זוגות בעלי מאפיינים שונים, על פרס בסך מיליון שקלים חדשים. המרוץ מתבצע במדינות שונות ברחבי העולם. עלות הפקת התוכנית עומדת על יותר מחמישה מיליון ש\"ח וככזו, היא אחת מתוכניות הטלוויזיה היקרות ביותר שהופקו בישראל. התוכנית מתבססת על הפורמט האמריקאי, עם שינויים קלים.\nמנחה העונה הראשונה של התוכנית היה רז מאירמן, ובעונות 2–8, המנחה היה רון שחר (שהיה נשוי למיה קרמר, שהתחרתה בעונתה הראשונה של התוכנית עם בן זוגה באותה עת). את העונה התשיעית, המשודרת ב\"קשת 12\", מנחה יהודה לוי.\nמפיקי התוכנית, בעונות 1–4 היו איל אלקבץ ורוית ליאור-מנדל (אשר הפיקו בין היתר, את העונה הראשונה של התוכנית \"הישרדות\") ובעונות 5–9, המפיק הראשי הוא עידו ברון. עורך העונה הראשונה, הרביעית, חמישית, שישית, שביעית והשמינית הוא שחר מורד. בעונות השנייה והשלישית, העורך היה עידו גרינברג.\n\nבגרסה הישראלית בוצעו מספר שינויים אשר מבדילים אותה מהגרסה המקורית האמריקאית:\n\nהתוכנית הוארכה מעבר ל-13 פרקים המסורתיים לעונה בגרסה האמריקאית. זאת כדי להביא לניצול מקסימלי של המדרוג הגבוה לו זוכה התוכנית ולשידורה למשך תקופה ארוכה יותר. כל קטע מרוץ שנמשך פרק אחד בגרסה האמריקאית המקורית, נמשך בין שניים לשלושה פרקים בגרסה הישראלית. זאת, פרט לקטע המירוץ הראשון וקטע המירוץ האחרון (הגמר), אשר מוצגים בדרך כלל בפרק בודד.\nמשימות ה\"מעקף\" (Detour) נקראות בגרסה הישראלית \"צומת\" ו\"מעבר מהיר\" (Fast Forward) נקראת \"קיצור דרך\".\nבגרסה האמריקאית מציינים בתחילת כל קטע את התקציב שמקבלים המתמודדים להשלמתו. אם לזוג אזל הכסף באופן לא צפוי, גם עובדה זו זוכה לאזכור. בגרסה הישראלית, לעומת זאת, מלבד בעונה הראשונה, לא מצוין הסכום הכספי אותו קיבלו המתמודדים. עם זאת, בעונות בהן חברת אשראי הייתה בין נותנות החסות לתוכנית, בכל עת בה זוגות נדרשו לשלם במהלך המירוץ, הם הוצגו כשהם שולפים את כרטיס האשראי שניתן להם מהפקת התוכנית.\nהפרסים שונו (פירוט בנפרד תחת כל עונה).\nבשונה מהפורמט האמריקאי, גמר התוכנית הישראלית מצולם אחרי שידור רוב פרקי התוכנית והתקיים בחלק מהעונות מחוץ לישראל.\n\nרק בעונה הראשונה התחרו עשרה צוותים במקום 11 בגרסה האמריקאית.\nהפרסים: מיליון שקלים חדשים ושני רכבים היברידיים לזוכים, חופשה באירופה למקום השני, חופשה בארץ למקום השלישי.\nשלושת הזוגות שנותרו אחרונים במירוץ, תום וגיל, מיה ועמיחי וגיא ושי, וכן כל המודחים, טסו ב-30 במאי 2009, לצילום המשימה האחרונה של פרק גמר התוכנית ביעד סודי. מאוחר יותר התברר יעד זה כניו זילנד, המדינה ממנה חזרו המשתתפים לארץ טרם צילום חלקו האחרון של פרק הגמר. בעונה השנייה הנושא לא נשמר בחשאי ולאחר שהחל השידור הטלוויזיוני של הפרקים, פורסם בתקשורת שהמתמודדים נסעו לסינגפור לצילומי שני פרקי הגמר.\n\nהפרסים: מיליון שקלים חדשים לזוכים, שני קטנועים למקום השני וחופשה בחו\"ל לזוג במקום השלישי.\nהחל מהעונה השנייה של התוכנית, סימן ה\"סיבוב פרסה\" וסימן ה\"עצור\" הם בעלי משמעות השונה מזו שבפורמט המקורי. ברוב קטעי המירוץ, כל הזוגות נדרשים לבחור איזה צוות הם רוצים \"לסובב\" או לעצור. הצוות שקיבל את מירב הקולות באותו קטע מרוץ, נאלץ לבצע גם את משימת הצומת השנייה או לחכות זמן שנקבע מראש (בדרך-כלל 15–30 דקות), בהתאמה.\nהתווספו קטעי מרוץ ללא הדחה: ארבעה במספר. הצוות שהגיע אחרון קיבל עונש מסוים, כגון משימות \"פס האטה\", או עונש של המתנה טרם קבלתו לנקודת הסיום.\nבחלק גדול מקטעי המירוץ נערכו משימות \"דו-קרב\" בין הצוותים. הצוותים התחרו ביניהם במשימה ראש בראש, שהמנצח בה המשיך הלאה במירוץ והמפסיד חיכה להגעתו של הצוות הבא לעריכת דו-קרב נוסף. הצוות שנשאר אחרון מבין כל הצוותים קיבל עיכוב של רבע שעה לפני שקיבל את הרמז הבא.\n\nבעונה השלישית של התוכנית נוסף \"כרטיס גלגל הצלה\". הכרטיס מאפשר לזוג שהגיע ראשון לחלק מנקודות הסיום היומיות בחירה בין הצלת הזוג שהגיע אחרון לאותה נקודה, לבין קבלת יתרון על הזוגות האחרים בהזנקה הבאה על ידי הזנקתו שעה אחת מוקדם יותר. עוד נוסף \"סיבוב פרסה כפול\" בו הזוג שנבחר על ידי יתר הזוגות לבצע משימה נוספת, ובכך להתעכב, התבקש לבחור בעצמו זוג נוסף עליו הוא מטיל את ביצוע המשימה השנייה באותו קטע.\nהיו שני קטעי מרוץ ללא הדחה בלבד: העונש בקטע הראשון היה להמשיך ללבוש את כל הבגדים החמים שלבש הצוות בפריז גם לאורך כל שהותו בקטע המירוץ הבא שבברזיל החמה; ובקטע המירוץ השני, הזוג שהגיע אחרון נאלץ להמתין חצי שעה טרם הזנקתו לקטע המירוץ הבא.\nכמעט כל קטעי המירוץ נפרסו על פני שלושה פרקים, לעומת ממוצע של שני פרקים בעונות הקודמות.\nלראשונה הוצג סוג חדש של משימה: \"מסלול משותף\". במשימה מסוג זה שני צוותים חוברים לביצוע משימה יחדיו. הצוות שהגיע ראשון לאתר בו מבוצעת המשימה רשאי לקבוע האם הוא מעוניין לחבור לזוג שהגיע מיד אחריו או להמתין לזוג אחר.\n\nבעונה הרביעית התחרו 14 זוגות על כרטיס העלייה למטוס, בשתי קבוצות שונות, כשבכל אחת שבעה זוגות. ששת הזוגות המנצחים שהגיעו לנקודת המפגש לקראת היציאה מישראל, נתקלו לראשונה בששת הזוגות שבקבוצה השנייה. כך, לראשונה הוקדשו שני פרקים למשימת העלייה הראשונה למטוס.\nבעונה זו התקיים גם כן, כמו בעונה השלישית \"מסלול משותף\", אולם הפעם הזוג הראשון שהגיע למשימה היה חייב לחבור, לצורך ביצועה, לזוג שהגיע אחריו.\nבעונה זו, בניגוד לעונות קודמות, קטע ההכרזה על הזוכים בגמר התקיים בישראל בעוד תוכנית הגמר עצמה צולמה בארגנטינה.\n\nלאחר שבמירוץ נותרו ארבעה זוגות בלבד, נודע שכל הזוגות שהודחו עד אותו שלב, למעשה לא הוחזרו לישראל. במקום זה, רובם טסו ליוון, בה שהו עד לנקודת זמן בה חזרו כדי להתחרות על חזרה למירוץ, כך ששוב יהיו בו חמישה זוגות אשר יתחרו על הפרס הראשון. במהלך פרק ששודר ב-7 בפברואר 2018 הוצגו קורותיהם של הצוותים שהגיעו ליוון וכן של שני זוגות נוספים, אשר חזרו להתחרות על הכרטיס לחזרה למשחק מייד מהמקום בו הודחו.\n\nבעונה זאת, בדומה לעונה הראשונה, יצאו הזוגות לקטע המירוץ הראשון היישר מהפיליפינים, ולא התחרו בקטע מרוץ בישראל.\nבעונה זאת, לראשונה בתולדות התוכנית, לא הוענקו פרסים לזוגות שהיו הראשונים להגיע לנקודות הסיום השונות, ואף לא \"פרסי ניחומים\" לזוגות שהגיעו אחרונים והודחו באותן נקודות-סיום.\nבעוד בעונות קודמות, ה\"מסר מהבית\" לזוגות שהגיעו לשלבים מתקדמים במירוץ היה קטע מצולם-מראש או שיחת וידאו עם המתמודדים, בעונה השמינית, הטיסה ההפקה לאקוודור נציג ממשפחות כל אחד מהמתמודדים שהגיעו לאותו שלב במירוץ. חמשת הזוגות שהגיעו לשלבים האחרונים במירוץ פגשו את בני משפחותיהם בג'ונגל על גדת האמזונאס.\nשינויים בעונה התשיעית\n\nתעודת הזהות לא הופיעה כחלק מהפרק הראשון.\n\nהעונה הראשונה שודרה החל מה-5 בפברואר ועד ל-18 ביוני 2009, בימי חמישי (ובמשך תקופה, שודרה גם במוצאי שבת).\n\nהמדינות והערים אליהן הגיעו הצוותים במהלך המירוץ:\n\nדרום אפריקה דרום אפריקה - פורט אליזבת, קייפטאון\nוייטנאם וייטנאם - הו צ'י מין סיטי, וונג טאו\nיפן יפן - טוקיו\nמקאו מקאו\nהונג קונג הונג קונג\nאוסטרליה אוסטרליה - סידני\nניו זילנד ניו זילנד - אוקלנד, קווינסטאון (הגמר)\n\nהעונה השנייה שודרה החל מה-25 באוקטובר 2011 ועד ל-11 בפברואר 2012. בתחילה היה זה בימים ראשון ושלישי ובינואר 2012, עת החליפו הזכייניות \"רשת\" ו\"קשת\" את ימי השידור, עברה התוכנית להיות משודרת בימים רביעי וחמישי.\n\nעל-פי נתוני המדרוג, התוכנית בעונה השנייה זכתה לשיעורי צפייה גבוהים מאוד בקרב משקי הבית הנבדקים. רוב פרקי העונה זכו לרייטינג של למעלה מ-30 אחוזים, לעומת העונה הראשונה שאחוזי הצפייה בה היו נמוכים יותר. בהתאם לאותם נתונים, מספר הצופים בתוכנית הגמר של העונה נאמד ביותר ממיליון ו-400 אלף, כ-42 אחוזי רייטינג, מה שהגדיר אותה כגמר תוכנית המציאות הנצפה ביותר מיום תחילת מדידת הצפייה בישראל.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים, קיבוץ רוחמה\nהונגריה הונגריה - בודפשט\nבוסניה והרצגובינה בוסניה והרצגובינה - סרייבו\nקרואטיה קרואטיה - דוברובניק\nפולין פולין - קרקוב\nצ'כיה צ'כיה - פראג\nהרפובליקה העממית של סין הרפובליקה העממית של סין - בייג'ינג\nתאילנד תאילנד - בנגקוק, פאטאיה\nסרי לנקה סרי לנקה - קולומבו\nסינגפור סינגפור (הגמר)\n\nבאפריל 2009, במהלך שידור העונה הראשונה, החלו ב\"רשת\" ההכנות להפקת העונה השנייה של התוכנית. אחת האפשרויות שנשקלה הייתה הפקת גרסה מיוחדת בה ישתתפו ידוענים ישראלים במירוץ, בדומה לתוכנית \"האח הגדול VIP\". רעיון זה עלול היה לייקר באופן משמעותי את עלות ההפקה. האפשרות נבדקה ביחד עם רשת הטלוויזיה CBS האמריקאית, המחזיקה בבעלות על הפורמט. לאחר מכן סוכם כי תצולמנה שתי עונות נוספות של התוכנית, כאשר אחת תכלול ידוענים והשנייה, ללא ידוענים.\nבסוף דצמבר 2009, הודיעה הנהלת \"רשת\", כי בשל העלויות הגבוהות, בוטלה הפקתה של עונה נוספת של התוכנית. זאת אף על פי שכבר החלו ההכנות לצילומי העונה שנייה ואף השלישית של התוכנית.\nב-20 בספטמבר 2010 הודיעה \"רשת\" כי בכוונתה להפיק בכל זאת עונה נוספת של התוכנית, אך בעלות מצומצמת יותר. במהלך חודש נובמבר 2010 פורסמו בעיתונות מודעות מטעם \"רשת\", הקוראות לציבור להירשם למיונים אשר עתידים להתקיים, לבחירת הזוגות שישתתפו בעונה השנייה.\nב-11 בפברואר 2011 נודע כי רון שחר ינחה את העונה השנייה של המירוץ למיליון במקום רז מאירמן. צילומי עונה זו החלו באפריל 2011, שידורה החל ב-25 באוקטובר 2011 והיא הסתיימה ב-11 בפברואר 2012.\n\n\"להב\"ה\", גוף המגדיר עצמו כ\"ארגון למניעת התבוללות\" קרא להחרים את התוכנית בשל העבודה כי אחד הזוגות בתחרות, פיראס ושירה, מורכב מבני זוג מוסלמי ויהודייה. הארגון טען שבכך יש עידוד התבוללות. \"רשת\" מסרה בתגובה כי \"הם משקפים את האוכלוסייה בישראל על כל גווניה\".\n\nעם סיום שידורה של תוכנית הגמר של העונה השנייה, הכריזה \"רשת\" על פתיחת ההרשמה להתמודדות בעונה השלישית של התוכנית. צילומי העונה השלישית החלו באמצע ינואר 2013.\nשידורי העונה השלישית החלו ב-11 במאי 2013 והסתיימו ב-31 באוגוסט באותה שנה. על-פי נתוני המדרוג, גם עונה זו, כמו השנייה, זכתה לשיעורי צפייה גבוהים ובגמר התוכנית רשמה נתון של 39.1%.\n\nהמדינות והערים אליהן הגיעו הצוותים במהלך המירוץ:\n\nישראל ישראל - נמל חיפה, קיבוץ עין שמר, קיסריה, קיבוץ יקום, תל אביב-יפו, מיני ישראל\nספרד ספרד - מדריד, מוראלזלזל, ברונטה, קורדובה, סביליה\nצרפת צרפת - פריז\nברזיל ברזיל - ריו דה ז'ניירו\nקובה קובה - הוואנה, קמפיסמו פופולר סנטרו דה פיונרוס, גואמה\nארצות הברית ארצות הברית - לאס וגאס, פלגסטף, קניון קריק (אריזונה)\nטאיוואן טאיוואן - מפלי שיפן, פארק \"אושן 1914\", שמורת אוליי, טאיפיי (הגמר)\n\n*באותו קטע מרוץ, לזוג שהגיע במקום הראשון הייתה אופציית בחירה בין לקבל יתרון של חצי שעה בקטע הבא או להשאיר את הזוג שהגיע במקום האחרון במשחק. רונית ולירן, שהגיעו במקום הראשון, החליטו להשאיר את אנדריאה ורוני במשחק.**אנדריאה ורוני החליטו לפרוש מהמירוץ לאחר פציעה ברגלו של רוני לאחר שהשלים את המחסום. הם נשלחו לנקודת הסיום לאחר שכל הזוגות סיימו.\n\nעם סיום שידורה של תוכנית הגמר של העונה השלישית, הכריזה \"רשת\" על פתיחת ההרשמה להתמודדות בעונה הרביעית של התוכנית. הקדימון לעונה הרביעית שודר בראשית נובמבר 2014 ושידורי העונה נמשכו מ-22 בנובמבר 2014 עד ל-28 במרץ 2015.\nזוהי העונה הראשונה בה הזוגות חולקו לשתי קבוצות והוזנקו משני מקומות שונים בישראל. לכל אחת מהקבוצות נודע על השנייה רק לאחר שתי ההדחות הראשונות. בנוסף, בשונה ממה שהיה נהוג בשלוש העונות שקדמו לזו, זהות המנצחים בתוכנית לא נחשפה בעת הגעתם לנקודת הסיום האחרונה של המירוץ. משהגיעו שני זוגות לנקודת הסיום הארבע-עשרה בלוחאן שבארגנטינה (הזוג השלישי בגמר החליט לוותר על המשימה ולפרוש), הם לא פגשו את המנחה, אולם נודע להם שעליהם לחזור לישראל, וששם תימסר ההודעה לגבי הזוג הזוכה. כך, חזרו הזוגות לישראל ונסעו משדה התעופה למגדל משה אביב. במרומי המגדל חיכו להם יתר משתתפי העונה ובמעמד המפגש, מסר המנחה לזוגות את מיקומם הסופי.\nלפי נתוני המדרוג, עונה זאת נחשבת לנצפית ביותר בתוכנית. בפרק הפתיחה צפו 32.8% ממשקי הבית, ותוכנית הגמר רשמה נתון של 41.8% ושיא צפייה של 45.6% אחוזים. ממוצע העונה עמד על 33.6% רייטינג לתוכנית.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים (קבוצה ראשונה) / מאגר אשכול, בת שלמה (קבוצה שנייה), פתח תקווה\nגאורגיה גאורגיה - מרתכופי, טביליסי, גאצ'יאני, רוּסתַווי\nשוודיה שוודיה - סטוקהולם\nפינלנד פינלנד - הלסינקי, האי סאומנלינה, פורבו, אגם מאאוימאלה, ואלקו, קאנאנוקה אוי, המנלינה, פטאיס, מגדל אאולנקו\nהממלכה המאוחדת הממלכה המאוחדת - לונדון\nקוסטה ריקה קוסטה ריקה - סן חוסה, חוף אספאדילה, ויסטה לוס סווניוס, פלאיה מאנטס, פלאיה בלאנקה, החוף חאקו (מלון \"וילה קאלטס\"), שמורת סוואניו אסול, טיקארי, סאן איסידרו, פארק מוראזן בסן חוסה\nבוליביה בוליביה - לה פאס, אל-אלטו, הכפר לחה, אנתחאווה, טיוואנאקו, צ'ואה קוקואני, טיקינה, וואטה האטה, אגם טיטיקקה (מלון \"אינקה אוטמה\")\nארגנטינה ארגנטינה - בואנוס איירס, שדה התעופה \"טולוסה\" (בלה פלאטה), לוחאן (הגמר)\nישראל ישראל - רמת גן (מגדל משה אביב) (נקודת הסיום האחרונה)\n\nעם סיום שידורה של תוכנית הגמר של העונה הרביעית, הכריזה \"רשת\" על פתיחת ההרשמה להתמודדות בעונה החמישית של התוכנית. צילומי עונה זאת החלו בשלהי אוקטובר 2015. שידורה החל ב-17 במאי 2016. עוד קודם לכן, ב-9 במאי, שודרה התוכנית \"המירוץ למיליון: רגע לפני\", בה הוצגו חלק מהזוגות המשתתפים בעונה החמישית. ימי השידור של \"רשת\" בהם שובצה התוכנית היו ראשון ושלישי. עקב משדרי טורניר הכדורגל \"יורו 2016\" בתקופת שידור עונה זאת, חלק מתוכניות \"המירוץ למיליון\" שודרו בימי שני.\nבשלהי יולי 2016, בעיצומו של שידור העונה, הופצה ברשת הוואטסאפ הודעה ובה נחשף סדר ההדחה-לכאורה של הזוגות בתוכנית. מהפקת התוכנית נמסר, בתגובה לספוילר זה, כי זהות המנצחים לא ידועה עדיין, שכן צילומי תוכנית הגמר של העונה טרם נערכו, נכון לאותה עת. תוכנית הגמר של העונה שודרה ב-26 בספטמבר, לאחר שחלקה האחרון, בו הוכרז על הזוכים, צולם מוקדם יותר באותו החודש. המשימה האחרונה של העונה התקיימה באוסטרליה, אולם משהגיעו שלושת הזוגות לקצהו של מבוך הדג'נד במלבורן ודרכו על שטיח נקודת הסיום, הם לא פגשו את המנחה ולא נמסר סדר הגעתם לנקודה. סדר זה נחשף בטקס הסיום, שהתקיים באותה נקודה ממנה הוזנקו הזוגות אל מחוץ לישראל בראשיתה של התוכנית, בפארק אריאל שרון.\nלראשונה לאחר ארבע עונות של התוכנית, את העונה החמישית לא הפיקו אייל אלקבץ ורווית מנדל עם חברת \"אבוט המאירי תקשורת בע\"מ\", כי אם עידו ברון.\nבעונה זאת הגיעו הצוותים לראשונה למדינות שאליהן הגיע כבר המירוץ, בגרסתו הישראלית, בעונות קודמות. היה זה בעת ביצוע המשימות בווייטנאם ובאוסטרליה, אשר אליהן הגיעו גם משתתפי העונה הראשונה, אם כי לערים שונות.\n\nהמדינות והערים אליהן הגיעו הצוותים במהלך המירוץ:\n\nישראל ישראל - תל אביב-יפו, ראשון לציון (קבוצה ראשונה) / יבנה, תל אביב (קבוצה שנייה)\nאיטליה איטליה - רומא, ויטרבו, סוטרי, האמפיתיאטרון הרומי במחוז לאציו, קמפניינו\nקריית הוותיקן‏ קריית הוותיקן - כיכר פטרוס הקדוש\nרומניה רומניה - בוקרשט, בושטני, בראשוב\nנמיביה נמיביה - שמורת אוקפוקה, וינדהוק, \"עמק הירח\" במדבר נמיב, סווקופמונד\nטנזניה טנזניה - זנזיבר סיטי\nהודו הודו - ניו דלהי\nקוריאה הדרומית קוריאה הדרומית - סיאול, נאמסאן האנוק\nוייטנאם וייטנאם - האנוי\nקמבודיה קמבודיה - סיאם ריפ, אנגקור\nאוסטרליה אוסטרליה - מלבורן, ג'ילונג, מלבורן (הגמר)\nישראל ישראל - פארק אריאל שרון (נקודת הסיום האחרונה)\n\nלאחר שבסיומה של תוכנית הגמר של העונה החמישית הכריז רון שחר על פתיחת ההרשמה להתמודדות בעונה הבאה של התוכנית. הצילומים שלה החלו במאי 2017. ב-10 במאי שודרו בתוכנית \"ערב טוב עם גיא פינס\" קטעים, בהם נראים מתמודדי התוכנית בנמל התעופה בן-גוריון, בדרכם ליעד הראשון אליו נשלחו מחוץ לישראל. נמסר אז כי הטיסה שהם עלו עליה יצאה לארצות הברית ונחשפו שמותיהם של שניים מן המתמודדים, שמוכרים לרבים, בהיותם ידוענים עוד קודם להופעתם בתוכנית: הזמר רגב הוד יצא למירוץ עם אשתו הלן, כשמולו מתמודדות, בין היתר, מור סילבר וחברתה, מור סוויד. בהמשך, חודשים טרם תחילת שידור התוכנית, פורסמה ידיעה, שבדיעבד, התבררה כלא מדויקת, לפיה סילבר נאלצה לפרוש מהמירוץ ולחזור לישראל, עקב פציעתה של חברתה, מור סוויד, במהלך צילומי המשימות. בפועל, מור סוויד אמנם נחבלה ברגליה, אולם הן סיימו את קטע המירוץ והודחו בהיותן אחרונות. עם זאת, התברר בהמשך העונה שמסספר זוגות נוספים שהודחו מהמירוץ (חוץ מהזוג שהודח בישראל), מור ומור לא הוחזרו לישראל, אלא טסו לשהות באי ביוון, ממנו היו אמורות לחזור לחלק מיוחד בעונה, בו התמודדו הזוגות המודחים על שיבה למשחק והצטרפות לארבעת הזוגות שנותרו במירוץ. במהלך הפעילות ביוון, התברר כי בשל מצב רגלה, סוויד לא תוכל להשתתף במשימות לטובת השיבה למירוץ וכך יצא שבשל הפציעה, מור ומור הודחו סופית מהמירוץ.\nב-21 באוקטובר 2017 החל שידורה של העונה השישית בערוץ 2, במסגרת רשת, כשבועיים טרם המעבר לערוץ 13. התוכנית שודרה בערוץ \"רשת 13\" החל מ-1 בנובמבר, היום בו החלו השידורים בערוץ. ימי השידור בהם שובצה התוכנית היו רביעי ושבת. עם זאת, תוכניות בודדות שודרו בימי שני, כשבפעם הראשונה בה נעשתה ההחלפה בימים, היה זה עקב משדר כדורגל שתוכנן ליום רביעי ופעם נוספת, מתוך רצון למשוך קהל צופים לתוכנית חדשה שמשדר הבכורה שלה הוצמד לזה של \"המירוץ למיליון\".\nלהבדיל מהנוהג בעונות הקודמות, בעונה השישית לא נפתחו התוכניות בפתיח בו הוצגו כל הזוגות המשתתפים במירוץ. כל תוכנית החלה בקטע מעבר באורך שניות בודדות, בו הוצגה אנימציה של סמליל \"המירוץ למיליון\" בלבד.\nבעונה השישית, התקיימה לראשונה משימת צלילה. הייתה זו פעילות שצולמה בהוואי, בה אחד מכל זוג מתמודדים נדרש לצלול, תוך שימוש במתקן מיוחד המאפשר לנשום מתחת לפני המים.\nבעונה זאת, לראשונה בתולדות התחרות, לאחר שמונה הדחות נערך שלב \"גלגל הצלה\". במהלכו, כל זוג שהודח מהמירוץ (פרט לזוג שהודח בישראל) קיבל הזדמנות להתמודד על חזרה למשחק, לחמישייה האחרונה.\n\nהמדינות והערים אליהן הגיעו הצוותים במהלך המירוץ:\n\nישראל ישראל - נתניה, קבוצת יבנה, מקוה ישראל\nארצות הברית ארצות הברית - ניו יורק, הונולולו\nיוון יוון (שהות למודחים) - לפקדה\nמקסיקו מקסיקו - מקסיקו סיטי, מלינלקו, עמק סילנסיו, טאוטיווקאן\nקולומביה קולומביה - קרטחנה, טוטומו וולקנו, אל מננטיאל\nג'מייקה ג'מייקה - מונטיגו ביי\nרוסיה רוסיה - מוסקבה\nקירגיזסטן קירגיזסטן - בישקק, קאשקה סו, אלה טו, באש קהרה סו, האגם איסיק קול, ג'ול בולאק\nתאילנד תאילנד - באן הווי פאראי, אגם האווי טואנג טאוו, צ'יאנג מאי, לאמפון, מפל טט מוק, באן פא בונג, בו סאנג, בנגקוק, פארק מיני-סיאם בפאטאיה\nישראל ישראל - תל אביב-יפו, ירושלים (נקודת הסיום האחרונה)\n\nבסיומה של תוכנית הגמר של העונה השישית, הכריז רון שחר, על פתיחת ההרשמה להתמודדות בעונה הבאה של התוכנית.\n\nבאוקטובר 2018 פורסם באתר \"וואלה! NEWS\"‏ כי צילומיה של העונה יחלו, ככל הנראה, בחודשים נובמבר-דצמבר אותה שנה ושייתכן כי בעונה זאת, מספר הפרקים יהיה מצומצם מזה שהיה נהוג עד אז. חודש לאחר מכן פורסם שכמתוכנן, ב-5 בנובמבר הזוגות עזבו את ישראל לטובת צילומי התוכנית. באותם ימים פורסמו פרטיהם של חלק מהמתמודדים המשתתפים בצילומיה של אותה עונה: התאומות הדוגמניות נוי והדר קרקו, זוג תאומים שהשתתפו בתוכנית \"אייל גולן קורא לך\", שתי דוגמניות שהן בנות להורים מהרפובליקה הדמוקרטית של קונגו ומניגריה וכן אמה של מתמודדת העונה השישית ירדן ויזל. זאת הפעם הראשונה בתוכנית בה ישנו קשר משפחתי בין מתחרים מעונות שונות. עוד קודם לכן, יום טרם עזיבת הזוגות את ישראל, פורסם כי באותו הבוקר, כחלק מהתוכנית, צולמה משימה במשכן הכנסת.\nשידורה של העונה החל ברשת 13 ב-15 ביולי 2019. שישה ימים קודם לתוכנית הזנקת התחרות, שודרה תוכנית בה הוצגו 12 זוגות המתמודדים בעונה זאת. התוכנית שובצה במקור לשלושה ימי שידור. בתחילה היו אלה שני, רביעי ושבת, אולם אחר כך, היא עברה להיות משודרת בימי ראשון במקום בשני ובמועד אחד לפחות, לא שודרה ברביעי.\nהפקת התוכנית שיתפה פעולה עם ערוץ זום. האחרון שידר תוכנית בשם \"זום על המירוץ\", בהנחיית דובדבני וקובץ', אשר עקבה אחר צילומי תוכניות העונה השביעית.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים, נצר סרני, תל אביב-יפו\nדרום אפריקה דרום אפריקה - קייפטאון\nזמביה זמביה - ליווינגסטון, הפארק הלאומי מפלי ויקטוריה, הכפר סימונגה, קובו, הפארק הלאומי מוסי אואה טוניה (בצידה של זמביה)\nזימבבואה זימבבואה - הפארק הלאומי מוסי אואה טוניה (בצידה של זימבבואה), מסלול הגולף בגבעות הפילים, הכפר מונדה, הכפר מפיסי, \"בית זמבזי\" על גדת נהר זמבזי\nמאוריציוס מאוריציוס - פורט לואי, פארק לה ונילה, אראקה, ריבייר דה אנגילס, גראנד באסין\nנפאל נפאל - קטמנדו, בהאודה טינצ'ול\nהרפובליקה העממית של סין הרפובליקה העממית של סין - שאנגחאי\nהפיליפינים הפיליפינים - מנילה\nישראל ישראל - תל אביב-יפו (הגמר)\n\nלפי ידיעה באתר \"וואלה! NEWS\" מאוקטובר 2018, \"רשת\" הייתה מעוניינת להפיק עונה שמינית לתוכנית. מתוך רצון לחסוך בעלויות כספיות, הוחלט שצילומי עונה זאת יחלו מיד עם תום צילומי העונה השביעית. במצב כזה, הזנקת העונה השמינית תתבצע מנקודה מחוץ לישראל (בדומה לעונה הראשונה). חודש לאחר מכן פורסם כי העונה השמינית עתידה להיות \"עונת אולסטארס\", כלומר כזו שישתתפו בה זוגות שהתמודדו כבר בתוכנית בשנים עברו, וכי היא עתידה להיות קצרה מהעונות הקודמות.\nב-29 באוגוסט 2020 החלה \"רשת\" לשדר קדימונים המבשרים על תחילה קרבה של שידור העונה. בקטעי הפרומו נחשפה רשמית זהותם של חלק מהמתמודדים בה. בסופו של דבר, בתוכנית הפתיחה של העונה, ששודרה ב-6 בספטמבר 2020, התגלה שלשישה זוגות שהשתתפו בעונות 4–6 של התוכנית, התווספו לתחרות שישה זוגות של מתמודדים שטרם השתתפו בה. תוכנית הגמר של עונה זאת שודרה שלושה חודשים לאחר תחילת שידוריה, ב-8 בדצמבר.\nהעונה התאפיינה בכך שלא שודרה במועדים קבועים. ימי השידור של פרקי העונה השתנו מדי שבוע - ככל הנראה בהתאם ללוח השידורים של הערוצים המתחרים, מתוך מטרה להשיג יתרון בנתוני המדרוג. באופן זה, בחלק מהשבועות שודרו תוכנית בודדת או שתיים, בעוד באחרים שודרו פרקים בימים רצופים.\nבעונות שקדמו לשמינית, זכו המשתתפים שהגיעו לשלבים מתקדמים במירוץ ל\"מסר מהבית\". היה זה קטע וידאו עם בני משפחותיהם שצולם מראש, או שיחה איתם בזמן-אמת מן המקום בו היו באותה עת המתמודדים במירוץ. בעונה זאת, לראשונה בעונות המירוץ, הגיע לאקוודור נציג מכל אחת ממשפחות המשתתפים בחמשת הזוגות ששרדו אחרונים, שם פגשו בני המשפחות את המתמודדים בשטח, במהלך אחד מקטעי המירוץ.\nלאחר שבשלהי ספטמבר 2020 שודרה התוכנית בה הודחו מהמירוץ, החלו וובה ואלה להגיש פינה ששודרה לאחר שידור כל אחד מהפרקים, בה עסקו באירועי הפרק החולף.\nבעונה זאת, לראשונה במירוץ, שני זוגות (שי ושני, אורי ובן) הגיעו באותו הזמן לשטיח בנקודת הסיום. לאחר בירור עם הפקת המירוץ הבין-לאומית לגבי הנהלים במקרה כזה, התברר כי הזוג ששני חבריו דרכו ראשונים על השטיח הוא זה שיחשב כמי שהגיע ראשון. במקרה זה, הזוג שהגיע שני היה האחרון להגיע באותו מקטע ולפיכך, דינו היה להיות מודח וכך, אחרי בדיקת צילומי ההגעה לשטיח, התקבלה החלטה לפיה אורי ובן נותרו במשחק.\n\nהמדינות והערים אליהן הגיעו הצוותים במהלך המירוץ:\n\nהפיליפינים הפיליפינים - מנילה, האי בוהול\nהולנד הולנד - אמסטרדם, אמסטלפיין, רנסדורפ\nארמניה ארמניה - ארזני, ירוואן, גגהדיר, גרני, ואראשאפאט\nצ'ילה צ'ילה - סנטיאגו דה צ'ילה, ולפראיסו, אלגרובו, אל קיוסיקו, ויניה דל מאר\nאקוודור אקוודור - קיטו, טנה\nברזיל ברזיל - גואריה, סנטוס, סאו פאולו\nישראל ישראל - תל אביב-יפו (הגמר)\n\nלאחר שרון שחר, מנחה התוכנית, נטל חלק ב\"הזמר במסכה\", המשודרת ב\"קשת\", הוא נשאל האם השתתפותו בתוכנית של חברה מתחרה פירושה כי לא תצולם עונה נוספת של התוכנית בהנחייתו. שחר הסביר כי לאור העובדה שמשבר הקורונה יוצר קשיים להפקת \"המירוץ למיליון\" בשל הגבלות שונות הקשורות למגפה במדינות שונות, צילומי העונה הבאה יתקיימו, ככל הנראה, רק לאחר הגעה לפתרון בנושאים אלה.\nבאוקטובר 2022, דווח כי \"רשת\" ויתרה על הפקת התוכנית למען שידור גרסה ישראלית לתוכנית המציאות \"פקין אקספרס\". חודש אחר כך, דווח כי \"קשת 12\" תפיק את העונה התשיעית, ושצילומי העונה יתקיימו ב-2023. באותה עת החל תהליך הליהוק של המתמודדים. בפברואר 2023, דווח כי רון שחר לא ימשיך להנחות את התכנית ב\"קשת\", ובמרץ 2023 דיווחים אלה אומתו והוכרז באופן רשמי כי יהודה לוי נבחר להנחות את התוכנית.\nב-14 ביוני 2023 הסתיימו צילומי העונה, אשר נמשכו כחודש. כמו כן, באותו יום פורסם כי חלק ממשתתפי העונה הם יפתח רמון, בנו של האסטרונאוט הישראלי אילן רמון וכוכבי הרשת מיכל מצוב ואלרום בן אברהם.\nב-29 במאי 2024 החלו שידורי הפרומו לעונה החדשה, שתשודר ב\"קשת 12\".\nבפרסומים המקדימים לעונה החדשה, נחשף כי בעונה התשיעית המתמודדים יוזנקו מנקודת ההזנקה הצפונית ביותר שהייתה, שהיא גם המדינה הצפונית ביותר שהמירוץ למיליון אי פעם הגיע אליה. בנוסף, פורסם כי בעונה זו, באחד מקטעי המירוץ, יעברו המתמודדים ב-3 מדינות ו-2 יבשות תוך 24 שעות, וכי בעונה זו יעברו המתמודדים בהכי הרבה מדינות בעולם מכל שאר עונות המירוץ למיליון, 13 מדינות.\nב-1 ביולי 2024 החלו שידורי העונה. המירוץ החל באיסלנד.\nבשונה מהעונות ששודרו ברשת, בעונה הזאת אין נציג מטעם המדינה התורנית שמברך את המתחרים בברכת \"ברוכים הבאים\" של שפת המקום. \n\nהמדינות והערים אליהן הגיעו הצוותים במהלך המירוץ:\n\nאיסלנד איסלנד – הר הגעש קטלה , רייקיאוויק, חוות הסוסים בהיילבר\nספרד ספרד — מאלגה, מרבייה, אלגסיראס\nגיברלטר גיברלטר (הממלכה המאוחדת הממלכה המאוחדת)\nמרוקו מרוקו — טנג'יר, מרקש, מדבר אגפאי, ללה טקרקוסט, אומנס\n\nסוף הדרך (תוכנית טלוויזיה)\nפקין אקספרס (תוכנית טלוויזיה ישראלית)\n\nמידע וכתבות:\n\nהמירוץ למיליון, באתר חדשות 13, 7 בפברואר 2017\n סרטונים בערוץ של המירוץ למיליון, באתר יוטיוב\n \"המירוץ למיליון\", במסד הנתונים הקולנועיים IMDb (באנגלית)\n\"המירוץ למיליון\", במיזם \"אישים\" לתיעוד היצירה הישראלית\nערן בר-און, על גג העולם, באתר ynet, 5 בפברואר 2009 - ריאיון עם שחר מורד, עורך העונה הראשונה של התוכנית\nחגית גינזבורג‏, רון שחר: \"המירוץ למיליון לא משדלת ילדים לסמס\", באתר וואלה‏, 9 בפברואר 2012\nערן סויסה, מירוץ מכשולים, באתר ישראל היום, 14 בינואר 2015\nביקורות:\n\nחן רוזנק‏, \"המירוץ למיליון\" פתחה עונה: תיפול ותקום על הליהוק, באתר וואלה‏, 26 באוקטובר 2011\nאריאנה מלמד, \"המירוץ למיליון\": אלוהים הוא כוכב ריאליטי, באתר ynet, 26 באוקטובר 2011\nאבי שושן, \"המירוץ למיליון\" או תוכנית חיסכון?, באתר ynet, 5 בדצמבר 2011\nאבי שושן ויונתן גת, \"המירוץ למיליון 2\": התוכנית שניצחה את עצמה, באתר ynet, 6 בפברואר 2012\nאריאנה מלמד, \"המירוץ למיליון\", סופעונה: בלונד דהוי במיוחד, באתר ynet, 12 בפברואר 2012\nעינב שיף‏, \"המירוץ למיליון\": סיום מאכזב לעונה מרתקת, באתר וואלה‏, 12 בפברואר 2012\nאריאנה מלמד, \"המירוץ למיליון\": אסקפיזם טהור וממוחזר, באתר ynet, 12 במאי 2013\nג'וני דוב, המירוץ למיליון: מזל שפנינה רוזנבלום שברה שן, באתר nrg‏, 23 בנובמבר 2014\nעידו ישעיהו‏, תחת בין אחים: פתיחת העונה של \"המירוץ למיליון\" בסדר, אבל זה לא אומר הרבה, באתר וואלה‏, 23 בנובמבר 2014\nסמדר שילוני, המירוץ למיליון 4: הליהוק יעשה פה שמח, באתר ynet, 23 בנובמבר 2014\nאביעד קדרון‏, לכל דבר יש סוף, וטוב שכך: על גמר \"המירוץ למיליון\", באתר וואלה‏, 29 במרץ 2015\nסמדר שילוני, \"המירוץ למיליון\": התחלה מבטיחה, באתר ynet, 18 במאי 2016\nאביעד קדרון‏, סחים, הם בכל מקום: \"המירוץ למיליון\" פתחה עונה חמישית, באתר וואלה‏, 18 במאי 2016\nדניאל שירין, \"המירוץ למיליון\": פחות דיבורים, יותר מעשים, באתר הארץ, 22 באוקטובר 2017\nסמדר שילוני, \"המירוץ למיליון\": זהב טהור בתקופת מיתון, באתר ynet, 1 בספטמבר 2019",
    "pageid": 632003
  },
  {
    "title": "הקול בראש 2",
    "extract": "הקול בראש 2 (באנגלית: Inside Out 2) הוא סרט התבגרות אמריקאי בהנפשה ממוחשבת של אולפני פיקסאר ודיסני משנת 2024, בבימויו של קלסי מאן, על פי תסריט מאת מג לה-פוב ודייב הולשטיין.\nזהו הסרט השני באורך מלא בזיכיון \"הקול בראש\" ומהווה סרט המשך ל\"הקול בראש\" משנת 2015. עלילת הסרט עוקבת אחר הילדה המתבגרת, ריילי, ובמטה הרגשות שלה מתפתחים רגשות חדשים. את הסרט (בגרסה האנגלית) מדבבים איימי פולר, פיליס סמית', לואיס בלאק, דיאן ליין וקייל מקלכלן שממשיכים לדבב את הדמויות שדיבבו בסרט הראשון, ואליהם מצטרפים טוני הייל, ליזה לפירה, מאיה הוק, איו אדבירי, אדל אקסרצ'ופולוס, פול וולטר האוזר וקנסינגטון טלמן.\nהסרט הוכרז במהלך כנס \"D23\" בספטמבר 2022, כאשר מאן, מארק נילסן ולה-פוב צורפו כבמאי, מפיקה ותסריטאית. בנוסף הוכרז שפולר, סמית', בלאק, ליין ומקלכלן ישובו לדבב את דמויותיהן. בנובמבר 2023, הייל, לפירה והוק הצטרפו לצוות השחקנים. במרץ 2024, אדבירי, אקסרצ'ופולוס, האוזר וטלמן הצטרפו לצוות השחקנים. לאחר מכן, נמסר כי הולשטיין כתב את התסריט יחד עם לה-פוב. הסרט מציג את רעיון \"5 עד 27 רגשות\" של במאי הסרט הראשון, פיט דוקטר.\nב-10 ביוני 2024, הסרט הוקרן לראשונה בתיאטרון \"El Capitan\", בלוס אנג'לס. הסרט עלה לאקרנים בארצות הברית ב-14 ביוני 2024, ובישראל ב-12 ביוני 2024. הסרט קיבל ביקורות חיוביות ממבקרים, והכניס 724.4 מיליון דולר ברחבי העולם. בנוסף, הוא זכה להיות הסרט עם הפתיחה השלישית הטובה ביותר אחרי \"משפחת סופר על 2\" (2018) והרימייק של \"מלך האריות\" (2019).\n\nלאחר שנתיים וחצי של מגורים בסן פרנסיסקו, גיל ההתבגרות של ריילי מתחיל והיא מתחילה את לימודי החטיבה העליונה. רגשותיה: שמחה, עצב, פחד, כעס וגועל, יצרו את תחושת העצמאות במוחה של ריילי, דבר המכיל את זיכרונותיה ורגשותיה, ומייצר את האישיות שלה. ריילי הולכת למחנה הוקי למטרת הגשת מועמדות לקבוצת ההוקי של התיכון \"האש הוקס\". במפקדה, שמחה מציגה לשאר הרגשות מנגנון שיצרה המשליך רגשות שונים (לרוב שליליים) לחלק האחורי של המוח, במטרה שריילי תשכח אותם. לילה לפני המחנה, נשמעת בשולחן קונסולת בקרת הרגשות אזעקת \"גיל ההתבגרות\". לאחר מכן, מגיחה קבוצה של עובדי מוח אל תוך המפקדה ומשדרגת את שולחן הבקרה, ומותירה אחריה אי-סדר.\nבבוקר, הרגשות מגלים שבכל פעם שהם מקיימים אינטראקציה עם שולחן הבקרה, תגובתה של ריילי הופכת למוגזמת; וחמשת הרגשות החדשים מגיעים למפקדה: נוסטלגיה, קנאה, שיממון, מבוכה ומנהיגתן – חרדה. שמחה מרגישה שהרגשות עלולים לשבש את חייה של ריילי ורוצה שהיא תהנה במחנה, אך חרדה טוענת שריילי צריכה להתמקד באימונים על מנת שתתקבל לקבוצת ההוקי.\nחרדה משליכה את תחושת העצמאות של ריילי באמצעות מנגנון השלכת הרגשות השליליים, ולא מייחסת חשיבות לרגשות הישנים, ובכך היא מדחיקה ושולחת אותם אל הכספת שנמצאת מתחת למוחה של ריילי, ושם נמצאות דמויות דמיוניות שריילי המציאה וכבר אינה זוכרת. אחת הדמויות, בלופי, כלב מצויר מתוכנית טלוויזיה שריילי אהבה כשהייתה קטנה, עוזרת לרגשות לברוח. בינתיים, שאר הרגשות החדשים יוצרים זיכרונות שליליים כדי ליצור תחושת עצמאות מושחתת וחדשה למען עתיד טוב יותר לריילי. הרגשות הישנים שולחים את עצב למפקדה דרך צינור החזרה, והם יוצאים למסע החזרת תחושת העצמאות של ריילי.\nבינתיים, כשעצב חוזרת הרגשות החדשים תופסים אותה. בזמן מסעם, הרגשות הישנים מבחינים כי חרדה משחיתה ללא עצירה את ריילי ברגשות שליליים, וגורמת לה לנתק קשר עם חברותיה הטובות, ברי וגרייס. הרגשות הישנים מצליחים להגיע אל תחושת העצמאות הקודמת של ריילי, ומגיעים אל המפקדה בעזרת מפולת של כל הרגשות השליליים שהשליכו. בזמן גמר ההוקי, ריילי עוברת על עבירה במשחק ויושבת בתיבת עונשין; בתוך מוחה של ריילי מתנהל כאוס בעקבות תחושת העצמאות המושחתת, וחווה התקף חרדה.\nכתוצאה מהלחץ, כל הרגשות מלבד חרדה מצליחים להחזיר את תחושת העצמאות הקודמת של ריילי, ויוצרים אחד חדש שבה כל התחושות מורכבות ומגוונות. לאחר מכן, שמחה משכנעת את חרדה שלא צריך לשנות את ריילי כדי שיהיה לה עתיד טוב יותר. העידוד של שמחה גורם לחרדה להרפות ולריילי להירגע. לאחר משחק ההוקי, ריילי משלימה עם ברי וגרייס, ומתקבלת לקבוצת ההוקי של התיכון.\n\nלאחר הצלחתו של הסרט \"הקול בראש\", פיט דוקטר הנביט רעיונות לסרט המשך בזמן שהמועמדויות לסרט הראשון נחשפו בטקס פרסי אוסקר ה-88. בספטמבר 2022, פיקסאר אישרו התפתחות לסרט המשך במהלך כנס D23, ואיימי פולר ודוקטר פתחו בדיון על הסרט. קלסי מאן הוכרז כבמאי סרט ההמשך, ומארק נילסן כמפיק בפועל, בעוד שמג לה-פוב חוזרת כתסריטאית הסרט. כדי להשתמש בבניית עולם \"אמיתי\", מאן השתמש ברעיון \"חמש עד 27 רגשות\" של דוקטר מהסרט הראשון שהציג במהלך הפקתו. בנוסף, ציין מאן כי הוא יוסיף עוד תשעה רגשות חדשים, אך הוא הרגיש שהעלילה אינה יכולה לעקוב אחר הרבה רגשות שלא תורמים לעלילה. לאחר הקרנת \"ניסיון\", החליט מאן להוריד את כמות הרגשות. במהלך פיתוח הסרט, גייסה פיקסאר קבוצה בעל תשעה בני נוער, שכונתה \"הצוות של ריילי\", על מנת לספק משוב על הסרט כדי להעניק לקהל הרחב את גיל ההתבגרות באופן מדויק.\n\nאיימי פולר קיבלה הצעה של 5 מיליון דולר שכולל בונוסים משתלמים לדבב ולשוב על תפקידה. בעקבות מחלוקת על השכר, מינדי קלינג וביל היידר סירבו לחזור; לפי דיווחים הוצעו להם ולשאר המדבבים שחזרו 100,000 דולר לכל אחד, שווה ערך ל-2% מהמשכורת של פולר. ב-9 בנובמבר 2023, הופץ טיזר-טריילר, ונחשף כי טוני הייל וליזה לפירה החליפו את תפקידם של היידר וקלינג בתור פחד וגועל, ומאיה הוק הצטרפה אל צוות המדובבים בתור הרגש החדש – חרדה. בחן מאן את הוק באמצעות שיחת זום במהלך ששהה בחופשה משפחתית עם ילדיו, וציין כי ההופעה ה\"מודאגת\" שלה \"גורמת לו לדמעות\". ב-1 בינואר 2024, נמסר כי ג'ון סקוויב הצטרפה לצוות השחקנים כרגש נוסטלגיה.\nב-7 במרץ 2024, חשפה דיסני כי איו אדבירי, אדל אקסרופולוס, פול וולטר האוזר, קנסיגנטון טלמן, דיאן ליין וקייל מקלכלן הצטרפו לצוות המדבבים, כאשר אדבירי, אקסרופולוס והאוזר ידבבו את הרגשות החדשים: קנאה, שיממון ומבוכה. מחליפה טלמן את קייטלין דיאס בתור ריילי. ליין ומקלכלן שבים לדבב את הוריה של ריילי. בנוסף, מצטרפות לצוות לילימאר הרננדז, שמדבבת שחקנית הוקי בשם ולנטינה, ואיווט ניקול בראון, שמגלמת את מנהיגת קבוצת ההוקי, וסומאיה נורידין-גרין וגרייס לו מדבבים את ברי וגרייס, חברותיה של ריילי.\n\nב-7 במרץ 2024, עם יציאת הטריילר, נחשף כי אנדריאה דצמן הלחינה את פסקול הסרט, והחליפה את המלחין מייקל ג'אקינו.\n\nב-10 ביוני 2024, הסרט הוקרן בפרימיירה בתיאטרון \"El Capitan\" בלוס אנג'לס. הסרט עלה לאקרנים בארצות הברית ב-14 ביוני 2024, והוא גם הוקרן באותו יום בפסטיבל סרטי האנימציה הבין-לאומי של אנסי. בישראל, הסרט עלה לאקרנים ב-12 ביוני 2024.\n\nב-9 בנובמבר 2023, הופצו הטיזר-טריילר לסרט, יחד עם כרזת הסרט. ג'יימס וית'ברוק מ-\"Gizmodo\" ורותם רוסק מ-\"Inverse\" הדגישו את הצגתם של ארבעה רגשות חדשים שנראו בכרזה: מבוכה, חרדה, שעמום וקנאה. הטיזר הגיע ל-157 מיליון צפיות ב-24 שעות הראשונות כשהופץ בכל פלטפורמות המדיה החברתית, והפך לטריילר המונפש הנצפה ביותר בתולדות דיסני. לאחר מכן, במהלך סופרבול LVIII שודר קליפ מתוך הסרט. ב-7 במרץ 2024 יצא הטריילר השני יחד עם כרזת הסרט הרשמית. ב-11 באפריל 2024, התקיים כנס הסינמקון, ושם הוצג 35 הדקות הראשונות של הסרט.\n\nב-5 ביוני 2024, פורסם כי תקציב הסרט הוא 200 מיליון דולר. ב-10 ביוני, העריך אתר \"וראייטי\" כי הסרט עתיד להכניס 85 מיליון דולר בסוף השבוע לעלייתו לאקרנים. נכון ל-11 ביולי הסרט הרוויח 548 מיליון דולר בארצות הברית ובקנדה ועוד 720 מיליון דולר ברחבי העולם, הרווח יוצא יחד 1.268 מיליארד דולר.\nבסוף השבוע הראשון להקרנתו, הסרט הרוויח 154.2 מיליון דולר בארצות הברית ובקנדה ועוד 140 מיליון דולר ברחבי העולם, הרווח יוצא יחד 294 מיליון דולר. בעקבות זאת הסרט זכה לפתיחה הגדולה ביותר בהיסטוריה של פיקסאר. בנוסף הסרט זכה לפתיחה הגדולה ביותר של שנת 2024.\nב-30 ביוני נודע כי הסרט הגיע לרף של מיליארד דולר בקופות, וכך נהפך לסרט הראשון של דיסני שהגיע לסכום זה במהרה תוך 19 יום כאשר שבר את השיא של \"לשבור את הקרח 2\" משנת 2019..\nב-10 ביולי נודע כי הסרט עקף את \"משפחת סופר-על 2\" משנת 2018 וכך הפך לסרט המרוויח ביותר של פיקסאר.\n\nבאתר הביקורות \"Rotten Tomatoes\" הסרט זכה לציון של 91% על בסיס 248 ביקורות, עם דירוג ממוצע של 7.7/10. קונצנזוס האתר כתב כי ”התעמקו בפרטים הקטנים של גיל ההתבגרות, 'הקול בראש 2' מנקה את הראש ומחמם את הלב על ידי כך שהוא עומד ביכולת המחשבתית הרגשית כמו של הסרט הקודם”. באתר הביקורות המשוקללות \"Metacritic\", הסרט זכה לציון של 74/100, על בסיס 54 ביקורות, דבר המצביע על \"ביקורות טובות\". צופים שנשאלו על ידי האתר \"CinemaScore\", העניקו לסרט ציון ממוצע של \"A+\", בעוד שהאתר \"PostTrak\" דיווח כי צופים שנשאלו העניקו לסרט 4.5/5 כוכבים, וש-72% מתוכם הצהירו שאכן ימליצו עליו לאחרים.\nמוירה מקדונלד מכתב העת \"The Seattle Times\" העניקה לסרט 3.5/4 כוכבים, וציינה כי היא משבחת את צוות המדבבים ואת הסרט. רובי קולין מהעיתון הבריטי \"דיילי טלגרף\" העניק לסרט 4/5 כוכבים, והוא שיבח את ההנפשה הממוחשבת, המטאפורות והשנינות. אוון גליברמן ממגזין \"וראייטי\" שיבח את דיבובה של הוק כחרדה ואת ההשפעה הרגשית של הסרט, וכינה אותו כ\"הסיפור הנוקב יותר של גיל ההתבגרות מאז 'כיתה ח''\".\n\n אתר האינטרנט הרשמי של הקול בראש 2 (באנגלית)\n \"הקול בראש 2\", במסד הנתונים הקולנועיים IMDb (באנגלית)\n \"הקול בראש 2\", באתר AllMovie (באנגלית)\n \"הקול בראש 2\", באתר Rotten Tomatoes (באנגלית)\n\"הקול בראש 2\", באתר Metacritic (באנגלית)\n\"הקול בראש 2\", באתר דיסני+ סרטים (באנגלית)\n \"הקול בראש 2\", במסד הנתונים הקולנועיים KinoPoisk (ברוסית)",
    "pageid": 2348426
  },
  {
    "title": "זרח ורהפטיג",
    "extract": "זֶרַח וַרְהַפְטִיג (לרוב נהגה: זוֹרַח, Zorach; שם משפחתו בכתיב יידי: װאַרהאַפֿטיק; ז' בשבט ה'תרס\"ו, 2 בפברואר 1906 – כ' בתשרי ה'תשס\"ג, 26 בספטמבר 2002) היה חבר הכנסת ושר בממשלת ישראל, מראשי הפועל המזרחי והמפד\"ל. מחותמי מגילת העצמאות.",
    "pageid": 43223
  },
  {
    "title": "חות'ים",
    "extract": "החוּתִ'ים (בערבית: الحوثيون, תעתיק מדויק: אלחוּתִ'יוּן) הם ארגון טרור אסלאמיסטי שיעי-זיידי הפועל בצפון-מערב תימן ובחצי האי ערב. הארגון מכונה באופן רשמי אנצאר אללה (בערבית: أنصار الله, \"תומכי האל\") וגם אַ-שבַּאב אל-מוּאמִן (בערבית: الشباب المؤمن, \"הצעירים המאמינים\").\nארגון הטרור צמח מתוך שבט החות'ים שהוא פלג של מוסלמים-שיעים-זיידים, המהווה כ-30% מאוכלוסיית תימן ונקרא על שמו של חוסיין בדר א-דין אל-חות'י, מנהיגם הראשון, שדווח כי נהרג על ידי כוחות הביטחון של תימן בספטמבר 2004. מאז נהרגו על ידי כוחות הביטחון מפקדים נוספים ובהם עלי אל-קטוואני, אבו היידר, עבאס עיידה ויוסוף אל-מדאני.\nעקב אופיו השיעי של הארגון, החות'ים בקשרי ידידות עם איראן ועם חזבאללה, והארגון מהווה חלק ב\"ציר ההתנגדות\". במקביל, הארגון רואה בגופים מוסלמים-סוניים שונים כגון ערב הסעודית, אל-קאעידה בחצי האי ערב והמדינה האסלאמית (דאעש) אויבים של החות'ים, ובה בשעה הוא רואה גם במערב, ובפרט בארצות הברית ובישראל, אויב.",
    "pageid": 1220364
  },
  {
    "title": "חיים בן עטר",
    "extract": "רבי חיים בן עֲטַר (או אִבְּן עטר; נודע בכינוי אור החיים או אור החיים הקדוש על שם ספרו; 2 באוגוסט 1696, ד' אב ה'תנ\"ו; סלא, מרוקו – 7 ביולי 1743, ט\"ו בתמוז ה'תק\"ג, ירושלים) היה מגדולי פרשני המקרא בתקופת האחרונים, פרשן התלמוד, מקובל ופוסק הלכה. יצירתו הידועה ביותר היא הספר \"אור החיים\" – פירושו לתורה.\nאת מרבית שנותיו, כארבעים שנה, חי במרוקו. בתקופה זו היה מוכר בעיקר בקרב יהודי מרוקו. בגיל ארבעים ושלוש עלה לארץ ישראל עם שתי נשותיו וחבורת תלמידים שהתכוונה להקים בארץ ישראל ישיבה, תוך כדי שהוא קורא ליהודים שפגש בדרכו להצטרף לעלייתם. במסעו לארץ ישראל עבר דרך איטליה, ובה הדפיס את ספריו שהקנו לו את שמו בפזורה היהודית כולה, כולל באירופה. לאחר תקופת נדודים בצפון ארץ ישראל, השתקע בירושלים, ובה הקים את ישיבתו, מדרש כנסת ישראל. נפטר כשנה לאחר בואו לירושלים, בקיץ תק\"ג (1743), בגיל 47.",
    "pageid": 20667
  },
  {
    "title": "חיל האוויר הישראלי",
    "extract": "חיל האוויר הישראלי, שידוע גם בשמו המקוצר \"חיל האוויר\", או בשמו הרשמי \"זרוע הָאוויר והֶחלל\", הוא הזרוע האווירית של צבא הגנה לישראל. חיל האוויר הישראלי הוא מרכיב משמעותי בעוצמתו של צה\"ל, והוא נחשב לחזק ביותר במזרח התיכון, ולאחד מחילות האוויר הטובים והמתקדמים ביותר בעולם. בראש זרוע האוויר עומד קצין בדרגת אלוף. מפקדו הנוכחי של החיל הוא אלוף תומר בר.",
    "pageid": 516777
  },
  {
    "title": "טבח הספורטאים באולימפיאדת מינכן",
    "extract": "טבח הספורטאים באולימפיאדת מינכן היה אירוע טרור פלסטיני שהתרחש ב-5–6 בספטמבר 1972, במהלך האולימפיאדה העשרים שהתקיימה במינכן בגרמניה המערבית. במהלך האירוע נרצחו אחד-עשר מאנשי המשלחת: ספורטאים, מאמנים ושופטים, חברי המשלחת האולימפית הישראלית, על ידי מחבלים פלסטינים מארגון \"ספטמבר השחור\". שניים מהחללים נרצחו בתוך מגורי המשלחת הישראלית בכפר האולימפי תוך כדי השתלטות המחבלים על חברי המשלחת. תשעת האחרים הוחזקו כבני ערובה במשך כ-19 שעות ונרצחו במהלך ניסיון חילוץ כושל של כוחות משטרת בוואריה בשדה תעופה סמוך לעיר. במהלך ניסיון החילוץ נהרגו גם שוטר גרמני אחד וחמישה מתוך שמונת המחבלים.\nלמרות השנים הרבות שחלפו נחשב הטבח עד היום לאחת מפעולות הטרור הידועות ביותר, עקב נסיבות התרחשותו במהלך אירוע הספורט החשוב ביותר, שהביאו אותו לפרסום עולמי. מחמוד דאוד עודה (\"אבו דאוד\"), ראש ארגון \"ספטמבר השחור\" ומתכנן פעולת הטרור, טען בספרו האוטוביוגרפי שמחמוד עבאס (אבו מאזן), לימים ראש הרשות הפלסטינית, היה בין המעטים ששותפו בסוד העניין והוא שדאג למימון הפעולה. עבאס טען שלא ידע למה עתיד לשמש הכסף.",
    "pageid": 18392
  },
  {
    "title": "טיטניק",
    "extract": "אוניית הדואר המלכותי טיטניק (באנגלית: RMS Titanic) הייתה אוניית נוסעים בריטית, הגדולה והמפוארת בעולם בשעתה ומכאן גם שמה (\"עצום\", \"ענק\"). אף על פי שסברו כי אוניית ענק שכמותה לעולם לא תטבע, טבעה ה\"טיטניק\" בהפלגת הבכורה שלה ב־15 באפריל 1912 לאחר שהתנגשה בקרחון. באסון נספו 1,517 בני אדם, בהם מפורסמים רבים, ורק 712 ניצלו.",
    "pageid": 25046
  },
  {
    "title": "טיטניק (סרט, 1997)",
    "extract": "טיטניק (באנגלית: Titanic) הוא סרט קולנוע אמריקאי מסוגת דרמת אסונות משנת 1997. את הסרט הפיק, כתב וביים ג'יימס קמרון. הסרט מבוסס על היבטים היסטוריים ודמיוניים, ועוסק בסיפור אהבה חוצה מעמדות על רקע פרשת טביעתה של הטיטניק. בסרט כיכבו לאונרדו דיקפריו וקייט וינסלט, אשר הייתה מועמדת לפרס אוסקר על תפקידה.\nהסרט הופק בתקציב עתק של למעלה מ-200 מיליון דולר וזכה להצלחה ביקורתית וקופתית חסרת תקדים. הכנסות הסרט מהקרנותיו בבתי הקולנוע היו מעל 1.84 מיליארד דולר (ואחרי ההקרנה מחדש בתלת מימד באפריל 2012 שגרפה 343.6 מיליון דולר, הכנסותיו עלו ל-2.18 מיליארד דולר), ובכך היה הטיטניק לסרט המכניס ביותר בכל הזמנים, תואר בו החזיק למעלה מעשור, עד שזכה בו סרט אחר של קמרון – \"אווטאר\". הסרט זכה בעשרות פרסים, ובהם 11 פרסי אוסקר, כולל פרס הסרט הטוב ביותר.",
    "pageid": 56479
  },
  {
    "title": "טייסת 122",
    "extract": "טייסת 122, המכונה גם \"טייסת הנחשון\" (כונתה בעבר: \"טייסת הדקוטה\" או \"טייסת הדקוטות\"), היא טייסת מטוסי ריגול, ביון ובקרה בחיל האוויר הישראלי.\nכיום מפעילה הטייסת את סדרת מטוסי ה\"נחשון\": מטוסים מדגם גאלפסטרים GV בתצורת איסוף מודיעין אותות (\"נחשון שביט\"), מטוסים מדגם גאלפסטרים G550 בתצורת בקרה אווירית (\"נחשון עיטם\"), והחל משנת 2021, דגם נוסף של גאלפסטרים G550 – \"נחשון אורון\", אשר משלב מספר יכולות מודיעיניות מסווגות המשמשות את חיל האוויר, חיל המודיעין, חיל הים וגורמי ביטחון נוספים.\nהטייסת נחשבת כחלק משמעותי מהמערך האסטרטגי של חיל האוויר בעומק ובמעגל שלישי, ורוב פעולותיה במעגלים אלו מבוצעות תחת מעטה חשאיות.\nהטייסת מוצבת בבסיס נבטים.",
    "pageid": 378368
  },
  {
    "title": "טל רמון",
    "extract": "טל רמון (נולד ב-7 באפריל 1990) הוא מוזיקאי וזמר-יוצר ישראלי.",
    "pageid": 1558305
  },
  {
    "title": "יעל ארד",
    "extract": "יעל ארד (נולדה ב-1 במאי 1967 בתל אביב) היא יושבת ראש הוועד האולימפי בישראל. בעברה, ג'ודאית אולימפית, והספורטאית הראשונה בתולדות ישראל במשחקים האולימפיים שהשיגה מדליה אולימפית, כאשר זכתה במדליית הכסף באולימפיאדת ברצלונה (1992). בין תאריה הבולטים: סגנית אלופה אולימפית (ברצלונה 1992), סגנית אלופת העולם (המילטון 1993), אלופת אירופה (אתונה 1993) ואלופת ישראל.\nעם פרישתה, פיתחה ארד קריירה בעולם העסקי והיא אשת עסקים ומנכ\"לית במקצועה. מתמחה ביזמות, פיתוח עסקי ואסטרטגיה שיווקית. היא מנהלת בישראל את הזכויות המסחריות של התאגיד ViacomCBS. ארד יועצת לחברות בסקטורים שונים, ומרצה על מצוינות בספורט, בחיים ובעסקים.",
    "pageid": 9889
  },
  {
    "title": "ישראל",
    "extract": "יִשְׂרָאֵל היא מדינה במזרח התיכון, בדרום-מערב אסיה, השוכנת על החוף הדרום־מזרחי של הים התיכון. ישראל הוקמה בשטחי ארץ ישראל, ביתו הלאומי וארץ מולדתו של העם היהודי. המדינה הכריזה על עצמאותה בה' באייר תש\"ח, 14 במאי 1948 ושיטת הממשל בה היא דמוקרטיה פרלמנטרית.\n\nישראל גובלת בים התיכון ובמצרים במערב, בים האדום בדרום, בירדן במזרח, בסוריה בצפון־מזרח ובלבנון בצפון. בין ישראל ומצרים, לחוף הים התיכון, נמצאת רצועת עזה, שבשליטת חמאס. באזור ההר המרכזי והבקעה שבין ישראל לירדן נמצאים שטחי יהודה ושומרון, המוחזקים בידי ישראל תחת תפיסה לוחמתית. שטחה של המדינה הוא 22,072 קמ\"ר (כולל מזרח ירושלים ורמת הגולן, עליהן הכריזה ריבונות, ללא אזור יהודה ושומרון ורצועת עזה). אוכלוסייתה מנתה בשנת 2024, על־פי נתוני הלשכה המרכזית לסטטיסטיקה, 9.9 מיליון תושבים. מבחינה דמוגרפית, רוב הישראלים הם יהודים (73.2%), אך יש בה מיעוט ערבי גדול (כ־21.1%, מרביתו מוסלמי) וקבוצות מיעוט אחרות (5.7%).\nבמהלך המאה ה־19 חלה התעוררות לאומית בקרב יהודי אירופה שהביאה להקמת התנועה הציונית ולגלי עלייה לארץ ישראל. ב־1917, במהלך מלחמת העולם הראשונה, כבשה האימפריה הבריטית את ארץ ישראל מידי העות'מאנים ופורסמה הצהרת בלפור. בתקופת המנדט הבריטי מאבקים ממושכים בין היישוב היהודי וערביי ארץ ישראל הביאו את בריטניה למסור את שאלת המנדט בארץ לאו\"ם, שהמליץ ב־1947 לחלק את ארץ ישראל לשתי מדינות, יהודית וערבית. התוכנית התקבלה על ידי הסוכנות היהודית, אך נדחתה בידי ההנהגה הערבית; עימות צבאי שניצת בין הצדדים התפתח למלחמת העצמאות, שבמהלכה הוכרזה הקמתה של מדינת ישראל. בתום המלחמה והסכמי שביתת הנשק, שלטה ישראל במרבית שטח המנדט לשעבר, אף מעבר למה שהוקצה למדינה היהודית בתוכנית החלוקה. יהודה ושומרון ורצועת עזה נכבשו על ידי ירדן ומצרים, בהתאמה. המדינה הערבית לא הוקמה, ומאות אלפי ערבים־פלסטינים נסו או גורשו מבתיהם במסגרת הנכבה. במקביל עלו לישראל מאות אלפי פליטים יהודים ממדינות ערב.\nב־1967, במלחמת ששת הימים, כבשה ישראל את יהודה ושומרון, רצועת עזה וחצי האי סיני ואת רמת הגולן. מלבד סיני, שהחזירה ישראל למצרים במסגרת הסכם השלום ביניהן, ורצועת עזה, שממנה נסוגה באופן חד־צדדי ב-2005, המשיכה ישראל לשלוט בשאר השטחים האמורים. חוקי המדינה הוחלו במלואם על מזרח ירושלים ורמת הגולן, ובאופן חלקי על יהודה ושומרון. בעקבות הסכמי אוסלו, ניתנה אוטונומיה חלקית לרשות הפלסטינית בכ־40% משטחי יהודה ושומרון ובעבר גם על רוב שטח רצועת עזה. מאמצים לפתור את הסכסוך הישראלי־פלסטיני לא הבשילו לכדי הסכם שלום סופי; ברם, נחתמו הסכמי שלום ונורמליזציה אחרים בין ישראל למדינות ערביות.\nבחוקי היסוד שלה מוגדרת ישראל כ\"מדינה יהודית ודמוקרטית\". ישראל היא דמוקרטיה ייצוגית, עם מערכת פרלמנטרית, ייצוג בשיטה היחסית וזכות בחירה אוניברסלית. ראש הממשלה הוא ראש הרשות המבצעת והכנסת היא הרשות המחוקקת. על פי החוק הישראלי, בירת ישראל היא ירושלים. למדינות רבות יש הסתייגויות לגבי מעמדה של ירושלים כבירת ישראל, ועל כן נמצאות רוב השגרירויות הזרות בישראל בגוש דן ובפרט בתל אביב, המרכז הכלכלי והטכנולוגי של המדינה.\nישראל היא מדינה מפותחת וחברה בארגון לשיתוף פעולה ולפיתוח כלכלי (OECD). כלכלת המדינה דורגה ב־2023 במקום ה־27 בעולם, על פי תוצר מקומי גולמי נומינלי, כלכלתה בין המפותחות והמתקדמות בעולם. לישראל כוח עבודה מיומן, והיא אחת המדינות המשכילות בעולם, על פי אחוז אזרחים בעלי תואר דוקטור. רמת החיים בישראל היא הגבוהה ביותר במזרח התיכון, ובמדד הפיתוח האנושי של האומות המאוחדות היא מדורגת במקום ה-19. תוחלת החיים בה היא אחת הגבוהות בעולם.",
    "pageid": 320304
  },
  {
    "title": "ישראל באולימפיאדת פריז (2024)",
    "extract": "אולימפיאדת פריז תהיה האולימפיאדה ה-18 שבה תשתתף משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. המשלחת הישראלית תמנה 88 ספורטאיות וספורטאים שיתחרו ב-17 ענפי ספורט. המשלחת תתחרה לראשונה בענף אופני מסלול. מנגד, המשלחת לא תתחרה בענף הרמת משקולות, לאחר ששלחה נציגים לענף זה בשתי האולימפיאדות האחרונות. נציגי המשלחת שבו להתחרות בענפי הכדורגל והסיף לאחר שנציגים ישראלים לא העפילו אליהם מאז אולימפיאדת מונטריאול (1976) ואולימפיאדת בייג'ינג (2008), בהתאמה. הג'ודוקא פיטר פלצ'יק והשחיינית אנדראה מורז נבחרו על ידי הוועד האולימפי בישראל לשאת את דגל ישראל בטקס הפתיחה ‏.\n\nנכון ליולי 2024 הבטיחו 88 ספורטאים מ-18 ענפי ספורט את השתתפותם באולימפיאדה.\n\nביאור\n\nהנהלת הוועד האולימפי בישראל החליטה לאמץ את המלצת הוועדה המקצועית בראשותה של עדי ביכמן יחד עם היחידה לספורט הישגי לבטל את הקריטריון הישראלי, שהיה נהוג. הספורטאי יהיה חייב לעמוד בקריטריון האולימפי הבין-לאומי. אולם, ספורטאי אשר עמד בקריטריון במהלך 2022 ו-2023, ידרש לבצע \"הוכחת יכולת\" בהתאם להישג שנקבע על ידי הוועד האולימפי בישראל, בהתאם להמלצת היחידה לספורט הישגי וההתאחדות הרלוונטית בין 1 בנובמבר 2023 ל-30 ביוני 2024.\n\nישראל זכתה במכסה יחידה לגברים לאחר שדורגה במקום ה-20 בדירוג האולימפי, בעקבות חלוקה מחדש של מכסת המארחת. תומר זלצמן נבחר לייצג את ישראל.\n\nישראל זכתה במכסה יחידה לגברים ומכסה יחידה לנשים לאחר שדורגה במקומות ה-39 וה-44, בהתאמה, בדירוג העולמי לאומות במרוץ אופני כביש ב-17 באוקטובר 2023. איתמר איינהורן ורותם גפינוביץ נבחרו לייצג את ישראל.\n\nישראל זכאית לשתי מכסות בתחרות הספרינט והקיירין לאחר שדורגה בין 7 הנבחרות עם הניקוד הגבוה ביותר בדירוג האולימפי שלא העפילו לתחרות הקבוצתית. האיגוד הודיע כי מיכאל יעקובלב נבחר לייצג את ישראל. זאת עתידה להיות הופעת הבכורה של נציג ישראלי בענף אופני המסלול במשחקים האולימפיים.\n\nבשנת 2022, לונה צ'מטאי-סלפטר קבעה את הקריטריון למשחקים במהלך מרתון ניו יורק בזמן של 2:23:30 שעות. מארו טפרי קבע את הקריטריון במרתון פוקאוקה עם שיא ישראלי בזמן של 2:06:43 שעות. שניהם גם הבטיחו את השתתפותם במשלחת לאחר שסיימו במקום ה-4 וה-2 בריצת מרתון באליפות העולם באתלטיקה 2023. בפברואר 2023, קבע גשאו איילה את הקריטריון במרתון סביליה עם שיא ישראלי בזמן של 2:05:33 שעות. יחד עימו קבעו את הקריטריון גם גירמה אמרה בזמן של 2:07:40 שעות, ואיימרו עלמיה בזמן של 2:07:55 שעות. במרץ 2024 הודיע איגוד האתלטיקה בישראל כי הנציגים שיצטרפו לטפרי במשחקים יהיו: גשאו איילה וגירמה אמרה. באפריל 2024 קבעה מאור טיורי את הקריטריון למשחקים במהלך מרתון רוטרדם בזמן של 2:26:39 שעות שהווה עבורה גם שיא אישי.\nבלסינג אפריפה העפיל למשחקים בזכות מיקומו בדירוג העולמי בריצת 200 מטר.\n\nמקרא:\nQ: העפלה לשלב הבא בהתאם למקום הסיום במקצה הפרטני.\nq: העפלה לשלב הבא עם הזמן המהיר מבין כל האתלטים שלא העפילו מכלל המקצים\n\nשחקן הבדמינטון מישה זילברמן העפיל בפעם הרביעית למשחקים האולימפיים לאחר שדורג במקום ה-51 בדירוג האולימפי בטורניר היחידים, וזכה במכסה.\n\nענבר לניר מדורגת ראשונה בעולם במשקל שלה (עד 78 ק\"ג) ובכך השיגה את המכסה האולימפית. רז הרשקו מדורגת שנייה בעולם לאחר שזכתה באליפות אירופה, ובכך השיגה את המכסה האולימפית. גפן פרימו זכתה במכסה האולימפית כשזכתה בארד באליפות העולם ב-2021. פיטר פלצ'יק העפיל לשמינית גמר באליפות העולם באבו דאבי ב-2024 ובכך השיג את הקריטריון האולימפי. גם גילי שריר, ברוך שמאילוב, מאיה גושן, תמנע נלסון-לוי ושירה ראשוני השיגו את הקריטריון האולימפי באליפות העולם באבו דאבי, בנוסף לדירוג העולמי שלהם.\n\nאישי\n\nקבוצתי\n\nענת ליליאור השיגה את הכרטיס למשחקים כשסיימה בין שמונה הגולשות שטרם העפילו למשחקים באליפות העולם בגלישת גלים לשנת 2024 שנערכה בארסיבו, פוארטו ריקו. תחרויות גלישת הגלים במשחקים לא יערכו בצרפת היבשתית אלא באי טהיטי שבמרכז פולינזיה הצרפתית.\n\n ערך מורחב – התעמלות באולימפיאדת פריז (2024)\n\nנבחרת ישראל זכתה במכסה למשחקים בתחרות הקרב רב לנבחרות לאחר שסיימה במקום השני עם ציון של 64.650 נקודות באליפות העולם בהתעמלות אמנותית לשנת 2022. דריה אטמנוב זכתה במכסה למשחקים במוקדמות תחרות הקרב רב אישי לאחר שסיימה במקום השביעי עם ציון של 97.000 נקודות באליפות העולם בהתעמלות אמנותית לשנת 2023. המכסות בענף ניתנות לוועד האולימפי ולא לספורטאים.\n\nארטיום דולגופיאט וליהיא רז זכו במכסה למשחקים דרך תחרות הקרב רב באליפות העולם בהתעמלות מכשירים 2023 שנערכה באנטוורפן, בלגיה. הם השיגו את המכסה באליפות לאחר ניכוי הספורטאים שהעפילו למשחקים בתחרות הקבוצית ועם המגבלה של מתן מכסה בודדת למדינה דרך הקרב רב. דולגופיאט סיים במוקדמות הקרב רב גברים במקום התשיעי עם ציון של 82.999 נקודות. רז סיימה במוקדמות הקרב רב נשים במקום ה-48 עם ציון של 49.999 נקודות.\n\nנשים\n\nגברים\n\nאבישג סמברג העפילה למשחקים לאחר שהגיעה לגמר טורניר ההעפלה האולימפי האירופי שנערך בסופיה, בולגריה. סמברג השתתפה במשחקים האולימפיים בטוקיו וזכתה במדליית הארד.\n\nשחר שגיב הבטיח לישראל את המכסה בטורניר הגברים לאחר שדורג במקום ה-49 בדירוג האולימפי. שגיב נבחר לייצג את ישראל.\n\nסרגיי ריכטר העפיל בפעם הרביעית למשחקים. ריכטר זכה בכרטיס לאחר שלא חולקה אחת מהמכסות האוניברסליות ומאחר שהיה הקלעי הבא בתור בדירוג האולימפי בירי ברובה אוויר ל-10 מטר.\n\n ערך מורחב – כדורגל באולימפיאדת פריז (2024)\nנבחרת ישראל בכדורגל עד גיל 21 הבטיחה את מקומה במשחקים האולימפיים לאחר שהעפילה עד לשלב חצי הגמר באליפות אירופה בכדורגל עד גיל 21 לשנת 2023. זו הפעם השלישית שישראל משתתפת בטורניר הכדורגל באולימפיאדה. הפעמים הקודמות היו במקסיקו סיטי 1968 ובמונטריאול 1976.\n\nההתאחדות הגדירה ארבעה שחקנים מחליפים לסגל במקרה של אירוע רפואי: עומר ניראון (שוער), נועם מלמוד (הגנה), ניב יהושע (קישור), עידן טוקלומטי (התקפה). ב-18 ביולי הודיעה ההתאחדות כי דניאל פרץ שוחרר מסגל הנבחרת בעקבות קרע חלקי בשריר הירך הארבע-ראשי. ניב אליאסי ימלא את מקומו כשוער הראשון ועומר ניראון ימלא את מקום השוער השני. בנוסף רוי ששון הוגדר כמחליף למקרה של אירוע רפואי נוסף.\n\nיובל פרייליך השיג כרטיס למשחקים כשדורג במקום הראשון מבין הסייפים מיבשת אירופה בדירוג האולימפי. ישראל השתתפה בפעם האחרונה בענף הסיף באולימפיאדת בייג'ינג 2008.\n\n ערך מורחב – שחייה באולימפיאדת פריז (2024)\nבתחרות שנערכה בברצלונה ב-17 במאי 2023 קבעה אנסטסיה גורבנקו קריטריון אולימפי במשחה ל-200 מטר מעורב אישי בשיא ישראלי חדש של 2:09.47 דקות, אותו שיפרה לאחר 4 ימים (2:09.28 דקות). באליפות ארצות הברית הפתוחה לשנת 2023 גורבנקו קבעה את הקריטריון ל-400 מטר מעורב אישי יחד עם שיא ישראלי חדש של 4:37.90 דקות. בתחרות שנערכה בברצלונה במאי 2024, גורבנקו קבעה קריטריון אולימפי במשחה ל-200 מטר גב בשיא ישראלי חדש של 2:08.54 דקות. חודש לאחר מכן קבעה קריטריון אולימפי במשחה 100 מטר גב בתחרות במונקו בזמן של 59.58 שניות. ביוני השיגה את הקריטריון האולימפי במשחה ל-100 מטר חזה באליפות אירופה שנערכה בבלגרד עם שיא ישראל של 1:06.15 דקות.\nבאליפות ישראל שנערכה ביוני 2023 קבע תומר פרנקל קריטריון אולימפי בשני משחים, במשחה ל-100 מטר חופשי בשיא ישראלי חדש של 48.18 שניות ובמשחה ל-100 מטר פרפר בתוצאה של 51.14 שניות. באותה אליפות קבע דניס לוקטב קריטריון אולימפי במשחה ל-200 מטר חופשי בשיא ישראלי חדש של 1:46.17 דקות. באליפות העולם בשחייה שנערכה ביולי 2023 בפוקואוקה קבע מירון חרותי קריטריון אולימפי במשחה ל-50 מטר חופשי בתוצאה של 21.85 שניות, וגל כהן גרומי קבע קריטריון אולימפי במשחה 100 מטר פרפר בשיא ישראלי חדש של 50.98 שניות.\nבינואר 2024 קבע מרטין קרטאבי את הקריטריון במשחה 50 מטר חופשי בתחרות שנערכה בז'נבה, שווייץ. הוא סיים את המוקדמות עם שיא אישי חדש של 21.90 שניות. ביוני 2024 קבעה אביב ברזלי את הקריטריון במשחה 200 מטר גב בתחרות שנערכה במכון וינגייט תוך קיזוז של 79 מאיות משיאה האישי. אדם מראענה קבע בתחרות את הקריטריון במשחה 100 מטר גב בהשוואת השיא הישראלי של 53.60 שניות.\nביוני 2024 קבע דוד גרצ'יק קריטריון אולימפי במשחה ל-200 מטר גב באליפות אירופה, לאחר שסיים במקום השני במוקדמות עם שיא אישי של 1:57.48 דקות. באליפות גם לאה פולונסקי קבעה קריטריון אולימפי במשחה ל-200 מטר מעורב אישי בזמן של 2:11.18 דקות, המהווה שיא אישי עבורה. אחיה, רון פולונסקי, קבע קריטריון אולימפי במשחה זה עם שיא ישראלי חדש בזמן של 1:57.01 דקות.\nאיגוד השחייה בישראל הודיע כי דריה גולובטי, איילה ספיץ ובר סולובייצ'יק נבחרו להשתתף במשחה השליחים 4x200 מטר חופשי גם במידה ולא יקבעו קריטריון אישי. בסיום אליפות אירופה בבלגרד, זומנו אנדראה מורז, אלכסיי גליבינסקי, ואיתן בן שטרית להשתתף במשחי השליחים במשחקים.\n\nצמד הדואט בשחייה אמנותית, שלי בובריצקי ואריאל נשיא, זכו במכסה למשחקים לאחר חלוקה מחדש של 3 מכסות דואט דרך תוצאות המשולבות של תחרויות הדואט באליפות העולם בשחייה 2024 בדוחא, קטר. המכסות היבשתיות של ארצות הברית ויפן בדואט הוחזרו לאחר ששתיהן העפילו נבחרת לתחרות הקבוצתית. המכסה של יבשת אפריקה לא חולקה מאחר שאף צמד דואט מהיבשת לא התחרה באליפות.\n\nמתן רודיטי זיכה את ישראל במכסה למשחקים כאשר סיים במקום העשירי במשחה ל-10 ק\"מ בזמן של 1:48:31.70 שעות באליפות העולם בשחייה 2024.\n\nרועי דרור ומיכאלה משה זכו במכסות למשחקים האולימפיים דרך מיקומם בדירוג העולמי. דרור המדורג במקום ה-23 בגברים, ומשה המדורגת במקום ה-39 בנשים.\n\nנבחרת ישראל בקפיצות ראווה ברכיבת סוסים השיגה את הכרטיס למשחקים האולימפיים לאחר שסיימה במקום הראשון בתחרות גביע האומות בפראג שהיווה תחרות העפלה ייעודית לנבחרות ממרכז ומזרח אירופה ומרכז אסיה. זאת הפעם השנייה ברציפות שהנבחרת מעפילה למשחקים האולימפיים. ההתאחדות הלאומית לספורט הרכיבה בישראל הודיעה ב-26 ביוני כי דניאל בלומן, אשלי בונד, רובין מוהר, ואיזבלה רוסקוף נבחרו לייצג את ישראל במשחקים. רוסקוף הוגדרה כמחליפה לתחרות הקבוצתית.\n\nצמד שייטי מפרשית 470 מעורב, ניתאי חסון ונועה לסרי הבטיחו באליפות העולם בשיט לשנת 2023 את השתתפותם במשחקים לאחר שסיימו במקום השביעי. מכסות נוספות הושגו באליפות העולם גם בגלישת רוח נשים, גלישת רוח גברים, וגלישת קייט נשים. באליפות אירופה בשיט בדגם מפרשית לייזר לשנת 2024 השיג עומר ורד וילנצ'יק, בן ה-16, מכסה למשחקים עבור ישראל. בתחרות ההזדמנות האחרונה בהייר, צרפת, הבטיח דור זרקה השתתפות של נציג ישראלי במשחקים בגלישת קייט גברים. הוא סיים במקום ה-6 הכללי ודורג 5 בין המדינות המתחרות. המכסות ניתנת למדינה וזהות הנציגים נקבעה בהמשך.\nבמרץ 2024, איגוד השייט בישראל עודכן כי המכסה של פורטוגל מאליפות העולם בשיט לשנת 2023 נפסלה מאחר שהשייטת וסילייה קרשליו שזכתה במכסה לא השיגה אזרחות פורטוגלית ולא קיבלה אישור להחליף ייצוג מיוון לפורטוגל. בהתאם, המכסה של פורטוגל מהאליפות עברה לפינלנד, והמכסה של פינלנד מאליפות העולם בדגם לייזר רדיאל לשנת 2024 עברה לישראל.\nבאליפות העולם בגלישת רוח מדגם IQFOiL לשנת 2024  זכתה שרון קנטור במדליית הזהב, והוכתרה כאלופת העולם. תום ראובני סיים באליפות העולם במקום ה-8. שניהם נבחרו על ידי איגוד השייט בישראל לייצג את ישראל במשחקים. באפריל הודיע האיגוד כי שי קקון וגל צוקרמן נבחרו לייצג את ישראל במשחקים בדגמי הלייזר רדיאל וגלישת קייט, בהתאמה. במאי, הודיע האיגוד כי דור זרקה ועומר ורד וילנצ'יק נבחרו לייצג את ישראל במשחקים בדגמי גלישת קייט ולייזר, בהתאמה.\n\nשיוטי נוקאאוט\n\nשיוטי מדליות\n\nישראל במשחקים הפאראלימפיים פריז (2024)\nישראל במשחקים האולימפיים",
    "pageid": 2133539
  },
  {
    "title": "כלי טיס בלתי מאויש",
    "extract": "כלי טיס בלתי מאויש (כטב\"ם) או כלי טיס מאוייש מרחוק (כטמ\"ם) הוא כלי טיס, בדרך כלל מטוס או רחפן רב-להב אשר אינו מאויש ומוטס מרחוק.\nבעבר שימשו מערכות אלו בעיקר לשימושים צבאיים, אך כיום נעשה בהם יותר ויותר שימוש גם ביישומים אזרחיים (משטרה, אבטחה, חקלאות, מיפוי, תשתיות, בקרת תנועה, מחקר ומדע).\nהכטב\"מים מבצעים משימות תצפית וסיור לאיסוף מודיעין חזותי ומודיעין אותות, הטעיה ודיכוי מערכי טילים, ציון מטרות לנשק מונחה, לוחמה אלקטרונית ותקיפה אווירית כירורגית. הם כוללים חימוש משוטט כגון רחפנים תוקפים רתם ומל\"טים מתאבדים מסוג הארופ.\nבמערכות המיועדות להפעלה צבאית לאדם יש חשיבות גבוהה בביצוע המשימה ובפיקוד על כלי הטיס לקבלת החלטות ואחריות, גם ברמה המשפטית. הכוונת ובקרת הכלי נעשית בדרך כלל על ידי מפעיל מרוחק או בצורה אוטונומית על ידי מערכת בקרה.\nהדגם הידוע ביותר של כטמ\"ם תקיפה הוא ה-RQ-1 פרדטור האמריקני, שנושא טילי אוויר-קרקע מונחים AGM-114 הלפייר. ה\"פרדטור\" השתתף בהצלחה בלחימה האמריקנית באפגניסטן ובעיראק. גם לישראל יש כטמ\"מי תקיפה חמושים, דבר שהותר לפרסום רק ב-2022. הדגם המוכר ביותר שלה הוא הרמס 450 \"זיק\" שצויד במשגרי טילים.",
    "pageid": 113336
  },
  {
    "title": "מבצע יד ארוכה",
    "extract": "מבצע יד ארוכה הוא מבצע הפצצה אווירית של חיל האוויר הישראלי על מחסני אמל\"ח, מאגרי נפט, תחנות כוח ויעדים צבאיים נוספים של החות'ים בעיר הנמל אל-חודיידה שבתימן, שנערכה ב-20 ביולי 2024 בשעות אחר הצהריים. המתקפה התרחשה יום לאחר שכטב\"ם ששוגר מתימן התפוצץ במרכז תל אביב וגרם להרג של אדם אחד ולעשרה פצועים. התקיפה בוצעה באמצעות מבנה מטוסי קרב ומטוסי ביון בליווי מטוס לתדלוק אווירי.\nהתקיפה האווירית הייתה הפעם הראשונה שבה ישראל תקפה בתימן, במרחק של 1,800 קילומטרים.",
    "pageid": 2357522
  },
  {
    "title": "מבצע סופה נחרצת",
    "extract": "ההתערבות הצבאית בתימן החלה עם תחילת מבצע סופה נחרצת (או מבצע סופה נחושה, בערבית: عملية عاصفة الحزم, בתעתיק: עמלית עאצפת אלחזם, מילולית: מבצע סופת הנחישות) בהשתתפות קואליציית מדינות ערביות ומוסלמיות ב-26 במרץ 2015. המבצע החל במטרה להדוף את המורדים החות'ים שכבשו חלקים נרחבים מתימן ולסייע לנשיא המודח עבד רבו מנסור האדי להשתלט מחדש על המדינה. ערב הסעודית עמדה בראש המבצע, וחברו אליה איחוד האמירויות הערביות, כווית, בחריין, קטר, ירדן, מצרים, מרוקו וסודאן. שכנותיה של תימן ומדינות האזור חששו מהאפשרות שהמורדים השיעים, הנתמכים בידי איראן, יצליחו לכבוש לחלוטין את המדינה לנוכח התקדמותם לעבר העיר הדרומית עדן, שם הקים הנשיא המודח ממשלה יריבה. המתקפה זכתה לתמיכה מצד ארצות הברית, הממלכה המאוחדת, צרפת וטורקיה ושל הליגה הערבית. מנגד, סין, רוסיה, איראן, עיראק וסוריה קראו לעצירת המבצע.\nב-21 באפריל 2015 הכריזה ערב הסעודית כי מבצע סופה נחרצת הסתיים לאחר שהושגו מטרותיו וכי החל מבצע השבת התקווה (בערבית: عملية إعادة الأمل, בתעתיק: עמלית אעאדת אלאמל), שיתמקד בפתרון דיפלומטי במשבר. עם זאת, תקיפות כוחות הקואליציה נמשכו גם במסגרת מבצע השבת התקווה.",
    "pageid": 1268673
  },
  {
    "title": "מבצע רגל עץ",
    "extract": "מבצע רגל עץ היה מבצע בו הפציצו מטוסי חיל האוויר הישראלי את מפקדות אש\"ף בתוניסיה ב-1 באוקטובר 1985. במבצע זה ביצע חיל האוויר הישראלי את ההפצצה המרוחקת ביותר שביצע אי פעם, כ-2,300 ק\"מ מישראל. במבצע זה גם בוצע תדלוק אווירי באמצעות מטוסי בואינג 707 (\"ראם\"), וזה היה התדלוק האווירי המרוחק ביותר שנעשה על ידי חיל האוויר הישראלי עד אותו זמן.",
    "pageid": 190281
  },
  {
    "title": "מדינות לפי אוכלוסייה, שטח, צפיפות, תמ\"ג ופיתוח אנושי",
    "extract": "זוהי רשימה של 247 מדינות העולם וטריטוריות עצמאיות, הניתנת למיון על פי אוכלוסיית המדינה, שטחה, צפיפות האוכלוסין לקילומטר רבוע, תמ\"ג (PPP, במיליוני דולרים), תמ\"ג לנפש ומדד הפיתוח האנושי (HDI). הרשימה כוללת מדינות עצמאיות (באותיות מודגשות) וטריטוריות מנוהלות עצמאית באופן מלא או חלקי (כגון הרשות הפלסטינית). נתוני אוכלוסייה ושטח מבוססים על אתר Worldometer, נתוני תמ\"ג על ספר העובדות העולמי של ה-CIA, ונתוני מדד הפיתוח האנושי לפי מינהל הפיתוח (UNDP) של האומות המאוחדות. הנתונים לא נמדדו באותה נקודת זמן, ולכן ייתכן כי הדיוק אינו מרבי.\nיבשת אנטארקטיקה אשר שטחה כ-14,200,000 קמ\"ר מופיעה בטבלה, על אף שלשום מדינה אין ריבונות עליה. באנטארקטיקה חיים באופן לא קבוע כ-1,000 אנשים ממדינות שונות.",
    "pageid": 541008
  },
  {
    "title": "מהפכת סדום ועמורה",
    "extract": "מהפכת סְדוֹם וַעֲמֹרָה, הוא סיפור מקראי המתאר את הריסתן של ארבע ערים, ובהן סדום ועמורה, בידי אלוהים. במקרא, הסיפור מתואר בספר בראשית פרקים י\"ח-י\"ט.",
    "pageid": 5526
  },
  {
    "title": "מוחמד דף",
    "extract": "מוחמד דיאב אבראהים אל־מצרי (בערבית: محمد دياب إبراهيم المصري, בתעתיק מדויק: מחמד דיאב אבראהים אלמצרי; נולד ב־12 באוגוסט 1965), המוכר בכינוייו מוחמד דֶף (محمد الضيف; בתעתיק מדויק: מחמד אלצ'יף) ואבו ח'אלד, הוא טרוריסט פלסטיני, מפקד גדודי עז א-דין אל-קסאם – הזרוע הצבאית של חמאס.\nהוגדר על ידי מערכת הביטחון הישראלית כטרוריסט המבוקש ביותר בארגון הטרור לצד יחיא סנוואר. הכינוי \"דֶף\" (שפירושו \"אורח\"; בתעתיק מדויק מערבית: \"צ'יף\") ניתן לו ככל הנראה מכיוון שנהג להחליף באופן מתמיד את מיקומו.",
    "pageid": 11795
  },
  {
    "title": "מונטנגרו",
    "extract": "רפובליקת מונטנגרו (במונטנגרית: Црна Гора או Crna Gora, מבוטא \"צְרְנָה גוֹרָה\", ‏‏?‏; באופן מילולי: \"הר שחור\") היא מדינה קטנה והררית, השוכנת בדרום אירופה, בחלקו המערבי של הבלקן. המדינה גובלת בקרואטיה במערב, בבוסניה והרצגובינה בצפון-מערב, בסרביה בצפון-מזרח, בקוסובו במזרח, באלבניה בדרום ובים האדריאטי בדרום-מערב.\nמונטנגרו הייתה מדינה עצמאית בשנים 1878–1918 תחת שלטונו של ניקולה הראשון. אחר כך הצטרפה מונטנגרו ליוגוסלביה, ולאחר שזו התפרקה בתחילת שנות התשעים, נשארה מונטנגרו רק עם סרביה באיחוד הפדרלי, סרביה ומונטנגרו. בשנת 2006 פרשה מונטנגרו מהאיחוד עם סרביה, והכריזה שוב על עצמאותה. בשנת 2017 הצטרפה מונטנגרו לברית נאט\"ו.",
    "pageid": 24024
  },
  {
    "title": "מיתולוגיה נורדית",
    "extract": "המיתולוגיה הנורדית (גם: המיתולוגיה הוויקינגית או המיתולוגיה הסקנדינבית) היא שם כולל למיתוסים הקדם-נוצריים של עמי סקנדינביה בתקופה שבה דיברו נורדית עתיקה. המיתולוגיה הנורדית היא ענף של המיתולוגיה הגרמאנית הרחבה יותר, והענף המתועד ביותר בה. עדיין, המקורות הנורדים הם חסרים, ולעיתים קרובות מציגים תמונה חלקית ביותר של המיתולוגיה או סותרים זה את זה.\nהמקורות הנורדים מאזכרים אלים רבים וישויות מסוגים שונים. הקשרים בין הישויות השונות מורכבים ומשתנים, ולרוב לאלים אין דמות ברורה וחד משמעית. היקום הנורדי מורכב מתשעה עולמות כלשהם שביניהם מקשר עץ מרכזי בשם יגדראסיל. בנוסף, עצמים רבים מואנשים\nכישויות שונות בעולם המיתולוגי הנורדי. המקורות הנורדיים מציגים נרטיבים מפורטים של בריאת היקום וקיצו המנובא, ראגנארוק.",
    "pageid": 1376
  },
  {
    "title": "מלחמת חרבות ברזל",
    "extract": "מלחמת חרְבות ברזל היא מלחמה של מדינת ישראל נגד חמאס ושלטונו, ונגד ארגוני הטרור הנוספים ברצועת עזה, אשר פתחו במתקפת פתע רחבה על יעדים צבאיים ואזרחיים בישראל, ובפרט בעוטף עזה, ביום שבת וחג שמחת תורה, 7 באוקטובר 2023, כ\"ב בתשרי ה'תשפ\"ד, תוך שהפכו אותו ליום הקטלני ביותר ליהודים מאז השואה. לצד מוקד המלחמה ברצועת עזה, למלחמה חזיתות נוספות, בגבולות ישראל עם לבנון וסוריה, ביהודה ושומרון, בים האדום ומול איראן.\nארגוני הטרור בעזה פתחו את מתקפת הפתע במטחי ירי רקטי מסיביים של אלפי רקטות ופצצות מרגמה לעבר יישובי עוטף עזה ולעבר באר שבע, חבל לכיש, גוש דן, השפלה, השרון ומאוחר יותר גם לירושלים וגוש עציון. בחסות מטחים אלו, חדרו לישראל כשלושת אלפים מחבלים שפלשו לבסיסי צה\"ל וליישובים בעוטף עזה, הרגו וטבחו ב-1,145 ישראלים ואזרחים זרים, ביניהם נשים, ילדים, קשישים ותינוקות (364 מתוכם נרצחו בטבח בפסטיבל נובה אשר היה לפיגוע הקטלני בתולדות המדינה). במהלך מתקפת חמאס נהרגו גם 301 חיילים, 55 שוטרים ו-10 אנשי שב\"כ. המחבלים ביצעו פשעים נגד האנושות וביצעו מעשי אונס והתעללות שיטתיים. בנוסף לכך חטפו לרצועת עזה 251 בני אדם, ביניהם חיילים וחיילות, אזרחים ישראלים וזרים. עשרות מהשבויים נהרגו או נרצחו במהלך השבי, 112 מהם כבר שוחררו ועוד 19 גופות הושבו ארצה.\nישראל הופתעה מהמתקפה. כוחות צה\"ל לא היו ערוכים להגן כראוי על האזרחים וגם בשל חדירת החמאס למפקדת אוגדת עזה (אוגדה 143) לקו התגובה והתיאום בחסר. חלק מהאזרחים ביישובים שהותקפו נותרו נצורים בבתיהם, ונלחמו על חייהם עם חברי כיתות הכוננות במשך שעות ארוכות ללא סיוע צבאי. לבסוף, הרגו כוחות הביטחון הישראליים, בהובלת צה\"ל ומשטרת ישראל, מעל 1,550 מחבלים בשטח ישראל ושבו מעל 200 מחבלים. לאחר שחרור היישובים פינתה ישראל 29 יישובים בעוטף עזה מיושביהם. תושבי 22 יישובים בצפון ישראל קיבלו המלצה מהרשויות להתפנות, בעקבות חשש שארגון הטרור חזבאללה יעצים גם הוא את תקיפותיו.\nבעקבות המתקפה הכריזה מדינת ישראל מלחמה על ארגון חמאס וקבעה שני יעדים למלחמה: חיסול התשתית הצבאית של חמאס, והסרת שלטונו ברצועה. אחר כך נוסף יעד שלישי: החזרת החטופים בשלום. צה\"ל גייס למילואים למעלה מ־360,000 חיילים (גיוס המילואים הגדול בתולדות המדינה), ואלפי כלי רכב אזרחיים. המלחמה הציתה שיח עולמי ער, הפגנות תמיכה ומחאות התנגדות, וגל אנטישמיות חסר-תקדים בהיקפו ברחבי תבל, ובמערב בפרט.\nהלחימה ברצועת עזה התנהלה בשלבים: טיהור שטח ישראל ממחבלים, פינוי אוכלוסייה אזרחית מיישובים סמוכים לגדר (בדרום ובצפון), תקיפות אוויריות וימיות על רצועת עזה, סיכולים ממוקדים של מחבלים ומפקדים בחמאס, פשיטות קרקעיות נקודתיות ברצועה, פינוי אוכלוסייה מצפון הרצועה, תמרון קרקעי מלא בצפון הרצועה, השתלטות על מוקדי טרור ושלטון בצפון הרצועה, הפוגה קצרה בלחימה במקביל לעסקת חטופים, תמרון קרקעי גם בדרום הרצועה ובמרכזה וטיהור האזורים שנכבשו ממחבלים. לאחר התמרון, הלחימה אופיינה בפשיטות מבוססות מודיעין.\n\nחמאס הוא ארגון טרור פלסטיני המאמין בג'יהאד נגד מדינת ישראל, כולל הרג חפים מפשע. מטרת העל של הארגון היא השמדת מדינת ישראל. אידאולוגיית חמאס היא אנטישמית, הבאה לידי ביטוי במסמכיה הרשמיים של התנועה ובהתבטאויות מנהיגיה. על פי אמנת חמאס, \"אין בלאומיות זו דבר חמור יותר או עמוק יותר מזה שהאויב רומס את אדמת המוסלמים\", ו\"אין פתרון לבעיה הפלסטינית אלא באמצעות הג'יהאד\". מאז הקמתו בשנת 1987, חמאס היה אחראי לפיגועים רבים. הוא חלק מציר ההתנגדות בראשות איראן ובשותפות חזבאללה וארגוני טרור נוספים. בין ראשי הציר נערכות פגישות תכופות ותיאומים מדיניים וצבאיים.\nלאחר שמדינת ישראל התנתקה מרצועת עזה ב-2005, שלטה הרשות הפלסטינית ברצועה. ביוני 2007 הסתיים שלטון הרשות, כאשר כוחות חמאס השתלטו תוך ביצוע הפיכה צבאית אלימה על הרצועה. חמאס ביצע פעולות טרור נגד ישראל, ובפרט ירי רקטות מהרצועה. צה\"ל ערך מפעם לפעם מבצעים ברצועה (מבצע חורף חם, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר, מבצע מגן וחץ וסבבים נוספים).\nבפברואר 2017 התמנה יחיא סנוואר למנהיג חמאס ברצועה, והחליף את קודמו בתפקיד אסמאעיל הנייה. סנוואר, טרוריסט ידוע במיליטנטיות שלו, ריצה עונש מאסר בכלא הישראלי באשמת הרג משת\"פים ערבים והיה לבכיר המשוחררים מהכלא בעסקת שליט בשנת 2011.\n\nמאז תפיסת השלטון בידי החמאס בשנת 2007, נקטו ממשלות ישראל במדיניות הכלה של חמאס ודבקות בסטטוס קוו שבו החמאס שולט ברצועת עזה והרשות הפלסטינית שולטת בשטחי A ו־B שביהודה ושומרון.\nסבבי לוחמה שונים לא שינו את עצם תפיסת ההסדרה האסטרטגית. צה\"ל הסתמך בעיקר על הגנה פסיבית, ולהגנה מניסיונות חדירה לישראל נבנו מכשול ימי, מכשול תת־קרקעי וגדר סביב רצועת עזה. בחודשים שלפני המלחמה חלה הסלמה במצב הביטחוני, שכללה הפגנות על הגדר והפרחת בלוני תבערה. ממשלת ישראל העניקה הקלות לרצועת עזה, מחשש שהסלמה תפגע במגעים להסכם שלום עם סעודיה, ולאחר שחמאס התנהג כאילו אינו מעוניין בהסלמה.\nבשנת 2018 החל בנימין נתניהו בתהליך הסדרה מול חמאס, וכך הלך חמאס וקיבל סמי־לגיטימציה. [דרוש מקור: יואל חסון דיבר על זה כבר ב-2017] שלטון חמאס נתפס בעיני נתניהו כרע במיעוטו, בין היתר מתוך תפיסה אסטרטגית הרואה בשלטונו גורם המסכל הסדר מדיני. נתניהו הסביר את ההיגיון במדיניות זו, בכך שקיום החמאס כארגון טרור שאיש בעולם אינו מכיר בו כגוף לגיטימי, מבטיח שלא יהיה הסכם על הקמת מדינה פלסטינית עם הרשות הפלסטינית, המוכרת בעולם כגוף לגיטימי. בכינוס של מרכז הליכוד ב־2019 הוא ביטא זאת: \"מי שמתנגד למדינה פלסטינית צריך לתמוך בהעברת הכספים לחמאס. תחזוק ההפרדה בין הרשות ביהודה ושומרון והחמאס בעזה עוזר לנו למנוע הקמת מדינה פלסטינית\". עוד קודם לכן, בשנת 2017, האשים חבר הכנסת יואל חסון את ממשלות הימין, כי יש להן אינטרס משותף עם הימין הפלסטיני במניעת פתרון של שתי מדינות, ולכן ממשלות נתניהו לא פועלות ברצינות נגד חמאס. כן הוא טען כי \"הציבור יעמוד מולכם במלחמה הבאה בעזה.. כי היא תבוא\". לטענתו עדיף לישראל למוטט את החמאס, לקדם הסדר מדיני בו הרשות הפלסטינית תשלוט בעזה.\nבאוקטובר 2018 קיים סנוואר ראיון עם העיתונאית האיטלקייה פרנצ'סקה בורי, שהתפרסם ככתבת שער בידיעות אחרונות, ובו אמר \"אני לא רוצה עוד מלחמות\". מאיר בן שבת, אז ראש המל\"ל, סיפר בשנת 2022 כי באותו חודש שלח סנוואר לראש ממשלת ישראל בנימין נתניהו פתק שבו כתב בעברית \"סיכון מחושב\". בעקבות המגעים האלה החלו ישראל וחמאס במסלול של הסדרה.\nבתחילת 2021 העריך אמ\"ן שהחמאס דבק באסטרטגיית ההסדרה עם ישראל, שהמצב ההומניטרי ברצועה יציב אך שברירי, וש\"המענק הקטרי בולם הידרדרות אך לא מהווה תחליף\". האתגרים המרכזיים בהגנה על הגבולות הוגדרו ניסיונות לאתגר את המכשול התת־קרקעי בעזה, ירי רקטות/פצמ\"רים מעזה בידי ארגונים סוררים, לוחמה אלקטרונית, ופעולות טרור כלפי ישראל מצד ארגוני פרוקסי וסוררים. ראש השב\"כ באותה עת, נדב ארגמן, טען שהחמאס אינו מורתע על ידי ישראל ושהשקט מתעתע, ודרש שישראל תפעל באופן התקפי נגד החמאס. בלילה שבין 23 ל־24 באפריל 2021, אחרי שחמאס ירה 36 רקטות ופצמ\"רים, גישת צה\"ל התחילה להשתנות [דרוש מקור]. באמ\"ן הצטרפו לשב\"כ [דרוש מקור] והמליצו על תקיפה. הקבינט של ממשלת ישראל השלושים וחמש סירב [דרוש מקור]. שבועיים אחר כך, פרץ מבצע שומר החומות.\nבשנים שקדמו למתקפה התפשטה תפיסה, בקרב ראש הממשלה, בנימין נתניהו, יועציו, אנשי צבא, מדינאים ומומחים מסוימים, שלפיה חמאס הפך לפרגמטי יותר. מצד גורמים אחרים נרשמו קריאות של מומחים לטפל בעזה ולהכריע את חמאס כצעד ראשון בהתמודדות מול האיום האיראני או לבצע תוכנית מדורגת של החלשת החמאס ושילוב הרשות הפלסטינית בעזה.\nבמסגרת תפיסה זו העניקה ישראל הטבות לחמאס ולתושבי עזה, בהן אישורי עבודה בישראל וכן אישור להכנסת הספקה וכסף מטעם ממשלת קטר לרצועה. גם במערכת הביטחון סברו ש\"שקט ייענה בשקט\" ושההקלות לעזה ימנעו הסלמה. גורמים ביטחוניים הודו כי אנשי חמאס גרמו לישראל לחשוב שהם מעוניינים בכסף, בעוד שלכל אורך הזמן הזה הם הכינו את הקרקע למתקפה.\nנוסף על כך, בשנים שקדמו למתקפה הוציא צה\"ל כוחות מאזור עוטף עזה, לקח את רוב כלי הנשק מכיתות הכוננות ביישובי המועצה והפחית את אימוני הרבש\"צים.\n\nחמאס נערך למתקפה לפחות כשנה לפני פריצתה. תצפיות נערכו על ידי חקלאים מהרצועה (וכנראה גם עובדים מעזה) על שיטות ההגנה של הצד הישראלי. אימונים לצד הגדר נערכו במשך חודשים ומטעני חבלה הונחו בצמוד לגדר במסווה של התפרעויות. תאריך המבצע נשמר בסודיות רבה, וגם הכוחות שאומנו לכך לא ידעו שמטרת האימון היא פלישה ומתקפת פתע. לאחר המתקפה, הצהירו גורמים בחמאס כי נקט שיטה של הונאה מתוחכמת שבמסגרתה פיתה את ישראל לחשוב שהוא עוסק בעניינים אזרחיים בלבד, בעוד הוא מתכנן מתקפת פתע. לפי גורמים ישראליים, חמאס עשה מאמץ לחזק את הגישה שחמאס העביר את מוקדו מאלימות נגד ישראל לפיתוח כלכלי בעזה. כמו כן, פורסם שהוא אותת על ביצוע עסקת שבויים.\nבמסגרת ההכנות הצבאיות שעשה החמאס לפעולה צבאית איתרה 8200 את התכנית המבצעית שהוכנה בסוף שנת 2022. התכנית קיבלה את השם \"חומת יריחו\". התכנית הגיעה למודיעין אוגדת עזה תוכנית זו תורגלה במהלך התקופה שעד אוקטובר 2023, כפי שעלה מדיווחי הנגדת ו' ומפקדיה ב-8200.\nלפי וול סטריט ג'ורנל, גורמים ביטחוניים באיראן עזרו לחמאס לתכנן את מתקפת הפתע נגד ישראל וגם אישרו אותה במהלך סדרת פגישות שנערכו בביירות סמוך למתקפה. לפי בכירים בחמאס וחזבאללה, קצינים במשמרות המהפכה של איראן שיתפו פעולה עם חמאס מחודש אוגוסט וסייעו לתכנן את המתקפה נגד ישראל. איראן הכחישה את הדברים. דיווח נוסף של וול סטריט ג'ורנל טען כי בספטמבר 2023 כ־500 מחבלים פלסטינים מחמאס וגא\"פ עברו הדרכות ואימונים במתקנים צבאיים באיראן כהכנה למתקפה. האימונים נערכו בהובלת קצינים של כוח קודס, הכוחות המיוחדים של משמרות המהפכה האיראניים, האחראים בין השאר על כל המבצעים החשאיים מחוץ לגבולות איראן. מפקד כוח קודס, אסמאעיל קאאני, נכח גם הוא באימונים. בכירים בארצות הברית אמרו כי איראן מאמנת לעיתים קרובות חמושים אסלאמיים, אבל אין להם מידע על אימון המוני כזה לפני המתקפה. ערב המלחמה חמאס פעל ב-24 גדודים. על פי מסמך סודי שאותר ברצועה במהלך המלחמה, בחמאס חשבו כי הייתה התחייבות מאיראן שהציר כולו יצטרף למערכה גדולה נגד ישראל. לפי דוח הערכת המודיעין השנתית קהילת המודיעין האמריקאית, הוערך שההנהגה האיראנית לא הייתה מעורבת בתכנון של מתקפת הפתע וכי לא היה לה מידע מוקדם על המתקפה.\n\n ערך מורחב – יום הדין באסלאם\nבכתבה מאפריל 2024, ראיין שלומי אלדר מספר בכירי פת\"ח שנמלטו למצרים מרצועת עזה בעקבות מלחמת חרבות ברזל ותארו בפניו כיצד תפיסות דתיות משיחיות השפיעו על הנהגת חמאס בהובלת יחיא סנוואר.\nלפי סופיאן אבו זיידה, כשנתיים לפני המלחמה, החל משנת 2021, החלו בהנהגת חמאס לדבר במונחים דתיים של אחרית הימים ועל מימוש \"ההבטחה האחרונה\" (אל-ואד אל אחי'ר). שבה כל בני האדם יהפכו למוסלמים. לדבריו, סנוואר ואנשיו פרשו פרשנות קיצונית ומילולית של \"ההבטחה\" ופרוש זה חלחל לכל המסרים שלהם – בדרשות, נאומים, הרצאות בבתי ספר ובאוניברסיטאות. המסר המרכזי היה קיום ההבטחה האחרונה כולל הריגת כל ה\"כופרים\" או המרתם בכוח לאסלאם. מסרים אלה היו גלויים, הן לאנשי מודיעין ולכל מי שעקב בתקשורת או בטוויטר אחר המסרים של סנוואר ואנשיו; אלא שמלבד הגרעין המרכזי של הנהגת חמאס, רוב מי שהקשיבו למסרים אלה – כולל העיתונות, המודיעין הישראלי, אנשי פת\"ח וחלקים גדולים מתושבי עזה, החשיב את הדברים כדברי טירוף או מסר שנועד לטובת יחסי ציבור כדי להסית את תשומת הלב מהבעיות הכלכליות והמצוקה של תושבי עזה. רק מעט אנשים הבינו שמדובר בתהליך של הכשרת הלבבות למתקפה ענקית של חמאס.\nבכיר אחר בפת\"ח שהיה בקשרים עם חמאס, והתראיין בעילום שם, (תחת השם \"איאד\") העיד כי הבין גם הוא בשנת 2021 כי מגמת חמאס להקצנה, כאשר רעיון \"ההבטחה\" הפך מרעיון שהיה בקרב כמה \"עשבים שוטים\" לרעיון שקנה מקום מרכזי בהנהגת חמאס של סנוואר. לפי \"איאד\" אנשי חמאס הכינו את מתקפת הפתע על ישראל שכן העריכו כי תודות להתערבות אלוהית יעלה בידם לכבוש את כל שטחה של ישראל. הוא מתאר כיצד אנשי חמאס תכננו גם תוכניות \"ליום שאחרי\" שבו יחלקו את ישראל למחוזות שונים וימנו מנהלים מטעמם. לדבריו יום אחד התקשרו אליו והציעו לו להיות מנהל של ועדה שתשקם את אזור רמלה ורחובות. אלדר מספר בנוסף על כנס \"ההבטחה האחרונה\" שנערך ב-30 בספטמבר 2021 במלון קומודור ברצועת עזה, שבו דנו בפרטי פרטים של ניהולה העתידי של ישראל לאחר שזו תיכבש ומשווה אותה לוועידת ואנזה. לדוגמה, הפלסטינים ערכו רשימת נכסים בישראל, ודנו באופן חלוקתם וניהולם, ועסקו גם בצורך למנוע \"בריחת מוחות\" של מומחים יהודים לאחר הכיבוש. הכנס היה ידוע לרבים ברשות הפלסטינית, ותועד על ידי ארגון ממרי. הנושא היה גלוי לגמרי אבל לדברי אלדר זכה להתעלמות מצד ישראל, בין היתר עקב היחלשות יחידת חצב שעסקה באיסוף מודיעין גלוי, ופרוקה הסופי ב-2021.\n\nשבעה וחצי חודשים לפני המתקפה פרסם תת־אלוף ערן אורטל, שפרש זמן קצר לפני כן מפיקוד על מרכז דדו לחשיבה צבאית בינתחומית, מסמך שכותרתו \"אור יקרות: נורות האזהרה של 1973 לצה\"ל 2023\", ובו התריע שכמו ב־1973, צה\"ל נשען יותר מדי על חיל המודיעין ועל חיל האוויר, והזהיר כי הביטחון שבהכרח יינתן לנו מודיעין לקראת מכה מקדימה אינו מבוסס, וכי מערכת הביטחון שרויה בתפיסה העלולה להביא את ישראל לאסון. ואולם גם אורטל התמקד במאמרו בגבול הצפון בלבד. ב־19 במרץ פנה תת־אלוף עמית סער, ראש חטיבת המחקר באגף המודיעין של צה\"ל, במכתב לראש הממשלה והזהיר כי איראן, חזבאללה וחמאס רואים במשבר הפנימי בישראל \"[...] הזדמנות להאיץ ולהעמיק את מצוקותיה (של מדינת ישראל)\" וכי \"זוהתה הזדמנות לייצר סערה מושלמת, משבר פנימי, הסלמה רחבה בזירה הפלסטינית ואתגור מזירות נוספות, שיצרו לחץ רב ממדי ומתמשך\". ב־16 ביולי פנה ראש חטיבת המחקר פעם נוספת והתריע בכתב בפני ראש הממשלה על ירידה בכושר ההתרעה של מדינת ישראל לנוכח המשבר הפנימי. כשישה חודשים לפני המלחמה, התבטא ראש הממשלה בנימין נתניהו ביחס להערכת אמ\"ן שהוגשה לדרג המדיני לפיה הסכנה למלחמה גוברת: \"אני חושב שיש הפרזה בזה\". הוא אמר שחמאס לא יפתח חזית נוספת בלבנון.\nבחצי השנה שקדמה למתקפת הפתע התריעה נגדת שעסקה בתורת הלחימה של האויב ביחידה 8200, בשלושה מסמכים, כי חמאס השלים סדרה של תרגילים אשר דימו פשיטה על קיבוצים, מוצבים ובסיס הדרכה בעוטף עזה, וכי בכוונת הארגון להוציא תוכניות אלה לפועל. אל הערכותיה של הנגדת הצטרף מפקדהּ ונגד נוסף ביחידה, ואזהרתה הועברה לקצינים בכירים ביחידה ובמודיעין שטח. אולם, אזהרות אלו לא עברו מאמ\"ן לדרגים הבכירים בצבא והגורמים המדיניים שמעליהם. נוסף לכך, קצין מודיעין בכיר שאליו הגיעה ההערכה השיב לה ב־12 ביולי 2023 בדוא\"ל שבו שיבח אותה על עבודתה, אבל הוסיף: \"נראה לי דמיוני\".\nכשלושה שבועות לפני המלחמה פורסם תרגיל של החמאס, שכלל תרגול של חמ\"ל ממודר, הסחה באמצעות מטחי רקטות, פריצת הגדר, תנועה מהירה באמצעות טנדרים, הגעה ליישובי עוטף עזה, כניסה לבתים והריגת תושביהם. תצפיתניות שהשקיפו על הגבול העידו שהבחינו בפעולות לא שגרתיות והתריעו באוזני מפקדיהן, אך נענו בביטול. לטענת גורמים ממשלתיים, בימים שלפני מתקפת הפתע העריכו בכירים בצה\"ל לפני הדרג המדיני שחמאס מורתע ואינו מעוניין בהסלמה.\nלטענת גורמים מצריים, כעשרה ימים לפני מתקפת הפתע פנו מהמודיעין המצרי לישראל – גם ללשכת ראש הממשלה – והזהירו מ\"משהו חריג, מבצע אימתני\", שעומד להתרחש מכיוון עזה. בלשכת ראש הממשלה הכחישו את הדברים. יו\"ר ועדת החוץ של בית הנבחרים האמריקני טען כי מצרים הזהירה את ישראל שלושה ימים לפני המתקפה כי אירוע כזה עלול להתרחש, אבל לא ברור באיזה דרג ניתנה האזהרה.\nב־11 באוקטובר מקור מצרי רשמי הודיע לרשתות ערביות כי \"מה שדווח בכמה כלי תקשורת בנוגע למצרים שהזהירה את ישראל מפני מבצע גדול 10 ימים לפני תחילת המלחמה הוא שקרי לחלוטין\".\n\nמערכת הביטחון הייתה מודעת לאפשרות של פרוץ עימות אזורי, אך לא היה כל מיקוד בעזה ובאיום מהסוג שהתממש. האלוף יצחק בריק, לשעבר נציב קבילות החיילים, שהתריע שנים קודם לכן בנוגע לאי מוכנותו של צה\"ל למלחמה, הזהיר כשבועיים טרם המתקפה כי מדינת ישראל קרובה למלחמה אזורית כפי שלא הייתה מאז מלחמת יום הכיפורים, ציטט את אזהרות שר הביטחון, הרמטכ\"ל ואגף המודיעין מפני מלחמה אזורית קרובה, ופנה לנתניהו בקריאה להכריז על מצב חירום לאומי. \"המלחמה האזורית הבאה תתרחש בחמש זירות בו־בזמן (חזבאללה בלבנון; מיליציות פרו-איראניות בסוריה והצבא הסורי; חמאס והג'יהאד האיסלאמי בעזה; התפרצות אינתיפאדה שלישית ביהודה ושומרון; ופרעות של עשרות אלפי ערבים ובדואים קיצוניים בתוך ישראל). לכל זה יתלוו שיגורים של 3,500 טילים, רקטות וכטב\"מים מדי יום לעבר העורף הישראלי, שיגרמו הרס נורא ואבידות קשות\", כתב בריק. שלושה ימים קודם לכן, בישיבת סיעתו, הזהיר יו\"ר האופוזיציה יאיר לפיד את אזרחי ישראל מקרבה מסוכנת לעימות אלים, רב-זירתי. הוא ציין שכל ראשי מערכת הביטחון מזהירים את הממשלה ואת הקבינט מהתלקחות אלימה. גם אל\"ם (במיל') יגאל כרמון, נשיא מכון ממרי, כתב בסוף אוגוסט 2023 על \"סימנים מעידים לאפשרות מלחמה בספטמבר–אוקטובר\", אך התמקד בעיקר בגבול הצפון וביהודה ושומרון.\nב־24 בספטמבר, לנוכח התחממות הגזרה, הוחלט על תגבור של גדוד במרחב אוגדת עזה. הכתב הצבאי ניר דבורי פרסם כי 24 שעות לפני המתקפה, סד\"כ של גדוד וחצי הועבר מעוטף עזה לתגבור הכוחות המצויים ביהודה ושומרון. הכתב הצבאי רועי שרון פרסם כי שתי פלגות מחטיבת הקומנדו שתגברו בתקופת החגים את אוגדת עזה במסגרת עתודה מטכ\"לית, הוקפצו מהעוטף לגזרת חווארה יומיים לפני הטבח. לעומתם, הכתב הצבאי יוסי יהושוע צייץ כי צה\"ל לא שינה את היקף הכוחות באוגדת עזה מאז 2020, כי הכוחות בעוטף עזה תוגברו, וכי לא הועבר גדוד לאיו\"ש באותם ימים. עוד צייץ יהושוע כי היקף הכוחות באוגדה היה שלושה גדודי חי\"ר וגדוד שריון (גדוד 13 תפס קו בגזרה הצפונית של רצועת עזה, גדוד 51 תפס קו בגזרה הדרומית של רצועת עזה, סיירת הנח\"ל החליפה את היחס\"ר המדברי ותפסה קו באזור כרם שלום, וגדוד 77 של חטיבה 7), שתי פלגות של יחידת אגוז שהוצבו באזור ניר עוז במסגרת עתודה מטכ\"לית ולא כחלק מהסד\"כ האוגדתי, הועברו לחטיבת שומרון יומיים לפני המלחמה בעקבות סיום התפרעויות על הגדר בעזה והתרעות על התחממות באיו\"ש. גם דובר צה\"ל הגיב על הטענות שנלקח סד\"כ מאוגדת עזה לאיו\"ש ואמר כי \"התעסוקה המבצעית באוגדת איו\"ש לא השתנתה על חשבון פיקוד הדרום לפני המלחמה\". בראיון עם קצין תותחנים ראשי, תא\"ל יאיר נתנס, אמר שבשגרה כבר שנים לא היו סוללות תותחים בגבול עזה, וכוחות חיל התותחנים שפעלו ללא כלים הוצאו מגזרה זו לטובת פעילות חילית בגבול הצפון ופעילות אבטחה באיו\"ש.\nבלילה שלפני המתקפה עודכנו הרמטכ\"ל, הרצי הלוי, וראש השב\"כ, רונן בר, במידע שהעיד על כוונת פעולה של החמאס. כל אחד מהם קיים התייעצויות בעניין עם אנשי מטהו, אולם לא ננקטו אמצעים לקדם את פני המתקפה. רונן בר הוזעק בלילה למטה השב\"כ ושהה בו עד פתיחת המתקפה. צוות מיוחד של השב\"כ הגיע לעוטף עזה לפנות בוקר. לפי לשכת ראש הממשלה, המזכיר הצבאי של ראש הממשלה, אלוף אבי גיל, עודכן בפרטים, סביב 6 בבוקר, ממש לפני תחילת המתקפה. החשד היה שמדובר בניסיון חטיפה מקומי. דובר צה\"ל אמר על המתקפה כי \"לא הייתה אצלנו הבנה לאירוע כזה. עלו סימנים מסוימים בלילה שלפני, אבל לא למהלך כזה ולא לכדי התרעה, ואנו נתחקר הכל באופן נוקב\".\n\n ערך מורחב – מתקפת הפתע על ישראל (2023)\n\nמתקפת הפתע החלה ב-7 באוקטובר 2023 בשעה 06:29, בוקר יום השבת וחג שמחת תורה, בשיגור אלפי רקטות לעבר ישראל, מדימונה בדרום ועד לוואדי עארה בצפון ולירושלים במזרח. פגיעות נצפו במקומות רבים וחלקן גרמו לאבדות בנפש, רובן בפזורה הבדואית, הלא ממוגנת.\nבחסות ירי הרקטות פלשו לעוטף עזה כ־3,000 מחבלי חמאס, הג'יהאד האסלאמי וארגוני טרור נוספים מרצועת עזה בחזית של כ-60 ק\"מ. המחבלים שהיו חמושים בנשק רב חדרו מרצועת עזה לשטח ישראל בסירות דרך הים, באמצעות מצנחים ממונעים דרך האוויר, ודרך היבשה – בעיקר על גבי טנדרים ואופנועים, לאחר שפרצו באמצעים שונים את גדר המערכת המקיפה את רצועת עזה בכ-60 מקומות. כדי להכשיר את הקרקע למתקפה, פגעו המחבלים בטנקים שהיו בעמדות סמוך לגדר, בחיישנים, באמצעי תשתית, תקשורת, תצפית ומצלמות. הם הפעילו רחפנים, שהטילו פצצות מאולתרות על מערכות התקשוב המותקנות על אנטנות ליד הגדר ובבסיסים הסמוכים ועל מערכות \"רואה יורה\", שמטרתן לירות אל עבר מי שמתקרב אל הגדר. כל זה הקשה על קבלת מידע על אודות הפשיטה והיקפה ועל העברתו הלאה.\nמאות מחבלים, בקבוצות של כ־15 מחבלים, נכנסו לבסיסי צה\"ל במעבר ארז, במוצב נחל עוז, במפקדת אוגדת עזה, במוצב כיסופים ובמוצב מגן, נטרלו את מערכות הקשר והשתלטו על רוב הבסיסים. שמונה מוצבים נכבשו לחלוטין, וחיילים נלקחו בשבי. מפקדת אוגדת עזה נכבשה, והמחבלים הרגו וחטפו חיילים וחיילות, עד שצה\"ל השתלט מחדש על הבסיס. מפקד האוגדה עם חיילים הסתגרו בבונקר, ולא יכלו לפקד או להעביר תמונת מצב מדויקת לצבא. המחבלים רצחו אזרחים שנסעו בכבישי העוטף ושהתחבאו בתוך מיגוניות. הם גם הציבו מארבים בצמתים ובכבישים בכדי לעצור תגבורות צה\"ליות שהגיעו לאזור.\nמול הכוחות התוקפים היו פרוסים על גבול עזה קרוב לארבעה גדודים קרביים: גדוד 13 וגדוד 51 מחטיבת גולני, גדוד סיירת נח\"ל מחטיבת הנח\"ל מתוגבר בכוחות מגדוד 50, וגדוד שריון 77 מחטיבה 7. חלק ניכר מהחיילים בגדודים היו בחופשת חג, כך שהלוחמים מנו כ-600 איש.\nבשל הנחיתות בכוחות ובנשק של הכוחות המגינים והאיחור בהגעת כוחות עתודה, לא היה מי שימנע מהמחבלים לחדור לשטח ישראל ולתקוף מעל 20 יישובים בעוטף עזה, כולל הערים שדרות ואופקים. אך כוחות מג\"ב וכוחות נוספים הצליחו לחסום ולסכל את תוכנית החמאס להגיע לערים נוספות כמו אשקלון, אשדוד וקריית גת.\n\n ערכים מורחבים – אלימות מינית במתקפת הפתע על ישראל 2023, החטופים הישראלים ברצועת עזה במלחמת חרבות ברזל\n\nבמשך שעות התבצע טבח באזרחים באזור עוטף עזה. בטבח נרצחו קרוב ל-800 אזרחים. כ-250 ישראלים, ובכללם נשים, ילדים וקשישים, נחטפו לרצועת עזה. תושבים נרצחו ביישובים ניר עוז, חולית, בארי, נחל עוז, עין השלושה, נתיב העשרה, כפר עזה, ניר יצחק, נירים, כיסופים, לאחר שמקצתם נכבשו בידי המחבלים. בחלק מהיישובים התקבלו דיווחים על מחבלים שהתחזו לחיילי צה\"ל כאשר דפקו על דלתות התושבים. טבח המוני נוסף נערך במסיבת טבע ליד רעים, שבה השתתפו אלפי צעירים.\nאירועים אלה, בעיקר בקיבוץ בארי, זכו לסיקור תקשורתי רחב ביותר, ובכלי התקשורת נשמעו עדויות בזמן אמת אף מעומק השטח שכבש חמאס. מוחמד דף, ראש הזרוע הצבאית של חמאס, קרא לתושבי איו\"ש ולערביי ישראל להצטרף למתקפה, אך אלו לא נענו לקריאותיו של דף.\n12 באוקטובר 2023 הציג שר הביטחון, יואב גלנט, את סרט הזוועות בפני בפני שרי ההגנה של נאט\"ו, ואמר להם כי \"נערות נאנסו באלימות, ילדים נגררו לעזה בזמן שהם מדממים. פסטיבל מוזיקה הפך למרחץ דמים חסר הבחנה, עשרות אזרחים ממדינותיכם נרצחו או נחטפו\".\nזיהוי הנרצחים ארך זמן ממושך. על כך אמר קצין הרבנות הראשית, הרב יעקב רוז'ה שזיהה את החללים: \"אני רוצה לומר, ובכאב גדול, שבכל 50 שנות פעילותי לא ראיתי גופות פגועות בצורה קשה ואכזרית כל כך כמו אלו שראיתי בחודשיים האחרונים. מצב החללים האזרחים במלחמה הזו הוא גרוע ומזוויע, ומראה על אכזריות ללא סוף\".\nברבים ממוקדי העימות הצליחו מחבלי חמאס לחטוף אזרחים וחיילים לרצועת עזה. במשך ימים ארוכים לא היה מספרם ידוע. כעבור כשבוע וחצי מהמתקפה העריכו אותו ישראל וחמאס בכ־200–250 חטופים. עם הזמן התבסס מספר החטופים ועמד על 251 חטופים, עד ליוני 2024, הושבו לישראל 116 חטופים חיים, ו-19 גופות חטופים. 116 חטופים עדיין בשבי, מתוכם לפחות 41 חטופים אשר הוכרזו כחללים אשר גופתם חטופה.\n\nלאחר מבצע שומר החומות ב-2021 אלוף הפיקוד הדרום אליעזר טולדנו הביא לפיקוד את תא\"ל (מיל') משה תמיר, לשעבר מפקד אוגדת עזה, שתפקידו העיקרי לדבריו של טולדנו היה להכין תוכנית מגירה לסבב הלחימה הבא \"כך שתהיה מפתיעה, מהירה ובמחיר מקסימלי לאויב ומינימלי לכוחותינו\".\nבמלחמת חרבות ברזל גויס תמיר לשירות מילואים בפיקוד הדרום, ושירת בצוות שתכנן את התמרון היבשתי שביצעו כוחות הפיקוד ברצועת עזה.\nעל פי ד\"ר חנן שי וד\"ר רונן איציק צה\"ל לא הכין מבעוד מועד תוכניות מגירה לכיבוש רצועת עזה והכרעת חמאס אלא תוכנית מצומצמת לביצוע פשיטות.\n\nבשעה 08:00 בבוקר המתקפה הכריז צה\"ל על מצב כוננות מלחמה, ושר הביטחון יואב גלנט אישר גיוס מילואים נרחב והצהיר: \"ישראל תנצח במלחמה הזאת\". מעט לאחר השעה 11:30 בבוקר פרסם ראש ממשלת ישראל בנימין נתניהו סרטון בטוויטר ובו הכיתוב \"אנחנו במלחמה\". הקבינט המדיני-ביטחוני התכנס לדיון משעה 14:45 עד 16:20. בשעה 22:16 מסר נתניהו הודעה ראשונה לתקשורת אודות ההיערכות למלחמה.\nמיומה הראשון של המלחמה התנהלו גיוס מילואים נרחב לצה\"ל ואימון של הכוחות. תהליך זה נתקל בקשיים שאיתם התמודדו המתגייסים כדי להגיע לאזורי הכינוס. ביום הראשון לא פעלה כלל מערכת התחבורה הציבורית בגלל השבת, וחיילים נותרו שעות ארוכות ללא יכולת להגיע לבסיסים. לאחר מכן פעלה המערכת חלקית ואף בסופי השבוע, בשל הצורך להסיט משאבים לצורכי הלחימה. ישראלים ששהו בחו\"ל בזמן פרוץ המלחמה חזרו ארצה בטיסות של אל על כדי להצטרף ללחימה.\n\nישראל פינתה מתושביהם 29 יישובים הקרובים לגדר המערכת סביב רצועת עזה. לנוכח האיום הגובר בגזרת הצפון, ביום השני ללחימה המליצו המועצות האזוריות מטה אשר, מבואות חרמון והגליל העליון לתושבי 21 מיישוביהן להתפנות מהאזור. גם במטולה הומלץ לתושבים להתפנות. בסך הכול נאלצו כ-330,000 איש לעזוב את בתיהם ביישובי עוטף עזה וביישובים הקרובים לגבול ישראל–לבנון. כמחציתם לא שבו לביתם גם לאחר חודשים רבים, ויש הרואים בהם עקורים.\nראש עיריית שדרות ביקש מהממשלה ביום השישי למלחמה, 12 באוקטובר 2023, לפנות את תושבי שדרות. ב־13 באוקטובר נקבע שתושבי העיר שיבחרו בכך יוכלו להתפנות מהעיר, תחילה למשך שבוע לפחות. בהמשך המדינה אישרה תוכנית לפינויים. באותו יום אושרה במשאל טלפוני התוכנית לפינוי תושבי עוטף עזה. בנוסף אושרו מענקים לתושבים.\nכמו כן, ב-20 באוקטובר (14 יום מתחילת הלחימה), הוחלט על פינוי העיר קריית שמונה לבתי הארחה במימון המדינה. הפינוי נתקל בקשיים. ב-22 באוקטובר (16 ימים מתחילת הלחימה) החליטה רשות החירום הלאומית וצה\"ל לפנות עוד 14 יישובים נוספים כגון רמות נפתלי, דן, מצובה ועוד.\nמהלך הפינויים התעכב לעיתים עקב מחסור בחדרים במלונות שאושרו לפינוי. התאחדות המלונות מסרה שכל בתי המלון פתחו את שעריהם למפונים, למעט המלונות שבבעלות אלפרד אקירוב.\nב-5 בפברואר 2024, כ-4 חודשים לאחר שפונו תושבי הדרום והצפון, אמר ראש המועצה המקומית מטולה, דוד אזולאי, כי הוא שוקל להחזיר את תושבי מטולה לבתיהם \"על מנת שצה\"ל והמדינה יגנו עליהם מצפון סוף סוף.\" כמו כן, מספר חברי כנסת ביקשו להקים מנהלת לשיקום יישובי הצפון.\n\n ערך מורחב – פינוי צפון רצועת עזה במלחמת חרבות ברזל\n\nב־13 באוקטובר, כשבועיים לפני התמרון הקרקעי ברצועת עזה, צה\"ל הודיע לאו\"ם ולתושבי הרצועה באמצעות כרוזים בערבית כי על כל האנשים המתגוררים צפונה לנחל הבשור בחלקו העזתי להתפנות דרומה בתוך 24 שעות, וכי תושבים שלא יתפנו יהיו בסכנת פגיעה. הוראה זו קראה לפינויים של כ־1.1 מיליון איש, על פי מקורות ערביים שאינם בהכרח אמינים, ממטרופולין עזה. ההוראה ניתנה במסגרת מנהלת התיאום והקישור. ארגון האומות המאוחדות הזהיר מאסון הומניטרי שעלול להתרחש בשל פינוי כה גדול.\nחמאס, שלו אינטרס שתושבי צפון הרצועה יישארו בבתיהם כמגן אנושי, קרא להם להימנע מפינוי וטען כי הוראות צה\"ל נועדו לגרום לנכבה שנייה. הארגון ירה לכיוון תושבים מצפון הרצועה, כדי למנוע את פינוי האזור, ואף ירה לעבר בתי החולים, המשמשים מגן אנושי למפקדותיו.\nלמרות אזהרות חמאס, עד 15 באוקטובר התפנו מאות אלפי תושבים דרומה. למרות פקיעת האולטימטום, צה\"ל הכריז על חלון זמן נוסף באותו היום שבו התאפשר מעבר בטוח דרך כביש צלאח א־דין, החוצה את הרצועה. קריאות צה\"ל לנוע לדרום נמשכו גם לאחר מכן.\nעם הידוק הכיתור הישראלי את צפון עזה, פתחה ישראל מסדרונות הומניטריים בכביש צלאח א־דין ודרך א־רשיד, שאפשרו יציאה מהעיר לכיוון דרום, ומאות אלפי תושבים נוספים התפנו דרומה. עם זאת, בדצמבר התרבו הדיווחים על התאוששות בקרב חמאס ותושבי עזה. בכל אזור שבו הוכרע הגדוד המרחבי של חמאס, ישנה פעילות מחודשת, בהיקף מוגבל. מחבלים מוסיפים להגיע דרך מנהרות, ולצד זאת ישנה הגירה פנימית חוזרת של אזרחים, למרות ממדי ההרס.\nבתחילת פברואר 2024, לפי נתוני צה\"ל, היו בצפון רצועת עזה 150,000–200,000 פלסטינים שנשארו בבתיהם. חלקם בלחץ חמאס וחלקם מחשש להרס בתיהם. כחצי מיליון אזרחים התרכזו סביב העיר עזה ומחנות הפליטים במרכז הרצועה. כ-150,000 פלסטינים שהו סביב העיר חאן יונס, ו-1.3 מיליון אזרחים היו ממוקמים ברפיח, במרחק של מטרים בודדים מציר פילדלפי.\n\nב־16 באוקטובר קבינט המלחמה אישר ארבע מטרות למלחמה:\n\nמיטוט שלטון חמאס והשמדת יכולותיו הצבאיות והשלטוניות.\nהסרת איום הטרור מהרצועה על ישראל.\nמאמץ מרבי לפתרון סוגיית בני הערובה.\nהגנה על גבולות המדינה ואזרחיה.\nב־7 בנובמבר אמר שר הביטחון גלנט כי שלושת יעדיה העיקריים של המלחמה הם:\n\nארגון חמאס יחדל מלהתקיים כמסגרת צבאית ושלטונית בעזה.\nלא יהיה איום ביטחוני מעזה על אזרחי ישראל.\nלצה\"ל יהיה חופש פעולה מלא ללא מגבלות על הפעלת הכוח.\nכמו כן, לדברי גלנט מערכת הביטחון ממוקדת בהחזרת החטופים, כמו גם בניצחון במלחמה.\nכחודש לאחר תחילת המלחמה, אמר ראש הממשלה נתניהו כי לאחר המלחמה האחריות הביטחונית הכוללת על המתנהל ברצועה תהיה ביד ישראל, למשך תקופת זמן בלתי מוגבלת. בראיון אחר, אמר ראש הממשלה כי הרצועה \"מפורזת ותחת ממשלה אזרחית, אך יידרש כוח מהימן שייכנס ויהרוג את הרוצחים כך שלא תופיע ישות כמו חמאס\". לראשי הרשויות בנגב המערבי אמר כי צה\"ל ימשיך להחזיק ברצועת עזה גם אחרי המלחמה לתקופה מסוימת ושאחרי חיסול חמאס תהיה שליטה ביטחונית ישראלית כוללת על רצועת עזה, כולל פירוז מלא. ב־11 בנובמבר במסיבת עיתונאים הביע התנגדות לאפשרות שהרשות הפלסטינית תשלוט אזרחית ברצועה במענה לשאלה בנושא בלי לציין את שמה. במענה לשאלה בדבר אפשרות להחזרת ההתיישבות היהודית לרצועה בצורה זו או אחרת, התנגד ואמר שאינו רואה בכך כיעד ריאליסטי. ראש המל\"ל צחי הנגבי כתב בדצמבר כי אין לישראל אינטרס לשלוט בענייני האזרחים של עזה וישראל מודעת לרצון של הקהילה הבין-לאומית ומדינות האזור לשלב את הרשות הפלסטינית אך העניין ידרוש רפורמה יסודית ברשות הפלסטינית.\nכחודשיים לאחר תחילת המלחמה, השר בני גנץ שרטט את המציאות הביטחונית החדשה שתתעצב בסופו של השלב העצים בלחימה: שליטה ביטחונית בעזה, שמירה על חופש פעולה ומימושו בכל השטח. בהיבט האזרחי, תוקם מנהלת שתורכב ברובה ממדינות ערביות מתונות שידאגו לאזרחים. לדבריו, יהיה מדובר בתהליך ארוך.\nכמאה ימים לאחר תחילת המלחמה, דיבר גלנט על הצורך בהכרעה הצבאית ואמר שסופה של המערכה הצבאית חייב להיות מעוגן במעשה מדיני. לדבריו, המחשבה המדינית היא המובילה את המעשה הצבאי וחוסר החלטה מדינית עלול לפגוע בהתקדמות הפעולה הצבאית.\n140 יום לאחר תחילת המלחמה, הציג ראש הממשלה נתניהו לקבינט את הצעתו ל\"יום שאחרי חמאס\". היא כללה ניהול של גורמים מקומים.\nכחצי שנה לאחר תחילת המלחמה, פורסם כי נתניהו מנע דיון אסטרטגי על יעדי המלחמה לאור אופן התקדמותה, בניגוד לסיכום בקבינט המלחמה.\n\n ערך מורחב – הלחימה ברצועת עזה במלחמת חרבות ברזל\n\nהשלב הראשון של פעילות צה\"ל ברצועת עזה, שהחל ב־7 באוקטובר, הסתיים ב־27 באוקטובר וכלל הריגה של כ-1,500 מחבלים בשטח ישראל, טיהור עורף ישראל ממחבלים, יצירת יציבות בקו הגבול והתקפה מהאוויר ומהקרקע של יעדי טרור ברצועת עזה. השלב השני היה תמרון קרקעי בשילוב אש מהאוויר, מהקרקע ומהים. השלב השני הסתיים רשמית ב-7 בינואר 2024, והשלב השלישי כלל מעבר מפשיטות של אוגדות לפשיטות חטיבתיות ממוקדות בצפון הרצועה והמשך הלחימה בדרום ומרכז הרצועה. נקבע כי השלב השלישי צפוי לכלול את סיום התמרון הקרקעי, צמצום כוחות, שחרור אנשי מילואים ומעבר לפשיטות ממוקדות. נוסף לכך, הוחלט שתוקם מעין רצועת ביטחון ברצועת עזה.\nכשעה לאחר תחילת המתקפה, הודיע דובר צה\"ל שעל תושבי הדרום והמרכז להיות סמוכים למרחבים מוגנים, ועל תושבי עוטף עזה להימצא בתוך מרחבים מוגנים. כשעתיים לאחר תחילת המתקפה החל צה\"ל לתקוף ברצועת עזה. שר הביטחון יואב גלנט אישר גיוס מילואים נרחב, והכריז על מצב מיוחד בעורף ברדיוס של עד 80 קילומטרים מגבול הרצועה. לאחר נפילת מוצבי הגדר ששימשו כקו ראשון מול עזה נשארו רק כיתות הכוננות ביישובי עוטף עזה, שהגנו על יישוביהם מול המחבלים. הן בלמו גלים של מחבלים ורבים מחבריהן שילמו בחייהם. צה\"ל ומשטרת ישראל פעלו לטיהור עוטף עזה ממחבלים, ולוחמי הימ\"מ שהוקפצו לזירה נלחמו בחוליות הטרור בערים וביישובים, והרגו כ־200 מחבלים. יחידות מובחרות בצה\"ל, בהן סיירת מטכ\"ל, שייטת 13, יחידת שלדג, יהל\"ם וחטיבת עוז, הוזנקו אף הן וניהלו קרבות קשים עם המחבלים. שוטרי משטרת ישראל ומשמר הגבול הרגו 356 מחבלים. מרבית המחבלים שנותרו בשטח ישראל נהרגו או נלכדו.\n\nבערב יום המלחמה הראשון כבש צה\"ל מחדש את מפקדת אוגדת עזה, לאחר קרב קשה. חיל האוויר הישראלי הפציץ ברצועת עזה ובין היתר החריב את \"מגדל פלסטין\" שהכיל תשתיות טרור של חמאס לאחר הפעלת נוהל הקש בגג, מאחר שבבניין גרו אזרחים ששימשו את חמאס כמגן אנושי. חיל הים הרג עשרות מחבלים שחדרו לישראל בסירות דרך הים. לפי דובר צה\"ל, עד הבוקר השני למלחמה צה\"ל תקף 426 מטרות ברחבי הרצועה, הרג מאות מחבלים ולקח עשרות שבויים. באותו ערב חתם שר האנרגיה ישראל כ\"ץ על צו המורה להפסיק את אספקת החשמל לרצועת עזה.\nבימים שלאחר 7 באוקטובר נמשכו בעצימות נמוכה הקרבות עם שארית המחבלים שנותרו בשטחי העוטף. מזכיר ההגנה של ארצות הברית, לויד אוסטין, הודיע שארצות הברית שולחת את נושאת המטוסים ג'רלד פורד (CVN-78) לחופי ישראל, כדי להפגין תמיכה בישראל ולהרתיע את אויביה. במקביל חיל האוויר הישראלי הגביר את ההפצצות על תשתיות טרור של חמאס וגא\"פ ברצועת עזה. חיל הים הישראלי תקף מטרות באזור החוף ומפקדות של הקומנדו הימי של חמאס. בצהרי היום השלישי למלחמה ניתקה ישראל את אספקת המים לרצועת עזה, ונאסרה כניסת דלק ומזון וסיוע הומניטרי.\nבלילה שבין 9 ל־10 באוקטובר כלי טיס של צה\"ל ביצעו סיכול ממוקד בזכריא אבו מעמר, בכיר בלשכה המדינית של חמאס שהיה אחראי קשרי חוץ, ובג'ואד אבו שמאלה, שר הכלכלה של חמאס שהיה אחראי על מימון טרור והכווין פיגועים.\nב־11 באוקטובר ביצע צה\"ל סיכול ממוקד במחבל מוסטפא שאהין, שביצע מעשי טבח וזוועות והעלה תיעוד שלהם לרשתות החברתיות. ב־12 באוקטובר ביצע צה\"ל סיכול ממוקד במוחמד אבו שמאלה, בכיר בקומנדו הימי של חמאס. ביום זה אישרה הכנסת את הקמת ממשלת החירום עם סיעת המחנה הממלכתי והוקם \"קבינט המלחמה\". ב־13 באוקטובר צה\"ל הודיע לאו\"ם ולתושבי הרצועה באמצעות כרוזים בערבית כי על כ־1.1 מיליון איש המתגוררים בעזה וצפון הרצועה להתפנות דרומה בתוך 24 שעות, וכי תושבים שלא יתפנו יהיו בסכנת פגיעה. בסביבות 15:00 שיגרו המחבלים מעזה רקטת קרקע–קרקע כבדה וארוכת טווח מדגם עיאש 250 אל עבר מחוז הצפון, והיא יורטה בהצלחה על ידי קלע דוד. בנוסף, ביצע צה\"ל פשיטות ברצועה בכדי לנסות לגייס מידע על מיקום בני הערובה ואיסוף גופות של הנרצחים.\n\nבליל שבת 14 באוקטובר תקף צה\"ל את מפקדת המערך האווירי של חמאס. בתקיפה נהרג מראד אבו מראד, מפקד המערך האווירי בעזה, שלקח חלק גדול והכווין מחבלים בטבח ביום שבת. בצהריים כלי טיס של צה\"ל בסיוע שב\"כ ואמ\"ן, הרגו את עלי קאדי, מפקד בכוח הנוח'בה, שפיקד על פשיטת טרור על יישובי עוטף עזה. ב־15 באוקטובר הרג צה\"ל את בילאל אל־קודרה, מפקד כוח נוח'בה בגדוד דרום ח'אן יונס, שהיה אחראי על הטבח בנירים וניר עוז. באותו יום, בסיוע השב\"כ, נהרג בסיכול ממוקד מועתז עיד, מפקד המחוז הדרומי בביטחון הלאומי של חמאס. חיל האוויר תקף מטרות בדרום הרצועה, בפרט בח'אן יונס וברפיח. ב־16 באוקטובר נהרגו ראש המודיעין הכללי של חמאס בח'אן יונס ואוסאמה מזיני, ראש מועצת השורא של חמאס ברצועה. אחר הצהריים שיגרו המחבלים רקטות לאזור ירושלים, הרי ירושלים, גוש דן והשרון בשני מטחים מרוכזים. באופן תקדימי מזכיר המדינה של ארצות הברית, אנתוני בלינקן, השתתף בקבינט המלחמה המצומצם של ממשלת ישראל.\nב־17 באוקטובר הרג צה\"ל את איימן נופל, מפקד חטיבת מרכז הרצועה, אשר הכווין מתקפות טרור נגד כוחות הביטחון וריכוזי אוכלוסייה אזרחית. ב־18 באוקטובר הרג צה\"ל את מוחמד אל-ואדיה, מפקד מערך הנ\"ט של חטיבת העיר עזה בחמאס, ואת אכרם חיג'אזי, סוחר אמצעי לחימה, סוחר בכספי טרור ומכווין פיגועים בישראל ופעיל במערך הימי של חמאס. ביום זה ערך נשיא ארצות הברית ג'ו ביידן בישראל ביקור תמיכה והזדהות. ב־19 באוקטובר הרג צה\"ל את ראפת חרב חוסיין אבו הילאל, ראש הזרוע הצבאית של ועדות ההתנגדות העממית ברפיח. כמו כן, סוכל ג'יהאד מוחייסן, מפקד כוחות הביטחון הלאומי בעזה, תפקיד המקביל למפקח הכללי של משטרת ישראל. ב־20 באוקטובר הרג צה\"ל את מחמוד צביח, ששימש כמהנדס בכיר וראש יחידה במחלקת הפרויקטים והפיתוח במטה הייצור של חמאס. אחרי כניסת השבת שחרר חמאס שתי חטופות אמריקאיות והן הועברו למצרים ומשם לישראל.\n\nב-17 באוקטובר דיווחו מקורות ברצועת עזה על פיצוץ בבית חולי \"אל-אהלי\" בעזה. מקורות פלסטיניים רשמיים טענו כי בפיצוץ נהרגו קרוב ל־500 אנשים, וחמאס האשים את ישראל בתקיפה אווירית של בית החולים. טענות אלה דווחו באמצעי התקשורת הבין־לאומיים, ורק מאוחר יותר הועלו תהיות לגבי מהימנות הדיווחים והתברר שגרסת חמאס אינה עומדת במבחן הביקורת. שעתיים לאחר האירוע הודיע דובר צה\"ל שלפי תחקיר צה\"ל, הג'יהאד האסלאמי הפלסטיני שיגר מטח רקטות שעבר בסביבת בית החולים, אשר אחת מהן נפלה והתפוצצה בבית החולים. בהמשך התברר שגרסת דובר צה\"ל היא הנכונה. כן התברר שחמאס ניפח את מספר ההרוגים, ושבפיצוץ עצמו – שאירע במגרש החניה ליד בית החולים – נהרגו הרבה פחות מ־500 פלסטינים. פרסום הגרסה הראשונית השקרית של המקרה, לפיה צה\"ל אחראי לפיצוץ, גרר תגובות נזעמות במדינות רבות כמו ירדן, לבנון, עיראק, תוניסיה, מצרים. בעקבות הדיווח השגוי ב־BBC קהילת יהדות בריטניה, ראש ממשלת בריטניה רישי סונאק וכן גורמים פרו־ישראליים מתחו ביקורת חריפה על הסיקור השגוי והמוטה של התקרית ועל כך ש־BBC מסרב להגדיר את חמאס ארגון טרור. בעקבות הלחץ ה־BBC התנצל והודיע שחמאס יוגדר \"מי שבריטניה מגדירה כארגון טרור\".\nב־21 באוקטובר נהרג בכיר חמאס טלאל אל־הינדי בהפצצה על ביתו. ב־22 באוקטובר מטוס קרב הרג בסיכול ממוקד את מוחמד קטאמש, סגן מפקד המערך הארטילרי של כל רצועת עזה. ב־23 באוקטובר צה\"ל והשב\"כ הרגו את ראש מערך הנ\"ט בצפון הרצועה של ארגון הטרור חמאס, איבראהים א-סחאר. צה\"ל השתמש גם בפצצות חודרות בונקרים לצורך פגיעה בנכסים התת־קרקעיים של חמאס. בלילה שחרר חמאס שתי חטופות נוספות בנות 80 ו־85, שאותן חטף במהלך הטבח בניר עוז, אך בעליהן נותרו בידי חמאס בעזה. לפי הדיווחים השחרור התאפשר בעקבות תיווך של מצרים. ב־24 באוקטובר הרג צה\"ל את עבד א-רחמאן, סגן מפקד גדוד נוסייראת, שהשתתף בטבח בקיבוץ בארי, ח'ליל מחג'ז, סגן מפקד גדוד שאטי, וח'ליל תתרי, סגן מפקד גדוד שייח' רדואן. ב־25 באוקטובר הרג צה\"ל בסיכול ממוקד את תייסיר מבאשר, ששימש כמפקד גדוד גזרת צפון ח'אן יונס של חמאס ומילא תפקידים רבים בארגון הטרור, ביצע והכווין פיגועים, והיה מקורב למוחמד דף. בהמשך היום חמאס שיגר רקטות קרקע–קרקע מדגמים R-160 ועיאש 250 לעבר דלית אל־כרמל והעיר אילת בהתאמה. הרקטה בצפון התפוצצה באוויר, הרקטה לכיוון אילת נפלה בשטח פתוח באזור חבל אילות. בלילה שבין 26 ל־27 באוקטובר נהרג בסיכול ממוקד מדחת מבאשר, מפקד גדוד מערב ח'אן יונס בחמאס, שהשתתף בפיגועי צליפה ובהשלכת מטענים גדולים לעבר כוחות צה\"ל ולעבר יישובי ישראל. בלילה ביצעו כוחות חי\"ר, הנדסה ושריון של עוצבת געש פשיטה במרכז רצועת עזה ותקפו מטרות של חמאס בשכונת שג'אעייה. שייטת 13 ביצעה פשיטה מהים על דרום רצועת עזה והשמידה תשתיות טרור של חמאס ושל הכוח הימי שלו.\n\n ערך מורחב – ההסברה הישראלית במלחמת חרבות ברזל#חשיפת מטה החמאס מתחת לבית החולים שיפא\nבתדרוך לתקשורת הזרה חשף דובר צה\"ל דניאל הגרי מידע מודיעיני שמוכיח שחמאס מיקם את המפקדה הראשית שלו, מקלטים לבכירי הארגון, רשת מנהרות טרור ותשתיות טרור נוספות מתחת לבית החולים שיפא שבלב עזה במטרה להשתמש בבית החולים כמגן אנושי ולמנוע תקיפות של צה\"ל על תשתיות הטרור ובכירי חמאס.\n\n ערכים מורחבים – קרב ג'באליה (2023), קרב בית חאנון (2023), קרב עזה (2023)\nבין 26 ל-28 באוקטובר, צה\"ל התחיל את התמרון הקרקעי בצפון רצועת עזה. הפעילות הקרקעית של צה\"ל ברצועת עזה הורחבה בימים אלה, וכללה כוחות חי\"ר, שריון והנדסה עם חיפוי אווירי. הכוחות הכינו את השטח לכניסה קרקעית גדולה, תקפו מטרות טרור ועמדות נ\"ט, והרגו עשרות מחבלים. לפי פרסומים פלסטיניים ובתקשורת הערבית, צה\"ל היה בשכונות החיצוניות של צפון הרצועה ובפרברי העיר עזה. ב־26 באוקטובר ביצע כוח משולב של צה\"ל בפיקוד חטיבת גבעתי, שכלל לוחמי חי\"ר על נמ\"ר, ולוחמי הנדסה ולוחמי שריון על טנקי מרכבה סימן 4מ ודחפורי D9 משוריינים, פשיטה לילית וממוקדת בצפון רצועת עזה. בצהריים הרג צה\"ל בסיכול ממוקד את חסן אל-עבדאללה, מפקד מערך הירי הרקטי של צפון ח'אן יונס של חמאס. לפנות ערב הרגו צה\"ל והשב\"כ את סגן ראש מחלקת המודיעין של הארגון, שאדי בארוד. בארוד תכנן עם יחיא סנוואר את מתקפת הטרור על עוטף עזה. בערב הרג צה\"ל את צמרת גדוד דרג'-תופאח של חמאס, השייך לחטיבת העיר עזה ושלפעיליו היה חלק משמעותי במתקפת הטרור על העוטף. במהלך היום פרץ כוח קרבי משולב, ובכלל זה חי\"ר ושריון, לתוך מרכז רצועת עזה, הכין את תוואי השטח והרג מחבלים בפשיטה נוספת. בפשיטה ריכזו כוחות ארטילריה וחיל האוויר את התקיפות שלהם על השכונות שיח' רדואן ושג'אעייה.\nב-28 באוקטובר נכנסו כוחות אוגדה 162 לצפון רצועת עזה. בחצות, 29 באוקטובר, חצו כוחות עוצבת חצי האש, שפעלה תחת עוצבת סיני, את גדר הגבול ותקפו את מרחב בית חאנון. ב־28 באוקטובר הודיעו דובר צה\"ל ודוברות שב\"כ בהודעה משותפת כי נהרג ראש המערך האווירי של חמאס אשר לקח חלק בתכנון ובהוצאה לפועל של הטבח ביישובי עוטף עזה, עצאם אבו רכבה. נהרג גם מפקד הכוח הימי של חטיבת עזה בחמאס, שפיקד על ניסיון החדירה הימי למרחב זיקים כמה ימים קודם, ראתב אבו צהיבאן.\n\nב־29 באוקטובר סיכלו לוחמי שריון במילואים ניסיון חדירה של חוליית מחבלים מכוח הנוח'בה של חמאס לתוך ישראל. המחבלים חדרו דרך מעבר ארז ונבדק אם השתמשו לשם כך בפיר מנהרה. בחילופי האש נהרגו ארבעה מחבלים. בלילה שבין 29 ל־30 באוקטובר, בפעולה קרקעית של צה\"ל והשב\"כ שנקראה מבצע ראשית האור, שוחררה תצפיתנית שנחטפה על ידי החמאס מבסיס נחל עוז. גם במהלך שבוע זה נמשך ירי הרקטות מרצועת עזה אל עבר עוטף עזה, חבל לכיש, באר שבע, הפזורה הבדואית, דימונה, השפלה, גוש דן, השרון ואזור השומרון, ירושלים וגוש עציון במספר מטח מרוכז מדי יום ולעיתים פעם בכמה ימים. רוב הרקטות יורטו אך חלקן נפלו בערי ישראל וגרמו לנזק ולפצועים. ב־31 באוקטובר הודיע דובר צה\"ל כי הכוחות בפיקוד חטיבת גבעתי השתלטו על מעוז צבאי של החמאס במערב ג'באליה שבצפון הרצועה. בנוסף, צה\"ל ושב\"כ הרגו את מפקד גדוד מרכז ג'באליה אבראהים ביארי, שהיה ממובילי מתקפת הטרור ב־7 באוקטובר.\nב-31 באוקטובר, התרחשה גם הפצצת בניין המהנדסים ברצועת עזה. באירוע, צה\"ל התקיף בניין מגורים בן שש קומות במרכז רצועת עזה, בעת שחסו בו מאות בני אדם. כתוצאה מהפצצת הבניין נהרגו לפחות 106 אזרחים, כולל 54 ילדים, 34 נשים ו-18 גברים.\n\nבמהלך הימים שבין סוף אוקטובר לתחילת נובמבר, נכנסו גם כוחות אוגדה 36 לרצועה. צה\"ל הרחיב את התמרון הקרקעי, והקיף מדרום את העיר עזה, עם צוותי קרב חטיבתיים, משולבים בשריון, חי\"ר והנדסה, וזאת בצמוד לטייסות קרב, כטמ\"מים חמושים וארטילריה מתותחים. הכוחות נעו בקצבים שונים, כאשר אלה שתוקפים מצפון–מערב הגיעו למחנה הפליטים שאטי, הצמוד לחוף עזה, והכוחות המכתרים את עזה מדרום הגיעו ללב שכונות זייתון ואל-פורקאן. בעיר שאוכלוסייתה הוערכה כ־1.2 מיליון איש כולל בפרבריה הצמודים, נותרו לפי הערכות הצבא מאות אלפים בודדים של תושבים שלא התפנו. צה\"ל הודיע כי השלים את כיתור העיר מדרום ב־2 בנובמבר. בתחילת השבוע החמישי למלחמה, ב-4 בנובמבר הושלם ביתור הרצועה לשני חלקים. ב־6 בנובמבר דווח בהודעה משותפת לדובר צה\"ל ולדוברות שב\"כ כי נהרג מפקד גדוד דיר אל־בלח של חמאס בחטיבת מחנות המרכז, שהשתתף בשילוח המחבלים לטבח ביישובי עוטף עזה ותכנן פיגועים נוספים לאחריה. ב־10 בנובמבר נפלו ארבעה מלוחמי גדוד 697 של עוצבת חצי האש, ושישה נוספים נפצעו.\nבמהלך השבוע השישי ללחימה (11–17 בנובמבר) השלים צה\"ל את ההשתלטות על מחנה שאטי. לפני כן השתלט על סמלי שלטון של חמאס ועל נכסים צבאיים של הארגון. שר הביטחון אמר כי ישראל שולטת בכל התווך העילי והמרכזי בצפון הושלט ובמיוחד בעיר עזה. בהמשך אמר השר כי ישראל עברה שלב בתמרון. ב־14 בנובמבר מטוסי קרב ביצעו סיכול ממוקד שכלל תקיפת שתי מנהרות טרור בהן הסתתרו מחבלים בכירים בחמאס. לפי דובר צה\"ל מקומות המסתור ניזוקו קשות ובכירים שהסתתרו בהן נהרגו. ב־26 בנובמבר אישר חמאס שבתקיפות נהרגו לפחות חמישה בכירים, בהם אחמד ע'נדור (מפקד הזרוע הצבאית של חמאס בצפון הרצועה) ואיימן סיאם (ראש המערך הרקטי של חמאס). ב-17 בנובמבר נהרג מנהיג תנועת החירות הפלסטינית.\nבמהלך השבוע השביעי למלחמה (18–24 בנובמבר) כוחות צה\"ל נכנסו לבית החולים שיפא, מצאו שם מנהרת טרור ואמל\"ח רב. כוחות יהל\"ם, יחידת עוקץ ויחידת שלדג סרקו את המנהרה וחשפו רשת מנהרות מסועפת שתוכננה לשהייה ארוכה. נמצאו גם חפצים שהיו שייכים לחטופים. הכוחות החרימו מצלמות אבטחה מבית החולים וחשפו צילומים של מחבלי חמאס חמושים מכניסים בכוח לבית החולים לפחות שני חטופים. עוצבת חצי האש, שפעלה תחת עוצבת הפלדה, לחמה בבית לאהיא, פגעה בפעילי חמאס ואיתרה והשמידה תשתיות ואמצעי לחימה של החמאס. סרטוני וידאו מתוך הרצועה פורסמו ברשתות וגם סרטונים מתוך בית החולים שיפא שמראים את ההוכחות לכך שהיו חטופים בבית החולים וכי השתמשו בו למטרות טרור. ביום שישי, 24 בנובמבר, בשעה 7:00 נכנסה לתוקפה עסקת שחרור החטופים ישראל–חמאס, שכללה הפוגה בין ישראל לחמאס.\n\n ערך מורחב – עסקת שחרור החטופים ישראל–חמאס (2023)\nההפוגה בלחימה במסגרת העסקה נמשכה כשבוע. בתמורה להפוגה, לשחרור אסירים פלסטינים (ביחס של שלושה לאחד) ולאספקה הומניטרית לרצועת עזה, שחרר חמאס 81 אזרחים ישראלים (בעיקר נשים וילדים) שנחטפו לרצועת עזה. נוסף על כך שחרר חמאס 24 אזרחים זרים נוספים שלא במסגרת העסקה וללא תמורה ידועה. חמאס הפר את תנאי ההפוגה מספר רב של פעמים, ומטעני חבלה הופעלו נגד חיילים ישראלים ששהו ברצועת עזה. ההפוגה הסתיימה לאחר שחמאס סירב להמשיך לשחרר נשים וילדים.\n\n ערכים מורחבים – קרב ח'אן יונס (2023), קרב שג'אעייה (2023), קרב ג'באליה (2023)\nב־5:54 ב-2 בדצמבר חידש חמאס את הירי לעוטף ובכך הפר את ההפוגה בלחימה שוב. צה\"ל תקף בתגובה מטרות חמאס בצפון הרצועה וגם בחלקה הדרומי, בעיקר בח'אן יונס, אולם רק לאחר שהסתיימה ההפוגה כמתוכנן בהסכם, בשעה 7:00 בבוקר, אף על פי שהחמאס הפר את תנאי ההפוגה. הירי לעוטף התגבר בהדרגה עד לשעות הערב ואף נשמעו אזעקות בגוש דן, בשפלה ובאשדוד במטחים בשעות 17:00 ו־20:00, וגם ירי בשעה 21:00 של הג'יהאד האסלאמי לעבר המועצה המקומית גן יבנה, היישובים תקוע ואליאב והעוטף. לקראת השלב הבא במלחמה, פרסם צה\"ל את מפת אזורי הפינוי ברצועת עזה: שטח הרצועה חולק לאזורים על פי החלוקה לשכונות המוכרות, כדי לאפשר לתושבי עזה להתמצא ולהבין את ההנחיות ולהתפנות ממקומות ספציפיים אם יידרשו לכך כדי לשמור על ביטחונם. למשל, צה\"ל קרא לתושבים באזור ח'אן יונס להתפנות מערבה, ובצפון הרצועה להתפנות לאזורים הומניטריים. במהלך אותו שבוע הרג צה\"ל את מפקד גדוד שג'אעייה, ויסאם פרחאת, חשף את שאר מפקדי חמאס בשכונה וקרא להם להיכנע. בנוסף צה\"ל חידש את הפעילות הקרקעית בצפון הרצועה. בדרום הרצועה, חיל האוויר הפציץ באופן כבד את האזור, במיוחד בח'אן יונס.\nבסוכנות הידיעות AFP טענו כי בצהרי 4 בדצמבר עשרות טנקים ומשוריינים צבאיים תועדו בעיירה בדרום הרצועה, צפונית לח'אן יונס. בערב יום שני 4 בדצמבר החל קרב ח'אן יונס. לאחר שמפקד פיקוד דרום והרמטכ\"ל נכחו ברצועת עזה, החלו תקיפות מסיביות באזור ח'אן יונס, התקיפות המסיביות ביותר שהיו באזור. חיל האוויר וחיל הרגלים הגיעו אל מעל ל־150 תקיפות בשעה וחצי. בחסות התקיפות הנרחבות החל צה\"ל בהובלת אוגדה 98 לפעול בתוך העיר, עד שיום אחרי זה, צה\"ל השלים את כיתור העיר ח'אן יונס. הושלם גם כיתור ג'באליה. לוחמי חי\"ר, הנדסה ושריון פעלו במרכז ח'אן יונס החל משעות הלילה שבין 4 בדצמבר ל-5 בדצמבר, כחלק מתחילתו של השלב השני של התמרון הקרקעי ברצועת עזה. במקביל, באותו הלילה נכנסו הכוחות למקומות בצפון מזרח הרצועה: שכונת שג'אעייה בעיר עזה ולעיר ג'באליה, כולל במחנה הפליטים הצפוף שבה. באותה העת, נלחמו ברצועה חמש אוגדות. צה\"ל הסתער על גדוד מחבלי חמאס שג'אעייה בלפיתה משלושה כיוונים: ממזרח, כלומר מצד ישראל, עם חטיבות כפיר ו־188 של השריון, וממערב, מכיוון החוף, עם חטיבות גולני והצנחנים. מדרום כוחות צה\"ל היו כוחות בפרוזדור נצרים שביתר את הרצועה. מצפון פעלו כוחות בעיר ג'באליה. חטיבה 14 לחמה בגזרת העיר עזה, כשתחתיה פעל גם גדוד 697 מעוצבת חצי האש, פגעה בפעילי חמאס, איתרה והשמידה אמצעי לחימה ותשתיות טרור.\nבצה\"ל היו שהעריכו כי שבירת חמאס נראית לעין, משום שלראשונה מאות רבות של מחבלי חמאס הניחו את נשקם והסגירו את עצמם לידי צה\"ל בצפון ובדרום הרצועה. ירי הרקטות אל עבר ישראל מהרצועה פחת משמעותית ויכולות השיגור של חמאס נפגעו קשות. מחבלי חמאס אשר הניחו את נשקם עברו תחקורים לפי כניסתם לכלא במטרה לספק מידע שעשוי להיות הכרחי להמשך הלחימה ברצועה. במהלך השבוע העשירי למלחמה (9–16 בדצמבר) התגבר החשש במצרים למעבר של פליטים עזתים במעבר רפיח לכיוון מצרים. נשיא מצרים, עבד אל־פתאח א־סיסי, הבהיר כי מדינתו לא תקלוט את אותם פליטים לסיני, אך עם זאת הבטיח כי תימשך כניסת משאיות במעבר רפיח לצורך סיוע הומניטרי לרצועה. חלק מהמשאיות הללו נבזזו בידי אזרחים עזתים ומחבלי חמאס.\nב־12 בדצמבר בשעות אחר הצהריים נכנסו כוחות צה\"ל למתחם של שלושה מבנים שלא טוהרו בשכונת שג'אעייה שבמזרח העיר עזה. מחבלים ששהו במבנה הנטוש, החלו בירי של רובי M-16 והפעילו מטעני חבלה ורימוני יד לעבר הכוח. ארבעה לוחמים של גדוד 51 של חטיבת גולני נפגעו כתוצאה מהירי ושאר הכוח, ששהה מחוץ למבנה, פרץ אליו ולעברם נורתה אש כבדה. בעקבות חשש של חטיפת החיילים שנפגעו לאחר שנותק הקשר עימם, הוקפצו למקום חיילים ששהו באזור, ביניהם המפקדים של גדודי 13, 51 וסיירת גולני, בראש כוח חילוץ של יחידה 669. הקרב נמשך בזמן ניסיון החילוץ של הפצועים, והם נתקלו במארב של מחבלים, מה שהוביל למותם של סא\"ל תומר גרינברג, מג\"ד גדוד 13, ושל מפקד חפ\"ק מח\"ט גולני, יצחק בן בשט. מלבדם נהרגו חייל וקצין ביחידת 669. הקרב נמשך שלוש שעות ובסך הכול נהרגו בו תשעה לוחמי צה\"ל וקציניו, שבעה מחטיבת גולני ושניים נוספים מ־669.\n\n ערך מורחב – הריגת שלושת החטופים הישראלים בשג'אעייה\nב־15 בדצמבר, בסביבות השעה 10:00, ירו כוחות צה\"ל בשג'אעייה למוות בשלושה חטופים – יותם חיים, סאמר פואד אל־טלאלקה ואלון שמריז – לאחר שזיהו אותם בטעות כאיום, אף על פי שהשלושה החזיקו בדגלים לבנים כסימן של כניעה. בצה\"ל רווחת ההנחה שהמחבלים שהחזיקו בחטופים נטשו אותם, בשל הלחימה באזור, או שהחטופים הצליחו לברוח מהשבי. בתחקיר שנעשה מול גדוד 17 מבית הספר למ\"כים שפעלו באזור עלה כי במבנה סמוך למקום שבו נורו למוות החטופים אותרו גם כמה שלטים, שעליהם נכתבו בעזרת שאריות מזון הכתובות \"SOS\" ו\"הצילו, 3 חטופים\" אך הכוח נמנע מלהגיע למבנה מחשש שהמבנה ממולכד. לאחר המקרה הרמטכ\"ל הרצי הלוי קיים הערכת מצב ברצועת עזה, שוחח עם לוחמים על הוראות הפתיחה באש והזכיר כי \"צה\"ל לא יורה בבן אדם שמרים ידיים\". בצהריים שוגר מטח רקטות לירושלים וסביבתה, לראשונה זה חודש וחצי. כיפת ברזל יירטה בהצלחה את הרקטות; רסיס של אחת מהן נפל סמוך לבית חולים ברמאללה, שברשות הפלסטינית.\nב-18 בדצמבר הודיע דובר צה\"ל על סיום פעילות אוגדה 252 במרחב בית חאנון והעברת האחריות על האזור לידי אוגדת עזה. פורסם שההערכה הייתה שנותרו ברצועה מאות בודדות של רקטות ארוכות טווח שהיו יכולות להגיע מאשדוד צפונה, ולכן כמות הרקטות ששוגרו לטווח זה באותה העת הייתה מעטה יחסית. למחרת, בצה\"ל הכריזו כי אוגדה 162, השלימה את כיבוש ג'באליה ופירקה את מטות השליטה של חמאס בצפון הרצועה. היא החלה לפעול מצפון מזרח למרכז העיר עזה, נגד אחד מגדודי החמאס. ב-19 בדצמבר שוגר מטח רקטות לעבר השפלה וגוש דן, לראשונה מזה שבוע. כתוצאה מהמטח, התרחשה נפילת רקטה בים, סמוך לחוף בבת ים, בנוסף לנפילה בשטחים פתוחים בערים ראשון לציון ונס ציונה. קלע דוד ביצע יירוטים מוצלחים. ב-19 בדצמבר בערב חיל האוויר וחיל השריון ביצעו את התקיפה העוצמתית ביותר בזמן הקצר ביותר על רצועת עזה, כ-60 תקיפות ברבע שעה לעבר מגוון מטרות. מספר גדול של פצצות תאורה נראו מעל רחבי ח'אן יונס, קולות ירי נשמעו במרחב ואף נשמעו היטב במרכז הארץ.\n\nב-20 בדצמבר לאורך כל היום נתקפו 300 מטרות לאורך הרצועה, ופוצצו 56 מבנים בשכונת שג'אעייה. בוצעה השתלטות על מספר בסיסים צבאיים של חמאס בח'אן יונס ועל מרכז ההנהגה של החמאס, אזור לחימה מרכזי, והושמדו משאיות עם טילים ארוכי טווח. ב-21 בדצמבר שוגר מטח רקטות כבד של 30 רקטות לעבר אשדוד, אשקלון, השפלה, גוש דן והשרון. כתוצאה מהמטח, רסיסי רקטות ומיירטי כיפת ברזל נפלו בערים קריית אונו, גבעת שמואל, רמת גן, הרצליה, אשדוד, רמת השרון, כפר סבא, ובים, סמוך לנמל תל אביב; מרבית מוחלטת של הרסיסים נפלו באזורים פתוחים ולא הסבו נזק כלל. המטח הגיע אחרי הודעה של חמאס כי משא ומתן להחזרת חטופים יתקיים רק אם תהיה הפסקת אש כוללת מצד ישראל. בנוסף, צה\"ל השמיד 56 בניינים ברצועה בפיצוץ בודד מתוכנן היטב ורחב היקף בשג'אעייה. באותו יום צה\"ל הודיע כי אוגדה 99 השלימה תמרון קרקעי ראשון במרכז הרצועה. לוחמי האוגדה הרגו מחבלים מגדוד נוסייראת של החמאס והשמידו אמצעי לחימה ותשתיות תת-קרקעיות. למחרת, לפי מקורות צבאיים, צה\"ל ביצע פעולה חריגה בין מעבר כרם שלום לרפיח וציר פילדלפי. לפי דיווחים פלסטיניים צה\"ל הכניס נגמ\"שים וטנקים אל המרחב וביצע תמרון קצר. מחבלים פתחו לעברם באש והותקפו. עיקר המתקפה הקרקעית הייתה בדיר אל-בלח, בדרג'-תופאח ובח'אן יונס.\nחלה ירידה הדרגתית במספר השיגורים מהרצועה, מסיום ההפוגה. בשבוע הראשון שלאחריה (1 עד 7 בדצמבר) היו 75 שיגורים ביום (לא כולל שיגורים כושלים וירי לים ולעבר הכוחות המתמרנים), בשבוע השני – 23 שיגורים, בשלישי – 16 שיגורים, ובשבוע זה – 14 שיגורים ליום. ב-25 בדצמבר השתלט צה\"ל על מצבור אמצעי לחימה גדול ומפקדות טרור של חמאס ושל הגא\"פ. בנוסף, החמאס דחה את ההצעה של מצרים לתהליך מדורג בנוגע לשחרור החטופים עבור הפסקת המלחמה וויתור על השליטה על הרצועה (ישראל לא טענה שהיא תסכים להצעה כזו). במהלך השבוע השנים עשר למלחמה (23–30 בדצמבר), לאחר שצה\"ל השיג אחיזה מבצעית כמעט בכל צפון הרצועה, לרבות שג'אעייה, העמיק צה\"ל את התמרון לכיוון מרכז הרצועה, ואוגדה 36 נכנסה לאל-בורייג' שם לפי הערכות שכנו כ-1,000 מחבלים לפחות. מחנות המרכז של חמאס מונים בנוסף את אל-מע'אזי, נוסייראת ודיר אל-בלח, והם מהווים הפרדה בין העיר עזה לבין ח'אן יונס. בשלושת המחנות הללו, שוכנים ארבעה גדודי חמאס שהלחימה נגדם צפויה להימשך שבועות. ב-27 בדצמבר פתחו כוחות צוות הקרב של חטיבה 5 במבצע עוז וניר. תחת פיקודה של אוגדת עזה, פעלה החטיבה במרחב ח'ירבת אח'זעה בדרום רצועת עזה, משם יצאו המחבלים לניר עוז.בדצמבר 2023 חשפו כוחות יהל\"ם וצק\"ח 14 את אחת מדירות המסתור של יחיא סנוואר בעזה ומתחתה רשת מנהרות טרור בעומק של למעלה מ-20 מטר ואורך של 218 מטר. המנהרה כללה תשתיות חשמל, מים, אוורור וביוב ואף חדרי תפילה. היא שימשה את בכירי חמאס. ב-29 בדצמבר 2023, אחרי מיפוי המנהרות על ידי לוחמי סמור, פוצצו כוחות חיל ההנדסה הקרבית את מנהרות הטרור.\nבחצות שבין 31 בדצמבר ל-1 בינואר, עם כניסת השנה האזרחית החדשה, ירה חמאס מטח של 27 רקטות לעבר גוש דן, השפלה, חבל מודיעין ועוטף עזה. ב-1 בינואר דיווחו כוחות מגדוד 71 של חטיבה 55 כי הלוחמים השלימו את כיבוש העיר בני סוהילה שבנפת ח'אן יונס. באותו יום נהרג בתקיפה אווירית מפקד פלוגת הנוח'בה של דיר אל-בלח, עאדל מסמח. ב-4 בינואר, 3 אנשים שהוגדרו כנעדרים, התגלו כחטופים. ב-6 בינואר, דובר צה\"ל הודיע כי הושלם פירוק המסגרת הצבאית של חמאס בצפון הרצועה. צה\"ל תכנן מעבר לפשיטות ממוקדות בצפון הרצועה במקביל להמשך הלחימה העצימה בדרומה ומרכזה. גורמים אמריקניים העריכו שהיקף כוחות צה\"ל בצפון הרצועה היו פחות מ-25 אלף חיילים, כאשר בשיא התמרון היו במרחב כ-50 אלף חיילים. צה\"ל שלט בכ-60% משטח רצועת עזה.\n\nב-15 בינואר 2024 צה\"ל הוציא את אוגדה 36 (עוצבת געש) מרצועת עזה.\nבעזה נותרו שלוש אוגדות – אוגדה 162 (עוצבת הפלדה) נלחמה בצפון, אוגדה 99 (עוצבת הבזק) במסדרון נצרים במרכז הרצועה ואוגדה 98 (עוצבת האש) בח'אן יונס. לפי קצינים בצה\"ל, בכל תא שטח היה מדד שליטה של צה\"ל בהתאם לפגיעה בתשתיות חמאס, פירוק הגדודים, נוכחות אזרחים פלסטינים ותשתיות אזרחיות קיימות. לפי הערכות בצה\"ל, בצפון הרצועה חמאס לא שלט בכלל, בעיר עזה הוא ניסה להחזיר שליטה, בח'אן יונס חמאס היה בשליטה חלקית גבוהה, וברפיח הוא שלט באופן מלא. ב-19 בינואר, הלחימה נמשכה בצפון ובדרום הרצועה. למחרת, לוחמי צה\"ל מחטיבות 646 ו-179, בהכוונת אגף המודיעין, פשטו על מתחם תעשיית ייצור אמצעי לחימה בשכונת זייתון ובמרחבים בצפון רצועת עזה. ב-21 בינואר משימת ביתור הרצועה לשני חלקים, והשליטה במסדרון נצרים, הועברה מאוגדה 99 לחטיבת הנח\"ל, יחד עם כלל כוחות הלוגיסטיקה וההנדסה של אוגדה 162. בליל 23 בינואר השלימה אוגדה 98 את כיתור ח'אן יונס. באותו יום נפלו 21 חיילים באסון אל-מע'אזי, במהלכו נורו טיל נ\"ט ורקטת RPG לעבר מבנה בו שהו חיילי צה\"ל, מה שגרם לפיצוץ חומר הנפץ שלהם, וקריסת המבנה עליהם.\nבמהלך השבוע השישה עשר למלחמה (21–27 בינואר) תקפו כוחות צה\"ל קיני טרור במחנה הפליטים בח'אן יונס, שכונת אל-אמל בעיר ח'אן יונס. במהלך קרבות של חטיבת עוז נהרגו למעלה מ-100 מחבלים. צה\"ל הציג בפני הדרג המדיני מידע לפיו נציגים מוניציפליים שקשורים לחמאס החלו בשיקום היכולות האזרחיות בצפון הרצועה ובמרכזה. במסגרת השבוע השבעה עשר למלחמה (28 בינואר – 3 בפברואר) במרחב ח'אן יונס לוחמי חטיבת עוז הרגו חמישה מחבלים שאחד מהם היה חמוש ב-RPG. הלוחמים פשטו על יעדי טרור ואיתרו אמצעי לחימה. הלוחמים הרגו ארבעה מחבלים שנערכו לתקיפת צהל סמוך לבית החולים \"אל-אמל\". הלוחמים פשטו על מבנה ששימש כדירת מסתור של מחבלי גא\"פ ובה איתרו אמצעי לחימה. במרכז הרצועה, לוחמי צוות הקרב של חטיבת הנח\"ל הרגו עשרות מחבלים חמושים בהיתקלויות וכן בסיוע ירי טנקים שהוכוון על ידי הלוחמים והתצפיות בשטח. בנוסף, איתרו לוחמי החטיבה אמל\"ח רב במרחב.\nבפאתי שאטי שבצפון הרצועה, לוחמי צוות הקרב של חטיבה 5 הרגו מספר מחבלים חמושים בהיתקלויות שונות ואיתרו אמל\"ח רב במרחב. בנוסף איתרו הלוחמים משגרי רקטות, טילים, RPG, מטענים ורובי קלאצניקוב. בליל 29 בינואר אוגדה 162 יצאה לפשיטת פתע על יעדי טרור בשאטי. במהלך הלילה נהרגו יותר מ-30 מחבלים. באותו בוקר הודיע דובר צה\"ל כי צה\"ל פירק שניים מארבעת הגדודים בחטיבת ח'אן יונס של חמאס. סך הכול נהרגו במהלך הלחימה בח'אן יונס למעלה מ־2,000 מחבלים. בנוסף במהלך השבוע שחלף נעצרו מעל 300 מחבלים ופעילי טרור במערב ח'אן יונס. כמו כן, דובר צה\"ל הודיע כי אוגדה 98 מתמרנת מעל הקרקע ובתת-קרקע במקביל – כולל התקדמות של לוחמים בתוך המנהרות. על פי פרסומים, לוחמי אוגדה 98 התקדמו מרחק של קילומטר במרחב התת-קרקע ביממה אחת.\n\n ערך מורחב – הריגת הינד רג'ב\nב-29 בינואר התרחשה גם הריגתה של הינד רג'ב, ילדה פלסטינית בת 6, שנהרגה על ידי כוחות צה\"ל, יחד עם בני משפחתה ועם שני הפרמדיקים שנקראו להציל אותה. לפי הסהר האדום הפלסטיני, כוחות ישראליים תקפו בכוונה את האמבולנס שנשלח לחלץ את רג'ב בת ה-6, והרגו את שני הפרמדיקים שבו, יוסף זיינו ואחמד אל-מדהון, למרות העובדה שישראל קיבלה הודעה על שליחתו. לפי גרסת צה\"ל, לא היו חיילים באזור שבו נהרגה הילדה. אל-ג'זירה ערערה על הטענה, ודיווחה שהיו שלושה טנקים ישראלים באזור באותה עת, עובדה שאושרה על ידי חקירה מאוחרת יותר של הוושינגטון פוסט המבוססת על תמונות לוויין.\nב-3 בפברואר, כוחות פיקוד הדרום הרגו באמצעות תקיפות אוויריות כ-300 מחבלים. ב-5 בפברואר אוגדה 162 פתחה במבצע אוגדתי לסיכול ניסיונות שיקום היכולות הצבאיות של פלגי הטרור וחיסול כיסי ההתנגדות שנותרו בשכונת שאטי ובעיר עזה. הכוחות של האוגדה הרגו מאות מחבלים ועצרו עשרות מחבלים לצורכי חקירה ובפשיטות יזומות על יעדי הטרור אותרו אמצעי לחימה. המבצע תם לאחר עשרה ימים. ב-6 בפברואר הודיע דובר צה\"ל כי כוחות אוגדה 98 הלוחמים במרחב ח'אן יונס הרגו עשרות מחבלים ועצרו כ-80 חשודים במעורבות בטרור, וביניהם מספר מחבלים שלקחו חלק בטבח 7 באוקטובר. ב-11 בפברואר הודיע דובר צה\"ל כי לוחמי צוות הקרב של חטיבת גבעתי הנלחמים במערב ח'אן יונס הרגו בשבועות שקדמו לדיווח למעלה מ־100 מחבלים בהיתקלויות שונות.\n\n ערך מורחב – מבצע יד זהב\nבליל ה־12 בפברואר חילצו כוחות צה\"ל וימ\"מ, בעזרת הכוונה מודיעינית של שב\"כ, את שני החטופים פרננדו סימון מרמן ולואיס הר לאחר פשיטה על מבנה ברפיח. השניים נחטפו מקיבוץ ניר יצחק במהלך מתקפת הפתע שהביאה לפריצת המלחמה.\nב-15 בפברואר צה\"ל החל לפעול בבית החולים נאצר בח'אן יונס, ועצר עשרות חשודים בפעילות טרור ובהם כ-20 חשודים שהשתתפו בטבח 7 באוקטובר. באותו יום, חטיבת המילואים 646, שפעלה בח'אן יונס יצאה מהרצועה. חטיבה 646 הייתה חטיבת המילואים האחרונה שפעלה בח'אן יונס. צה\"ל תקף בעיקר מהאוויר יעדים במחנות הפליטים נוסייראת, אל-בורייג, מע'אזי, ודיר אל-בלח לאורך השבוע התשעה עשר למלחמה (11–17 בפברואר). כך גם ברפיח. במהלך השבוע העשרים למלחמה (18–24 בפברואר), הוצאה חטיבת המילואים האחרונה בחאן יונס, חטיבה 646, וצוות הקרב של חטיבה 401 פשט על שכונת זייתון בעיר עזה. ב-21 בפברואר נלחמו לוחמי יהל\"ם בתוואי מנהרות תת-קרקעי בח'אן יונס ששימש את בכירי חמאס. הלוחמים פרצו דלתות הדף, הרגו מחבלים ומיפו את המנהרות. לאחר מכן השמידו הלוחמים את המנהרות באמצעות חבלה. ב-26 בפברואר כוחות צק\"ח נח\"ל, יהל\"ם והנדסה קרבית חשפו תוואי מנהרות גדול ומסועף באורך 10 ק\"מ שחיבר בין צפון הרצועה למרכזה, מבניין בית החולים הטורקי (ער') שליד מחנות המרכז לאוניברסיטת אל-אסראא (ער') שבשכונת זייתון בדרום עזה.\nהתמרון בח'אן יונס ובשכונת זייתון שבעיר עזה נמשך לאורך השבוע העשרים ואחד למלחמה (25 בפברואר - 2 במרץ). הלחימה בוצעה גם באזור שחיבר בין צפון הרצועה לדרומה, שבו עדיין היה חיכוך עם מחבלים. לפי צה\"ל, אוגדה 98 הכריעה את חטיבת ח'אן יונס של חמאס בחודש האחרון, והפעולות שהצבא עוד ביצע באזור הזה העבירו את הלחימה גם בדרום הרצועה – הלכה למעשה – לשלב הבא. במסגרת הזו, צה\"ל ערך פשיטות חוזרות במוקדי חמאס, שכבר ספגו מכה קשה בתחילת המלחמה. מהבחינה הזו הסתיים החלק המשמעותי במערכה, שבצה\"ל כינה \"העצים\", ברוב חלקי הרצועה.\n\n ערך מורחב – אסון הסיוע ההומניטרי ברחוב א-רשיד בעזה\nבמהלך אסון הסיוע ההומניטרי ברחוב א-רשיד בעזה נהרגו לפחות 118 פלסטינים ועוד כ-760 נפצעו. האירוע התרחש כאשר אלפים מתושבי רצועת עזה עטו על משאיות סיוע הומניטרי ברחוב א-רשיד. ב-29 בפברואר, לפנות בוקר, נשלחו בין 18 ל-30 משאיות סיוע למעבר כרם שלום. המשאיות שייכות לאנשי עסקים פלסטינים מעזה, וסיפקו מזון לצפון עזה, בעוד שהאבטחה וארגון הסיוע נעשה על ידי ישראל. טנקים של צה\"ל ליוו את המשאיות ליעד. לפי גרסת צה\"ל, בזמן נסיעת המשאיות לעבר מוקדי החלוקה, התפתחה סביבן התקהלות אלימה של כ-12 אלף תושבים עזתים שבזזו את הציוד שהובילו; ההרוגים נספו כתוצאה מתדחוקת קהל, מנוסת עדר ודריסה כאשר ההמון שעט לכל עבר. בשולי האירוע, כוח צה\"ל ירה למוות בכעשרה פלסטינים שהתקרבו אליו בצורה מאיימת. לטענת הפלסטינים, אחרי שהגיעו המשאיות ואנשים הסתערו עליהן, התחילו כוחות צה\"ל \"לירות ללא הבחנה לתוך הקהל\", ובכאוס שנוצר אחרים נרמסו ונדרסו. לפי דיווחם של בית החולים אל-עוודה ובית החולים כמאל עדואן, אליהם פצועים רבים פונו, הגיעו פצועי ירי רבים. האו\"ם אישר שמספר רב של פצועים מירי טופלו בבית החולים שיפא. גם כן צוין כי אנשי האו\"ם לא היו נוכחים במהלך התקרית, מה שהקשה מאוד לדעת בדיוק מה קרה. האירוע כונה גם בשם \"טבח הקמח\".\n\n ערך מורחב – מבצע כתר המערב\nבמהלך השבוע העשרים ושניים למלחמה (3–9 במרץ) צה\"ל הרחיב את הלחימה בח'אן יונס לשני מוקדים נוספים שאליהם לא הגיע עד כה. היה מדובר בעיירה אל-קרארה שבמזרח ח'אן יונס, וב\"מדינת חמד\" פתחו לוחמי אוגדה 98 במבצע \"כתר המערב\". כמו כן, הסתיים המבצע הצבאי בשכונת זייתון. לוחמי צוות הקרב החטיבתי נח\"ל הרגו כ-20 מחבלים במרחב מחנות המרכז ב-4 במרץ, זאת באמצעות ירי צלפים, ירי פגזי טנקים וירי מכלי טיס מאוישים מרחוק.\nבלילה שבין 9 ל-10 במרץ צה\"ל הרג את מרואן עיסא, סגן ראש הזרוע הצבאית של החמאס. המנהרה בנוסייראת שבה שהה הופצצה באמצעות פצצות במשקל טונות רבות. ב-17 במרץ, פורסם כי בחמאס הודו בשיחות סגורות שהניסיון צלח ועיסא נקבר בהריסות ביחד עם ע'אזי אבו טמאעה מפקד חטיבת מחנות המרכז של ארגון הטרור שנהרג אף הוא. אינדיקציות נוספות הצביעו כי הסיכול הצליח. ב-26 במרץ אישר דובר צה\"ל שעיסא נהרג באותו סיכול ממוקד.\nהוערך באותה העת כי בצפון ומרכז הרצועה נשארו 4,000–6,000 מחבלים. ב-16 במרץ דיווח דובר צה\"ל כי בשבועיים שקדמו לדיווח לוחמי צק\"ח נח\"ל הרגו מעל ל-250 מחבלים בקרבות בצפון ובמרכז הרצועה. עוד דווח כי לוחמי צוות הקרב בשיתוף עם גדוד 601 איתרו והשמידו מספר אתרים צבאיים משמעותיים של חמאס ואיתרו בין היתר רקטות, מחסני אמצעי לחימה, משגרים ומערכות הפעלה ששימשו את הארגון.\n\n ערך מורחב – מבצע ניתוח מקומי\nלפנות בוקר 18 במרץ 2024 החל מבצע ניתוח מקומי שבו פשטו כוחות מיוחדים של צה\"ל ושירות הביטחון הכללי שכללו את שייטת 13 ויחידה 504 של אמ\"ן על בית החולים שיפא לאחר שהתקבל מודיעין שלפיו חמאס הקים מפקדה בבית החולים והשתמש בו לצורכי טרור. כוחות של אוגדה 162, בהובלת צק\"ח 401, הכולל גדודים של חטיבת הנח\"ל וחטיבת גבעתי, כיתרו את המתחם. במהלך הפעילות התנהלו חילופי אש כבדים במתחם שבו שהו אלפי עקורים, שבהם נהרגו שלושה חיילים. בפעולה נהרגו כ-400 פלסטינים, בהם כ-200 מחבלים, ביניהם פאא'ק מבחוח, ראש מנהלת המבצעים בביטחון הפנים של חמאס, ונעצרו כ-800 חשודים, מהם מעל 500 מחבלים, בהם בכירים רבים בחמאס ובגא\"פ כגון מחמוד קוואסמה, שהיה מעורב בחטיפת שלושת הנערים ב-2014, מפקדי מטה הגדה של חמאס, מפקדים בגא\"פ ובכירים נוספים. בסריקות נמצאו בבית החולים אמל\"ח רב וכספים (למעלה מ-11 מיליון ש\"ח) שיועדו לטרור. בנוסף תפסו כוחות צה\"ל והשב\"כ בבית החולים חומר מודיעיני רב ואיכותי. במקביל לפעולה הצבאית, הכניס צה\"ל סיוע הומניטרי לבית החולים, שכלל מי שתייה, מזון, ציוד רפואי וגנרטור. המבצע הסתיים ב-1 באפריל 2024.\n\nלוחמי יחידת אגוז פשטו על משרדו של סמג\"ד בחטיבת ח'אן יונס, אחמד כלאב, כחלק ממבצע \"כתר המערב\". בהכוונה מודיעינית של השב\"כ, צה\"ל הרג בסיכול ממוקד שורה של בכירים בחטיבת רפיח של חמאס. הבכירים היו שליחי הנהגת חמאס ברפיח, ריכזו את פעילות חמאס במרחב רפיח והיו אחראים בין היתר על הקשר עם המחבלים בשטח. ב-20 במרץ כוחות צה\"ל תקפו חולייה של חמאס שהייתה בדרכה לבזוז סיוע הומניטרי בצפון הרצועה, והרגו 23 מחבלים. בליל 23 במרץ, צה\"ל ושב\"כ פתחו במבצע בהובלת אוגדה 98, בשכונת אל-אמל שבמערב ח'אן יונס.\n\nביום שני, 25 במרץ, קיבלה מועצת הביטחון של האו\"ם את החלטה 2728 שקוראת להפסקת אש מיידית ברמדאן, להשבת 130 בני הערובה שנחטפו מתחומי ישראל ומוחזקים בעזה, ולהרחבת הסיוע ההומניטרי לאוכלוסייה ברצועת עזה. בבוקר 1 באפריל כוחות צה\"ל עזבו את בית החולים שיפא וסביבתו לאחר השלמת מבצע ניתוח מקומי. ב-7 באפריל אוגדה 98 יצאה מח'אן יונס והלחימה ברצועה עברה להתבצע במלואה באמצעות פשיטות ומבצעים ממוקדים מבוססי מודיעין. ברצועת עזה נותרו שתי חטיבות בלבד, חטיבה 401 של חיל השריון וחטיבת הנח\"ל, יחד עם מסגרות מוקטנות מחטיבות נוספות, תחת אוגדה 162. הכוחות הללו פעלו במסדרון נצרים המבתר את רצועת עזה לשניים והיו פרוסים מחדש סביב הרצועה, זאת לאחר הקמת רצועת ביטחון חדשה שנערכה במהלך בחודשים הקודמים.\nחטיבת ח'אן יונס של חמאס חדלה מלהתקיים כמסגרת צבאית מתפקדת. במשך חודש וחצי שקדמו ליציאתם, הכוחות בח'אן יונס פעלו במתכונת של פשיטות ממגננים שמוקמו בתוכה. לאחר יציאת הכוחות, זוהו פעילי חמאס שהתחילו בשיקום שליטתם בעיר. התקיפות מהאוויר נמשכו. לפי ראש הממשלה, צה\"ל חיסל 19 גדודים מתוך 24 גדודים של החמאס. בליל 11 באפריל, צה\"ל החל בפעולה במחנה הפליטים נוסייראת שבמרכז רצועת עזה. בהודעת צה\"ל נאמר כי אוגדה 162 החלה במהלך הלילה במבצע ממוקד במרכז הרצועה. ב-12 באפריל נהרג אחראי הבט\"פ במרחב ג'באליה של ארגון הטרור חמאס, רדואן מחמד עבדאללה רדואן. ב-14 באפריל כוחות צה\"ל בפיקוד חטיבה 401 הקימו גשר הנדסי לחציית נחל הבשור, העובר בתוך רצועת עזה, במסגרת המבצע במרכזה. בהמשך השבוע צה\"ל סיים את המבצע בפאתי נוסיראת, ויצא מהמרחב. בלילה שבין 21 ל-22 באפריל, החלה אוגדה 162 בהובלת צוות הקרב של חטיבת הנח\"ל, במבצע לסיכול טרור במרחב מסדרון מרכז רצועת עזה.\nב-23 באפריל פרסמה סוכנות הידיעות AP צילומי לוויין של מתחם אוהלים חדש שנבנה בדרום הרצועה. זאת, על רקע דיווחים שצה\"ל נערך למבצע קרקעי ברפיח. בתגובה לכך, חמאס העביר כוחות לאזור ומילכד צירים. באותו היום פורסם כי צה\"ל ייכנס לשתי שכונות בעיירה בית לאהיה, שמהן שוגרו באותו יום מטחים לזיקים, אשקלון ושדרות. תושבי השכונות נדרשו להתפנות. ב-25 באפריל אוגדה 162 בהובלת חטיבת הנח\"ל, שפעלה בחודשים הקודמים במסדרון נצרים שבמרכז הרצועה, יצאה מהאזור כדי להיערך למבצע ברפיח. שתי חטיבות מילואים בפיקוד אוגדה 99 החליפו במרכז הרצועה את הכוח היוצא. ב-25 באפריל הודיע הפנטגון כי צבא ארצות הברית החל בבניית הרציף הימי מול חופי העיר עזה, שעל הקמתו כדי לסייע למצוקת הרעב של העזתים הודיע הנשיא ג'ו ביידן לפני שבעה שבועות.\nב-28 באפריל הודיע דובר צה\"ל תת-אלוף דניאל הגרי בשפה האנגלית לתקשורת הזרה כי \"במהלך השבועות האחרונים כמות הסיוע ההומניטרי שהועברה לרצועת עזה גדלה מאוד\". לדבריו, \"יותר סיוע מועבר לרצועת עזה מאשר שהועבר אי פעם. בימים הקרובים כמות הסיוע שתועבר לעזה תמשיך לגדול עוד יותר\". ב-29 באפריל פורסם כי בשבוע האחרון הושמדו שתי מנהרות טרור במרחב בית חאנון. ב-30 באפריל פרסם דובר צה\"ל כי אוגדה 98 ואוגדה 162 נערכות להמשך המלחמה ברצועת עזה. ב-1 במאי, לראשונה מפרוץ המלחמה, מעבר ארז נפתח להכנסת סיוע הומניטרי. ב-4 במאי נהרג אימן זערב, ממפקדי חטיבת רפיח של הגא\"פ. אימן פיקד על מתקפת הטרור ביישוב ובמוצב סופה של מחבלי הנח’בה בגא\"פ ב-7 באוקטובר.\n\n ערכים מורחבים – קרב רפיח (2024), קרב ג'באליה השני (2024)\n\nב-6 במאי 2024 צה\"ל החל לפעול במזרח רפיח והשתלט על צידו העזתי של מעבר רפיח. כמו כן, הוא פעל שוב בשכונת זייתון שבעיר עזה. לאחר מכן, שאף לפעול שוב באזורים מסוימים בצפון הרצועה: ג'באליה, בית חאנון ובית לאהיה. החלו תקיפות מהאוויר במרחב ג'באליה – זאת לקראת פשיטה על עיר שבצפון הרצועה.\nב-5 במאי בשעות הצהריים נורה מטח של פצצות מרגמה לעבר היערכות של צה\"ל בסמוך לכרם שלום. מהירי נהרגו ארבעה חיילי צה\"ל ונפצעו 11 חיילים. בתגובה מידית מטוסי קרב תקפו את המשגר שביצע את השיגורים ומבנה צבאי במרחב השיגור. מעבר כרם שלום נסגר למעבר משאיות ונפתח מחדש ב-8 במאי. ב-6 במאי, צה\"ל החל בפינוי שכונות מזרחיות ברפיח, זאת בנוסף לתקיפות אוויריות שביצע צה\"ל בלב רפיח במהלך הלילה. בערב פרסמו גורמים פלסטיניים כי טנקים נכנסו למזרח העיר. דובר צה\"ל הודיע כי כוחות צה\"ל תוקפים ופועלים נגד מטרות של חמאס באופן ממוקד במזרח רפיח. על פי דיווחים פלסטינים, כוחות צה\"ל פעלו במחנה הפליטים תל א-סולטאן ברפיח. במקביל, החלו כוחות אוגדה 162 להתקדם לציר פילדלפי, ליד מעבר רפיח, שם לפי הפלסטינים התנהלה לחימה בגבול עזה–מצרים. ב-7 במאי, בבוקר, פורסם כי צה\"ל השתלט על מעבר רפיח מצידו העזתי.\nב-8 במאי בבוקר נפתח מעבר כרם שלום לסיוע הומניטרי. ב-9 במאי הודיע נשיא ארצות הברית ג'ו ביידן כי אם ישראל תרחיב את הפעולה ברפיח, היא לא תקבל משלוחים של פצצות ופגזים. למרות שצה\"ל כבר השתלט על השכונות המזרחיות של רפיח ונכבש גם מעבר רפיח - ביידן מציין שישראל \"עוד לא נכנסה לרפיח\", ואם זה יקרה – \"לא אספק את הנשק ששימש בעבר להתמודדות עם הערים ברצועה\". ב-9 במאי פתח צה\"ל במבצע בהובלת אוגדה 99 במרחב זיתון שבמרכז הרצועה, להמשך פירוק תשתיות טרור ופגיעה במחבלים במרחב. המבצע החל במטס תקיפה של מטוסי קרב של חיל האוויר שבמהלכו נתקפו כ-25 מטרות טרור. ב-10 במאי כוחות אוגדה 162 המשיכו לפעול במזרח רפיח. אותרו מספר פירי מנהרות תת-קרקעיות במרחב. באזור מעבר רפיח נהרגו מספר חוליות מחבלים בקרבות פנים אל פנים ובסגירות מעגל מהאוויר. כלי טיס תקפו מספר מרחבים ברפיח מהם שוגרו בימים האחרונים רקטות ופצמ\"רים לעבר שטח ישראל ומעבר כרם שלום. במרחב זייתון שבמרכז הרצועה, נמשכה הלחימה של חטיבת הנח\"ל ושל חטיבה 2. 4 לוחמים מחטיבת הנח\"ל נהרגו מפיצוץ מטען בשכונת זייתון.\nב-11 במאי פורסם כי לוחם נוסף מחטיבת הנח\"ל נהרג באותו אזור. בערב שוגרו למעלה מ-14 רקטות ארטילריות מרפיח בשני מטחים על אזור באר שבע, אישה נפצעה קל מרסיסים. השיגורים ביטאו עלייה בכמות הירי תלול המסלול על רקע הקרב. על רקע הודעת הנשיא ביידן מ-9 במאי שרי קבינט המלחמה והקבינט המדיני-ביטחוני אישרו ב-10 במאי להעמיק את הפעולה ברפיח. לשרים הוגדר שמדובר בפעולה \"מוגבלת\" כפי שהוגדר בהודעת דובר צה\"ל עם פתיחת המבצע ברפיח. ב-11 במאי קרא צה\"ל לאוכלוסייה האזרחית במזרח רפיח להתפנות אל המרחב ההומניטרי המורחב במוואסי. כמו כן קרא צה\"ל לאוכלוסייה האזרחית בג'באליה וקרבתה להתפנות אל המחסות במערב העיר עזה. כוחות צה\"ל בפיקוד אוגדה 162 המשיכו בפעילות במזרח רפיח. כלי טיס תקפו והשמידו עשרות מטרות טרור ברחבי הרצועה. בצפון הרצועה לוחמי צק\"ח הנח\"ל העמיקו את הפעילות בשכונת זייתון. ב-11 במאי צה\"ל השמיד באופן סופי את נמל התעופה הבין-לאומי יאסר ערפאת ברפיח.\n\nבשבוע השלושים ושניים למלחמה (12 במאי – 18 במאי) צה\"ל פתח במבצע באזור ג'באליה שבצפון הרצועה - קרב ג'באליה השני. לקראת סוף השבוע סיים את המבצע בזייתון. ב-12 במאי דווח כי צה\"ל פועל בשלושה מוקדים מרכזיים, בשניים מהם כבר פעל בעבר – ג'באליה, שם החלה הפעולה בלילה בין 11 ל-12 במאי, בזייתון, ובמזרח רפיח. לראשונה כוחות צה\"ל נכנסו אל מחנה הפליטים בעיר, שם חמאס פעל לשיקום תשתיות הטרור שלו בתוך מחנה הפליטים. ב-12 במאי נפתח לראשונה מעבר \"ארז מערב\" בין ישראל לרצועה, על אף שטרם הסתיימו העבודות עליו. במהלך היום צפויות להיכנס כ-40 משאיות סיוע הומניטרי דרך מעבר זה. ב-14 במאי דווחה סוכנות רויטרס כי טנקים של צה\"ל המשיכו להתקדם במזרח העיר רפיח והיו באזור מגורים ממערב לדרך סלאח א-דין.\nבמהלך יום הזיכרון לחללי מערכות ישראל ויום העצמאות פעלו כוחות צה\"ל בשלושה מוקדים ברצועת עזה. אוגדה 98 פעלה בג'באליה, אוגדה 99 פעלה בזייתון ואוגדה 162 פעלה במזרח רפיח. במהלך יומיים אלו נהרגו בקרבות למעלה מ-100 מחבלים וחייל צה\"ל נהרג ברפיח. בערב דובר צה\"ל חשף תיעוד של מחבלי חמאס משתמשים ופועלים מתוך מתקנים, מבנים וכלי רכב של אונר\"א. מעבר רפיח עדיין היה סגור למעבר סיוע הומניטרי. ישראל טענה שמצרים הייתה אחראית לסגירה ומצרים טענה שישראל הייתה אחראית לכך. ב-15 במאי הסתיימה פשיטת צה\"ל על שכונת זייתון שבדרום העיר עזה. כוחות חטיבות הנח\"ל, 2 ו-679. השלימו את יציאתם מהשכונה. בג'באליה, חמישה לוחמי צנחנים נהרגו מירי טנקים של צה\"ל. נמשכת התקיפה של אוגדה 98 בג'באליה. הם נלחמו בסמטאות מחנה הפליטים ג'באליה. חייל צה\"ל נהרג בתאונה מבצעית ליד אנדרטת החץ השחור.\nבשעות הערב הודיע דובר צה\"ל, תת-אלוף דניאל הגרי, כי גופותיהם של שני לוק, עמית בוסקילה ויצחק גלרנטר, שנחטפו לעזה ב-7 באוקטובר מאזור המסיבה ברעים, הוחזרו בלילה האחרון לישראל במבצע מיוחד בצפון הרצועה. גם גופת החטוף רון בנימין הוחזרה לישראל באותו המבצע. לוחם צה\"ל מחטיבת הצנחנים נפל בקרב במהלך פעילות מבצעית באזור ג'באליה בצפון רצועת עזה. באותו היום הורחבה הלחימה בג'באליה, ואוגדה 98 העמיקה את השליטה המבצעית באזור. חטיבה 7 הובילה את ההתקפה האוגדתית על ג'באליה ונלחמה בלב העיר. לוחמי חטיבה 7 והצנחנים איתרו בעיר עשרות קני רקטות ארוכות טווח שכוונו למרכז הארץ. הכוחות דווחו על לחימה בעוצמה גבוהה ועל התנגדות משמעותית של חמאס.\nב-18 במאי הודיע דובר צה\"ל כי כוחות צוות הקרב של חטיבת הצנחנים נלחמים באופן עצים בלב העיר ג'אבליה בשכונות בהן צה\"ל לא פעל בעבר וכי צוותי הקרב של חטיבות גבעתי, 401 וקומנדו ממשיכים לפעול במזרח רפיח בפיקוד אוגדה 162. שני לוחמי גבעתי, נהרגו במזרח רפיח לאחר שמטען חבלה שהוטמן בפיר מנהרה הופעל על הכוח בעת שנכנסו אליה.\nבשבוע השלושים ושלוש למלחמה (19 במאי – 25 במאי) צק\"ח 7 המשיך להילחם בלב העיר ג'באליה. נתקל במחבלים והשמיד משגרים. כוחות חיל האוויר תקפו עשרות מטרות טרור. באחת התקיפות כלי טיס של חיל האוויר, בהכוונת חטיבת האש 215, הרג שני מפקדים בדרג הטקטי של חמאס שנערכו לפגוע בכוחותינו במרחב רפיח. כוחות אוגדה 99 המשיכו לפעול במרכז הרצועה. כוחות אוגדה 162 המשיכו בלחימה ברפיח. כוחות אוגדה 98 המשיכו בלחימה בלב ג'באליה.\n\nב-20 במאי אוגדה 162 העמיקה את הלחימה באזור רפיח וחטיבת הקומנדו החלה לפעול בשכונת ברזיל בפאתי העיר. לפי הערכות כ-950 אלף מתושבי האזור התפנו למתחמים הומניטריים ייעודיים שהוכנו מראש, בעיקר במערב חאן יונס ובדיר אל-בלח שבמרכז הרצועה. במרחב רפיח פועלות ארבע חטיבות, שלוש מהן סדירות, קומנדו, גבעתי ו-401 של חיל השריון, וחטיבת מילואים אחת, 12 (הנגב). צה\"ל שולט על כמחצית מציר פילדלפי בחלקו הדרום-מזרחי שגובל עם סיני. במקביל לפעילות ברפיח, הפשיטות של צה\"ל נמשכות גם בצפון הרצועה ובמרכזה, ולפעולה במחנה הפליטים בג'באליה (שם פועלת אוגדה 98) הצטרפה ביממה האחרונה פשיטה חטיבתית על שכונת סאברה בעיר עזה.\nב-22 במאי דווח כי המודיעין האמריקני מעריך כי כשליש ממחבלי חמאס נהרגו מאז 7 באוקטובר, וכי שני שלישים מהמנהרות של ארגון הטרור ברצועת עזה נותרו שלמות. צה\"ל ממשיך להגביר את הפעילות ברפיח ומפעיל היום בתוך רפיח תחת אוגדה 162 חמש חטיבות בהם חטיבת הקומנדו, חטיבת שריון, ושלוש חטיבות חי״ר: חטיבת הנגב, גבעתי והנח״ל. לפי רויטרס, כוחות צה\"ל נמצאים בפאתי המחנה יבנא שבמרכז רפיח - שם מתנהלת לחימה עזה. ב\"וול סטריט ג'ורנל\" דווח, מפי גורמים מצריים, כי צה\"ל שולט ב-70% מציר פילדלפי. כלי טיס ומטוסי קרב של חיל האוויר תקפו כ-130 מטרות טרור ברחבי רצועת עזה. לפי אונר\"א, כ-800 אלף בני אדם נמלטו מרפיח בתקופה האחרונה. בישראל אומרים שהנתון גבוה עוד יותר, ומגיע לכמיליון. חלק ניכר סיוע ההומניטרי שמגיע לרצועה דרך המזח האמריקאי בעזה נבזז ולא מגיע ליעדו. 3 חיילי צה\"ל נהרגו בקרבות בצפון רצועת עזה.\nעד 23 במאי נחשפו יותר מ-10 מנהרות הברחה בין עזה למצרים, מתחת לציר פילדלפי. חלק מהן הושמדו. 3 לוחמי גדוד 50 של חטיבת הנח\"ל, נפלו בקרב בדרום הרצועה כתוצאה מפיצוץ מטען במבנה ממולכד.\nבלילה שלפני 24 במאי חולצו מג'באליה גופותיהם של שלושה חטופים: חנן יבלונקה, מישל ניסנבאום ואוריון הרננדז. ממידע מודיעיני עלה כי השלושה נרצחו במהלך מתקפת הטרור של חמאס ב-7 באוקטובר וגופותיהם נחטפו מעיקול מפלסים לעזה.\nאוגדה 98 המשיכה לפעול בצפון הרצועה, צוותי הקרב החטיבתיים של הצנחנים, 460 ו-7, חיסלו מחבלים ואיתרו אמצעי לחימה במרחב. צוותי הקרב החטיבתיים של אוגדה 162, אליהם הצטרף צק\"ח ביסל\"ח, המשיכו בפעילות במרחב רפיח. כוחות צוותי הקרב של חטיבות 401 והנח\"ל פעלו במהלך הלילה על ציר פילדלפי מול יעדי ותשתיות טרור. כוחות אוגדה 99 בהובלת צוות הקרב של חטיבה 679 הרחיבו את פעילותם במרכז הרצועה. בחודש זה נלחמה חטיבת כרמלי ברצועת עזה בהובלת אוגדה 99. החטיבה פעלה במרחב המסדרון ולקחה חלק במבצע שהתקיים בשכונת זייתון בה חיסלו הכוחות קרוב למאה מחבלים והשמידו מאות מטרות טרור.\nב-26 במאי שוגרו מרפיח 8 רקטות לעבר גוש דן והשרון (בפעם הראשונה לאחר הפסקה של 4 חודשים). חמאס לקח אחריות על ירי הרקטות. המשגר ממנו נורו הרקטות אשר מוקם בין מסגד לבית ספר, שוגר כ-800 מטרים מכוחות צה\"ל, נתקף על ידי מטוסי קרב של חיל האוויר בשיתוף כוחות עוצבת הפלדה והושמד זמן קצר לאחר השיגור. חטיבת גבעתי יצאה בלילה שבין ה-25 ל-26 במאי מהאזור שבו פעלה בפאתיה המזרחיים של רפיח. ברפיח עדיין יש ארבעה צוותי קרב חטיבתיים מהנח\"ל, 401, 12 והקומנדו – כולם תחת אוגדה 162. בסוכנות הידיעות רויטרס דווח בסוף השבוע כי טנקים של צה\"ל מתקדמים עמוק יותר אל תוך רפיח. הפלסטינים מדווחים על התקדמות טנקים לעבר בית החולים האמירתי ברפיח, שנמצא בשכונת תל א-סולטאן. לוחם בגדוד נצח יהודה בחטיבת כפיר, נפטר מפצעיו לאחר שנפצע באורח קשה ב-22 במאי בקרב בצפון רצועת עזה. לוחם נוסף מגדוד רותם שבחטיבת גבעתי נפל בקרב בצפון רצועת עזה.\nעוד ב-26 במאי – צק\"ח צנחנים הובילו התקפה חטיבתית במרחב השוק הישן והחדש בלב ג'באליה. הכוחות נטרלו והשמידו בתים ממולכדים ומטענים, וחיסלו כמאה מחבלים בעשרות קרבות. לוחמי צק\"ח 679 באוגדה 99 המשיכו בפעולה במרכז הרצועה.\n\nבלילה בין ה-26 ל-27 במאי כלי טיס של חיל האוויר, בהכוונה מודיעינית של אמ\"ן ושב\"כ, חיסלו את המחבל יאסין רביע, ראש מטה הגדה של חמאס והמחבל ח'אלד נג'אר, בכיר במטה הגדה באזור תל א-סולטאן שברפיח. בתקיפה נהרגו 45 פלסטינים ורבים נפצעו כתוצאה משריפה שפרצה במחנה אוהלים לעקורים.\nב-27 במאי התפתחו חילופי אש בין צה\"ל לכוחות מצריים באזור מעבר רפיח וחייל מצרי נהרג. בצה\"ל טענו כי מי שפתחו באש היו המצרים - וצה\"ל השיב.\nב-29 במאי צה\"ל השיג שליטה מבצעית על ציר פילדלפי כולו מלבד חלק קטן מאוד ליד החוף באזור תל א-סולטאן שנשלט מרחוק על ידי הכוחות. 20 מנהרות אותרו על הציר שחלקן חוצות בין רצועת עזה לשטח מצרים, ובהם 82 פירים. הכוחות איתרו לאורך הציר עשרות רקטות מוכנות לשיגור לשטח ישראל בבורות שיגור ובמבנים ארעיים שהוצבו שם בטווחים של 10 עד 40 מטרים מהגדר עם מצרים. בנוסף לכך 3 חיילים, סמ\"ר אמיר גלילוב, סמ\"ר אורי בר וסמ\"ר עידו אפל, נהרגו מפיצוץ מטען רב עוצמה במבנה ברפיח.\nב-30 במאי המשיכו כוחות אוגדה 98 לפעול בלב מחנה ג'באליה. כוחות אלה השמידו את תוואי המנהור ממנו חולצו בשבוע שעבר שבעה חללים חטופים. זאת, לאחר שנשלל כל חשד להימצאות חטופים נוספים במרחב. אוגדה 99 בהובלת צוות הקרב החטיבתי 679 המשיכה לפעול במרכז הרצועה. כוחות אוגדה 162 המשיכו לפעול במרחב רפיח בו אותרו ביממה האחרונה תשתיות טרור ואמצעי לחימה, בהם עמדות נ\"ט, פירי מנהרות, מחסן אמל\"ח, מטענים ועוד. מטוסי קרב של חיל האוויר תקפו למעלה מ-50 מטרות ברחבי הרצועה. לוחם בגדוד 101 בחטיבת הצנחנים, נפל בקרב בצפון רצועת עזה. לוחם בגדוד סיור 6828 של חטיבת ביסל\"ח (828), נפל בקרב בצפון רצועת עזה. לוחם בסיירת גבעתי, נפל בקרב בדרום הרצועה. בנוסף הג'יהאד האיסלאמי פרסם סרטון של החטוף סשה טרופנוב.\nב-31 במאי 2024 כוחות אוגדה 98 השלימו את משימתם בג'באליה ויצאו מהשטח. הכוחות הרגו מאות מחבלים בקרבות עצימים והיתקלויות מטווח קרוב, הרסו עשרות תשתיות טרור ומתחמי לחימה. הכוחות השמידו יותר מ-10 קילומטרים של תוואי תת-קרקע. בקרבות נהרג מג\"ד בית חאנון ומחבלים נוספים ששהו עימו. כוחות האוגדה חילצו שבעה חללים שנחטפו לעזה ב-7 באוקטובר והשיבו אותם לקבורה בישראל. בהכוונת מכלול האש של אוגדה 98, בוצעו יותר מ-200 תקיפות אוויריות שבמהלכן נהרגו עשרות מחבלים, רובם בדרג הפיקוד בחמאס. 10 לוחמי צה\"ל נהרגו בקרב.\n\nב-3 ביוני כוחות אוגדה 162 המשיכו בלחימה במרחב רפיח, כוחות אוגדה 99 המשיכו לפעול במרכז הרצועה, ומטוסי קרב של חיל האוויר תקפו למעלה מ-50 מטרות טרור. נציגי צה\"ל הודיעו למשפחותיהם של חיים פרי, יורם מצגר, עמירם קופר ונדב פופלוול, אשר נחטפו לשטח רצועת עזה, כי הם אינם בין החיים וגופותיהם מוחזקות בידי ארגון הטרור חמאס. כמו כן אותרה גופתו של דולב יהוד בקיבוץ ניר עוז, זאת לאחר חקירה מאומצת של יחידת אית\"ן בשיתוף אנתרופולוגים ולאחר זיהוי מדעי.\nב-5 ביוני החלה אוגדה 98 בפעילות ממוקדת במרחבים מזרח אל בוריג' ומזרח דיר אל בלח, בעל ובתת הקרקע במקביל. הפעילות נפתחה במטסי תקיפות של חיל האוויר. אוגדה 162 המשיכה בלחימה במרחב רפיח. מטוסי קרב תקפו בלילה בהכוונת כוחות אוגדה 99, אגף המודיעין ושב\"כ מתחם ששימש את חמאס הממוקם בתוך בית ספר של אונר\"א באזור מחנה הפליטים נוסייראת. בצה\"ל אמרו כי במתחם שהו מחבלי חמאס והג'יהאד האיסלאמי אשר השתייכו לכוחות הנוחבה ולקחו חלק בטבח ביישובי העוטף. טרם התקיפה ננקטו צעדים בכדי לצמצם את הסיכוי לפגיעה בבלתי מעורבים. בוצעו בדיקות חוזי מהאוויר, שימוש בחוזי מדויק ומידע מודיעיני נוסף. הפלסטינים טענו שלפחות 39 בני אדם נהרגו בתקיפה.\nב-6 ביוני מוקדם בבוקר התגלו מספר חשודים שהתקרבו מרצועת עזה לגבול ישראל באזור רפיח. כוח שביצע סריקות במרחב נתקל במחבלים. חייל צה\"ל נפל בהתקלות זו. כלי טיס של חיל האוויר תקף את המחבלים והרג שניים מהם. מחבל נוסף נהרג בירי טנקים. כוחות אוגדה 98 המשיכו בהתקפה במזרח אל בוריג' ובמזרח דיר אל בלאח. כוחות אוגדה 162 המשיכו בפעילות במרחב רפיח. הכוחות איתרו מספר פירי מנהרות ופעלו להשמדתם. אוגדה 99 המשיכה לפעול במרכז הרצועה. מטוסי קרב וכלי טיס של חיל האוויר תקפו עשרות מטרות טרור ברצועת עזה.\nעוד ב-6 ביוני פרסם דובר צה\"ל את שמותיהם של 9 מחבלים שנהרגו בתקיפה בבית הספר, והודיע שצה\"ל עוסק באימות זהותם של מחבלים נוספים. על פי דובר צה\"ל, חיל האוויר השתמש בנשק מדויק כדי לפגוע בשלוש כיתות ספציפיות בבית הספר בהן שהו מחבלים והתקיפה בוצעה לאחר שווידאו היטב שאין נשים או ילדים בכיתות הללו. ב-7 ביוני עדכן דובר צה\"ל כי אומתה עד כה זהותם של 17 מחבלים שנהרגו בתקיפה.\nב-10 ביוני, ארבעה לוחמי צה\"ל נהרגו ו-11 נפצעו בפיצוץ מטען שהקריס מבנה גדול על כוח מסיירת גבעתי בשכונת שאבורה ברפיח. ב-15 ביוני 2024 במהלך פעילות בתל א-סולטאן ברפיח, נמ\"ר הנדסי של גדוד 601 של חיל ההנדסה הקרבית נפגע ממטען גחון או טיל נ\"ט ששיגר חמאס. כתוצאה מהפגיעה נהרגו סגן מפקד פלוגה בגדוד 601 סרן ווסים מחמוד וכן 7 לוחמים נוספים מגדוד ההנדסה 601.\nכוחות אוגדה 98 המשיכו בלחימה במזרח אל בוריג' ובמזרח דיר אל בלאח. כוחות אוגדה 99 המשיכו לפעול במרכז הרצועה. לוחמי אוגדה 162 המשיכו בלחימה במרחב רפיח. הלוחמים איתרו במהלך פשיטות ביממה האחרונה פירים ואמצעי לחימה, כלי טיס של חיל האוויר תקפו בהכוונת אגף המודיעין, שב\"כ ופיקוד הדרום, מכולה בה שהו מחבלים ששימשה את חמאס שמוקמה במרחב בית ספר \"אסמאא\" של אונר\"א במרחב שאטי. טרם התקיפה ננקטו צעדים בכדי לצמצם את הסיכוי לפגיעה באזרחים. התקיפה בוצעה באמצעות שימוש בחימוש מדויק, שהוביל לפגיעה מדויקת במחבלים. העיתון הקטארי \"אל-ערבי אל-ג'דיד\" דיווח כי צה\"ל השלים את ההשתלטות על ציר פילדלפי כולו - עד הים.\n\n ערך מורחב – מבצע ארנון\n\nב-8 ביוני נערך מבצע ארנון – כוחות צה\"ל, ימ\"מ, ושב\"כ חילצו במבצע ארבעה חטופים חיים ממחנה נוסיראת - נועה ארגמני, שלומי זיו, אלמוג מאיר ואנדרי קוזלוב במבצע החילוץ נפל לוחם ימ\"מ פקד ארנון זמורה. ראש הממשלה בנימין נתניהו הודיע כי מבצע החילוץ ייקרא \"מבצע ארנון\", במקום \"זרעי קיץ\", על שמו של פקד ארנון זמורה. לטענת חמאס יותר מ-210 פלסטינים נהרגו בתקיפות של צה\"ל במחנה הפליטים נוסייראת - משם חולצו ארבעת החטופים.\nב-22 ביוני נטען שרא'אד סעד, ראש אגף המבצעים של חמאס, חוסל בתקיפה של חיל האוויר במרחב שאטי בעיר עזה.\n\n ערך מורחב – קרב שג'אעייה (2024)\nב-27 ביוני כוחות אוגדה 98 החלו במבצע אוגדתי במרחב שג'אעייה, זאת בעקבות מידע מודיעיני המעיד על הימצאות מחבלים ותשתיות טרור במרחב. במהלך הלילה, צוותי הקרב של חטיבת הצנחנים וחטיבה 7 החלו לפעול ופשטו על תשתיות טרור במרחב. במקביל לכניסת הכוחות, כלי טיס של חיל האוויר בשיתוף עם מכלול האש של אוגדה 98 תקפו עשרות תשתיות טרור של חמאס. לפעולה קדמו מספר תקיפות אוויריות משמעותיות בצפון רצועת עזה, במהלכן נהרגו עשרות מחבלים שהסתתרו בבתי ספר ומתקנים ששימשו את ארגון אונר\"א. המבצע הסתיים ב-10 ביולי, הושמדו בו 8 מנהרות טרור באורך 6 ק\"מ וחוסלו בו למעלה מ-150 מחבלים.\n\n ערך מורחב – התקיפה הישראלית באל-מוואסי\nב-13 ביולי כלי טיס של חיל האוויר הישראלי בהנחיית שירות הביטחון הכללי תקפו באזור הומניטרי באזור אל-מוואסי בח'אן יונס, התקיפה כוונה למוחמד דף ומח\"ט ח'אן יונס של חמאס ראפע סלאמה. צה\"ל מעריך שהשניים נהרגו בתקיפה. לפי משרד הבריאות של רצועת עזה, בתקיפה נהרגו לפחות 90 פלסטינים ו-300 נוספים נפצעו.\n\n ערך מורחב – החזית הצפונית במלחמת חרבות ברזל\n\nבחזית הצפונית מול לבנון עיקרה של הלחימה בשמונת החודשים הראשונים הסתכמה בתקריות באזור הגבול. בתקריות אלה חזבאללה תקף עמדות, מוצבים, בסיסים, כלי רכב ואף בתים אזרחיים ביישובי הגבול בעיקר באמצעות רקטות, טילי נ\"ט וכטב\"מים מתאבדים. פעילויות חזבאללה נועדו להטריד את ישראל במטרה לגרום לה לרתק כוחות לצפון, להסיט את הקשב, ולהפריע לה בלחימה ברצועת עזה ואף לנסות להפסיקה.\nישראל בתגובה בתחילת המלחמה תיגברה את הכוחות בצפון מאוגדה אחת לשלוש אוגדות, פינתה את היישובים הסמוכים לגבול, הציבה מגננה מפלישה, ותקפה בעיקר בתותחים, טנקים, כטב\"מים, טילי נ\"ט ומטוסים עמדות תצפית, מחסני נשק, מפקדות, ואף סיכל לוחמים ובכירים מהדרג הבינוני בחזבאללה ובמשמרות המהפיכה. את מדיניות ישראל מול חזבאללה צה\"ל כינה \"מגננה התקפית\".\nכ־25 שעות לאחר תחילת המלחמה נורו רקטות מדרום לבנון להר דב. מוצב צה\"ל ניזוק, ללא נפגעים. צה\"ל הגיב בהתקפה ארטילרית, ובהריסת אוהל של חזבאללה שנבנה בשטח ישראל. ניסיון של מחבלי חזבאללה להקים מחדש את האוהל הופסק בירי אזהרה.\nבתאריך 20 באוקטובר 2023 חדר מחבל לשטח ישראל, ירה לעבר כוח צה\"ל שפעל ביישוב מרגליות, המחבל נמלט ומרדף ארוך התנהל אחריו.\nבהמשך הלחימה בוצעו מספר פיגועי חדירה על ידי חזבאללה והג'יהאד האסלאמי הפלסטיני, ומדי פעם שוגרו רקטות וכטב\"מים מלבנון ומסוריה. עיקר המתקפות שביצע חזבאללה היה ירי טילי נ\"ט על יישובים ואזרחים, ועל מוצבים וכוחות צה\"ל. צה\"ל הגיב בירי ארטילרי ובתקיפת עמדות חזבאללה באמצעות כלי טיס לרבות מסוקי קרב וכטב\"מים.\nבתאריך 24 באוקטובר 2023, שוגרו רקטות מסוריה לעבר ישראל והופעלו אזעקות בדרום רמת הגולן, צה\"ל תקף בסוריה ונהרגו כ־11 אנשי צבא סורים. ב־25 באוקטובר שוגר מלבנון טיל קרקע–אוויר אל עבר כלי טיס בלתי מאויש, הטיל יורט על ידי מערך ההגנה האווירית.\n\nב־9 בנובמבר חזבאללה בסוריה שיגר כטב\"מ שחצה מסוריה דרך ירדן, תוך כדי שהוא לא מזוהה על ידי המערכות, חדר לישראל באזור דרום הערבה והתרסק על בית הספר צאלים באילת ללא התרעה. אף על פי שבבית הספר שהו 37 תלמידים, האירוע עבר ללא נפגעים מלבד מספר נפגעי חרדה.\nב-22 בנובמבר חוסל עבאס מחמוד רעד, מפקד מרחב בינת ג'בל ובנו של יו\"ר סיעת חזבאללה בפרלמנט הלבנוני.\nהלחימה נעצרה בעיקרה במקביל להפוגה בת השבוע בדרום. ב־1 בדצמבר התחדשה הלחימה בכמה התרעות על חדירת כלי טיס עוין וירי רקטות ביישובים הסמוכים לגבול, ובמקרים אחדים גם רחוק יותר בגליל העליון, מהשעה 16:30. חיל האוויר הרג חוליית מחבלים שפעלה סמוך למושב זרעית.\nלאחר ההפוגה, חזבאללה מפרסם בכל יום את מספר ההתקפות שביצע כנגד ישראל, מספר העומד על כ-13 התקפות בכל יום (שיגורי טילים, ירי נ\"ט ועוד).\nב-20 בדצמבר צה\"ל הרחיב את היקף התקיפות כנגד לבנון וסוריה. בוצעו מגוון תקיפות בדרום לבנון (כפר מרכבא) ובסוריה.\nב-25 בדצמבר צה\"ל הרג בסיכול ממוקד מפקד בכיר במשמרות המהפכה בסוריה, רזא מוסאווי, קצין בדרגה מקבילה לדרגת תת-אלוף. בנוסף, צה\"ל העלה את דרגת הכוננות בצפון וישנה התכוננות לתקיפה עוצמתית יותר.\n\nב-2 בינואר 2024 נהרג בסיכול ממוקד סאלח אל-עארורי ברובע הדאחייה בביירות. עארורי היה סגן ראש הלשכה המדינית של חמאס ומפקד הזרוע הצבאית של חמאס ביהודה ושומרון. יחד איתו נהרגו בתקיפה עוד מספר בכירים ופעילי חמאס. בתגובה חזבאללה שיגר ב-6 בינואר מטח של עשרות רקטות לעבר הגליל המערבי והר מירון ותקף את יב\"א 506 בהר מירון ברקטות וטילי קורנט נ\"ט וגרם לנזק, אבל לא לאבדות בנפש.\nב-8 בינואר 2024 נהרג בסיכול ממוקד מפקד כוח רדואן, ויסאם א-טוויל. היה גם גיסו של מזכ\"ל חזבאללה חסן נסראללה. למחרת ב-9 בינואר תקף חזבאללה את בסיס פיקוד צפון בצפת באמצעות כטב\"ם. באותו יום נהרג עלי חסין ברג'י, מפקד היחידה האווירית של חזבאללה בדרום לבנון.\nב-15 בפברואר 2024 חוסל עלי מוחמד א-דבאס, בכיר בכוח רדואן.\nב-22 בפברואר 2024 חוסל חסן מחמוד צלאח, מפקד מרחב הר דב.\nב-26 בפברואר 2024 הצליח חזבאללה להפיל כטב\"ם זיק באמצעות טיל קרקע-אוויר. בתגובה צה\"ל תקף לראשונה מטרות בעומק לבנון בהם באזור בעלבכ, בנוסף חסן חסין סלאמי, מפקד מרחב חג'יר חוסל בסיכול ממקוד.\nב-29 בפברואר 2024 חוסל בבניאס רזא זארעי, קצין בדרגה המקבילה לקולונל בצי הימי של משמרות המהפכה האיראנים. יחד איתו חוסלו מספר בכירים בחזבאללה.\nב-29 במרץ 2024 עלי עבד אלחסן, סגן מפקד יחידת הרקטות והטילים חוסל בסיכול ממוקד.\nב-31 במרץ 2024 איסמעיל א-זין, מפקד מרכז המודיעין של כוח רדואן חוסל עם עוד 3 מחבלים.\nב-1 באפריל 2024 בוצעו תקיפות נרחבות בסוריה ובעיקר בדמשק, בה נפגעו איראנים ופעילי מיליציות וטרור. לקראת ערב הותקף בניין הקונסוליה האיראנית בדמשק. בתקיפה נהרגו לפחות שבעה, בהם מוחמד רזא זאהדי מפקד בכיר בכוח קודס של משמרות המהפכה האיראנים, וסגנו מוחמד האדי רחימי. בתגובה פתחה איראן במתקפה על ישראל ב-13 באפריל.\nב-7 באפריל 2024 עלי אחמד חוסיין, מפקד גזרה בכוח רדואן באזור רכס רמים חוסל בסיכול ממוקד.\nב-16 באפריל 2024 איסמעיל יוסף באז, מפקד גזרת החוף של חזבאללה חוסל בסיכול ממוקד דרומית לצור. עד 17 באפריל 2024 חוסלו כ-30 מפקדים בכירים בחזבאללה, מתוכם שבעה בדרג של \"אלופי משנה\" ומעלה.\nב-23 באפריל 2024 מוחמד ח'ליל עטיה, מפקד בכוח רדואן וחסן עזקול, בכיר במערך ההגנה האווירית של חזבאללה חוסלו בסיכול ממוקד על ידי צה\"ל.\nב-15 במאי 2024 חסין איברהים מכי, מפקד בחזית הדרום של חזבאללה חוסל.\nבתחילת יוני 2024 חלה הסלמה בחזית הצפונית. ב-1 ביוני הסתיים גל התקפות של צה\"ל שנמשך 72 שעות ובו הותקפו 40 מטרות ו-10 חוליות, לפחות 4 מחבלים של חזבאללה חוסלו בגל התקפות. במקביל חזבאללה הפיל כטמ\"ם הרמס 900 (כוכב) של צה\"ל שפעל בשמי לבנון.\nב-2 ביוני 2024 התחיל עוד גל התקפות שנמשך במהלך היום כתגובה להפלת הכטמ\"ם ביום הקודם, בגל ההתקפות חוסל מחבל אחד כאשר הותקף מחסן אמצעי לחימה שהוא היה בו. בנוסף, לראשונה מזה חודשים נרשמו אזעקות בעכו ובנהריה. בנהריה לא הייתה אזעקה במשך חמישה חודשים ברצף, מנובמבר עד אפריל. בעכו ארבעה חודשים לא נשמעה אזעקה, מסוף דצמבר עד סיום אפריל. בשניהם היו מספר אזעקות באותו היום. ב-3 ביוני שיגר חזבאללה יותר מ-100 רקטות אל שטח ישראל, הרקטות התפוצצו ביערות שונים בצפון ישראל וגרמו לשריפות ענק בכל הצפון. כ-10,000 דונם עלו באש עד שמכבי האש, בסיוע 6 מטוסי כיבוי, וצה\"ל הצליחו להשתלט על השריפות כעבור 20 שעות.\nב-5 ביוני, כעשרה בני אדם נפצעו מפגיעה ישירה של כטב\"ם במגרש כדורגל ביישוב חורפיש שבגליל המערבי. צוותי הצלה הוזנקו לזירה - ונפגעו מפגיעה ישירה נוספת. כלי תקשורת בלבנון דיווחו כי כתוצאה מירי פגזים של צה\"ל, נגרמו שרפות בכפרים עייתרון ומארון א-ראס.\nב-11 ביוני תקפה ישראל מבנה בכפר ג'ויא שבדרום לבנון, באזור צור. בתקיפה זו חוסל טאלב סאמי עבדאללה (אבו טאלב), מפקד יחידת \"א-נסר\" בחזבאללה, שפועלת באזור דרום לבנון, מהגבול עם ישראל ועד הליטאני. אבו טאלב היה המפקד הבכיר ביותר בחזבאללה שישראל חיסלה מתחילת המלחמה. ביחד איתו חוסלו בתקיפה עוד שלושה מפקדים בארגון חזבאללה: מוסטפא סופאן, חסין חמיד ומוחמד סברא. בתגובה, בבוקר חג השבועות, חזבאללה ירה מאות רקטות לאזור הגליל, ואזעקות הופעלו לראשונה מזה חודשים רבים גם באזור הכנרת, טבריה וראש פינה.\nב-3 ביולי 2024 חיל האוויר הישראלי חיסל את אבו נעמה נאסר, מפקד יחידת \"עזיז\" בחזבאללה, שפועלת בדרום לבנון, בסיכול ממוקד. בתגובה, פתח חזבאללה בירי נרחב לאזור הגליל, כולל נהריה, עכו ועין המפרץ, ושיגר כ-200 רקטות ו-20 כטב\"מים.\nב-16 ביולי, דווח על חמישה סורים שנהרגו בתקיפות ישראליות בלבנון, מתוכם שלושה ילדים, כולל שני אחים בני 7 ו-10.\nבלחימה בצפון נהרגו 20 חיילי צה\"ל, 12 אזרחים ועובד זר 1. מנגד, כוחות צה\"ל הרגו לפחות 362 מחבלי חזבאללה, 13 מחבלי חמאס ו־6 מחבלי ג'יהאד אסלאמי. נכון ל-12 במרץ 2024, הותקפו כ-4,500 מטרות חזבאללה.\n\n ערך מורחב – חזיתות מלחמת חרבות ברזל\n\n ערך מורחב – זירת יהודה ושומרון במלחמת חרבות ברזל\n\nעל פי נתוני השב\"כ בשנת 2023 הייתה הסלמה בפעילות טרור של פלסטינים, שביצעו באזור איו\"ש וירושלים 1,446 פיגועי טרור משמעותיים שכללו ירי, מטעני חבלה וניסיונות חטיפה. בפיגועים נרצחו 38 אנשים ונפצעו 113 אנשים. באוקטובר 2023 לאחר מתקפת הפתע כמות הפיגועים החודשית כמעט שולשה, ביחס לחודשים הקודמים בשנה זו והגיעה ל-567 פיגועים.\nבתגובה צה\"ל הגביר את עצימות פעולותיו באיו\"ש. צה\"ל החמיר את הוראות הפתיחה באש להפרות הסדר, ואף הפעיל כטב\"מי תקיפה ומטוס קרב. עד ליום ה-100 למלחמה בוצעו מעל 150 פעילויות צבאיות במחנות הפליטים שהפכו לקיני טרור, בהן נהרגו יותר מ-130 מחבלים ונעצרו מעל 500 מבוקשים. מאז תחילת המלחמה בוצעו גם תקיפות מוגברות של כלי טיס נגד יעדי טרור באיו\"ש: מעל 35 תקיפות אוויריות שבהן נהרגו למעלה מ-60 מחבלים.\nבלחימה באיו\"ש נהרגו שלושה לוחמי כוחות הביטחון ו־553 פלסטינים.\nמתחילת המלחמה עצרו כוחות צה\"ל יותר מ־4,150 מבוקשים ברחבי אוגדת יהודה ושומרון וחטיבת הבקעה והעמקים, מעל 800 משוייכים לארגון הטרור חמאס.\nב־19 באוקטובר נהרג לוחם מג\"ב מפיצוץ מטען חבלה בזמן העימות במחנה הפליטים נור א-שמס. בעימות נהרגו 13 מחבלים.\nב־27 באוקטובר הוחלט על הריסת בית בבעלות בכיר חמאס סאלח אל־עארורי, בכפר עארורה. צה\"ל פוצץ את ביתו בלילה שבין 30 ל־31 באוקטובר.\nעל פי כתבה בשיחה מקומית, מה-2 בנובמר כ־850 פלסטינים מכמה קהילות רועים בשטחי C גורשו בידי מתנחלים בחודש הראשון למלחמה, כאשר חלה עונת המסיק.\nב־3 בנובמבר פעל צה\"ל בג'נין והרג מספר מחבלים.\nב־6 בנובמבר הרג כוח של הימ\"מ ארבעה מחבלים חמושים בטול כרם, בהם עז א-דין עוואד, מפקד הזרוע הצבאית של חמאס בטול כרם ומהראג' שחאדה, מפקד גדודי חללי אל־אקצא בטול כרם. החוליה נהרגה כשהייתה בדרכה לבצע פיגוע. החוליה הייתה מעורבת בפיגועי ירי ביהודה ושומרון, וייצרה מטעני חבלה ורקטות לצורכי טרור.\nב־12 בדצמבר פתחו צה\"ל והשב\"כ במבצע צבאי חטיבתי בג'נין שנמשך כ־60 שעות ובו נהרגו עשרה מחבלים ונעצרו 60, הוחרמו אמצעי לחימה והושמדו מעבדות נפץ וחמ\"לי תצפית.\n\nבפברואר 2024 אמר מפקד חטיבת שומרון, אלוף-משנה שמעון סיסו, כי \"יש מה שהיה בשומרון עד 7 באוקטובר ומה שקורה אחרי. המצב כעת הרבה יותר שקט מאשר לפני המלחמה. מפיגוע ירי כל יומיים בממוצע, עברנו לאירוע כזה פעם בחודש. ... נראה לי שהפלסטינים רואים בעזה ש'בעל הבית', כלומר צה\"ל, 'השתגע', והם קצת בהלם ממה שקורה\".\nממשלת ארצות הברית וממשלות נוספות הטילו סנקציות על מתנחלים בודדים שיוחסה להם הפעלת אלימות נגד פלסטינים וכן על שני מאחזים בלתי חוקיים שהיו בבעלות שניים מהם.\nבמהלך הרמדאן, נכשל חמאס בניסיונו להביא להתקוממות אלימה של הפלסטינים בירושלים, ביהודה ושומרון ובישראל. בין האמצעים שננקטו: מעצרים מקדימים, הזמה מהירה של פייק ניוז, סיכול באמצעות טכנולוגיות לזיהוי פנים, ומתן אישור לתפילות המוניות בהר הבית.\nבבוקר 12 באפריל נעדר הנער בנימין אחימאיר, רועה צאן ממאחז מלאכי השלום. יממה לאחר מכן נמצאה גופתו סמוך למאחז, ונקבע כי נרצח בפיגוע על רקע לאומני. עוד לפני היוודע דבר הירצחו של אחימאיר, מתנחלים החלו בהתקפה של כפרים פלסטינים סמוכים, שבמהלכה נהרגו ארבעה פלסטינים והוצתו כ-26 בתים. כ-55 פלסטינים נפצעו. על רקע המהומות ועל מנת למנוע הפרות סדר אלימות החליט צה\"ל לתגבר את הכוחות בגזרה. לפי ארגון זכויות האדם הישראלי \"יש דין\", לפחות עשרה כפרים הותקפו, כאשר בתים וכלי רכב ניזוקו.\nב-27 ביוני נהרג קצין צה\"ל מפקד מחלקת צלפים מסיירת חרוב בפעילות בג'נין. צוות לוחמים שנסע בפנתר תאג\"ד נפגע ממטען גחון וכאשר פרק מהכלי והגיע כוח חילוץ מסיירת חרוב הופעל בשלט רחוק מטען חבלה נוסף שגרם לרוב הנפגעים. בנוסף נפצעו 17 לוחמים, מהם אחד במצב קשה. להערכת צה\"ל מטען הגחון הכבד הוטמן בעומק מטר וחצי מתחת לכביש.\nב-1 ביולי במהלך פעילות של יחידת דובדבן במחנה נור א-שמס התפוצץ מטען גחון מוטמן של עשרות קילוגרמים על רכב מסוג פנתר, שעמד במרחב מחנה הפליטים. כתוצאה מכך נהרג נהג מבצעי של חטיבת מנשה.\nלפי שירות הביטחון הכללי, מאוקטובר 2023 ועד יוני 2024, התרחשו מעל ל-3,966 תקיפות פלסטינים נגד אזרחים, ואנשי כוחות הביטחון ביהודה ושומרון, ובהם בין היתר: 1,870 אירועי יידויי אבנים, 998 בקבוקי תבערה, 645 מטעני צינור, 231 אירועי ירי, 175 הצתות, 15 מעשי דריסה ו-32 אירועי דקירות. תקיפות אלו גרמו להרג של 21 אזרחים ואנשי כוחות ביטחון ישראליים, ולפציעתם של עוד כ-200.\nעל פי משרד האו\"ם לתיאום עניינים הומניטריים, נכון ל-3 ביולי 2024, מתחילת המלחמה היו 1,084 תקיפות מתנחלים נגד פלסטינים. 107 מהן הובילו להרוגים ולפצועים פלסטינים, ב-859 מהן נגרם נזק לרכוש פלסטיני ו-118 כללו הן נפגעים והן נזק לרכוש. נגרם נזק ל-46,500 עצים ושתילים בבעלות פלסטינית.\n\n ערך מורחב – מעורבות החות'ים במלחמת חרבות ברזל\n\nהחות'ים, ארגון טרור שיעי השולט בצפון תימן ונתמך וממומן על ידי איראן, ומשמש להם כשליח במלחמותיהם באזור, ניסו לתקוף את דרום ישראל מספר פעמים במהלך המלחמה, בטילים בליסטיים, טילי שיוט, וכלי טיס בלתי מאוישים בכדי להפריע לה במלחמה בעזה. ספינות חיל הים האמריקני ומערכות הגנה אווירית ומטוסי חיל האוויר הישראלי יירטו את הטילים והכטב\"מים.\nלאחר שהתברר לחות'ים שלא הצליחו במשימה זו, הם הטילו מצור ימי על ספינות סחר שהפליגו לנמלי ישראל. ספינות חיל הים האמריקאי פעלו בים סוף בתחילה להקרנת כוח והרתעה אסטרטגית ובהמשך תקפו ביחד עם בעלי ברית נוספים בסיסים של החות'ים בתימן.\nב־19 באוקטובר 2023 ספינת מלחמה אמריקאית USS Carney ששטה בים סוף יירטה ארבעה טילי שיוט ו־15 מל\"טים שככל הנראה שוגרו על ידי החות'ים מתימן לכיוון ישראל. טיל נוסף יורט על ידי ערב הסעודית, לטענתה מתוך רצונה \"להגן על שטחה האווירי\".\nב־27 באוקטובר לפנות בוקר זוהה איום ממרחב הים האדום והוזנקו מטוסי קרב שיירטו מספר מטרות עוינות. עם זאת, שני כטב\"מים פגעו בנואיבה ובטאבה, סיני, מרחק קצר מהגבול הישראלי ומהעיר אילת. ככל הנראה גם אלה שוגרו על ידי החות'ים.\nב־31 באוקטובר הופעלה התראה בשטח אילת, אילות ופארק התעשייה שחורת על חדירת כלי טיס עוין מכיוון הים האדום. ככל הנראה מדובר בכטב\"ם ששוגר על ידי החות'ים, והוא יורט בהצלחה מעל הים האדום. נוסף על כך יורטו טילי שיוט בידי מטוסי F-35I אדיר של חיל האוויר הישראלי, ויורט טיל בליסטי באמצעות מערכת \"חץ 2\".\nב־9 בנובמבר לאחר שהופעלו אזעקות במרחב העיר אילת, הודיע דובר צה\"ל כי טיל בליסטי ששוגר לשטח מדינת ישראל זוהה ויורט בהצלחה במרחב ים סוף הרחק מאילת, בידי לוחמי ההגנה האווירית, באמצעות מערכת הגנה אווירית לטווח רחוק \"חץ 3\". היה זה יירוט הבכורה של המערכת. ב־14 בנובמבר יירט ה\"חץ 2\" טיל בליסטי נוסף ששיגרו החות'ים לעבר אילת. בליל 9 באפריל יירטה לראשונה מערכת כיפת ברזל ימית שמותקנת על ספינת סער 6 מטרה אווירית מעל מפרץ אילת.\nב-19 ביולי בשעה 3:12 לפנות בוקר, התפוצץ כטב\"ם מדגם סמאד-3 אשר כונה על ידי דובר החות'ים בשם \"יפו\" שנורה על ידי החות'ים על דירה בתל אביב, במתקפה זו נהרג אזרח אחד ונפצעו אחדים. זוהי ההפצצה הראשונה על תל אביב שהתבצעה על ידי כלי טיס מאז מלחמת העצמאות.\n\n ערך מורחב – מבצע יד ארוכה\nב-20 ביולי בשעות אחר הצהריים, הותקף נמל שנמצא בעיר אל-חודיידה שבתימן, במבצע צבאי של חיל האוויר הישראל אשר זכה לכינוי מבצע ״יד ארוכה״. דובר צה\"ל אישר כי הותקפו מטרות צבאיות של החות'ים באזור נמל חודיידה שבמערב תימן, לפי דיווחים, מטוסי קרב תקפו מתקני זיקוק, תחנת כוח לייצור חשמל ויעדים צבאיים בהם מחסני כטב\"מים וטילים ומאגרי דלק. על פי פרסומי רשת אל-ערביה: גם ארצות הברית ובריטניה השתתפו בתקיפה. בארצות הברית הכחישו את הדיווח ואמרו כי \"ישראל פעלה לבד\". לפי פרסומים זרים, את התקיפה ביצעו מטוסי קרב מדגם F-35I אדיר ואיתם מטוסי F-15 בגל שני. כמו כן נטען שאת מטוסי הקרב ליווה מטוס תדלוק מדגם בואינג 707 \"ראם\". בנוסף, לקחו חלק במבצע מטוסי ביון מסוג \"נחשון\" מטייסת 122. לאחר המתקפה הח'ותים הגיבו שעשרות נהרגו ונפצעו ושיהיה תגובה קשה למתקפה.\n\n ערך מורחב – המשבר בים סוף\n\nבעקבות כישלונם לפגוע בישראל באמצעות טילים, הכריזו החות'ים על מצור ימי נגד ישראל והחלו בתקיפת אוניות סוחר וחטיפתן בבאב אל-מנדב. בעקבות ריבוי תקיפות החות'ים על ספינות סוחר בים האדום ובעיקר באזור באב אל-מנדב, הקימה ארצות הברית כוח ימי בין-לאומי והכריזה על מבצע שומר השגשוג על מנת להבטיח את חופש השיט בים האדום.\nבנוסף לכך, החות'ים חטפו והשתלטו על מספר ספינות בים האדום, רובן אינן בבעלות ישראלית. ב-19 בנובמבר הם חטפו ספינה בבעלות ישראלית חלקית בים האדום והשתלטו על 22 אנשי הצוות ששהו שם, אך לאחר מכן התברר כי לא היו ישראלים על הספינה. דובר צה\"ל הגיב לאירוע: \"אירוע חמור מאוד ברמה עולמית\".\nב-11 בדצמבר הם חטפו ספינה נוספת בים האדום, באזור באב אל-מנדב. זהות הספינה עדיין לא הייתה ברורה סופית, אבל ככל הנראה היה מדובר במכלית נפט שעשתה את דרכה מהמפרץ הפרסי לכיוון ים סוף ותעלת סואץ. היא הותקפה על ידי כלי טיס בלתי מאויש (כטב\"ם) שגרם לשריפה על הסיפון.\nהחות'ים תקפו מספר פעמים ספינות באמצעות טילים בליסטיים. בתקיפות אלה שהן ראשונות מסוגן בהיסטוריה, הם אף הצליחו בתחילת 2024 להטביע ספינה אזרחית.\nב-26 בפברואר התפרסם כי החות'ים מימשו את איומם ופגעו בכבלי תקשורת תת-מימים שעוברים באזורם ומחברים בין אפריקה לאסיה.\nבתקיפות החות'ים נהרגו 3 מלחים, 25 אזרחים נלקחו בשבי ו-2 ספינות טובעו, בנוסף נהרגו 2 חיילי צבא ארצות הברית בהגנה על הספינות.\n\n ערך מורחב – מבצע שומר השגשוג\nבעקבות ריבוי התקיפות החות'יות על ספינות סוחר בים האדום ובעיקר באזור באב אל-מנדב, הודיע מזכיר ההגנה של ארצות הברית, לויד אוסטין, בביקורו בישראל ב-18 בדצמבר 2023 על הקמת קואליציה צבאית המשלבת את כוחות חיל הים מ-20 מדינות בהובלת ארצות הברית ומבצע שומר השגשוג (באנגלית: Operation Prosperity Guardian), במטרה לאבטח ספינות מסחריות הנעות בנתיב השיט בים האדום ובמפרץ עדן מפני ניסיונות תקיפה של החות'ים במסגרת מעורבותם במלחמה.\nבנוסף למבצע שומר השגשוג ערכו ארצות הברית ובריטניה מספר גלי תקיפות בתימן.\nב-12 בינואר בלילה שבין חמישי לשישי פתחו צבא ארצות הברית וצבא בריטניה במתקפה האווירית בתימן נגד החות'ים, שבמסגרתה הותקפו עשרות מטרות בבירה צנעא, כולל שדה התעופה, וכן באל-חודיידה ובערים נוספות.\nבימים שלאחר כן ביצעו כוחות הקואליציה תקיפות נוספות נגד החות'ים בתימן. בתקיפות הושמדו מתקני מכ\"ם וטילים נגד ספינות שהיו מוכנים לשיגור.\nב-22 בינואר, פתחו צבאות ארצות הברית ובריטניה במבצע קשת פוסידון שבו נערכה מתקפה משולבת מהאוויר ומהים במספר מחוזות בתימן, בעיקר בבירה צנעא ובאל-חודיידה. התקיפה בוצעה באמצעות שיגור טילי טומהוק לעבר מחסני נשק ומשגרים של החות'ים. תקיפה זו נחשבת לתקיפה העוצמתית ביותר מתחילת המבצע.\nב-9 באפריל משלוח גדול של נשקים שאיראן שלח לחות'ים סוכל ונשלח לאוקראינה. על פי הערכת הפנטגון באמצע יוני 2024 התקפות החות'ים חתכו ב-90% את תנועת המכולות בים האדום, ואילצו לפחות 29 חברות אנרגיה וספנות מ-65 מדינות לשנות את נתיביהן.\nב-12 ביולי ספינה ששומשה להברחת חלקי טילים מאיראן לתימן דווחה כנעדרת, על פי פרסום של \"אל העין\" על הספינה היו גם מומחים איראניים. באותו יום נחשף ד\"וח אמריקאי המפליל את איראן בהפצת נשק שמשמש את החות'ים לצורך מתקפות על נתיבי הסחר הימי הבינלאומי.\n\n ערך מורחב – מעורבות איראן במלחמת חרבות ברזל\nאיראן מעורבת במלחמה באמצעות נשק, כסף, אימון, תיאום והשפעה פוליטית על כל הכוחות התוקפים את ישראל, ובהם חמאס והג'יהאד האסלאמי בעזה, חזבאללה בלבנון והחות'ים בתימן. כמו כן איראן מתאמת מהלכים מדיניים מול מדינות נוספות האוהדות את חמאס, כמו סוריה וטורקיה. ב־15 באוקטובר נפגש שר החוץ של איראן, חוסיין אמיר עבדאללהיאן, בקטאר עם מנהיג חמאס, איסמעיל הנייה, ובהמשך נועד בביירות ובדמשק עם נסראללה, בשאר אל־אסד ועם ראשי חמאס. שר החוץ איים כי טהרן ובני חסותה, ובראשם חזבאללה, עשויים להצטרף למלחמה אם ישראל לא תחדל מפעולותיה בעזה. ב־17 באוקטובר מנהיג איראן, עלי חמינאי איים גם הוא על ישראל אם תמשיך בלחימה. קנצלר גרמניה קרא לחזבאללה ואיראן להישאר מחוץ ללחימה.\nאיראן גם שולחת מיליציות הפועלות נגד ישראל וארצות הברית בלבנון, סוריה, עיראק ותימן. מיליציה איראנית בשם \"חטיבת האימאם חוסיין\" פועלת בדרום לבנון מתחילת המלחמה. לוחמי המיליציה הגיעו מעיראק דרך סוריה כדי לחזק את חזבאללה. ב־5 בנובמבר הזהיר שר ההגנה האירני כי אם ארצות הברית לא תקדם הפסקת אש מהירה, היא תוכה \"מכה חזקה\". ב־6 בנובמבר, על פי דיווח בניו יורק טיימס, בממשל ביידן העבירו מסרים לאיראן וחזבאללה דרך מתווכים אזוריים על כך שארצות הברית נערכת להתערב צבאית בלחימה נגדם אם הם יפתחו במתקפה נגד ישראל.\nבמהלך המלחמה, הרבתה ישראל לתקוף בסיסים של משמרות המהפכה בסוריה כחלק מהלחימה בשטח סוריה.\nב-18 בדצמבר עמדו איראן וחזבאללה מאחורי מתקפת סייבר על בית החולים זיו. בתגובה, ישראל פתחה בתקיפת סייבר על איראן שעל פי דיווחים שיבשה את פעילותן של תחנות דלק במדינה.\nבנוסף ב-22 בדצמבר ארגון גדודי חזבאללה, מליציה עיראקית פרו-איראנית שיגרה כטב\"מ לעבר אילת שיורט על ידי צבא ירדן מעל שטחה.\nכמו גם, ב-23 בדצמבר איראן עצמה תקפה ספינה מקושרת לישראל ששטה בקרבת הודו.\nבליל 1 באפריל 2024 הותקף מחסן בבסיס חיל הים באילת על ידי כטב\"מ ששוגר מעיראק על ידי המיליציה הפרו-איראנית \"ההתנגדות האיסלאמית בעיראק\".\n\n ערך מורחב – ההתנקשות במוחמד רזא זאהדי\nב-1 באפריל 2024, סמוך לשעה 17:00, נערכה התנקשות במוחמד רזא זאהדי. לפי מקורות, ביצעו את התקיפה לפחות שני מטוסי F-35I אדיר ששיגרו 6 טילי אוויר-קרקע מדויקים שפגעו רק במבנה הקונסוליה האיראנית ולא במבנים סמוכים. היעד היה \"פגישה סודית\" של גורמי מודיעין איראניים בכירים מכוח קודס, לצד בכירים בג'יהאד האסלאמי הפלסטיני. בתקיפה נהרג מוחמד רזא זאהדי, מפקד כוח קודס בסוריה ולבנון, ששימש בעברו כמפקד כוחות היבשה וכמפקד כוחות האוויר של משמרות המהפכה האיראניים וכן שימש כסגן מפקד אגף המבצעים במשמרות המהפכה האיראניים. לפי דיווח נהרג גם סגנו, ראש מטה כוח קודס בסוריה ולבנון. לטענת איראן, בתקיפה נהרגו 7 איראנים, פעילי משמרות המהפכה, ועוד 6 סורים. לפי פרסום של המרכז הסורי לזכויות אדם ב-2 באפריל, בתקיפה נהרגו 14 בני אדם: 7 חיילים וקצינים במשמרות המהפכה, יועץ איראני, 5 אנשי מיליציות סוריות פרו-איראניות ופעיל חזבאללה.\nאיראן וסוריה האשימו את ישראל בתקיפה, בנוסף למקורות בינלאומיים נוספים אשר ייחסו את התקיפה לישראל. המנהיג העליון של איראן עלי ח'אמנאי קרא לתגובת נגד קשה. בכמה ערים ברחבי איראן, בהן הבירה טהראן, תבריז ואיספהאן, יצאו הפגנות בקריאה לנקמה.\n\n ערך מורחב – התקיפה האיראנית על ישראל (2024)\n\nבליל 14 באפריל 2024 התקיפה איראן את ישראל. במסגרת התקיפה שיגרה איראן לעבר ישראל כ-185 כלי טיס בלתי מאוישים, כ-130-110 טילים בליסטיים ו-36 טילי שיוט. החל מהשעה 00:30 ב-14 באפריל, נסגר המרחב האווירי של מדינת ישראל לטיסות בין-לאומיות ופנים ארציות. נמל התעופה רמון נסגר לתנועה עוד לפני כן. מוקדם יותר, גם מצרים וירדן הודיעו על מצבי חירום וסגירה זמנית של המרחב האווירי שלהן. בשעה 01:42 שוגרו מאיראן לישראל 110–130 טילים בליסטיים – מדגמי ח'ייבר שכן, שיהאב-3 ועימאד – ובמקביל החלו להישמע אזעקות בשורת יישובים ברחבי ישראל, בין השאר באזור באר שבע והנגב, רמת הגולן, ירושלים, יהודה, השומרון ועוד.\nבמבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוזים מהאיומים אשר כוונו לעבר מדינת ישראל. כאשר כל כלי הטיס וטילי השיוט יורטו מחוץ לגבולות מדינת ישראל על ידי מטוסי חיל האוויר הישראלי והשותפות האסטרטגיות של ישראל, בהן ארצות הברית, בריטניה, צרפת, ירדן ומדינות נוספות. כמו כן, רוב מכריע של הטילים הבליסטיים יורטו על ידי מערכות ההגנה האוויריות הישראליות בהובלת מערכת החץ. פגיעות בודדות זוהו בבסיס נבטים עם נזק קל לתשתית שלא פגע בתפקוד הבסיס, וכן נגרם נזק בציר במרחב החרמון, ילדה אחת בת 7 נפצעה באורח קשה בפזורה הבדואית בנגב כתוצאה משברי יירוט.\n\n ערך מורחב – התקיפה הישראלית באיראן (2024)\nעוד בליל התקיפה האיראנית, פורסם כי נשיא ארצות הברית ג'ו ביידן קרא לראש ממשלת ישראל בנימין נתניהו בשיחת טלפון שלא לתקוף באיראן, ואף הודיע כי מדינתו לא תתמוך במתקפה כזו ולא תשתתף בה. מאוחר יותר פורסם כי הנשיא ביידן אמר בשיחה שהיירוט הנרחב הוא הצלחה שיצרה \"מרחב וגמישות להחלטות על הצעדים הבאים\". הוא יעץ לישראל \"להאט את הקצב ולחשוב היטב\".\nבעקבות התקיפה האיראנית הודיע היועץ לביטחון לאומי של ארצות הברית, ג'ייק סאליבן, כי ארצות הברית צפויה להטיל סנקציות על תוכניות הטילים והכטב\"מים של איראן, בתיאום עם מדינות ה-G7 שצפויות להצטרף למהלך. גם האיחוד האירופי הצטרף.\nב-19 באפריל 2024, בלילה שבין חמישי לשישי, בסמוך לשעה ארבע בבוקר, הגיבה ישראל בתקיפה של מתקנים צבאיים של משמרות המהפכה על אדמת איראן באספהאן ובנתנז, ובעיראק. לפי תמונת לוויין, נגרם נזק לסוללת טילי קרקע-אוויר מסוג S-300 האחראית על הגנת המתקן הגרעיני בנתנז.\nב-24 באפריל דווחה סוכנות הידיעות הצרפתית AFP מפי גורם המקורב לחזבאללה כי האיראנים החליטו להסיג את כוחותיהם מדרום סוריה, כולל מקוניטרה ומדראע הסמוכים לרמת הגולן. איראן החליטה לשמור על נוכחות בסוריה בחלקים אחרים של המדינה שמהם לא תיסוג. לפי הפרסום, איראן כבר התחילה בהסגת כוחותיה בתחילת השנה, לאחר הריגת חמישה מאנשי משמרות המהפכה בדמשק ב-20 בינואר, בהם ראש המודיעין הסורי של הארגון וסגנו.\n\n ערך מורחב – התקיפה הישראלית ליד שדה התעופה הבין-לאומי חלב (2024)\nבין ה-12 ל-22 באוקטובר 2023, ישראל פתחה בשלוש התקפות על שדות תעופה בסוריה, במיוחד אלו של דמשק וחלב. ב-24 באוקטובר תקפה ישראל בנפת דרעא בדרום סוריה, תקיפה שגרמה למותם של שמונה חיילים סורים ולפציעות של שבעה אחרים, לפי סוכנות הידיעות הממשלתית של סוריה SANA.\nב-20 בינואר 2024, דווח כי בתקיפה ישראלית בסוריה נהרג סאדג' אומידזאדה, קצין מודיעין בכוח אל-קודס של משמרות המהפכה בסוריה, יחד עם ארבעה קצינים נוספים של משמרות המהפכה.\n\nמאז נובמבר 2023, המיליציות הפרו-איראניות בעיראק לקחו אחריות על התקפות מל\"טים וטילים נגד מטרות בתוך ישראל כנקמה על הלחימה ברצועת עזה. המיליציות הצהירו כי ימשיכו \"להכות במעוזי האויב\" כל עוד הלחימה בעזה נמשכת. המיליציות טענו כי תקפו באילת, ים המלח, רמת הגולן, אסדת כריש, מפרץ חיפה, אשדוד, קריית שמונה ותל אביב, טענות שרובן התגלו כשקריות.\n\nב-18 באוקטובר הותקפו בסיסים אמריקאים בצפון עיראק ובמזרח סוריה על ידי רחפנים. ההתקפות בוצעו על ידי מיליציות שיעיות פרו-איראניות ותומכות משטר אסד. בין 17 באוקטובר ל־16 בנובמבר ביצעו מיליציות בתמיכת איראן לפחות ארבעים התקפות שונות, ובהן התקפות מל\"טים ורקטות, נגד בסיסים בשימוש כוחות ארצות הברית בעיראק ועל בסיס אמריקאי בדרום מזרח סוריה. במתקפות השתתפו גם כוחות אל-קודס האיראניים. בתגובה למתקפות על בסיסיה, תקפו מטוסי קרב של ארצות הברית מתקנים ומחסני נשק של משמרות המהפכה האירנית בסוריה והרגו מספר פעילים. צבא ארצות הברית המשיך לתקוף באזור גם בשבועות הבאים, כך, ב-4 בינואר, נהרגו בבגדאד בהפצצה אמריקאית, מספר בכירים במיליציית א-נוג'בא ובהם מושתק טאלק א-סעידי, סגן מפקד אל-חשד א-שעבי בבגדאד.\nב-28 בינואר בתקיפה פרו-איראנית על כוחות אמריקאים בגבול ירדן–סוריה, נהרגו 3 חיילים אמריקאים ונפצעו עוד 34. נכון ל-28 בינואר, בוצעו כ-158 תקיפות נגד כוחות אמריקניים בסוריה ועיראק.\n\nבמתקפת ארגוני הטרור נרצחו ונהרגו כ־1,145 ישראלים וזרים, ביניהם כ-766 אזרחים ישראלים וזרים, 334 חיילי צה\"ל, 60 שוטרי משטרת ישראל ועשרה אנשי שירות הביטחון הכללי. בין האזרחים הזרים שנרצחו נמנים אמריקאים, צרפתים, ארגנטינאים, תאילנדים, נפאלים, אוקראינים ואזרחי מדינות נוספות.\nמעדויות חיילים וכוחות זק\"א, ההרג רובו בוצע בירי. ניכר שהרבה מגופות ההרוגים הושחתו, כולל תיאורים של עריפת ראשים, שיסוף גרונות, מלכוד גופות במִטענים, ברימונים ושריפת גופות. כמו כן התגלו עדויות למקרי אונס והתעללות מינית בנשים בטרם נרצחו. פעולות הטבח תועדו בשידור חי ובסרטונים שהופצו ברשתות החברתיות. בחלק מהעדויות צפו ללא צנזורה גם גורמים מדיניים.\nבעוד שתחקירים של \"ידיעות אחרונות\" ו\"הארץ\" אישרו כי צה\"ל הפעיל נוהל חניבעל ב-7 באוקטובר, המספר המדויק של ישראלים שנהרגו מכוחות צה\"ל אינו ידוע.\nבלוחמה ברצועת עזה נפלו עוד 364 חיילי צה\"ל, בהם 7 שנפלו במהלך פיגועים ופעולות ביהודה ושומרון, ו־20 שנפלו בתקיפות חזבאללה בגבול ישראל–לבנון. 12 אזרחים ישראלים נהרגו בתקיפות חזבאללה, בהם אזרח הודי אחד.\nיותר מ־11,549 פצועים הובאו לבתי חולים, בהם המרכזים הרפואיים סורוקה, קפלן, שמיר, שיבא, ברזילי, בילינסון, וולפסון ואיכילוב.\n\n ערך מורחב – החטופים הישראלים ברצועת עזה במלחמת חרבות ברזל\n\n251 נחטפו לרצועת עזה, בהם אזרחים ישראלים (כולל נשים, ילדים, קשישים גברים ותינוקות) וכן אזרחים זרים. מספר החטופים היה לא ידוע במשך ימים רבים, בין השאר משום שהיו גופות שלא זוהו כך שאי אפשר היה לדעת אם נעדר הוא הרוג או חטוף. ב־28 באוקטובר 2023 הודיע חמאס כי בידיו בין 200 ל־250 חטופים. באותו יום חמאס פרסם גם סרטון ראשון של חטופה ישראלית.[דרושה הבהרה]\nב־8 באוקטובר הוקם מטה משפחות החטופים והנעדרים על ידי חלק מהמשפחות, במטרה לפעול להשבת החטופים, לאיתור הנעדרים וכן לטיפול בעניינים רפואיים, משפטיים ואחרים הנוגעים לחטיפה ולהשלכותיה.\nלפני ההפוגה בלחימה, במהלכה ואחריה שוחררו 116 חטופים. בנוסף, עד מאי 2024, הושבו ארצה גופותיהם של עוד 19 חטופים שנהרגו לפני החטיפה עצמה או במהלך השבי (כולל שלושה חטופים אשר נהרגו בשוגג מידי כוחות צה\"ל בעת שניסו למלט עצמם מהשבי).\nאיגוד מרכזי הסיוע לנפגעות ונפגעי תקיפה מינית בישראל פנו לנשיאת הוועד הבין־לאומי של הצלב האדום ולמשלחת של הארגון בישראל בדרישה להגביר את המאמצים לשחרור החטופים שמוחזקים בעזה, בעקבות דיווחים על אונס ופגיעות מיניות בחטופות. מנכ\"לית איגוד מרכזי הסיוע, אורית סוליציאנו, ציינה כי ידוע לארגון על פשעי מלחמה של אונס ופגיעות מיניות בחטופים. מערך הרפואה במטה משפחות החטופים והנעדרים פרסם דוח שלפיו חטופים חשפו עדויות על תקיפות מיניות אלימות שסבלו גברים ונשים בשבי. לפי פרסום אחר, מדובר בעשרה לפחות מתוך 110 ששוחררו עד אז.\nבין החטופים היו כ-35 עובדים זרים (רובם מתאילנד), ותיירים בעלי אזרחות זרה. בנוסף, לרבים מהאזרחים הישראלים החטופים ישנה בנוסף אזרחות זרה, בין היתר ממדינות אלו: ארגנטינה, ארצות הברית, רוסיה, צרפת, איטליה וגרמניה.\n\nעל פי נתוני דובר צה\"ל, עד כה נהרגו מעל 15,048 מחבלים פלסטינים בכלל הגזרות מתחילת המלחמה ומעל 8,150 עצורים ושבויים. מתוכם מעל 13,000 מחבלים נהרגו ברצועת עזה ומעל 1,609 מחבלים מעזה נהרגו בשטח ישראל בעקבות מתקפת הפתע. ביהודה ושומרון נהרגו מעל 420 מחבלים. מקורות ישראליים העריכו שחמאס מסתיר הרוגים רבים שלו, ומשרד הבריאות של רצועת עזה אינו מונה אותם בדיווחים הרשמיים.\nלפי משרד האו\"ם לתיאום עניינים הומניטריים, מעל 41,164 פלסטינים נהרגו. מספר הפצועים עלה על 95,227. האו\"ם מעריך כי כ-1.9 מיליון מתושבי הרצועה התפנו מבתיהם. ב-8 במאי פרסם משרד האו\"ם לתיאום עניינים הומניטריים נתונים מהם עולה כי מספר ההרוגים שזוהו ברצועת עזה – נכון ל-30 באפריל – עומד על 24,686. סוכנות האו\"ם דיווחה כי מספר הנשים שזוהו עומד על 4,959, ומספר הילדים שזוהו על 7,797.\nעל פי נתוני משרד הבריאות של רצועת עזה שבשליטה של חמאס, במלחמה נהרגו מעל 38,983 פלסטינים, ביניהם לפחות 15,002 קטינים, 10,000 נשים, 1,049 קשישים, 492 פרמדיקים ועובדי מערכות בריאות, ו-153 עובדי האומות המאוחדות. מעל ל-10,000 נעדרים מתחת להריסות המבנים. נגרם הרס נרחב ביותר למבנים ולתשתיות ברצועה. אמינותם של דיווחי משרד הבריאות של רצועת עזה מוטלת בספק על ידי ממשלת ישראל עקב שיוכו לממשל חמאס, ונטען גם שמספרי ההרוגים שפורסמו על ידיו הכילו שגיאות סטטיסטיות, ועלול להיות שגוי, אך גורמים בין-לאומיים רבים רואים בו מקור אמין, בהם האומות המאוחדות וארגון הבריאות העולמי.\nבמרץ 2024 פורסם תחקיר בעיתון הארץ, בו נטען כי רבים מההרוגים שקוטלגו כ\"מחבלים\" היו למעשה אזרחים בלתי חמושים. בחודש אוקטובר, כחלק מפינוי צפון רצועת עזה, צה\"ל הטיל כרוזים המורים על \"פינוי מיידי\", כאשר מי שלא יתפנה עלול להיות מזוהה כ\"שותף לארגון טרור\". בדומה לתחקיר ב\"הארץ\", ביולי פורסם ב\"שיחה מקומית\" כי חיילים שלחמו ברצועת עזה העידו על מקרים רבים של הרג וירי באזרחים לא חמושים, שחלקם קוטלגו בתור \"מחבלים\". מאידך, תיעודים אחרים חשפו כי יש חלק ממחבלי חמאס המתחפשים לאזרחים, ובתוך כך נלחמים נגד כוחות צה\"ל, ודבר זה מקשה בין השאר על החלוקה בין מחבלים לאזרחים הרוגים.\nביוני 2024 ארגון \"Save the Children\"  העריך כי כ-21,000 ילדים נעדרים בעזה, מתוכם \"רבים לכודים מתחת להריסות, עצורים, קבורים בקברים לא מסומנים או הופרדו ממשפחותיהם\". הארגון מעריך כי כ-4,000 ילדים לכודים תחת ההריסות, וכן מספר לא ידוע של ילדים קבורים בקברי אחים. באותו החודש דווח כי לפחות 30 ילדים מתו כתוצאה מהרעב ההמוני ברצועת עזה. לפי חמאס, נכון ל-19 ביוני, יותר מ-40 ילדים מתו מרעב בעזה עקב המלחמה.\nכחלק מהמלחמה שהכריזה ישראל על ארגון הטרור חמאס, כוחות הביטחון בישראל ובשטחי הרשות הפלסטינית עצרו כ-8,150 פלסטינים, מתוכם כ-4,000 נעצרו ברצועת עזה, במהלך שנועד למנוע טרור פלסטיני והסתה. במבצע נרחב למעצרי פלסטינים וערביי ישראל, אלפי פועלים מרצועת עזה שקיבלו היתר כניסה לישראל נעצרו ונחקרו, לאחר חקירתם של הפועלים, במטרה לבדוק האם היה להם מידע מוקדם אודות מתקפת הפתע, שחררה ישראל ב-3 בנובמבר לרצועת עזה כ-3,200 פועלים פלסטינים שהיו עצורים במשך כשלושה שבועות. בנוסף נעצרו פלסטינים החשודים בפעילות טרור וערבים ישראלים החשודים בפרסום דברי הסתה. הועלו טענות ועדויות להתעללות ועינויים בפלסטינים עצורים. צה\"ל אישר כי חיילים ישראלים הודחו בעקבות שימוש בכוח מופרז, אך דחה טענות להתעללות שיטתית. לפי נתונים שפרסם צה\"ל, הצבא מנהל חקירה פלילית נגד חיילים ב-48 מקרי מוות של פלסטינים, רובם שבויים שנתפסו ברצועת עזה. עם מקרי המוות הידועים נמנים 36 עצורים במחנה שדה תימן. לפי עיתון \"הארץ\", מאז תחילת המלחמה, עשרות עזתים מתו במעצר בישראל.\nמספר ההרוגים ביהודה ושומרון עומד לכל הפחות 553, ומספר הפצועים על למעלה מ-5,500. לפי הרשות לענייני אסירים פלסטינים ומועדון האסיר הפלסטיני, נכון ל-30 ביוני 2024, כוחות הביטחון הישראלים עצרו למעלה מ-9,450 פלסטינים בגדה המערבית מאז תחילת המלחמה.\n\nעל פי נתוני משרד האו\"ם לתיאום עניינים הומניטריים (OCHA), מספר העקורים מדרום לבנון עקב הלחימה עמד על 94,126, נכון ל-29 במאי 2024. על פי קרן החירום הבינלאומית של האו\"ם לילדים (יוניצ\"ף) 37% מהעקורים הם ילדים. את העקורים משרתים 18 מרכזי קליטה הפרוסים בערים צידון וצור ומספקים מקום לינה, מים, מזון ומקלחות.\nבחזית הלבנונית, נהרגו לפחות 13 מחבלים מחמאס ו־6 מחבלים מהגא\"פ. חזבאללה הודה ב־362 הרוגים משורותיו, ודיווח צה\"ל על מעל 300 מחבלי חזבאללה הרוגים. מעל 18 פעילים צבאיים במפלגת אמל נהרגו. מעל 47 מחבלים, חיילים ואזרחים סורים נהרגו בתקיפות ישראליות בסוריה בתגובה לשיגורי הרקטות על ישראל.\nמספר האזרחים ההרוגים עומד על לפחות 100 בלבנון ולפחות 16 בסוריה.\n\nבמהלך מתקפת הפתע של חמאס ב-7 באוקטובר, מחבלי החמאס גרמו במכוון נזק בהיקף נרחב לבתים ולרכוש ביישובי עוטף עזה, בשטחים הפתוחים סביב העוטף, וכן ביישובים ברחבי הדרום והמרכז.\nההערכה היא שנזקים נגרמו ללמעלה מ-10,000 כלי רכב. נכון ל-25 באוקטובר מספר המבנים שהיה ידוע שנפגעו עמד על 8,402.\nעם תחילת המתקפה החלו המחבלים בשיגור אלפי רקטות ופצצות מרגמה לעבר יישובים אזרחיים, שגרמו להרס של מבנים ורכוש ולשריפות בדרום הארץ ובמרכזה. נכון ל-10 בנובמבר שיגרו ארגוני הטרור בעזה למעלה מ-10,000 רקטות ופצצות מרגמה.\nביישובים שאליהם פלשו המחבלים הם גרמו הרס רב למבנים באמצעות ירי של רקטות RPG, והפעלת מטעני נפץ. מחבלים בזזו בתים לאחר שרצחו וחטפו את תושביהם, בבארי, בניר עוז, בכפר עזה וביישובים נוספים. במקרים רבים הם העלו באש את הבתים לאחר שבזזו אותם. בפעולות הביזה והשריפה השתתפו מאות אזרחים עזתים בהם ילדים, נשים וזקנים. בקיבוץ בארי לדוגמה, העריכו במס רכוש כי 189 בתים סובלים מפגיעות קשות, ויהיה צורך לבנות אותם מחדש.\nביישובים חקלאיים המחבלים ירו במכוון לעבר מיכלי החלב ברפתות וכן הציתו מתקנים חקלאיים. כן נגרם נזק כבד למפעלים.\nבמסיבת הנובה, לצד הרציחות שביצעו המחבלים, הם גרמו להרס נרחב לאחר שירו על מאות מכוניות וכלי רכב של משתתפי המסיבה והעלו אותם באש.\nמוערך כי הנזק הכולל שנגרם בעוטף עזה, שווה עשרות רבות של מיליארדים, וכי הזמן המוערך לשיקום העוטף הוא כשנתיים עד שלוש שנים.\nעל פי הערכות של רשות המיסים מסוף דצמבר 2023 היקף הפיצויים שידרשו ליישובי הצפון נאמד בין 300 מיליון לחצי מיליארד.\n\nבמהלך מתקפת הפתע, מחבלי החמאס גרמו נזקים בהיקפים רחבים בענפי החקלאות ביישובי העוטף, ביניהם שדות, רפתות, תשתיות חקלאיות שונות, לולים ועוד. בין הנזקים שנגרמו הם חוסר החשמל ואספקות המים הסדירים, מה שגרם לקשיים עבור החקלאים ביישובים ולחוסר עבודה במשך ימים רבים לאחר מכן. הנזקים הצפויים בענף החקלאות ביישובים מוערכים בעשרות מיליוני שקלים.\nבנוסף לכך, ישנם מספר השפעות ישירות של המלחמה על ענף החקלאות. בעקבות מתקפת הטרור ולקראת המשך המערכה פונו תושבים רבים ביישובים ישראליים מבתיהם ומהשטחים החקלאיים שברשותם, הן בעוטף עזה ובדרום הארץ והן בגבול הצפוני של מדינת ישראל. הפינוי מקשה ומונע מהתושבים על היכולת לעבד את האדמה ולהפיק תוצרת חקלאית.\n\n ערך מורחב – המשבר ההומניטרי ברצועת עזה במלחמת חרבות ברזל\nב־20 באוקטובר 2023 דווח בשם משרד האו\"ם לתיאום עניינים הומניטריים שלפחות 30% מיחידות הדיור ברצועת עזה הושמדו או אינן ראויות למגורים. ב־22 באוקטובר 2023 דווח בשם משרד האו\"ם לתיאום עניינים הומניטריים שכ־15,100 יחידות דיור הושמדו, 10,656 אינן ראויות למגורים ועוד כ־139,000 ניזוקו. על פי ניתוח של מרכז הלוויינים של האו\"ם הממוקם במכון האומות המאוחדות להדרכה ולמחקר, על פי צילומים מ־15 באוקטובר 2023, בצפון רצועת עזה נהרסו 927 בניינים ועוד 4,337 בניינים ניזוקו, מתוך כ־35,000 בניינים באזור. ב־23 באוקטובר 2023 הגיע מספר הבניינים המושמדים ל־6,179, מספר יחידות הדיור המושמדות ל־16,441, מספר יחידות הדיור שאינן ראויות למגורים ל־11,340, ועוד כ־150,000 יחידות דיור ניזוקו. על פי דיווח זה של משרד האו\"ם לתיאום עניינים הומניטריים, יחידות הדיור שנהרסו וניזוקו היוו כ־45% מסך יחידות הדיור ברצועת עזה. ב־7 בנובמבר 2023, על פי דיווח אל־ג'זירה, שהתבסס על נתונים מממשלת החמאס של עזה וממשרד האו\"ם לתיאום עניינים הומניטריים, כ־40,000 יחידות דיור ברצועת עזה הושמדו ועוד כ־182,000 ניזוקו, כך שרוב יחידות הדיור בעזה ניזוקו או הושמדו. ב־20 בנובמבר 2023 דווח מממשלת חמאס בעזה שכ־43,000 יחידות דיור הושמדו ועוד כ־225,000 ניזוקו. כן דווח על השמדה של קרוב למאה מבנים ממשלתיים, 262 בתי ספר ו־83 מסגדים, ועוד 166 מסגדים ניזוקו.\nב־24 בנובמבר 2023, מועד כניסת הפסקת האש לתוקף, דווח על כ־46,000 יחידות דיור שהושמדו ועל 234,000 שניזוקו – יותר מ־60% מיחידות הדיור ברצועת עזה. ניתוח של תמונות לוויין העריך שבין 26 ל־34 אחוזים מהמבנים ברצועת עזה ניזוקו. ניתוח לווין שבוצע על תמונות מ-15 בדצמבר העריך שבין 36%–45% מ-288,000 המבנים שהיו ברצועה לפני המלחמה, נהרסו.\nבסוף דצמבר 2023, הוול סטריט ג'ורנל דיווח כי כ-70% מהבתים וכמחצית מהבניינים ברצועת עזה נהרסו או נפגעו מתחילת המלחמה. לפי הדיווח, כ-300,000 בתים ניזוקו מתוך 439,000, ישראל הטילה 29,000 פצצות על הרצועה, ובין היתר נפגעו גם כנסיות ביזנטיות ומסגדים עתיקים, מפעלים, קניונים, מלונות, תיאטראות ויותר משני שלישים מבתי הספר. בנוסף, לפי הדיווח, את רוב תשתיות המים, החשמל, התקשורת והבריאות שנפגעו במלחמה לא ניתן לתקן. לפי ניתוחי לוויין של אוניברסיטת העיר ניו יורק ושל אוניברסיטת אורגון, עד 80% מהבתים בצפון הרצועה ניזוקו או נהרסו - הרס נרחב יותר משהיה בדרזדן במלחמת העולם השנייה.\n\nדו\"ח של הבנק העולמי מאמצע ינואר 2024 העריך שכ-45% ממבני המגורים ברצועת עזה נהרסו ועוד מעל 15% ניזוקו בצורה משמעותית. כן נקבע שכ-80% ממבני הציבור ברצועת עזה ניזוקו או נהרסו. על פי הממשלה הפלסטינית יותר מ-73% מהתשתית הכלכלית ברצועה נהרסה עד לחודש ינואר, ו-83% מבתי המסחר בה נהרסו.\nעד 21 בינואר 2024, לפי רשויות מקומיות, יותר מ-1,000 מסגדים נהרסו בהתקפות והפצצות ישראליות. בהמשך, גם אל-ג'זירה דיווחה על נתון כזה. ב-27 בינואר 2024 פורסמה הערכה כי רק כ-20% עד 40% ממנהרות חמאס (באורך של כ-600 ק\"מ) הותקפו במלחמה והרוב נשארו שלמות. ב-31 בינואר פורסם תחקיר בעיתון \"הארץ\", לפיו צה\"ל מצית בתים ברצועת עזה, בהוראת קצינים שמובילים את הלחימה, ובצורה שאינה מאפשרת לדיירים לשוב ולגור בהם. ממידע שהגיע לידי \"הארץ\" עולה כי הצתת הבתים נעשית ללא האישור המשפטי הדרוש.\nבתחילת פברואר 2024, ישראל הפציצה והרסה מבנה של ממשלת בלגיה בעזה. בתגובה, שרת החוץ של בלגיה האדג'ה לביב זימנה את השגרירה הישראלית במדינה לשיחה, ובלגיה גינתה את \"הרס התשתיות האזרחיות\" כהפרה של החוק הבין-לאומי.\nב-2 במאי 2024, דו\"ח של האו\"ם קבע כי שיקום הבתים והתשתיות שנהרסו במתקפה הצבאית של צה\"ל ברצועת עזה יעלה כ-40 מיליארד דולר ועלול להימשך עד המאה הבאה. לפי הדו\"ח, מאז פרוץ המלחמה נפגעו כ-370 אלף בתים בעזה ו-79 אלף מהם נהרסו לגמרי, לצד הרס כמעט מוחלט של תשתיות, בתי חולים ובתי ספר. הדו\"ח קבע כי \"היקף ההרס בעזה כה עצום, שהסיוע שיידרש לשיקום יהיה בקנה מידה שלא נראה מאז 1948\".\nביולי 2024, עיתון \"הארץ\" דיווח כי צה\"ל כבש מעל לרבע מרצועת עזה.\n\nמנתוני OCHA עולה כי 72 בתי ספר הושבתו עקב העימות, ו-20 אלף תלמידים נשארו ללא מסגרת לימודים. במהלך העימות נפגעו 3,064 דונם של אדמות חקלאיות.\n\nעל פי הערכות פלסטיניות כ-200 אלף פועלים איבדו את מקורות פרנסתם בארבעת חודשי המלחמה. הנזק הכלכלי הוערך ב-2.3 מיליארד דולר.\nבמרץ 2024 משרד האו\"ם לתיאום עניינים הומניטריים דיווח כי נהרסו 300 בתים של פלסטינים בגדה המערבית כולל מזרח ירושלים מאז ה-7 באוקטובר. מקרים אלו כללו הריסות בגין היעדר היתרי בנייה ישראליים והריסות לשם ענישה.\n\nב־26 באוקטובר החל צה\"ל בפשיטות קרקעיות לפאתי רצועת עזה. לפי צה\"ל, פירוק המסגרת הצבאית של חמאס הורכב מחמישה יעדים: חיסול המפקדים, טיהור המרחב ממחבלים, איסוף מודיעין בשטח, איתור והשמדת רקטות והשמדת היכולת התת-קרקעית של ארגון הטרור. כעבור כשבוע החל צה\"ל בתמרון קרקעי מלא, שבו כוחות קומנדו, חיל הרגלים, חיל השריון וחיל ההנדסה הקרבית נכנסו אל תוך הערים, העיירות ומחנות הפליטים והחלו בטיהורם באופן רגלי וממוכן תוך הריגת אלפי מחבלים והריסת תשתיות טרור. בתמרון נעשה שימוש רב בכלים משוריינים כבדים בהם נגמ\"ש מרכבה (נמ\"ר), נמ\"ר הנדסי וטנק מרכבה סימן 4מ, שלושתם מצוידים במערכת הגנה אקטיבית לטנקים \"מעיל רוח\" שמיירטת טילי נ\"ט. בנוסף נעשה שימוש בכלי רק\"ם ישנים יותר, טנקי מרכבה סימן 3, נגמ\"שי אכזרית ורכב הנדסה קרבית פומ\"ה, וכן בנגמ\"ש האיתן האופני. לצד התנועה באמצעות כלי רכב משוריינים, לחימה רבה נעשית על ידי לוחמי חי\"ר ולוחמי הנדסה שמחפים על הטנקים, סורקים מבנים והורגים חוליות מחבלים שתוקפות את הכוחות.\nכחלק מהתמרון הקרקעי והלחימה בשטח הבנוי נעשה שימוש רב בדחפורי D9 משוריינים למגוון מטרות – הן התקפיות והן הגנתיות. הדחפורים מובילים את טורי השריון והחי\"ר ומשתמשים בכף הכבדה שלהם לפריצת צירים ופיצוץ מטעני חבלה שהטמינו המחבלים. לפני כניסה קרקעית לכל תא שטח מתבצע ריכוך ארטילרי באמצעות חיל התותחנים וכתישת ביצורים ומטרות טרור באמצעות הפצצה על ידי מטוסי קרב. אחרי הכתישה, דחפורי D9 וכלי הנדסה נכנסים לפלס דרך, כאשר הדחפורים מגרדים את האספלט מהכבישים על מנת לחשף ולנטרל מטעני גחון שהטמינו המחבלים. בנוסף, הדחפורים מבצעים חישוף בשטח שמטרתו הגנה על הכוחות, שלילת מטענים, השמדת תשתיות טרור (כולל הריסת מבנים) ואיתור משגרי רקטות מוטמנים ופירי מנהרות. פלסי חיל ההנדסה הקרבית ניהלו קרבות מול המחבלים בלחימה רגלית וממוכנת, אספו אמצעי לחימה, מודיעין צבאי, השמידו מבני ותשתיות טרור באמצעות חבלה התקפית: פיצוץ ממוקד באמצעות חומר נפץ, מוקשים ישנים ומטעני הריסה. יהל\"ם, היחידה המובחרת של חיל ההנדסה הקרבית למשימות מיוחדות, הובילה את המאמץ התת-קרקעי של לוחמת מנהרות. לוחמי היחידה, ובעיקר לוחמי פלגות סמו\"ר, איתרו והשמידו מנהרות, כאשר את חלקן הם סרקו רגלית ואף נלחמו בהן והרגו מחבלים שהסתתרו והתבצרו בתוכן. בנוסף להשמדת המנהרות, הלוחמים חקרו אותן ותיעדו אותן, הן לשם הפקת מודיעין קרבי והן לשם מאמץ ההסברה.\nכוחות צה\"ל תוקפים מטרות טרור וחוליות מחבלים במגוון אמצעים: לוחמי החי\"ר ולוחמי ההנדסה תוקפים באש נק\"ל ומקלעים, ירי רימוני נפץ 40 מ\"מ ממטול רימונים M203 ובנוסף לוחמי הח\"יר השתמשו בשיגור רקטות כתף נגד מבנים; נעשה שימוש רב בצלפים של חי\"ר וקומנדו, שהציבו מארבים מעמדות שולטות ומתוך מבנים (\"אלמנת קש\") והרגו מחבלים בצליפה מדויקת; כוחות חיל השריון תוקפים באמצעות טנקים בירי פגזי \"חצב\" ו\"כלנית\" מתותח הטנק אך גם בירי מקלעים באמצעות הבראונינג 0.5 והמאג. בנוסף, כוחות היבשה מסמנים מטרות לחיל האוויר הישראלי באמצעות מערכת צי\"ד 750, והוא תוקף אותן מהאוויר באמצעות חימוש מונחה מדויק שמשוגר על ידי מטוסי קרב, מסוקי קרב וכלי טיס בלתי מאוישים. חוליות נ\"ט עם טילי קורנט על הגגות מושמדות באמצעות רקטות מדויקות מדגם \"רומח\" של חיל התותחנים. נוסף על כך צה\"ל מתמודד עם רחפנים תוקפים ורחפנים מתאבדים באמצעים שונים, ובהם מיגון, שיבוש ויירוט. כלקח ממלחמת אוקראינה–רוסיה הותקנו על כלי רכב משוריינים גגונים על מנת להגן עליהם מפני רחפנים מטילים.\nחיל האוויר הישראלי ויחידה 5252 של חיל התותחנים הרבו להשתמש בכלי טיס בלתי מאוישים מסוג הרמס 450 \"זיק\" לתקיפת והשמדת חוליות טרור ותשתיות טרור, הן ברצועת עזה והן בגבול ישראל–לבנון. כ־500 מחבלים נהרגו בידי יחידה 5252.\nעם פריצת המלחמה ופתיחת החזית הצפונית בעקבות תקיפות חזבאללה את ישראל, החריפה ישראל את תקיפותיה בסוריה והחלה לתקוף גם על מנת להרוג ולא רק לפגוע בציוד ואמצעי לחימה. לפי מקורות מודיעין, אם בעבר ישראל ביצעה ירי אזהרה לפני תקיפת שיירות נשק, אחרי 7 באוקטובר התקיפות בוצעו ללא אזהרה ונהרגו בהן מחבלים, בהם לפחות 19 פעילי חזבאללה.\nג'ון ספנסר , ראש תחום לוחמה אורבנית בווסט פוינט (האקדמיה הצבאית של ארצות הברית), שיבח את הישגי צה\"ל בלחימה ברצועת עזה וקבע שההתקדמות וטיהור המטרות מתבצעים במהירות שיא ובמספר אבדות נמוך בהרבה ממה שהעריכו בלחימה בתא שטח רווי מנהרות, מלכודות ומטעני חבלה. כמו כן הוא שיבח את צה\"ל על המאמצים הרבים שהוא עושה על מנת למנוע פגיעה באזרחים בלתי מעורבים, יותר מכל צבא אחר בהיסטוריה, וציטט להשוואה ניתוחים כמותיים של קרבות בולטים בשטח בנוי שבהם נהרגו הרבה יותר אזרחים.\n\nבמהלך מלחמת חרבות ברזל, אמצעי לחימה רבים עברו טבילת אש מבצעית.\nבאוקטובר 2023 נגמ\"ש ה\"איתן\" הופעל מבצעית לראשונה במסגרת הלחימה נגד מתקפת הטרור והרג מספר מחבלים שחדרו לאזור זיקים באמצעות ירי מקלעים. במלחמה נעשה שימוש מבצעי ראשון בפצצת מרגמה \"עוקץ פלדה\" ותקיפה ימית מבצעית ראשונה של ספינת סער 6 באמצעות תותח אוטו מלרה 76 מ\"מ. כמו כן נעשה שיגור מבצעי ראשון של רקטת \"רומח\" ממשגר מנתץ לעבר מטרה צבאית של חמאס בעזה, שפגעה ברמת דיוק גבוהה. לאחר מכן נעשה שימוש גם במשגר רקטות \"להב\" על מנת לשגר כ-100 רקטות \"רומח\" על מטרות ברצועה. במהלך התמרון הקרקעי נכנסו לשימוש טילי כתף אמריקאיים שצה\"ל נתן להם את השמות \"חולית\" ו\"יתד\", והם בעלי רש\"ק כבד יותר מה־M72 לאו והמטאדור.\nבנוסף, נעשה שימוש מבצעי במקלע נגב NG7 (מכונה בצה\"ל \"נגב 7\"), בכוונת \"פגיון\" (ששיפרה את דיוק הירי ב־350%) ובאמצעי ראיית הלילה \"עידו\". צה\"ל הפעיל באופן נרחב צלפים שהיו חמושים ב-M24 צה\"לי משודרג, ברק 338, בארט MRAD ובארט REC10 המותאמים ללוחמה בשטח בנוי והם הרגו מאות מחבלים בירי מדויק. יחידת האיסוף ניצן 636 מפעילה רחפנים מסוגים שונים. במהלך הלחימה בוצע שימוש מבצעי ראשון של רכב ממוגן מדגם \"בארי\". כחלק מהתמרון היבשתי נעשה שימוש רב בדחפורי D9 משוריינים מכל הדגמים (L,N,R) וכן שימוש מבצעי ראשון ב\"פנדה\" – דחפור D9 רובוטי נשלט מרחוק.\nבקרב ברפיח עשה צה\"ל שימוש בנגמ\"שי M-113 נשלטים מרחוק, שהיו חמושים ברקטות ובמצלמות תצפית 360 מעלות. הנגמ\"שים משמשים כחימוש משוטט, לסיור ותצפית וכן למשימות לוגיסטיות.\nבד בבד עם שימוש בכלי נשק ומערכות חדשות, צה\"ל השמיש מחדש טנקי מרכבה סימן 3, על מנת שיסייעו במגננה תוך פינוי אמל\"ח מתקדם יותר ללחימה. טנקים אלה פעלו במסגרת יחידת עוף החול.\nבמלחמה נעשה שימוש מבצעי ראשון במערכות ההגנה האווירית \"חץ 2\" ו\"חץ 3\": ב־31 באוקטובר חץ 2 יירט מעל הים האדום טיל בליסטי ששיגרו החות'ים מתימן וב־4 בנובמבר יירט רקטת קרקע-קרקע מדגם עיאש 250 ששיגר חמאס מרצועת עזה לעבר אילת; ב־9 בנובמבר יירט חץ 3 מחוץ לאטמוספירה טיל בליסטי ששיגרו החות'ים. לצד מערכות ה\"חץ\" נעשה שימוש רב בכיפת ברזל וקלע דוד ליירוט רקטות ארטילריות וכלי טיס בלתי מאוישים עוינים. ב-8 באפריל 2024 מערכת כיפה ימית על גבי סער 6 רשמה יירוט בכורה כשהפילה כטב\"ם ליד אילת.\nחיל האוויר הישראלי הפעיל את כל טייסות הקרב, טייסות המסוקים וטייסות הכטמ\"ם לתקיפת מטרות וסיוע באש לכוחות היבשה. מטוסי F-15 (רעם ובז), מטוסי F-35I אדיר ו-F-16 לסוגיו השונים יירטו איומים אוויריים בנוסף לתקיפות. מערך מסוקי הקרב הפעיל את כל מסוקי ה-AH-64 אפאצ'י במהלך המלחמה ובעקבות כך הוחלט על הזמנת טייסת אפאצ'י נוספת. כלי הטיס הבלתי מאוישים של חיל האוויר ביצעו גיחות תקיפה ומודיעין.\nעל פי הערכות של חוקרים השתמשה ישראל בטיל מסוג אנקור כחול או טיל דומה בתקיפתה באיראן בלילה בין 18 ל-19 באפריל 2024.\n\nבמהלך מלחמת חרבות ברזל התמודד מערך ההגנה האווירית בלחימה רב-זירתית עם מספר רב של איומים, ששוגרו מזירות שונות ברחבי המזרח התיכון.\nבמטח הראשון שנורה מרצועת עזה לישראל כחלק ממתקפת הפתעה ב-7 באוקטובר בשעה 6:28 נורו בתוך 4 שעות כ-3,000 רקטות לעבר ישראל. מדובר במתקפה האווירית הגדולה ביותר לעורף מדינת ישראל אי פעם.\n\nעם כניסת הכוחות הקרקעיים לתמרון ברצועה, נראתה ירידה משמעותית בכמות שיגור הטילים וקצב השיגורים מעזה פחת מכ-1,000 רקטות בממוצע בימים הראשונים לסביבות 100–150 ביממה בהמשך החודש הראשון. בסה\"כ נורו לעבר שטח מדינת ישראל כ-9,500 שיגורים במהלך החודש הראשון למלחמה.\nבמהלך המלחמה, מערך ההגנה האווירית נפרס בפריסה הגדולה והרחבה ביותר שלו אי פעם, המכוונות הן לזירה הצפונית והן לזירה הדרומית. לראשונה, כלל אמצעי ההגנה האווירית של צה\"ל נפרסו והופעלו בפריסת שיא של סוללות הגנה אויירית ברחבי הארץ, ובהם סוללות כיפת ברזל, יהלום (פטריוט), חץ, קלע דוד (שרביט קסמים) וכיפת מגן (כיפת ברזל ימית המופעלת על ידי חה\"י), לצד אמצעי הגנה נוספים כמו לוחמה אלקטרונית, שהפילו מטרות עוינות בשמיים.\nלראשונה בהיסטוריה, ספינות יירוט אמריקניות נפרסו בים התיכון ובים האדום לצורך הרחבת מטריית ההגנה על ישראל וסיוע בגילוי, סיווג ויירוט של האיומים, ובכך במהלך המלחמה התנהל סנכרון מבצעי מלא עם כוחות פיקוד מרכז (סנטקו\"ם) של צבא ארצות הברית.\nמערכת ה\"חץ\" רשמה יירוטי בכורה מבצעיים באמצעות מיירטי חץ 2 וחץ 3, כולל יירוטים של טילים בליסטיים מחוץ לאטמוספירה. הפעילות הגיעה לשיא בתקיפה האיראנית על ישראל ב-13 ו-14 באפריל 2024, שבה יירט מערך ההגנה האווירית לצד מטוסי חיל האוויר טילים בליסטיים, טילי שיוט וכטב\"מים שלראשונה שוגרו מאדמת איראן. מערכות ההגנה האווירית הישראליות יחד עם הקואליציה הבין-לאומית אשר נבנתה בהובלת ארצות הברית רשמו 99% הצלחה, דבר שנחשב להישג היסטורי בתולדות הלוחמה האווירית.\nב-30 באפריל 2024, הודיע חיל האוויר על סגירת סוללות היהלום (פטריוט) במערך ההגנה האווירית.\nב-21 במאי 2024, הודיע צה\"ל על פתיחתו מחדש של גדוד 139 במערך ההגנ\"א כגדוד \"כיפת ברזל\" נוסף לאור הצורך המבצעי לחַלק את מרחבי הפיקוד בצורה שתאפשר ניהול לחימה מותאם לגזרות הפעילות השונות.\nנכון לתאריך ה־10 ביוני 2024, מתחילת המלחמה שוגרו לעבר מדינת ישראל מעל 19,000 שיגורים מכלל הזירות, בנוסף מעל 150 כטב\"מים יורטו על ידי מערך ההגנה האווירית.\n\nאחרי מתקפת הפתע על ישראל המשיך חמאס בניסיונות חדירה דרך היבשה והים. הוא המשיך בירי רקטות על עוטף עזה, השפלה וגוש דן. מולם השתמשה ישראל בכיפת ברזל. ב־13 באוקטובר שיגר רקטת עיאש 250 לעבר הצפון, אך זו יורטה על ידי קלע דוד. ב־4 בנובמבר שיגר רקטת עיאש 250 לעבר אילת, אך היא יורטה בידי מערכת חץ 2.\nחמאס פיתח רשת מנהרות לחימה ברצועת עזה. כאשר צה\"ל נכנס לרצועת עזה, חמאס הפיץ סרטונים שבהם אנשיו מגיחים ממנהרות נסתרות כשהם חמושים ברקטות נ\"ט (לרוב מדגם RPG-7) וטילי נ\"ט (לרוב מדגם קורנט) ומטענים, מְשגרים את הנ\"ט על הכלים ומצמידים מטענים לכלי הרכב המשוריינים של צה\"ל. מערכת \"מעיל רוח\" הישראלית יירטה טילים אלו. בישראל פותחו כלים ללוחמת מנהרות ובפרט להריסתן של מנהרות.\nחמאס החל להשתמש ברחפנים לצורכי תקיפה, וצה\"ל יירט אותם.\nמחבלי חמאס השתמשו במגוון רובי סער, הן רובי קלשניקוב למיניהם (AK-47 ו-AK-74), הן רובים סיניים מדגמי AK-56  ונורינקו QC  (שהוא העתק סיני לא מורשה של ה-M16 האמריקאי), האחרון שימש בעיקר את יחידת הנוח'בה והקומנדו של חמאס. המחבלים עשו שימוש רב ב-RPG-7 והעתקים לא מורשים שלו, לצד שימוש בטילי נ\"ט מתקדמים יותר.\nחמאס משתמשים גם בטיל נ\"ט מונחה מתוצרת סין. טיל הנ\"ט HJ-8L הוא חלק ממשפחת טילי HJ-8 הסינית שמיוצרת מאז 1985, כאשר האות L משקפת את המילה \"Light\" (קל). משגר HJ-8L יכול לכלול שני טילים: אחד בעל טווח של 3 ק\"מ ואחד גדול יותר ל־4 ק\"מ.\n\n ערך מורחב – שימוש במגן אנושי בידי חמאס: מלחמת חרבות ברזל\nלכל אורך המלחמה, כולל במתקפת הפתע ובמהלך התמרון הקרקעי, חמאס והג'יהאד האסלאמי הפלסטיני הרבו להשתמש באזרחים ובתשתיות אזרחיות כמגן אנושי, כולל בתי חולים ובפרט בבית החולים שיפא, שבו הוחזקו חטופים ומתחתיו נחשפה רשת מנהרות טרור של חמאס. גם בבתי החולים רנתיסי וכמאל עדואן נחשפו תשתיות טרור. אמצעי לחימה ותחמושת, כולל רקטות ארטילריות, הוסתרו מתחת למיטות ילדים, בגני ילדים ובבתי ספר ומשגרי רקטות מוקמו ליד תשתיות אזרחיות ואף בצמוד למסגדים. חלק מהקרבות התנהלו כאשר מחבלים תקפו את כוחות צה\"ל מתוך בתי ספר ומסגדים. בנוסף, אמצעי לחימה ותחמושת הוסתרו בתוך מבנים של אונר\"א ובשקי סיוע הנושאים את סמל הארגון.\n\nחזבאללה פעל בגבול ישראל–לבנון וביצע ירי נק\"ל, צלפים, נ\"ט ומרגמות על מוצבי צה\"ל, על גדר המערכת, על מתקני תצפית ועל יישובים צמודי גדר. כמו כן אִפשר חזבאללה לחוליות טרור פלסטיניות לבצע פיגועי חדירה, מטעני חבלה וירי נגד ישראל בגבול הצפון, וכן לבצע ירי תלול מסלול לעבר ערים ויישובים ישראליים בצפון. בהמשך הגדיל חזבאללה את כמות פיגועי הנ\"ט, וחוליות טרור שיגרו עשרות טילי נ\"ט כל שבוע לכל אורך הגזרה, גם על מטרות אזרחיות, ורבות מהן נהרגו על ידי צה\"ל. החל מאמצע נובמבר הגביר חזבאללה את כמות הירי הרקטי לעבר ישראל לעשרות שיגורים ליום, ואת התדירות של שליחת כטב\"מים מתאבדים לתוך ישראל (רובם יורטו). החל מדצמבר הגדיל חזבאללה את כמות פיגועי הנ\"ט ואף השתמש בטילי קורנט EM שלהם טווח של 10 ק\"מ וטילי אלמאס 3 שלהם טווח של 16 ק\"מ, על מנת לפגוע בבסיסים מרכזיים של צה\"ל בצפון ובבתים של אזרחים ביישובים הסמוכים לגבול. בתגובה הגביר צה\"ל את הסיכולים הממוקדים נגד מפקדי שטח בכירים של חזבאללה, ובפרט של כוח רדואן, והרג מספר מפקדים בכירים ויועצים איראנים.\n\nהחות'ים נמצאים בתימן, מרחק של למעלה מאלף קילומטר מישראל, דבר שהקשה עליהם להיכנס לעימות ישיר עם ישראל. מסיבה זו הם שיגרו טילים ארוכי טווח כגון טילים בליסטיים, טילי שיוט וכטב\"מים מתאבדים מתוצרת איראנית. כולם יורטו בידי מערך ההגנה האווירית של ישראל, רובם מעל ים סוף מחוץ לשטח ישראל. בעקבות הכישלון לפגוע בישראל באמצעות טילים, החלו החות'ים בתקיפת אוניות אזרחיות בטענה שהן בבעלות ישראלית ואף פרסמו שמות של ישראלים שלכאורה היו על הסיפון. בהמשך הרחיבו את הפגיעות גם לאוניות שאינן בבעלות ישראלית אך עושות דרכן לנמלים ישראליים, וגרמו לחברות ספנות גדולות לחדול משיט בים סוף. כהתמודדות עם פעילות חבלנית זו פתחה ארצות הברית במבצע שומר השגשוג, שבו כוח הגנה ימי רב-לאומי שומר על חופש התנועה בים סוף.\n\nבנוסף לארגוני הטרור הפלסטיניים, חזבאללה והחות'ים, ארגוני טרור ומיליציות נוספות ביצעו מספר תקיפות נגד ישראל וארצות הברית. עם הארגונים הללו נמנים אמל, אל-חשד א-שעבי וגדודי חזבאללה.\n\n ערך מורחב – תגובות בין-לאומיות למלחמת חרבות ברזל\n\nהתגובות בעולם המערבי כללו הזדהות עם ישראל, גינוי חריף של מתקפת הטרור והחטיפה. חלק מהתגובות הרשמיות של ארצות ערב כללו גינוי של המבצע הישראלי ברצועת עזה ושבחים כלפי פעולת חמאס, בייחוד מצד איראן. דרום אפריקה וטורקיה גינו את פעולותיה של ישראל, ודרום אפריקה אף הגישה תלונה נגד ישראל רצח עם לבית הדין הבין-לאומי לצדק (ICJ). מדינות שונות בדרום אפריקה בהן בוליביה, בליז, קולומביה וצ'ילה גינו את ישראל בשל המתקפה שלה בעזה.\nנשיא ארצות הברית ג'ו ביידן הודיע על תמיכה חד-משמעית בישראל ונשא שני נאומים מיוחדים על המלחמה בישראל. הוא השווה את החמאס לדאעש ושלח איום לחזבאללה להימנע מניצול המצב. ביידן שותף להצהרת התמיכה של מדינות המערב בישראל. ארצות הברית שלחה את נושאת המטוסים ג'רלד פורד הנמצאת בים התיכון, עם צי ספינות התקיפה שלה, לעגון קרוב יותר מול חופי ישראל, וכן שלחה לאיזור צוללת גרעינית מסוג \"אוהיו\". הבית הלבן ובניינים בניו יורק (בהם האמפייר סטייט) הוארו בצבעי דגל ישראל. ב-10 באוקטובר 2023 נשא נשיא ארצות הברית ג'ו ביידן נאום נוסף שבו הוא גינה בתקיפות את הטרור הפלסטיני והזוועות שביצע חמאס, אותן הוא השווה לדאעש, וגינה את מטרתו המוצהרת של הארגון שהיא רצח יהודים. הוא העניק גיבוי מלא לישראל – כולל הבטחת סיוע צבאי, הצבת נושאת מטוסים להרתעה אסטרטגית ומשלוח תחמושת ומיירטי כיפת ברזל.\nבריטניה הודיעה ב־12 באוקטובר על פריסת כוחות באזור מזרח הים התיכון במטרה לסייע לישראל. הכוח כולל מטוסי ביון וספינות מלחמה, ובריטניה גם השתתפה במבצע שומר השגשוג בים סוף, ובמתקפה האווירית בתימן על בסיסי חות'ים.\nקנצלר גרמניה, אולף שולץ, החליט לשלוח לישראל שני כטב\"מים של צבא גרמניה מסוג Heron TP שפותחו בישראל. עוד פורסם כי גרמניה תספק כעשרת אלפים פגזי טנקים לישראל.\nבריטניה, צרפת, גרמניה, איטליה, הודו, יפן, ספרד, ברזיל ואיחוד האמירויות הביעו תמיכה בישראל וגינו בחריפות את מתקפת הטרור של חמאס. כמו כן ברחבי העולם נערכו הפגנות תמיכה וסולידריות עם ישראל. ב-11 בנובמבר אמר נשיא צרפת עמנואל מקרון כי ישראל חייבת להפסיק להרוג תינוקות ונשים בעזה, אך בהמשך גורם צרפתי בכיר הבהיר שמקרון לא התכוון לטעון שישראל פוגעת בכוונה באזרחים.\nב-18 באוקטובר ביקר ג'ו ביידן בישראל. בנוסף ביקרו בישראל להבעת תמיכה והזדהות קנצלר גרמניה אולף שולץ, ראש ממשלת הממלכה המאוחדת רישי סונאק, נשיא צרפת עמנואל מקרון, ראש ממשלת איטליה ג'ורג'ה מלוני, ראש ממשלת יוון קיריאקוס מיצוטאקיס ונשיא קפריסין ניקוס כריסטודולידיס. כמו כן ביקרו בישראל מזכיר המדינה של ארצות הברית אנתוני בלינקן (שלוש פעמים), מזכיר ההגנה של ארצות הברית לויד אוסטין ושר החוץ של בריטניה ג'יימס קלברלי.\nב-10 באוקטובר מנהיגי ארצות הברית, בריטניה, גרמניה, צרפת ואיטליה הוציאו הצהרה משותפת התומכת בישראל, ומכירה בזכותה להגן על עצמה. ההצהרה גם מגנה את חמאס ורואה בפעילותו מעשי טרור מחרידים וטוענת כי אין להם שום לגיטימציה. המנהיגים טענו כי אין אפשרות לשבת עם החמאס לשיחות שלום, וכי בעודם תומכים בשאיפות הלגיטימיות של העם הפלסטיני, חמאס לא מקדם שאיפות אלה ומציע רק עוד טרור ושפיכות דמים. המנהיגים גם הזהירו גורמים נוספים במזרח התיכון מהתערבות בסכסוך.\nנשיאת הנציבות האירופית, אורסולה פון דר ליין, הציגה חמישה עקרונות בסיסיים ליום שאחרי המלחמה בין ישראל לחמאס. היא אמרה שלישראל יש זכות להגן על עצמה בשעה שחמאס התחבא בבונקרים והסליק נשק מתחת למחנות פליטים ולתשתיות אזרחיות. את השימוש של חמאס בפלסטינים חפים מפשע ובבני הערובה כמגינים אנושיים הגדירה כרשע טהור.\nמנגד, הליגה הערבית, הרפובליקה העממית של סין, רוסיה וטורקיה הביעו עמדה נייטרלית או שתמכו בפלסטינים. איראן שיבחה את המתקפה של חמאס, וכך גם הארגון הפרו-פלסטיני, סטודנטים למען צדק בפלסטין שפעיל בקמפוסים בארצות הברית.\nמזכ\"ל האו\"ם גינה את מעשי חמאס ב־7 באוקטובר, אך טען: \"המתקפה של חמאס על ישראל לא התרחשה בחלל ריק, העם הפלסטיני נתון ל־56 שנים של כיבוש חונק\". דבריו פורשו כהצדקה למעשי חמאס ועוררו ביקורת חריפה.\n\nבתחילת המלחמה, לאחר מתקפת הפתע ב-7 באוקטובר, רכבת אווירית של מנהיגי העולם הגיעה לישראל, במהלך שחיזק מעמדה את ישראל בקרב מדינות העולם:\n\nגרמניה גרמניה: קנצלר גרמניה אולף שולץ ביקר בישראל ב-17 באוקטובר ונפגש עם ראש הממשלה הישראלי, בנימין נתניהו. הוא הציע סיוע צבאי לישראל והומניטרי לרצועה, ובדרכו למטוס בחזרה לארצו נאלץ להישכב על קרקע נתב\"ג בזמן אזעקה.\nארצות הברית ארצות הברית: נשיא ארצות הברית ג'ו ביידן הגיע ב-18 באוקטובר לביקור בזק בישראל, נפגש עם רחל אדרי ועם חלק ממנהיגי המדינה.\nבריטניה בריטניה: ראש ממשלת בריטניה רישי סונאק הגיע לישראל ב-19 באוקטובר וקרא לישראל במהלך ביקורו להשיב את ביטחונה ואמר שהיא סבלה ממעשי טרור שאי אפשר לתאר. שר החוץ הבריטי ג'יימס קלברלי הגיע לביקור הזדהות באופקים עם שר החוץ אלי כהן, שמע סיפורי גבורה וזוועות, נפגש בין היתר עם רחל אדרי ואף ביקר בביתה.\nאיטליה איטליה: ב-21 באוקטובר הגיעה ראש הממשלה ג'ורג'ה מלוני לביקור בישראל ונפגשה עם ראש ממשלת ישראל בנימין נתניהו. כמו כן, סגן ראש ממשלת איטליה ושר החוץ שלה, אנטוניו טאיאני, ביקר יחד עם שר החוץ הישראלי אלי כהן בעיר נתיבות.\nהולנד הולנד: ראש ממשלת הולנד מארק רוטה הגיע ב-23 באוקטובר לביקור תמיכה בישראל ונפגש עם ראש ממשלת ישראל בנימין נתניהו.\nצרפת צרפת: נשיא צרפת עמנואל מקרון הגיע ב-24 באוקטובר 2023 לישראל לביקור סולידריות ונפגש עם נחיתתו בישראל עם משפחות החטופים, ולאחר מכן גם עם הנשיא הישראלי יצחק הרצוג. לאחר הפגישה עם המשפחות אמר כי שלושים צרפתים נרצחו בישראל במתקפת הפתע ותשעה נוספים נחטפו לעזה. הוא אף הציע להקים קואליציה נגד הטרור.\nאוסטריה אוסטריה: קנצלר אוסטריה קארל נהאמר ב-25 באוקטובר, נפגש עם ראש הממשלה הישראלי בנימין נתניהו ואמר כי מדינתו עומדת לצד ישראל.\nצ'כיה צ'כיה: ראש ממשלת צ'כיה פטר פיאלה ב-25 באוקטובר, נפגש עם נשיא מדינת ישראל הרצוג בקריה בתל אביב, ואמר שזכותה של ישראל להגן על עצמה.\nמנהיגים אירופיים נוספים ביקרו בישראל מאז תחילת המלחמה.\n\n ערך מורחב – המערכה על דעת הקהל העולמית במלחמת חרבות ברזל\nבראשית המלחמה, דעת הקהל העולמית נטתה לכיוון תמיכה בישראל יותר מאשר התמיכה בה לפני המלחמה. לפי סקר דעת קהל שערך עיתון האקונומיסט רוב הציבור בעולם מזדהה עם ישראל ותומך בה, למרות שברשתות החברתיות המקוונות יש יותר פוסטים פרו-פלסטיניים. סקרים של עיתונים נוספים תמכו בתוצאות הסקר של האקונומיסט. סקרים שבוצעו במדינות אירופה מלמדים שהתמיכה בישראל עלתה מאז מתקפת הפתע על ישראל, ובעקבות הפחד שהטרור האסלאמי באירופה יתגבר כתוצאה ממתקפת הפתע או הפסד צבאי ישראלי לארגון טרור אסלאמי.\nסקר Harvard CAPS/Harris שנערך בארצות הברית ב-19 בחודש אוקטובר מצא כי צעירים במדינה נטו להאמין לקו התעמולה שהכחיש את המתקפה של חמאס על האזרחים או הציג אותה כמעשה מוצדק. 26% מהציבור בארצות הברית חשבו כי חמאס התמקד בתקיפת צה\"ל ולא בירי חסר הבחנה על אזרחים. 9% האמינו בכך בקרב בני ה-65 ומעלה, 46% אחוזים מבין הצעירים מתחת לגיל 34 האמינו בכך. 17% מהמשיבים השיבו כי הטענה שחמאס הרג מעל 1200 אזרחים ישראלים היא \"סיפור שקרי\". בקרב צעירים בגילאים 18-24 האמינו בכך 32%. רוב של 76% מהמשיבים חשבו כי הרג של 1200 אזרחים ישראלים על ידי חאמס הוא מעשה שלא ניתן להצדיקו, אך גם נתון זה השתנה בצורה משמעותית לפי גיל המשיבים. פחות מ-11% מבין בני 55 ומעלה האמינו כי ההתקפה מוצדקת בשל מצבם העגום של הפלסטינים ואילו בקרב המשיבים בגילאים 18-24 האמינו בכך 51%. הנטייה להאשים את ישראל, ולהקטין את האחריות של חמאס או של איראן היא חזקה בהרבה בקרב צעירים בשורה ארוכה של שאלות.\n\n ערך מורחב – ההסברה הישראלית במלחמת חרבות ברזל\n\nנשיא המדינה, יצחק הרצוג, ציין כי \"מאז השואה לא נרצחו יהודים רבים כל כך ביום אחד\". רבים בישראל השוו את חמאס לנאצים ולדאעש. דובר צה\"ל בערבית כינה את הארגון \"חמאס־דאעש\" באחת מהודעותיו. כששגריר ישראל באומות המאוחדות הופיע עם טלאי צהוב לדיון במועצת הביטחון של האומות המאוחדות, הוא ספג ביקורת. במשרד החוץ אמרו כי חרג מהמסרים שישראל מעוניינת לקדם בדבר מטרות המלחמה ויו\"ר הנהלת יד ושם אמר כי הטלאי מסמל תקופה אחרת, שבה לא הייתה מדינה יהודית עצמאית עם צבא, האחראית לגורלה.\nהעורף הישראלי מקיים פעולות הסברה, בעיקר ברשתות החברתיות, ואישים מפורסמים ופוליטיקאי עבר מגינים על עמדת ישראל, בעיקר בטלוויזיה העולמית. ישראלים תולים שלטי \"נחטף על ידי חמאס\" ברחבי העולם.\nבין האישים והפוליטיקאים הבולטים במאמץ ההסברה הישראלי:\n\nראש ממשלת ישראל לשעבר נפתלי בנט, שהתראיין לרשתות התקשורת הזרות. בשבוע הראשון של נובמבר הוא נסע למסע הסברה בארצות הברית, הצדיק את ישראל ואת תגובותיה והציג את אכזריות חמאס, שאותה השווה לנאצים.\nיוסף חדאד, פעיל הסברה ערבי־ישראלי, שקיים אף הוא ראיונות לכלי תקשורת זרים והעלה סרטונים לרשתות החברתיות. ערבים נוספים שותפים להסברה הישראלית, ביניהם סופיה חליפה שרמקו.\nאלה קינן, אזרחית ישראלית שטרם המלחמה הפעילה בלוג העוסק בטיולים, החלה בהפעלת חמ\"ל הסברה ברשתות החברתיות ובעיקר ב־X (לשעבר טוויטר). היא נודעה בזכות קידום ההאשטאג HamasIsISIS# (בתרגום: חמאס הם דעאש) ובקידום תוכן פרו־ישראלי נרחב במרחבי פרסום של גולשים פרו־פלסטינים.\nדני בולר, מורה ויוצר תוכן ישראלי בטיקטוק, שסרטוניו בנוגע למלחמה זכו למיליוני צפיות.\nצוות התכנית \"ארץ נהדרת\" יצא במהלך המלחמה עם מערכונים רבים באנגלית, בחלקם בשיתוף ידוענים התומכים בישראל, שזכו לעשרות מיליוני צפיות בעיקר בערוץ יו-טיוב, ונועדו לשים ללעג ולקלס את ארגוני הטרור הנלחמים בישראל, כמו גם את הדיס-אינפורמציה השיטתית בערוצים פרו-פלסטיניים כדוגמת ה-BBC.\nידוענים, משפיענים, ועיתונאים רבים ממדינות שונות ששיתפו תוכני הסברה ברשתות החברתיות.\n\nמאבק ההסברה מתקיים בצל העובדה שכשבוע לאחר מתקפת הפתע שפתחה את המלחמה נסגר משרד ההסברה הישראלי, והשרה העומדת בראשו, גלית דיסטל-אטבריאן, צוטטה באומרה כי \"משרד ההסברה התרוקן מסמכויות ומהווה בזבוז של כספי ציבור, ולא יכול לתרום למדינה תרומה משמעותית\". מאז, תפקיד הסברת פעולות ישראל נמצא באחריות משרד החוץ ומשרד התפוצות. משרד החוץ ציין כי עד 20 באוקטובר נרשמו יותר ממיליארד חשיפות לתכני ההסברה שלו. בצה\"ל ישנה שותפות במאמץ ההסברתי, ודובר צה\"ל מפרסם סרטוני זוועה וכן סרטוני גבורה רבים ובנוסף חקירות של המחבלים שבהן המחבלים מודים שהזוועות תוכננו מראש והיו חלק מתוכנית התקיפה. גם צה\"ל וגם משרד החוץ מצנזרים מעט מאוד, כדי לגרום לזעזוע בעולם, שיוביל לתמיכה בישראל.\nב־23 באוקטובר נוסף כיוון הסברה שונה, כאשר שתי נשים בנות יותר מ־80 שוחררו משבי החמאס ונראו בסרטון שפרסם חמאס לקראת שחרורן. בסרטון נצפו מחבלי ארגון הטרור מגישים לחטופות ממתקים וקפה. בעליהן נותרו בידי חמאס בעזה. לאחר שחרורן, שחזרה אחת החטופות את חטיפתה לרצועת עזה, באומרה, בין היתר, שכאשר הגיעו החטופים למנהרות הטרור אמרו להם המחבלים כי \"הם אנשים שמאמינים בקוראן ולא יעשו לנו רע\". היו שטענו כי עדות זו פגעה במאמץ ההסברה הישראלי. מצד אחר התקשורת בעולם התייחסה לעדותה בדרכים שונות – רבים מהם הציגו את תמונתה לוחצת יד לשוביה, \"הושטת יד לשלום מחטופה ישראלית, המביישת את רוצחי חמאס\".\nראש הממשלה נתניהו פרסם ב־30 באוקטובר הצהרה לתקשורת הזרה על קרב הציוויליזציה בעזה.\nב־1 בנובמבר 2023 חשף צה\"ל שיחה שבה תועד איך חמאס גונב 1,000 ליטר של דלק מבית חולים. ישראל החלה להציג יותר בעולם את מעורבותה בהכנסת סיוע הומניטרי לרצועת עזה, בניסיון לשמר תמיכה ולגיטימציה בין־לאומית לפעולה הצבאית נגד חמאס. ב־13 בנובמבר חשף צה\"ל הוכחות לשימוש של חמאס בבית החולים רנתיסי למטרותיו הצבאיות. ב-19 בדצמבר 2023 פורסם תיעוד החקירה בשב\"כ של אחמד כחלות, מנהל בית החולים כמאל עדואן שבג'באליה. כחלות חשף שחמאס גייס אותו לתפקיד בדרגה מקבילה לתת-אלוף והפך את בתי החולים ברצועת עזה למתקנים צבאיים ותשתיות טרור, שבהם הסתתרו בכירי חמאס. בנוסף, חלק מעובדי בית החולים והצוות הרפואי היו פעילי חמאס, וחמאס הפעיל אמבולנסים פרטיים להברחת בכירים וחטופים.\nאמירות קיצוניות של נציגים ישראלים רשמיים על עזה הקשו על מאמצי ההסברה. עם הזמן, מסיבה זו ומסיבות נוספות, החלה הפכה באהדה ביחס לישראל וסבלנותן של מדיניות ידידותיות ביחס לממשלת נתניהו הצטמצמה.\nבתחילת אפריל 2024 דווח כי על פי סקרי דעת קהל עדכניים מארצות הברית ואירופה, ישראל איבדה את כל האהדה שזכתה לה בדעת הקהל אחרי 7 באוקטובר 2023. התמיכה בישראל פחתה מאוד ולמעשה חזרה למקום שבו הייתה לפני 7 באוקטובר, וממשיכה להיות במגמת ירידה. הירידה בתמיכה בישראל התרחשה על רקע מספר ההרוגים הגבוה בעזה והחוסר במערך הסברה ישראלי יעיל. חלק מהסיבות לירידה בתמיכה בישראל הן החשיפה בדעת הקהל לתמונות מהמלחמה בעזה, הדיווחים על משבר הומניטרי, רעב ופגיעה בילדים, העובדה שישראל לא הציגה תוכנית ליום שאחרי המלחמה והחיכוכים עם נשיא ארצות הברית.\n\nחמאס השקיע מאמצים אינטנסיביים במישור התקשורתי־תודעתי כדי לייצר מצג שווא בתקשורת הערבית והבין־לאומית ולמצב את עצמו בעמדת הקורבן. הוא ניסה להדהד פגיעה ישראלית לכאורה בבתי חולים ובבתי ספר, ועיוות את תמונת המציאות על מנת להציג תמונה שקרית של משבר הומניטרי גדול ברצועה. כמו כן נטען שמשרד הבריאות העזתי מזייף מספרי הרוגים. מנהיגים בחמאס אמרו בראיון לניו יורק טיימס כי מטרת המתקפה לא הייתה שיפור המצב ברצועה, אלא החזרת הסוגיה הפלסטינית לראש סדר היום העולמי, ושישראל תהיה ב\"מצב קבוע של מלחמה\" כדי שמדינות נוספות באזור יצטרפו למאבק נגדה. ב־1 בנובמבר 2023 אמר ראזי חמד, דובר ממשלת חמאס לשעבר, כי \"אנו נחזור על התקפת 7 באוקטובר שוב ושוב עד שישראל תושמד\".\nבעולם התקיימו עשרות הפגנות, חלקן אלימות, לתמיכה בפלסטינים ובחמאס.[דרושים מקורות] ההפגנות נערכו גם במדינות שמתנגדות לישראל בפומבי, דוגמת מדינות ערב, וטורקיה, שם לעיתים הן אף אורגנו על ידי ההנהגה, אך גם במדינות תומכות ישראל דוגמת ארצות הברית, בריטניה, צרפת, אוסטרליה ומדינות נוספות באירופה וצפון אמריקה. ההפגנות התרכזו בערים גדולות, דוגמת לונדון, פריז וניו יורק, שם הן אורגנו בין היתר על ידי מהגרים מוסלמים, אך גם בערים ועיירות קטנות יותר. בארצות הברית נערכו הפגנות בקמפוסים, שאורגנו על ידי צעירים וסטודנטים שהושפעו מרשתות חברתיות. בניו יורק בלטה השתתפותם של חרדים אנטי-ציונים כמו נטורי קרתא. המפגינים קראו להפסקת אש בעזה, ל\"שחרורה של פלסטין\" ואף להשמדת מדינת ישראל וטבח ביהודים. ההפגנות גררו ביקורת רבה מצד אזרחים ופוליטיקאים, בין היתר בגלל אופיין האלים ותמיכתן בטרור ובאנטישמיות. באנגליה נערכה הפגנה פרו-פלסטינית גדולה בלונדון ביום הזיכרון הבריטי שגררה ביקורת רבה וכללה עימותים אלימים עם חוליגנים שטענו לחילול היום. לעיתים נערכו הפגנות תמיכה בישראל ובפלסטין במקביל, דבר שהוליד לעיתים קרובות להתנגשויות בין המפגינים והצריך התערבות של כוחות הביטחון המקומיים.[דרושים מקורות]\n\n ערך מורחב – מידע כוזב במלחמת חרבות ברזל\nבמהלך המלחמה הופצו ידיעות כזב שונות ברשתות החברתיות, שמקורן אינו ידוע. ידיעת כזב אחת הייתה כי יש חשש לבגידה מתוך מערכת הביטחון וידיעת כזב נוספת התייחסה למתקפת סייבר שהשביתה את מערכות המודיעין. כמו כן הופצו סרטוני כזב של מחבלים שלכאורה נתפסו בערי המרכז כמו תל אביב, חולון וראשון לציון. הופצו דיווחי שקר על פגיעה ישראלית בכנסיית פורפיריוס בת 1,160 השנה ברצועת עזה.\nכחלק מלוחמה פסיכולוגית פרסם חמאס כי אלוף נמרוד אלוני נפל בשבי, ידיעה שפורסמה ברשתות חברתיות ובתקשורת העולמית, אך עד מהרה התבררה כשגויה.\nחברת Cyabra דיווחה על עשרות אלפי פרופילים פיקטיביים ברשתות החברתיות, אשר משמשים להעברת מידע שקרי, הפצת תאוריות קשר, ניסיונות להשפיע על דעת הקהל ולהסיח את השיח לטיעונים על אלימות מצד ישראל כלפי פלסטינים.\nביום החמישי ללחימה פרסמה אל־ג'זירה תיעוד שבו כביכול נראית אמא ישראלית ושני ילדיה משוחררים משבי חמאס, הסרטון הוכח כשקרי.\nב-14 באוקטובר, מספר חשבונות רשמיים ישראליים שיתפו ברשת טענה שהתגלתה כשקרית שחמאס פרסם סרטון של בובה, בהתייחסות לסרטון של ילד בן 4 שנהרג בהתקפה ישראלית. ייתכן שהראשון שהפיץ את הטענה כי מדובר בבובה היה יוסף חדאד, פעיל הסברה ערבי-ישראלי. הילד שנראה בסרטון הוא עומר בילאל אל-בנא בן ה-4 שנהרג בשכונת אל-זייתון, מזרחית לעיר עזה, ב-12 באוקטובר.\nב־18 באוקטובר התרחש פיצוץ בבית החולים אל־אהלי. נציגי חמאס האשימו בו מייד את צה\"ל וטענו ל־500 הרוגים. האשמה זו הופצה במהרה ברשתות חברתיות ובערוצי תקשורת. גם מידע זה התברר כשגוי לאחר בירור האירוע: הפיצוץ אירע במגרש החנייה של בית החולים ונגרם מנפילת רקטת קרקע–קרקע ששיגר הג'יהאד האסלאמי הפלסטיני.\nב־13 בנובמבר פרסם חמאס סרטון שלפיו החיילת החטופה נועה מרציאנו נהרגה כביכול בהפצצות צה\"ל. ב־19 בנובמבר פרסם דובר צה\"ל ראיות לכך שהיא נרצחה בחמאס בתוך בית החולים שיפא, לאחר שהמחבל שחטף אותה נהרג בהפצצות.\nב־18 בנובמבר פרסם הארץ כי לדברי גורם במשטרה, בתחקיר שערכה משטרת ישראל עלה כי מסוק צבאי שירה לעבר מחבלים פגע ככל הנראה גם בכמה חוגגים במסיבת הטבע ליד קיבוץ רעים. בחמאס הפיצו את הפרסום בהארץ בצורה מסולפת, בניסיון לטעון שלא טבחו בישראלים. למוחרת, 19 בנובמבר, פרסמה המשטרה הבהרה שמה שפורסם בהארץ אינו נכון, וכי לא חקרה כלל את פעילות צה\"ל.\nב-21 בנובמבר פרסם חמאס שאהוד ברק אמר בריאיון ל־CNN כי ישראל בנתה את המנהרות תחת בית חולים שיפא. ברק אמר והבהיר כי ישראל בנתה רק את הבונקרים ולצורך הרחבת בית החולים, וכי דבריו שובשו לצורכי תעמולה.\nעקב הפצת דיסאינפורמציה רבה בידי החמאס בפייסבוק ובפלטפורמות נוספות, הטיל האיחוד האירופאי אחריות על חברת מטא לטפל בנושא ואיים בהטלת סנקציות וקנסות אם הנושא לא יטופל.\nהאיחוד האירופי התלונן לאילון מאסק כי הרשת החברתית אקס (לשעבר טוויטר) משמשת להפצת דיסאינפורמציה על המלחמה בישראל וכי \"תוכן אלים וטרוריסטי לא הוסר מהרשת החברתית\". האיחוד איים בהטלת עיצומים כספיים על הרשת. לפי בדיקה שערך הניו יורק טיימס, חמאס הצליח למנף את קשיי אכיפת מדיניות התוכן של אקס, ולהפיץ סרטונים אלימים בתפוצה רחבה וזאת במטרה לעורר אימה. לטענת מומחים, בוטים וחשבונות מזויפים שמופעלים על ידי איראן, חמאס והג'יהאד האיסלאמי מפיצים פייק ניוז ונרטיבים שמשרתים את חמאס. בתגובה אמרה מנכ\"לית אקס לינדה יאקרינו, כי הרשת הסירה מאות חשבונות שקשורים לחמאס ומחקה או תייגה עשרות אלפי תכנים מאז פרוץ המלחמה.\nלפי תחקיר שנערך, חלק נכבד מידיעות הכזב הופצו על ידי רוסיה.\n\nעל רקע המלחמה המתמשכת חלה התדרדרות במעמדה הבין-לאומי של ישראל. התדרדרות זו כללה הכרה של ספרד, נורווגיה ואירלנד במדינה פלסטינית, החלטה של אוניברסיטאות בעולם לנתק את קשריהן עם אוניברסיטאות בישראל, החלטה של ממשלת צרפת לאסור השתתפות של חברות ישראליות בתערוכת יורוסאטורי של תעשיית הנשק, החלטה של רשת הקפה והכריכים הבריטית פרט א מנז'ה  לבטל הסכם לפתיחת סניפים בישראל, חרם על יצוא מטורקיה לישראל. והחלטה של קולומביה להפסיק יצוא פחם לישראל.\n\nהחלטה ES-10/21 של העצרת הכללית של האו\"ם היא החלטת גינוי לפעולות ישראל במלחמת חרבות ברזל שהתקבלה על ידי מושב החירום העשירי של העצרת הכללית של האומות המאוחדות ב־27 באוקטובר 2023. ההחלטה קראה ל\"הפסקת אש הומניטרית מיידית ומתמשכת ולהפסקת מעשי האיבה\". בהחלטה תמכו 121 מדינות. 14 מדינות הצביעו נגד ו־44 נמנעו.\nב־15 בנובמבר מועצת הביטחון של האו\"ם הצביעה בעד החלטה 2712 שקראה להפוגות הומניטריות בעזה, להגברת הסיוע ההומניטרי ולשחרור מיידי וללא תנאי של בני הערובה שנחטפו לעזה. עד אז נבלמו הצעות באמצעות וטו של רוסיה או של ארצות הברית.\nב־8 בדצמבר הפעיל מזכ\"ל האו\"ם אנטוניו גוטרש את סעיף 99 לאמנת האו\"ם בשל מה שראה כסכנה לשלום ולביטחון העולמיים ו\"המצב הקטסטרופלי\" בעזה. בעקבות זו התכנסה מועצת הביטחון לדון בהפסקת אש מיידית, אך ההצעה נדחתה בווטו אמריקאי.\nב-11 בינואר מועצת הביטחון של האו\"ם הצביעה בעד דרישה מהחות'ים לחדול ממתקפותיהם בים סוף.\nביוני 2024, ישראל הוכנסה ל\"רשימה השחורה\" של האו\"ם של מדינות וארגונים הפוגעים בילדים באזורי סכסוך.\n\n ערך מורחב – תלונת דרום אפריקה נגד ישראל בגין רצח עם\nנציגי דרום אפריקה הגישו בקשה לפתיחת הליך כנגד ישראל בגין רצח עם ב־29 בדצמבר 2023, הדיונים הפומביים התקיימו בארמון השלום בהאג, הולנד, ב־11 וב־12 בינואר 2024. ישראל יוצגה על ידי מלקולם שו כפרקליט ואהרן ברק במותב השופטים. הצוות המשפטי של דרום אפריקה כולל את ג'ון דוגארד , ווהאן לואו  וטמבקה נגקוקאיטובי  כעורכי דין ואת דיקגאנג מוסנקה  כשופט אד הוק.\nב־26 בינואר 2024 הוציא בית הדין שישה צווים זמניים בהם הורה לישראל לנקוט בכל האמצעים כדי למנוע מעשה שעלול להיחשב כרצח עם, להגן על הפלסטינים, להעביר סיוע הומניטרי ולדווח על כך בתוך חודש. עם זאת, בית המשפט לא הורה על הפסקת אש.\nב־10 במאי 2024 ביקשה דרום אפריקה מבית הדין להוציא צווי מניעה חדשים נגד ישראל בעקבות הכניסה הקרקעית למזרח העיר רפיח. בעקבות הבקשה, חשפה ישראל כי ברפיח נחשפו כמעט 700 פירי מנהרות, מתוכן 50 פירים של מנהרות הברחה שחוצות למצרים. מאז תחילת המלחמה שוגרו מרפיח יותר מ-400 רקטות ארטילריות, מתוכן 120 רק בשבועיים האחרונים ו-600 אתרי שיגור זוהו באזור רפיח, מוסתרים בקרבת תשתיות אזרחיות.\nב-24 במאי 2024, פסק בית הדין כי ישראל חייבת להפסיק לאלתר את הפעולה הצבאית ברפיח. השופטים פסקו ברוב של 13 לעומת 2 כי יש לעצור \"כל פעולה שעלולה לפגוע באוכלוסייה הפלסטינית\".\nב-19 ביולי 2024 פורסם חוות הדעת של בית הדין הבין-לאומי לצדק בנושא מדיניות ישראל בשטחים הפלסטיניים הכבושים.\n\nב-20 במאי 2024, הצהיר התובע בבית הדין הפלילי הבין-לאומי, כרים קאן, כי ביקש מהשופטים בבית הדין, להוציא צווי מעצר בהאשמת פשעי מלחמה ובהם בין היתר הרעבה – לראש ממשלת ישראל בנימין נתניהו, ולשר הביטחון יואב גלנט, ומנגד גם לראשי חמאס איסמעיל הניה, יחיא סינוואר ומוחמד דף. הבקשה עברה להחלטתם של שופטי בית הדין.\nצרפת, ספרד ומדינות נוספות באירופה תמכו בבקשה להוצאת הצווים. ישראל, ארצות הברית ובריטניה, שאינן מכירות בבית הדין, ביקרו את הבקשה וכפרו בלגיטימיות שלה.\nהקונגרס האמריקאי בתגובה אישר בתחילת יוני 2024 הצעת חוק להטלת סנקציות שונות על שופטי בית הדין הפלילי בהאג ובני משפחותיהם.\nמדינות אחרות באירופה, כגרמניה, איטליה ופולין מחו על ההשוואה בין ישראל הדמוקרטית לארגון הטרור חמאס, אך עקרונית תמכו בעצמאותו של בית המשפט.\n\n ערך מורחב – אנטישמיות בתקופת מלחמת חרבות ברזל\n\nעם תחילת הקרבות החלה התעוררות אנטישמית של הפגנות נגד ישראל, השחתה, אלימות, עד כדי רצח אזרח יהודי אמריקאי, פול וקסלר, שהפגין בעד ישראל. מספר האירועים האנטישמיים גדל פי חמישה לעומת השנה הקודמת. יהודים בעלי חזות חרדית הותקפו בשכונה יהודית בניו יורק. בנובמבר מסרה הליגה נגד השמצה כי מאז תחילת הלוחמה חל זינוק של יותר מ־919% בתוכן אנטישמי ב־X, ובפייסבוק עלייה של 28% אחוז. אירועים אנטישמיים התרחשו גם בארצות שנחשבות אוהדות ישראל. אנטישמיות זו גרמה להגברת הביקוש לעלייה לארץ.\nנוסף להפגנות, למדיה החברתית ולחלק מערוצי התקשורת המרכזיים, גם מוסדות אקדמיים הפכו בטוחים פחות ליהודים. נשיא הטכניון פרופ' אורי סיון אמר כי \"נוכח תגובות רפות של חלק לא מבוטל מנשיאי אוניברסיטאות מובילות בצפון אמריקה, אירופה ואוסטרליה, סטודנטים וחוקרים יהודים וישראלים רבים נתונים היום לאיומים פיזיים ומילוליים המצרים את צעדיהם ומונעים את השתתפותם בפעילות האקדמית באותם מוסדות\". מתוך כך הטכניון מציע \"מפלט אקדמי\" לקליטה מהירה של סטודנטים ומרצים. בספקס שבתוניסיה הוצתה חצר בית הכנסת הנטוש שהוקמה בשנת 1955.\n\n ערך מורחב – ארצות הברית במלחמת חרבות ברזל\n\nב־8 באוקטובר אמר מזכיר ההגנה האמריקאי, לויד אוסטין, שצבא ארצות הברית מקדם את נושאת המטוסים ג'רלד פורד (CVN-78) לעבר מזרח הים התיכון כדי לסייע לישראל במידת הצורך. כמו כן, ארצות הברית החלה בהספקת ציוד, תחמושת ואספקה צבאית רבה לישראל ברכבת אווירית. בבוקר 15 באוקטובר הודיעה ארצות הברית על שליחת נושאת מטוסים שנייה לאזור ישראל, קבוצת התמיכה ההתקפית השנייה (IKECSG) בהובלת נושאת המטוסים דווייט אייזנהאואר.\n\n ערך מורחב – ביקורי נשיאי ארצות הברית בישראל#ביקור תמיכה במלחמת חרבות ברזל\n\nב־18 באוקטובר 2023 בשעות הבוקר הגיע לביקור בישראל נשיא ארצות הברית, ג'ו ביידן. הוא הצהיר כי הגעתו היא מסר לעולם שארצות הברית ניצבת לצד ישראל.\nהוא הביע שאט נפש ממעשיהם של חמאס והבטיח כי ארצות הברית תוודא שישראל תקבל את מה שהיא זקוקה במלחמה, ובהתייחס לפיצוץ בבית החולים הערבי אל־אהלי אמר כי נראה שארגוני הטרור ברצועת עזה עשו זאת.\nבנאום שנשא בביקורו בישראל, הביע ביידן צער רב על האזרחים הרבים שנרצחו ונחטפו, שיבח את גבורת הישראלים, ואמר שמתקפת הטרור הייתה האסון הגדול ביותר שאירע לעם היהודי מאז השואה וציין ש\"בשואה העולם ראה ולא עשה כלום\" והבטיח \"אנחנו לא נעמוד מנגד\". הוא שיבח את ישראל כמדינה דמוקרטית, חזר על מחויבותו לביטחון ישראל, ואמר שהטרור לא ינצח.\n\nבנוסף, ביידן הבטיח סיוע צבאי וכלכלי חסר תקדים של 10 מיליארד דולר שעלה בהמשך ל־14.3 מיליארד דולר.עד ל־20 באוקטובר נחתו בישראל 45 מטוסי תובלה עם אמצעי לחימה במשקל של כאלף טונות. ועד ל־6 בנובמבר נחתו בישראל 200 מטוסים עם מטען במשקל של כ־10,000 טונות. ארצות הברית שלחה לישראל חימוש וציוד צבאי נוסף גם באמצעות מספר אניות מטען. ציוד צבאי נוסף במקביל לנושאת המטוסים, פרסה ארצות הברית באזור המזרח התיכון ארבע טייסות של מטוסי קרב מדגמי F-35,‏ F-15,‏ F-16 ו-A-10. ב־5 בנובמבר הודיעה ארצות הברית כי הצוללת הגרעינית פלורידה מסדרת אוהיו הגיעה לתחום פיקוד מרכז האמריקני. הצוללת נושאת כ־150 טילי שיוט מסוג טומהוק. לארצות הברית 18 צוללות מסדרת אוהיו, שהיא הגדולה ביותר בצי ארצות הברית, ומתוכן 14 מצוידות בטילים גרעיניים וארבע בטילי טומהוק.\nב־16 באוקטובר יצא כוח התערבות מהירה המורכב מ־2,000 חיילי מארינס אמריקאים לכיוון חופי ישראל. ב־23 באוקטובר שלח נשיא ארצות הברית את לוטננט גנרל ג'יימס פ. גלין בראש משלחת קצינים אמריקאים, לייעץ לצה\"ל במלחמה.\nעסקת נשק גדולה נחתמה בסוף ינואר 2024 בין ארצות הברית לישראל. במסגרתה יסופקו לישראל שתי טייסות מטוסי קרב וטייסת מסוקי קרב אחת וכן חימושים רבים.\nהכוחות האמריקניים בסוריה ובעיראק, היו מאז אמצע אוקטובר תחת מתקפה של רקטות וכטב\"מים ששיגרו לעברם מיליציות פרו-איראניות, כחלק מלחץ איראני להביא להפסקת אש בין ישראל לחמאס. האמריקאים תקפו אותם בתגובה.\nבעקבות ריבוי תקיפות החות'ים על ספינות סוחר בים האדום ובעיקר באזור באב אל-מנדב, הקימה ארצות הברית כוח ימי בין-לאומי והכריזה על מבצע שומר השגשוג על מנת להבטיח את חופש השיט בים האדום.\n5 לוחמים של ארצות הברית נהרגו, מתוכן 2 בתימן ו-3 בגבול ירדן–סוריה שם נפצעו עוד כ-40 חיילים.\n\n ערך מורחב – המזח האמריקאי בעזה\nהמזח האמריקאי בעזה היה מזח צף שהוקם על ידי צבא ארצות הברית בחוף א-שאטי (מצפון למסדרון נצרים) במאי 2024, ומטרתו היתה לספק סיוע הומניטרי לתושבי רצועת עזה בעקבות המשבר ההומניטרי ברצועת עזה במלחמת חרבות ברזל. היעד האמריקני היה לספק לרצועת עזה דרך המזח כ-2 מיליון מנות מזון יומיות. צבא ארה\"ב סיפק את המזון, אך אישור חלוקת המזון היה באחריות צה\"ל. חלוקת המזון הייתה אמורה להיעשות על ידי ארגוני הסיוע, אך צה\"ל טען כי הארגונים נתונים לאיומי חמאס, שרוצה לראות בכישלון הפרויקט, ואילו ארגוני הסיוע טענו כי צה\"ל אינו מספק אבטחה למשאיות המובילות את הסיוע.ב-7 במרץ 2024 הכריז נשיא ארצות הברית ג'ו ביידן על הקמה עתידית של מזח צף לחופי העיר עזה, במטרה לספק סיוע הומניטרי לתושבי רצועת עזה בעקבות המשבר ההומניטרי ברצועת עזה שנוצר בעקבות הלחימה. התכנון האמריקאי הוא לספק לרצועת עזה דרך המזח כ-2 מיליון מנות מזון יומיות, לכ-2.3 מיליון תושבי הרצועה.\nב-16 במאי הודיע פיקוד המרכז של צבא ארצות הברית כי המזח הזמני בחופי עזה הושלם. ב-17 במאי בסביבות השעה 09:00 בבוקר החלו משאיות הנושאות סיוע הומניטרי לנוע לחוף מהרציף הזמני בעזה. פיקוד המרכז של צבא ארצות הברית הודיע כי מ-17 במאי ועד 28 ביוני עברו דרך המזח לחוף עזה 8,831 טונות של סיוע הומניטרי. המזח נותק מחוף עזה ונגרר לנמל אשדוד.\nנכון לסוף יוני 2024, אספקת מזון באמצעות המזח הופסקה. צבא ארצות הברית הודיע על סיום פעילות המזח ב-17 ביולי 2024.\n\nבממשל האמריקאי ובמדינות נוספות דנו בסוגיית גורל רצועת עזה ביום שאחרי המלחמה.\nבדצמבר 2023 פורסם כי ארצות הברית, צרפת ומדינות ערביות קיימו דיונים שקטים עם לבנון. בין הצעדים שנידונו היו הרחקת חזבאללה אל מצפון לנהר הליטאני והכנסת כוח בין־לאומי לחוות שבעא שבהר דב ולצפון הכפר ע'ג'ר. פורסם גם כי גורמים ישראלים סיפרו כי האמריקנים בחנו את האפשרות לתהליך הסדרה והסכם בין ישראל ללבנון, בדומה להסכם הגבול הימי בין ישראל ללבנון. המטרה הייתה הרחקה קבועה של חזבאללה מהגבול באמצעים דיפלומטיים.\nבאותו החודש פורסם כי אנשי הפת\"ח ובכירים מהלשכה המדינית של חמאס החלו במשא ומתן על היום שאחרי המלחמה בניגוד לעמדת בכירי חמאס בעזה, בראשם יחיא סנוואר.\nבינואר 2024, ראש הממשלה הפלסטיני מוחמד אשתייה הודיע על תחילת יישומה של תוכנית רפורמה ברשות הפלסטינית, בהנחיית הנשיא הפלסטיני מחמוד עבאס. לפי בכירים ברשות, התוכנית פורסמה בהמשך לדרישה האמריקאית לעריכת שינויים במערך הניהולי של הרשות, שעלתה בשיחות שקיימו הצדדים סביב המלחמה. בסוף פברואר 2024, הממשלה הפלסטינית התפטרה בעקבות לחץ של ארצות הברית ומדינות האזור, מתוך כוונה להקים ממשלת טכנוקרטים שתשלוט בשטחי הרשות הפלסטינית ועזה יחדיו.\nבמאי 2024, פורסם כי הרשות הפלסטינית ומדינות ערב קידמו תוכנית, שכונתה ה\"חזון הערבי\", לטיפול ברצועת עזה והתקדמות לכינון מדינה פלסטינית. התכנית נדחתה על הסף על ידי ארצות הברית.\nב-12 במאי פורסם כי צמרת צה\"ל דורשת מרה\"מ הכרעה בסוגיית ה\"יום שאחרי\". ב-15 במאי כינס שר הביטחון גלנט מסיבת עיתונאים בה הטיח ביקורת בראש הממשלה נתניהו על כך שהוא דוחה את ההתעסקות בשאלת ה\"יום שאחרי\" ברצועת עזה. שר הביטחון קרא לראש הממשלה להודיע שישראל לא תשלוט בעזה, והביע את התנגדותו לממשל צבאי ברצועה. דבריו עוררו ביקורת בקרב גורמים בקואליציה ובאופוזיציה, וזכו לתמיכת יו\"ר המחנה הממלכתי בני גנץ.\n\n ערך מורחב – העורף הישראלי במלחמת חרבות ברזל\n\nמיד עם פרוץ המלחמה הציע ראש הממשלה בנימין נתניהו לראשי האופוזיציה להצטרף לממשלת חירום במתכונת דומה לממשלה שהוקמה ערב מלחמת ששת הימים. יו\"ר האופוזיציה, חבר הכנסת יאיר לפיד, קרא להקים ממשלת חירום מקצועית ומצומצמת לניהול המלחמה. שרים נוספים הצטרפו לקריאה. ב־11 באוקטובר הכריז יו\"ר סיעת המחנה הממלכתי, חבר הכנסת בני גנץ, כי יצטרף לממשלת חירום לאומית בראשות נתניהו, ולמחרת הושבעו חמישה שרים מטעם המחנה הממלכתי והצטרפו לממשלה. מפלגות העבודה וישראל ביתנו הודיעו באותו היום כי יתמכו בהקמתה אך בינתיים לא יצטרפו לקואליציה. יאיר לפיד הודיע שמפלגתו לא תיכנס לממשלת החירום עד שלא יוצאו ממנה מפלגות עוצמה יהודית והציונות הדתית, אולם חבר הכנסת אלעזר שטרן ממפלגתו הודיע שיתמוך בה, בניגוד לעמדת הסיעה. קודם לכן, לבקשתו של שר הפנים ושר הבריאות משה ארבל החליט יו\"ר ש\"ס אריה דרעי להעביר את תיק הבריאות לידיו של חבר הכנסת אוריאל בוסו.\nבמהלך המלחמה נמתחה ביקורת בעיקר מצד מתנגדי הממשלה על התנהלות ראש הממשלה במהלך הלחימה, וכן על חברי ממשלה בטענה שאינם מבצעים את תפקידם ושמשרדיהם אינם מתפקדים, וכן על תקציבים בתקציב המדינה למטרות שלדעתם שנויות במחלוקת.\nהבחירות לרשויות המקומיות, שהיו אמורות להתקיים בסוף חודש אוקטובר, נדחו בעקבות המלחמה ל־30 בינואר 2024 ולאחר מכן אושרה דחיה נוספת ל-27 בפברואר 2024.\n\nההתארגנויות הידועות ביותר שנוצרו בעקבות המלחמה הן פורום משפחות החטופים ופורום תקווה. שני הפורומים הוקמו כדי להוות קבוצות לחץ באמצעות הפגנות, הפצת חומרי הסברה, ופגישות עם פוליטיקאים.\n\nעם פרוץ הקרבות פורסם כי כ־3,000 חרדים מבקשים להתגייס לצבא. צה\"ל נענה, והחל בגיוס חרדים לטירונות מקוצרת, שבסיומה שולבו המתגייסים במקצועות רפואה בסיסיים וכנהגים. בינואר 2024 פורסם כי בסופו של דבר לא נצפתה בחודשי המלחמה עלייה במספר המתגייסים החרדים לצה\"ל, ומחזור הגיוס לחרדים היה כמעט זהה בגודלו למחזורים של שנים קודמות: פחות מ-200 מתגייסים. ומספר המתגייסים השנתי בציבור החרדי עמד על 1,200 שהוא כ-10% מהשנתון המיועד לגיוס.\nבמהלך המלחמה נמתחה ביקורת בעיקר מצד מתנגדי הממשלה על היעדר גיוס חרדים ללחימה גם בתקופה זו, בשלטי חוצות, פרסום במדיה והתייחסויות חוזרות באמצעי התקשורת. ביוני 2024 פרסם חיים רמון נתונים לפיהם פנו לצה\"ל כ-4,000 גברים מהציבור החרדי במטרה להתגייס לצה\"ל אך מתוכם רק 540, שהם 13% מהפונים, גויסו.\n\n ערך מורחב – השפעת מלחמת חרבות ברזל על הכלכלה\nבמהלך מתקפת 7 באוקטובר ניזוקו בישראל למעלה מעשרת אלפים רכבים ו-8,402 מבנים. לפי בנק ישראל, עלות המלחמה למשק הישראלי מגיעה ל-600 מיליון דולר בשבוע עקב היעדרות מעבודה בעקבות המלחמה, אובדן של כ-6% מהתמ\"ג השבועי. שר האוצר בצלאל סמוטריץ' אמר כי העלות הישירה היומית של המלחמה בעזה היא כ-246 מיליון דולר. ב-24 באוקטובר 2023 הורידה חברת דירוג האשראי S&P את תחזית דירוג האשראי של ישראל מ\"יציבה\" ל\"שלילית\", והודיעה כי דירוג האשראי יֵרד אם העימות הצבאי יתרחב, ויגדיל את הסיכונים הביטחוניים והגאופוליטיים שאיתם מתמודדת ישראל.\nקרן המטבע הבינלאומית שינתה את תחזיתה לצמיחה באזור המזרח התיכון וצפון אפריקה (MENA) לכיוון ירידה. לפי נתוני הקרן, צפויה ירידה של 0.5% בצמיחה, נתון שלדבריה הוא סיבה לדאגה. הקרן מייחסת את הירידה לכמה גורמים, בהם ירידה בייצור נפט וירידה בתיירות, במיוחד במדינות כמו מצרים וירדן, שם התיירות היא חלק ניכר בכלכלה.\n\nבציבור הייתה התגייסות גדולה של ארגוני עזרה ממוסדים כדוגמת זק\"א, ארגונים התנדבותיים שהסבו את פעילותם לעזרה כדוגמת אחים לנשק, והתגייסות יחידים. הוקמו חמ\"לים אזרחיים לסיוע בחילוץ מאזורי העימות בחזית, חמ\"ל נעדרים (כולל סיוע באיתורם באמצעים טכנולוגיים מתקדמים), סיוע לאנשים בעורף, מערך הסעות, רכישה והטסה של ציוד אישי לחיילים כגון אפודי מגן קרמיים שהיו חסרים, אירוח משפחות שפונו מאזורי העימות, תרומות דם, סיוע בבתי חולים ובמוסדות אחרים, שירות שמרטפות לאנשי מילואים, ביקורים בבית אבות, והתנדבות בכל תחום אחר.\n\nבבוקר 7 באוקטובר 2023, מייד עם היוודע על מתקפת הפתע על ישראל וברקע הידיעות על הטבח בדרום, הודיעו מובילי תנועת אחים לנשק כי היא מפסיקה כל פעילות מחאה וקראו לחיילי המילואים להתייצב. באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. התנועה הקימה חמ\"לים ייעודיים שדרכם פעלו יוזמות שונות על ידי יותר מ־15 אלף מתנדבים ברחבי הארץ. בין היוזמות הללו חילוץ משפחות מאזורי העימות תוך כדי הלחימה של כוחות צה\"ל ומציאת פתרונות דיור עבורן, סיוע באיתור נעדרים, מערך תמיכה במשפחות חללים, נעדרים וחטופים, מערך הסעות לחיילי מילואים ומשפחות, ארוחות חמות, חילוץ בעלי חיים, סיוע למשקים חקלאיים ואיסוף ציוד נדרש למשפחות ולחיילים, כולל הטסת ציוד מחו\"ל. ב־12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם פוליטיקאים, דיפלומטים ואנשי תקשורת רבים. ערוץ הטלגרם כרמל ניוז, המסקר את מלחמת אוקראינה–רוסיה, יזם ותיאם התקנות של גגונים על רק\"ם כנגד רחפנים מטילים כלקח מהמלחמה במזרח אירופה. קבוצות של נערי גבעות עסקו בהתקנה של הגגונים.\nברמלה הוקם חמ\"ל של ארגון ערי ישראל ביחד עם ישראל שלי שסייע לכמאה מקומות.\nבסטודיו למשחק ניסן נתיב שבירושלים הוקם חמ\"ל אזרחי גדול בשיתוף פעולה של עמותת לב אחד (שהפעילה עוד מספר חמ\"לים נוספים ברחבי הארץ), תנועת התעוררות וסיעת האיחוד.\n\nעם תחילת המלחמה בישראל החלה כוננות בארץ, בעיקר ביישובים ביו\"ש ובערים המעורבות, מחשש להצטרפות ערביי ישראל למלחמה ומחשש לחזרה על אירועי שומר החומות. עקב כך הוקמו כיתות כוננות חדשות ברשויות מקומיות חדשות ואף תוגברו קיימות. לראשונה נפתחו כיתות כוננות גם בערים וכן בקרב החברה החרדית. בירושלים הודיעו על פתיחה של כיתת כוננות בכל שכונה. עד דצמבר 2023 הוקמו למעלה מ-800 כיתות כוננות ברחבי הארץ. השר לביטחון לאומי איתמר בן גביר עודד את המהלך ומינה עבורו את ניצב בדימוס שמעון לוי כפרויקטור מיוחד. במסגרת תוכנית \"משיב הרוח\" שהחל כחודשיים לאחר פרוץ המלחמה צוידו מחדש 12 כיתות הכוננות בעוטף עזה בנשק וציוד צבאי ועד פברואר 2024 צוידו ואומנו כיתות כוננות ב-70 יישובים בעוטף עזה וגבול הצפון.\nבמקביל הוקלו הקריטריונים למתן רישיון נשק. במשטרה אמרו בשיחות סגורות כי בהיעדר מסגרת משטרתית מאורגנת, קיים חשש ממשי להגעת כלי נשק 'לידיים הלא נכונות ולא מיומנות', דבר אשר עלול להוביל לתקריות קשות בהיעדר פיקוח והכשרה מתאימים.\n\nלצד התגייסות ללחימה, קמו יוזמות רבות מצד ארגונים וקבוצות תמיכה בנושאים שונים כולל - תמיכה במשפחות הנפגעים והנופלים, תמיכה במשפחות המפונות מעוטף עזה, סיוע למשפחות הנעדרים, תרומות לחיילי צה\"ל, מבצעי הסברה ברשתות החברתיות בעולם, ועוד. הדבר כולל בתי מלון, קיבוצים ובתי הארחה לאירוח המשפחות שנעקרו מבתיהם, תרומות מוצרי מזון, ביגוד, צעצועים ועוד למשפחות, תרומות כספיות או עבודה ישירה, סיוע נפשי לנפגעי חרדה ולאנשים שאיבדו קרובי משפחה, תרומות דם, משלוחי מזון וציוד חסר לחיילים ולצוותים רפואיים. סיוע לחקלאים ועוד חברות עסקיות רבות נרתמו לעזרה, ביוזמות רבות ומגוונות. כך למשל פורום העסקים, ששותפות בו 200 מהחברות הגדולות במשק, החל לחלק כרטיסים דיגיטליים לכל משפחה בעוטף עזה, על סך 1,000 ש\"ח לכל נפש במשפחה. הבנקים הגדולים בישראל העמידו עשרות מיליוני שקלים לטובת נפגעי המתקפה, וכך גם קבוצת עזריאלי שהודיעה על תרומה של 40 מיליון שקלים לטובת עמותות וארגונים המסייעים לחיילים ולמשפחות.\nמספר ארגונים אזרחיים המשיכו לפעול במשך כמה חודשים. אסף ויותם דוקטור ממסעדת האחים הקימו חמ\"ל אוכל עם פרוץ המלחמה, אך לאחר זמן עברו לסייע לחקלאים וליצרנים קטנים שנפגעו בעקבות המלחמה. ארגון אחים לנשק, בשיתוף המועצות המקומיות, הקים כ־100 מרכזים לחינוך משלים באתרי המפונים וביישובי קו העימות.\nבני נוער רבים יצאו לעבודה בחקלאות, ביוזמת בתי ספר, רשויות מקומית וארגונים, לשם סיוע לחקלאים שעובדיהם עזבו.\n\nבעקבות האירועים הטראומתיים של תחילת המלחמה, נפתחו מוקדים טלפוניים ברחבי הארץ. פיקוד העורף הדגיש שתגובות רגשיות כמו פחד וחרדה הן \"תגובות נורמליות למצב לא נורמלי\". מכיוון שלאנשים יש דרכים שונות להתמודד עם לחץ, המליצו בפיקוד העורף לזהות את דרכי ההתמודדות שסייעו בעבר (פעילות גופנית, שיחות עם חברים ומשפחה, איסוף מידע, אמונה ותקווה) ולהשתמש בהן. במקרה של נפגעי חרדה, הומלץ לעודד אותם לפעולה ועשייה, לבצע תרגילי נשימה וטכניקות הרפיה, להדגיש את יכולת ההתמודדות ולהסיח את הדעת. מעמותת נט\"ל הזהירו את הציבור שלא להיחשף לתכנים מעוררי טראומה כמו תמונות וסרטוני סנאף. חשיפה כזו נקשרה בעבר לדיכאון, חרדה, ופוסט־טראומה.\nמחקר אורך  מצא שבריאותם הנפשית של הישראלים נפגעה באופן משמעותי. שיעור הפרעת הדחק הפוסט־טראומטית עלה מ־16% באוגוסט 2023 ל־30% בנובמבר 2023. חלה עלייה גם בשיעור הסובלים מחרדה ודיכאון.\n\nבהתקפת הטרור מעזה נרצחו ונחטפו לעזה גם אזרחים ערבים לא מעטים. פורסמו סיפורים על פעולות הצלה שבוצעו על ידי אזרחים ערבים בזמן הטבח. בזמן המתקפה היו מספר יוזמות של ערבים ישראלים לאיתור נעדרים, חילוץ וטיפול רפואי בישראלים מתוך שטחי האש, תוך סיכון חייהם של המחלצים, שחלקם נהרגו במסגרת פעילותם. לאחר המתקפה, אזרחים מהפזורה הבדואית כתבו כי הם רוצים להתנדב ללחימה של צה\"ל ושל המשטרה ולסייע בכל דרך אפשרית. כמו כן התנדבו אותם אזרחים לסייע בחיפוש אחר נעדרים בשטחי העוטף בימים שלאחר המלחמה.\nמספר חברי כנסת ערבים גינו את המתקפה ונרתמו להתגייסות האזרחית, ביניהם: חבר הכנסת אחמד טיבי הקים מוקד סיוע לאזרחים יהודים וערבים שמופעל על ידי מתנדבים יהודים וערבים, בין היתר לשם סיוע למשפחות נעדרים. חבר הכנסת איימן עודה ממפלגת חד\"ש גינה מעל דוכן הכנסת את האירועים. ושיבח את היהודים והערבים שיצאו להתנדב. הוא גם גינה את הקריאה של הנהגת חמאס לציבור הערבי בישראל להצטרף למאבק נגד ישראל כפי שקרה במהומות בישראל (2021). חבר הכנסת מנסור עבאס פנה לאזרחי המדינה הערבים בבקשה שלא לעודד גורמים קיצוניים ושוליים בחברה הערבית לאור המתיחות שיצרה המלחמה. לפני כן, גינה את מתקפת החמאס.\nמועצת כפר קאסם הזמינה משפחות מהדרום להתארח בעיר. וקבוצות הכדורגל של הפועל אום אל פאחם וכפר קאסם עמדו דקת דומייה במהלך אימון לזכר נרצחי ההתקפה. במועצה המקומית זרזיר הדליקו נרות לזכר הנרצחים בהתקפה ומתוך הזדהות עם כאב המשפחות.\nמנגד, מספר מצומצם של עובדים ערבים ובהם אנשי צוות רפואי, סטודנטים, נשות חינוך והשחקנית מאיסה עבד אלהאדי, נעצרו לאחר שהביעו תמיכה בחמאס ובמעשי הטבח שביצע. חלקם הודחו מעבודתם או ממקום מוסדות הלימוד שבהם למדו, וחלקם נחקרו במשטרה בחשד לתמיכה בטרור.\nנגד 13 ערבים ישראלים, רובם תושבי סכנין, הוגש כתב אישום, באשמה שהיו שותפים בחוליית טרור שתכננה לבצע פיגועים, תוך שיתוף פעולה עם החמאס.\n\n ערך מורחב – הנצחת קורבנות מתקפת הפתע על ישראל\n\nשמה הראשוני של המלחמה נגזר משם המבצע שבו פתח צה\"ל לאחר מתקפת הפתע. כחודשיים לאחר תחילת המלחמה הוצגו מספר שמות אפשריים לחברי הממשלה, בין השאר לבקשת הצבא, אבל גם מתוך הבנה ששם המלחמה יכול להשפיע על הלגיטימציה הבינלאומית ללחימה. בין השמות שהוצעו היו \"מלחמת בראשית\" (שהוצע על ידי ראש הממשלה נתניהו), \"מלחמת עזה\", \"מלחמת 7 באוקטובר\", \"מלחמת שמיני עצרת\", \"מלחמת שמחת תורה\" ו\"מלחמת משיב הרוח\". בינתיים נקברו חללי המלחמה במצבות זמניות, שלא צוינה עליהן המערכה שבה נפלו.\n\n ערך מורחב – יום הזיכרון לחללי מלחמת חרבות ברזל\nבישיבת ממשלה שנערכה ב-17 במרץ 2024, אישרה הממשלה פה אחד כי בכל שנה בכ\"ד בתשרי יצוין יום זיכרון לאומי לציון אירועי 7 באוקטובר ומלחמת \"חרבות ברזל\". יום הזיכרון יצוין מדי שנה בשני טקסים ממלכתיים: טקס לזכרם של החללים שנפלו במלחמה, וטקס לזכרם של האזרחים שנרצחו בפעולות האיבה. עוד הוחלט כי בשנה הראשונה לציון היום הלאומי, שנת 2024, ייערך באופן חד פעמי טקס גם בתאריך הלועזי – ב-7 באוקטובר, בשל הסנטימנט הציבורי לתאריך.\n\n ערכים מורחבים – מלחמת חרבות ברזל במוזיקה, מלחמת חרבות ברזל בספרות\nאירועי הטבח של השבעה באוקטובר והמלחמה הביאו אמנים רבים להעלות יצירות הקשורות למלחמה:\n\nאמנות רחוב: אמנים רבים ציירו גרפיטי וציורי קיר במרחב הציבורי והעירוני בישראל, לחיזוק המורל הלאומי ותמיכה בחיילי צה\"ל שנלחמים בחזית.\nהסרט התיעודי #NOVA של Yes הטלוויזיה בלוויין על הטבח במסיבת הנובה, היה הסרט התיעודי הנצפה ביותר בתולדות yes‏.\nמוזיקאים הוציאו שירים וגרסאות כיסוי בהשפעת המלחמה: שירים להעלאת המורל, שירים לזכר הרוגים, שירים למען שחרור החטופים ושירי מחאה על המחדל שגרם לטבח.\nהמסלול לתנועה וכוריאוגרפיה של מכללת ספיר חזר ביוני 2024 לשדרות לחבר בין אמנות לבין חברה לבין ריפוי.\nמפרוץ המלחמה, אומנים רבים הופיעו בהתנדבות בפני חיילים ובבסיסים, ביניהם ניתן למצוא את חנן בן ארי, שלמה ארצי, עומר אדם, ביני לנדאו, הראל טל ורבים אחרים.\nכ-1,000 מוזיקאים ביצעו את השיר הביתה למען החזרת החטופים.\n\n\tגרפיטי, ציורי קיר ואמנות רחוב בישראל\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nעינב חלבי, סקר דעת קהל חדש: ברצועת עזה מעדיפים שחמאס ימשיך לשלוט, באתר ynet, 14 ביוני 2024\nישראל במלחמה – עדכונים, באתר כאן – תאגיד השידור הישראלי, 7 באוקטובר 2023\nמתקפת פתע על ישראל בחג - עדכונים, באתר ynet, 7 באוקטובר 2023\nמתקפת פתע של חמאס – עדכונים, באתר הארץ, 7 באוקטובר 2023\nעזה פתחה במלחמה - עדכונים, באתר וואלה‏, 7 באוקטובר 2023\n יומן אירועים – כל העדכונים, התיעודים והדיווחים האחרונים, באתר צה\"ל, 7 באוקטובר 2023\n חללי \"חרבות ברזל\", באתר צה\"ל, 7 באוקטובר 2023\nחרבות ברזל, באתר gov.il\n יומן מלחמה מיוחד: מה שקרה בשבוע האחרון. שרשרת האירועים, סרטון בערוץ \"הפצות צה\"ל\", באתר יוטיוב (אורך: 05:06), 14 באוקטובר 2023\nמעין רודה ורעות מרים כהן, הנופלים והנרצחים במלחמה: כל הנתונים, באתר ynet, 27 בנובמבר 2023\nתמונת מצב המלחמה, באתר המכון למחקרי ביטחון לאומי\nסיכום שנת 2023, באתר השב\"כ\n איך נראית הלחימה בשטח? עושים סדר - תמונת מצב מיוחדת, באתר צה\"ל, 6 בינואר 2024\n עדכון דובר צה\"ל: סיכום 3 חודשי לחימה, סרטון בערוץ \"עדכוני צה\"ל\", באתר יוטיוב (אורך: 17:36), 6 בינואר 2024\n רוני לינדר, 40 זוגות אחים ו-22 נרצחים מחולון: המספרים שאסור לנו לשכוח ולהשכיח, באתר הארץ, 5 באפריל 2024\nמבט מל\"מ 97, מאי 2024\n\nעזר גת, זהירות - הקונספציה החדשה: מרהב למצוקה, באתר INSS, מבט על, 25 ביוני 2024\nאפרים לפיד, ‏פרשנות | מילון המלחמה בטרור – 2023, באתר \"IsraelDefense‏\", 22 באוקטובר 2023\nאריה דובנוב, שברי אוקטובר - כיצד יעצב הטבח בשבעה באוקטובר והמלחמה בעזה את תפיסותינו בדבר הסכסוך הישראלי-פלסטיני? כיצד הוא צובע מחדש את העבר, ההווה והעתיד של ישראל? שנים-עשר חוקרות וחוקרים ישראלים מציגים קווי מתאר למחשבה לנוכח האסון, באתר הזמן הזה, נובמבר 2023\nעידן רינג ושוקי טאוסיג, מה לא מספרים לנו על המלחמה בעזה?, באתר העין השביעית, 21 בנובמבר 2023\nעידית שפרן גיטלמן, ענת שפירא, מורן דיטש, רבקה מלר, מאיר אלרן, אמון הציבור בצה\"ל במהלך מבצע \"חרבות ברזל\", מבט על, גיליון 1791, 22 בנובמבר 2023, באתר המכון למחקרי ביטחון לאומי\nשי לוי, ‏\"המחדל של ראש אמ\"ן? צה\"ל שכח שצריך להתנהל כאילו אין מודיעין\", באתר ‏מאקו‏, 26 בנובמבר 2023\nאבי יששכרוף, הלחימה, העזתים והלגיטימציה: כמה התפתחויות לחיוב בשדה הקרב ובמזה\"ת, באתר ynet, 7 בדצמבר 2023\nחביבה פדיה, במשולש קטסטרופלי, הזמן הזה, מכון ון ליר בירושלים, דצמבר 2023\nיואב זיתון, חמש סיבות שבגללן צה\"ל לא \"משטח את עזה\", באתר ynet, 14 בדצמבר 2023\nשחר קליימן, גדודי חמאס שקורסים, והשטחים שבדרך לטיהור: זוהי תמונת מצב הלחימה בעזה, באתר ישראל היום, 27 בדצמבר 2023\nיואב זיתון, אופטימיות זהירה בצה\"ל מהירידה בשיגורי הרקטות מעזה: תמונת המצב מהתמרון - ושחרור חטיבות ההכשרה, באתר ynet, 31 בדצמבר 2023\nנדב איל, שטח,שיפוט, באתר ynet, 28 בדצמבר 2023\nיואב זיתון, ההסבר של צה\"ל: זו הסיבה ל\"תחושת הדשדוש\" בחאן יונס, באתר ynet, 4 בינואר 2024\nשי לוי, ‏מה עושים עם רפיח ומה תהיה תפיסת ההגנה החדשה בדרום?, באתר ‏מאקו‏, 9 בפברואר 2024\nיואב זיתון, \"גרילת בט\"ש\" בחאן יונס; צה\"ל אישר תוכניות למהלכים הקרקעיים הבאים | תמונת מצב מהלחימה, באתר ynet, 2 במרץ 2024\n  עמיר רפפורט, ‏המבצע בשיפא: אחת ההצלחות הגדולות של המלחמה, בעיתון מקור ראשון, 29 במרץ 2024\nאפרים לפיד, דובר צה\"ל לשעבר, ניצחון מוחלט? כך יעבוד המודיעין בשירות ההסברה במלחמה, באתר אייס, 29 באפריל 2024\nאיתמר אייכנר, ארה\"ב מול איראן: קרב הצללים במזרח התיכון יוצא אל האור | מפת האינטרסים, באתר ynet, 14 ביוני 2024\nרון בן ישי, צה\"ל נערך למציאות שונה ברצועת עזה החדשה - שצפויה להיות לא פחות מורכבת, באתר ynet, 5 ביולי 2024\n\nשִׁבְעָה בְּאוֹקְטוֹבֶּר - סיקור מיוחד באתר ynet\nשבת, 06:29 - היום שבו הכול השתנה: שבועיים למתקפת הפתע | יומן מלחמה, באתר כאן – תאגיד השידור הישראלי, 20 באוקטובר 2023\nEmily Crane, Israel starts raids inside of Gaza—what a full scale ground invasion will include and how it could play out, New York Post, ‏14 באוקטובר 2023\nניר דבורי, ‏התקדמות בקצב ה-D9: כך מתנהלת הלחימה הקרקעית של צה\"ל ברצועה, באתר ‏מאקו‏, 1 בנובמבר 2023\n יניב קובוביץ, ככה נראית מלחמה, ככה נשמעת מלחמה: מסע עם צה\"ל לתוך רצועת עזה, באתר הארץ, 4 בנובמבר 2023\nעמיר כהן, ממתקפת הפתע ועד לקרבות בעזה: חודש למלחמה, באתר חדשות 13, 4 בנובמבר 2023\nיואב זיתון, הכתר על העיר עזה הולך ומושלם, המטרה: מצור שיחנוק את בכירי חמאס, באתר ynet, 5 בנובמבר 2023\nדני קושמרו, ‏עזה, סרט מלחמה: דני קושמרו בלב הקרבות, הכי קרוב לבית החולים שיפא, באתר ‏מאקו‏, 10 בנובמבר 2023\nאדוה דדון, ‏זה אולי האתגר הכי גדול של צה\"ל במלחמה: \"יש מנהרות שהבריחו בהן משאיות, טילים בגודל של חדר\", באתר ‏מאקו‏, 12 בנובמבר 2023\nאודי עציון‏, מחירון המלחמה: כמה עולה לנו כל יירוט רקטה וכל בית מושמד בעזה, באתר וואלה‏, 17 בנובמבר 2023\nאלישע בן קימון, בשומרון נערכים להסלמה על רקע שחרור המחבלים: \"נפרק את הטרור ונעצב את המציאות מחדש\", באתר ynet, 30 בנובמבר 2023\n אל\"ם (מיל') יוסי תורג'מן, תפקידו של חיל השריון במלחמה הנוכחית, אתר מערכות, 2023\n יואב קרן וגיל יוחנן, עזה, 100 מטר מאיתנו – מלחמה | צפו בתיעוד היתקלות של כוח צנחנים בשג'אעיה, באתר ynet, 9 בדצמבר 2023\nאודי עציון‏, \"כמו בפורמולה 1\": הכוח שמסתער על הטנקים התקולים בעזה, באתר וואלה‏, 6 בדצמבר 2023\nיודעים מה זה צק\"ח? מילון המושגים הבסיסי של הלוחמים בעזה,  באתר כיפה, 28 בדצמבר 2023\n אספנו כמה מהחידושים שנכנסו לפעולה ב-100 ימי מלחמה, באתר צה\"ל, 14 בינואר 2024\nIsrael Builds Buffer Zone Along Gaza Border, Risking New Rift With U.S., וול סטריט ג'ורנל, 25 בינואר 2024\nThe Vicious Cycle Driving Gaza’s North to Famine, אתר WSJ\nיואב זיתון, צה\"ל הדהים את נאט\"ו: שיא עולמי בהצלת פצועים | \"הסוד הרפואי\" נחשף, באתר ynet, 11 באפריל 2024\nיואב זיתון, יעל צ'כנובר, מתן צורי, יאיר קראוס, ישראל מושקוביץ, הזירות התקועות, החטופים, המפונים: 200 ימים למלחמה, תמונת מצב מכל החזיתות, באתר ynet, 23 באפריל 2024\n התמרון היה טבילת האש עבורם - הנה כמה מכלי המלחמה, באתר צה\"ל, 24 באפריל 2024\nיואב זיתון, נעים באיטיות, בתוך הסמטאות הצפופות של מעוז חמאס: \"250 מחבלים חוסלו כאן\", באתר ynet, 23 במאי 2024\nנתיבי הברחת הנשק החשאיים של איראן - והמטרה: \"להציף את יהודה ושומרון בנשק\", באתר ynet, 9 באפריל 2024\nעומר שחר איתמר מרגלית, דיווח: יועץ צבאי איראני נהרג בתקיפה ישראלית בסוריה הלילה, באתר כאן – תאגיד השידור הישראלי, 3 ביוני 2024\nמתן וסרמן, ‏תקן זהב: הטקטיקה של צה\"ל בעזה שהדהימה את העולם כולו, באתר מעריב אונליין, 26 ביוני 2024\n\n מערכת ישראל היום, צפו: 50 ימי הלחימה בתמונות, באתר ישראל היום, 25 בנובמבר 2023\n  התמונות שמסכמות את השבוע האחרון, באתר צה\"ל, 16 בדצמבר 2023\n\n ערוץ 12: היום הראשון של מלחמת חרבות ברזל, 07.10.2023 (א), סרטון  באתר יוטיוב (אורך: 8:30:54)\n צחנת גופות, סלון שספג טיל נ\"ט ושובל דם: דיווח מקיבוץ התופת בארי, סרטון בערוץ \"ynet\", באתר יוטיוב (אורך: 08:11)\n היום התשעה עשר למלחמה: תקיפות עוצמתיות, חיסולים ושיגורים לאילת, סרטון בערוץ \"כאן חדשות\", באתר יוטיוב (אורך: 02:04), 25 באוקטובר 2023\n חיסול מחבלים והתקלויות: הפעילות הקרקעית בתוך עזה התרחבה, סרטון בערוץ \"כאן חדשות\", באתר יוטיוב (אורך: 03:23), 29 באוקטובר 2023\n 600 מטרות הותקפו בתוך יממה: הפעולה הקרקעית בעזה מתרחבת, סרטון בערוץ \"כאן חדשות\", באתר יוטיוב (אורך: 03:52), 30 באוקטובר 2023\n תיעודים מיוחדים: כך נראים ימי הקרב הראשונים בתוך עזה, סרטון בערוץ \"חדשות 13\", באתר יוטיוב (אורך: 04:16), 1 בנובמבר 2023\n הפעילות בעזה מתקדמת, עליית מדרגה במתקפות של חיזבאללה, סרטון בערוץ \"כאן חדשות\", באתר יוטיוב (אורך: 03:41), 4 בנובמבר 2023\n טילים מהצפון, נפילות במרכז וחיסול עשרות מחבלים: סיכום היום ה־63 למלחמה, סרטון בערוץ \"כאן חדשות\", באתר יוטיוב (אורך: 4:34), 8 בדצמבר 2023\n כיכר פלסטין בידי צה\"ל: תיעוד מהמקום שבעבר היה סמל חמאס, סרטון בערוץ \"כאן חדשות\", באתר יוטיוב (אורך: 10:40), 9 בדצמבר 2023\n צה\"ל השלים את כיבוש בית חאנון, לוחמי דובדבן בחאן יונס: היום ה-73 למלחמה, סרטון בערוץ \"כאן חדשות\", באתר יוטיוב (אורך: 03:41), 18 בדצמבר 2023\n תיעוד מיוחד מלב עזה: עיר הטרור של מוחמד דף ויחיא סינוואר נחשפת, סרטון בערוץ \"כאן חדשות\", באתר יוטיוב (אורך: 04:50), 20 בדצמבר 2023\n צה\"ל ממשיך בהתקפות בכל רחבי הרצועה - וקרא לתושבים להתפנות דרומה, סרטון בערוץ \"כאן חדשות\", באתר יוטיוב (אורך: 03:38), 25 בדצמבר 2023\n צה\"ל השתלט על דירת המסתור של סינוואר - והשמיד את המנהרה שתחתיה, סרטון בערוץ \"כאן חדשות\", באתר יוטיוב (אורך: 03:18), 29 בדצמבר 2023\n הקרב על השכונה האחרונה בצפון הרצועה: היום ה-88 למלחמה, סרטון בערוץ \"כאן חדשות\", באתר יוטיוב (אורך: 03:47), 2 בינואר 2024\n יהיה טוב | כשסרן נדב טיברג הגיע לחלץ פצועים בקיבוץ רעים, לא היה לו מושג שמטרים ספורים ממנו נרצח אחיו, סרטון בערוץ \"כאן חדשות\", באתר יוטיוב (אורך: 28:27), 8 בינואר 2024\n הושמדה מתחת לאדמה: לב תעשיית ייצור הנשק של חמאס, סרטון בערוץ \"כאן חדשות\", באתר יוטיוב (אורך: 02:56), 18 בינואר 2024\n פצצת מרגמה בשקית של אונר\"א, מחבל ניסה להסתתר על גג - וחוסל, סרטון בערוץ \"כאן חדשות\", באתר יוטיוב (אורך: 02:17), 24 בפברואר 2024\n 50 מטרות ב-6 דקות: מתקפת הפתע של צה\"ל על ח'אן יונס, סרטון בערוץ \"כאן חדשות\", באתר יוטיוב (אורך: 02:27), 3 במרץ 2024\n בוקר טוב רפיח: צה\"ל השתלט במהלך הלילה על מעבר הגבול בדרום הרצועה, סרטון בערוץ \"כאן חדשות\", באתר יוטיוב (אורך: 04:24), 7 במאי 2024",
    "pageid": 2267137
  },
  {
    "title": "מעורבות החות'ים במלחמת חרבות ברזל",
    "extract": "מעורבות החות'ים במלחמת חרבות ברזל היא החזית בין ישראל לחות'ים במסגרת מלחמת חרבות ברזל שהחלה ב-7 באוקטובר 2023.",
    "pageid": 2273333
  },
  {
    "title": "נדודי בני ישראל במדבר",
    "extract": "נדודי בני ישראל במדבר (או מסעי בני ישראל) נמשכו לפי המסופר בתורה ארבעים שנה, מתום יציאת מצרים ועד לכניסתם לארץ כנען. בלשון חז\"ל מכונים האנשים שיצאו ממצרים ולא זכו להיכנס לארץ המובטחת \"דור המדבר\".\nעל פי המסופר בתורה, בחודש השלישי לאחר שיצאו בני ישראל ממצרים התרחש מעמד הר סיני, ובו התגלה אליהם אלוהים ונתן להם את התורה.\nבמהלך המסע אכלו בני ישראל מן שירד מהשמים ושליו. המן ירד פעם ביום במשך ימי השבוע, ובימי שישי ירדה כמות כפולה, שכן המן לא ירד בשבת משום קדושתה.",
    "pageid": 723296
  },
  {
    "title": "ניסים ואטורי",
    "extract": "ניסים ואטורי (נולד ב־23 באוקטובר 1969, י\"א בחשוון ה'תש\"ל), הוא חבר הכנסת מטעם הליכוד וסגן יו\"ר הכנסת. כיהן כראש \"נוער הליכוד\".\n\nואטורי נולד בשכונת רמת אליהו שבראשון לציון. אביו עלה מלוב בשנת 1949 ואימו תקווה עלתה מעיראק ב־1951.\nשירת בצה\"ל בדרגת רב-סמל בתפקיד מפקד צוות חילוץ מטוסים ממסלולי טיסה באחד מבסיסי חיל האוויר.\n\nואטורי היה חבר סניף תנועת הנוער הלאומי בית\"ר בראשון לציון ושם היה חניכו של דוד ביטן (לימים חבר הכנסת מטעם הליכוד). מאז, השניים נחשבים למקורבים. לאחר שבשנת 2020 ביטן נדבק בנגיף הקורונה, ואטורי הוסיף לו את השם \"חי\". בשנת 1991 הוא מונה ליו\"ר נוער הליכוד.\nב־2012, לקראת הבחירות לכנסת התשע עשרה, התמודד על מקום ברשימת הליכוד במשבצת נציג מחוז מועצות אזוריות, והוצב בה לבסוף במקום ה-94 הסמלי.\nבבחירות לרשויות המקומיות בישראל בשנת 2018 נבחר למליאת המועצה האזורית גולן כנציג היישוב שהוא מתגורר בו, אלוני הבשן.\nבמהלך 2019, לקראת הבחירות לכנסת העשרים ואחת התמודד בפריימריז לרשימת הליכוד, וזכה במשבצת המועצות האזוריות, שהוצבה במקום ה-37. לאחר שהכנסת העשרים ואחת התפזרה, הוחלט בליכוד להשתלב עם מפלגת כולנו, ולכן מקומו הועבר למקום ה-40. גם בבחירות לכנסת ה-22 ולכנסת ה-23 מוקם במקום זה. מפלגת הליכוד זכתה בשלוש מערכות אלו ב־32–36 מנדטים, וכך לא נכנס ואטורי לכנסת במערכות הבחירות הללו. ב־11 בדצמבר 2020 נכנס ואטורי לכנסת לאחר התפטרותו של גדעון סער. עם פרישת מספר חברים נוספים (בעיקר לתקווה חדשה, מפלגתו של סער) קודם למקום ה־37. לאחר כארבעה חודשים, בבחירות לכנסת ה-24, זכתה המפלגה בשלושים מנדטים בלבד וכך לא נכנס ואטורי לכנסת.\nלקראת הבחירות לכנסת העשרים וחמש, התמודד בפריימריז בליכוד על משבצת מחוז הגליל והעמקים, ניצח עם 4,547 קולות, והוצב במקום ה-21 ברשימה. באותן בחירות זכתה מפלגתו ב-32 מנדטים, וכך נבחר ואטורי לכהן בכנסת ה-25. בהמשך מונה לסגן יו\"ר הכנסת, יו\"ר ועדת קרן העושר ברוטציה, חבר ועדת החוץ והביטחון, ועדת הפנים והגנת הסביבה, ועדה לצמצום פערים חברתיים בפריפריה, ועדה המיוחדת לחיזוק ופיתוח הנגב והגליל, ועדת הכנסת, ועדת המדע והטכנולוגיה, ועדת הכספים וועדת הבריאות.\nכדי שיוכל להתמודד על משבצת מחוז גליל ועמקים העביר ואטורי את כתובת מגוריו ב-2020 לקצרין. לאחר ניצחונו בהתמודדות ב-2022 הוגשה עתירה לבית הדין של הליכוד כנגדו. בפסק הדין לעתירה הוסכם שמעבר הכתובת נעשה אך ורק לצורך ההתמודדות אך בפועל מקום מגוריו של ואטורי נותר באלוני הבשן, אך העתירה נדחתה מאחר שהוגשה בשיהוי לאחר פרסום תוצאות הבחירות המקדימות, כי הליך העברת כתובת לצורך התמודדות בלבד אפשרי לפי תיקון לחוקת הליכוד, וכי חברותו של ואטורי בסניף הליכוד קצרין מאפשרת לו את ההתמודדות במשבצת המחוז אף אם אינו גר במקום.\n\nבשנת 2011 קיבל תואר דוקטור במנהל עסקים, שאינו מוכר בישראל, מאוניברסיטת IUBL האוקראינית, לאחר שלמד שנה בהתכתבות וללא תארים מוקדמים יותר. בהמשך השלים תואר ראשון במשפטים ממכללת שערי מדע ומשפט.\n\nואטורי הוא קבלן בניין רשום בפנקס הקבלנים. הקים בקצרין בית קפה בזיכיון של רשת \"קפה קפה\", אך בית הקפה לא הצליח. בשנת 2015 הגיש ואטורי בקשה לפשיטת רגל עקב חובות על סך 2.4 מיליון ש\"ח.\nבשנת 2016 הוצא בעניינו צו כינוס וב-2018 הוצא נגדו צו פשיטת רגל. שניהם בוטלו בשנת 2020.\nבאפריל 2024 השעה רשם הקבלנים את רישיונו של ואטורי לשלוש שנים לאחר שנתן לאדם אחר להשתמש ברישיון הקבלן שלו בניגוד לתקנות בנוסף הוטל עליו קנס בסך 43,414 ש\"ח שהוא הקנס המרבי שמאפשרות התקנות.\n\nבנובמבר 2023, בעקבות פרסום ברשת החברתית X בו כינה את חברות הכנסת עאידה תומא סלימאן ואימאן ח'טיב-יאסין כתומכות טרור נאצי, שללה ועדת האתיקה של הכנסת מוואטורי את זכות הדיבור במליאה למשך עשר ישיבות.\nב-17 בנובמבר פרסם פוסט נוסף במהלך מלחמת חרבות ברזל בו קרא \"לשרוף את עזה לא פחות!\" דבריו צוטטו על ידי נציגת דרום אפריקה בתלונה נגד ישראל בגין רצח עם בבית הדין הבין-לאומי לצדק (ICJ). לקראת הדיון, ואטורי לא חזר בו מדבריו. ואף אמר \"אשרינו שזכינו להיות נתבעים בהאג\"\nב-13 במרץ 2024 החל להדהד תאוריית קונספירציה לפיה צמרת צה\"ל הכשילה בכוונה את ראש הממשלה בנימין נתניהו על מנת להחליף אותו ולכן לא עידכנו אותו לגבי מידע מודיעיני לגבי כוונות החמאס לבצע את מתקפת הפתע על ישראל. \n\nניסים ואטורי הוא דתי לאומי. במאי 1998 נישא לאביטל, גננת במקצועה, והם הורים לשבעה.\nסובל ממחלת כליות מגיל תשע. לאחר שחלה החמרה במצבו, עבר השתלת כליה, שנתרמה לו על ידי אשתו.\nבשנת 2001 עברו למושב אלוני הבשן שברמת הגולן. בינואר 2021 הודיע כי בכוונתו להתגורר במקביל גם במאחז מצפה יהודה שבגוש עציון.\nבתו בת-אל הקימה בשנת 2015 את סניף נוער הליכוד בגולן, ובשנים 2017–2019 עמדה בראשות \"נוער הליכוד\", כאביה.\n\n ניסים ואטורי, באתר הכנסת \n ניסים ואטורי, ברשת החברתית פייסבוק\n ניסים ואטורי, ברשת החברתית אקס (טוויטר)\nניסים ואטורי, באתר כנסת פתוחה",
    "pageid": 1052699
  },
  {
    "title": "סקיבידי טוילט",
    "extract": "סקיבידי טוילט (באנגלית: Skibidi Toilet) היא סדרת רשת מאשינימה (Machinima) של סרטוני יוטיוב ושורטס שנוצרו על ידי אלכסיי גרסימוב והועלתה בערוץ היוטיוב שלו DaFuq!?Boom!. הסדרה, שהופקה באמצעות Source Filmmaker, עוקבת אחר מלחמה בדיונית בין שירותים עם ראש דמוי אדם ודמויות אדם עם מכשירים אלקטרוניים לראשים. מאז פרסום הסרטון הקצר הראשון בפברואר 2023, הסדרה הפכה לויראלית כמם אינטרנטי בפלטפורמות שונות של מדיה חברתית. הסדרה פופולרית במיוחד בקרב דור האלפא. פרשנים רבים ראו בסדרה את הגיחה הראשונה של דור אלפא לתרבות האינטרנט.",
    "pageid": 2336277
  },
  {
    "title": "עדן גולן",
    "extract": "עדן גולן (נולדה ב-5 באוקטובר 2003) היא זמרת-יוצרת ומפיקה מוזיקלית ישראלית; זוכת העונה העשירית של \"הכוכב הבא לאירוויזיון\" ונציגת ישראל באירוויזיון 2024 עם השיר \"Hurricane\", שהגיע למקום החמישי בתחרות.",
    "pageid": 2302457
  },
  {
    "title": "עירית לינור",
    "extract": "עירית לינוּר (נולדה ב-18 באוקטובר 1961, חשוון ה'תשכ\"ב) היא סופרת, מתרגמת, עיתונאית, תסריטאית, במאית, פובליציסטית ושדרנית רדיו ישראלית.",
    "pageid": 11492
  },
  {
    "title": "פרשת בלק",
    "extract": "פָּרָשַׁת בָּלָק היא פרשת השבוע השביעית בספר במדבר. לפי החלוקה לפרקים, היא מתחילה בפרק כ\"ב, פסוק ב' ומסתיימת בפרק כ\"ה, פסוק ט'.\nהפרשה עוסקת בעיקרה בסיפור ניסיונו של בלק מלך מואב לקלל את עם ישראל באמצעות בלעם בן בעור, במטרה להחליש את ישראל ולגרשם מגבולו. לבסוף אלוהים מאלץ את בלעם לברך את עם ישראל במקום לקלל. בסוף הפרשה מופיע גם חטא בעל פעור בו ישראל חוטאים עם בנות מואב ונענשים במגפה, פעולת הקנאות של פנחס מסיימת את המגפה. לרוב קוראים את הפרשה בשבת שלפני שבעה עשר בתמוז.\nבחוץ לארץ, בשנים שבהן יום טוב שני של שבועות חל בשבת קוראים את פרשת בלק ביחד עם פרשת חוקת. לפי מנהג תימן המקורי, שמקורו מהגאונים, במקום לחבר את מטות ומסעי (ברוב השנים), מחלקים את פרשת חוקת לשניים ומחברים את חציה הראשון (עד פרק כ', פסוק כ\"א) לפרשת קרח, ואת חציה השני, \"פרשת ויסעו מקדש\" (משם ואילך), לפרשת בלק. כיום מעטים מבני יהדות תימן משמרים מנהג זה בארץ ישראל, אך נפוץ יותר בקהילות התימנים בארץ ישראל לחבר חוקת ובלק, ויש נוהגים לחבר מטות ומסעי, כשאר הקהילות.",
    "pageid": 87081
  },
  {
    "title": "קמלה האריס",
    "extract": "קמלה דווי האריס (באנגלית: Kamala Devi Harris; נולדה ב-20 באוקטובר 1964) היא פוליטיקאית ומשפטנית אמריקאית המכהנת כסגנית נשיא ארצות הברית ה-49 תחת הנשיא ג'ו ביידן. קודם לכן כיהנה כסנאטורית מטעם קליפורניה מאז 2017 וכתובעת הכללית של קליפורניה. האריס, חברת המפלגה הדמוקרטית, היא האישה הראשונה בתולדות ארצות הברית המכהנת כסגנית הנשיא. בנוסף, היא האדם הראשון בתפקיד ממוצא אפרו-אמריקאי ודרום-אסייתי.\nהיא נולדה באוקלנד שבקליפורניה ולמדה באוניברסיטת הווארד ובמכללת הייסטינגס למשפטים שבאוניברסיטת קליפורניה. היא החלה את דרכה כעורכת דין במשרדו של התובע המחוזי (DA) של מחוז אלאמדה , ובהמשך הצטרפה למשרד התובע של מחוז סן פרנסיסקו. בשנת 2003 נבחרה לתפקיד פרקליטת מחוז סן פרנסיסקו. ב-2010 וב-2014 נבחרה לשמש כתובעת הכללית של קליפורניה. בבחירות לסנאט של ארצות הברית בקליפורניה ב-2016 היא ניצחה את לורטה סנצ'ז והפכה לאישה האפרו-אמריקאית השנייה והאמריקאית הדרום-אסייתית הראשונה שכיהנה בסנאט. כסנאטורית דגלה האריס במתן אזרחות למהגרים ללא מסמכים, בחוקי פיקוח על נשק ובביצוע רפורמה במערכת הבריאות והמיסוי.\nהאריס התמודדה על מועמדות המפלגה הדמוקרטית לנשיאות ב-2020, אך טרם הבחירות פרשה מהמרוץ. ביידן מינה אותה לעמיתתו למרוץ בבחירות לנשיאות ארצות הברית, וביום הבחירות הם גברו על דונלד טראמפ ועל מייק פנס. ב-20 בינואר 2021 הושבעה לתפקידה.",
    "pageid": 1279729
  },
  {
    "title": "רונה רמון",
    "extract": "רונה רמון (16 באפריל 1964 – 17 בדצמבר 2018) הייתה פעילת ציבור בתחום החינוך וזוכת פרס ישראל למפעל חיים לשנת ה'תשע\"ט (2019). רמון הייתה אלמנתו של אלוף-משנה אילן רמון, האסטרונאוט הישראלי הראשון, אשר נספה באסון מעבורת החלל קולומביה ב-2003, ואמו של סרן אסף רמון, שהמשיך בדרכו של אביו כטייס קרב בחיל האוויר, ונהרג בתאונת אימונים בשנת 2009. לאחר מותם של בעלה ובנה, הקימה את \"קרן רמון\", השואפת להקנות לדור הישראלי הצעיר \"מצוינות אקדמית, מנהיגות חברתית ותעוזה פורצת דרך\" ופועלת לקידומם של בני נוער וילדים בישראל.",
    "pageid": 1437637
  },
  {
    "title": "רוקדים עם כוכבים (עונה 3, קשת)",
    "extract": "רוקדים עם כוכבים עונה 3 היא העונה השלישית של תוכנית המציאות \"רוקדים עם כוכבים\" בזכיינית קשת 12. העונה עלתה לשידור ב-29 במאי 2024.",
    "pageid": 2341958
  },
  {
    "title": "רוקדים עם כוכבים (קשת)",
    "extract": "רוקדים עם כוכבים היא תוכנית מציאות ישראלית המבוססת על הגרסה של הזכיינית רשת. הפורמט שלה לקוח מהתוכנית הבריטית \"Strictly Come Dancing\"  של רשת BBC, ושמה נלקח מן הגרסה האמריקאית \"Dancing with the Stars\". בשנים 2005–2012 שודרה התוכנית במסגרת שידורי \"רשת\" בערוץ 2. בפברואר 2022 עלתה לשידור העונה הראשונה של התוכנית בקשת 12 בלבד, במאי 2023 עלתה לשידור העונה השנייה ובמאי 2024 עלתה לשידור העונה השלישית.",
    "pageid": 2090585
  },
  {
    "title": "רותם (יישוב)",
    "extract": "רֹתֶם (רותם יח\"ד) הוא התנחלות ויישוב קהילתי אקולוגי בבקעת הירדן השייך למועצה אזורית בקעת הירדן.\nהיישוב נקרא רותם על שם שיחי הרותם הנפוץ בסביבה, יח\"ד - יישוב חילוני דתי.\nהיישוב הוקם כהיאחזות נח\"ל בשנת 1984 בידי גרעינים מהתנועה הקיבוצית ואוזרח בשנת 2001 על ידי מספר רווקים ומשפחות חילוניים ודתיים. מתגוררות בו כ-35 משפחות וכן רווקים.\nתושבי היישוב הם בעלי אידאולוגיה אקולוגית ומתנסים במחזור בנייה אלטרנטיבית.\nהתושבים החיים במקום מתפרנסים בחלקם ממקצועות חופשיים באזור או במרכז. במקום ישנן מספר קליניקות לטיפולים אלטרנטיביים ברפואה סינית, נטורופתיה וכדומה. היישוב שותף במטע תמרים.\nהיישוב יושב מעל נחל מלחה שבצפון בקעת הירדן, על גבעה ששמה בערבית \"ראוס אל ג'בסין\" - אשר משמעותו קשורה בשכבות משקעי הגבס אשר מצויות בגבעות האזור.\nביישוב מספר רחובות כאשר רק אחד מתוכם סלול מכיוון שהיישוב אקולוגי.\nביציאה הדרומית מהיישוב נמצאת החווה \"כפר טהירו\". ב-22 בנובמבר 2020 נחנך ליד היישוב \"מצפה עמיתים\" לזכרו של הלוחם עמית בן יגאל שנפל בפעילות מבצעית בכפר יעבד ב-12 במאי 2020.",
    "pageid": 96760
  },
  {
    "title": "תימן",
    "extract": "תֵּימָן (נקראת רשמית: הרפובליקה התימנית; בערבית תימנית: ٱلْجُمْهُورِيَّة ٱلْيَمَنِيَّة, אָלְגֻ'מְהוּרִיָּה (א)לְיָמָנִּיָּה) הינה מדינה מזרח-תיכונית בחצי האי ערב, בדרום-מערב אסיה. תימן היא המדינה השנייה בגודלה בחצי האי ערב; שטחה 527,970 קמ\"ר, ואורכו של קו החוף שלה 2,000 ק\"מ. היא גובלת בדרום ובדרום-מזרח במפרץ עדן ובים הערבי, במזרח ובצפון-מזרח בעומאן, בצפון ובצפון מערב בערב הסעודית, ובמערב בים האדום. תימן היא מהמרכזים העתיקים ביותר של ציוויליזציה במזרח התיכון. שטחה כולל יותר מ-200 איים, הגדול שבהם הוא סוקוטרה. הדת הרשמית בתימן היא האסלאם, והשפה הרשמית היא הערבית.\nתימן היא מהמדינות הפחות מפותחות בעולם, ורוב אוכלוסייתה מתגוררת באזורים כפריים או שבטיים. היא חברה בליגה הערבית ובארגון לשיתוף פעולה אסלאמי. עם איחודה של הרפובליקה בשנת 1990, נבחר עלי עבדאללה סאלח לנשיאה הראשון. ההיסטוריה המודרנית של המדינה רצופה קונפליקטים ומלחמות אזרחים. בשנת 2011 החל בה גל מחאות אלימות, המהווה חלק ממחאות האביב הערבי באזור.\nבהמשך העשור נכנסה תימן למלחמת אזרחים שהובילה למשבר הומניטרי חריף. בתחילת שנת 2020 מדורגת תימן במקום הראשון ברשימת מעקב החירום העולמית של ארגון ה-IRC .",
    "pageid": 18094
  },
  {
    "title": "11 הנקודות",
    "extract": "11 הנקודות הן אחד-עשר יישובים אשר הוקמו במבצע התיישבות גדול בנגב הצפוני, במוצאי יום הכיפורים תש\"ז י\"א בתשרי, בלילה שבין 5 ל-6 באוקטובר 1946, ביוזמת הסוכנות היהודית. מטרת המבצע הייתה הכללת אזור הנגב בתוך גבולותיה העתידיים של המדינה היהודית. נחשב למבצע ההתיישבות הגדול מסוגו בתקופת היישוב.\nהיישובים שהוקמו זכו לראשי התיבות \"קח משכנתא נג\"ב\" (קדמה, חצרים, משמר הנגב, שובל, כפר דרום, נירים, תקומה, אורים, נבטים, גלאון ובארי).",
    "pageid": 27917
  },
  {
    "title": "אבי דיכטר",
    "extract": "אַבְרָהָם (אָבִי) מֹשֶׁה דִיכְטֶר (נולד ב-14 בדצמבר 1952) הוא חבר הכנסת ושר החקלאות מטעם הליכוד. בעבר כיהן, בין היתר, כשר לביטחון הפנים, כשר להגנת העורף, כסגן שר הביטחון וכיו\"ר ועדת חוץ וביטחון, מיוזמי חוק הלאום. שירת כלוחם בסיירת מטכ\"ל ומילא תפקידים רבים בשירות הביטחון הכללי, לרבות ראש השירות באינתיפאדה השנייה (2000–2005).",
    "pageid": 43708
  },
  {
    "title": "איילת שקד",
    "extract": "איילת שקד (נולדה ב־7 במאי 1976, ז' באייר ה'תשל\"ו) היא פוליטיקאית ישראלית שכיהנה כשרת המשפטים וכשרת הפנים, וכחברת הכנסת מטעם מפלגות הבית היהודי וימינה. עמדה בראש רשימת \"הבית היהודי בראשות איילת שקד\" בבחירות לכנסת העשרים וחמש.",
    "pageid": 909141
  },
  {
    "title": "איראן",
    "extract": "איראן (בפרסית: ایران), או באופן רשמי הרפובליקה האסלאמית של איראן (בפרסית: جمهوری اسلامی ايران, ג'וֹמְהוּרִי-יֶה אֶסְלַאמִי-יֶה אִירַאן; ‏‏?‏) מוגדרת רשמית כרפובליקה אסלאמית-שיעית, הגדרה המשמשת כבסיס לניהול משטר תאוקרטי טוטליטרי, הנחוץ לשם שליטה במגוון האוכלוסיה שלה: בקרב כ-85 מליון אזרחיה אחוז גדול הוא סוני, והיא מתאפיינת במגוון אתני גדול. \nאיראן ממוקמת  במערב אסיה, והיא גובלת באפגניסטן ובפקיסטן במזרח, בטורקמניסטן בצפון-מזרח, בארמניה ובאזרבייג'ן בצפון-מערב, בעיראק ובטורקיה במערב. למדינה קו חוף עם הים הכספי בצפון, ועם המפרץ הפרסי יחד עם מפרץ עומאן בדרום.\nלאיראן היסטוריה עתיקת יומין, החל מהאימפריה הפרסית שהוקמה על ידי כורש בשנת 550 לפני הספירה. שפתה הרשמית היא הפרסית.\nאיראן חוותה 2 הפיכות בטווח זמן קצר, הראשונה התרחשה ב-1953 כאשר הופלה ממשלתו הדמוקרטית של מוחמד מוסאדק, והשנייה התרחשה ב-1979 בה איראן הפכה ממדינה אוטוקרטית, פרו-מערבית, מונרכית, תחת שלטונו של השאה מוחמד רזה פהלווי, לרפובליקה אסלאמית-תיאוקרטית טוטליטרית תחת שלטון האייתוללה ח'ומייני.\nאיראן נחשבת לכוח עולה ולמעצמה אזורית . היא עשירה בגז טבעי ודלק מאובנים, נמצאת באזור מפגש יבשתי ונחשבת למייצגת הגדולה של השיעים, הזרם השני בגודלו באסלאם. איראן חברה בשלל ארגוני מדינות, ביניהם: SCO, G77, UN, OPEC, OIC, ECO ו-BRICS. איראן היא מדינה בעלת תרבות היסטורית ארוכה ויש בה 27 אתרי מורשת עולמית. ההשפעה האזורית של איראן היא בין החזקות בעולם, היא מחזיקה בארגוני פרוקסי ובמשתפי פעולה בלבנט, בתימן, בבחריין, בכווית ואף באפגניסטן ופקיסטן.",
    "pageid": 4175
  },
  {
    "title": "איתן בן-אליהו",
    "extract": "איתן בן-אליהו (נולד ב-10 בספטמבר 1944) הוא איש צבא ישראלי, שכיהן כמפקד ה-13 של חיל האוויר הישראלי מיולי 1996 ועד אפריל 2000.",
    "pageid": 91547
  },
  {
    "title": "אל-חודיידה (מחוז)",
    "extract": "מחוז אל-חודיידה (בערבית: محافظة الحديدة, תעתיק מדויק: אלחדידה; בתרגום מילולי: מטיל הברזל) הוא מחוז במערב תימן, הגובל בים האדום. נכון ל-2004 התגוררו במחוז 2,161,379 תושבים.\nהעיר המרכזית במחוז היא עיר הנמל אל-חודיידה, בה שוכנים כחמישית מתושבי המחוז.",
    "pageid": 50714
  },
  {
    "title": "אליהו ריפס",
    "extract": "אליהו (איליה) רִיפְּס (12 בדצמבר 1948 - 19 ביולי 2024) היה מתמטיקאי ישראלי, פרופסור במכון למתמטיקה באוניברסיטה העברית. ידוע בזכות מחקריו בתורת החבורות הגאומטרית ובשל עבודתו על הצופן התנ\"כי.\n\nריפס נולד וגדל בריגה בירת לטביה הקומוניסטית. פעמיים קפץ כיתה, והיה לתלמיד התיכון הראשון מלטביה שהשתתף באולימפיאדה הבינלאומית למתמטיקה. בגיל חמש עשרה סיים את לימודי התיכון והחל ללמוד באוניברסיטת לטביה בפקולטה למתמטיקה, שם הצטיין בלימודיו.\nבמהלך 1968 התרחשה ליברליזציה פוליטית בצ'כוסלובקיה שכונתה האביב של פראג, בתגובה נכנסו כוחות הביטחון של ברית המועצות לפראג בכלים כבדים ודיכאו את המרד. בינואר 1969 סטודנט צ'כי בשם יאן פאלאך הצית את עצמו במחאה על הדיכוי האכזרי של השלטון הקומוניסטי. באותה השנה התפרסם ריפס בכלי התקשורת העולמיים מחוץ לברית המועצות כששפך על עצמו בנזין והבעיר את עצמו גם כן. הוא נעצר בידי השלטונות והועבר לאשפוז כפוי, בהתאם ל\"חוות דעת פסיכיאטרית\" שקבעה שהוא סובל מסכיזופרניה זוחלת – מחלה ללא סימנים, המאפשרת אשפוזו לכל ימיו. בעת שהותו בכלא מצא דוגמה נגדית, מסובכת ומבריקה, לבעיית תת-חבורת הממדים, אחרי שפורסמו לה כמה וכמה הוכחות שגויות.\nבעקבות לחץ בינלאומי הוא שוחרר בתחילת שנת 1972 וקיבל אישור לעלות לישראל.\nאחרי שסיים את לימודיו לתואר דוקטור, בהנחייתו של פרופ' שמשון עמיצור, הצטרף ריפס לסגל המכון למתמטיקה של האוניברסיטה העברית בירושלים, והתפרסם בזכות מחקרו בתורת החבורות הקומבינטורית. במקביל הרצה בחוג למתמטיקה במכללה ירושלים לבנות. במשך השנים שימש כפרופסור גם באוניברסיטת קולומביה. אחד מתלמידיו הוא פרופ' צליל סלע, שבשנת 1995 פרסם יחד איתו מאמר המראה את קיומם של ייצוגים קנוניים לאיברים בחבורות היפרבוליות.\nבשנת 1979 זכה ריפס בפרס ארדש של האגודה הישראלית למתמטיקה, ובשנת 1994 נשא דברים בקונגרס הבינלאומי של המתמטיקאים.\n\nבשנת 1994 פרסמו דורון ויצטום, ריפס ויואב רוזנברג מאמר בכתב-העת Statistical Science, ובו נטען כי גילו מסרים מוצפנים בטקסט העברי של ספר בראשית. ב-19 במרץ 1996 הרצה ריפס הרצאת אורח בבית האקדמיה הלאומית הישראלית למדעים והציג בפני האקדמיה עבודה על צפנים כאלו שנקראה \"מדגם העמים\". התגלית תוארה על ידי העיתונאי מייקל דרוזנין בספרו הפופולרי \"הצופן התנ\"כי\" משנת 1997. מאז אותו פרסום, הפך עניין דילוגי האותיות בתורה לנושא שנוי במחלוקת. ויצטום, ריפס, רוזנברג ודרוזנין \"זכו\" בפרס איג נובל לספרות, לשנת 1997.‏ בשנת 2022, פרופסור מיה בר-הלל וצוות חוקרי מקרא באוניברסיטה העברית בירושלים חיפשו בספר \"מלחמה ושלום\" את אותם שמות של רבנים (על גרסאות שמותיהם השונות, לבחירת המחפש כפי שעשו דורון ויצטום וריפס) ותאריך לידתם, מה שחיפשו ויצטום וריפס בספר בראשית, וגילו כי גם במלחמה ושלום (ספר אקראי שאינו קדוש), נמצאו אותם דילוגי אותיות בצורה שווה. בכך הופרכה, לטענתם, טענת דילוגי האותיות בתורה של ויצטום וריפס. ריפס הגיב למאמר ההפרכה, וטען יחד עם עמיתיו שהרשימה שלו נעשתה ללא שום זיוף, ואחר כך פרסם מאמרים נוספים שבהם אין אופציה של \"משחק\" בנתונים. בשנת 2006 הרצה בנושאים אלו יחד עם שאר חוקרי דילוגי האותיות בתורה בכנס הבינלאומי לזיהוי תבניות והתמקד בצופן של מגדלי התאומים.\n\nפרופ' ריפס חזר בתשובה, וניהל אורח חיים חרדי. הוא היה נשוי לדבורה בן חורין (אחותו של מיכאל בן חורין וביתם של יעקב (ז'אק) וחנה (אנני) קנכט, ילידי גרמניה וניצולי שואה), והם התגוררו בשכונת רמות בירושלים.\nנפטר בי\"ג בתמוז תשפ\"ד.\n\nאליהו ריפס, באתר פרויקט הגנאלוגיה במתמטיקה\nראיון וידאו עם פרופ' ריפס בנושא הצופן התנ\"כי\nדודו כהן, ‏הצופן התנ\"כי - נכון או לא?, באתר ‏מאקו‏, 1 ביולי 2009\nדף הבית של פרופ' ריפס, באתר האוניברסיטה העברית\nתמליל ריאיון עם פרופ' ריפס ומייקל דרוזנין-הצופן התנכ\"י, באתר BBC\nגדי אלכסנדרוביץ', אז מה הקטע עם דילוגי אותיות בתורה? (חלק א'), באתר \"לא מדויק\", 14 במאי 2012\n אליהו ריפס (1948-), דף שער בספרייה הלאומית",
    "pageid": 220491
  },
  {
    "title": "אסון הר מירון (1911)",
    "extract": "האסון בהילולת רבי שמעון בר יוחאי אירע בליל ל\"ג בעומר של שנת ה'תרע\"א, 15 במאי 1911, כאשר קהל רב גדש את מתחם קבר רבי שמעון בר יוחאי בהר מירון בארץ ישראל העות'מאנית. מעקה שעליו נשענו אנשים רבים התמוטט, וקרוב למאה איש נפלו מגובה של כ־7–8 מטרים אל החצר למטה.",
    "pageid": 1979668
  },
  {
    "title": "ארצות הברית",
    "extract": "ארצות הברית של אמריקה (באנגלית: United States of America; בראשי תיבות: USA; בקיצור: United States; לעיתים מקוצר גם בראשי תיבות: US; בתרגום מילולי לעברית: \"המדינות המאוחדות של אמריקה\"), המוכרת בעברית בשם המקוצר ארצות הברית ובראשי תיבות ארה\"ב ובשפה מקובלת מכונת גם אמריקה, היא מדינה פדרלית הנמצאת בעיקר ביבשת אמריקה הצפונית. המשטר בה הוא מסוג רפובליקה חוקתית והיא מורכבת מ-50 מדינות, מחוז פדרלי אחד ו-5 טריטוריות. 49 מהמדינות שלה שוכנות באמריקה הצפונית (ומהן 48 החולקות את השטח היבשתי הרציף), וכן מחוז קולומביה שבו נמצאת העיר וושינגטון, בירת המדינה. ארצות הברית גובלת בקנדה בצפון ובמקסיקו בדרום. מדינת אלסקה שוכנת בצפון-מערב היבשת, קנדה נמצאת מזרחית לה ורוסיה נמצאת בצד מערב, מעבר למצר ברינג. המדינה ה-50 היא הוואי, ארכיפלג השוכן באוקיינוס השקט. מאז התפרקות ברית המועצות בשנת 1991 ארצות הברית היא מעצמת-העל היחידה בעולם.\nשטחה של ארצות הברית הוא 9.834 מיליון קמ\"ר, ואוכלוסייתה, נכון ל-2024, נאמדת ב-340 מיליון תושבים. ארצות הברית היא אחת מהמדינות המגוונות ביותר מבחינה אתנית, כתוצאה מהגירה רחבת-היקף מחלקים רבים של העולם. כלכלת ארצות הברית היא הכלכלה הלאומית הראשונה בגודלה בעולם, והתוצר המקומי הגולמי שלה היה למעלה מ-25 טריליון דולר בשנת 2022.\nארצות הברית נוסדה על-ידי שלוש עשרה המושבות הבריטיות שקמו לאורך חוף האוקיינוס האטלנטי. המושבות הכריזו על עצמאותן ב-4 ביולי 1776. עימותים בין בריטניה הגדולה לקולוניות הביאו למלחמת העצמאות של ארצות הברית בין 1775 ל-1783, שהייתה למלחמת העצמאות הקולוניאלית המוצלחת הראשונה. ב-1787 אומצה חוקת ארצות הברית שנכנסה לתוקפה שנתיים אחרי כן ושבמסגרתה אורגנה מחדש מערכת הממשל המרכזי של ארצות הברית. מגילת הזכויות, שכללה עשרה תיקונים לחוקה, אושררה ב-1791.\nבמהלך המאה ה-19, רכשה ארצות הברית אדמות מצרפת, ספרד, הממלכה המאוחדת, מקסיקו ורוסיה, וסיפחה את רפובליקת טקסס והוואי. המחלוקות בין מדינות הדרום החקלאיות למדינות הצפון התעשייתיות בסוגיית זכויות המדינות והרחבת העבדות בארצות הברית הובילו לפריצתה של מלחמת האזרחים האמריקנית בשנות ה-60 של המאה ה-19. ניצחונו של הצפון מנע את פיצולה של המדינה, והוביל לסיומה של העבדות החוקית בארצות הברית. מלחמת ארצות הברית–ספרד ומלחמת העולם הראשונה חיזקו את מעמדה של ארצות הברית כמעצמה צבאית. ארצות הברית הייתה ב-1945 למדינה הראשונה שייצרה, צברה ואף השתמשה בנשק גרעיני. לאחר מלחמת העולם השנייה, הייתה לחברה קבועה במועצת הביטחון של האומות המאוחדות מ-17 בינואר 1946, והמייסדת של הברית הצפון אטלנטית ב-4 באפריל 1949, שבה היא נחשבת לציר המרכזי. כיום, לרשות ארצות הברית הצבא הנחשב לחזק והמתקדם בתבל, עם חילות הים והאוויר הגדולים בתבל.\nכיום, כשהיא מעצמת-העל הדומיננטית, ארצות הברית היא באופן רשמי מדינה בעלת נשק גרעיני וחברת ה-G7. היא בעלת חשיבות מכרעת בכלכלה, בביטחון וביחסי החוץ העולמיים כמו גם בתרבות הפופולרית, והציר המרכזי של מה שנהוג לכנותו הציוויליזציה המערבית.",
    "pageid": 330414
  },
  {
    "title": "בית הדרקון",
    "extract": "בית הדרקון (באנגלית: House of the Dragon) היא סדרת דרמת פנטזיה אמריקאית המשמשת כפריקוול לאירועי סדרת הטלוויזיה \"משחקי הכס\" ומבוססת על חלקים מהרומן \"אש ודם\" מאת ג'ורג' ר. ר. מרטין. הסדרה נוצרה על ידי מרטין וראיין קונדל עבור רשת \"HBO\"; מתרחשת כ-200 שנה לפני תחילת \"משחקי הכס\" והיא מתעדת את תחילת נפילת בית טארגאריין, שהחלה בעקבות מלחמת הירושה על כס הברזל, המכונה \"מחול הדרקונים\".\nעם עלייתה לשידור, זכתה הסדרה לביקורות חיוביות, ובטקס פרסי גלובוס הזהב 2022, ניצחה הסדרה בקטגוריית סדרת הדרמה הטובה ביותר.\nהסדרה עלתה לשידור ב-21 באוגוסט 2022 בארצות הברית; ובישראל, הסדרה עלתה לשידור ב-22 באוגוסט 2022 ב-HOT HBO,‏ yes וסלקום tv. ב-26 באוגוסט 2022, פחות משבוע לאחר עלייתה לשידור, הסדרה חודשה לעונה שנייה שעלתה לשידור ב-16 ביוני 2024.",
    "pageid": 1891542
  },
  {
    "title": "בן אדם (שחקן)",
    "extract": "בן אדם (נולד ב-23 ביולי 1988) הוא שחקן ישראלי.",
    "pageid": 1897475
  },
  {
    "title": "גבינה כחולה",
    "extract": "גבינה כחולה היא גבינה המתהדרת בעורקי עובש בצבע כחול-ירקרק. בתקופת ההבשלה של הגבינה, נבגי עובש מסוג פניציליום מוזרקים לתוך הגבינה, ואלו מעניקים לה את צבעה ואת הטעם הפיקנטי שלה. העובש לא ישרוד ללא חמצן, ולכן מנקבים את הגבינה בסיכות ומחדירים לתוכה אוויר. העובש המשגשג בתוך הגבינה גורם לה לפתח חומציות גבוהה ומרקם פירורי.\nבדומה ליינות מסוימים, גבינות כחולות רבות כגון רוקפור, גורגונזולה וסטילטון זוכות להגנה משפטית של \"תקנת המקוריות\" (Protected designation of origin) מטעם האיחוד האירופי, המאפשרת שיווק של מוצרים בשמות המקומות מהם הגיעו רק אם אכן יוצרו בהם.",
    "pageid": 364061
  },
  {
    "title": "דרגות צה\"ל",
    "extract": "דַרְגות צה\"ל מחולקות לשלוש קבוצות: דרגות חוגרים, טוראי עד סמל ראשון; דרגות נגדים, מדרגת רב־סמל עד דרגת רב־נגד; ודרגות קצינים, מדרגת סגן־משנה עד דרגת רב־אלוף. סימני הדרגה של החוגרים נענדים על הזרוע, בין המרפק לכתף, ואילו דרגות הנגדים והקצינים נענדות על כותפות  החולצה.\nדרגות רבות בצה\"ל נקראות ביום־יום בראשי התיבות שלהן. נהוג לבטא ראשי תיבות בני שלוש אותיות כמילה המנוקדת בשני קמצים, אחד בכל אחת משתי האותיות הראשונות בראשי התיבות. כך, למשל, רב־סמל בכיר נכתב רס\"ב ומבוטא רָסָ\"בּ או רָסָ\"ב.",
    "pageid": 15810
  },
  {
    "title": "האח הגדול (תוכנית טלוויזיה ישראלית)",
    "extract": "האח הגדול היא תוכנית מציאות ישראלית המבוססת על תוכנית האח הגדול העולמית – פורמט הולנדי, ששודר לראשונה בשנת 1999 ומאז משודרת בקרוב ל-70 מדינות בעולם. בתוכנית נאספים מספר מתמודדים, שנבחרו על ידי הפקת התוכנית והם מוכנסים למרחב מגורים גדול עם דיירים נוספים, המכונה \"בית האח הגדול\". בזמן שהותם בבית, מצולמים ומוקלטים המתמודדים בכל רגע, והתוכנית מאפשרת צפייה בהם בשידור חי (באינטרנט או בערוץ טלוויזיה) או כתוכנית סיכום מדי כמה ימים. המתמודדים שוהים ב\"בית האח הגדול\" למשך פרק זמן מוגדר ובמהלכו עליהם למלא משימות שמטילה עליהם הפקת התוכנית. במהלך התוכנית, מודחים דיירי הבית (לרוב מתקיימת הדחה אחת לשבוע) עד לתוכנית הגמר, בה לוקחים חלק חמשת הדיירים האחרונים שנשארו בבית. בסיום הגמר, מוכרז הדייר האחרון שנותר בבית כמנצח וזוכה בפרס.\nשמה של התוכנית נלקח מהרומן \"1984\" מאת ג'ורג' אורוול, בו \"האח הגדול\" הוא דמות טוטליטארית, \"רואה כול\", השולטת ב\"אוקיאניה\" ובחיי תושביה.\nבישראל, עלתה העונה הראשונה של התוכנית ב-1 בספטמבר 2008 במסגרת שידורי קשת של ערוץ 2 בהנחיית ארז טל ואסי עזר. בנובמבר 2015 לאחר תום עונת ה-VIP השנייה פרש אסי עזר מהנחיית התוכנית, ובשתי העונות הבאות והאחרונות ב\"קשת\", הנחו התוכנית ארז טל וקורין גדעון. במאי ועורך הסדרה, וגם הקול מאחורי האח הגדול, היה יורם זק. במקביל לשידור התוכנית בטלוויזיה, באתר האינטרנט של התוכנית ובאפליקציה MakoTV של הזכיינית קשת (ששידרו מתוך בית האח הגדול במשך 24 שעות ביממה), חברת הכבלים HOT הקדישה לתוכנית ערוץ ייעודי ובו שידור מצלמה רצוף מהבית, במשך 24 שעות ביממה; והחל מהעונה השנייה גם חברת הלווין yes הקדישה ערוץ ייעודי לתוכנית, בדומה לזה של \"HOT\", שבעבר שודר בערוץ 20 (שהפך בהמשך לערוץ המורשת), ומאז העונה השישית משודר בערוץ 26.\nעם סיומה של העונה השביעית, נודע שבסיום העונה השמינית של התוכנית, בשל שינויי בעלות בחברות בתחום הפקת התוכן הטלוויזיוני (חברת אנדמול שיין ישראל), הזכויות לשידורה של התוכנית יהיו בבעלות \"רשת\". כך, רשת שידרה את העונה התשיעית, שהיא בעצם הראשונה בבעלותה, לאחר פיצול ערוץ 2 והמעבר לערוץ 13.\nביולי 2017 פרסמה חברת \"רשת\" כי רווית ליאור-מנדל תשמש כעורכת הראשית של התוכנית ובכך למעשה תשמש כ\"אחות הגדולה\". בסוף מרץ 2018 פורסם כי המנחים החדשים לאחר המעבר לרשת יהיו עפר שכטר, אסי ישראלוף ולירון ויצמן. ב-23 במאי 2018 פרשה רווית ליאור-מנדל מתפקידה כ\"אחות הגדולה\" ועורכת התוכנית. במקומה מונה רועי עוז-פרבשטיין, ששימש כעורך העונה הראשונה של התוכנית בארץ, לפני כניסתו של יורם זק לנעליו.\nהאח הגדול עונה 9 שודרה ב-5 במאי 2018 בערוץ 13. פרק הבכורה זכה ל-29% רייטינג, ובנקודת שיאו זכה הפרק ל-33% אחוזי רייטינג עם כמיליון צופים. השידור החי מבית האח הגדול לאורך כל העונה הזו שודר בערוץ 26 ב-HOT וב-YES, ולראשונה גם בסלקום TV, פרטנר TV, באתר ובאפליקציית \"רשת\".\nהאח הגדול VIP עונה 3 שודרה ב-12 בינואר 2019 והסתיימה ב-2 במרץ 2019. בנובמבר 2018 נודע כי גיא זו-ארץ ינחה את התוכנית לצד לירון ויצמן ויחליף את ישראלוף ושכטר בתפקיד ההנחיה.\nהעונה העשירית של התוכנית הועלתה לשידור ב-1 בינואר 2020 והסתיימה ב-4 באפריל 2020. כחודש לפני סיום התוכנית משדרי ההדחה היו ללא קהל לאור הנחיות התפרצות נגיף הקורונה בישראל.\nהאח הגדול VIP עונה 4 עלתה לשידור ב-10 ביולי 2021. זוהי עונת ה-VIP השנייה של רשת.",
    "pageid": 577035
  },
  {
    "title": "ההתקוממות השיעית בתימן",
    "extract": "ההתקוממות השיעית בתימן (הידועה גם בשמות מרד החות'ים, מלחמת סעדה או העימות בסעדה) היא התקוממות שהתחוללה בצפון תימן. היא התחילה ביוני 2004 כאשר חוסיין בדר א-דין אל-חות'י, מתנגד משטר ומנהיג החות'ים, השייכים לשיעה הזיידית המהווה כ-30% מאוכלוסיית המדינה, פתח במרד נגד ממשלת תימן. מרבית הלחימה התרחשה במחוז סעדה, שבצפון-מערב המדינה, אולם היא התפשטה גם למחוזות השכנים חאג'ה, עמראן, אל-ג'וף ואף מחוז ג'אזאן, שבערב הסעודית. ממשלת תימן טוענת כי המורדים, שנקראים חות'ים על שם מנהיגם, מנסים להדיח אותה משלטונה ולכונן שלטון אסלאמי המבוסס על ההלכה השיעית. המורדים מצהירים כי הם \"מגינים על הקהילה שלהם מפני אפליה\" ומפני תוקפנות הממשלה. המשטר מאשים את איראן בהכוונת המרידה ובמימונה.\nבאוגוסט 2009 החל צבא תימן במתקפה מחודשת נגד החות'ים במחוז סעדה הצפוני, ומאות אלפים נעקרו מבתיהם בשל הלחימה. ב-4 בנובמבר 2009 התפשט העימות אל מעבר לגבולות תימן, כשפרצו קרבות בין המורדים לבין כוחות הביטחון של ערב הסעודית לאורך גבולן המשותף, וערב הסעודית פתחה במערכה נגד החות'ים. המורדים האשימו את ערב הסעודית בתמיכה בהתקפות של ממשלת תימן נגדם, אך השלטונות בריאד הכחישו זאת. מנהיגי החות'ים טענו כי ארצות הברית מעורבת במלחמה נגדם, לאחר שלכאורה ביצע חיל האוויר של ארצות הברית 28 פשיטות נגד יעדי המורדים.\nגנרל עלי מוחסן אל-אחמר פיקד על הכוחות המזוינים של תימן והוביל את כל מתקפות הממשלה נגד המורדים מ-2004 ועד 2011, אז התפטר מתפקידו כדי להגן על המפגינים במהלך המהפכה במדינה.\nב-20 בינואר 2015 תקפו המורדים את ביתו הפרטי של הנשיא עבד רבו מנסור האדי והשתלטו על ארמון הנשיאות בבירה צנעא. לדברי שרת המידע, נאדיה א-סקאף, הנשיא האדי שהה בביתו כשהחות'ים הפציצו אותו במשך כחצי שעה, אולם הוא לא נפגע ושומריו הגנו עליו. בתגובה להתפתחויות, מועצת הביטחון של האו\"ם התכנסה לדיון חירום ובסיומו התקבלה החלטה פה אחד המגנה את האלימות ומביעה תמיכה בשלטונו של האדי, שנותר במעצר בית.\nב-22 בינואר 2015 הכריזו הנשיא האדי וראש הממשלה ח'אלד בחאח על התפטרותם בעקבות המשבר ועל פירוק הממשלה. ארצות הברית ומדינות המפרץ גינו את ההתפתחויות הפוליטיות במדינה וטענו שמדובר בהפיכה נגד השלטון הלגיטימי.\nב-6 בפברואר 2015 הודיעו החות'ים על פיזור הפרלמנט ועל הקמת מועצה נשיאותית שתנהל את ענייני המדינה בשנתיים הקרובות. בעקבות השתלטותם הסופית של המורדים על המדינה, ב-11 בפברואר 2015 החלה ארצות הברית לסגור את שגרירותה בצנעא ויום למחרת עשו זאת גם צרפת והממלכה המאוחדת.",
    "pageid": 1222726
  },
  {
    "title": "המתקפה האווירית בתימן (2024)",
    "extract": "המתקפה האווירית בתימן (2024) התרחשה לפנות בוקר 12 בינואר 2024, כאשר ארצות הברית והממלכה המאוחדת, בתמיכת ישראל, אוסטרליה, בחריין, קנדה, גרמניה, קוריאה הדרומית, הולנד וניו זילנד, פתחו בסדרת תקיפות אוויריות נגד החות'ים בתימן. המתקפה התרחשה יום לאחר החלטה 2722 של מועצת הביטחון של האו\"ם, אשר קראה לחות'ים להפסיק את תקיפותיהם נגד ספינות מסחר. נשיא ארצות הברית ג'ו ביידן הכריז כי הוא יזם את המתקפה, וראש ממשלת הממלכה המאוחדת רישי סונאק אישר את המתקפה לאחר כינוס קבינט ממשלת בריטניה. המתקפה התבצעה בתגובה לתקיפות של החות'ים נגד ספינות החל מ-19 בנובמבר 2023, כחלק ממעורבותם במלחמת חרבות ברזל.",
    "pageid": 2294004
  },
  {
    "title": "התקיפה האיראנית על ישראל (2024)",
    "extract": "המתקפה האיראנית על ישראל (השם האיראני למתקפה הוא: הבטחת האמת; בפרסית: وعده صادق) הייתה תקיפה אווירית נרחבת שביצעה איראן משטחה ומשטח מדינות נוספות נגד ישראל בלילה שבין 13 ל-14 באפריל 2024, וכללה 110–130 טילים בליסטיים, כ-185 כטב\"מים ו-36 טילי שיוט. במבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוז מהאיומים.\nהתקיפה הייתה תגובה לתקיפת הקונסוליה האיראנית בדמשק שבועיים לפני כן שיוחסה לישראל, והפעם הראשונה שבה איראן תקפה את ישראל בגלוי משטחה. יעדי התקיפה היו בסיסי צה\"ל בנגב וברמת הגולן. זו הפעם הראשונה משנת 1991 שצבא של מדינה מוכרת החברה באו\"ם תוקף בגלוי את ישראל משטחה.\nכל טילי השיוט והכטב\"מים יורטו מחוץ לישראל על ידי ישראל ועל ידי קואליציית המדינות בהנהגת ארצות הברית. הרוב המוחלט של הטילים הבליסטיים יורט וטילים בודדים נפלו בשטח ישראל וגרמו נזק קל. על פי מקורות אמריקאיים, כמחצית מהטילים הבליסטיים האיראניים כשלו בשיגור או סטו ממסלולם ולא היה צורך ליירטם. המתקפה הייתה חסרת תקדים בתולדות ההגנה האווירית מבחינת כמות הטילים וכלי הטיס החמושים ששוגרו בבת אחת, ומבחינת אחוזי היירוט הגבוהים.\nב-19 באפריל 2024 הותקף בסיס חיל האוויר באספהאן שבאיראן, וכן הותקף שדה התעופה א-ת'עלה באזור א-סווידא בדרום סוריה. התקיפות מיוחסות לישראל.",
    "pageid": 2327620
  },
  {
    "title": "ויפלאש (סרט)",
    "extract": "ויפלאש (באנגלית: Whiplash) הוא סרט דרמה אמריקאי שנכתב ובוים על ידי דמיאן שאזל, המבוסס על חוויותיו בתזמורת בית הספר התיכון \"פרינסטון\". בסרט מככב מיילס טלר כסטודנט לתיפוף ג'אז המבקש את הערכתו של מורה מבעית, תפקיד אותו גילם ג'יי קיי סימונס. בנוסף משתתפים גם השחקנים פול רייזר ומליסה בנויסט.\nהסרט הוצג לראשונה ב-16 בינואר 2014 בפסטיבל סאנדנס 2014 כסרט הפתיחה של הפסטיבל. חברת Sony Pictures Worldwide רכשה את זכויות ההפצה הבינלאומית. הסרט היה מועמד בחמש קטגוריות שונות בטקס פרסי אוסקר ה-87 וזכה בשלוש, כולל שחקן המשנה הטוב ביותר בו זכה ג'יי קיי סימונס, העריכה הטובה ביותר והסאונד הטוב ביותר.",
    "pageid": 1249079
  },
  {
    "title": "זעורה",
    "extract": "זַעוּרָה (בערבית: زعورة) הוא כפר סורי עזוב הממוקם בחלקה הצפוני של רמת הגולן הישראלית, בגובה 720 מטר מעל פני הים, באגן הניקוז של נחל פרע. \nהכפר זעורה הוקם יחד עם הכפר עין פית בתחילת המאה ה-17 על ידי סורים עלווים והוא היה אחד משלושת הכפרים העלווים בגולן, כאשר השלישי הוא ע'ג'ר (ממערב לזעורה ועין פית, על גבול לבנון). לפי המפקד הסורי שנערך בשנת 1960 התגוררו בכפר 1,133 תושבים. מספר התושבים בשנת 1967 מוערך בכ-1,400. \nבמהלך המערכה ברמת הגולן במלחמת ששת הימים, שכן הכפר על ציר הפריצה של חטיבה 8 (בפיקודו של אברהם מנדלר) ובקרבתו היו מתחמים מבוצרים של הצבא הסורי עליהם הגנו חיילי גדוד חי\"ר 244 של חטיבה 723 הסורית. במהלך הקרב על קלע וזעורה הגדוד המוביל של חטיבה 8 טעה בניווט והמשיך לקלע (מדרום), אולם שאר החטיבה המשיכה לזעורה ובשעות אחר הצהריים כבשו את המתחם טנקים מגדוד 377 (אשר סופח לחטיבה 8) לאחר קרב קצר. כיבוש האזור ופריצת המתחמים המבוצרים אפשרו תנועה מזעורה אל הכבישים לכיוון מסעדה וצפון הרמה. \nכיום משמש אזור הכפר כשטח אימונים של צה\"ל והגישה אליו היא בפנייה לכיוון דרום מכביש 99 באזור הקילומטר ה-20 (בין מפל סער למסעדה).",
    "pageid": 1087225
  },
  {
    "title": "חוות החיות",
    "extract": "חוות החיות (באנגלית: Animal Farm) הוא ספר שנכתב על ידי ג'ורג' אורוול בין השנים 1943–1944 ופורסם ב-17 באוגוסט 1945.\nהספר הוא אלגוריה וסאטירה על המשטר הקומוניסטי בברית המועצות, ועל מעמדו של היחיד, זכויותיו ויחסיו החברתיים בתוך המשטר.\nהספר מספר על קבוצת חיות בחווה באנגליה שיש לה חזון – להפוך מ\"עם משועבד\" ל\"עם חופשי\" – ומוציאה אותו לפועל. בדרכן של החיות עומדים מכשולים וקשיים רבים, אך לבסוף הן מתגברות על קשייהן. הבעיה היחידה היא שמנהיגי המרד מנצלים את חוסר הביטחון של החיות לטובתם, ובהדרגה הופכים את עצמם לעריצי השלטון החדש, בלי שהחיות תתנגדנה לכך (בדומה לקומוניזם בברית המועצות לאחר מלחמת העולם הראשונה).\nבגב הספר תיאר אורוול את ספרו בציטוט זה: \"זו ההיסטוריה של מהפכה שסטתה מדרכה, והתירוצים המצוינים שניתנו על כל צעד ושעל לסילופה ועיוותה של התורה המקורית\".\nאורוול נתקל בקשיים מרובים כשניסה לפרסם את הספר בבריטניה במהלך מלחמת העולם השנייה, בזמן שבריטניה וברית המועצות היו בעלות ברית במלחמה נגד גרמניה הנאצית. מיניסטריון האינפורמציה הבריטי הזהיר את אחד מהמו\"לים ששקל להוציא את הספר, ש\"הבחירה בחזירים ככת השלטת תפגע ללא ספק בהרבה אנשים, ובמיוחד בכל מי שהוא מעט רגיש, כפי שהרוסים הם ללא ספק\". אורוול שקל להוציא את הספר בהוצאה עצמית עם הקדמה המתארת את מה שכינה \"צנזורה וולונטרית\" מטעם העיתונים והוצאות הספרים. הוא כתב: \"אם מו\"לים ועורכים מתאמצים כדי למנוע נושאים מסוימים מלהגיע לדפוס, זה לא מכיוון שהם מפחדים מהעמדה לדין, אלא מכיוון שהם מפחדים מדעת הקהל.\"",
    "pageid": 11351
  },
  {
    "title": "חות'ים (שבט)",
    "extract": "חות'ים (בערבית: قبيلة الحوثي; מילולית: השבט מחות') הוא שבט ערבי בצפון תימן. השבט הוא חלק משבט בַּ֫נוּ הַמְדַ֫אן (بَنُو هَمْدَان). השבט נמצא בעיקר באזור עמראן וסעדה.",
    "pageid": 2270152
  },
  {
    "title": "יהדות תימן",
    "extract": "יהדות תימן היא קהילה יהודית עתיקת יומין. על פי החלוקה המודרנית של מסורות ישראל המכנסת את מסורותיהם של מרבית קהילות היהודים יוצאי מרכז ומזרח אירופה תחת \"מסורת אשכנז\", ואת מסורותיהם של מרבית קהילות המזרח התיכון וצפון אפריקה, הבלקן ודרום אירופה, כ\"מסורת ספרד\", יש לראות את מסורתם של יהדות יוצאי תימן כמסורת נוספת, מכיוון שהיא נוטה לשמר מנהגים עתיקים וייחודיים, בשונה ממסורות אחרות ביהדות המזרח שעברו היטמעות חלקית או מלאה במסורת יהדות ספרד.\nנכון ל-2024, לאחר גירוש 13 יהודים בני המשפחה האחרונה ופטירתם של חמישה קשישים יהודים נוספים, נותרו בתימן 5 יהודים בלבד, ביניהם לוי מרחבי.",
    "pageid": 57533
  },
  {
    "title": "יחסי ישראל–תימן",
    "extract": "לישראל ולתימן אין קשרים דיפלומטיים רשמיים. תימן אינה מכירה בישראל ואנשים בעלי דרכון ישראלי, או דרכון אחר עם חותמת ישראלית מנועים באופן עקרוני מלהיכנס למדינה. על פי החוק הישראלי תימן נחשבת למדינת אויב של ישראל.",
    "pageid": 933483
  },
  {
    "title": "ימי בין המצרים",
    "extract": "יְמֵי בֵּין הַמְּצָרִים הם שלושת השבועות שבין צום שבעה עשר בתמוז (היום שבו הובקעה חומת ירושלים בחורבן בית שני) לצום תשעה באב (היום שבו חרבו שני בתי המקדש).\nימים אלה מציינים את ימי הצרה והמצוקה הקשורים לחורבן בית המקדש הראשון והשני, וחלים בהם מנהגי אבלות ההולכים ומחמירים ככל שקרבים לתשעה באב.\nבשלוש השבתות של ימי בין המצרים קוראים לאחר קריאת התורה שלוש הפטרות העוסקות בפורענות ובעונשים שיבואו על חטאי העם. הפטרות אלו מכונות \"תלת דפורענותא\".",
    "pageid": 35015
  },
  {
    "title": "יריחו (טיל)",
    "extract": "טיל יריחו הוא שם כולל לסדרת טילים בליסטיים שפיתחה ישראל החל משנות ה-60 של המאה ה-20. לפי פרסומים זרים הדגם הנוכחי הוא יריחו 3, טיל בליסטי בין-יבשתי עם טווח של אלפי קילומטרים ויכולת לשאת ראש קרב גרעיני. לפי ההערכות, מטרתם העיקרית של הטילים היא הרתעה אסטרטגית.\n\nיצרנית הטיל, חברת דאסו תעופה (שהקים היהודי מרסל דאסו), פרסמה נתונים עליו, ביצועיו ונתוניו בספר יובל לחברה, שראה אור בשנת 1998. נתונים אלה פורסמו בחלקם בעיתונות הישראלית, אולם מעולם לא ניתן אישור ישראלי רשמי לקיומם של טילים אלה.\nבספטמבר 1962 הזמינה ממשלת ישראל מחקר היתכנות לפיתוח טיל בליסטי, משתי חברות צרפתיות, סוד אוויאסיון ודאסו. הדרישות המקדמיות לטיל היו:\n\nראש קרב במשקל 750 ק\"ג.\nטווח הירי של הטיל: 235–500 ק\"מ.\nיכולת פעולה בכל מזג אוויר.\nקצב ירי: 8 טילים בשעה ממשגר נייח.\nארבעה טילים לשעה ממשגר נייד.\nזמן תגובה לשיגור טיל: שעתיים.\nלבסוף נבחרה חברת דאסו תעופה, והחוזה ל\"מבצע יריחו\" נחתם ביום 26 באפריל 1963.\nחברת דאסו תעופה הייתה אמורה לפתח 25 טילי ניסוי (שסומנו MD-620), מתוכם חמישה חד שלביים ועשרים דו-שלביים, ובנוסף לבנות את ציוד הבקרה והמשגרים.\nבסיום סדרת הניסויים, הייצור הסדרתי של הטילים אמור היה להתקיים בישראל, אך לבסוף התקיים במתקני דאסו תעופה ממאי 1964 ועד ינואר 1969, כאשר חברת דאסו תעופה הייתה הקבלן הראשי לפרויקט, והעסיקה קבלני משנה:\n\nנורד אוויאסיון לפיתוח המנועים הרקטיים (דלק מוצק)\nSAGEM - לפיתוח מערכת ההנחיה של הטיל.\n\nאורך הטיל: 13.4 מטרים (44 רגל).\nקוטר: 80 סנטימטרים (31 אינץ').\nמשקל: 6.7 טון מטרי.\nהמנועים הרקטיים לטיל MD-620 היו נגזרת של המנוע הרקטי שפותח עבור הטיל הצרפתי VE-111 טופז. למנוע הראשון צורפו ארבעה נחירי פליטה מתכווננים, ואילו המנוע השני צויד בנחיר פליטה יחיד וקבוע, וניהוגו התבצע בסיוע ארבעה מייצבים נעים.\nבטיל הותקנה מערכת הנחיה אינרציאלית ספרתית, שאיפשרה לטיל להשיג דיוק פגיעה בשיעור של אלפית מטווח הירי.\n\nהשיגור הראשון של טיל MD 620, ממשגר נייד, נערך בבסיס הטילים הצרפתי באיל דה לבאנט, ב-1 בפברואר 1965. בניסוי זה השלב השני היה דמי. ב-23 בדצמבר 1965 נערך לראשונה שיגור ניסוי של טיל MD-620 בעל שני שלבים. שיגור זה נכשל עקב בעיה במערכת ההנחיה.\nשיגור מוצלח ראשון של הגרסה הדו שלבית של הטיל התקיים ב-16 במרץ 1966, והושג בו טווח של 450 ק\"מ. בסתיו 1968 נערכו 16 שיגורים, מהם 10 הוכתרו כהצלחה מושלמת, 3 הוגדרו כהצלחה חלקית, ושלושה נכשלו.\n\nב-3 ביוני 1967, ערב מלחמת ששת הימים, נכנס לתוקפו האמברגו שהטיל נשיא צרפת שארל דה גול על ישראל. משלוחי נשק מצרפת הופסקו וישראל נאלצה להתמודד עם מצב חדש לחלוטין. ב-3 בינואר 1969 הוחרף האמברגו וכלל גם איסור על ייצוא חלקי חילוף. בסיוע המוסד הוברח לישראל באותה שנה ציוד רב כולל טילים שלמים. רצף הפיתוח התחדש בתעשייה האווירית לישראל במפעלה בבאר יעקב.\nפיתוח הטיל הבליסטי \"יריחו\" נמשך בישראל תחת מעטה חשאיות. לא פורסמו באופן רשמי פרטים על השיפורים שנעשו בגרסאות מתקדמות שלו, אך ניתן ללמוד על יכולותיה הטכנולוגיות של ישראל בתחום זה מהיכולות שהופגנו על ידי משגר הלוויינים \"שביט\" מתוצרתה.\n\nהטיל השני בסדרה מכונה יריחו 2. זהו טיל שעל-פי עדות עוזר מזכיר המדינה של ארצות הברית ריצ'רד א. קלארק בפני תת-הוועדה לענייני המזרח התיכון של ועדת חוץ של בית הנבחרים היה בפיתוח בשנות ה-80 של המאה ה-20. על-פי הערכות, הוא בעל שני שלבים ומונע בדלק מוצק. משקלו 13 טונות. טווחו המרבי אינו ידוע בוודאות, אך דווח כי בניסויים שנערכו בשנים 1987–1992 בים התיכון, הטיל הגיע לטווחים של 1,300 ק\"מ. מעריכים כי ביכולותיו הוא מקביל לטיל הפרשינג האמריקני.\n\nהיריחו 3 הוא גרסה שלישית עוצמתית ומתקדמת יותר של הטיל. זהו טיל בליסטי תלת-שלבי בין-יבשתי בעל טווח גדול מאוד. מאחר שכל מידע על טיל זה הוא מסווג וחסוי, אין עליו מידע אמין אלא רק הערכות – לרוב על ידי גורמי ביון, מכוני מחקר וכלי תקשורת זרים – ואלה משתנות ממקור למקור באופן ניכר.\nלפי הערכות מוקדמות טיל זה מבצעי החל מאמצע 2005, טווחו 8,000–13,000 ק\"מ והוא בעל יכולת נשיאה של מספר ראשי קרב גרעיניים ותרמו-גרעיניים במשקל 2,500–3,800 ק\"ג בעוצמה שבין 800 קילו-טון TNT עד 12 מגה-טון TNT.\nכל הפרסומים הזרים, כולל ב\"ג'יינס אינפורמיישן גרופ\", המפרסמים פרטים על הטיל הזה, מוסרים פחות או יותר את המידע שלהלן: טיל תלת-שלבי המונע בדלק מוצק ובעל כושר נשיאת ראשי קרב במשקל של 2,500 עד 3,800 ק\"ג. הטיל מסוגל לשאת ראש נפץ גרעיני אחד במשקל של 3,800 ק\"ג או 5–7 ראשי חץ גרעיניים קטנים יותר הניתנים לשיגור למטרות נפרדות. משקל הטיל בעת השיגור 40 טונות, אורכו 22.5 מטרים וקוטרו 3.5 מטרים לפי הערכות המומחים, מדובר בטיל הדומה ביכולותיו לטיל \"שביט\" המשמש את ישראל לשיגור לוויינים. על-פי הערכות מומחי טילים בעולם, הטווח של הטיל נע בין 8,800 ק\"מ עד ל-15,500 ק\"מ, תלוי במשקל המטען. המומחים אף מרחיקים לכת וקובעים כי אם הטיל נושא פצצות אטום במשקל 1,500 ק\"ג הוא מסוגל לעבור את הטווח המקסימלי. על-פי תמונות של הטיל הזה המופצות בעולם, ניתן לשגר את \"יריחו 3\" ממתקני שיגור במחפורות (כולל סילו טילים) וגם ממערכת מתנייעת. על-פי ההערכות בעולם, הטיל הפך למבצעי והוכנס לשימוש במהלך 2008 אחרי שנוסה בהצלחה, בפעם הראשונה, כששוגר ב-17 בינואר 2008 מבסיס פלמחים.\nעל-פי דיווח סודי שנמסר לקונגרס בארצות הברית כבר ב-2004, טיל מסוג \"יריחו 3\", עם מטען של עד 2,000 ק\"ג, יעניק לישראל את יכולת המהלומה הגרעינית לכל מדינות המזרח התיכון, אפריקה, אירופה, אסיה, כמעט כל צפון אמריקה, וחלקים נרחבים של דרום אמריקה וצפון אוקיאניה.\nאין נתונים על מספר טילי \"יריחו 3\" המצויים בידי ישראל. שיגור טילים כאלה, כשהם נושאים בראשיהם נשק גרעיני, הוערך כאחד התרחישים להתמודדות נגד תוכנית הגרעין האיראנית, זאת מבלי לסכן חיי טייסים, מבלי לאבד מטוסים במסלול התקיפה או בסופו, ומבלי להיקלע לצורך לתאם את הפעולה עם מדינות זרות.\n\nעל פי פרסומים זרים ישראל מפתחת את \"יריחו 4\", דגם חדש של הטיל הבליסטי ארוך הטווח. באתר \"פרויקט ויסקונסין\", העוסק בפיקוח על ראשי נשק גרעיני בעולם, נטען כי ישראל סיימה את פיתוח הטיל הבליסטי \"יריחו 3\", בעל טווח של 8,800 ק\"מ, ומדובר בטיל תלת-שלבי. עוד נטען על פי הדיווח כי נראה שישראל עברה, כאמור, לפיתוח הדור הבא, שבין יכולותיו תהיה האפשרות לשאת ראשי נפץ מתפצלים.\n\nעל פי פרסומים זרים, בעבר סייעה ישראל בפיתוח תוכנית הטילים הדרום אפריקאית שהתבססה בתחילה על יריחו 2, וניתן לסדרת הטילים האלו השם RSA. הפיתוח נקטע סופית בשנת 1994 תוך כדי הפיתוח של RSA-4 שהיה אמור להיות משגר כדוגמת הדגם שביט.\n\nישראל מעולם לא מסרה רשמית מידע על יכולותיה בתחום הטילים הבליסטיים.\nככל הידוע ישראל לא שיגרה את טילי ה\"יריחו\" באופן מבצעי להשמדת מטרות אויב, אך כן השתמשה בהצגה מוגבלת שלהם לצורכי הרתעה אסטרטגית.\nהשימוש הראשון בטילי יריחו היה ב-8 באוקטובר 1973. במהלך מלחמת יום כיפור חשפה ישראל את טילי היריחו כך שיצולמו על ידי לווייני ריגול סובייטים תוך כדי ידיעה שהתצלומים יועברו למצרים. החלטה זו של הרמטכ\"ל דדו להציב את הטילים ולחשוף אותם ללווייני הריגול התקבלה בעקבות מידע מודיעיני שהועבר לישראל על ידי אל\"ם פרופסור יובל נאמן שהיה באותה תקופה מקשר בין רה\"מ לפנטגון. המידע כלל תצלומי לוויין שבהם מצרים פרסה משגרי סקאדים בדלתה של הנילוס, ובסמוך אליהם הוצבו משאיות שלפי ניתוח המודיעין הטכנולוגי האמריקאי משמשות לנשיאת ראשי נפץ גרעיניים לסקאד, וכן מידע על אוניית משא סובייטית בדרכה לנמל אלכסנדריה אשר בעת מעברה בדרדנלים זיהה בה ביון הצי האמריקני חומר רדיואקטיבי.\nאף שמאז לא ידוע על שימוש נוסף בטילים, ישראל השתמשה לפחות פעם אחת נוספת בטילים ובידע על יכולותיהם, כדי לאותת על כוונותיה. בשנת 1990, בעיצומו של המשבר במלחמת המפרץ, חשפה ישראל חלק מן הטילים ללוויין ריגול אמריקאי, כאות לכך שקצה במדיניות ההבלגה שנכפתה עליה. ולפי עדותו של שגריר ארצות הברית בישראל, באותה תקופה, ויליאם בראון: \n\nב-6 באפריל 2000 שוגר טיל בליסטי לטווח קצר מסוג \"יריחו 1\" מאתר השיגור וניסוי הטילים שבפלמחים לעבר הים התיכון במסגרת ניסוי טיסה. הטיל פגע במרחק של כ-25–40 מיל (40–64 ק\"מ) מהסיירת USS Anzio מסוג אגיס של הצי האמריקני, ששייטה במרחק של כ-250 מיל (402 ק\"מ) מחופי ישראל. הסיירת עקבה אחר הטיל כמעט מרגע שיגורו באמצעות המערכות בה היא מצוידת. האמריקנים התרעמו על כך שישראל לא דיווחה על כוונתה לערוך את הניסוי למרות הנוהג הקיים בעולם בניסויים מעין אלו ואף על פי שידעה על הימצאותם של כלי שיט אמריקנים בסביבה. בתגובה אמר דובר השגרירות הישראלית, מארק רגב, כי \"כאשר אנו מבצעים ניסוי בטיל, בין אם ביבשה ובין אם בים, ישנם נוהלי בטיחות שנשמרים בקפדנות\", \"אזור הניסוי נבדק בקפידה\". לטענת גורם אמריקני רשמי, בשנתיים שקדמו לתקרית זאת שיגרה ישראל שני טילים לעבר סביבה בים בה שהו באותה עת כלי שיט של הצי האמריקני, מבלי שדווח להם על כך מראש. להערכת אנשי מחלקת ההגנה האמריקנית, ישראל לא דיווחה מראש על כוונתה לבצע את הניסויים כדי למנוע מארצות הברית מלנטר את הניסויים וללמוד על מאפייניו הטכניים של ה\"יריחו\".\nניסויי טיסה נוספים בטילים בליסטיים ששוגרו מבסיס פלמחים ויוחסו לטיל יריחו התקיימו בתאריכים 17 בינואר 2008, 2 בנובמבר 2011, 12 ביולי 2013, 5 במאי 2015, 29 במאי 2017, ו-6 בדצמבר 2019. שובלי הטילים נצפו מאזורים נרחבים בגוש דן, אך לא ניתן אישור רשמי לזהותם.\nבדצמבר 2017 פרסם כלי התקשורת אל-מיאדין הלבנוני ידיעה שבה נטען כי בתקיפה בסוריה ב-2 בדצמבר 2017 שיגרה ישראל שני טילי קרקע-קרקע מדגם \"יריחו 1\" ושמערכת ההגנה האווירית הרוסית פנציר-S1 יירטה אחד מהם. לידיעה זו אין אימות נוסף ממקור אמין.\n\nשביט (משגר לוויינים)\nכנף 2\nתוכנית הגרעין של ישראל\n\nרונן ברגמן, אור פיאלקוב, \"אם זה לא יעזור, צריך להשתמש באמצעים קיצוניים\": הסודות הגרעיניים של מלחמת יום הכיפורים, באתר ynet, 8 בספטמבר 2023.\nדני שלום, \"מטוסים בערפל הקרב - חיל האויר במלחמת יום כיפור 1973\" - כרך ב', עמ' 1219, באוויר - פרסומי תעופה וחלל, באתר המרכז למלחמת יום הכיפורים, פברואר 2022.\n\nיריחו, באתר חברת דאסו תעופה (באנגלית)\nדו\"ח של ה-CIA משנת 1974 (באנגלית)\nאמנון ברזילי, לישראל יכולת לשגר טיל עם ראש קרבי לכל מקום בכדור הארץ, באתר הארץ, 26 ביוני 2002\nדו\"ח על טילי מדינת ישראל, 2005 (באנגלית)\nיובל אזולאי, הערכה: ישראל שיפרה טווח הטילים שלה, באתר הארץ, 18 בינואר 2008\nשרה ליבוביץ-דר, טווח פגיעה: טילי יריחו, התשובה לאיום מאיראן, באתר nrg‏, 10 בפברואר 2012\nרועי קייס ויואב זיתון, דיווח: ישראל שיגרה טילי קרקע-קרקע \"יריחו\" בתקיפה בסוריה, באתר ynet, 2 בדצמבר 2017\nיריחו, באתר Encyclopedia Astronautica",
    "pageid": 193554
  },
  {
    "title": "לאמין ימאל",
    "extract": "לאמין ימאל נסראווי אבאנה (בספרדית: Lamine Yamal Nasraoui Ebana; נולד ב-13 ביולי 2007) הוא כדורגלן ספרדי המשחק בברצלונה מלה ליגה, ובנבחרת ספרד בכדורגל. נודע בכך שהגיע להישגים רבים בעולם הכדורגל עוד בטרם הגיעו לגיל 17.",
    "pageid": 2259731
  },
  {
    "title": "לוסי איוב",
    "extract": "לוּסִי אַיוּבּ (בערבית: لوسي أَيّوب; נולדה ב-21 ביוני 1992) היא מנחת טלוויזיה ורדיו ושחקנית ערבייה-ישראלית.",
    "pageid": 1574186
  },
  {
    "title": "לורד וולדמורט",
    "extract": "טום ואנדרולו רידל, המוכר בעיקר בכינויו לורד ווֹלְדֶמוֹרְט (באנגלית: Lord Voldemort, מבוטא / voldəˌmɔɹtˈ/ או /voldəˌmɔː(ɹ)tˈ'/ - ווֹלְדֶמוֹרְט) הוא דמות בדיונית המופיעה כדמות האנטגוניסט הראשי בסדרת ספרי וסרטי הארי פוטר מאת ג'יי קיי רולינג, וולדמורט הוזכר לראשונה בספר הראשון בסדרה, הארי פוטר ואבן החכמים, שיצא לאור בשנת 1997. הוא מופיע בכל ספרי הסדרה, למעט הספר השלישי, הארי פוטר והאסיר מאזקבאן, והספר השישי, הארי פוטר והנסיך חצוי-הדם, בהם הוא רק מוזכר, וכך גם בעיבודים הקולנועיים. וולדמורט נחשב לאחד מהקוסמים החזקים ביותר בעולם הקוסמים, ובספרים נאמר כי היחיד שממנו הוא חושש הוא אלבוס דמבלדור, מנהל הוגוורטס בששת הספרים הראשונים. במשאלים שונים בהם נערכה הצבעה על הדמות המרושעת ביותר בספרות ובקולנוע, זכה וולדמורט במקום הראשון.\nעל פי עלילת הספרים, נולד רידל בשנת 1926 בלונדון לאב טום רידל ולאם מרופי גונט. וולדמורט הוא צאצא ישיר של סלזאר סלית'רין, אחד מארבעת מייסדי הוגוורטס, בית הספר לכישוף ולקוסמות. וולדמורט הוא אויבו הגדול ביותר של הארי פוטר, ולפי נבואה שניתנה שנים אחדות לפני אירועי הספר הראשון, הארי מחזיק בכוח שהלורד וולדמורט לא מכיר, והנבואה ניבאה ש\"אחד מהם יומת בידי השני, כי איש מהם לא יוכל לחיות כל עוד השני ימשיך להתקיים\" וולדמורט שואף לכבוש לא רק את עולם הקוסמים, אלא גם את עולם המוגלגים, המחוסרים יכולות קסם. הפחד ממנו גדול עד כדי כך שמעט מאוד אנשים מוכנים לומר את שמו, ובמקום זאת מתייחסים אליו בתור \"אתה יודע מי\" או \"זה שאין לנקוב בשמו\". גם תומכיו, המכנים את עצמם אוכלי המוות, פונים אליו רק בתואר \"אדון האופל\".",
    "pageid": 4558
  },
  {
    "title": "ליאור לוטן",
    "extract": "ליאור לוטן הוא אלוף-משנה במילואים, בתפקידו האחרון בצה\"ל שימש כראש מחלקת השבויים והנעדרים. בהמשך, שימש כמתאם לנושא השבויים והנעדרים מטעם ראש הממשלה בנימין נתניהו.",
    "pageid": 853502
  },
  {
    "title": "ליכטנשטיין",
    "extract": "נסיכות ליכטנשטיין (בגרמנית: Fürstentum Liechtenstein) היא מדינה זעירה במרכז אירופה, הגובלת בשווייץ במערב ובאוסטריה במזרח. המדינה חברה באו\"ם משנת 1990.",
    "pageid": 21150
  },
  {
    "title": "לינוי בר-גפן",
    "extract": "לינוי בר-גפן (נולדה ב-10 באוגוסט 1979 ברמת גן) היא עיתונאית, מגישת טלוויזיה ושדרנית רדיו ישראלית.",
    "pageid": 144266
  },
  {
    "title": "מאיה קיי",
    "extract": "מאיה קרברושיץ' (נולדה ב-29 ביולי 2002), הידועה בשם \"מאיה קיי.\", היא דוגמנית, פרזנטורית ואושיית רשת ישראלית; השתתפה בתוכניות המציאות \"הישרדות\" (\"הישרדות מנילה\") ו\"רוקדים עם כוכבים\".\n\nנולדה כמאיה קרברושיץ', לדרגן ואורלי קרברושיץ'. בחטיבת הביניים עברה קיי לפנימיית ויצו, לאחר שעברה קשיים בבית הספר. התגייסה לצה\"ל ושירתה ככתבת צבאית.\nהחלה את קריירת הדוגמנות בגיל 10, לאחר שבמקרה פנתה אליה מפיקה והציעה לה לדגמן שמלות בת מצווה. עם הזמן, פתחה את חשבון האינסטגרם שלה שצבר במהירות עשרות אלפי עוקבים. כתוצאה מכך החלו לפנות אליה מעצבי שיער ומאפרים רבים.\nבגיל 14 קיבלה קמפיין ראשון לבגדי ים ובגיל 15 נבחרה להוביל את המותג \"עדיקה יאנג\".\nבגיל 16 טסה קיי יחד עם אמה (ששימשה גם כסוכנת שלה באותה תקופה) לאנגליה, שם קיבלה קמפיינים גדולים לחברת האופנה \"אסוס\", \"אייקוניק לונדון\" ו\"סקיני דיפ\". במנצ'סטר הצטלמה למותג \"בוהו\".\nמשנת 2019 משמשת קיי בתור הפרזנטורית הרשמית של רשת \"עדיקה\", לצד אנה זק.\nבשנת 2022 השתתפה בעונה השתים עשרה של תוכנית הריאלטי \"הישרדות\" בעונה \"הישרדות מנילה\", כמודחת ה-13. השתתפה בקליפ לשיר \"קומה 28\" של הזמר יהונתן מרגי מתוך האלבום \"לא להיות לבד\". באותה תקופה כיכבה בפרסומים של מותגים רבים. ביניהם, \"קרליין\", \"TRUSSARDI\", מותג האקטיב \"JUV\", \"ביופור\", \"לבלו\" ו\"סאפורו\".\nבינואר 2023 הצטרפה לנבחרת הדוגמנים של מותג האופנה \"twentyfourseven\" של רשת רנואר.\nבינואר 2024 הוציאה קיי את קולקציית הקפסולה הראשונה שלה, \"X Maya Keyy קרליין\", בשיתוף פעולה עם מותג הקוסמטיקה \"קרליין\". בהמשך אותה שנה, החלה להתחרות בעונה השלישית של \"רוקדים עם כוכבים\" בקשת.\n\nקיי היא רווקה. בעבר הייתה בזוגיות עם טל מורד.\n\n אתר האינטרנט הרשמי של מאיה קיי\n מאיה קיי, ברשת החברתית אינסטגרם\n מאיה קיי, ברשת החברתית טיקטוק\nמאיה קיי, במיזם \"אישים\" לתיעוד היצירה הישראלית\n מאיה קיי, במסד הנתונים הקולנועיים IMDb (באנגלית)\nיפעת מנהרדט, טל מורד: \"עשיתי משהו בלתי נסלח למאיה. ריסקתי אותה\", באתר ynet, 13 בפברואר 2023\nמיכל ישראלי, מאיה קיי גנבה את ההצגה בלוק הכי נועז שראינו, ‏2 באפריל 2023\n\"איך אפשר לבגוד בה?!\": מאיה קיי העלתה טיקטוק והרשת גועשת, באתר וואלה‏, 1 באוקטובר 2023\nלימור קלר, ‏בין מודרני לרטרו: הדירה המהממת של הפרודה הטרייה מאיה קיי, באתר ‏מאקו‏, 8 באוקטובר 2023",
    "pageid": 2290768
  },
  {
    "title": "מלחמת האזרחים בתימן (2014–הווה)",
    "extract": "מלחמת האזרחים בתימן היא מלחמת אזרחים שפרצה בתימן במרץ 2015 לאחר שכוחות החות'ים המתקוממים בתימן כבשו, בגיבוי איראן וחזבאללה, את צנעא בירת תימן, וביצעו הפיכה שלטונית. ב-26 במרץ 2015 פתחה קואליציה של מדינות ערביות ומוסלמיות, בהובלת ערב הסעודית, במבצע סופה נחרצת, שמטרתו להדוף את החות'ים ולהחזיר את השלטון לידי הממשלה התימנית הגולה. אל-קאעידה והמדינה האסלאמית מחזיקות גם הן טריטוריות נרחבות, בעיקר במרכז המדינה, ומתקיפות את שני הצדדים הלוחמים בה.",
    "pageid": 1329863
  },
  {
    "title": "מתקפת הפתע על ישראל (2023)",
    "extract": "מתקפת הפתע על ישראל (מכונה גם השבת השחורה, טבח 7 באוקטובר וטבח שמחת תורה; השם שנתן חמאס למתקפה הוא عملية طوفان الأقصى, בתעתיק מדויק לעברית: עמליַת טופאן אלאקצא, בתרגום לעברית: מבצע מבול אל־אקצא) הייתה מתקפת פתע רחבת היקף שהוביל חמאס, ארגון טרור אסלאמיסטי-סוני פלסטיני, מרצועת עזה על ישראל, נגד יעדים צבאיים ואזרחיים, במיוחד בעוטף עזה, תוך ביצוע של טבח, אונס, פשעי מלחמה ופשעים נגד האנושות. במתקפת הפתע השתתפו ארגוני טרור נוספים מחדר המבצעים הפלסטיני המשותף, ובהם הג'יהאד האסלאמי.\nבבוקר 7 באוקטובר 2023, יום שבת וחג שמחת תורה, כ\"ב בתשרי ה'תשפ\"ד, החלה מתקפת הפתע במטח ירי רקטי מסיבי ומתמשך חריג בהיקפו של אלפי רקטות ופצצות מרגמה על אזורים נרחבים בישראל, בייחוד בדרום ובמרכז. בחסות המטחים התרחשה חדירה יבשתית, אווירית וימית של כ־4,000 מחבלים לשטח ישראל בחזית של כ־60 ק\"מ, שפתחו במתקפות והשתלטות על בסיסי צה\"ל ומוצביו וקרבות ירי עם כוחות הביטחון, בד בבד עם חדירה אל תוך יישובים אזרחיים, כיבושם, תקיפתם, חטיפת תושביהם ורציחתם.\nבמתקפה נרצחו ונהרגו כ־1,145 ישראלים וזרים, רובם אזרחים, ונפצעו יותר מ־1,941, בהם כ-360 במצב קשה-אנוש. כמה עשרות אזרחים ממדינות זרות נרצחו גם הם. במסגרת המתקפה התרחש גם הטבח במסיבת טבע \"פסטיבל נובה\" ליד קיבוץ רעים שהיה לפיגוע הטרור הבודד הגדול בתולדות מדינת ישראל. במהלך המתקפה נרצחו ונחטפו אזרחים רבים, ביניהם נשים, ילדים, וקשישים, כל זאת תוך כדי התעללות פיזית, נפשית ומינית. 251 אנשים, בהם אזרחים זרים, ישראלים וחיילי צה\"ל, ובכללם תינוקות, ילדים, נשים וזקנים, נחטפו לרצועת עזה. ביישובי עוטף עזה נגרם נזק רב, ונזק מפגיעת רקטות נגרם גם ביישובים נוספים.\nבמסגרת המתקפה הנרחבת נגד האוכלוסייה האזרחית ביצע חמאס פשעי מלחמה, ופשעים נגד האנושות בהיקף נרחב. לפי מספר גורמים, תוכנית חמאס הייתה נרחבת בהרבה. לפי גרסה אחת היא כללה המשך הסתערות על חלקים נוספים של הדרום, תוך משלוח חוליות מחבלים לערים במרכז. לפי הערכה אחרת חמאס תכנן, בסיוע כוחות נוספים, לכבוש את כל מדינת ישראל.\nהמתקפה, שהחלה ב-7 באוקטובר, הסתיימה לאחר כ-48 שעות, עם החזרת השליטה ביישובים הישראלים לידי צה\"ל ולכידת רוב המחבלים שהסתננו לישראל. זוהי המתקפה הקטלנית ביותר של ארגון טרור בהיסטוריה של מדינת ישראל. כמו כן, המתקפה נחשבת לאסון הקטלני ביותר שקרה לעם היהודי מאז השואה. המתקפה השפיעה על החברה הישראלית באופן מרחיק לכת, והיא אף תוארה כמשבר אמון בין הציבור למוסדות השלטון. בעקבות המתקפה יצאה מדינת ישראל למלחמת חרבות ברזל.\n\n ערכים מורחבים – חמאס, אמנת חמאס\nארגון חמאס הוא ארגון טרור פלסטיני המאמין כחלק מאמונתו הדתית-אסלאמית בג'יהאד נגד מדינת ישראל, ודוגל ברצח חפים מפשע כחלק ממאבק זה. מטרת העל שלו היא השמדת מדינת ישראל. לאידאולוגיה של חמאס מאפיינים אנטישמיים מובהקים, כפי שהדבר בא לידי ביטוי במסמכיה הרשמיים של התנועה ובהתבטאויות של מנהיגיה. על פי אמנת חמאס, \"אין בלאומיות זו דבר חמור יותר או עמוק יותר מזה שהאויב רומס את אדמת המוסלמים\", ו\"אין פתרון לבעיה הפלסטינית אלא באמצעות הג'יהאד\". את המילים האלה תמך חמאס במעשים ובפיגועים מאז הקמתו בשנת 1987. את מתקפת הפתע תכנן מנהיג החמאס ברצועת עזה, יחיא סנוואר, ששוחרר בעסקת שליט ב־2011. אגף המודיעין מסר כי בחקירתם של מחבלי חמאס שנתפסו לאחר המתקפה, הם אמרו שסנוואר החל בתכנונה בעקבות מבצע שומר החומות, שבו פרצו שוטרים בעיר העתיקה למסגד אל־אקצא, ומכאן גם השם \"מבצע מבול אל־אקצא\" שנתן לה חמאס.\nע\"פ שלומי אלדר, החמאס השריש אמונה דתית עמוקה שלפיה הוא עתיד לממש את ההבטחה האחרונה לפי האסלאם, שהיא הבטחה אלוהית לאחרית הימים שבה כל בני האדם יהיו מוסלמים. ב\"ועידת ההבטחה האחרונה\" שקיים חמאס ב-2021, דנו המשתתפים ביום אחרי שיכבשו את ישראל. הם האמינו שביכולתם לנצח את מדינת ישראל ואף התחילו בתוכניות לניהול מדינת פלסטין שתוקם תחתיה, כולל מינוי ראשי קנטונים וחלוקת המשאבים של ישראל.\n\n ערך מורחב – רצועת עזה\n\nבחודש יוני 2007 השתלטו כוחות חמאס על הרצועה, ומאז היא נמצאת בשליטתו. בעקבות השתלטות חמאס הטילו ישראל ומצרים סגר על הרצועה. חמאס הוציא פעולות טרור רבות נגד ישראל, ובפרט ירי רקטות שהלך והתגבר, עם התעצמות הולכת וגוברת של סוגי הרקטות ומספרן. צה\"ל ערך מפעם לפעם מבצעים צבאיים ברצועה (מבצע גשמי קיץ, מבצע חורף חם, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע מגן וחץ וסבבים רבים נוספים) שהכילו את משטר החמאס. להגנה מניסיונות חדירה לישראל נבנו מכשול תת־קרקעי וגדר סביב רצועת עזה.\n\n ערך מורחב – המעורבות האיראנית במלחמת חרבות ברזל\nאיראן היא התומכת הכלכלית העיקרית של חמאס והג'יהאד האסלאמי. נשיא איראן אבראהים ראיסי נשא ב\"יום ירושלים\" באפריל 2023 נאום שהופנה לתושבי עזה, ובעיקר לחמאס ולג'יהאד האסלאמי. בנאום קרא לפלסטינים להאיץ את מאבקם נגד ישראל, ואמר: \"יוזמת ההגדרה העצמית נמצאת כיום בידי הפלסטינים\". לפי דיווח של וול סטריט ג'ורנל שראיין בכירים של חמאס וחזבאללה, מחודש אוגוסט קצינים במשמרות המהפכה סייעו לחמאס לתכנן את המתקפה המשולבת נגד ישראל.\nדיווח נוסף של וול סטריט ג'ורנל טען כי בספטמבר 2023 כ־500 מחבלים פלסטינים מחמאס וגא\"פ עברו הדרכות ואימונים במתקנים צבאיים באיראן כהכנה למתקפה. האימונים נערכו בהובלת קצינים של כוח קודס, הכוחות המיוחדים של משמרות המהפכה האיראניים, האחראים בין השאר לכל המבצעים החשאיים מחוץ לגבולות איראן. מפקד כוח קודס, אסמאעיל קאאני, נכח גם הוא באימונים. בכירים בארצות הברית אמרו כי איראן מאמנת לעיתים קרובות חמושים אסלאמיים, אבל אין להם מידע על אימון המוני כזה לפני המתקפה.\nבשבועות שלפני המתקפה הם גיבשו את פרטיה בפגישות בביירות עם נציגי חמאס, חזבאללה וארגונים פרו־איראניים נוספים. לפי העיתון, איראן גם נתנה את האישור הסופי למתקפה. איראן מצידה הכחישה מעורבות במתקפה, וארצות הברית טענה כי אין לה מידע על מעורבות כזאת. ב־3 באוקטובר 2023, ארבעה ימים לפני המתקפה, הזהיר עלי ח'אמנאי את סעודיה מנורמליזציה עם ישראל ושיבח את הצעירים הפלסטינים. על פי ד\"ר ירון פרידמן, ולפי הערכות של עיתונאים סעודים וקטרים, עיתוי המתקפה קשור לרצונה של איראן לחבל בניסיונות ההתקרבות בין סעודיה לבין ישראל. דברים ברוח דומה אמר הנשיא האמריקני ג'ו ביידן.\n\nמאז תפס חמאס את השלטון, הנהיגה רוב המערכת הפוליטית והביטחונית הישראלית מדיניות הכלה כלפיו. כך למשל ראש אמ\"ן האלוף עמוס ידלין הביע ב-2007 עמדה הרואה בחיוב את השתלטות חמאס על עזה, כדי שישראל תוכל להתייחס לרצועת עזה כאל מדינה עוינת, וכל עוד אין לעזה נמל אווירי או ימי המעורבות האיראנית לא תהיה משמעותית, וכן אלוף פיקוד הדרום סמי תורג'מן שאמר ב־2013 כי לישראל אינטרס בשמירת יציבותו של שלטון חמאס, וקיימת חשיבות לחוזק המשטר שמנהיגה התנועה ברצועת עזה, ושאין אלטרנטיבה לחמאס.\nבדצמבר 2016, אביגדור ליברמן בהיותו שר הביטחון שלח לנתניהו מסמך שבו הוא הזהיר מפני פלישה של אלפי מחבלי נוחבה לישראל וכיבוש יישובים, לדבריו לפי מידע מודיעני קונקרטי בנושא.\nבשנים שלפני המתקפה, ממשלת ישראל, ובפרט ראש הממשלה נתניהו, תמכה בסטטוס קוו לפיו החמאס שולט ברצועת עזה והרשות בשטחי A ו־B שביהודה ושומרון. את המדיניות הזאת המשיך גם ראש הממשלה נפתלי בנט. ראש הממשלה יאיר לפיד חרג ממדיניות זו בתוכניתו, \"כלכלה תמורת ביטחון\" שנועדה בין השאר לחזק את הרשות הפלסטינית ולהחליש את החמאס. כחלק ממדיניות רבת־שנים זו, העניקו ממשלות ישראל לחמאס הטבות רבות: עבודה ל־16 אלף עזתים, מיסוד העברת כסף קטרי, אספקה ועוד. במערכת הביטחונית סברו ש\"שקט ייענה בשקט\" ושההקלות לעזה ימנעו הסלמה.\nלטענת בן כספית, במהלך השנים סירב בנימין נתניהו, לפחות 6 פעמים, לתוכניות של השב\"כ לחסל את סנוואר. לפיו, היא הייתה מפורטת וכללה גם \"פורמטים\" שונים לעצימות שונה שיכולה הייתה להפוך לחיסולה של כל צמרת חמאס בעזה. אביגדור ליברמן טען גם הוא שנתניהו נתן חסינות לסנוואר ושאר מנהיגי החמאס. וראש השב\"כ לשעבר יורם כהן גם אישר כי תוכנית כזו הוצעה לדרג המדיני על ידו ועל ידי ממשיכיו. נתניהו טען שפרסומו של כספית משולל יסוד. לפי יוסי יהושוע, במבצע שומר החומות דרש ראש הממשלה, בנימין נתניהו, לחסל את סנוואר, אך צה\"ל והשב\"כ לא הצליחו לחסלו. לפי יואב לימור. לאחר המבצע, טען ראש השב\"כ, נדב ארגמן, שסנוואר הופך לאתגר אסטרטגי עבור ישראל ודרש לחסלו. דרישתו זאת לא נענתה על ידי ראש הממשלה בנימין נתניהו. יוני בן מנחם טען שההימנעות מחיסול סנוואר נבעה מכך שישראל כבולה מבחינה מדינית ולא רצתה להיות מואשמת בפתיחת סבב לחימה נוסף ברצועת עזה. לפי אבי עמית, באוגוסט 2021, לאחר ששוב נורתה רקטה מעזה לעבר ישראל, דרש ראש הממשלה נפתלי בנט לחסל את סנוואר, אך החיסול לא יצא לפועל בגלל התנגדות של הרמטכ\"ל, אביב כוכבי, ושר הביטחון, בני גנץ.\nלאחר מתקפת הפתע, הצהירו גורמים בחמאס כי ההסדרה עם ישראל הייתה חלק מתוכנית הונאה, שנועדה \"להרדים\" את ישראל.\nגורמים בממשל הישראלי תפסו את הדומיננטיות של החמאס כאינטרס ישראלי ברמה המדינית, משום שהיא החלישה את הרשות הפלסטינית. בתחילת 2019 הצהיר נתניהו בישיבת הליכוד כי \"מי שרוצה לסכל הקמה של מדינה פלסטינית צריך לתמוך בחיזוק חמאס ובהעברת כסף לחמאס. זה חלק מהאסטרטגיה שלנו – לבדל בין הפלסטינים בעזה לבין הפלסטינים ביהודה ושומרון.\" בריאיון לעמית סגל ולירון דקל בגלי צה\"ל חודש לאחר מכן טען נתניהו שהוא נמנע מלהפיל את שלטון חמאס משום שאינו מוצא אף ישות מדינית אחרת שתסכים לשלוט על הרצועה.\nלפי תחקיר של ה\"ניו יורק טיימס\", המוסד איתר פרטים על קרן השקעות גדולה של נכסי חמאס והמידע הועבר לנתניהו. ישראל וארצות הברית לא מימשו זאת לטובת סנקציות עד 2022, כשהחמאס כבר פיזר את נכסיו והגדיל אותם. בתגובה אמר ראש המוסד יוסי כהן (שהוזכר בתחקיר) שהארגון עבד באופן מאוד מאומץ כדי להביא ידע על מקורות המימון של חמאס, והגדיר את התחקיר כלא מדויק. הקרן שימשה בין היתר להתעצמות הצבאית של חמאס. הסנקציות הוטלו לבסוף במאי 2022. חלק מהמידע שנכתב בתחקיר פורסם בשנת 2021.\n\nרוב הגורמים המקצועיים והפוליטיים בישראל זלזלו ביכולת הצבאית של חמאס, ובמשך שנים לא נערכו למתקפה בסדר גודל כפי שבוצע. הדבר כלל מיקום מפקדת האוגדה קרוב מדי לגדר המערכת בשנת 2005, הישענות רבה מדי על יכולת התרעה של המודיעין, סדר כוחות קטן מדי מול עזה ומול גבול הצפון, הישענות רבה מדי על אמצעים טכנולוגיים, היעדר דפ\"א של חדירה של מאות מחבלים, היעדר תרגול של חדירה כזו וחוסר אמון, בכל הרמות, בהיערכות למתקפה כזו, התעלמות מסימני אזהרה מוקדמים, קושי לשלוט על הכוחות מפיקוד הקריה, קושי בקבלת ידיעות אזרחיות מהשטח, והיסוס בהפעלת הכוח הצבאי בשעות הראשונות למתקפה.\nההגנה לתושבי יישובי עוטף עזה התבססה במידה רבה על המכשול נגד המנהרות בגבול הרצועה. רבש\"צים העידו שצה\"ל השתמש בנימוק של השלמת הגדר כדי לקחת חלק מהנשק הארוך מכיתות הכוננות ביישובים בעוטף עזה, וכדי לצמצם את אימוני כיתות הכוננות. כמו כן באוגוסט 2023 פורסם שממשלת ישראל מתכוונת לשנות את הגדרת היישובים \"צמודי הגדר\" (בעזה ובגבול לבנון) משני קילומטר מהגדר לקילומטר אחד מהגדר. המשמעות היא צמצום ההטבות לעידוד ההתיישבות באזורים אלו והקטנת התקציב לשיפור המיגון בהם. אילו בוצעה תוכנית זו, היא הייתה מוציאה מקבוצת היישובים הזכאים להטבות את שדרות, מפלסים, ניר עם, כפר עזה, כיסופים וניר עוז.\n\nבניתוחים בדיעבד, רבים הצביעו על ליקוי ניתוח מודיעין ברמת הכוונות והיכולות של חמאס. רוב הגורמים במודיעין לא העריכו כי חמאס מתכוון לפתוח במלחמה רחבה ופספסו סימנים מעידים לכך, בנוסף בתחומים רבים הייתה הערכה שגויה ביחס ליכולת לפרוץ את גדר המערכת במקומות רבים, לארגן מתקפה רחבת היקף, לעכב את הגעת כוחות התגבור של צה\"ל, להשתלט על שטח רחב בתוך ישראל ולהחזיק בו במשך יותר מיום. הערכת חסר הייתה גם ביחס ליכולת של חמאס ליצור מבצעי הונאה ולהסתיר מצה\"ל את הכוונות והיכולות שלו.\n\nבסקירה שהעביר בנימין נתניהו לוועדה לביקורת המדינה באפריל 2017, הוא התייחס למודיעין שהושג בנוגע לתוכניות של חמאס למבצע צוק איתן. לפי הדברים, ישראל הייתה מודעת לתוכנית של חמאס שכללה ”מתקפה משולבת רבת זרועות... התקפת טילים עם אלפי טילים... התקפה דרך הים באמצעות כוחות של פשיטות קומנדו ימי. באוויר גם באמצעות מצנחי רחיפה, וביבשה מתחת ליבשה, חדירה... דרך עשרות מנהרות שהם חפרו... באמצעות כוחות מיוחדים שהם אימנו להם, עם מעבר של כוחות עד סדר גודל של גדוד, דרך המקומות הללו על מנת לחטוף, להרוג, גם ביישובים, גם במוצבים ולקחת גם חזרה לשטחיהם”. בהמשך התייחס לתוצאות המבצע: ”אנחנו שיבשנו את היכולות שלהם... תכנית המלחמה של חמאס קרסה. אף אחת מהמטרות של החמאס במלחמה הזאת לא הושגה, אפילו לא אחת. הסגר הביטחוני נותר בעינו והחמאס לא עומד ביעדי ההתעצמות שהוא הציב לעצמו, לא נבנה נמל ימי או שדה תעופה.”\nמספר פלסטינים עשירים שנמלטו למצרים מרצועת עזה בעקבות המלחמה, תארו כיצד החל משנתיים לפני המלחמה, במספטמבר 2021, תפיסות דתיות קיצוניות השפיעו על הנהגת חמאס בהובלת סנוואר, והביאו אותם להאמין כי בסיוע התערבות אללה, הם יצליחו לכבוש את כל ישראל כחלק מפרשנות שלהם לחזון מיום הדין באסלאם. לפי סופיאן אבו זיידה, ובכירי פת\"ח נוספים, פרנשות זו חלחלה לכל המסרים שלהם - בדרשות, נאומים, הרצאות בבתי ספר ובאוניברסיטאות. מסרים אלה היו גלויים, אולם נחשבו כדברי טרוף, או מסר שנועד לטובת יחסי ציבור, כדי להסיט את תשומת הלב מהבעיות הכלכליות והמצוקה של תושבי עזה. בכנס שהתקיים ב-30 בספטמבר 2021 דנו אנשי חמאס בפרטי פרטים בניהול ישראל לאחר כיבושה, כולל, הקצאת אנשים לצורך ניהול קנטונים שונים, רשימת מלאי לנכסים בישראל ועוד. בנאום כתוב ששלח סנוואר לוועידה, הוא רמז כי כיבושה המלא של ישראל קרוב, וכי \"שחרור מלא של פלסטין מהים עד הנהר\" הוא לב החזון האסטרטגי של חמאס. הכנס, כמו גם התבטאויות פומביות של ראשי חמאס היה בגדר מידע גלוי. עם זאת, מלבד קומץ אנשי פת\"ח ואנשי חמאס מתונים יותר שנמלטו לפני המלחמה או בשלבים המוקדמים שלה, לא העריכו כי כוונת חמאס רצינית ויחסו את הדברים לרצון של חמאס להסיט את תשומת הלב ממצוקת תושבי עזה. המודיעין הישראלי, הדרג הפוליטי בישראל וכן רבים בהנהגת פת\"ח ותושבי עזה לא העריכו כי חמאס אכן מאמין בחזון אותו פרסם. חוסר התייחסות למידע המודיעי הגלוי נבע בין היתר גם מזלזול ביחידת חצב מה שהביא לבסוף לסגירתה\nבדצמבר 2022 בכנס של מכון גזית, שהוא זרוע של חטיבת המחקר באמ\"ן, אמר הרמטכ\"ל אביב כוכבי כי \"הטרילוגיה של חגורה שחורה - שומר חומות ועלות השחר – יצרה הרתעה חזקה מאוד ברצועת עזה וכי חמאס אף לא שוקל להגיב\". לדבריו, הבסיס של האסטרטגיה מול הרצועה היה הפעלת הכוח הצבאית בשלושת המבצעים הללו והמעשה המדיני היה מצומצם. ראש אמ\"ן אהרון חליוה הוסיף וסיכם כי \"ההרתעה של מדינת ישראל ושל מערכת הביטחון מול אויבינו היא גבוהה, ומדינת ישראל נתפסת כמעצמה אזורית\" אך הדבר לא ימנע לחימה בעתיד. במאי 2023, ראש הממשלה בנימין נתניהו אמר כי חמאס לא שיגר רקטות לשטחי ישראל ו\"חמאס מורתע ומפחד מישראל\".\n\nב־25 באוגוסט 2023 התראיין סאלח אל־עארורי לערוץ אל־מיאדין, ודבריו פורסמו לאחר מכן גם באתרים הקשורים בחמאס בעזה. בראיון תיאר מלחמה שעתידה להתרחש בקרוב, וקורא לה \"חרב שאמילה\" (מלחמה כוללת). הוא מנה בראיון מספר סיבות לביצוע מתקפה בזמן כזה. ביניהם העובדה שישראל לא מציבה כוחות רבים בגבול עם עזה, התקדמות הצעדים לנורמליזציה עם סעודיה שאותה יש לחמאס אינטרס למנוע, והפיצול הפוליטי החריף בישראל.\nב־24 בספטמבר 2023 נפגשו בביירות מנהיגי חמאס, הג'יהאד האסלאמי והחזית העממית לשחרור פלסטין ופרסמו הודעה משותפת על \"הסלמת פעולות ההתנגדות, במיוחד ההתנגדות החמושה\". בפגישה השתתפו סגן ראש הלשכה המדינית של חמאס סאלח אל־עארורי, מנהיג הג'יהאד האסלאמי זיאד נח'אלה וסגן מזכ\"ל החזית העממית ג'מיל מזהר. בהודעה הדגישו את \"חיזוק כל צורות התיאום בין הארגונים, בכל הנושאים\". באותו יום פרצו שרֵפות ליד בארי וכיסופים, ככל הנראה מבלוני תבערה. לאחר ההודעה סייר שר הביטחון יואב גלנט באזור עוטף עזה וקיבל סקירה ממפקדי השדה. הוא ציין כי \"צה\"ל ולוחמיו, יחד עם כלל מערכת הביטחון, ניצבים על משמרתם – באוויר, בים וביבשה\".\nכשלושה שבועות לפני המלחמה נערך תרגיל של החמאס, שכלל תרגול של חמ\"ל ממודר, הסחה באמצעות מטחי רקטות, פריצת הגדר, תנועה מהירה באמצעות טנדרים, הגעה ליישובי עוטף עזה, כניסה לבתים ורצח תושביהם. תרגיל שנתי דומה התקיים בשנים הקודמות בחודש דצמבר. באותה שנה התרגיל התקיים באופן חריג ב-12 בספטמבר, מועד יום השנה ליציאת צה\"ל מרצועת עזה בתוכנית ההתנתקות. באותם ימים דנו הצדדים באופי העברת המענק הקטארי וחמאס יזם התפרעויות. ב־29 בספטמבר הן הופסקו והושגו הבנות.\n\nאחדים מהמקורות לאיסוף מודיעין על רצועת עזה הם שלושה בלוני תצפית שהותקנו מסביבה. לפי מספר פרסומים, שלושת הבלונים לא היו תקינים בימים ובשבועות שלפני המתקפה, וצה\"ל לא תיגבר אמצעי מודיעין חלופיים.\nב־20 בספטמבר 2023, בעקבות תדריך ביטחוני בוועדת החוץ והביטחון וסקירה מודיעינית שקיבל מאחד מראשי הצוות המנהל של הוועדה, פרסם ראש האופוזיציה יאיר לפיד הודעה שבה טען שהממשלה אינה מטפלת באזהרות מפני התלקחות רב־זירתית בגדה המערבית, בעזה ואולי בלבנון:\n\nלפי דיווחים שונים, היו מספר דיווחים והערכות לפיהן האימונים של חמאס מעידים על עליה ביכולות שלו לבצע מתקפה רחבת היקף, אולם הערכות אלה נדחו.\nבנובמבר 2023 פורסם כי בידי צה\"ל הייתה תוכנית אופרטיבית סדורה של ההתקפה, עליה התאמן החמאס, אך הדרגים הבכירים המליצו לא להתמקד בה מפני שלהערכתם אין לחמאס יכולות כאלו.\nדיווח אחד נחשף כי במאי 2023 הוצגה בפני ראש אמ\"ן ואלוף פיקוד הדרום מצגת בשם \"חומת יריחו\" שפירטה את תוכניות חמאס למתקפה, וכי באוגוסט הוצגה גרסה מעודכנת שלה. הערכת המודיעין של פיקוד הדרום הייתה שחמאס אינו יכול להוציא לפועל את ההתקפה, וגורמים באוגדת עזה האחראים על הגנת הגבול טענו שנה לפני המתקפה כי כוונות חמאס אינן ברורות, וכי \"עדיין לא ניתן לקבוע אם התוכנית התקבלה במלואה וכיצד היא תבוא לידי ביטוי\".\nדיווחים עיתונאיים שונים חשפו כי אנשי מודיעין מסוימים, ביניהם נגדת ביחידה 8200, כתבו ביולי 2023 כי חמאס פעל כדי לממש את תוכניתו לכבוש יישובים ובסיסים בדרום הארץ. לפי אחד הדיווחים, צה\"ל קיבל ידיעות על כוונת חמאס לבצע מתקפה בליל הסדר 2023 והעלה את רמת הכוננות, אך חמאס הבחין בכך ודחה את ביצוע התוכנית, וצה\"ל פירש את האירוע כהתרעת שווא. דיווח זה הוכחש על ידי דובר צה\"ל.\n\nב־2 באוקטובר המליצו בשב\"כ וצה\"ל להמשיך בפעולות כלכליות למען עזה, ביניהן העלאת מספר הפועלים שייכנסו מהרצועה לישראל והמהלך ייבחן בחיוב כאשר תהיה רגיעה יציבה בגבול. פורסם כי בימים שלפני מתקפת הפתע העריכו בכירים בצה\"ל באוזני הדרג המדיני שחמאס מורתע, ואינו מעוניין בהסלמה.\n\nבעת המתקפה היו פרוסים על גבול עזה ארבעה גדודים קרביים: גדוד 13 וגדוד 51 מחטיבת גולני, גדוד סיירת נח\"ל מחטיבת הנח\"ל מתוגבר בכוחות מגדוד 50, וגדוד שריון 77 מחטיבה 7. חלק מחיילי הגדודים יצאו לחופשת חג.\nזמן קצר לאחר המתקפה הכחיש דובר צה\"ל טענות על כך שהועברו כוחות מעוטף עזה לאיו\"ש זמן קצר לפני המתקפה (תוך התייחסות רק ליחידות בתעסוקה מבצעית) אך בתחילת דצמבר 2023 ציין שאכן הועברו שתי פלגות (כ-100 חיילים) של גדוד העתודה המטכ\"לי מהעוטף לאיו\"ש ואמר שנושא פריסת הכוחות בעוטף יתוחקר.\n\nגורמים במודיעין המצרי אמרו לסוכנות הידיעות AP כי מצרים העבירה כמה התרעות לישראל. לפי הכתבת סמדר פרי, גורם מצרי אמר ששר המודיעין המצרי עבאס כאמל התקשר לנתניהו ימים אחדים לפני המתקפה והזהירו מ\"משהו חריג, מבצע אימתני\", שעומד להתרחש מכיוון עזה. לפי הידיעה כאמל נדהם מהאדישות שהפגין נתניהו. בלשכת ראש ממשלת ישראל הכחישו את הדברים וטענו שלא הייתה כל שיחה בין ראש הממשלה לשר המודיעין המצרי מאז כינון הממשלה. מאוחר יותר חזרה בה הכתבת סמדר פרי מדבריה וטענה שהשיחה לא הייתה עם נתניהו אלא עם גורם מודיעין ישראלי או גורם בלשכת נתניהו.\nב־11 באוקטובר הודיע מקור מצרי רשמי לרשתות ערביות כי \"מה שדווח בכמה כלי תקשורת בנוגע למצרים שהזהירה את ישראל מפני מבצע גדול עשרה ימים לפני תחילת המלחמה הוא שקרי לחלוטין\". יו\"ר ועדת החוץ של בית הנבחרים האמריקני, מייקל מקאול, אישר כי מצרים הזהירה את ישראל שלושה ימים לפני המתקפה שאירוע כזה עלול להתרחש, והוסיף כי לא ברור באיזה דרג ניתנה ההתרעה. הוא אמר שלא ברור כיצד המודיעין של ארצות הברית ושל ישראל פספסו את המתקפה, וכי זו תוכננה אולי במשך שנה לפחות.\n\nב־12 באוקטובר אמר דובר צה\"ל על המתקפה כי \"לא הייתה אצלנו הבנה לאירוע כזה. עלו סימנים מסוימים בלילה שלפני, אבל לא למהלך כזה ולא לכדי התרעה, ואנו נתחקר הכל באופן נוקב\".\nבסוף פברואר 2024 פורסם שבין האינדיקציות שהתקבלו בשירותי המודיעין של ישראל, היו שבין עשרות למאות מחבלי חמאס החליפו את כרטיסי הסים שלהם בטלפונים הניידים באותה עת לחברות ישראליות.\nבלילה שלפני המתקפה עודכנו הרמטכ\"ל, הרצי הלוי, וראש השב\"כ, רונן בר, במידע שהעיד על כוונת פעולה של החמאס. כל אחד מהם קיים התייעצויות בעניין עם אנשי מטהו, אולם לא ננקטו אמצעים לקדם את פני המתקפה. לפי אחד הפרסומים, ההערכה אז הייתה ביחס לאירוע מוגבל והתרעה לא ירדה לאוגדת עזה מחשש לחשיפת מקורות. הסבר אחר היה שצעדים לא ננקטו לאור דיונים קודמים שהתקיימו על סמך מידע דומה שהסתיימו בלא כלום. על פי כתבת חברת החדשות לענייני משפט, לי נעים, היו סימנים קונקרטים ליום קרב ולחטיפת אזרחים או חיילים ביישוב אחד, אך למרות זאת באוגדת עזה לא העלו את רמת הכוננות ונערכו לאפשרות של חדירה והחיילים המשיכו לישון.\nבעקבות הערכת המצב הקפיץ השב\"כ לדרום לפנות בוקר צוות טקילה, כדי להתמודד עם אפשרות של חדירת מחבלים. פיקוד דרום ביקש לקרב את מסוקי הקרב שהועברו למרכז בשל הכוננות בחזרה לבסיס חצרים אך נענה בשלילה על ידי גורמים בכירים בצה\"ל. בהערכת המצב של ראש אגף המבצעים עודד בסיוק הוצע שמדובר בתרגיל ועד \"פעולה אסטרטגית נגד ישראל בשעות הקרובות\". הוא סיכם את הערכת המצב בכך ש\"אין הסבר מניח את הדעת\", ובכך שעל יחידה 8200 לנסות להביא עוד מידע. ראש אמ\"ן, אהרון חליוה, לא היה שותף בהתייעצויות, אבל אמר למקורביו שגם אם היה שותף בדיונים היה אומר שמדובר בתרגיל. מפקד פיקוד הדרום, ירון פינקלמן, הפסיק את חופשתו וחזר למפקדה, אליה הגיע עם פרוץ הקרבות. ראש השב\"כ רונן בר הוזעק בלילה למטה השב\"כ ושהה בו עד פתיחת המתקפה. לפי לשכת ראש הממשלה, המזכיר הצבאי של ראש הממשלה, אלוף אבי גיל, עודכן ב-06:00, ממש לפני תחילת המתקפה. על פי לשכת ראש הממשלה נתניהו עודכן ב-6:29 עם פרוץ המתקפה, והגיע לקריה ב-7:30. החשד היה שמדובר בניסיון חטיפה מקומי.\n\nבין המסמכים שנתפסו על גופות המחבלים נמצאו ההנחיות להרוג כמה שיותר אזרחים, לתפוס בני ערובה ולחכות להוראות ההמשך. על פתק שנמצא על גופתו של אחד ממחבלי חמאס היו ההנחיות הבאות:\n\nעל פי צה\"ל, לפי מסמכים ומפות ועל פי המזון שנתפסו אצל חלק מ־1,500 מחבלי חמאס, התוכנית הייתה כיבוש אזורים בדרום ישראל, פשיטה על ערים כמו קריית גת, ושליטה על נקודות שכבשו בישראל לתקופה ארוכה. על המחבלים נמצאו מפות מפורטות מאוד של יישובים ובסיסי צה\"ל. אצל המחבלים ההרוגים והשבויים נמצא סם ממריץ מסוג קפטגון, המיוצא לחמאס על ידי משטר אסד וארגון חזבאללה. חמאס ביצע כמה ניסיונות הברחה של סם זה אל עזה בשנה שקדמה למתקפה.\nאמצעי הלחימה הרבים שנתפסו אצל מחבלי החמאס היו בסדר כוח של חטיבה צבאית, וכללו 1,500 רובי סער מדגם קלשניקוב, מאות רובי צלפים דרגונוב ומקלעים PK ועשרות טילי כתף סטרלה נגד מטוסים, עשרות אמצעים לראיית לילה, מאות מכשירי קשר, וטלפונים לוויניים, מטעני חבלה בגדלים שונים, בהם מטעני עלוקה המיועדים לפגיעה בטנקים ולהשמדת כלי רכב ממוגנים, מטעני חבלה לפריצה מהירה של גדרות ודלתות, מטעני כלימגור, מטעני השלכה תרמובאריים לשימוש בחללים סגורים על מנת לשרוף בחיים את יושביהם, רחפנים להטלת מטעני נפץ, ואלפי רימוני יד, רקטות RPG מסוגים שונים בהן רקטות תרמובאריות, 2,000 נפצים תקניים, אמצעי מלכוד, מאות סכיני קומנדו, ואף מוקשי נ\"ט מוסבים לאמצעי נפץ ידניים. נתפסו גם תת־מקלעים מימי מלחמת העולם השנייה דוגמת סטן ולנצ'סטר. נוסף על כך נמצא מספר גדול של תיקי חובש בכיר, המכילים מנות דם וציוד רפואי שהנפיק UNICEF.\nלטענת חמאס, בפתיחת המתקפה הם שיגרו 35 כטב\"מים מתאבדים מדגם \"א־זווארי\" לעבר מטרות ישראליות. בסרטונים שהארגון פרסם נראים כטב\"מים מתאבדים תוקפים מגדלי שמירה, עמדות ירי ומגדלי תקשורת של צה\"ל. הכטב\"מים קרויים על שם מוחמד א־זווארי, ודומים לכטב\"מ נפץ \"לנסט \" מתוצרת רוסיה (ZALA Aero Group), שהשתמשה בו במלחמת אוקראינה–רוסיה.\n\nההערכות למתקפה החלה כשנה לפני פריצתה. חקלאים ערכו תצפיות על שיטות ההגנה של הצד הישראלי, אימונים לצד הגדר נערכו במשך חודשים, ומטעני חבלה הונחו צמוד לגדר במסווה של התפרעויות. תאריך המבצע נשמר בסודיות רבה, וגם הכוחות המבצעיים לא ידעו שהפעם אין מדובר בתרגיל אלא במתקפה ממש. מעט לפני המתקפה סיירו מחבלי חמאס, במסווה של חקלאים, סמוך לקו הגבול כדי לעקוב ולדווח על מיקום כוחות הסיור במקום.\nלפי מסמכים שהשיג צה\"ל, תכנן חמאס שחמישה ימים לפני המתקפה יעודכנו בפרטיה מפקדי החטיבות של חמאס. 48 שעות לפניה יעודכנו המג\"דים. 12 שעות לפני הוצאת התוכנית לפועל יעודכנו מפקדי הפלוגות של ארגון הטרור, ורק באותו הלילה יעודכנו מחבלי הנוח'בה בעצמם.\nהמתקפה נעשתה בארבעה גלים. בתחילה תקפו אנשי הנוח'בה, בגל השני תקפו מחבלי גדודי עז א-דין אל-קסאם, בגל השלישי תקפו מחבלי שאר הארגונים ובגל הרביעי נכנסו אזרחים.\nמתקפת הפתע החלה בשעה 06:29 בבוקר 7 באוקטובר 2023, יום השבת וחג שמחת תורה, שמיני עצרת, כ\"ב בתשרי ה'תשפ\"ד, בשיגור אלפי רקטות לעבר ישראל, שנורו לעבר דימונה, ירוחם ואף מדרשת בן-גוריון ואזור הר הנגב בדרום, עד לוואדי עארה ובאקה אל־גרבייה בצפון ועד ערד במזרח שחלקן גרמו למספר אבדות בנפש, רובן בפזורה הבדואית הלא ממוגנת.\nבחסות ירי הרקטות החלו פעולות של אנשי חמאס לחציית הגדר בכל היקפה בחזית של כ־60 ק\"מ. על פי סרטונים שפרסם חמאס, נוטרלו מערכות תצפית ואש, ובכללן מערכת רואה־יורה, בעזרת רחפנים חמושים ברקטות RPG שהוסבו לפצצות הטלה ועל ידי שיגור טילי נ\"ט. טרקטורים פוצצו והרסו את גדר המכשול בכמה נקודות, ואנשי נוח'בה חדרו דרך גדר נוספת בדרכם אל המעברים.\nלאחר מעבר המכשולים, פשטו אנשי חמאס שהיו מצוידים בנשק רב על שמונה מוצבי צה\"ל ובכלל זה מפקדת אוגדת עזה במחנה רעים. שם השמידו אמצעי תקשורת ותצפית כדי לשבש את יכולת הפיקוד והשליטה של צה\"ל בגזרה.\nשיבושים ומתקפות אלה אפשרו את חדירת כ־3,000 מחבלים פלסטינים ליישובי עוטף עזה, באמצעות פיצוץ גדר הגבול או פריצתו בעזרת ציוד מכני הנדסי ב־30–40 מקומות שונים. רובם היו רכובים על טנדרים ואופנועים ומקצתם חצו את הגדר ברגל. כמה עשרות מחבלים חצו את הגדר באמצעות מצנחי רחיפה ממונעים. מחבלים אלה נתנו קריאות הכוונה למחבלים על הקרקע, בין היתר להתקפה על פסטיבל המוזיקה ברעים. בנוסף לכך נעשה ניסיון חדירה רחב של הקומנדו הימי של חמאס כאשר מחבלים שטו בסירות גומי לעבר חופי העוטף ולעבר אשקלון שרובן סוכלו בידי חיל הים, מלבד בודדות אשר נחתו בחוף זיקים.\nהמחבלים תקפו חלק מהטנקים שהיו בגזרה באמצעות רחפני נפץ וטילי נ\"ט ונטרלו אותם. מחבלים תקפו כ-30 יישובים – קיבוצים ומושבים בעוטף עזה ואת הערים שדרות ואופקים – והחלו בהם במסע של טבח, הרס וביזה. מסע רצח התבצע בכבישי העוטף שבהם תקפו המחבלים מכוניות ישראליות רבות ואת החוסים במיגוניות בצידי הכבישים.\nהמחבלים גם השתלטו על חלק מהמוצבים ותקפו את מפקדת אוגדת עזה ובסיסי צה\"ל נוספים כמו מוצב נחל עוז, בסיס זיקים ובסיס אורים. חוליות מחבלים הציבו מארבים בצמתים ובכבישים שירו בנוסעים, במטרה לשבש את הגעת כוחות התגבור והחילוץ. חוליות הרתק האלה הצליחו לעכב את הגעת חיילי צה\"ל ליישובים ולבסיסים ואפשרו זמן פעולה של כמה שעות למחבלים שם. החוליות היו חמושות ברובי קלשניקוב, מקלעים קלים ורקטות RPG תרמובריות שיועדו לפגיעה ברכבים ממוגנים. גם בכבישים וגם בחלק מהיישובים מחבלים התחזו לחיילי צה\"ל, לבשו מדים וציוד ישראלי, דיברו בעברית ודפקו על הדלתות של בתי התושבים.\nגם מוצב הפיקוד העליון של צה\"ל (\"הבור\") הופתע לחלוטין מהמתקפה, ובשעותיה הראשונות לא ידע את היקף החדירה ואת גודל המתקפה ומשום כך התקשה לנהל את בלימתה לאורך שעות.\nבשעות הצהריים הושמע במסגדים בעזה נאום של מוחמד דף, שהודיע לתושבי הרצועה שהצבא לא נמצא ביישובי העוטף, וקרא להם לצאת לכבוש אותם. בעקבות הנאום, אזרחים רבים מעזה עברו את הגדר והלכו לקיבוצים. אחד מחוקרי המשטרה העיד שנחקרים רבים אמרו לו לאחר המעשה: \"הבאתי תיק עם בגדים, כי הייתי בטוח שאני הולך ליישב את המשפחה שלי בבארי\".\n\nצה\"ל הופתע לחלוטין מהמתקפה. בתחילת המתקפה על יישובים, עמדו מול המחבלים התוקפים בעיקר חברי כיתות הכוננות המקומיות וגם חלק משאר התושבים, שהגנו על ביתם, חלקם עם אקדחים בלבד. הם בלמו גלים של מחבלים, ורבים מהם נהרגו. בחלק מהיישובים הצליחו כיתות הכוננות לבלום את המחבלים, אך ביישובים רבים גברו המחבלים, שהיו בכוח עדיף, על המגינים, והצליחו לחדור ליישובים ולפגוע בתושביהם וברכושם בצורה אנושה. המחבלים כבשו עשרות רבות של בתי תושבים, לאחר שדבר הכיבוש נפוץ ברחבי רצועת עזה הצטרפו אליהם אזרחים לא חמושים שעסקו בביזה. נוסף על כך חוליות מחבלים הציבו מחסומים בכבישים ובצמתים ברחבי עוטף עזה, ופגעו באזרחים שניסו להימלט ברכב וכך עיכבו למעשה את הלוחמים שהגיעו כתגבורת.\n\nלוחמי צה\"ל המעטים שהיו בבסיסים הסמוכים ליישובים, בהם לוחמי גדוד 13 של חטיבת גולני, ושוטרי משטרת ישראל הגיעו להגן על חלק מהיישובים, אך כוחם היה דל בהשוואה לכוח המחבלים, וגם הם נפגעו. מפקד מחוז דרום של משטרת ישראל ניצב אמיר כהן תושב שדרות, הכריז ב-06:41 על קוד \"פרש פלשת\" שמשמעותו הקפצת כל כוחות המשטרה במחוז לנקודות מפתח, ובין היתר הקפיץ כוחות מג\"ב שהשמידו בצומת יד מרדכי מחבלים על שמונה אופנועים שנעו צפונה, לכיוון אשקלון, אשדוד וקריית גת. תוך 40 דקות הגיעו כוחות ימ\"מ ראשונים לזירות הלחימה וכעבור זמן קצר גם שאר לוחמי היחידה.\nכוח של 23 לוחמי נוחב'ה של חמאס שנעצרו בצומת יד מרדכי תכנן לפרוץ לבית הסוהר שקמה ולשחרר אסירים פלסטיניים הכלואים שם. חלקם הגיעו לאחר מכן לעיר שדרות ולקחו שם חלק בעימותים עם צה\"ל והמשטרה.\n\nתוך כרבע שעה מתחילת המתקפה הגיעו מחבלים רבים, רכובים על טנדרים ואופנועים וחמושים היטב, אל מחנה רעים בו שוכנת מפקדת אוגדת עזה. לאחר קרב של 40–60 דקות 30 מחבלים הכניעו את השומרים ועשו דרכם פנימה. בחמ\"ל הגיפו חיילי צה\"ל את דלת הברזל שבכניסה אליו, והנותרים בחוץ המשיכו בלחימה במחבלים. במקביל לקרב, בחמ\"ל האוגדה המשיכו לנהל את הלחימה האוגדתית אל מול מתקפת המחבלים בכל הגזרה. לפי הדיווח מיום הקרב, הקרב הסתיים לאחר שש בערב, לאחר 13 שעות של לחימה.\nתת-אלוף אבי רוזנפלד מפקד אוגדת עזה הבין את היקף המתקפה בשלב מוקדם ושידר לבור בקריה את פקודת \"פרש פלשת\", פקודת חירום צה”לית ומשטרתית למקרה של חדירה עוינת.\nמהתחקירים הראשוניים עולה כי רוזנפלד הורה במהירות לפתוח את המפקדה החליפית של אוגדת עזה. צעד לשעת חירום זה תורגל שבועיים קודם. אך הדרכים למפקדת האוגדה ברעים נחסמו על-ידי מחלקות רתק של הנוחבה. חדרי מלחמה נוספים במפקדה ברעים הועלו באש או נפגעו ממטחי פצמ\"רים מרוכזים. גם התשתיות המבצעיות בבסיס נפגעו. מפקדים מהמטה המבצעי שהוקפצו מהבית הועברו בעקבות כך למפקדה החליפית.\n\nבעקבות פקודת \"פרש פלשת\" של אוגדת עזה, הזניקה חטיבת המבצעים את כלל כוחות הכוננות של צה\"ל, כולל יחידות מובחרות, בהן שייטת 13 ושלדג, גדודי הצנחנים וביסל\"ח. בנוסף עוד חיילים נהרו דרומה, חלקם על דעת עצמן.\nלוחמי יחידות מיוחדות של שלדג, סיירת מטכ\"ל, שייטת 13, הלוט\"ר, הימ\"ס, היס\"מ, החטיבה הטקטית של משמר הגבול, היחידה המבצעית של השב\"כ, יחידת מצדה ועוד הוזנקו לקרבות בלימה,\nמסוקי ינשוף הטיסו יחידות שונות, בהן את יחידת דובדבן מאזור מעלה אדומים לאזור פרי גן ובארי.\nמספר מסוקי יסעור של חיל האוויר הטיסו את לוחמי גדוד 890 של הצנחנים. מחבלי חמאס פגעו באמצעות טיל נ\"ט במסוק יסעור שהטיס לוחמי צנחנים בדרך ליישוב כרם שלום. הטייס הצליח לנחות ליד כפר מימון והלוחמים התפנו מהמסוק ללא פגע והביאו להצלת המושב, המסוק נותר בוער בשטח.\nשלושה גדודי חי\"ר: גדוד 931 מחטיבת הנח\"ל, גדוד 890 מחטיבת הצנחנים, וגדוד קרקל מחיל הגנת הגבולות הוקפצו בשעות הבוקר של 7 באוקטובר והשתתפו בבלימת המתקפה. יחידות אגוז, מגלן ודובדבן מחטיבת הקומנדו הוקפצו בשעות הבוקר המוקדמות והשתתפו בקרבות בכפר עזה, כיסופים ונחל עוז.\nרק כעבור שעות אחדות מתחילת המתקפה הגיעו לוחמי צה\"ל בהיקף משמעותי, והחלו לטהר את היישובים ממחבלים.\nשני מפקדי אוגדות פעילים: תא\"ל דן גולדפוס מפקד אוגדה 98, ותא\"ל ברק חירם מפקד אוגדה 99 הגיעו מיוזמתם לעוטף עזה, אספו אליהם כוחות שהיו בשטח וחילקו ביניהם את הפיקוד על השטח.\n\nשר הביטחון יואב גלנט אישר גיוס מילואים נרחב ביותר, והכריז על מצב מיוחד בעורף ברדיוס של עד 80 קילומטרים מגבול רצועת עזה. כשעה לאחר תחילת המתקפה דובר צה\"ל הנחה את תושבי הדרום והמרכז להימצא בסמוך למרחבים מוגנים, ובעוטף עזה בתוך המרחבים המוגנים. כשעתיים לאחר תחילת המתקפה החל צה\"ל לתקוף ברצועת עזה.\nבבוקר היום השלישי להתקפה, 9 באוקטובר, עדיין לא טוהרו הקיבוצים בארי וכפר עזה ואף נמשך הקרב בשדרות. לקראת הצהריים הודיע דובר צה\"ל כי כל היישובים טוהרו, אך ייתכן שעדיין נמצאים מחבלים בשטח ישראל. ב־10 באוקטובר נהרגו 22 מחבלים בשמונה מוקדים.\n\nעם תחילת שיגורי הרקטות בשעה 06:28, הוזנקו לאוויר שני מטוסי קרב מבסיס חצרים שפיטרלו כשעה סביב אסדת הגז תמר, מחשש לפגיעה בה באמצעות כטב\"מ.\nעל פי חיל האוויר, מבין שתי טייסות מסוקי הקרב, טייסת 113 החזיקה כוננות בצפון וטייסת 190 הייתה בהדממה.\nצמד מסוקי הקרב הראשון שהיה בכוננות מיידית לאוגדת עזה הגיע לעוטף סביב 7:30–8:00, מבסיס רמת דוד בצפון. מבסיס רמון מסוק הקרב הראשון הגיע לעוטף ב־8:32. במשך היום הופעלו 10 מסוקי קרב AH־64 אפאצ'י ב־28 גיחות וירו פגזי תותחים 30 מ\"מ וטילי הלפייר.\nבתחילה הופעלו מסוקי הקרב כדי לעצור את שטף המחבלים והמון האזרחים שנהרו לשטח ישראל דרך הפרצות בגדר. בהמשך הופעלו המסוקים לטובת הבסיסים והיישובים. בארבע השעות הראשונות מתחילת הקרבות תקפו מסוקי קרב ומטוסי קרב כ־300 מטרות, רובן בשטח ישראל.\nנוסף על כך הופעלו כטמ\"מי זיק חמושים של חיל התותחנים (שחלקם הגיע מבסיס פלמחים).\nמספר מסוקי יסעור הטיסו את לוחמי גדוד 890 של הצנחנים. מחבלי חמאס פגעו באמצעות טיל נ\"ט במסוק יסעור שהטיס לוחמי צנחנים בדרך ליישוב כרם שלום. הטייס הצליח לנחות ליד כפר מימון והלוחמים התפנו מהמסוק ללא פגע והביאו להצלת המושב, המסוק נותר בוער בשטח.\nמסוקי ינשוף הטיסו יחידות שונות, בהן את יחידת דובדבן מאזור מעלה אדומים לאזור פרי גן ובארי.\n\nחוליות קומנדו ימי של חמאס עלו השכם בבוקר 7 באוקטובר לחוף זיקים ורצחו דייגים ומתרחצים ישראלים.\nעל פי חיל הים, בדקות הראשונות של המלחמה בבוקר שבת נכחו מול זיקים שתי דבורות וצרעה מפלגה 916 של חיל הים, מאוישות בלוחמים ולוחמות.\nסירה מהירה ושש סירות גומי שהובילו מחבלים ניסו לפשוט לחוף זיקים ולאשקלון. על כל סירה היו בין שישה לשמונה מחבלים, שירו צרורות לעברם. הלוחמים הצליחו להטביע שלוש סירות חמאס ולפגוע בכל המחבלים שהיו במים. 4 סירות הצליחו להגיע לחוף, אך הכוחות הרגו את רוב המחבלים. כ־20 מחבלים נהרגו. כמו כן חיל הים פגע בכלי חקלאי שניסה לפרוץ את הגדר בקרבת החוף ובחוליות מחבלים נוספות ביבשה. עם זאת, חלק מהמחבלים הצליחו להגיע לחוף ולפגוע בישראלים.\nבכך הם שיבשו את החדירה מהים ואת הפגיעה בשני אתרים אסטרטגיים הסמוכים לחוף העזתי – מתקן קו צינור הנפט ותחנת הכוח רוטנברג באשקלון.\n\nחלק ממאמצי צה\"ל וכוחות המשטרה היה לחלץ ישראלים וזרים שהותקפו. כמה מאות אנשים היו בפסטיבל המוזיקה וברחו לכל עבר. חלק מתוכם ברחו לפרדסים, שדות, מכולות ועוד וניסו להסתתר ולברוח. חלקם העמידו פני מתים וכך ניצלו. משפחות בקיבוצים ניסו להסתגר בממ\"דים. הישראלים שלחו בקשות לעזרה באמצעות טלפונים ניידים לקרוביהם ולמשטרה. כוחות הביטחון וכן אזרחים פעלו לאיתור וחילוץ הנפגעים מאזור הקרבות. לוחמים ותיקים, ובהם אלוף במיל' יאיר גולן, אלוף דוד זיני, אלוף במיל' נועם תיבון, תא\"ל רומן גופמן, תא\"ל עופר וינטר ותא\"ל יעקב הלר הגיעו לאזורי הקרבות וסייעו בלחימה ובחילוץ נפגעים.\nסרן (במיל') אלחנן קלמנזון מעותניאל, אחיו ואחיינו הגיעו לקיבוץ בארי בעת שמתנהלים קרבות בקיבוץ וחילצו ממנו כמאה אנשים. בפעולה זו אלחנן נהרג ואחיו מנחם נפצע.\nכעשרה בדואים עסקו בחילוץ ישראלים מהמסיבה ברעים. שלושה מהם נהרגו בפעילות. עווד דראושה, פרמדיק מאכסאל, העניק סיוע רפואי ופינוי לנפגעים בפסטיבל המוזיקה ולבסוף נרצח גם הוא. ביום השני ללחימה הגיעו לשטחי הלחימה ברכבי שטח כ־600 מתנדבים בדואים ישראלים, רובם משבט אל עזאזמה, והחלו לחפש נעדרים. בשלב מאוחר יותר התלוו אליהם שוטרים ומאבטחים. הם חילצו מאות אנשים בעשרות מוקדים שונים.\n\n ערך מורחב – קרב מחנה רעים\nאחד הכוחות של חמאס תקף את מפקדת אוגדת עזה במחנה רעים, שבקרבת קיבוץ רעים. רבים מחיילי האוגדה היו בחופשה לרגל חג סוכות. לטענת החמאס רבים מהחיילים הופתעו בשנתם, ורבים מהם נפלו בשבי. בתמונות שפרסם הארגון נראו מבנים וכלי רכב משוריינים עולים באש. בערבו של אותו היום הצליח צה\"ל להשיג שליטה מלאה על המפקדה, לאחר קרבות קשים.\n\n ערך מורחב – קרב ארז\nמחבלים שפרצו את הגדר חדרו למתחם מעבר ארז, כבשו אותו רצחו את החיילים ששהו בו ונכנסו דרכו לתוך ישראל.\n\n ערך מורחב – קרב מת\"ק עזה\nבסיס מנהלת תיאום וקישור נבנה צמוד לגדר המערכת, סמוך למחסום ארז. מחבלים פרצו לתוכו משני מוקדים – 12 דרך הגדר ועוד שישה–שבעה דרך הש\"ג, לאחר שפוצצו בו מטען גדול. הם הרגו שלושה מחיילי המת\"ק, ותיעדו בשידור חי איך הם שובים שלושה חיילים.\n\n ערך מורחב – קרב מוצב פגה\nמוצב פגה המכונה גם \"מגן בארי\" הוא מוצב פלוגתי הממוקם בין גבול רצועת עזה לקיבוצים בארי ועלומים. בקרב שהחל השכם בבוקר לחמו 25 לוחמי פלוגה מבצעית ג' של גדוד 13 ומחלקת מרגמות של גדוד המסייעת בחטיבת גולני נגד כ-150 מחבלים, שחדרו למוצב במספר גלים. בקרב שנמשך כ-11 שעות נהרגו שלושה עשר לוחמים מגדוד 13 ובעקבותיו. בצד חמאס, עשרות מחבלים נהרגו במוצב וסביבותיו.\n\n ערך מורחב – קרב מוצב סופה\nלוחמי מוצב סופה נפרסו מחוץ למוצב עוד לפני פרוץ האירועים, כחלק מנוהל רגיל. משום כך המחבלים שפרצו לבסיס נתקלו בבסיס כמעט ריק, כשמולם פועלת קבוצה של חמישה חיילים מסיירת נח\"ל וקבוצת לוחמי מחלקת המרגמות של גדוד 50. לאחר חילופי אש בתחילת הקרב מן העמדות לעבר כוח המחבלים שמנה פי כמה מהחיילים במוצב, התכנסו החיילים – ביניהם פצועים – לשני מקומות, ובהם התבצרו עד להגעת התגבורת - חדר האוכל ועמדת הש\"ג הקדמי. לאחר כמה שעות קרב הזעיק מפקד הכוח בבסיס מסוק קרב כדי לסייע בעצירת המחבלים.\nכוח סיירת נח\"ל שקפץ אל מחוץ למוצב, להגן על המרחב האזרחי, ספג אבדות ולבסוף התבצר באנדרטת דנגור. שישה מהלוחמים בכוח זה נהרגו, וחמישה נפצעו, עד חילוצם בצהריים.\nלקראת השעה 14:00 הגיעו לוחמים משייטת 13 וטיהרו את המוצב ממחבלים שחדרו אליו. לאחר הקרב נמנו במקום 15 גופות של מחבלים שנהרגו בידי לוחמי הנח\"ל וכ־40 מחבלים שנהרגו על ידי לוחמי השייטת.\n\n ערך מורחב – קרב מוצב כיסופים\nבמוצב כיסופים שהו לוחמי גדוד 51 של חטיבת גולני. במשך שעות ארוכות הם ערכו קרב נגד עשרות רבות של מחבלים, שהשתמשו ברובי סער, ברקטות נגד טנקים וברימונים. בקרב נהרגו שמונה לוחמים מהגדוד. בתום כ־50 שעות הצליחו לוחמי הגדוד, בצד כוח של סיירת אגוז שהצטרפה אליהם בהמשך, לבלום את המחבלים ולטהר את השטח מהם.\n\n ערך מורחב – קרב מוצב נחל עוז\nמחבלים המשתייכים לזרוע הצבאית של חמאס פשטו על מוצב נחל עוז, וניהלו קרב עם לוחמי גדוד 13 של חטיבת גולני. בקרב נהרגו רבים מלוחמי הגדוד, נוסף על האזרחים שנרצחו בטבח בנחל עוז הסמוך. בתום שעות רבות של לחימה הצליחו חיילי צה\"ל לבלום את המחבלים, בעזרת תגבורת של חיילי סיירת צנחנים.\n\nמוצב מארס, שבו החזיקו כ־20 חיילים מהפלוגה המסייעת של גדוד 51 של חטיבת גולני, היה המוצב היחיד שמחבלי חמאס לא הצליחו לחדור אליו. עם תחילת המתקפה עלו הלוחמים לעמדות של המוצב עם מקלעים מסוג מאג, וניהלו קרב במשך שעות והרגו כ־90 מחבלים שהתקיפו אותם.\n\n ערך מורחב – קרב זיקים\nמחבלי חמאס נכנסו לשטח ישראל מהים ודרך גדר המערכת, 1.5 ק\"מ דרומית למחנה זיקים, שהוא בסיס הטירונים של חטיבת החילוץ וההדרכה של פיקוד העורף. רוב החיילים בבסיס זה, 90 טירונים, שירתו בצה\"ל רק חודשיים. בבסיס שהתה משפחת רב בת עשר נפשות שבאה כבר ביום שישי לעשות את השבת והחג עם החיילים בבסיס. אם המשפחה, מיכל אלון, אחות במקצועה. בנוסף הגיעו לבסיס בזמן האירוע בשבת כ-20 עד 30 אזרחים שברחו ממחבלים בחוף זיקים.\nמייד עם ירי הרקטות מרצועת עזה החליפו חיילי סגל הבסיס את הטירונים שהיו בעמדות שמירה סביבו, והטירונים נשלחו לתפוס מחסה במיגוניות. שעה לאחר מכן, ב-7:31, החל ירי של כ-50 מחבלים על הבסיס. מול המחבלים ניצבו בעיקר חיילי סגל הבסיס. בטיפול בנפגעים השתתפה מיכל אלון, היא נורתה במכוון על ידי מחבל. בקרב, שהסתיים לפני השעה 10:00, נהרגו שבעה חיילים (ארבעה לוחמים ושלוש לוחמות). בנוסף לכך נפצעו שבעה נוספים, אך בסופה של הלחימה המחבלים הוכנעו והבסיס לא נכבש.\n\nצה\"ל התקין בקו הגבול מערכות רואה־יורה הכוללות מקלע כבד המופעל מרחוק. עם תחילת המתקפה שלח החמאס רחפנים מצוידים במטעני נפץ שהשמידו את המתקנים.\nכמו כן, צה\"ל הציב לאורך קו הגבול שורה של מצלמות מעקב שחוברו למרכז בקרה ושליטה שבו פעלו התצפיתניות. עם תחילת המתקפה ירו מחבלי החמאס במצלמות בטילים נגד טנקים, כבשו את בסיס התצפיתניות בנחל עוז והחזיקו בו במשך שבע שעות, עד לשחרורו בידי סיירת צנחנים.\n\n ערך מורחב – הקרב בבסיס אורים\nכוח חמאס שמנה כעשרה מחבלים תכנן לפרוץ לבסיס \"ירקון\", הסמוך לקיבוץ אורים, אשר לפי פרסומים הוא בסיס של יחידה 8200. בשל טעות בזיהוי פרצו המחבלים לבסיס סמוך במתחם, ששייך לפיקוד העורף. המחבלים הרגו ופצעו חיילים בתוך הבונקר וניסו לחפש מידע מסווג במערכות המחשב של הבסיס.\nכאמור עשרה מחבלים תקפו את מחנה אורים של מפקדת מחוז הדרום של פיקוד העורף, בזמן שבבסיס שהו 14 חיילים וחיילות. בהתקפה נהרגו שבעה מחיילי הבסיס. לעזרתם הגיעו לוחמים של יחידת שלדג, חיילים מחטיבת המרום, חיילים מיחידה 414 של חיל האיסוף הקרבי מהבסיס הסמוך ואנשי יחידת המשא ומתן המטכ\"לית, והם הרגו את המחבלים שפרצו לבסיס. אחת החיילות שהגיעו מיחידה 414 נהרגה גם היא בחילופי האש על הגדר בין שני הבסיסים.\n\nמחבלי החמאס, שהגיעו בכוחות ובאמצעי נשק עודפים, פשטו על יותר מ־30 יעדים אזרחיים בתחומי העוטף, בהם שלוש ערים, מעל 20 קיבוצים, כחמישה מושבים, מסיבת טבע וחוף ים. במקצתם נערכו קרבות הגנה של התושבים ובמקצתם התבצע טבח. המחבלים הצליחו להרוג למעלה מ-800 אזרחים ולחטוף יותר ממאתיים אזרחים וחיילים לרצועת עזה.\n\n ערך מורחב – הטבח במסיבת הטבע ליד רעים\n\nעשרות מחבלים הגיעו למתחם מסיבת טבע ביער רעים, ירו לעבר המשתתפים והשליכו רימונים. מספר הנרצחים בפיגוע הטרור הגדול בתולדות מדינת ישראל מוערך, לפי תחקיר של המשטרה, ב־364 לכל הפחות, 17 מתוכם שוטרים. מאות נפצעו, ומחבלי חמאס חטפו חלק מהמשתתפים לעזה.\n\n ערך מורחב – הטבח במשתתפי מסיבת פסיידאק\nמסיבת פסיידאק הייתה מסיבת טבע קטנה שהתקיימה בשטחים החקלאיים שבין ניר עוז לנירים. לפי עדויות של משתתפי המסיבה החמאס לא ידע עליה ולכן לא תקף אותה, אך חלק מהמשתתפים עזבו את מתחם המסיבה לאחר שהחלה מתקפת הטילים בבוקר 7 באוקטובר כדי להגיע למרחב מוגן, ו־16 מהם נרצחו בזמן מנוסתם בכבישים, במיגוניות או בקרבת היישובים הסמוכים.\n\n ערך מורחב – הטבח בחוף זיקים\nבבוקר מתקפת הפתע על ישראל פלשו לחוף זיקים, שהוא החוף הדרומי ביותר בחופי הים התיכון של ישראל, חוליות קומנדו ימי של מחבלי גדודי עז א־דין אל־קסאם, הזרוע הצבאית של חמאס ורצחו כעשרים ישראלים ששהו בחוף. כוחות מיחידת מגלן הרגו את המחבלים. בין 20 ל־30 אזרחים ברחו מהמחבלים ומצאו מחסה במחנה זיקים.\n\n ערך מורחב – הטבח בכביש 232\nכביש 232, שהוא הכביש הראשי והחשוב של אזור עוטף עזה, נכבש בבוקר המתקפה על ידי מאות מחבלים שארבו בכל צומת ובמספר רב של נקודות בכביש. בכביש זה נרצחו לפי הערכות שונות כמה עשרות ישראלים.\n\n ערך מורחב – קרב שדרות\nהקרב בשדרות נמשך מ-7 באוקטובר 2023 עד ל-9 באוקטובר 2023. בתחילה חדרו מחבלים לעיר שדרות, השתתפו בחילופי אש עם יחידות משטרת ישראל ואזרחים, ורצחו ופצעו רבים. בסופו של דבר כבשו המחבלים את תחנת המשטרה המקומית. עם הגעת תגבורת של צה\"ל נערך קרב קשה שנמשך כ־20 שעות, שבסופו העדיפו כוחות הביטחון להרוס את הבניין על המחבלים שהתבצרו בו. לפחות עשרים שוטרים נהרגו באירוע.\n\n ערך מורחב – קרב אופקים\nהטבח התרחש בין 7 באוקטובר 2023 ל־9 באוקטובר 2023 לפנות בוקר. מספר הנרצחים עומד על 34 מתושבי אופקים. שוטרים, לוחמי ימ\"מ, אזרחים חמושים בכלי נשק אישיים, וחיילים בחופשה נלחמו במחבלים במשך שעות. בקרבות נהרגו שמונה שוטרים וחמישה חיילים.\n\nתפיסת ההגנה של צה\"ל על יישובי עוטף עזה הייתה להקים מוצבי צבא קרוב ככל האפשר ליישובים, כך שאם אחד מהם יותקף, המוצב השכן יוכל להגן עליו. בחלק מהמקרים נטען כי המוצב מוקם קרוב מידי לגדר מכדי שתהיה בו תועלת צבאית. היקף המתקפה הרחב גרם לכך שרוב היחידות בקרבת הגדר היו עסוקות מדי בניסיון להגן על עצמן ולא יכלו להעניק סיוע ליישובי העוטף.\nנוסף להתקפה על יישובים ובסיסים, חמאס הציב בצמתים ובדרכים חוליות חסימה במטרה למנוע הגעת לוחמים ישראליים ליישובים. חוליות מחבלים אלו שהיו חמושים בכלי נשק רבים כולל טילי נ\"ט ירו על כלי רכב ועל ישראלים שנעו על הצירים. בעוד חיילי צה\"ל היו צריכים לוודא הימנעות מירי דו צדדי, אנשי חאמס ירו על כל כלי רכב שהתקרב. החסימות הרבות גרמו לעיכוב משמעותי בהגעה של כוחות צבא ומשטרה אל יישובי העוטף. דבר שגרם לכך שבישובים רבים התושבים נותרו לבדם בהתמודדות מול המחבלים.\n\nבמתקפה נהרגו ונטבחו כ־1,145 אזרחים ישראלים וזרים, מתוכם 779 אזרחים, 301 חיילים, 55 שוטרים ו-10 אנשי שב\"כ (שבעה מהם לוחמים מצוות טקילה), ו-251 נחטפו לרצועת עזה.\nיותר מ־3,300 פצועים הובאו לבתי חולים, בהם בית החולים סורוקה, המרכז הרפואי קפלן, המרכז הרפואי שמיר ומרכז רפואי ברזילי. אזרחים נקראו לתרום דם.\nבין ההרוגים בחילופי אש עם המחבלים היו ראש המועצה האזורית שער הנגב, אופיר ליבשטיין; אלוף־משנה אסף חממי, מפקד החטיבה הדרומית באוגדת עזה, שנהרג בהגנה על נירים, וגופתו נחטפה לעזה, אלוף־משנה יהונתן שטיינברג, מפקד חטיבת הנח\"ל; אלוף־משנה רועי לוי, מפקד היחידה הרב־ממדית, שנהרג בקרב בקיבוץ רעים, סגן אלוף יהונתן צור, מג\"ד סיירת נח\"ל, רס\"ן חן בוכריס, סגן מפקד יחידת מגלן, ושני מפל\"גים בסיירת מטכ\"ל: רס\"ן אריאל בן משה ורס\"ן טל (טלכו) כהן.\n55 שוטרים, בהם מפקדי תחנות רהט ושגב שלום, לוחמי מג\"ב ותשעה לוחמי ימ\"מ, היו בין הנופלים.\n21 ערבים־ישראלים, רובם בדואים, נרצחו במתקפה, מפגיעת רקטות ומירי של מחבלים. בקרב הבדואים ארבעה היו מהיישוב אל־באט, שלושה מרהט, שלושה מערערה בנגב, שניים מאל־באט כחלה, שניים מאבו תלול, אחד מתל שבע ואחד נוסף מכסיפה.\nבין הנרצחים גם אזרחים זרים: 39 פועלים תאילנדים; עשרה סטודנטים נפאלים לאגרונומיה שנרצחו בעלומים; ארבעה אזרחים פיליפינים, בהם שלושה שעבדו בסיעוד קשישים בעוטף ואחת במסיבה ברעים; שני מטפלים סיעודיים מסרי לנקה שעבדו בבארי; שלושה פועלים סינים שנרצחו בשדרות.\nמעדויות חיילים, כוחות זק\"א וכן עיתונאים זרים, רבות מגופות ההרוגים הושחתו באמצעות עריפת ראשים, שיסוף גרונות, מלכוד גופות ברימונים ושרֵפת גופות ואנשים חיים. כמו כן התגלו עדויות למעשי אונס והתעללות מינית בנשים טרם רציחתן. בהקלטה של אחד המחבלים מטלפון של אחת הנשים שרצח הוא התגאה באוזני משפחתו: \"הרגתי עשרה יהודים במו ידיי\". משרד הבריאות ופסיכיאטרים הזהירו מצפייה בסרט מ־7 באוקטובר שהפיק דובר צה\"ל, בנימוק שהצפייה עלולה לגרום טראומה נפשית לצופה.\nלפי תחקיר \"7 ימים\" של ידיעות אחרונות, צה\"ל הורה לכל היחידות הלוחמות שלו בפועל על \"נוהל חניבעל\", אך בלי לציין באופן ברור את השם המפורש הזה. ההוראה הייתה לעצור \"בכל מחיר\" כל ניסיון של מחבלי חמאס לחזור לעזה, כלומר למרות החשש שחלקם מחזיקים בחטופים. בשבוע שלאחר המתקפה בדקו חיילי יחידות מובחרות כ-70 רכבים שנותרו בשטח שבין יישובי העוטף לרצועה. מדובר ברכבים שלא הגיעו לעזה, משום שספגו בדרך ירי ממסוק קרב, כטמ\"ם או טנק, ולפחות בחלק מהמקרים כל מי שהיה ברכב נהרג. תחקיר של \"הארץ\" מצא שצה\"ל הפעיל נוהל חניבעל כלפי חיילים ואזרחים ב–7 באוקטובר, במספר מקומות שונים שאליהם חדרו מחבלים.\n\n ערך מורחב – החטיפה לעזה (מלחמת חרבות ברזל)\n251 אנשים מישראל נחטפו בידי המחבלים לתוך רצועת עזה. על פי הערכות, הם מוחזקים בעיקר בדרום רצועת עזה, שבשליטת חמאס. רוב החטופים הם אזרחים, כולל קשישים וילדים. 35 מהחטופים הם עובדים זרים (רובם מתאילנד) ותיירים. בנוסף, לחלק מהישראלים החטופים ישנה אזרחות כפולה ממספר מדינות, בהן: ארגנטינה, ארצות הברית, צרפת, גרמניה, רוסיה ואיטליה. עד יוני 2024, שבו לישראל 116 חטופים חיים וחולצו 19 גופות. נקבע מותם של 42 מתוך 116 החטופים שנותרו ברצועה.\n\nבמקביל למעשי הרצח, האונס והחטיפות, בוצעו ביישובי העוטף מעשי ביזה בהיקף רחב בידי אזרחים תושבי עזה שהגיעו בעקבות מחבלי החמאס ושאר ארגוני הטרור. בקיבוץ בארי תועדו מעשי ביזה נרחבים שבוצעו, בהם השתתפו גם נשים וילדים עזתים. לפי תחקיר הניו יורק טיימס, \"התמקדו בהתקפה שלהם על החלקים המערביים של הקיבוץ, האזור שהיה הקרוב ביותר לעזה. הם בזזו את השכונות הללו בית אחר בית\". גם מחבלי החמאס השתתפו בביזה. נבזזו גם בעלי חיים. הם בזזו בין היתר ציוד רפואי של ארגון יד שרה, שנמצא בידי כוחות צה\"ל בבית מחבל נוח'בה בעזה. בין הציוד שנבזז לעזה היו 15 טרקטורים גדולים של חברת ג'ון דיר. החברה, שהבחינה בכך, נטרלה אותם מרחוק. מעשי ביזה נרחבים היו גם בקיבוץ ניר עוז שנכבש בידי החמאס למשך שעות ארוכות ב-7 באוקטובר. משחקי ילדים וחפצים אחרים שנבזזו מהקיבוץ נמצאו בח'רבת אחזעה בידי כוחות צה\"ל, ובחניית בית החולים נאצר בח'אן יונס, נמצא רכב של הקיבוץ שנבזז. בנתיב העשרה בזזו מחבלים בתי תושבים בזמן שאלו הסתגרו בממ\"דים וגנבו כסף ורכוש רב. בכפר עזה, בית הקפה \"קפה בסיבוב\" נבזז בידי המחבלים ואחר כך נשרף בידיהם.\n\nהנזקים הישירים כתוצאה מהמתקפה הינם חסרי תקדים. לפי נתוני הממשלה, ביישובי העוטף, בהם התחוללה עיקר המתקפה, נגרם נזק של יותר מ-5 מיליארד שקלים. הפגיעה בחקלאות מוערכת לבדה במאות מיליוני שקלים. לפי משרד האוצר, הנזק שנגרם גדול פי 5 משאר המבצעים הצבאיים ומלחמות ישראל בעשורים האחרונים. יותר מ-2,000 מבנים בעוטף עזה נפגעו בדרך זו או אחרת, ונגרם נזק כבד לתשתיות, לרבות כבישים, קווי חשמל, מים, תקשורת ועוד. יותר מ-10,000 כלי רכב נהרסו ויצאו מכלל שימוש. מהירי הרקטי, נפגעו אלפי מבנים מהדרום ועד גוש דן. בעלי חיים רבים מתו ודונמים רבים נשרפו כליל.\n\nמחבלי החמאס תקפו במכוון צוותים רפואיים, אמבולנסים ומרפאות. תשעה רכבי הצלה נשרפו והושבתו ואנשי רפואה נרצחו ונפצעו. בין היתר, הותקף האמבולנס בקיבוץ סופה בידי מחבלים שירו בגלגליו ונטרלו אותו. האמבולנס של קיבוץ ניר עוז נשרף כליל בידי המחבלים. בכיסופים ירו המחבלים ברפי סמט, נהג האמבולנס של הקיבוץ ופצעו אותו. על אף פציעתו, הוא טיפל בפצוע אחר מהקיבוץ. כשיצא מביתו גילה שהמחבלים ירו ופגעו בצורה קשה באמבולנס היישובי. באופקים ירו המחבלים לעבר אמבולנס של מד\"א ורצחו את נהגו, אהרון חיימוב. האמבולנס של מנהל תחנת מד\"א באופקים דני שטקרמן הותקף בידי חוליית מחבלים בצומת אורים, ונהגו נפצע. בשדרות, האמבולנס של מתנדב מד\"א, חננאל ג'ראפי נורה בידי מחבלי חמאס. ג'ראפי נפצע, חולץ בידי פרמדיקים מתחנת מד\"א בשדרות ופונה לבית החולים. מתנדב מד\"א מקיבוץ אורים, דייוויד הולצר, העיד על ירי מכוון לעבר אמבולנס בסמוך לאורים, ירי שאף תועד. במסיבה ברעים ירו המחבלים רקטת RPG לעבר אמבולנס שבו היו פצועים ואנשי צוות, האמבולנס נשרף כליל, ונרצחו בו כ-10 בני אדם. בין הנרצחים באמבולנס היו שני גבאי ואליקים ליבמן שגופותיהם זוהו רק זמן רב לאחר הטבח. כן נרצח במסיבה הפרמדיק עווד דראושה בעת שהעניק סיוע רפואי לנפגעים. בקיבוץ כפר עזה פתחו מחבלים מחופשים לחיילי צה\"ל באש לעבר אמבולנס של איחוד הצלה, חיילים שהיו במקום הרגו את המחבלים והצוות ניצל. נוסף על כך הותקפה מרפאת בארי, שבה רוכזו פצועים שנפגעו במתקפה על הקיבוץ, ונרצחו בה בין השאר ד\"ר דניאל לוי והפרמדיקית עמית מן, שטיפלו בה בפצועים. שלש רקטות שירה חמאס פגעו במרכז רפואי ברזילי באשקלון, בין היתר פגעו רקטות במחלקות נשים והיריון בסיכון ובאגף בריאות הילד וגרמה לנזק רציני למבנים.\nמנכ\"ל מד\"א, אלי בין, תיאר את תקיפות צוותי ההצלה במכתב למזכ\"ל האו\"ם: \"הפרמדיקים שלנו נמצאו כשהם עדיין עוטים את כפפות הטיפול, כאשר מחבלי החמאס רצחו אותם. נהגי האמבולנסים שלנו נרצחו בדם קר על מושב הנהג בדרכם להציל חיים. האמבולנסים שלנו נשרפו ונפגעו מאש מחבלי החמאס כדי למנוע מהצוותים שלנו להציל חיים באמצעותם.\" דו\"ח של ארגון רופאים לזכויות אדם קבע כי אירועי תקיפת צוותי ההצלה בידי חמאס ב-7 באוקטובר \"מצביעים על דפוס פעולה של פגיעה מכוונת בצוותי הצלה ומתקני רפואה\", וקרא לחקור את העדויות והדיווחים כפשעי מלחמה.\n\nבימים הראשונים למערכה נמתחה ביקורת על משרד הבריאות שלא ויסת את הפצועים בין בתי החולים. רוב הפצועים הועברו לסורוקה ולברזילי, ואילו בתי החולים במרכז הועמדו במצב חירום אבל לא קיבלו פצועים. גורמים במערך הרפואי אף ציינו שחוסר הוויסות עלה בחיי אדם.\n\n ערך מורחב – אלימות מינית במתקפת הפתע על ישראל 2023\nבמתקפת הפתע ביצעו מחבלי חמאס תקיפות מיניות והתעללות מינית בהיקף נרחב נגד גברים, נשים ונערות ישראלים. נטען כי ההיקף והשיטתיות של פשעים אלה, לצד הרציחות והעינויים של תושבי ישראל, עונים על ההגדרה של פשעים נגד האנושות, ואף רצח עם. לפי העדויות, הפשעים כללו אונס, אונס קבוצתי, הטלת מומים והשחתה מכוונת של איברי המין של הקורבנות.\nמחבלי חמאס שנעצרו על ידי כוחות הביטחון הישראליים הודו כי קיבלו פקודות מפורשות לתקוף מינית נשים ישראליות. על פי עדויות שהגיעו לאיגוד מרכזי הסיוע לנפגעות ונפגעי תקיפה מינית בישראל, תקיפות אלה התרחשו בכל הזירות שבהן פעלו מחבלי חמאס, כולל בטבח בנובה, בבתים בעוטף עזה ובבסיסי צבא. עוד אמרו שנצטוו לאנוס את הגופות.\nב-21 בפברואר 2024, פרסם איגוד מרכזי הסיוע לנפגעי ונפגעות תקיפה מינית דו\"ח על ההתעללויות המיניות במהלך הטבח. לפי הדו\"ח, \"מחבלי חמאס תקפו מינית בכל סוגי הזירות ב-7.10, בשיטתיות ובסדיסטיות בלתי נתפסת. לא רק נשים וילדות, גם ילדים וגברים נפגעו. רבים ממעשי האונס בוצעו בצורה קבוצתית, תוך שיתוף פעולה בין המחבלים המתעללים. לעיתים קרובות, בוצע האונס מול קהל – בני זוג, משפחה או חברים – באופן שנועד להגביר את הכאב וחוסר האונים של כל הנוכחים ולזרוע אימה נוספת\".\nב-4 במרץ 2024 התפרסם דו\"ח של הצוות המיוחד של האו\"ם לענייני אלימות מינית בסכסוכים. הדו\"ח מתבסס על ראיונות עם ניצולים ועדים לטבח, חטופים ששוחררו וכן אנשי כוחות הצלה. בנוסף, מתבסס הדו\"ח על צילומים של המתקפה ועל מפגשים עם נציגים של רשויות וכוחות הביטחון. הדו\"ח קובע כי במתקפת החמאס על ישראל ב-7 באוקטובר בוצעו תקיפות מיניות, והפגיעה המינית ממשיכה כלפי חטופות וחטופים המוחזקים ברצועה. עם זאת קובע הדו\"ח כי לא ניתן לקבוע את היקף התקיפות המיניות, וייתכן שהוא לא ייוודע לעולם.\n\n ערך מורחב – מלחמת חרבות ברזל\nכיתות הכוננות בקיבוצים ובמושבים שהגנו על ביתם היו הקו הראשון מול המחבלים. הם בלמו גלים של מחבלים, ורבים שילמו בחייהם. בנוסף, אזרחים חמושים באקדחים לחמו במחבלים בתוך הבתים. כוחות ימ\"מ רבים ויחידות מובחרות בצה\"ל הוקפצו בנוהל חירום לאזור וליישובים שהותקפו. לוחמי הימ\"מ הרגו כ־200 מחבלים, ותשעה לוחמים וקצינים של היחידה נהרגו בקרבות.\nשלושה גדודי חי\"ר: גדוד 931 מחטיבת הנח\"ל, גדוד 890 מחטיבת הצנחנים, וגדוד קרקל מחיל הגנת הגבולות הוקפצו בשעות הבוקר של 7 באוקטובר והשתתפו בבלימת המתקפה. יחידות אגוז, מגלן ודובדבן מחטיבת הקומנדו הוקפצו בשעות הבוקר המוקדמות והשתתפו בקרבות בכפר עזה, כיסופים ונחל עוז.\nבעקבות המתקפה פעלו צה\"ל ומשטרת ישראל לטיהור עוטף עזה מהמחבלים שחדרו לשם. מרבית המחבלים שנותרו בשטח ישראל נהרגו או נלכדו ב־7 באוקטובר, וקרבות עם מחבלים בשטח ישראל נמשכו גם ב־8 באוקטובר, שבתחילתו נותרו שישה מוקדי לחימה בשטח ישראל. בינתיים החלה מלחמת חרבות ברזל, שבה הפציץ חיל האוויר הישראלי מאות מטרות של חמאס ברצועת עזה, ונערך גיוס מילואים. ב־9 באוקטובר הסתיימה הלחימה ביישובי העוטף, אך המשיכו לבצע סריקות לחיפוש מחבלים מסתתרים.\nב־7 באוקטובר בערב, בתגובה לפתיחת המתקפה, חתם שר האנרגיה ישראל כ\"ץ על צו המורה להפסיק את אספקת החשמל לרצועת עזה. יומיים לאחר מכן הנחה לנתק את אספקת המים לרצועה.\nב־8 באוקטובר אישר הקבינט המדיני־ביטחוני הכרזת \"מצב מלחמה\".\nב־21 באוקטובר 2023 פורסם שהשב\"כ הקים גוף ששמו חפ\"ק ניל\"י, שמטרתו לזהות ולהרוג את כל פעילי הנוח'בה של חמאס שהשתתפו בפשיטה וחזרו לעזה. לפי הפרסום חלק ממשתתפי הפשיטה כבר נהרגו.\nב־26 באוקטובר החלה הלחימה הקרקעית ברצועת עזה.\n\n ערך מורחב – העורף הישראלי במלחמת חרבות ברזל\n\nראש ממשלת ישראל בנימין נתניהו הגיע למוצב הפיקוד העליון בערך בשעה 9:00. בשעה 11:30 בבוקר 7 באוקטובר, 5 שעות לאחר תחילת המתקפה, יצא נתניהו אל הציבור בהצהרה ראשונה והודיע כי \"אנחנו במלחמה\". עוד אמר כי הורה לראשי מערכת הביטחון \"לטהר את היישובים, לבצע גיוס מילואים נרחב ולהשיב מלחמה שערה בעוצמה ובהיקף שהאויב לא הכיר.\"\nהקבינט המדיני-ביטחוני התכנס לדיון משעה 14:45 עד 16:20. בשעה 22:16 מסר נתניהו הודעה נוספת לתקשורת, בה אמר כי \"צה\"ל יפעיל מייד את כל עוצמתו כדי להשמיד את יכולות חמאס\". שר הביטחון יואב גלנט אמר ש\"נשנה את פני המציאות ברצועת עזה 50 שנה קדימה\". ב־11 באוקטובר הודיעו בני גנץ ובנימין נתניהו על הקמתה של ממשלת חירום משותפת. נשיא המדינה, יצחק הרצוג, ציין כי \"מאז השואה לא נרצחו יהודים רבים כל כך ביום אחד\".\nמספר בודד של חברים בממשלה הודו בכישלונם. שר האוצר בצלאל סמוטריץ' ערך ב־15 באוקטובר מסיבת עיתונאים ובה אמר כי הוא \"לוקח אחריות על מה שהיה ומה שיהיה\". \"צריך להודות ביושר, כאב ובראש מורכן – נכשלנו. הנהגת המדינה ומערכת הביטחון נכשלה בשמירה על ביטחון תושביה\", אמר סמוטריץ'. גם כמה מחברי הליכוד, כמו השר יואב קיש וח\"כ אליהו רביבו, קיבלו אחריות וביקשו סליחה מהציבור. ראשי מערכת הביטחון אף הם הודו בכישלונם. הרמטכ\"ל הרצי הלוי הצהיר ב־12 באוקטובר כי \"צה\"ל אחראי לביטחון המדינה ואזרחיה, ובשבת בבוקר בעוטף עזה לא עמדנו בזה\". ראש השב\"כ רונן בר כתב באיגרת לעובדי הארגון ולבני משפחותיהם: \"לא הצלחנו לייצר התרעה מספקת... האחריות על כך היא עליי\". ראש אמ\"ן אלוף אהרון חליוה כתב באיגרת לאנשי אמ\"ן כי \"אמ\"ן תחת פיקודי כשל במתן התרעה למתקפת הטרור שביצע חמאס... וכראש אמ\"ן אני נושא באחריות המלאה לכישלון\". ראש המל\"ל, צחי הנגבי, שהעריך לפני המתקפה כי חמאס מורתע, טען: \"זאת טעות שלי, שמשקפת את הטעות של כל גורמי ההערכה לאורך שנים רבות\".\nימים אחדים לאחר המתקפה החלו הפגנות מול הקריה בתל אביב שקראו לשחרור השבויים. בעקבות המתקפה השוו רבים בישראל את חמאס לנאצים ולדאעש.\nראשי הממשלה לשעבר נפתלי בנט ויאיר לפיד התראיינו לרשתות התקשורת הזרות, נטלו חלק במערך ההסברה הישראלית במלחמת חרבות ברזל, והצדיקו את התגובה הישראלית. ובנט אף השווה את חמאס לנאצים.\nאמנים רבים פרסמו הודעות תמיכה בישראל ברשתות החברתיות, וחלקם אף התגייסו וסייעו בתרומות. חלק מהאמנים, בהם עידן עמדי (שהיה לוחם בחיל ההנדסה הקרבית), התגייסו למילואים. אמנים רבים החלו לבטא ביצירתם את שאירע מאז המתקפה.\n\n ערך מורחב – יום הזיכרון לחללי מלחמת חרבות ברזל\nבמליאת הכנסת הועלו חמש הצעות חוק לקביעת יום זיכרון לאומי להנצחת קורבנות מתקפת 7 באוקטובר 2023 וחללי מלחמת חרבות ברזל. ב-17 במרץ 2024 החליטה ממשלת ישראל פה אחד לקבוע את יום כ\"ד בתשרי ליום זיכרון לאומי להנצחת הקורבנות. נוסף על יום הזיכרון, הוקמו מספר אנדרטאות לזכר הנספים.\n\nלצד התגייסות ללחימה קמו יוזמות רבות מצד ארגונים וקבוצות תמיכה בנושאים שונים. בכלל זה תמיכה במשפחות הנפגעים והנופלים, תמיכה במשפחות המפונות מעוטף עזה, סיוע למשפחות הנעדרים, תרומות לחיילי צה\"ל, מבצעי הסברה ברשתות החברתיות בעולם, תיעוד עדויות ועוד. בתי מלון, קיבוצים ובתי הארחה אירחו משפחות שעקרו מבתיהן; נתרמו מוצרי מזון, בגדים, צעצועים ועוד למשפחות; ניתנו תרומות בכסף או בעבודה; הוענק סיוע נפשי לנפגעי חרדה ולאנשים שאיבדו קרובי משפחה; ניתנו תרומות דם; משלוחי מזון נשלחו לחיילים ולצוותים רפואיים, וכיוצא באלה.\nחברות עסקיות רבות נרתמו לעזרה, ביוזמות מרובות ומגוונות. כך למשל פורום העסקים, ששותפות בו 200 החברות הגדולות במשק, החל לחלק כרטיסים דיגיטליים לכל משפחה בעוטף עזה, על סך 1,000 ש\"ח לכל נפש. הבנקים הגדולים בישראל העמידו עשרות מיליוני שקלים לטובת הנפגעים במתקפה, וכך גם קבוצת עזריאלי, שהודיעה על תרומה של 40 מיליון שקלים לטובת עמותות וארגונים המסייעים לחיילים ולמשפחות. גם חלק מארגוני המחאה נגד הרפורמה המשפטית, ובראשם אחים לנשק, השתמשו בתשתית הארגונית שלהם, שנוצרה בתשעת חודשי המחאה, כדי לסייע לניצולים וללוחמים בדרכים שונות ומגוונות.\n\nהאיחוד העולמי של חכמי הדת המוסלמים, היושב בקטר פרסם ב-7 באוקטובר 2023 הודעת תמיכה במתקפת הטרור של חמאס.\nב-21 באוקטובר 2023, פרסם פסק הלכה בו הודגש, כי מעשיהם של תושבי רצועת עזה ו”פלסטין” הם ג’יהאד על פי ההלכה, ולכן זו חובה החלה עליהם לשחרור אדמתם. פסק ההלכה הדגיש, כי הסיוע לתושבי עזה ו”פלסטין” הוא חובה הלכתית החלה על כל המוסלמים, כל אחד על פי מעמדו ויכולתו, ובכל אמצעי אפשרי, אם בהקרבת חיים, בכסף, במילים, בהפגנות, בעמדה מדינית ועוד.\n\nבסקר שנעשה בין 31 באוקטובר ל־7 בנובמבר בקרב מדגם מייצג של האוכלוסייה הפלסטינית ביהודה ושומרון ובצפון רצועת עזה, הביעו 59% תמיכה חזקה במתקפה ועוד 16% הביעו תמיכה מסוימת. בקרב הנשאלים מיהודה ושומרון הביעו 68% תמיכה חזקה במתקפה, ואילו בקרב תושבי דרום רצועת עזה הביעו רק 47% תמיכה חזקה במתקפה. בסקר שנערך בין 22 בנובמבר ל־2 בדצמבר, בזמן ההפוגה במלחמת חרבות ברזל, ענו 72% מהנשאלים שחמאס פעל בצורה נכונה כשיזם את המתקפה; 82% בגדה המערבית ו־57% בעזה תמכו בכך. בעזה חשבו 37% מהנשאלים שזו הייתה טעות ובגדה המערבית 12%. 89% ענו שחמאס לא ביצע פשעי מלחמה במלחמה. 85% ענו שהם לא צפו בסרטונים שפרסמו כלי תקשורת בין־לאומיים המציגים מעשים או זוועות שביצעו אנשי חמאס נגד אזרחים ישראלים ב־7 באוקטובר, כמו הרג של נשים וילדים בבתיהם והרוב גם טען שחמאס לא ביצע אותם.\nמחמוד עבאס כינס ב־7 באוקטובר ישיבת חירום של הרשות הפלסטינית שבה הדגיש את זכותם של הפלסטינים להגן על עצמם. לאחר כמה ימים הוא גינה פגיעה באזרחים על ידי שני הצדדים. לדבריו הרשות הפלסטינית התנגדה לאלימות ותמשיך לפעולה פוליטית להשגת מטרותיה. בהמשך הוא פרסם ציוץ שבו גינה את מתקפת חמאס, אך מחק אותו. במהלך הלחימה ברצועת עזה במלחמת חרבות ברזל, עבאס קרא לחמאס \"להשלים במהירות\" את עסקת החטופים, כדי \"לחסוך מהעם הפלסטיני אסון נוסף עם השלכות לא פחות חמורות מהנכבה של 1948\".\nמוחמד אשתייה, ראש ממשלת הרשות הפלסטינית, סירב לגנות את המתקפה וטען שהאשמה היא על ישראל, שכן הפלסטינים קוראים כבר 75 שנה לפתרון של בעיית הנכבה וגינוי צריך להיות על הרג כל אזרח. עבאס זכי, חבר הוועד המרכזי של פת\"ח, הודה לחמאס על ביצוע המתקפה ובתגובה בפת\"ח נאמר כי הוא מייצג את עצמו ולא את עמדות פת\"ח. ג'מאל אל־חוואיל, חבר המועצה המהפכנית של פת\"ח (ער'), אמר: \"ברצון אללה, נראה בגדה המערבית מראות דומים כמו שעשינו בעוטף עזה. כוחות הביטחון של הרשות צריכים להצטרף ללחימה\". לדבריו, בפת\"ח צריכים לוותר על תמיכה בפתרון שתי המדינות.\nב־19 בנובמבר 2023 הפיצה הרשות הפלסטינית בעולם מסמך שבו טענה כי צה\"ל הוא שהרג את כל המבלים שנהרגו במסיבת נובה. למחרת הסירה הרשות הפלסטינית את המסמך מהאתר שלה ומחשבונותיה ברשתות החברתיות, ולפי דובר המועצה לביטחון לאומי של ארצות הברית, הבהירה שהמסמך אינו משקף את עמדתה הרשמית.\nבסוף נובמבר, ג'יבריל רג'וב אמר שמתקפת הפתע הייתה תגובה טבעית לכיבוש של ישראל וחלק ממלחמת ההגנה של הפלסטינים.\nבסוף דצמבר, אוסמה אל-עלי, השגריר הפלסטיני בעמאן וחבר המועצה הלאומית הפלסטינית המייעצת לתנועת הפתח, אמר ביחס למתקפה שחמאס עשה טעות והביא \"100 קטסטרופות על עזה\".\nלאחר ביקורת של חמאס נגד ההחלטה של אבו מאזן למנות ראש ממשלה פלסטיני חדש, מוחמד מוסטפא, הפתח יצא במתקפה נגד חמאס – והאשים אותו כי יזם את המתקפה של 7 באוקטובר מבלי להתייעץ עם המערכת הפלסטינית ובכך כפה עליהם אסון \"גדול יותר מהנכבה של 1948\".\n\nחבר הכנסת איימן עודה טען כי דבר אינו מצדיק פגיעה בחפים מפשע וגינה את התנהגות חמאס, שהרג יהודים וערבים בישראל. הוא גם גינה פגיעה בחפים מפשע בעזה, וטען כי שלום על בסיס שתי מדינות הוא הדרך למנוע פגיעות כאלה. כן פנה עודה לאזרחים ערבים בישראל להימנע מאלימות.\nבזמן המתקפה היו כמה יוזמות של ערבים ישראלים לאיתור נעדרים, חילוץ וטיפול רפואי בישראלים מתוך שטחי האש, תוך סיכון חייהם של המחלצים שחלקם נהרגו במסגרת פעילותם. בדואים כתבו גם כי הם רוצים להתנדב ללחימה של צה\"ל ושל המשטרה ולסייע בכל דרך אפשרית. חבר הכנסת אחמד טיבי הקים מוקד סיוע לאזרחים יהודים וערבים שמופעל בידי מתנדבים יהודים וערבים, בין היתר לשם סיוע למשפחות נעדרים. עמותת \"נשים בדואיות למען עצמן\" פתחה חמ\"ל למען תושבי הדרום שנפגעו, בדואים ויהודים, ומעניק סיוע במוצרים ובתמיכה נפשית.\nבמוצאי שבת הוקם \"משמר לשותפות ערבית־יהודית בתל אביב–יפו\", שמונה כ־500 אנשים, יהודים וערבים. מטרת המשמר להגיע לנקודות חיכוך אפשריות כדי לנסות להרגיע מתחים. אמיר בדראן, פוליטיקאי מקומי הקשור ליוזמה, שוחח עם ארגוני ערבים כמו האגודה למען ערביי יפו, המועצה האסלאמית הנבחרת ביפו, ועדי שכונות ערביות, שייח'ים ואימאמים וטען כי כולם מזועזעים מהמתרחש ופועלים כדי למנוע אלימות והסתה. יוזמה דומה קיימת כבר שנתיים בין יישובים בכרמל ותושבי פוריידיס. קבוצה של כ־600 תושבים בחיפה, ערבים ויהודים, נרתמה למען ניקוי מקלטים ציבוריים בעיר.\nבאום אל־פחם התקיימה שיירת מכוניות של תנועת חיראק העממי לתמיכה בחמאס. מארגן ההפגנה נעצר. אוניברסיטת חיפה השעתה ארבעה סטודנטים ערבים שהביעו תמיכה בחמאס ברשתות החברתיות.\n\nהתגובות בעולם המערבי כללו הזדהות עם ישראל, גינוי חריף של מתקפת הטרור והחטיפה. חלק מהתגובות הרשמיות של ארצות ערב כללו גינוי של המבצע הישראלי ברצועת עזה ושבחים כלפי פעולת חמאס, בייחוד מצד איראן. דרום אפריקה וטורקיה גינו את פעולותיה של ישראל, ודרום אפריקה אף הגישה תלונה נגד ישראל רצח עם לבית הדין הבין-לאומי לצדק (ICJ). מדינות שונות בדרום אפריקה בהן בוליביה, בליז, קולומביה וצ'ילה גינו את ישראל בשל המתקפה שלה בעזה.\nנשיא ארצות הברית ג'ו ביידן הודיע על תמיכה חד-משמעית בישראל ונשא שני נאומים מיוחדים על המלחמה בישראל. הוא השווה את החמאס לדאעש ושלח איום לחזבאללה להימנע מניצול המצב. ביידן שותף להצהרת התמיכה של מדינות המערב בישראל. ארצות הברית שלחה את נושאת המטוסים ג'רלד פורד הנמצאת בים התיכון, עם צי ספינות התקיפה שלה, לעגון קרוב יותר מול חופי ישראל, וכן שלחה לאיזור צוללת גרעינית מסוג \"אוהיו\". הבית הלבן ובניינים בניו יורק (בהם האמפייר סטייט) הוארו בצבעי דגל ישראל. ב-10 באוקטובר 2023 נשא נשיא ארצות הברית ג'ו ביידן נאום נוסף שבו הוא גינה בתקיפות את הטרור הפלסטיני והזוועות שביצע חמאס, אותן הוא השווה לדאעש, וגינה את מטרתו המוצהרת של הארגון שהיא רצח יהודים. הוא העניק גיבוי מלא לישראל – כולל הבטחת סיוע צבאי, הצבת נושאת מטוסים להרתעה אסטרטגית ומשלוח תחמושת ומיירטי כיפת ברזל.\nבריטניה הודיעה ב־12 באוקטובר על פריסת כוחות באזור מזרח הים התיכון במטרה לסייע לישראל. הכוח כולל מטוסי ביון וספינות מלחמה, ובריטניה גם השתתפה במבצע שומר השגשוג בים סוף, ובמתקפה האווירית בתימן על בסיסי חות'ים.\nקנצלר גרמניה, אולף שולץ, החליט לשלוח לישראל שני כטב\"מים של צבא גרמניה מסוג Heron TP שפותחו בישראל. עוד פורסם כי גרמניה תספק כעשרת אלפים פגזי טנקים לישראל.\nבריטניה, צרפת, גרמניה, איטליה, הודו, יפן, ספרד, ברזיל ואיחוד האמירויות הביעו תמיכה בישראל וגינו בחריפות את מתקפת הטרור של חמאס. כמו כן ברחבי העולם נערכו הפגנות תמיכה וסולידריות עם ישראל. ב-11 בנובמבר אמר נשיא צרפת עמנואל מקרון כי ישראל חייבת להפסיק להרוג תינוקות ונשים בעזה, אך בהמשך גורם צרפתי בכיר הבהיר שמקרון לא התכוון לטעון שישראל פוגעת בכוונה באזרחים.\nב-18 באוקטובר ביקר ג'ו ביידן בישראל. בנוסף ביקרו בישראל להבעת תמיכה והזדהות קנצלר גרמניה אולף שולץ, ראש ממשלת הממלכה המאוחדת רישי סונאק, נשיא צרפת עמנואל מקרון, ראש ממשלת איטליה ג'ורג'ה מלוני, ראש ממשלת יוון קיריאקוס מיצוטאקיס ונשיא קפריסין ניקוס כריסטודולידיס. כמו כן ביקרו בישראל מזכיר המדינה של ארצות הברית אנתוני בלינקן (שלוש פעמים), מזכיר ההגנה של ארצות הברית לויד אוסטין ושר החוץ של בריטניה ג'יימס קלברלי.\nב-10 באוקטובר מנהיגי ארצות הברית, בריטניה, גרמניה, צרפת ואיטליה הוציאו הצהרה משותפת התומכת בישראל, ומכירה בזכותה להגן על עצמה. ההצהרה גם מגנה את חמאס ורואה בפעילותו מעשי טרור מחרידים וטוענת כי אין להם שום לגיטימציה. המנהיגים טענו כי אין אפשרות לשבת עם החמאס לשיחות שלום, וכי בעודם תומכים בשאיפות הלגיטימיות של העם הפלסטיני, חמאס לא מקדם שאיפות אלה ומציע רק עוד טרור ושפיכות דמים. המנהיגים גם הזהירו גורמים נוספים במזרח התיכון מהתערבות בסכסוך.\nנשיאת הנציבות האירופית, אורסולה פון דר ליין, הציגה חמישה עקרונות בסיסיים ליום שאחרי המלחמה בין ישראל לחמאס. היא אמרה שלישראל יש זכות להגן על עצמה בשעה שחמאס התחבא בבונקרים והסליק נשק מתחת למחנות פליטים ולתשתיות אזרחיות. את השימוש של חמאס בפלסטינים חפים מפשע ובבני הערובה כמגינים אנושיים הגדירה כרשע טהור.\nמנגד, הליגה הערבית, הרפובליקה העממית של סין, רוסיה וטורקיה הביעו עמדה נייטרלית או שתמכו בפלסטינים. איראן שיבחה את המתקפה של חמאס, וכך גם הארגון הפרו-פלסטיני, סטודנטים למען צדק בפלסטין שפעיל בקמפוסים בארצות הברית.\n\nב־16 באוקטובר 2023, מכתב פתוח שנחתם על ידי כ־240 מומחים משפטיים, כולל משפטנים ואקדמאים, הכריז על התקפת חמאס ב־7 באוקטובר 2023 כ\"פשע של רצח עם\". על פי המכתב, \"מאחר שהמעשים הנוראיים הנרחבים הללו בוצעו מתוך כוונה להשמיד, כולה או חלקה, קבוצה לאומית – ישראלים – ככל הנראה הם מהווים פשע בין־לאומי של רצח עם\". המכתב אושר על ידי מומחים משפטיים ממוסדות בולטים, כולל בתי הספר למשפטים של הרווארד וקולומביה, קינגס קולג' בלונדון והאוניברסיטה העברית בירושלים. דן אלדד, לשעבר ממלא מקום פרקליט המדינה, מילא תפקיד מרכזי בניסוח המכתב. על המכתב חתם גם מרכז ראול ולנברג לזכויות אדם, בראשות שר המשפטים הקנדי לשעבר, ארווין קוטלר.\n\nעל פי אמנת רצח העם משנת 1948, רצח עם דורש הן כוונה לרצח עם (\"כוונה להרוס, באופן כולל או חלקי\"), הן מעשים שבוצעו להשמדת \"קבוצה לאומית, אתנית, גזעית או דתית\" בכוונה זו; המעשים יכולים להיות כל אחד מהסעיפים הבאים:\n\nמעשים ענישים כוללים רצח עם וגם שותפות וניסיון, קשירת קשר או הסתה לביצוע רצח עם, ולצדדים לאמנה יש חובה למנוע ולדכא אותם.\nבחקיקה הישראלית בחוק בדבר מניעתו וענישתו של הפשע השמדת עם, תש\"י-1950, נאמר בדברי הפתיחה לחוק: \"בחוק זה \"השמדת עם\" פירושה – אחד המעשים המפורטים להלן שנעשה בכוונה להשמיד, השמדה גמורה או חלקית, קיבוץ לאומי, אתני, גזעי או דתי (להלן: \"קיבוץ\"), באשר הוא קיבוץ כזה.\"\nב־17 באוקטובר 2023 פרסם Genocide Watch \"התרעת חירום לרצח עם\", וקבע כי \"חמאס תקף את הישראלים פשוט כיוון שהם ישראלים. זה היה הטבח הקטלני ביותר ביהודים מאז השואה. איראן, חמאס, חזבאללה והג'יהאד האסלאמי הפלסטיני הביעו את הכוונה הג'נוסיידית שלהם להשמיד את עם ישראל. מעשי הטבח של חמאס היוו מעשי רצח עם. ההתקפות היו גם פשעים נגד האנושות ופשעי מלחמה\". ב־24 באוקטובר 2023 פרסם המכון עצומה, שבה טענו חוקרים של לימודי שואה ורצח עם ומניעתו, ביניהם פרופ' גרגורי ה' סטנטון  ופרופ' ישראל צ'רני, כי פעולות חמאס נגד אזרחים ישראלים נחשבות כרצח עם ופשעים נגד האנושות. ההצהרה קוראת למועצת זכויות האדם של האו\"ם, לעצרת הכללית של האו\"ם, למשרד היועץ המיוחד של האו\"ם למניעת רצח עם ולמועצת הביטחון של האו\"ם לחקור, לגנות ולהפנות את המצב לבית הדין הפלילי הבין־לאומי (ICC). העצומה גם קוראת להכיר במעשים אלה כרצח עם, פשעים נגד האנושות ופשעי מלחמה. העצומה פונה למדינות החברות באו\"ם להשתמש בבתי משפט לאומיים לצורך הליכים משפטיים נגד האחראים לרצח העם.\nב-23 באוקטובר, פרסם המכון הישראלי לדמוקרטיה את מאמרו של פרופ' עמיחי כהן מאמר בו הוא קבע \"ההתקפה של החמאס התבצעה כחלק מפשע של רצח עם.\"\nבנובמבר 2023, עורך דין המייצג את משפחותיהם של תשעה קורבנות ישראלים מהתקפות חמאס ב־7 באוקטובר הגיש תלונה לבית הדין הפלילי הבין־לאומי (ICC) המאשים את חמאס ברצח עם. עורך הדין אישר כי הוא והצוות המשפטי שלו אימתו את הלגיטימיות של ההאשמה ב\"רצח עם\" בהתאם לחוק.\nד\"ר הילי מודריק־אבן חן, מרצה בכירה למשפט בין־לאומי ציבורי ויו\"ר המרכז האוניברסיטאי למחקר ולמידה של רצח עם, טענה כי הפשעים שביצע חמאס ב־7 באוקטובר מהווים פשע של רצח עם. היא מצביעה על ראיות כמו אמנת חמאס הקוראת לחיסול מדינת ישראל והסתה נרחבת נגד יהודים וישראלים המוטבעת במספר היבטים של התשתיות, התרבות והתקשורת בעזה, ואשר מעידה על כוונה ספציפית להשמיד את האוכלוסייה היהודית והישראלית.\nלפי האקונומיסט, לוחמי חמאס שניהלו את המתקפה ב־7 באוקטובר, ביצעו פעולות בהתאם לכוונותיהם לרצח העם המתוארים באמנת היסוד של חמאס. לעומת זאת, במאמר נטען כי המערכה הצבאית של ישראל בעזה אינה עומדת בקריטריונים לרצח עם.[דרוש מקור: המאמר המוזכר לא קיים בקישור שבהערה]\nבדצמבר 2023 סיירו נציגי משפחות החטופים בכפר עזה ובאזור המסיבה ברעים עם קארים חאן, התובע הראשי של בית הדין הפלילי הבינלאומי בהאג, ודרשו ממנו להביא לדין את מחבלי חמאס לדין על פשעים נגד האנושות ורצח עם.\n\n ערך מורחב – מידע כוזב במלחמת חרבות ברזל\n\nמידע כוזב או מידע שהוגדר כ\"פייק ניוז\" כלל \"40 תינוקות\" שנרצחו ונמצאו ערופי ראש כחלק מהטבח בכפר עזה (המוסד לביטוח לאומי דיווח שהנרצח הצעיר ביותר בכפר עזה היה בן 14); אישה בהיריון שביטנה שוספה, כשהעובר עוד מחובר לחבל הטבור, כחלק מהטבח בבארי (גורמים רשמיים הכחישו זאת); טענה שסרטון מציג את חמאס רוצחים אישה בהיריון יחד עם העובר שלה (הסרטון המקורי פורסם ב-2018 באתר מקסיקני); מידע על שמונה תינוקות וניצולת שואה בשם גנ'יה שנרצחו בקיבוץ בארי (הקיבוץ הכחיש זאת, ולפי עיתון \"הארץ\", בבארי נרצחה תינוקת אחת, מילה כהן); וכן מכתב של שרה נתניהו לג'יל ביידן שכלל מידע שלא אומת. לפי דיווח של \"הארץ\", ארגון \"זק\"א\" הפיץ דיווחים על זוועות שמעולם לא התרחשו, כחלק מהמאמץ להשיג חשיפה תקשורתית.\n\nשעות ספורות אחרי תחילת המתקפה בבוקר 7 באוקטובר, פורסמה ברשת תיאוריה שהמתקפה היא מזימה של אהוד ברק, איסמעיל הניה וראש השב\"כ רונן בר, שרקמו תוכנית להחליש בדרך זו את בנימין נתניהו. על פי התיאוריה ההסכם ביניהם היה שלא יהיו הרוגים, אך הביצוע השתבש. התיאוריה הועלתה בחשבון טוויטר בשם \"אמת\" (emet), בצירוף סרטוני חמאס מהמתקפה שמוכיחים אותה כביכול. בעל החשבון כתב בפוסט שבמתקפה נראים אנשים לבושים חולצות טי שרט בצבע טורקיז ואלו ישראלים שמסייעים לחמאס. בין היתר הוא הצביע על תמונה של אדם לבוש חולצה כזאת, והוכיח, כביכול, שזהו שוטר ששמו אלון ברד, שנהרג במתקפה, והוא בוגד שסייע לחמאס.\nלחשבון היו אלפי עוקבים שהדהדו את הקונספירציה, ביניהם חברי כנסת ואנשי תקשורת, והיא התפשטה במהירות.\n\"בוגדים מבפנים\" הפך מיד לטרנד בטוויטר, במדינות שונות פורסם שישראל עמדה מאחורי המתקפה עליה, והחמאס פרסם אותה.\nאשתו של השוטר שנהרג הגישה תלונה במשטרה נגד חשבון הטוויטר \"אמת\", החשבון נסגר, ובעל החשבון, אריה חלאטניק, נלקח לחקירה. אשתו של השוטר קיבלה איומים עליה ועל ילדיה.\nארגוני ביון איראניים ורוסים סייעו להפצת התאוריות באמצעות חשבונות אנונימיים ברשתות. לטענת מומחים בתחום, המטרה של הפצת ידיעות כזב כאלה היא זיהוי שסע חברתי והעמקתו על ידי הפצת שקרים.\n\nבד בבד החלו להישמע תלונות בעולם על כך שחמאס מפיץ מידע כוזב ברשתות החברתיות. האיחוד האירופי התלונן לאילון מאסק כי X משמשת להפצת מידע כוזב על המלחמה בישראל וכי \"תוכן אלים וטרוריסטי לא הוסר מהרשת החברתית\". האיחוד איים בהטלת עיצומים כספיים על הרשת. לפי בדיקה שערך ניו יורק טיימס, חמאס הצליח למנף את הקשיים באכיפת מדיניות התוכן של X, ולהפיץ סרטונים אלימים בתפוצה רחבה במטרה לעורר אימה. לטענת מומחים, בוטים וחשבונות מזויפים שמפעילים איראן, חמאס והג'יהאד האיסלאמי מפיצים פייק ניוז ונרטיבים שמשרתים את חמאס. בתגובה אמרה מנכ\"לית X, לינדה יאקרינו, כי הרשת הסירה מאות חשבונות שקשורים לחמאס ומחקה או תייגה עשרות אלפי תכנים מאז פרוץ המלחמה.\n\nאל מחבלי החמאס ב־7 באוקטובר הצטרפו עיתונאים ערבים מעזה – עובדים של אמצעי תקשורת בין־לאומיים – שסיקרו את המתקפה ואת הטבח. 14 תובעים כלליים במדינות שונות בארצות הברית הזהירו ב־7 בדצמבר את מערכות התקשורת של \"ניו יורק טיימס\", CNN, וסוכנויות הידיעות AP ורויטרס כי הם נמצאים כעת \"תחת השגחה\" בשל כך. בתחקיר של Honest Reporting מינואר 2024, הובאו סרטונים המתעדים צלמי עיתונות בעזה שעובדים עם כלי תקשורת בעולם, כמו רויטרס ו-AP, מביעים שמחה לנוכח שידור צילומים מתוך לינץ' שביצעו מחבלי חמאס בחייל צה\"ל. כמו כן תועדו עיתונאים הקוראים להצטרף למחבלים שחדרו לישראל. כמו כן, תמונות מהטבח, שצילם אותו צלם שתיעד את הלינץ' בחייל, נבחרו ל\"תמונות השנה\" לשנת 2023 בניו יורק טיימס ורויטרס.\nמחבלי החמאס שנתפסו בזמן הטבח נחקרו, והשב\"כ פרסם סרטונים חלקיים מחקירתם. מידע שהוצא מהם סייע לתקיפות ברצועת עזה.\nלקראת סוף ינואר 2024 הציגה ישראל האשמות חמורות נגד סוכנות אונר\"א לפיהם 12 מעובדי הסוכנות היו מעורבים במתקפת הפתע על ישראל. בתגובה מדינות מערביות ובראשם ארצות הברית השהו את הסיוע לאונר\"א. בפברואר היא עדכנה את מספרם ל-30, ואף הוסיפה שקרוב ל-1500 מעובדי אונר\"א הם פעילי טרור.\n\nהואצו התוכניות להקמת כיתות כוננות. עד 1 בנובמבר 2023 הוקמו יותר מ־700 כיתות כוננות משטרתיות ברחבי הארץ. ב־7 בדצמבר הושקה תוכנית \"משיב הרוח\" להקמת וחימוש כיתות כוננות צה\"ליות באזורי הגבול.\nצה\"ל החל בינואר 2024 להוסיף בגבול ברמת הגולן מכשולים כנגד תקיפה ממונעת על גדר המערכת.\nמשטרת ישראל רכשה כלי רכב ממוגני ירי וכלי שיט ממוגן ירי.\nבמאי 2024 פורסם כי צה\"ל מקים קו ביצורים שני בגליל.\n\nלטענת העיתונאי בן כספית, יום לאחר תחילת המתקפה, ב-8 באוקטובר, החליט מפקד יחידת 8200 להקים צוות בדיקה באופן מיידי, שבראשו עמד מפקד היחידה לשעבר דני הררי. נטען כי הקמתו והרכבו אושרו על ידי ראש אמ\"ן והרמטכ\"ל, למרות שהרמטכ\"ל עצמו חזר בו מהקמת צוותי תחקיר. לפי כספית צוות הבדיקה סיים את התחקיר בתחילת פברואר 2024, מקיף בין 600 ל־800 עמודים, ומצא ליקויים שונים, חלקם חמורים, שהתגלו בתחומים של עיבוד המודיעין, קבלת ההחלטות, שיטות העבודה ועוד. לפי כספית הדוח אמור היה להיות מוצג לבכירי 8200 אך הוא נגנז.\nב-4 בינואר 2024 פורסם שהרמטכ\"ל הרצי הלוי הקים צוות בכירים לרבות רמטכ\"ל לשעבר שיתחקרו את מלחמת חרבות ברזל, לרבות מחדל 7 באוקטובר, ההכנות לתמרון והלחימה בתוך הרצועה. לאחר מספר שבועות ב-25 בינואר בעקבות ביקורת הרמטכ\"ל החליט להקפיא את וועדות החקירה.\nמבקר המדינה החל לבחון את ההתנהלות שקדמה ל-7 באוקטובר. הוא ציין כי 'ככל שתוקם ועדת חקירה יקבעו גבולות גזרה ביחס לנושאים שנבדקו'. הרמטכ\"ל הרצי הלוי וראש השב\"כ רונן בר התנגדו לכך, בטענה כי מעולם לא נערכה ביקורת על צה\"ל תוך כדי מלחמה, וכי הדבר יפגע בלחימה. הם אף עתרו לבג\"ץ בבקשה להוציא צו על תנאי כנגד המבקר. בתחילה סירב בג\"ץ לבקשה. לאחר שנכשלו מול בג\"ץ הודיעו בסוף מאי כי ישתפו פעולה עם המבקר בתחומים שאינם מוגדרים כ\"תחומי ליבה\" ואינם עוסקים במחדל 7 באוקטובר. ב-16 ביוני בג\"ץ הוציא צו ביניים המקפיא את הליכי הביקורת של מבקר המדינה.\nב-22 באפריל 2024 הודיע ראש אגף המודיעין אהרון חליוה כי יתפטר בתום השלמת שלב התחקירים ולאחר שימונה לו מחליף, עוד קרא להקמת ועדת חקירה ממלכתית. היועצת המשפטית למממשלה תומכת גם היא בהקמת ועדת חקירה ממלכתית בטיעון כי זהו המנגנון החוקי המתאים לבחינת סוגיות בהיקף ובמידת החשיבות הלאומית של אירועי המלחמה.\n\nיחידת דובר צה\"ל הפיקה את 'סרט הזוועות' – סרטון בן 47 דקות, עם תיעוד ממצלמות גו־פרו שצילמו המחבלים בעת המתקפה. הסרטון, שבו תיעוד של מקרים רבים ממעשי הזוועות שבוצעו באזרחי העוטף סמוך לרציחתם, הוקרן בישראל לאנשי התקשורת הזרה ולחברי הכנסת. ב־14 בנובמבר 2023 הוקרן הסרטון לכ־150 חברי הקונגרס האמריקני, ועורר תגובות קשות אצלם.\nבעקבות המתקפה החלה יחידת להב 433 של משטרת ישראל לחקור את האירועים שקרו ביום הטבח, ופרסמה סרטון שבו עדויות על עשרות מעשי אונס והתעללויות מיניות. היחידה הפיקה כ־700 עדויות של ניצולים, ובידיה עשרות אלפי קובצי וידאו שבהם מתועדים מעשי הטבח והזוועה. בתחילת דצמבר המשטרה פרסמה כי בידיה נמצאים 200 אלף סרטונים. הסרטונים נלקחו ממצלמות הגוף של מפקדי חמאס, ממצלמות רכב וממצלמות אבטחה. על בסיס התיעוד שבידה הוציאה סרטון שמתעד אירועים מהטבח, בדומה לסרטון שהוציא דובר צה\"ל.\nב־10 בדצמבר 2023 הכריז הבמאי והמפיק היהודי סטיבן ספילברג על מיזם לתיעוד הזוועות והפשעים נגד האנושות שביצעו הפלסטינים במתקפת הפתע על ישראל ב־7 באוקטובר. במסגרת הפרויקט יוקלטו עדויות של ניצולי הטבח.\nבסוף אפריל 2024 פורסם ביוטיוב הסרט הדוקומנטרי \"זעקות ואז שתיקה\" (\"Screams Before Silence\"), שיזמה שריל סנדברג על פשעי המין של המחבלים הפלסטינים מאז 7 באוקטובר.\n\n ערך מורחב – כאן 7.10.360\nלקראת יום הזיכרון לחללי מערכות ישראל במאי 2024 השיק תאגיד השידור הישראלי מוזיאון וירטואלי אינטראקטיבי לתיעוד מתקפת הפתע והשלכותיה.\n\n ערך מורחב – יום הזיכרון לחללי מלחמת חרבות ברזל\nב-17 במרץ 2024 אישרה ממשלת ישראל השלושים ושבע פה אחד כי מדי שנה בכ\"ד בתשרי יצוין יום זיכרון לאומי לציון הטבח ב-7 באוקטובר ומלחמת חרבות ברזל. כאשר כ\"ד בתשרי נופל בשבת, יום הזיכרון יחול למחרת, יום ראשון כ\"ה בתשרי. בנוסף קבעה הממשלה כי בשנה הנוכחית, 2024, יצוין באופן חד פעמי בטקסי זיכרון, גם התאריך הלועזי 7 באוקטובר.\n\nב-1 ביולי 2024 הגישו בארצות הברית הליגה נגד השמצה ומשרד עורכי הדין קראול, בשם יותר מ-100 תובעים, תביעה נגד איראן, סוריה וצפון קוריאה על תמיכתן במתקפת הטרור של חמאס ב-7 באוקטובר.\n\nחטיבת גולני במלחמת חרבות ברזל\nחטיבת הנח\"ל במלחמת חרבות ברזל\nחטיבת עוז במלחמת חרבות ברזל\nמתקפת הטרור על עין השלושה\nקרב הטנקיסטיות במתקפת הפתע על ישראל\nמשטרת ישראל במלחמת חרבות ברזל\nהחטיפה לעזה (מלחמת חרבות ברזל)\nענר שפירא\nאזהרות התצפיתניות (2023)\n\nאילן כפיר, \"אוגדת עזה נכבשה\", הוצאת ידיעות ספרים, 2024\nיואב לימור, \"גיבורים - לבד מול החמאס\", הוצאת כנרת זמורה-ביתן דביר, 2024\nאדם רז, \"הדרך לשבעה באוקטובר\", הוצאת פרדס, 2024\n\nלקראת המתקפה\n\nאבי עמית, אסף ליברמן, איתי עמיקם, דגן ואלד, זמן אמת עונה 8 | פרק 1 - על העיוורון, באתר כאן – תאגיד השידור הישראלי, 6 במרץ 2024, תחקיר על הקונספציה המדינית ביטחונית מול חמאס, החל משנת 2014\n עמוס הראל, חצי שנה אחרי, חלקי הפאזל של 7 באוקטובר מתחברים, באתר הארץ, 29 במרץ 2024\n אורי בר־יוסף, השאננות שהובילה למלחמה לא נבעה רק מכשל מודיעיני, באתר הארץ, 1 בנובמבר 2023\nשי לוי, ‏\"המחדל של ראש אמ\"ן? צה\"ל שכח שצריך להתנהל כאילו אין מודיעין\", באתר ‏מאקו‏, 26 בנובמבר 2023\nרונן ברגמן, איתי אילנאי, \"7 ימים\", תחקיר: שרשרת התקלות הבלתי נתפסת שהובילה להפתעת 7 באוקטובר, באתר ynet, 1 בדצמבר 2023\nאילנה דיין, ‏חשיפת \"עובדה\": פרטי התכתובת הדרמטית מתוך יחידה 8200: \"מוות בקיבוץ, בכל מחיר\", באתר ‏מאקו‏, 27 בנובמבר 2023\nבן כספית, ‏חשיפה: הדו\"ח הגנוז של 8200 על המחדלים שהובילו לטבח בדרום, באתר מעריב אונליין, 23 בפברואר 2024\nהאם יש אנשים שחזו את 7 באוקטובר? בערוץ כאן 11\nA deadly cascade: how secret Hamas attack orders were passed down at last minute, הגרדיאן, 7 בנובמבר 2023\nאיתי אילנאי ופיליפ פיאטוב (\"בילד\"), כמו בגרמניה הנאצית: מסמכים נדירים חושפים - כך פעלה \"שיטת חמאס\" ב-7 באוקטובר, באתר ישראל היום, 27 ביוני 2024\nתיאור המתקפה\n\nמפת הטבח ב־7 באוקטובר – פרויקט גיאו־ויזואלי לייצוג מקיף של הזוועות – מקומות, שמות ותמונות הנרצחים, באתר oct7map ובאתר github.\nרונן ברגמן, יואב זיתון, השעות הראשונות של השבת השחורה, באתר ynet‏, 12 בינואר 2024\n יניב קובוביץ, ממתקפת הפתע עד הגעת צה\"ל: השעות הראשונות של המלחמה, שלב אחרי שלב, באתר הארץ, 13 באוקטובר 2023\nרביב דרוקר, הכוחות שלא הוקפצו, ההתרעות שלא הועברו: תחקיר המחדל באוגדת עזה, באתר חדשות 13, 21 בדצמבר 2023\nאיתמר אייכנר, חציית הגדר, המנהרות - והטבח: תיעודים חדשים של CNN ממצלמות חמאס ב-7 באוקטובר, באתר ynet, 16 בנובמבר 2023\nישי פורת, לוחמי שלדג משחזרים: \"מסוג הקרבות שאתה לא יודע מתי ייגמרו\", באתר חדשות 13, 20 באוקטובר 2023\nאיתי אילנאי, בוכריס הקליד בווטסאפ \"לוודא כוננות\" - ואז התחיל הכאוס: 7 באוקטובר של מגלן, דקה אחרי דקה, באתר ישראל היום, 15 בפברואר 2024\nAdam Goldman, Ronen Bergman, Mark Mazzetti, Natan Odenheimer, Alexander Cardia, Ainara Tiefenthäler, Sheera Frenkel, Where Was the Israeli Military When Hamas Attacked?, The New York Times, ‏December 30, 2023\nזוועות 7 באוקטובר, באתר ממשלת ישראל (באנגלית)\n4,000 מחבלים בשלושה גלים: שמונה חודשים ל-7 באוקטובר\nאיתמר אייכנר, \"שורפים אותנו\": סיור וירטואלי מצמרר בתוך יישובי העוטף, באתר ynet, 24 בדצמבר 2023\nמתקפת פתע על ישראל בחג – עדכונים, באתר ynet, 7 באוקטובר 2023\nמתקפת פתע של חמאס - עדכונים, באתר הארץ, 7 באוקטובר 2023\nעזה פתחה במלחמה - עדכונים, באתר וואלה‏, 7 באוקטובר 2023\nשי לוי, ‏מכת הפתיחה בעזה: מצלמות התצפית הופצצו, המאו\"ג היה נצור, באתר ‏מאקו‏, 11 ביוני 2011\n יומן אירועים - כל העדכונים, התיעודים והדיווחים האחרונים, באתר צה\"ל\n 7.10 התחקירים המבצעיים לימי הלחימה הראשונים, באתר צה\"ל\nתעוד הנופלים\n\n חללי \"חרבות ברזל\", באתר צה\"ל\nפרויקט רסיסי גבורה, באתר מקור ראשון\n מלחמה בישראל: כל שמות ההרוגים וקורבנות הטבח שפורסמו, באתר הארץ, 12 באוקטובר 2023\nיואב זיתון, צחנת גופות, סלון שספג טיל נ\"ט ושובל דם: דיווח מקיבוץ התופת בארי, באתר ynet, 11 באוקטובר 2023\n צחנת גופות, סלון שספג טיל נ\"ט ושובל דם: דיווח מקיבוץ התופת בארי, סרטון בערוץ \"ynet\", באתר יוטיוב (אורך: 08:11)\n \"היד ושם של 2023\" - האנשים שהחליטו לתעד את סיפורי הזוועות, סרטון בערוץ \"כאן חדשות - תאגיד השידור הישראלי\", באתר יוטיוב (אורך: 09:42)\nמעין רודה ורעות מרים כהן, הנופלים והנרצחים במלחמה: כל הנתונים, באתר ynet, 27 בנובמבר 2023\nIsrael-Gaza Conflict-Death Toll Rises as Families Search for News of Missing. באתר ניו יורק טיימס\nקישורים נוספים:\n\nמחדל אוקטובר 2023, מבט מל\"מ 97, מאי 2024",
    "pageid": 2266879
  },
  {
    "title": "נוחי דנקנר",
    "extract": "נוחי דנקנר (נולד ב-13 בנובמבר 1954 בתל אביב) הוא איש עסקים. נודע בשל שליטתו בין 2003 ל-2013 (דרך חברות פרטיות ממונפות) בקבוצת אי די בי אשר החזיקה בשיאה בחברות רבות במשק, אך בסוף 2013 איבד שליטה זו על רקע הסדר חוב. בשנת 2011 הונו האישי הוערך ב-1.2 מיליארד דולר.\nהורשע בעבירות על חוק ניירות ערך ועל חוק איסור הלבנת הון ונידון לשלוש שנות מאסר.",
    "pageid": 242143
  },
  {
    "title": "ניר דבורי",
    "extract": "ניר דבורי (נולד ב-30 בינואר 1972) הוא עיתונאי ישראלי, המשמש ראש הדסק לענייני צבא וביטחון של חברת החדשות.",
    "pageid": 1066429
  },
  {
    "title": "סימון ביילס",
    "extract": "סימון אריאן ביילס (באנגלית: Simone Arianne Biles; נולדה ב-14 במרץ 1997) היא מתעמלת אמריקאית, אלופה אולימפית בקרב רב אישי, קפיצות, קרקע וקבוצתי (ריו דה ז'ניירו 2016), 6 פעמים, מהן 3 פעמים ברציפות, אלופת העולם בקרב-רב אישי ובעלת 37 מדליות אולימפיות ומאליפויות העולם, מהן 27 מדליות זהב. היא בעלת המספר הגדול ביותר של מדליות, ובעלת מספר מדליות הזהב הגדול ביותר באליפויות העולם בהתעמלות.\nביילס היא המתעמלת האפרו-אמריקנית הראשונה בהיסטוריה שזכתה במדליית זהב אישית באליפות עולם.\nבעלת עיטור מדליית החירות הנשיאותית (2022)",
    "pageid": 1273180
  },
  {
    "title": "סמאד (כטב\"ם)",
    "extract": "סמאד (בערבית: صماد, בתעתיק מדויק: צמאד) הם סדרת כטב\"מים ארוכי טווח שמדינת המוצא שלהם לא ברורה עדיין, אשר בהם נעשה שימוש ברחבי המזרח התיכון. הסמאד זמין בשלוש גרסאות - סמאד-1, סמאד-2 (מכונה גם \"UAV-X\"), ו-סמאד-3. סדרת הכטב\"מים מסוג סמאד משמשים בעיקר את החות'ים במסגרת מלחמת האזרחים בתימן, והם משתמשים בכטב\"מים אלה גם לפגיעה במטרות בערב הסעודית, איחוד האמירויות הערביות וישראל.",
    "pageid": 2357121
  },
  {
    "title": "עבד אל-מלכ אל-חות'י",
    "extract": "עבד אל-מלכ בדר א-דין אל-חות'י (בערבית: عبد الملك بدر الدين الحوثي; נולד ב-22 במאי 1979), הידוע בכינוי אבו ג'יבריל, הוא פוליטיקאי תימני בן שבט החות'ים, המשמש גם כמנהיגו הרוחני של ארגון הטרור השיעי-זיידי, החות'ים. הוא הדמות המובילה במלחמת האזרחים המקומית מ-2015, וכמו כן בשאר חצי האי ערב ובפרט בדרום סעודיה, שהחלה עם ההפיכה ב-2015 בצפון תימן ובפרט במחוז סעדה וכן במעורבות החות'ים במלחמת חרבות ברזל.",
    "pageid": 2273370
  },
  {
    "title": "עופר ינאי",
    "extract": "עופר ינאי (נולד ב-2 בפברואר 1975) הוא יו\"ר, מייסד ובעל השליטה של נופר אנרגיה, חברה ציבורית העוסקת בייזום, השקעה, הקמה והפעלה של מתקנים לייצור חשמל ממקורות אנרגיה מתחדשת, בעיקר על גגות ומאגרי מים. החל משנת 2023 ינאי נמנה עם בעלי מועדון הכדורסל הפועל תל אביב, ובעל השליטה בקבוצת הבוגרים.",
    "pageid": 1990984
  },
  {
    "title": "עמיר",
    "extract": "עָמִיר הוא קיבוץ באצבע הגליל בצפון עמק החולה, מזרחית לעיר קריית שמונה. הוא שייך לתנועת הקיבוץ הארצי השומר הצעיר שהיא חלק מהתנועה הקיבוצית ונמצא בתחום השיפוט של מועצה אזורית הגליל העליון.\nבקיבוץ משנת 2023 פועלת המכינה הקדם צבאית מכינת גליל עליון",
    "pageid": 97393
  },
  {
    "title": "צנעא",
    "extract": "צנעא (בערבית: صنعاء, תעתיק מדויק צַנְעַאא') היא בירת תימן והעיר הגדולה בה. העיר מחולקת לעשר יחידות שלטוניות משניות.\nצנעא נוסדה במאה ה-2 לפנה\"ס או במאה ה-1 לפנה\"ס, כמצודה מבוצרת במפגשן של דרכי מסחר. היא נשלטה על ידי ממלכות חמיר וסבא, והחל מהמאה ה-3 הייתה לבירתה של האחרונה. היא הייתה מרכז דתי יהודי ונוצרי ונשלטה על יד ממלכת אקסום ועל ידי האימפריה הסאסאנית. האסלאם הגיע לעיר בתחילת המאה ה-7 והיא הייתה למרכז חשוב להפצתו. השליטה בעיר עברה פעמים רבות בין השבטים והשושלות המקומיות בתימן, והיא נכבשה גם על ידי הממלוכים והעות'מאנים. מאז 1918 העיר היא חלק מתימן העצמאית, על גלגוליה השונים, ומשך רוב הזמן שימשה כבירתה. מרכזה ההיסטורי של העיר הוכרז כאתר מורשת עולמית בשנת 1986, והיא נבחרה כבירת התרבות הערבית לשנת 2004. כיום העיר נמצאת תחת שליטתם של החות'ים.\n\n",
    "pageid": 42124
  },
  {
    "title": "קוברה קאי",
    "extract": "קוברה קאי (באנגלית: Cobra Kai) היא סדרת ספין-אוף אמריקאית לסרטי \"קראטה קיד\" משנות ה-80 וה-90, בהשתתפות השחקנים המקוריים, ראלף מאצ'יו בתפקיד דניאל לרוסו וויליאם זבקה בתפקיד ג'וני לורנס, היריב העיקרי של דניאל בסרטים. בסדרה שניהם פותחים דוג'ו ונאבקים אחד בהצלחת השני.\nהעונה הראשונה התחילה ב-2 במאי 2018 וכללה 10 פרקים והשנייה ב-24 באפריל 2019 וכללה 10 פרקים, כששתיהן שודרו בשידורי יוטיוב פרימיום, ולאחר שהחברה הפסיקה לייצר סדרות היא מכרה את זכויות השידור לנטפליקס, בה הודיעו על הפקת שתי עונות נוספות. העונה השלישית עלתה לשידור ב-1 בינואר 2021 והעונה הרביעית עלתה לשידור ב-31 בדצמבר 2021. עונתה החמישית של הסדרה עלתה לשידור ב-9 בספטמבר 2022.בינואר 2024 הודיעו שיהיה עונה 6 ואחרונה והעונה תהיה ארוכה מין הרגיל. ב-2 במאי הודיעו כי עונה 6 תעלה בשלושה חלקים. חלק 1 יעלה ב-18 ביולי, חלק 2 יעלה ב-15 בנובמבר, חלק 3 יעלה ב-2025, טרם שוחרר תאריך היציאה.  \n\n34 שנים לאחר שהובס על ידי דניאל לרוסו בטורניר הקראטה באול-וואלי ב-1984, ג'וני לורנס, כיום בשנות ה-50 לחייו, סובל מאלכוהוליזם ודיכאון. הוא עובד בתור שיפוצניק במשרה חלקית, ומתגורר בדירה ברסדה, לוס אנג'לס, לאחר שנשלח הרחק מאורח החיים העשיר באנצ'ינו, שם גדל. יש לו בן מנוכר בשם רובי ממערכת יחסים קודמת, אותו נטש. לעומת זאת, דניאל לרוסו הוא כיום הבעלים של רשת סוכנויות רכב מצליחה מאוד, והוא נשוי לבעלים-השותפה שלו לעסק, אמנדה, איתה יש לו שני ילדים: סמנתה ואנתוני. דניאל סוף סוף חי את אורח החיים העשיר שכל-כך רצה בילדותו, כשהוא ואמו לוסיל גרו ברסדה. עם זאת, לאחר שחברו והמנטור שלו, מר מיאגי - מת, המאבק של דניאל להתחבב על ילדיו שיבש את האיזון בחייו.\nבעונה 1, ג'וני משתמש בקראטה כדי להגן על השכן החדש שלו, מיגל דיאז, מקבוצת בריונים. ג'וני מסכים ללמד את מיגל קראטה ופותח מחדש את דוג'ו הקראטה של קוברה קאי כהזדמנות לשחזר את עברו. קוברה קאי המתחדש מושך קבוצה של מנודים חברתיים שסובלים מבריונות המוצאים אחווה וביטחון עצמי בהדרכתו של ג'וני. ג'וני מפתח קשר עם מיגל באופן שדומה למערכת היחסים בין דניאל ומר מיאגי. הפילוסופיה של קוברה קאי, לעומת זאת, נותרה ברובה ללא שינוי, אם כי ג'וני מנסה להחדיר לה יותר כבוד מאשר קריס (הסנסיי של ג'וני לשעבר). מצד שני, הפתיחה המחודשת של קוברה קאי מחייה את היריבות של ג'וני עם דניאל, שנשבע להפיל את הדוג'ו. מאוחר יותר, רובי מפתח יריבות עם מיגל, מה שמזכיר את היריבות בין דניאל וג'וני.\nבעונה 2, בעקבות ניצחונו של קוברה קאי בטורניר הקראטה באול-וואלי 2018, ג'ון קריס מופיע שוב במפתיע, וג'וני מרשה לו באי רצון להצטרף שוב לקוברה קאי ולנהל אותו יחד איתו. בינתיים, דניאל פותח מחדש את הדוג'ו של מיאגי-דו עם רובי וסם כתלמידיו הראשונים וכתגובה להצלחת קוברה קאי בטורניר. לאט-לאט, נוצרת יריבות עצומה בין שני הדוג'ואים, במיוחד בין סם לתלמידה החדשה של קוברה קאי- טורי ניקולס. לאחר קטטה בית ספרית אכזרית שהוקמה על ידי טורי ביום הראשון ללימודים שכתוצאה ממנה מיגל נכנס לקומה, קריס תופס את השליטה בדוג'ו קוברה קאי ומעיף את ג'וני החוצה בזעם.\nהעונות השלישית והרביעית עוקבות אחר ג'וני, כאשר הוא יוצר את הדוג'ו החדש \"ניב העיט\" עם מיגל ותלמידי קוברה קאי לשעבר שקריס גירש. הוא גם מסכים לשתף פעולה עם דניאל כאמצעי להילחם בקוברה קאי החדש תחת קריס על ידי הכנה לטורניר הקראטה הבא. קריס, לעומת זאת, מחזיר את המייסד לשעבר של קוברה קאי, טרי סילבר (מ- \"קראטה קיד 3\"), שמתגלה כאויב מסוכן ומעורפל יותר מקריס עצמו.\nהעונה החמישית ממשיכים במאמצים של דניאל וג'וני, בעזרת צ'וזן טוגוצ'י (מ- \"קראטה קיד 2\"), להפיל את קוברה קאי, המנוהל כעת על ידי סילבר (בעקבות ניצחון מרומה בטורניר הקראטה והפללתו של קריס בגין ניסיון רצח, בעקבותיו הוא יושב בכלא), שמאוחר יותר הצטרפה אליו סנסיי קים דה-און, צאצאית לפילוסופיית הקוברה קאי המקורית. יריבו לשעבר של דניאל, מייק בארנס, ובת דודתה של אמנדה, ג'סיקה אנדרוז (שתיהן מ- \"קראטה קיד 3\") חוזרות בעונה זו.\nבעונה השישית, לאחר הפלתו של קוברה קאי, ומעבר תלמידיו הבולטים למיאגי דו, ביניהם טורי וקני, הדוג'ו המאוחד מתכונן לתחרות הקראטה הכי טובה בעולם - הסקאיי טייקאיי, ונתקל בקשיים, כאשר ג'וני מנסה להכניס את סגנונו אל תוך הדוג'ו בעוד שדניאל רוצה לשמור על הסגנון והמסורת, שנמשכים לאורך דורות. בהכנות לתחרות נאלצים דניאל וג'וני לבחור שישה מתחרים בלבד שיסעו להתחרות, ובן ובת שישמשו כקפטנים וילחמו בתחרויות האישיות, מה שיוצר מתחים בין התלמידים. מנגד, קריס, שברח מהכלא בסוף העונה הקודמת, הגיע לדוג'אנג של סנסיי קים בדרום קוריאה, שם התחיל להנחיל את פילוסופיית קוברה קאי אצל התלמידים המוכשרים של קים.\n\nמיגל דיאז (שולו מרידואניה, ראשי, עונות 1-6) - מיגל דיאז הוא נער אקוודורי-אמריקאי בן 16 עם אסתמה ודימוי עצמי נמוך שעובר לגור בשכנות לג'וני. הוא מותקף על ידי קבוצה של בריונים עשירים בראשות קיילר, אך ניצל על ידי ג'וני לורנס. לאחר תתשאול על עברו של ג'וני בקראטה, מיגל הופך לתלמיד הראשון של ג'וני בדוג'ו החדש קוברה קאי- אותו ג'וני פותח מחדש לאחר שנים ארוכות בהן הוא היה סגור. אחרי שמיגל עומד לצד סם מול קיילר והבריונים שלו ומנצח אותם סם ומיגל מתחילים לצאת והופכים להיות זוג, אבל אחרי שרובי השתחל פנימה ומיגל חשד שבינה לבין רובי קורה משהו, במסיבת החוף בשילוב האלכוהול מיגל מכה את רובי ומנסה לעשות זאת שוב אחרי שרובי התגרה בו אך מכה את סם בטעות והיא נפרדת ממנו. מיגל מנצח בטורניר האול-ואלי ומזכה את ג'וני לורנס, הסנסיי שלו, בניצחון. בעונה 2, מיגל מתחיל לצאת עם טורי, תלמידה חדשה בקוברה קאי. הוא מנסה להתנצל בפני סם שבהמשך התברר שהיא יוצאת עם רובי מספר פעמים ולנקות את האווירה למרות שסם לא הקשיבה, ואפילו הביא את מדליית הכבוד של מיסטר מיאגי לדוג'ו של דניאל אחרי שחלק מתלמידי קוברה קאי (למיגל לא היה קשר לפריצה) אך רובי קיבל את המדליה ולא סיפר לסם שמיגל החזיר את המדלייה.אך במסיבה בבית של מון סם משתכרת ונזכרה שיצאה עם מיגל, ושאיישה סיפרה לה שמיגל החזיר את המדליה של מיסטר מיאגי. היא מנשקת את מיגל המבולבל כשטורי הזועמת רואה אותם מתנשקים דרך החלון. בסוף העונה מיגל נקלע לקרב שנערך בבית הספר, בו הוא מכניע את רובי, אך מראה רחמים כמו שג'וני אמר לו. רובי נסער והוא העיף את מיגל מהקומה העליונה שנופל על מעקה-המדרגות, מה שמוביל את מיגל לתרדמת. בעונה 3, כשמיגל מתעורר מהתרדמת שלו, אליה הוא נקלע בעקבות הקטטה שנערכה בבית הספר, הוא בתחילה ממורמר כלפי ג'וני על כך שדרש ממנו לגלות רחמים כלפי רובי. לאחר שג'וני מתערב אישית בשיקום הפיזי של מיגל, השניים משלימים. בהמשך גם נפרד מטורי. מאז שג'וני הודח מקוברה קאי על ידי קריס ומאז שמיגל החלים מפציעותיו, הוא מצטרף אל הדוג'ו החדש שג'וני לורנס עומד בראשותו- \"ניב העיט\". בנוסף מחדש את מערכת היחסים עם סם, ובהמשך כשרובי משתחרר מהמוסד לעבריינים צעירים הוא רואה את סם ומיגל מבלים ביחד בדוג'ו והוא נפרד מסם. מיגל וסם חזרו בהמשך להיות זוג. בעונה 4, מיגל ממשיך להתאמן תחת דניאל וג'וני שהתאחדו לידי דוג'ו אחד בניסיון להתמודד אל מול המנהיג החדש של קוברה קאי, טרי סילבר. בחצי הגמר של הטורניר מתחרה מול איליי (הוק) חברו הטוב ממיאגי-דו אך נפצע. לבסוף, לאחר שבעונה החמישית הוא יוצא לניסיון  כושל של התאחדות עם אביו האבוד, הוא מבין כי אביו הוא אדם רע וחוזר אל ביתו- סם נפרדה ממנו כי הבינה שהיא צריכה הפסקה כדי להבין מי היא מחוץ לקראטה אחרי שהפסידו בהתערבות עם סילבר ונאלצו לסגור את הדוג'ו אך רוצה שיישארו ידידים, מיגל שבור לב אך משתדל להישאר עם סם ביחסים טובים. הוא גם משלים עם רובי אחרי קרב שבו מיגל מנצח אותו וכמעט מעיף אותו (מהקומה השנייה במלון הדירות שבו ג'וני ומיגל שכנו ואימו וסבתו גרים שם)אך שוב מראה רחמים אבל הפעם רובי מקבל את הרחמים, והופך להיות חבר שלו. מיגל ממשיך להתאמן עד לניצחון על קוברה קאי ומעצרו המיידי של טרי סילבר. אחרי מעצרו של סילבר סם והוא מנהלים שיחה מלב אל לב ומיגל אומר לה שהוא אוהב אותה והיא גם אומרת לו שהיא אוהבת אותו, הם מתנשקים וחוזרים להיות ביחד. בעונה השישית מיגל מתכונן ביחד עם חבריו לטורניר הסקאיי טייקאי העולמי, ומנסה להתקבל לאוניברסיטה היוקרתית סטנפורד. מיגל נבחר להיות אחד מששת התלמידים שיסעו לטורניר ולהיבחן בקרב נגד רובי על תפקיד הקפטן. לאחר שנכנס לרשימת המתנה מיגל מבין שתפקיד הקפטן יעזור לרזומה שלו לקבלה לאוניברסיטה לכן מבקש מרובי שייתן לו לנצח, כיוון שאינו הולך לקולג', אך נתקל בסירוב. בקרב עצמו מיגל מפסיד 3-2 לאחר שהוביל 2-0 ובכך לא נבחר לקפטן.\nרוברט סווייזי \"רובי\" קין (טאנר ביוקנן, ראשי, עונות 1-5) - בנו המנוכר בן ה-17 של ג'וני. בעונה 1, רובי נושר מבית הספר כשהוא מסתבך בגלל סמים, ולאחר מכן הוא וחבריו קרוז וטריי מבלים את חייהם בגניבות רבות. לאחר שהוא מתחיל לעבוד עם דניאל לרוסו, האויב המושבע של אביו, ג'וני- רובי הופך לבן בית בבית משפחת לרוסו ומתיידד עם סם, ביתו של דניאל. לאחר הטורניר בו מיגל דיאז מנצח, רובי מצטרף לדוג'ו החדש אותו פותח דניאל בעונה השנייה, מיאגי-דו. בהמשך העונה השנייה, בקטטה הבית-ספרית ביומו הראשון של רובי ללימודים, רובי מפיל את מיגל מקומה שנייה ושולח אותו בטעות ליפול ולהתרסק על עמוד השדרה בעקבות פגיעתו במעקה מדרגות, מה שמשתק את מיגל לחלוטין. המום ונחרד מהעובדה שהוא גרם למיגל לנכות, רובי נמלט מהמקום. בעונה 3, רובי מגורש מבית הספר על יומו הראשון ללימודים ונשלח למוסד לפושעים צעירים לאחר שהיה מבוקש במשך כמה שבועות. בעונה 4, רובי מסייע לקריס ולטרי סילבר להוביל את הקוברה קאי על ידי אימון שלהם בטכניקות מיאגי-דו כדי שיוכלו להתמודד טוב יותר עם מיאגי-דו וניב העיט. הוא גם מתחיל מערכת יחסים רומנטית עם טורי ומגייס סטודנט צעיר בשם קני פיין, שאותו הוא מדריך בגלל שהוא מתקשה להשתלב בבית הספר והתמודד עם בריונים כולל בנו של דניאל, אנתוני לרוסו. במהלך הטורניר הבא, רובי נאלץ להילחם בקני ברבע הגמר של הבנים, ומביס אותו בקלות. בגמר הבנים, לאחר שמיגל בוחר לא לחזור, רובי מתמודד מול הוק, שחזר להשתמש בשמו המקורי, אלי, והוא חלק ממיאגי-דו עכשיו. מכיוון ששניהם מכירים את טכניקות הקוברה קאי והמיאגי-דו, רובי ואלי נלחמים לתיקו, מה שמוביל להארכה. בסופו של דבר, אלי מביס את רובי והופך לאלוף לאחר שרובי מהסס לגמור אותו כשקני מריע לו מהצד. מאוחר יותר, בדוג'ו הקוברה קאי הנטוש, רובי נשבר בדמעות ומודה שנמאס לו להאשים את ג'וני בבעיות שלו ומתחיל להתחבר אליו מחדש, לאחר שהפך להיות מוטרד ונחרד לאחר שראה את קני מרסק את אנתוני חסר האונים לפני המשחק האחרון שלו עם אלי בגלל היות הפיכתו לבריון על ידי קוברה קאי. בעונה 5, רובי מצטרף לאביו ג'וני בנסיעה למקסיקו כדי למצוא את מיגל, מה שלבסוף מצליח לשניהם. בהמשך ג'וני מצליח לתקן את מערכת היחסים העכורה בינו לבין מיגל. בסיום העונה הוא מצליח יחד עם חבריו להפיל את קוברה קאי בראשותו של טרי סילבר ולבסוף הוא הופך לבן-זוגה של טורי, לאחר שנפרד בסיום העונה השנייה מסם.\nג'וני לורנס (ויליאם זבקה, ראשי, עונות 1-5) - ג'וני הוא מתבודד אלכוהוליסט חסר מזל, שמתנכר לבנו המתבגר רובי. בשנת 2017, לאחר שבילה מספר שנים כשעבד ברסדה, ג'וני ראה במקרה את שכנו החדש, מיגל דיאז, נפגע על ידי קבוצת בריונים. לאחר שג'וני נלחם בהצלחה בתוקפים עם כישורי הקראטה שלו, מיגל משכנע את ג'וני לפתוח מחדש את הדוג'ו של קוברה קאי אשר מחדש את היריבות שלו עם דניאל לרוסו, כיום בעלים מצליח של רשת סוכנויות רכב ונשוי באושר. לאחר שאיבד את הבעלות על קוברה קאי לקריס, ג'וני הקים דוג'ו חדש בשם \"קראטה ניב העיט\" והתאחד עם דניאל והדוג'ו שלו, מיאגי-דו, מה שהוביל בסופו של דבר לסיום היריבות ביניהם. ג'וני גם הפך לבן-זוגה של אימו של מיגל, כרמן, והביא איתה יחד לעולם ילד שני, אח למחצה של רובי ושל מיגל, שהפכו למעשה לאחים חורגים בגלל מערכת היחסים של ג'וני וכרמן.\nדניאל לרוסו (ראלף מאצ'יו, ראשי, עונות 1-5) - 33 שנים לאחר אירועי סרטי \"קראטה קיד\", דניאל הופך לבעלים של סוכנות מכוניות מצליחה בדרום קליפורניה ונשוי לבעלים-שותפה שלו, אמנדה, איתה יש להם שני ילדים בשמות סמנתה (סם) ואנתוני. הם גרים בבית גדול עם בריכת שחייה באנצ'ינו. למרות הצלחתו כמבוגר, לדניאל חסר את איזון החיים שהיה לו בצעירותו, שכן מר מיאגי נפטר בשנת 2011. העניין של דניאל בקראטה עולה מחדש לאחר שלרוסו נודע על שובו של הדוג'ו קוברה קאי, המנוהל כעת על ידי לורנס. זה דוחף את דניאל לפתוח מחדש את מיאגי-דו, ומעביר את תורתו של הדוג'ו לדור חדש של תלמידים, מה שמוביל ליריבות מסיבית בין שני הדוג'ואים, שלבסוף משלימים זה עם זה בניסיון להביס את האיום החדש שעומד בראש קוברה קאי.\nג'ון קריס (מרטין קוב, ראשי בעונות 2-5, עונה 1 אורח) - בתחילת הסדרה קוברה קאי, קריס נחשב למת וג'וני מחליט לחדש את \"קוברה קאי\" בדרכו שלו וגם מתמודד לתחרות הארצית בה מיגל מנצח. לאחר שג'וני חוזר למבנה ששכר לכך הוא מגלה שקריס חי והגיע לשבח אותו. ג'וני זועם על עברו אך לא פוגע בו קשה וקריס מתנצל על היחס שלו ואף מתקן את הגביע שהוא שבר לג'וני. כשהוא רואה שהוא גר במקלט לחסרי בית וחסר עבודה ג'וני מעניק לקריס אפשרות לחזור לאמן לצידו את הדוג'ו, למרות אזהרת חבריו הוותיקים שקריס לא אמין. לאחר הקטטה בבית הספר, קריס לוקח את הדוג'ו קוברה קאי בחזרה לעצמו, תוך שהוא קונה את אמונם של רוב התלמידים, הסבורים שג'וני גרם למיגל להיפגע. ג'וני מוותר על הארגון וקריס מחזיר את הארגון לכללי ה\"ללא רחמים\" הישנים. בעונה השלישית, לאחר שקריס שולח את תלמידיו לחבל בדוג'ו של ג'וני ושל דניאל, הוא מציע לערוך טורניר בין הדוג'ואים כדי לקבל תשובה לשאלה: מי עומד לקבל את קוברה קאי לעצמו. בעונה הרביעית קריס מבקש את עזרתו של סילבר באימון \"קוברה קאי\", אך בתחילה הוא מסרב לו בטענה שהוא במקום אחר עכשיו והוא לא מתכוון לעזוב אותו בשביל קראטה, שוב. לבסוף סילבר מצטרף אל קריס, אך זה מפליל אותו וגורם לו להיכנס לכלא. בסיום העונה החמישית קריס מצליח לברוח מהכלא בו הוא כלוא כהכנה לעונה השישית של הסדרה.\nצ'וזן טוגוצ'י (יוג'י דון אוקומוטו, עונות 3-5) - הוא מופיע כעבור שנים רבות בעונה שלוש של הסדרה, לאחר שהוזמן בידי קומיקו לפגישה עם דניאל. דניאל בהתחלה חושש ממנו אך מתברר שצ'וזן השתנה לאדם טוב בעקבות דודו וירש ממנו את דירתו, אף שכמו קומיקו לא התחתן מעולם. הוא ירש גם את ביתו של מיאגי ומועדונו וכן מגילות נדירות וחשובות. צ'וזן מלמד את דניאל להילחם בקראטה ומסביר לו שלעיתים התקפה גם נחשבת להתגוננות. לבסוף הוא מכניע אותו וכמעט פוגע בו, אך למעשה צובט את אפו באותה צורה שבה דניאל צבט את שלו בסרט. לבסוף הוא מתנצל על התנהלותו הצעירה לדניאל וחוזר למועדון האימונים שלו. צ'וזן מופיע גם בסוף העונה הרביעית בעוד דניאל מדבר עם צ'וזן סמוך לקברו של מר מיאגי, ומסכים להפיל את ארגון קוברה קאי ההרסני. בעונה החמישית צ'וזן משתף פעולה עם דניאל ומתגורר בביתו, מה שמקשה מעט על אמנדה. הוא מנסה להסתנן לארגונו של סילבר בתור סנסיי. ואולם סילבר חושד בו ומוביל את אנשיו להביס אותו, כשהם נכשלים הוא מתרה בסילבר מלהתקרב למשפחת לרוסו. צ'וזן גם פוגש את מייק בארנס אך מבלי להבין שהוא עזב את דרכי קוברה קאי והפך להגון הוא מחליט בטעות לתקוף אותו ואת אנשיו בחנות. הוא מאמן לצד ג'וני ודניאל את \"מיאגי דו\" ומורה לתלמידים איך לגונן על ביצים תוך עמידה יחדיו. בהמשך הוא מתוודה בפני ג'וני על אהבתו לקומיקו, למרות אירועי הסרט בהם ניסה לאיים עליה בסכין מה שגרם לו בושה. ועדיין הוא אוזר אומץ ומחליט להיפגש איתה. ואולם בעודם על לימוזינה בחגיגה היא נחטפת בידי מייק המורה להם לנקום בסילבר ששרף את חנותו וצ'וזן עם ג'וני ומייק מגיעים לביתו, שם הם נתקלים באנשיו. צ'וזן נלחם נגד רובם בהצלחה, אף שהייתה מורכבת ומתמודד ישירות מול סילבר השולף חרב כדי לשסף אותו. צ'וזן נלחם בו אך נפצע קשה בבריכה בגבו ובזרועותיו ומדמם חסר הכרה, כשסילבר עוזב ומודיע שהוא מת. עם זאת לאחר מעצרו של סילבר מתברר שצ'וזן שרד וטוען שנפצע שטחית.\nסמנתה (סאם) לרוסו (מרי מאוזר, ראשית, עונות 1-5) - בתם של דניאל ואמנדה לרוסו והיא למדה מאביה כמה שיעורי קראטה להתגוננות. בתחילה סאם המתוחה מתקרבת לתלמיד הבריון קיילר ומגוננת עליו מאביה שחשד שהם מתנשקים במסיבה. בהמשך היא מגלה שהוא בריון ונפרדת ממנו באמצע סרט, מה שגורם לו להפיץ עליה שקרים שגורמים לבחורות סביבה להחרים אותה. בתגובה היא מעיפה מגש מקיילר ולפני שהוא ניגש אליה, מיגל נאבק לעזרתה וגובר על קיילר וחבריו. סאם מודה למיגל ומתחילה לצאת איתו, אך מחביאה אותו מאביה מאחר שהוא תלמיד ב\"קוברה קאי\" השנואה על דניאל. ואולם היחסים שלהם משתבשים כשרובי מתחבר אליה כחלק מחברתם ב\"מיאגי דו\". רובי ומיגל שהחלו ביחסים עוינים מהטורניר בו ניצח מיגל נפגשים במסיבה על החוף ומיגל מתעמת עם רובי ועומד להכות אותו, אך מכה בטעות את סאם שנוטשת אותו. בהמשך היא ורובי מתקרבים בעוד היא חוסמת את מיגל שיוצא עם החבורה הנוקשה טורי ובהמשך מאבדת גם את חברתה, אעישה רובינסון. הלהט בין שני המחנות גורר את סאם להתקרב לרובי, הבחור המיומן ביותר בקבוצתה והם יוצאים יחד. עם זאת יש לה עוד קשר עם מיגל והיא מצטערת שרובי לא סיפר לה שהוא החזיר את מדליית הכבוד של מיסטר מיאגי אחרי שחלק מתלמידי קוברה קאי הורסים את הדוג'ו ,החשובה מאוד לדניאל ולסמנתה. במסיבה של מון היא מחליטה לצאת ראש בראש מול טורי ושניהן משתכרות עד שטורי נופלת. סאם מנצחת אך מבולבלת ביותר והיא נפגשת במיגל ומנשקת אותו להפתעתו, דבר שמכעיס מאוד את טורי. רובי מנסה לעזור לה ומבקש מאביו שתישן אצלו אך בבוקר דניאל קולט שבתו \"נחטפה\" בידי ג'וני ופורץ ביניהם דו-קרב קצר במהלכו דניאל נוטש את רובי. עם תחילת הלימודים טורי קוראת לסאם לדו-קרב בהפסקה שמתפתחת למריבת ענק. סאם נאבקת בטורי אך לטורי צמידים דוקרניים והיא פוצעת את יידה הימנית. למרות זאת סאם מצליחה להטיל אותה מהמדרגות, רגע לפני שמיגל מושלך בידי רובי מהקומה למעלה ונפצע אנושות. בבית החולים סאם דואגת בעיקר לחייו של מיגל. הם מתחילים להתקרב אחרי שמיגל חזר משיקומו וחזר לתיכון ואף בסוף חוזרים להיות זוג. בעונה הרביעית סם הגיעה לגמר הטורניר אך מפסידה לטורי בעקבות שיחודו של סילבר. בעונה החמישית סם נפרדת ממיגל כי צריכה הפסקה כדי להבין מי היא מחוץ לקראטה אך רוצה שיישארו ידידים. למרות הפסדם בטורניר האול ואלי ובעסקה עם קוברה קאי בהמשך העונה הדוג'ו ניבי מיאגי חוזר לפעילות ובסיום העונה סם עוזרת לפצח את מרמתו של סטינגריי ולהפיל את קוברה קאי, אחרי מעצרו של סילבר בעקבות שיחודו השופט ובתקיפת סטינגריי היא ומיגל מנהלים שיחה מלב אל לב ומיגל אומר לה שהוא אוהב אותה, היא אומרת את אותו הדבר, הם מתנשקים וחוזרים להיות ביחד.\nטורי ניקולס (פייטון רוי ליסט, עונות 2-5) - טורי ניקולס היא בחורה חצופה וקשוחה שמצטרפת לקוברה קאי ונראית מוכנה טבעית למלחמות גם בלי שעברה שיעורים בארגון קודם. אמה עבדה קשה כמלצרית ונתנה את השאריות של המנות למשפחתה וכשמנהל המסעדה גילה הוא פיטר אותה. דבר זה גרר אותה לייחס ממעות נמוכה למוסר או לחוקים על מנת לשרוד. טורי מתחילה לצאת עם מיגל בעוד היא מתחילה לשנוא את סאם שמטיפה לה לא לגנוב משקאות והיא מצפצפת עליה. בהמשך כשארנקה של אמנדה נעלם סאם חושדת בטורי, מה שמעצבן את איישה. במהלך מסיבת תיכון גדולה היא מתחרה עם סאם מי תשתה יותר כוסות אלכוהול וסאם מנצחת. בשכרותה היא מנשקת את מיגל המופתע וטורי נוטרת לשניהם טינה על כך. בתחילת שנת הלימודים טורי פורצת לחדר הכריזות כדי לקרוא לסאם לדו-קרב מולה. השניים נלחמות קשה אך טורי משתמשת בצמידים הדוקרניים שלה כדי לפגוע בסאם ודוקרת אותה בצלעות. למרות זאת סאם מטיחה אותה מהמדרגות. שניהן נמצאות כשמיגל נופל ונפצע באורח אנוש. בהמשך טורי היא אחת התלמידים שעצרו את ג'וני לחזור לארגון שהוא הקים, אחרי פציעתו של מיגל. לאחר התקיפה בבית הספר היא הורחקה לאלתר ומצויה במעקב צמוד, דבר המונע ממנה לחזור לקוברה קאי והיא צריכה לעבוד קשה בשביל אמה החולה, תוך שבעל הדירה שלה מנצל את מרותו עליה. לאחר שכריס מתערב בשבילה היא מקבלת פטור מתשלום וכך יכולה להתאמן בקוברה קאי. היא מאיימת על סאם ובקרב הסופי עומדת להכות אותה עם שוט ברזל אך סאם מצליחה להדוף אותה לאחר שהתגברה על פחדה ממנה. בעונה הרביעית טורי יוצאת עם רובי ואמנדה מחליטה להרחיק את טורי מבתה וממשפחתה תוך הגעה לעבודתה, מה שגורם בטעות לפיטוריה. לאחר שכריס מבקש מאמנדה להתרחק מטורי מאחר שהיא מפרסנת יחידה, אמנדה משנה גישה ומנסה לעזור לטורי. בתחילה טורי מתנגדת לכך בתקיפות אך לאחר מפגש עם דודתה, הרוצה לקבל את המשמורת על אחיה ועל כספיו, היא מבקשת עזרה מאמנדה לחזור ללימודים ואמנדה מסכימה, אף שסאם חוששת מהרעיון. בלימודים סאם מזהירה אותה מהתקרבות אליה ובנשף הסיום טורי עם רובי נלחמים בסאם ומיגל, מה שגורם לארבעתם ליפול לבריכה. בתחרות טורי מעפילה לגמר מול סאם אך עקב התחייבות לאמנדה משחקת לפי הכללים. היא מנצחת את סאם ומבטיחה את הגביע לקוברה קאי, אך כשהיא מגיעה למועדון היא מבינה שטרי סילבר שיחד את השופט. בעונה החמישית טורי מבקרת בכלא את כריס ומנסה להשתחרר מהארגון שהיא מתחילה לזנוח, תוך שגם רובי עזב אותו. היא מרגישה כישלון עקב השוחד של סילבר אף שהוא מנסה להרשים אותה, עוזבת את רובי שמנסה לשדל אותה לעזוב את קוברה קאי ומפתחת יריבות עם קים דה-און, הסנסאי החדשה הרואה בה חלשה ודורשת שתכה את חברותיה לארגון כמו דבון לי. היא נאלצת לשתף פעולה אך לבסוף מחליטה לעזוב לפני הטורניר העולמי, משאירה את דבון לי להחליף אותה. אז היא מגלה לסאם בהפתעה שהיא לא הפסידה בתחרות אך סאם מתעמתת איתה על שידעה על השוחד. טורי בורחת כשחברי מיאגי דו מתקרבים והיא גם נענשת בבעיטה דרך אבן מוצקה בידי דה-און הנוקשה, מה שגורם לידה לדמם. סאם מגיעה לפגוש אותה ומגלה שהיא מדממת וככה היחסים ביניהם נרגעים. אז טורי עוזרת לחבורה לפרוץ למטה קוברה קאי, בו נחשף סרטון התרמית של סילבר שנעצר. לאחר מכן טורי חוזרת לקשר עם רובי. \nאיליי מוסקוביץ / הוק (ג'ייקוב ברטראנד, ראשי, עונות 1-5) - איליי \"הוק\" מוסקוביץ' הוא בחור בעל שפתיים שסועות מכוערות, בעל אופי שקט, שסבל בילדות מהרטבת לילה וכן טען ששייך לספקטרום האוטיסטי, כך שהיה דחוי חברתית למעט מידי דמיטרי ומיגל. הדבר מתחיל להשתנות עם הפתיחה של ה\"קוברה קאי\" של ג'וני למרבית הבחורים בכיתתו של מיגל וכשנעלב מאמירותיו של ג'וני על שפתיו הוא מחליט לשנות את שמו ל\"הוק\", מגדל שיער מוהיקן ועושה קעקוע עיט על גבו כדי ליצור מעצמו מראה אחר, אכזרי ופראי יותר. הוא מנסה לשדל גם את דמיטרי להיפתח למועדון אך לאחר תקרית עם כריס דמיטרי מוותר ומחליט להצטרף ל\"מיאגי דו\" של דניאל. הדבר מקומם את הוק שהופך לאגרסיבי יותר ויותר ובטורניר הוא פוצע את רגלו של רובי קיין על פי הכלל \"ללא רחמים\". הוא גם הופך לתלמיד מוצלח ביותר בקוברה קאי ומגלה לצד מיגל על הקשר בין ג'וני לרובי. לאחר שדמיטרי כותב ביקורת על הקוברה קאי, הוק דורש ממנו למחוק אותה או שיחטוף. דמיטרי בתחילה המום אך מסרב למחוק את הביקורת והוא בורח מרודפיו. לעזרתו מגיעים סאם ורובי שמפילים את הוק לרצפה מנצחים. הוק מחליט בידיעתו של כריס לנקום ב\"מיאגי דו\" ובלילה הורס את ביתו של דניאל ואת מועדון המיאגי שלו וכן גונב מדליה של מיאגי, מסרב להודות באשמתו לג'וני. מיגל לא מאושר מזה והוא חוטף לו בתרגיל את המדליה ומחזיר אותה לדניאל. במסיבה גדולה דמיטרי מנסה ליישר את יחסו עם \"הוק\" אך זה לא מתרשם ודמיטרי נושא נאום פוגעני על חייו הקודמים של הוק. רגע לפני שהוק פוגע בו מגיעה משטרה והמסיבה מסתיימת. עם זאת בפתיחת הלימודים מתחילה מהומה שהוק מתלהב ממנה והוא מחפש את דמיטרי לנקום בו. הוא מוצא אותו אך דמיטרי מצליח להגיב במהירות גבוהה למכותיו והודף אותו על ארון זכוכית. הוק צופה כשחברו מיגל נופל על המעקה בצורה אנושה והוא מהבחורים החוסמים את הדרך לג'וני, מפני ששיטותיו \"הרגו\" את מיגל. החל מהעונה השלישית הוק הופך לעצבני יותר ויותר. בסיום העונה הוא עורק בחזרה אל חבריו ומצטרף למיאגי-דו. בעונה הרביעית הוא חווה קטטה אל מול קוברה קאי שמגלחים את שיער-ראשו, דבר שמוריד לו את הביטחון. לבסוף הוא מתאפס ועוזר לחבריו לנצח את טרי סילבר בקרב האחרון של העונה החמישית. \nאמנדה לרוסו (קורטני הנגלר) - אשתו של דניאל ואמם של סאם ואנטוני וכן היא בת דודתה של ג'סיקה אנדרווז. היא גם משמשת המזכירה של הפגישות העסקיות של סוכנות הרכב שלו. היחסים בינה לבעלה בריאים אך היא לא תמיד מסתדרת עם חמותה, לוסיל ועם בן דודו של דניאל, לואיס לרוסו. היא מעודדת את רובי להישאר בביתם כשהיא מבינה באיזה בית הוא חי, למרות היריבות של דניאל עם אביו ונותנת לו תמיכה מלאה וכן תומכת הרבה בבתה ואף מציעה לשבת במסעדה לצד ג'וני וכרמן דיאז. עם זאת היא מתנגדת לפתיחתו של מועדון ה- \"מיאגי-דו\" המסיח את דעתו של דניאל מהעבודה והיא מתעצבנת ביותר כשאחד העובדים הטובים שלהם, אנוש לא מקבל מענה מדניאל ולבסוף עורק לחברה של יריבו, טום קול. לאחר המהומה בסוף עונה שנייה, בה סמנתה נפצעת מטורי ונפגעת בצלעות היא דורשת להשעות אותה לאלתר מהלימודים. היא גם מודיעה לדניאל שהיריבות שלו בין המחנה של \"קוברה קאי\" לבין ה\"מיאגי דו\" גרמה לעניינים לצאת משליטה ודורשת שייפרק אותו. בעונה שלוש היא מחליטה למנוע מסאם לאמן את חברי מיאגי דו עד שהיא מגלה שכריס הוא המאמן החדש. בלהט ויכוח בינה לכריס היא סוטרת לו והוא מבקש צו הרחקה נגדה. לאחר מכן היא מאשרת את ההקמה של המיאגי דו, שהופך לאימון משותף עם ג'וני לורנס. בעונה הרביעית אמנדה מפעילה לחץ על טורי כדי שתתרחק ממשפחתה, אך כשכריס מודיע לה שהיא חוצה גבול ושלטורי אין משפחה תומכת היא משנה את גישתה ומנסה לעזור לה. טורי אף דופקת בדלתה כדי לקבל עזרה לחזור לבית ספר ואמנדה מספקת לה אותה, אף שסאם מתנגדת לכך. אמנדה לצד בעלה גם צריכים להתמודד עם הבריונות של אנתוני בבית הספר, אך אמנדה מפשלת בבלבול של ונסה לרוסו שניסתה לעזור. בתחרות אמנדה מבקשת מטורי לא לפגוע קשה בביתה והיא מכבדת את זה אך עדיין מנצחת. בעונה החמישית אמנדה מסתכסכת עם דניאל עקב פעילותו של סילבר לפגיעה במשפחתם, על ידי הפרעה לכנס צדקה למנהלים, אשר אמנדה חלמה עליו כשסילבר \"מוציא מהכלים\" את דניאל שמפיל אותו לרצפה ומביך את הסובבים. אמנדה מחליטה לקחת פסק זמן עם הילדים מדניאל וחוזרת לביתה המקורי באוהיו, אך שיחה עם ג'סיקה על החוויות הקשות מסילבר גורמות לה לחזור בה, תוך שהיא רבה עם יריבות מהתיכון בבר. אז אמנדה חוזרת לתמוך בדניאל, אף שהוא עצמו מחליט לפרוש. בסיום היא מלווה בסטינגריי ובדניאל המגיעים למטה קוברה קאי, שם סילבר מובס סופית. \nטרי סילבר (תומאס איאן גריפית, עונות 4-5) - לאחר שהוא מוזכר בידי קריס בסוף העונה השלישית הוא נראה בעונה רביעית כאשר קריס נוסע אליו לבקש ממנו עזרה באימון ה\"קוברה קאי\". טרי מסרב מאחר שמצא שלווה אך בהמשך מבין שהוא עוד קשור לקראטה. הוא מגיע למבנה הארגון ומתחיל לאמן את התלמידים אך קריס חושד בו שהוא זומם תחתיו, מאחר שהוא מציין שיש לו חולשה. קריס מזכיר לו שהוא הציל אותו בווייטנאם וטרי מחליט לפייס אותו בכך שהוא מביא את קריס ואת ג'וני לדוג'ו הישן של הארגון. טרי מכה את ג'וני בעוצמה אך קריס לא מתלהב מכך וטרי מתחיל לפעול נגדו כשהוא מנצל את \"סטינגריי\" נגדו ומכה אותו קשה מאוד. בטורניר הארגון מנצח בידי טורי, אך מאוחר יותר היא מבינה שטרי שיחד את השופט. בנוסף \"סטינגריי\" מפליל את קריס שתקף אותו, מה שמפנה לטרי מקום כמנכ\"ל הארגון, אף שקריס מאיים שזה יתנקם בו ונכנס על כך לכלא. בעונה החמישית סילבר מנסה להגדיל את הארגון ולשייך אליו מאמינים אכזריים וקשוחים, ביניהם את קים דה-און, נכדתו של קים סון-וונג, לה הוא מציע מורשת של משפחתה בתמורה לאימון תלמידיו. הוא גם מנסה להעפיל לטורניר העולמי של הקראטה ולהשליט את תורתו בעולם. ואולם דניאל וצ'וזן מנסים לחבל בתוכניתו על ידי שימוש במייק כדי לחפש את עורך דינו המושחת, דבר שהוא מגלה ואז דואג לשרוף את חנותו של מייק. הוא מנסה לגרום לקרע ביחסיהם של דניאל ואמנדה ולשם כך קונה במחיר גבוה את העצים המעוצבים של דניאל, כדי שידשנו את האדמה וכן מלחיץ אותו כדי שדניאל יתקוף אותו מול כולם ויהרוס את הערב. הדבר גורם לקרע בין בני הזוג ואמנדה נוסעת עם ילדיה לאוהיו, אך לאחר שיחה עם בת דודתה ג'סיקה היא חוזרת בה מהכעס על דניאל. דניאל מגיע לביתו של סילבר כדי לשדל את סטינגריי נגדו אך מותקף קשה בידי סילבר ובהמשך מחליט לפרוש. כשהוא חוזר הוא וג'וני מאמנים את ארגונם לטורניר העולמי של הקראטה, להפתעתו של סילבר. סילבר מנסה לאמן את טורי אך היא בורחת באמצע התחרות וקים דה-און מענישה אותה בידיעתו. לבסוף הוא מותקף בביתו בידי ג'וני, צ'וזן ומייק אך מצליח לחמוק מהם בידי אנשיו ובקרב מול צ'וזן הוא משסף אותו בחרב חדה ומנצח. הוא פונה למטה הקוברה קאי, בו נראה סרטון שלו מתוודה על השוחד שלו בפני טורי. אז הוא פונה לדניאל לדו-קרב אחרון אך דניאל מנצח אותו בבעיטת העגור, אותה למד ממנו בסרט. כשהוא נופל חברי הארגון עוזבים אותו והוא נעצר בידי המשטרה, לאחר שסטינגריי שינה את גרסתו על התקיפה.\n\n קוברה קאי, ברשת החברתית פייסבוק\n קוברה קאי, ברשת החברתית אקס (טוויטר)\n קוברה קאי, ברשת החברתית אינסטגרם\n קוברה קאי, סרטונים בערוץ היוטיוב\n \"קוברה קאי\", במסד הנתונים הקולנועיים IMDb (באנגלית)\n \"קוברה קאי\", באתר נטפליקס\n \"קוברה קאי\", באתר AllMovie (באנגלית)\n \"קוברה קאי\", באתר Rotten Tomatoes (באנגלית)\n\"קוברה קאי\", באתר Metacritic (באנגלית)\n \"קוברה קאי\", במסד הנתונים הקולנועיים KinoPoisk (ברוסית)\n\nיניב פוהורילס, הקוברה שקברה: איך הפכה \"קוברה קאי\" ללהיט ענק, באתר ynet, 30 בדצמבר 2020\n חן חדד, \"קוברה קאי\": הבינג' הכיפי של השנה שכנראה פיספסתם, באתר הארץ, 25 בנובמבר 2018\n חן חדד, \"קוברה קאי\": המעבר לנטפליקס לא היטיב עם הסדרה הזאת, באתר הארץ, 3 בינואר 2021",
    "pageid": 1880765
  },
  {
    "title": "קפריסין",
    "extract": "קפריסין (ביוונית: Κύπρος, בטורקית: Kıbrıs) היא מדינת אי הממוקמת בים התיכון, מדרום לצפון קפריסין ולטורקיה וממערב לסוריה וללבנון. שמה הרשמי כיום הוא רפובליקת קפריסין (ביוונית: Κυπριακή Δημοκρατία, בטורקית: Kıbrıs Cumhuriyeti). עד שנת 1974 מדינת קפריסין השתרעה על פני כל האי, אך משנה זו חלקה הצפוני הפך להיות אזור בשליטת טורקיה.\nהיא ממוקמת על אי באותו שם. האי קפריסין הוא השלישי בגודלו והשלישי באוכלוסייתו בים התיכון. למרות שמבחינה גאוגרפית האי הוא חלק מאסיה, נחשבת קפריסין לחלק מאירופה מבחינות היסטוריות ותרבותיות. קפריסין היא אף חברה באיחוד האירופי מאז 2004, אולם צפון קפריסין הטורקית אינה חלק מהאיחוד. כמו כן, ישנם דוחות רשמיים בהם היא נחשבת כחלק מהמזרח התיכון.",
    "pageid": 3133
  },
  {
    "title": "רפאל נדאל",
    "extract": "רפאל \"רפא\" נדאל פרירה (בקטלאנית ובספרדית: Rafael \"Rafa\" Nadal Parera; הגייה בקטלאנית: rəfəˈɛɫ nəˈðaɫ pəˈɾeɾə; הגייה בספרדית: rafaˈel naˈðal paˈɾeɾa; ידוע בכינויו \"רפא\", \"השור ממאיורקה (El toro de Mallorca)\" ו\"מלך החימר (El rey de la arcilla)\"; נולד ב-3 ביוני 1986) הוא טניסאי מקצועני ספרדי. נדאל דורג במקום הראשון בעולם במשך 209 שבועות (לא ברציפות), מקום שישי בכל הזמנים. יש המחשיבים אותו לאחד מגדולי שחקני הטניס בכל הזמנים.\nבמהלך הקריירה שלו זכה נדאל ב-92 טורנירים לגברים יחידים (מקום חמישי בכל הזמנים), מהם זכה ב-22 תוארי גראנד סלאם (שני בכל הזמנים אחרי נובאק ג'וקוביץ' מסרביה - 24) ואלוף אולימפי (בייג'ינג 2008) לגברים יחידים. נדאל הוא הטניסאי השני בהיסטוריה של ה-ATP (בנוסף לאנדרה אגאסי מארצות הברית) שהשלים במהלך הקריירה \"גולדן סלאם\" - זכייה בכל ארבעת טורנירי הגראנד סלאם ובמדליית זהב אולימפית. הוא מכונה \"מלך החימר\" בזכות 14 הזכיות באליפות צרפת הפתוחה (2005–2008, 2010–2014, 2017–2020, 2022). נוסף לכך, הוא זכה ב-36 טורנירים מסדרת \"המאסטרס 1000\" (מקום שני בכל הזמנים).",
    "pageid": 89599
  },
  {
    "title": "רצח רוז פיזם",
    "extract": "רצח רוז פיזם (בצרפתית: Rose Pizem) הוא רצח של הילדה רוז פיזם בת ארבע וחצי שנים בידי סבהּ ואמהּ, שאירע ב-12 במאי 2008, ונחשף ב-26 באוגוסט באותה השנה. המשפחה הסתירה את דבר הרצח במשך שלושה חודשים, אך לאחר פניית אמו של סבה של רוז לגורמי הרווחה נפתחה חקירה משטרתית שבסופה נמצאה גופתה של רוז במזוודה בנחל הירקון ב-11 בספטמבר 2008.",
    "pageid": 896194
  },
  {
    "title": "שבעה עשר בתמוז",
    "extract": "י\"ז בתמוז (שִׁבְעָה עָשָׂר בְּתַמּוּז) הוא אחד מארבעת ימי התענית שנקבעו ביהדות לזכר חורבן בתי המקדש. תענית זו מציינת את היום שבו הובקעה חומת ירושלים והמצור על העיר הגיע לסופו, שבועות ספורים לפני החורבן. לכל הדעות, נבקעה חומת ירושלים בתאריך זה לפני חורבן בית המקדש השני. באשר לחורבן בית המקדש הראשון, על פי המקרא והתלמוד הבבלי נבקעה החומה בתשעה לחודש תמוז, אך בתלמוד הירושלמי נטען שגם בבית הראשון נפרצו החומות בי\"ז בתמוז, אלא שבשל המצב הקשה טעו בספירה.\nצום שבעה עשר בתמוז נקרא גם צום הרביעי, מכיוון שתמוז הוא החודש הרביעי בשנה המקראית. הצום נמשך מעלות השחר ועד צאת הכוכבים. ביום זה מתחילים ימי בין המצרים, הנמשכים עד תשעה באב. בימים אלו נוהגים מנהגי אבלות ההולכים ומחמירים ככל שמתקרבים לתשעה באב.\nבדרך כלל תאריך הצום חופף בתחילתו או אמצעו של חודש יולי. לעיתים נדירות הצום חל בסופו של חודש יוני.\n\nלדברי חז\"ל במשנה, חמישה אסונות אירעו לעם ישראל בי\"ז בתמוז:\n\n ערך מורחב – חטא העגל\nבעת שהיה משה על הר סיני וקיבל את התורה, ניגשו בני ישראל לאהרון הכהן ביום ט\"ז בתמוז ודרשו מנהיג חדש במקום משה, שלפי חשבונם כבר היה צריך לרדת מההר. אהרון דחה אותם ליום המחרת, וביום י\"ז בתמוז עשו את עגל הזהב. באותו יום, י\"ז בתמוז, ירד משה מהר סיני ושיבר את לוחות הברית למראה העם החוגג סביב העגל.\n\nבכל יום ויום היו מקריבים בבית המקדש את קורבן התמיד: שני כבשים, אחד בבוקר ואחד בין הערביים. אגדה בתלמוד הבבלי מייחסת את אירועי י\"ז בתמוז למלחמה בין האחים החשמונאים הורקנוס השני ואריסטובולוס השני, שגרמה לשיבוש בהקרבת התמיד:\n”כשצרו מלכי בית חשמונאי זה על זה – היה הורקנוס מבחוץ ואריסטובולוס מבפנים. בכל יום היו” (אנשי אריסטובולוס) ”משלשלין דינרים בקופה, ומעלים להם” (אנשי הורקנוס) ”תמידים” (בהמות כשרות לקרבן תמיד). ”היה שם זקן אחד... אמר להם: \"כל זמן שעוסקים” (אנשי אריסטובולוס) ”בעבודה” (של המקדש) ”אינם נמסרים בידכם\". למחרת שלשלו להם” (אנשי אריסטובולוס) ”דינרים בקופה, והעלו להם” (אנשי הורקנוס) ”חזיר. כיוון שהגיע לחצי החומה, נעץ ציפורניו בחומה, ונזדעזעה ארץ ישראל ארבע מאות פרסה על ארבע מאות פרסה.”\nיוסף בן מתתיהו מביא לצד אגדה זאת הסבר אחר, לפיו אמנם גם בזמן המצור על ירושלים היו הכהנים מקריבים, אולם בשבעה עשר בתמוז נבקעו חומות הר הבית מכיוון שהכוהנים במקדש נקראו להילחם ולא נמצא אף כהן טהור שיקריב את התמיד.\n\nבשנת 70 לספירה נפרצו חומות ירושלים בידי טיטוס, המפקד העליון של הצבא הרומי בארץ ישראל, באותו יום ממש שבו בוטל קורבן התמיד. המצור של הרומאים על ירושלים החל בחודש ניסן שנת 70 לספירה, ונמשך שלושה חודשים עד להבקעת החומה בחודש תמוז. כשלושה שבועות לאחר שנבקעה החומה, נכבשה ונהרסה ירושלים בידי צבאו של טיטוס, ובית המקדש הועלה באש.\nעל פי התלמוד הבבלי, לפני חורבן בית ראשון נפרצו חומות העיר בט' בתמוז, כפי שכתוב בספר ירמיהו, ומאחר שחורבן בית שני נחשב חמוּר יותר מחורבן הבית הראשון, נקבע התאריך המאוחר יותר - י\"ז בתמוז - כיום תענית לשני האירועים יחד. לעומת זאת, בתלמוד הירושלמי נטען כי גם בזמן חורבן בית ראשון נפרצו חומות העיר בי\"ז בתמוז, ומה שנכתב בספר ירמיהו נובע בשל בלבול מניין הימים בעם ישראל בימי המצור.\n\nישנן מספר השערות לגבי זהותו של אפוסטמוס . לפי אחת מהן הכוונה לאנטיוכוס אפיפנס, מימי החשמונאים, כמתואר בספר החשמונאים: ”וספרי התורה אשר מצאו קרעו וישרפו באש”, אלא שהשם אפיפנס השתבש לאפוסטמוס.\nיש המזהים אותו עם פוסטמיוס פקיד רומי בכיר במינהל נציבות סוריה במאה השנייה ואם כך הקשר הוא ככל הנראה למרד בר כוכבא.\nיש המבקשים לקשור מעשה זה עם סיפורו של יוסף בן מתתיהו בספרו מלחמות היהודים על חייל רומי שמצא לא הרחק מבית חורון ספר תורה, קרע אותו לקרעים והשליכו לתוך האש. היהודים נזדעזעו מחילול הקודש ודרשו מיד מהמשגיח הרומי בקיסריה להעניש את הפורע, ”כי מוכנים הם למסור את נפשם מלראות תורת-אבות מחוללת באופן כזה”. השערה זו נתמכת בדברי דעת רבי אחא בירושלמי הטוען כי מעשה השריפה אירע \"במעברתא דלוד\", שכן בית חורון שוכנת בדרך המעבר מלוד לירושלים. אמנם, לדעת חכמים המעשה אירע במקום אחר, \"במעברתא דטרלוסה\".\n\nהוכנס פסל עבודה זרה לבית המקדש. בתלמוד הירושלמי התלבטו לגבי זמן המעשה על פי הגרסה במשנה - לפי הגרסה והעמיד זהו מעשה של אותו אפוסטמוס, ולפי הגרסה והועמד מדובר על פסל האשרה שהעמיד מנשה מלך יהודה או פסל זאוס שהעמיד אנטיוכוס בבית המקדש השני.\n\nלאחר חורבן בית המקדש הראשון, חלה התענית ביום ט' בתמוז. עם בניין בית המקדש השני, בטלה התענית והפכה ליום שמחה כל עוד עמד המקדש על תלו. לאחר חורבן בית המקדש השני, שונה התאריך ליום י\"ז בתמוז כי ביום זה נפרצו חומות העיר לפני החורבן האחרון. על פי הגמרא, לאחר חורבן הבית השני, אופיו של היום לדורות נעשה תלוי בתנאי חייהם של היהודים בכל דור:\n\nלדברי רב פפא, בזמן שקיימת גזירת שמד נגד עם ישראל, חייבים כולם לצום, ובזמן שאין שמד ואין שלום, הצום נתון לבחירה. הכוונה בביטוי \"בזמן שיש שלום\" לדעת רש\"י היא \"כשאין יד האומות תקיפה על ישראל\", פירוש על פיו כביכול פטורים מצום מאז הקמת מדינת ישראל, אולם לדעת רוב הראשונים 'זמן שלום' הוא רק כשבית המקדש בנוי. הרמב\"ן מסביר שדברי רב פפא הם אמנם ההלכה לכתחילה, אך מאחר שכלל ישראל קיבלו על עצמם לצום גם בהיעדר \"גזרת המלכות\", חייבים כולם לצום מתוקף המנהג.\nאצל הספרדים ועדות המזרח, כמו גם בחלק מקהילות איטליה, נהוג להכריז על התענית בשבת שלפניה, בנוסח הפסוק המנבא את הפיכת הצום ליום טוב:\n\nבשנים מסוג בשז, גכז והכז (כ-28% מהשנים) חל י\"ז בתמוז בשבת ואז נדחית התענית ליום ראשון שאחריה, משום שתענית מדברי חכמים אינה דוחה את השבת, שבה אנו מצווים על עונג שבת (\"וקראת לשבת עונג\").\n\nכבכל התעניות הקבועות, הנהיגו הגאונים לקרוא בתורה בתפילת משה שלאחר חטא העגל ובי\"ג מידות של רחמים. אולם, שלא כשאר התעניות, שבהן קוראים בדילוג (שמות, ל\"ב, י\"א–י\"ד, ל\"ד, א'–י'), היה בימי הביניים מנהג לקרוא בשבעה עשר בתמוז בלי לדלג כלל (כלומר שמות, ל\"ב, י\"א–ל\"ד, י'), משום שביום זה אירע חטא העגל, המתואר בקריאה. מנהג זה לא השתמר, וכיום בכל המנהגים קוראים בשבעה עשר בתמוז כבכל התעניות.\n\nתענית\nתשעה באב\nעשרה בטבת\n\nשבעה עשר בתמוז, ב\"אנציקלופדיה יהודית\" באתר \"דעת\"\nשבעה-עשר בתמוז וימי בין המצרים, באתר aish.co.il\nהערך \"צום שבעה עשר בתמוז\", באתר ויקישיבה\nמידע על שבעה עשר בתמוז בקטלוג הספרייה הלאומית\nהלכות תענית באתר מכון ממרא\nהלכות י\"ז בתמוז הרב אליעזר מלמד באתר פניני הלכה\nדפי לימוד בנושא תעניות, באתר מדרשת\nשבעה עשר בתמוז, אתר chabad.org\nצום שבעה עשר בתמוז באתר חב\"ד\nמתיה קם, י\"ז בתמוז, אתר מט\"ח\nסיכום האירועים שאירעו בי\"ז בתמוז, אתר כיפה\nתיקון שבעה-עשר בתמוז באתר הספרייה הלאומית\nהמשמעות האקטואלית של שבעה-עשר בתמוז\nתכנים על י\"ז בתמוז באתר של סיון רהב-מאיר\nמבט עדכני על ימי החורבן  באתר ערוץ מאיר (מכון מאיר)\nמאמרים בנושא שבעה עשר בתמוז, באתר ספריית אסיף",
    "pageid": 17388
  },
  {
    "title": "תדלוק אווירי",
    "extract": "תדלוק אווירי הוא תהליך של העברת דלק מכלי טיס אחד למשנהו בזמן טיסה. פעולה זו מאפשרת להגדיל את משך הזמן שכלי הטיס נשאר באוויר, ואת טווח הטיסה. תדלוק אווירי מאפשר גם להגדיל את כמות הנשק, המטען או אנשי הצוות שכלי הטיס נושא. ההגדלה המרבית של המטען מתאפשרת על ידי הקטנת כמות הדלק שכלי הטיס נושא בזמן ההמראה, והשלמת הדלק החסר בזמן שכלי הטיס כבר באוויר.\nתדלוק אווירי כרוך בעלויות גבוהות ובסיכון גדול יחסית, ומצריך התקנה של ציוד מיוחד על המטוס באופן שמונע שימוש בו למטרות אחרות. עקב כך מבוצע כיום תדלוק אווירי לצרכים צבאיים בלבד.",
    "pageid": 311587
  },
  {
    "title": "קטגוריה:חברות תעופה אמריקאיות",
    "extract": "",
    "pageid": 809598
  },
  {
    "title": "אבי אבורומי",
    "extract": "אברהים אדהם אבי אבורומי (בערבית: إبراهيم أدهم (آفي) ابورومي; נולד ב-16 בינואר 1996) הוא זמר-יוצר ושחקן ערבי-ישראלי מרקע מוסלמי שהתגייר.",
    "pageid": 2056258
  },
  {
    "title": "אדם (זמר)",
    "extract": "חיים כהן (1 במאי 1960 – 27 ביוני 2024), ידוע בשם הבמה אדם, היה זמר-יוצר ושחקן ישראלי. במרוצת השנים הוציא שבעה אלבומי אולפן, שני אוספים ושני אלבומי הופעה. הוא החל את דרכו כרקדן של יזהר כהן באירוויזיון 1985. בשנת 1987 הוציא לאור את אלבום הבכורה, \"סוד\". האלבום נבדל מהפופ המקומי של התקופה בזכות סגנון שירתו הייחודי של אדם, וקולו העמוק והמחוספס. האלבום נמכר בלמעלה מ-45,000 עותקים בחודשים הראשונים להפצתו, וכלי התקשורת בישראל גילו בזמר התעניינות רבה. אדם זכה בתואר \"זמר השנה\" של רשת ג' באותה שנה וב-1988.\nבשנת 1991 הוא השתתף לראשונה בקדם-אירוויזיון עם השיר \"יחד נעמוד\", שכתב אורי סלע על פי לחן של הנרי ברטר. הוא הגיע למקום השני, אחרי אורנה ומשה דץ ושירם \"כאן\". לאחר שנתיים ניסה את מזלו פעם נוספת עם השיר \"עד\", שנכתב והופק על ידי אהוד מנור וקובי אשרת. \"עד\" הגיע למקום השלישי, אחרי \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1999 פורסם אלבומו החמישי, \"סוד האחד\". יצירה זו הייתה שונה מאוד מקודמותיה: את מקומם של שירי פופ-דאנס, שהפכו ללהיטי מועדונים, תפסו שירים מספר הזוהר ומתורת הקבלה. האלבום לא זכה להצלחה, וסימן את תחילת ההפסקה הארוכה שלקח אדם מעולם המוזיקה. אלבומו השישי, \"רגעים קטנים\", יצא לאור לאחר 11 שנים. ארבע שנים אחר כך פורסם אלבום ההופעה הראשון שלו, \"LIVE זאפה – הלהיטים הגדולים\". בשנת 2019 הוציא את אלבום האולפן האחרון, \"גאולה\". שנה לפני מותו הועלה לשירותי הזרמת המוזיקה אלבום הופעה נוסף בשם \"לייב בגריי 2023\".\n\nאדם נולד וגדל בשם \"אדם חיים כהן\" בעיר עכו שבצפון ישראל. \"אדם\" היה שמו של אבי אמו, ואילו \"חיים\" היה שמו של סבו מצד אביו. בילדותו ראה את קרובת משפחתו רוקדת בלט, ופיתח עניין בדבר. בגיל 14 נוספה גם אהבתו לתיאטרון. הוא למד בבית הספר \"התומר\" במרכז העיר. בהמשך עבר לתיכון \"דרסקי\", הממוקם ברחוב \"אבות ובנים\" במערבה של עכו. אין בידיו תעודת בגרות מלאה. לאחר שירותו הצבאי עבר להתגורר בחיפה.\nכמה שנים אחר כך החל ללמוד ריקוד ומשחק בבית צבי, ועבר לתל אביב-יפו. תקופת לימודיו האקדמאיים נמשכה כשנה וחצי עד שהחליט לפרוש. מעברו לתל אביב התרחש במקביל לפריחה של ז'אנר הפופ בתעשיית המוזיקה בישראל, בעיקר בזכות השפעת הפופולריות של להקות כגון הסמית'ס, טוקינג הדס וקייט בוש, אשר היוו השראה ללהקות וזמרים וזמרות רבים בישראל. בריאיון משנת 1987 סיפר אדם על מעברו לתל אביב: ”בחיפה כולם מרוכזים בתוך עצמם ופחות במה שקורה סביבתם. בתל אביב נגנבים יותר על שירים, להקות ואופנות חדשות. בהתחלה דווקא לא אהבתי את תל אביב. בכל שעה פנויה נסעתי הביתה, לחיפה. לא מצאתי את העצמי גם בגלל שהייתי לבד (...). כל ערב ביליתי ב\"פינגווין\", זה היה כמו סטוץ אחד גדול. היום אני כבר לא יכול לגור בחיפה. היא נראית לי משעממת”.\n\nאדם החל לעבוד כתקליטן במועדונים, דוגמת \"הפינגווין\", \"דן\", \"מועדון התיאטרון\" ו\"דיווין\", שבאותה העת היה מקום המפגש של בני המגדר השלישי. בתחילת שנות ה-80 של המאה ה-20 הקים אדם עם רפי פרסקי להקת רוק משותפת בשם \"כתם\". הצמד הופיע במועדונים רבים באזור המרכז, דוגמת \"הפינגווין\", ואף הקליטו כמה קטעי דמו לשירים שכתבו והלחינו במכללת סאונד יואב גרא. היצירות שכתבו יחד לא התאימו למה שחיפשו חברות התקליטים באותה תקופה, ומשלא הצליחו להשיג עניין בחומרים המשותפים, הצמד התפרק. בד בבד נהג להשתתף בהפקות של הקאלט מופע הקולנוע של רוקי במועדונים באזור המרכז. אדם העריץ את הסרט, וצפה בו כ-250 פעמים. בהפקות שהעלה עם חבריו גילם את דמותו של ד\"ר פרנק נ' פורטר, מדען בעל קול בריטון, שהפך לסמל מין ברחבי העולם. המראה של הדמות אופיין בשפתיים עם אודם אדום ובוהק, איפור עיניים שחור ואפל, ביריות שחורות ונעלי עקב. הם העלו את המופע במשך כמה חודשים, עד שהסתכסכו זה עם זה והחליטו שלא לחדש את ההפקה.\nבשנת 1985 השתתף בקדם-אירוויזיון השנתי כרקדנו של יזהר כהן בשיר \"עולה עולה\". כהן דורג במקום הראשון, ונבחר לייצג את ישראל באירוויזיון 1985, שנערך בגטבורג שבשוודיה. הוא הגיע למקום החמישי בערב הגמר. בשל שביתה בנמל התעופה המקומי, נאלצה המשלחת הישראלית לנסוע לדנמרק באוטובוס, ולטוס ארצה דרך נמל התעופה קופנהגן קסטרופ. לימים תיאר אדם את הנסיעה כ\"סיוט בלהות\". הוא ישב באחד הספסלים האחוריים, וניסה להפיג את ההרגשה הרעה דרך שירה. לטענתו, באוטובוס השתררה דממה, וכולם האזינו לקולו. אילנה אביטל, שנלוותה למשלחת לצד שלמה צח, בעלה, שהיה אמרגנו ומנהלו האישי של נציג ישראל לתחרות, הסיתה את תשומת לבו של צח לנער. ”תראה איזה כוכב יש לנו פה, תראה איזה כוכב” – אמרה לבעלה. צח, שהיה מפיק מוזיקלי מצליח בישראל באותה תקופה, לקח תחת חסותו את אדם והחל את קריירת המוזיקה שלו באופן מקצועי.\n\nבשנת 1986 ניסה אדם את מזלו בצרפת, בליוויו הצמוד של צח. הוא אימץ את שם הבמה \"כריס לייף\" (\"Cris Life\"), והקליט שלושה שירים באנגלית: \"Gypsy Lady\",‏ \"Living Alone\" ו-\"No More Light\"‏. הראשון מביניהם יצא בפורמט תקליט 7 אינץ' בדנמרק תחת חברת התקליטים מגה רקורדס. הוא פורסם בפורמט זהה גם בהולנד ובגרמניה דרך אפיק רקורדס וקולומביה רקורדס בהתאמה. הבי-סייד של כל התקליטים היה \"Living Alone\". אדם החל להתראיין בתוכניות רדיו וטלוויזיה רבות ברחבי צרפת, גרמניה, הולנד ודנמרק. בווידאו קליפ ל-\"Gypsy Lady\" חיקה את הזמר דייוויד בואי, והסינגל נמכר בכמאה אלף עותקים ברחבי אירופה. על-אף הניסיון לבסס את מעמדו של אדם מעבר לים וההצלחה הנאה לה זכו הסינגלים, הוא לא נכנס לאף מצעד פזמונים ארצי. השיר \"No More Light\" הפך בגרסתו העברית ל\"אין מוצא\", שנכלל ב\"סוד\". בקליפ שלו היה אדם מעוטר בזיפים, לבוש בחולצת ג'ינס שמוטה על כתפיו וגופייה לבנה קרועה בחזה.\nלאחר תשעה חודשים החליט אדם לשוב ארצה. הוא וצח החליטו לנסות וליצור אלבום בכורה ישראלי בעברית, תוך עבודה אינטנסיבית עם מוזיקאים מובילים בישראל. חזונו של אדם היה לשנות מעט את הזמר המקומי באמצעות הדרמטיות שבו והתנועות הייחודיות שהוא משלב בהופעותיו להדגשת הרגש שבמוזיקה. צביקה פיק היווה עבורו השראה. באותה תקופה הגדירו כלי התקשורת את אדם כ\"תשובה הגברית לריטה\", שהייתה פופולרית מאוד באותה העת.\nעל אלבום הבכורה, \"סוד\", עבדו צח, אלונה קמחי, יואב גינאי, יזהר אשדות, סם סימפסון, אנתוני ג'יימס, הנרי ברטר ומיטש הילר. קמחי כתבה את כל רצועותיו, למעט הסינגל \"אין מוצא\", שנכתב על ידי גינאי, סימפסון וג'יימס. אשדות היה המפיק העיקרי של סוד. ברטר והילר הפיקו את \"קחי אותי\" ו\"אין מוצא\" בהתאמה. מתוך האלבום יצאו שישה סינגלים: \"הכרזת מלחמה\", \"סוד\", \"נוסע רחוק\", \"אין מוצא\", \"ימים ברקיע\" ו\"תמונות\". כולם זכו להצלחה רבה, ודורגו בין עשרת השירים הפותחים של המצעד השבועי ברשת ג'. האלבום עצמו נמכר בלמעלה מ-45,000 עותקים ברחבי ישראל, וקיבל תואר פלטינה. על הצלחתו זכה בפרס \"זמר השנה\" של תחנת הרדיו.\nהאלבום אופיין בצלילי פופ-רוק אלקטרוניים, שהושפעו מהמיינסטרים המקובל באירופה. סרטוני הקליפים של הסינגלים, שבמרביתם צולמו איברים חושניים שונים בגופו של אדם, כמו השפתיים, העיניים התכולות ואזור המפשעה, הביאו לאדם קהל מעריצים רחב, שכלל בעיקר נערות מתבגרות. כתוצאה מחלק מסצנות הסרטונים, שנתפסו ככוללות רמזים מיניים, הגדירו את הזמר החדש בקשת תארים, החל מ\"יפה תואר\" וכלה ב\"גבר מצ'ואיסטי הטרוסקסואלי\". ”אין שליטה על מוחות של אנשים. אני לא הומו. לא מטריד ולא מפחיד אותי מה אנשים חושבים” סיפר לעיתון \"מעריב\".\n\nלאחר ההצלחה של האלבום \"סוד\" זכה בהמשך שנת 1987 בתחרות הפסטיגל עם השיר \"לא לוקח בקלות\".\nצח ואדם פנו למוזיקאים נוספים על מנת ליצור אלבום חדש. לטובת המשימה התגייסו רחל שפירא, קורין אלאל, קמחי, אשדות, רון רוזנפלד, פיטר קינגסברי, ברוך פרידלנד, אהוד מנור, גינאי, מילר, נאוה ברוכין, שמעון ספיר, נתן כהן, דומיניק דיין ודובי קיזלשטיין. לאחר שהוקלט באולפני ד' וב' במהלך פברואר עד מאי 1988 יצא האלבום בחודש יולי, לצד חמישה סינגלים מסחריים: \"היא רוקדת לבדה\", \"מצטער\", \"שקיעה אחת\" (דואט עם תימנה בראואר), \"מכור לאהבה\" ו\"מרחוק לרחוק\". בניגוד ל\"סוד\", שבו הוצג אדם כדמות גברית חסרת רגשות, האלבום \"מרחוק לרחוק\" כלל טקסטים אינטימיים יותר על אהבה, סליחה, בדידות ונוסטלגיה.\nעל-אף השינוי באופי השירים, \"מרחוק לרחוק\" שחזר את הצלחתו של \"סוד\" כמצופה. הוא נמכר בכ-40,000 עותקים ברחבי ישראל, וזכה לקבל מהפדרציה הבין-לאומית לתעשייה הפונוגרפית תואר פלטינה. כל חמשת הסינגלים דורגו בין עשרת השירים הפותחים במצעד הפזמונים השבועי של רשת ג'. כל הסינגלים למעט מ\"רחוק לרחוק\", דורגו במצעד השנתי של רשת ג' לשנת ה'תשמ\"ח. \"מצטער\" זכה בקטגוריית \"שיר השנה\" של תחנת הרדיו, ואילו אדם קטף את תואר \"זמר השנה\" בפעם השנייה ברציפות. בדצמבר השתתף בפעם השנייה ברציפות בפסטיגל, וזכה במקום הראשון עם השיר \"אל תשכח\" (מילים: אהוד מנור; לחן ועיבוד: הנרי ברטר).\n\nבשלהי 1988 נפער קרע ביחסים בין צח לאדם. השניים החליטו להפסיק את השותפות ביניהם, ואדם פנה למתי כספי, שיפיק עבורו את אלבומו הבא. צוות יצירת אלבומו השלישי של אדם, \"חופשי\", נותר כמעט זהה. אליו הצטרפו יענקל'ה רוטבליט, מאיר גולדברג, אסתר שמיר, אלון אולארצ'יק, הראלה בר וראובן גבירץ. הוא יצא לאור בנובמבר 1989, וכלל עשר רצועות, מתוכן חמש יצאו כסינגלים: \"יש אהבה\", \"תפקיד חיי\", \"על במה\", \"עיר כסף\", ו\"איש עוד לא הכיר אותי\". \"חופשי\" לא הצליח כמו שני קודמיו; רק שני סינגלים התברגו לעשרת השירים הפותחים של מצעד הפזמונים השבועי של רשת ג'. בהתאם למסורת של אדם, נכללה גרסת כיסוי אחת באלבום לשיר עברי מוכר, \"בלדה בין כוכבים\", שבוצע במקור על ידי מרדכי (פופיק) ארנון. לטענת כספי, באותה תקופה, קהלי היעד של אדם לא הבינו את כוונתו האמיתית בשיריו ואת תוכנם. על שיתוף הפעולה ביניהם סיפר כספי כי הוא למד מאדם המון. לדבריו, היו לו שאיפות ומטרות מיוחדות באלבום הזה. הוא רצה להביא גוון אחר שלו, שמאזיניו טרם שמעו. ”העבודה ביחד הייתה מרתקת. אדם הוא איש קשה ולא ממקום רודה, הוא יודע בדיוק מה הוא רוצה לעשות” – אמר כספי. על-אף שהאלבום לא הצליח להתייצב במיינסטרים הישראלי, היה אדם מרוצה מכך שלראשונה יצר מוזיקה שלא נועדה למלא את רצונם של אחרים, אלא את רצונו האישי. בדצמבר אותה שנה השתתף וזכה בפעם השלישית ברציפות בפסטיגל בשיר \"כמו גיבור מצויר\" (מילים: אהוד מנור; לחן ועיבוד: הנרי ברטר). ניצחונו הרביעי והאחרון בפסטיבל נרשם ב-1990 עם השיר \"הנשיקה הצרפתית\", שנכתב והולחן על ידי שמרית אור ודן שאול.\nבשנת 1991 השתתף בקדם-אירוויזיון השנתי עם השיר \"יחד נעמוד\" (מילים: אורי סלע; לחן ועיבוד: הנרי ברטר). הוא הגיע למקום השני, והפסיד לאורנה ומשה דץ ושירם המשותף \"כאן\". באותה שנה פורסם אלבום האוסף הראשון של אדם, \"פעמיים ביום\". הוא כלל שירים משלושת אלבומי האולפן הראשונים שלו, וכמה שירים חדשים. השיר היחידי שנכנס למצעד הפזמונים הרשמי של ישראל הוא \"פעמיים ביום\", שהגיע למקום התשיעי, ודורג במצעד סוף השנה במקום ה-37. משנת 1992 החל לשחק בתוכנית \"פלאי קלעים\" בתפקיד עצמו. לרוב, גילם את הדמויות הראשיות ואת הנבלים בסדרה. תקופת השידור תמה שלוש שנים אחר כך.\nב-1 באפריל 1993 התחרה בשנית בקדם-אירוויזיון בשיר \"עד\" (מילים: אהוד מנור; לחן ועיבוד: קובי אושרת) והגיע למקום השלישי בתחרות, כשמעליו דורגו \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1994 יצא אלבומו הרביעי, \"הימים שאנחנו ביחד\". אדם המשיך את קו הכתיבה הבוגר שעיצב לעצמו באלבום \"חופשי\". מנהליו טענו כי הוצאת האלבום וההחלטה לא להמשיך את טיפוח דמותו כאליל נוער וכסמל מין הן \"התאבדות מקצועית\". כל השירים נחלו כישלון, למעט \"נגד הגורל\" ו\"לילות אהבה\", שזכו להצלחה מועטה. באותה שנה החל לגלם את דמותו של איש הפח במחזמר \"הקוסם!\". ב-1999 יצא האוסף השני שלו, \"אדם – האוסף\", שהופץ על גבי תקליטור כפול דרך חברת התקליטים הד ארצי. מאוחר יותר באותה שנה פורסם \"סוד האחד\", אלבום האולפן החמישי של אדם. הוא היה שונה משאר אלבומיו, כיוון שכלל שירים הלקוחים מספר הזוהר ומתורת הקבלה. בד בבד שיחק בהצגת הילדים \"בגדי המלך החדשים\" לצד חנן גולדבלט.\n\nבשנת 2000 שיחק בהצגת הילדים \"גוליבר\" לצידם של שרון צור, גדי יגיל, אורי גבריאל וקרן שמש. בתום תקופת הרצת ההפקה החליט אדם לקחת הפסקה מהקריירה המוזיקלית שלו. בשנת 2004 פרסם את גרסתו ל\"סוס מעץ\", שבוצע במקור על ידי גלרון, כסינגל שלא מתוך אלבום אולפן. ב-21 באוקטובר אותה שנה הוצגה גרסתו כמועמדת לכניסה למצעד הפזמונים השבועי של רשת ג'. בשבוע שלאחר מכן דורגה במקום השמיני. ב-18 בנובמבר עלתה לשיאה במקום הרביעי. לבסוף, ב-23 בדצמבר יצאה מטבלת הדירוג לאחר שמונה שבועות צעידה רצופה. בשנת 2006 שימש כמנהל שייט באוניות \"הנסיכה\" ו\"הדרים\". ”זו היתה עבודה עם עניין וכיף. בריחה של ארבעה וחצי חודשים למציאות אחרת. התפקיד הוא לדאוג לבידור ולעוד המון דברים. אתה מתאם בין האורחים לבין הקפטן ומנהל המלון, וזו דרגת קצין על האונייה” – סיפר אדם על התפקיד.\nבשנת 2009 החל אדם לעבוד על אלבומו השישי, \"רגעים קטנים\". במצבת הכותבים נמנו יוני זיכהולץ, חמוטל בן זאב, אורן לב וחיים קינן. לטובת ההפקה חידש אדם את קשריו עם צח. ההקלטה בוצעה על ידי אליעד רמון באולפני גל-קול. את תהליך המאסטרינג עשה סידני טולדנו באולפני מאסטר דיסק. האלבום המלא יצא ב-11 בפברואר 2010 דרך חברת התקליטים פליי רקורדס, והוא כלל עשר רצועות, מתוכן שתיים יצאו כסינגלים: \"חורף\" ו\"סניוריטה\". השיר האחרון, \"בית\", הוקדש לאמו של אדם, חוה. באותה שנה יצא לאקרנים סרט דוקמנטרי אודותיו, \"חיים ואדם\". הוא בוים על ידי מירי פרלמן, וצולם במשך חמש שנים. מוטיב הסרט היו שתי הדמויות המרכזיות בחייו, \"אדם\" ו\"חיים כהן\".\nבמאי 2011 השתתף בתוכנית \"היכל התהילה\", ששודרה בערוץ 24. בסיומה הגיע למקום החמישי, כשמעליו דורגו אבי טולדנו, רוחמה רז, מייקל הרפז ובני אלבז. לאחר כשנתיים הוציא את \"הדברים הכי פשוטים\" כסינגל שלא מתוך אלבום. הוא דורג במקום השמיני במצעד הפזמונים השבועי של רשת ג', ונחשב להצלחתו הראשונה של אדם מאז אלבומו רביעי. בשנת 2014 ערך הופעה ב\"זאפה הרצליה\", שצולמה והופקה לאלבום הופעה בשם \"LIVE זאפה – הלהיטים הגדולים\". אדם ביצע את מיטב להיטיו, כמו \"אין מוצא\", \"סוד\", \"שקיעה אחת\", \"היא רוקדת לבדה\" ו\"מצטער\". בהופעה ביצע שיר חדש בשם \"מחר יהיה שקט\", שהגיע למקום החמישי במצעד השבועי של המוביל הארצי.\nב-2017 דיבב את בלתזר בראט, הנבל הראשי, בסרט \"גנוב על העולם\". במאי 2018, לאחר שהות ארוכה בבית חולים, פרסם אדם את הסינגל \"בסוף כולם רוצים אהבה\". בחנוכה של אותה שנה גילם את איש הפח בהצגה הקוסם מארץ עוץ. ב-11 במרץ 2019 יצא אלבומו השביעי והאחרון, \"גאולה\". הוא הושק במסיבה חגיגית במרכז ענב לתרבות ב-9 במרץ. יוסי חרסונסקי שיבח את אדם על הפקת ויצירת \"גאולה\", ואף העניק לו ארבע וחצי כוכבי זהב מתוך חמישה באתרו. גם תימורה לסינגר מ\"גלובס\" אהבה את האלבום, וכינתה אותו כ\"אלבום החזרה של אדם לחיים\". בחודשים יוני–יולי באותה השנה, שיחק במחזמר \"לזרוס\". בשנת 2020 השתתף בפסטיגל בפעם השישית. ב-2022 הוציא את הסינגלים \"הכוס הכחולה\" (גרסת כיסוי לשירו של עברי לידר), \"סוס מעץ\" (גרסה חדשה עם סי היימן), \"זו דרכו של הסתיו (באפריל או במאי)\" (דואט עם יאיר רוזנבלום), \"זה הזמן לניסים\" ו\"נתנה תוקף\". בשנה שלאחר מכן ערך הופעה במועדון הגריי, שב-2024 עלתה לשירותי הזרמת המוזיקה כאלבום הופעה בשם \"לייב בגריי 2023\". הוא אירח שם את סי היימן, רון רוזנפלד ומייקל הרפז.\n\nבתחילת הקריירה המוזיקלית שלו מותג אדם כסמל מין. שלמה צח, שהיה אמרגנו של אדם בשנותיו הראשונות כמוזיקאי, החליט להשתמש בקמפיין פרסום מסיבי, שהפך את הזמר למוקד התעניינות רב מצד כלי התקשורת. הושקו קווי מוצרים על שמו, הכוללים חולצות, כרזות, קלטות וידאו ואף נעליים ממותגות בדמותו בשם \"נעלי אדם\". מסעות הפרסום שלו כללו קדימונים לסרטים בקולנוע, תמונות בשלטי חוצות עצומים, כתבות בשערי מגזינים בישראל והשמעות רבות בתחנות הרדיו המקומיות. ב-6 ביולי 1988 פרסם ירון פריד בשבועון \"כותרת ראשית\" כתבה הסוקרת את אפיונו של אדם כמוצר מסחרי. הוא טען כי ההפקות הגרנדיוזיות שנעשו בהופעותיו דאגו לצמיחת המוניטין שלו בקרב נערים ונערות. לעיתים, כתב, אדם היה נחטף למאחורי הקלעים על ידי מעריצה, וחוזר אחרי כמה דקות. לאחר כל הופעה היה זורק את סרט הזיעה שלו לקהל. במקרים רבים הוצת ריב אלים בין מעריציו. יוסי חרסונסקי לא התחבר לדמות החדשה שפיתחו צח ואדם. במוסף ביקורת המוזיקה שלו אפיין את אדם כ\"בייבי פייס [פנים צעירות] בעל קול חצץ, אנרגיה גרונית (...), הבעה חסרת גוונים (...), חצי תשובה ליורופופ ורבע תשובה לברוס ספרינגסטין\". אריאל זילבר צידד בהשוואתו של אדם לספרינגסטין, וטען שאדם הוא זמר טוב, בעל חינניות ואמת.\nמבקרי המוזיקה בישראל לא חיבבו את אדם, הן כמבצע והן כאישיות, חרף הצלחתו המסחרית וקהל המעריצים הענק שחג סביבו. תפסו אותו כאדם רדוד ושטחי, שמבצע שירים ללא משמעות עמוקה. ב-2 באוקטובר 1987 פרסם יובל לוי את כתבתו במסוף התקליטים של השבועון \"כל העיר\". לטענתו, המבקרים הישראליים חשבו שאדם הוא שחזור לא מוצלח של צביקה פיק. לאורך הקריירה שלו לא חסך אדם את ביקורתו כלפיהם. בריאיון לעיתון \"חדשות\" סיפר: ”כל מבקרי המוזיקה הם מוזיקאים מתוסכלים (...). בהתחלה התייחסתי לכל ההתקפות בבאסה אמיתית (...). אם הם נהנים מהכסח [בלאגן] הזה, אני טוב מכדי לקלקל להם את ההנאה. אני יכול רק לנסות לשכנע אותם בטעותם, למרות שאני בטוח, למשל, שאת התקליט הבא שלי יהיו מי שיקטלו עוד לפני שישמעו אותו בכלל”.\nבאלבום \"חופשי\" ולאחריו החליט אדם לפנות לקהל מבוגר יותר. בנקודה זו החלה דעיכת הקריירה המוזיקלית שלו. מסעות הפרסום הפכו לקטנים יותר ומרבית שיריו לא נכנסו למצעד הפזמונים השבועי של רשת ג'. שני אלבומיו האחרונים תוארו כ\"קלאסיקה, שתיזכר למשך דורות\".\n\nעל-אף הקריירה הקצרה של אדם, הוא הפך לדמות מוכרת במוזיקה הישראלית. לאחר מותו ספדו לו מיטב אישי התרבות במדינה. דנה אינטרנשיונל כתבה בחשבון האינסטגרם שלה כי גם היא נמנתה בין מעריצותיו והוסיפה שהוא היה דבר מיוחד וחדשני בישראל, ולא היה דבר כמותו לפניו. דפנה דקל, שהופיעה עם אדם ב\"פלאי קלעים\", סיפרה שהוא היה חבר נהדר, אכפתי ורגיש. ירדנה ארזי כתבה שהוא \"נולד לבמה\" והיה זמר נשמה רגיש וכריזמטי, שחקן מוכשר ופרפורמר שמסוגל לסחוף כל קהל. רן דנקר סיפר שכשהיה ילד נהג לשמוע את שיריו של אדם, שהיו פסקול ילדותו. צח ארגן לזכרו מופע מחווה שעתיד להתקיים בשלהי יולי 2024 עם כמה אמנים נוספים.\nלאחר מתקפת הפתע על ישראל ב-7 באוקטובר 2023 הצטרף הזמר למטה משפחות החטופים, והופיע כמעט בכל התאגדות שלו בכיכר החטופים והנעדרים. בצוואתו תרם את קרניות עיניו ואת כל ההכנסות מהמופעים שיוקמו לזכרו למטה. הודעה רשמית מטעם הארגון יצאה לאחר מותו: ”מטה משפחות החטופים מרכין ראש בצער רב על לכתו בטרם עת של הזמר אדם, אשר ליווה את המשפחות במאבק להשבת החטופים. גם ברגעיו האחרונים חשב על 120 החטופים והחטופות. תודה, אדם. נוח על משכבך בשלום”. שר התרבות, מיקי זוהר, ספד לו וכתב ברשתות החברתיות כי הוא היה מוזיקאי פורץ דרך. יאיר לפיד, יושב ראש האופוזיציה, הקדיש לו את שירו של זילבר, \"ברוש\", ומסר את תנחומיו למשפחתו.\n\nאמו של אדם, חוה, סבלה ממאניה דפרסיה. בשנת 2010 חשף בסרט הדוקומנטרי אודותיו \"חיים ואדם\" כי הוא היה עד למספר התקפי זעם, כעס ודיכאון שהיו לה לאורך ילדותו ולכמה ניסיונות התאבדות. בגיל 8 מצא עצמו במרכז ריב בין הוריו. בלהט הרגע שלפה אמו סכין, דקרה את אביו בבטנו, ופצעה אותו. לאחר מכן אושפזה מספר פעמים במחלקה סגורה בבית חולים פסיכיאטרי. עוד הוסיף בשיחה עם הבמאית מירי פרלמן כי הוא מחק מזיכרונו את כל ילדותו עד גיל 12, ורק משנה זו החל להתעצב כאישיות באופן עצמאי. אדם הוא דור שני לניצולי שואה. חוה הייתה בגטו בעיירה נידחת בהונגריה. לטענתו, הזוועות שחוותה באותה תקופה פיתחו אצלה את המחלה הנפשית.\nבשנת 1981 התחתן אדם עם מיכל בת-שבע דנינו (לימים, רעייתו של שולי רנד), אך הם התגרשו תשעה חודשים מאוחר יותר. באוקטובר 2007 יצא אדם מהארון. לאחר מותו, חשף המפיק שמעון שירזי כי היו בעבר בני זוג במשך 8 שנים.\nאדם היה בעליהם של שני בתי קפה בשם \"אדמ'ס\" – האחד בתל אביב והשני בהרצליה פיתוח, בהם הופיעו אמנים צעירים, ולעיתים נהג להופיע בעצמו.\nבספטמבר 2017 הגיע לבית החולים איכילוב לניתוח להוצאת כיס המרה. הניתוח הסתבך, והוביל לדלקת בלבלב והיא גרמה לפגיעה באיברים סמוכים. ב-2 בינואר 2018, נודע שחלה החמרה במצבו והוא הועבר לטיפול נמרץ כירורגי. ב-8 בפברואר 2018 שוחרר מבית החולים.\nאדם שהיה מעשן כבד, לקה ב-COPD ובהמשך אובחן כחולה בסרטן הריאות. הוא בישר זאת למעריציו במאי 2023. נפטר ממחלתו ב-27 ביוני 2024. נקבר בבית הקברות שדה יהושע בחיפה. ביום פטירתו הוקרן ברשת 13 הסרט \"בלדה לחיים\", שעוקב אחר מצב בריאותו של אדם מ-2018.\n\n ערך מורחב – דיסקוגרפיה של אדם\n\n1987: סוד\n1988: מרחוק לרחוק\n1989: חופשי\n1994: הימים שאנחנו ביחד\n1999: סוד האחד\n2010: רגעים קטנים\n2019: גאולה\n\n1991: פעמיים ביום\n1999: אדם – האוסף\n\n2014: LIVE זאפה – הלהיטים הגדולים\n2024: לייב בגריי 2023\n\n אדם, ברשת החברתית פייסבוק\nאדם, במיזם \"אישים\" לתיעוד היצירה הישראלית\nאדם, באתר שירונט\n אדם, באתר MusicBrainz (באנגלית)\n אדם, באתר Discogs (באנגלית)\nאדם, באתר Tab4u\nאדם, באתר סטריאו ומונו\nאדם, דף שער בספרייה הלאומית\nאדם, באתר MOOMA (בארכיון האינטרנט)\nיונתן אסתרקין, אדם מחפש משמעות: ריאיון עם הזמר אדם, באתר nrg‏, 3 באפריל 2011\nחן לב, \"אם אין לך קהל, אתה לא קיים\": אדם בדרך לסיבוב הופעות, באתר nrg‏, 20 בספטמבר 2011\nעמית קוטלר, אדם בהופעה: נוסע רחוק, נשאר קרוב, באתר ynet, 24 בדצמבר 2013\nדודי פטימר, ‏הצגת בכורה: 30 שנה אחרי שיצא האלבום, אדם מגלה לנו את הסוד, באתר מעריב אונליין, 17 בדצמבר 2016\n עמי פרידמן, אדם: \"המעריצות מפעם מתנצלות בפניי היום\", באתר ynet, 18 ביולי 2017\nשגיא בן נון‏, הסטירות, המחלה והתשוקה לחיים: אדם מדבר על השנה הקשה בחייו. ריאיון, באתר וואלה‏, 23 באוגוסט 2018\nבר זגה, אדם: \"לא הייתי בארון אף פעם, אפילו לא דקה אחת בחיים שלי\", באתר ynet, 17 במרץ 2022",
    "pageid": 107997
  },
  {
    "title": "אורי אלון (יזם היי-טק)",
    "extract": "אוֹרי אלון הוא יזם סדרתי ואיש עסקים ישראלי-אמריקאי-אוסטרלי, דוקטור למדעי המחשב. מייסד ויושב ראש חברת קומפאס. אלון הוא אחד האנשים העשירים בישראל, הונו האישי מוערך בכ-747 מיליון דולר.",
    "pageid": 1173480
  },
  {
    "title": "אירינה פאריון",
    "extract": "אירינה דמיטרייבנה פאריון (באוקראינית: Ірина Дмитрівна Фаріон;‏ 29 באפריל 1964 – 19 ביולי 2024) הייתה פוליטיקאית אוקראינית. הייתה חברת הראדה העליונה של הכינוס השביעי.",
    "pageid": 2224220
  },
  {
    "title": "בדר א-דין אל-חות'י",
    "extract": "בדר א-דין אל-חות'י (בערבית: بدرالدين الحوثي; 3 בנובמבר 1926 – 25 בנובמבר 2010) היה פוליטיקאי תימני וחוקר אסלאם. הוא שימש כמנהיג הרוחני של ארגון הטרור התימני חות'ים ושימש כמנהיגו לתקופה קצרה ב-2004.",
    "pageid": 2270753
  },
  {
    "title": "בואינג 707",
    "extract": "בואינג 707 הוא מטוס נוסעים מסחרי צר-גוף בעל ארבעה מנועים, שפותח בחברת בואינג בשנות ה-50 של המאה ה-20. שם הדגם מבוטא בצורה פופולרית \"שבע-אפס-שבע\". פאן אמריקן וורלד איירווייז החלה להפעיל את השירות המסחרי הראשון באמצעות דגם זה לפריז החל ב-26 באוקטובר 1958. בואינג סיפקה 1,010 יחידות של מטוס ה-707, ובכלל זה גם מדגם קטן ומהיר יותר שנקרא בואינג 720. אף על פי שהמטוס לא היה מטוס הנוסעים הסילוני המסחרי הראשון, ה-707 היה בין מטוסי הסילון הראשונים שזכו להצלחה מסחרית. מטוס זה הפך לכלי התובלה העיקרי להובלת נוסעים מסחרית בשנות ה-60, ונותר נפוץ גם לאורך שנות ה-70 של המאה ה-20. מטוס זה נתפס אצל רבים כמטוס שהוביל לתקופה הסילונית. מטוס הבואינג 707 הפך את בואינג לאחת מיצרניות מטוסי הנוסעים העיקריות והיה המטוס הראשון בסדרת ה-7x7 של החברה.",
    "pageid": 63744
  },
  {
    "title": "בלעם בן בעור",
    "extract": "בִּלְעָם בֶּן בְּעוֹר הוא דמות מקראית שסיפורה מופיע בתורה, בספר במדבר, ומאוחר יותר נזכר בספר דברים. בלעם מתואר כנביא שניסה לקלל ונמצא מברך את עם ישראל בהיותם במדבר טרם כניסתם לארץ. בספר יהושע הוא נקרא גם קוסם.\nב-1968 התגלתה עדות חוץ מקראית (מהמאה ה-9 לפנה\"ס-המאה ה-8 לפנה\"ס) על בלעם בן בעור, הידועה כ\"כתובת בלעם\".\n\nעל פי המסופר בפרשת בלק שבספר במדבר, בלק בן ציפור מלך מואב התיירא מעם ישראל שעלה מארץ מצרים, ולכן שלח את זקני מואב ומדין אל בלעם שגר בארם נהריים ביישוב פתור על נהר פרת, (במדבר, כ\"ב, ה'), שישכרו אותו לקלל את עם ישראל. הזקנים מגיעים לבלעם ומציעים לו את הצעתם ובלעם מתלבט. בהתחלה נאמר לו על ידי האלוהים שנגלה אליו בחלום, שהוא לא יוכל לקלל את עם ישראל \"כי ברוך הוא\", ובהמשך, בהסכמת אלוהים מתאפשר לו ללכת, ובתנאי שאת אשר ישים אלוהים בפיו אותו ידבר. בלעם מסכים להצעה ונפגש עם בלק בגבול מואב ליד נחל ארנון.\nלפי רש\"י, לבלעם הייתה הצלחה קודמת. כאשר הכתוב מספר: ”עַל כֵּן יֹאמְרוּ הַמֹּשְׁלִים: בֹּאוּ חֶשְׁבּוֹן, תִּבָּנֶה וְתִכּוֹנֵן עִיר סִיחוֹן.” (במדבר, כ\"א, כ\"ז) אומר רש\"י: \"באו חשבון\" - שלא היה יכול סיחון לכבשה (את מואב) והלך ושכר את בלעם לקללו וזה שאמר לו בלק: כי ידעתי את אשר תברך מבורך (כ\"ב, ו').\nבדרכו אל בלק, מתייצב מלאך בדרך לעומת בלעם מספר פעמים עד שגורם לרביצת האתון עליה רכב. בלעם מכה את האתון, וזו פותחת את פיה בדרך פלא ומתווכחת עמו. המלאך חוזר ומתרה בבלעם לומר אך ורק את דברי האלהים.\nלאחר המפגש לוקח בלק את בלעם לבמות בעל, שהוא הר גבוה, שממנו אפשר לראות את מחנה ישראל. ולאחר שבנה שבעה מזבחות והקריב בכל מזבח פר ואיל, הוא מנסה לקללם אבל לא מצליח (שם, פרק כ\"ג, פסוקים א'–י\"ב). בפעם השנייה הוא חוזר על התהליך מפסגת שדה צופים וגם משם אינו מצליח לקלל, אמר, \"לא אִ֥ישׁ אֵל֙ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַעֲשֶׂ֔ה וְדִבֶּ֖ר וְלֹ֥א יְקִימֶֽנָּה. הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃.\" (במדבר, כ\"ג, י\"ט)\nבפעם השלישית הוא הולך למקום הקרוי ראש הפעור הנשקף אל פני הישימון, חוזר על התהליך ושוב מברך את ישראל. במקום לקללם אמר \"מַה־טֹּ֥בוּ אֹהָלֶ֖יךָ יַעֲקֹ֑ב מִשְׁכְּנֹתֶ֖יךָ יִשְׂרָאֵֽל׃ ... כָּרַ֨ע שָׁכַ֧ב כַּאֲרִ֛י וּכְלָבִ֖יא מִ֣י יְקִימֶ֑נּוּ מְבָרְכֶ֣יךָ בָר֔וּךְ וְאֹרְרֶ֖יךָ אָרֽוּר׃\" (שם, פרק כ\"ד, פסוקים א'–כ\"ה).\nבלעם מתאר את עצמו באופן הבא:\n\nבפעם הזאת, בלק לא מתאפק, סופק את כפיו, כועס עליו ומגרשו מעליו \"וְעַתָּה בְּרַח לְךָ אֶל מְקוֹמֶךָ, אָמַרְתִּי כַּבֵּד אֲכַבֶּדְךָ, וְהִנֵּה מְנָעֲךָ ה' מִכָּבוֹד:\"\nלאחר שסיים את נבואותיו ולא הצליח במשימתו, הוא חוזר לעירו בבושת פנים, ולפי חלק מהפרשנויות הוא נותן עצה להחטיא את עם ישראל באמצעות פיתויָן של בנות מואב ומדין, שישדלו את ישראל לעבוד את בעל פעור, האל האזורי של המקום שבו הם נמצאים. פרשנות זו לא מופיעה בסיפור העוסק בו, והיא נחשפת מדברי משה בפרשה הבאה: ”הֵן הֵנָּה הָיוּ לִבְנֵי יִשְׂרָאֵל, בִּדְבַר בִּלְעָם לִמְסָר מַעַל בַּה', עַל דְּבַר פְּעוֹר, וַתְּהִי הַמַּגֵּפָה בַּעֲדַת ה':” (ספר במדבר, פרק ל\"א, פסוק ט\"ז). ואכן ישראל נוהים אחרי בנות מואב ואחר עבודת בעל פעור, ונענשים בעונש כבד. ”וַיֵּשֶׁב יִשְׂרָאֵל בַּשִּׁטִּים וַיָּחֶל הָעָם לִזְנוֹת אֶל בְּנוֹת מוֹאָב: וַתִּקְרֶאןָ לָעָם לְזִבְחֵי אֱלֹהֵיהֶן וַיֹּאכַל הָעָם וַיִּשְׁתַּחֲווּ לֵאלֹהֵיהֶן: וַיִּצָּמֶד יִשְׂרָאֵל לְבַעַל פְּעוֹר וַיִּחַר אַף ה' בְּיִשְׂרָאֵל... וַיִּהְיוּ הַמֵּתִים בַּמַּגֵּפָה אַרְבָּעָה וְעֶשְׂרִים אָלֶף:” (ספר במדבר, פרק כ\"ה, פסוקים א'–ג', פסוק ט')\nבגלל שכירת בלעם לקלל את ישראל, המקרא מכריז איבה מוחלטת על מואב. עוד מתואר שם שקללתו המאגית רבת-העוצמה של בלעם הייתה עלולה להצליח, ולעשות שמות בישראל, אילולא חסד אלוהי מיוחד, שה' עושה עם ישראל. ”לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי... וַאֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלֲלֶךָּ, וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ:” (ספר דברים, פרק כ\"ג, פסוקים ד'–ו') התערבות אלוהית זו שנעשית לפנים משורת הדין, מוזכרת בעוד כמה מקומות בתנ\"ך, ביהושע, (פרק כ\"ד, פסוק י') במיכה, (פרק ו', פסוק ה') ובספר נחמיה (פרק י\"ג, פסוק ב').\nסופו של בלעם היה שישראל הרגו אותו במלחמת מדין כמתואר בספר במדבר (פרק ל\"א, פסוק ח'), וכמתואר בספר יהושע: ”וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב אֶל חַלְלֵיהֶם:” (יהושע, י\"ג, כ\"ב)\n\nבין השליחים לבלעם נמצאים גם זקני מדין. לאחר כישלון הקללות של בלעם מסופר שבנות מואב פיתו את בני ישראל בעצת בלעם, ובתוך סיפור זה מסופר שפנחס הרג את זמרי בן סלוא שזנה עם כזבי בת צור המדיינית. כן מסופר שבלעם נהרג במלחמת מדין.\nנראה שמדין ומואב שיתפו פעולה במישור הצבאי וגם במישור הדתי - מאגי. מקום ישיבתם של המדיינים מאפשר לשני המחנות הללו לתקוף את ישראל משני צדדים. מדין מצפון ומואב מדרום.\nמשום כך בני ישראל מצווים גם על מדיין: ”צרור את המדיינים” (במדבר, כ\"ה, י\"ז). יש המסיקים מכך שבלעם היה מדייני.\n\nאלחנן פרינץ מוכיח מהפסוקים כי בלעם היה רודף בצע. תכונה זו מסבירה את מעשיו. תחילה, נתן לבלק תשובה שלילית ורק לאחר שבלק שלח שליחים יותר מכובדים והציע לו סכום רב יותר של כסף בלעם הסכים. בנוסף, בלעם הלך עם שליחי בלק למרות שאלוהים אמר לו שהוא ידבר במקומו. בלעם הלך בתקווה שהוא יוכל לשנות את דעתו של אלוהים כדי שהוא יוכל לקבל את הכסף והזהב שהבטיח לו בלק אך בלי להצטרך לקלל את עם ישראל. בלעם חושב שמשמעות השליחות שלו היא השכר והכסף הרב שיקבל בלעם מבלק. הוא מסכים ללכת לעם ישראל למרות שיודע בליבו שבסוף לא יוכל לקלל את עם ישראל, מכיוון שאלוהים הוא זה שמדבר. אך הוא מקווה שאלוהים ישנה את דעתו, כך שבסוף הוא יוכל לקלל אותם על מנת לקבל את השכר הרב. על כך אלוהים כועס.\n\nהרש\"ר הירש, טוען בפרשנותו לספר במדבר, פרק כ\"ב, פסוק כ\"א כי סוג אמונתו של בלעם באלוהים היא האמונה שישנו ניתוק בין הבורא לבריאה. כלומר, שאלוהים קיים אך אינו יודע את ההתרחשויות הקורות בין אדם לחברו, ולכן אינה קיימת דרישה מן האדם להתנהגות ערכית כלפי בני אדם אחרים. אמונתו של בלעם מסבירה את התנהגותו - התעלמותו מכוונת מאלוהים והליכה עם שליחי בלק. לדעת הרב הירש, זו הסיבה שהאמין בלעם שיוכל לשנות את דעתו של אלוהים על ידי קסמים ומעשי \"נחשים\".\n\nחז\"ל מנו את בלעם בין שבעת נביאי אומות העולם, וסברו שמדרגת נבואתו הייתה קרובה למדרגת נבואתו של משה רבנו על סמך פרשנות הפסוק \"לא קם נביא עוד בישראל כמשה - בישראל לא קם, אבל באומות העולם קם ומאן הוא? בלעם\". יש מדרשים הטוענים אף שהיה גדול בכמה דברים ממשה רבינו. (תדבא\"ר כ\"ח, במדבר רבה י\"ד כ'). בתלמוד הוא מתואר כמי שיכול לכוון לשבריר השנייה שבו הקב\"ה כועס ובמסכת אבות מציינים אותו כאנטיתזה לאברהם אבינו, בעל אופי רע: קנאי, יהיר וחומרני. לעומת הגישה הדיכוטומית במדרשים לגבי גדלותו של בלעם, בספר הזוהר היחס אליו בעיקר שלילי. כך הוא מדומה לשרף עצים המתערב באפרסמון בעת חטיבתם, ונאמר עליו שמשתמש בכתרים תחתונים לא קדושים, לעומת משה שמשתמש בכתר של המלך העליון. (זוהר שמות, פרשת בלק) עוד הוא מתואר כמי שכוחו גדול בעיקר בכישוף, בשל היותו בעל מום ושתום עין.\nבתלמוד מתוארים דבריו של מין אחד לרבי חנינא, כי ראה ב\"פנקסיה דבלעם\" שבלעם מת בגיל 33 על ידי \"פנחס ליסטאה\". יש הטוענים לקשר בין דמותו של בלעם לבין דמותו של ישו בעולמם של חז\"ל, בנקודת הגיל, ובנקודות נוספות בתלמוד. בעקבות זאת, מפרש אברהם גייגר ש\"פנחס ליסטאה\" (השודד) הכוונה היא לפונטיוס פילטוס, ו\"פנקסיה דבלעם\" (ספרו של בלעם) הכוונה היא לאוונגליון - ספרי הבשורות המהווים את החלק המרכזי של הברית החדשה.\nבגמרא מסכת סוטה נאמר שבלעם היה אחד מהיועצים של פרעה, כך נאמר על הפסוק מספר שמות, א', י' \"הבה נתחכמה לו\" - : \"שלושה היו באותה עצה – בלעם, יתרו ואיוב. בלעם שיעץ נהרג, איוב ששתק התייסר, יתרו שברח בניו מיושבי לשכת הגזית\" – פרשן המקרא חזקוני סבור כי מדובר בבלעם אחר, סבו של בלעם שקלל, כיישוב לסתירת גיל מותו של בלעם. רש\"י בפירושו לסנהדרין שם כתב ששני בעלי המאמרים חולקים ביניהם מה היה גילו של בלעם, וממילא אם בלעם אכן השתתף בעצת פרעה.\nבמספר מקומות בתלמוד הבבלי מוזכר סיפור לפיו טרם גיורו העלה אונקלוס אחיינו של טיטוס באוב את בלעם ושאל אותו אודות היחס לישראל בעולם האמת. בלעם סיפר לו כי ישראל חשובים שם, אך פקד עליו שלא לדרוש בשלומם וטובתם (כפי שהצטוו ישראל עצמם אודות מואב). לשאלת אונקלוס כיצד נענש בלעם על שעולל לישראל, ענה לו כי נידון בשכבת זרע רותחת. רש\"י במקום מסביר כי עונש זה ניתן לו \"מדה כנגד מדה, שבעצתו התחיל העם לזנות אל בנות מואב\".\nאור החיים כותב בשם המקובלים: \"כי נפשו של בלעם באה (התגלגלה) בחמורו של רבי פנחס בן יאיר וזה יורה שנתקן באחריתו\".\nרבי צדוק הכהן מלובלין ביאר כי בלעם השיג את כוח החוצפה, ובעקבתא דמשיחא יבוא כוח זה לידי מימוש.\n\nחז\"ל פירשו את גזרון שמו של בלעם: \"בלע - עם\" או \"בלה - עם\" כלומר טורף עם או מבלבל עם. למחקר המקראי אין תשובה חד משמעית לשאלה בדבר משמעות השם. לפי סברה אחת זו וריאציה על השם \"בלע\" המוכר מהמקרא, ולמעשה \"בלע בן בעור\" מופיע ראשון ברשימת מלכי אדום הנזכרת במקרא, רשימה שעל משמעותה נחלקו החוקרים. לפי סברה אחרת, זהו קיצור לצירוף יבל+עם, כלומר האל הקרוב לשבט, מרבה את השבט או את יבול האדמה, בדומה לשם המקום \"יבלעם\".\n\nבתלמוד הבבלי מזוהה לבן הארמי עם בלעם בן בעור, או עם בעור – אביו של בלעם. דברי הגמרא, \"בן בעור\" – שבא על בעירו, מתייחסים לכאורה לבלעם עצמו, שכן אגדות חז\"ל מלמדות על כך שבלעם נהג לשכב עם אתונו; ולפי זה המשך הגמרא \"הוא בעור הוא כושן רשעתים הוא לבן הארמי\" מתייחס לבלעם עצמו. בתרגום יונתן לתורה מזוהה גם כן בלעם עם לבן. ואולם רש\"י בפירושו על התלמוד מזהה את בעור, אביו של בלעם, כלבן.\nבתרגום רב יוסף על הספר דברי הימים, מזוהה בלעם כלבן, וכ\"בלע בן בעור\", אחד משמונת מלכי אדום. עם זה, בבמדבר רבה מתואר בלע בן בעור כצאצא של אדום (עשו). ייחוס זה של בלע בן בעור כצאצא של עשו מקשה על הטענה שבלעם בן בעור הוא בלע בן בעור (משום שבלעם ולבן היו ארמיים, ולא אדומי). כמו כן סותר הייחוס את הזיהוי כלבן הארמי, שכן לבן היה דודו של עשו, ולא ייתכן שהיה מצאצאיו.\nרבי אברהם בן עזרא, בפירוש האבן עזרא על התורה, שולל את הזיהוי של לבן כבלעם בן בעור או כבלע בן בעור, ומשער שהכוונה בדברי חז\"ל היא הדמיה של הדמויות ולא זיהוין.\n\nבספרות המדרשית מתואר בלעם כחוזה את הופעתו של אדם שייחס את עצמו לאל, והוא מתנבא על אובדנו.\n\nבמסכת סנהדרין מצוטט מין אחד שסיפר לרב חנינא ”לדידי חזי לי פנקסיה דבלעם (אני עצמי ראיתי את ספרו של בלעם) והוה כתיב ביה (והיה כתוב בו) בר תלתין ותלת שנין בלעם חגירא כד קטיל יתיה פנחס ליסטאה (בן שלושים ושלוש שנה שנים היה בלעם החיגר כאשר הרג אותו פנחס השודד)” (תלמוד בבלי, מסכת סנהדרין, דף ק\"ו, עמוד ב'). ראו לעיל הסבר מאמר זה.\nבפסקה תלמודית אחרת נאמר: ”משה כתב ספרו ופרשת בלעם” (תלמוד בבלי, מסכת בבא בתרא, דף י\"ד, עמוד ב'). היו מן הראשונים שפירשו שהכוונה אינה לפרשה המקראית המובאת בספר במדבר, אלא לספר אודות בלעם שייתכן שהיה קיים בעבר, כמו ספר הישר וספרים נוספים המוזכרים במקרא כספרים שעליהם התבסס הכותב המקראי; כך כתבו הריטב\"א ועוד במסכת בבא בתרא שם, וכן מבואר בדרשות אבן שועיב בפרשת בלק. אחריהם הביעו דעה זו חכמים נוספים כמו רבי מנחם ציוני ורבי ישעיה הלוי הורוביץ בעל השל\"ה. השערה דומה העלה לאחרונה זאב ח. ארליך (ז'אבו).\n\n ערך מורחב – כתובת בלעם\nעדות חוץ מקראית על בלעם בן בעור התגלתה בתל דיר עלא שבירדן ב-1968. דיר עלא מזוהה עם סוכות המקראית, והכתובת נמצאה באתר מקדשי המתוארך לשנים: 880–760 לפנה\"ס - מאות שנים לאחר הזמן שבו חי בלעם לפי המקרא. כתובת בלעם, שנכתבה על גבי טיח בדיו אדום ושחור, פותחת במילים: \"בלעם בר בער [=בן בעור] אש חזה אלהן [=איש חוזה אלוהים, כלומר נביא]\". בכתובת מתואר בלעם כנביא אפוקליפטי החוזה את אחרית הימים, ומזהיר מפני הרעה המתקרבת, דבר המתקשר לנבואותיו במקרא.\n\nבארו (בבלי)\nכתובת בלעם\n\nתמר אלכסנדר, \"המכשף בלעם על פי מדרש מעם לועז\", בתוך: הגר סלמון ואביגדור שנאן (עורכים), מרקמים - תרבות, ספרות, פולקלור, לגלית חזן-רוקם, האוניברסיטה העברית בירושלים, 2013, עמ' 211–224. (המאמר זמין לצפייה במאגר JSTOR לאחר הרשמה)\nהרב ישראל דנדרוביץ, אתה נותן לי כל כסף וזהב שבעולם (על נפשו הרחבה של בלעם), בתוך: ספר הנחמדים מזהב, ערד תש\"ע, פרק יד, עמודים: 223-232.\nפרשת בלעם: עולם התנ\"ך - במדבר, עורכים: יצחק אבישור ויעקב מילגרום. הוצאת: דברי הימים הוצאה לאור בע\"מ, 1997, עמ' 136 - 152.\nמות בלעם: סיפור עוקב סיפור, אנציקלופדיה של הסיפור היהודי, כרך ד' עמ' 9–34\n\nבלעם בן בעור, באתר אנציקלופדיה בריטניקה (באנגלית)\n\"בלעם\" באתר הספרייה הווירטואלית של המרכז לטכנולוגיה חינוכית.\nאלי אשד, בלעם: הספר האבוד - הספרים האבודים של התנ\"ך מגזין אימגו, 13 בספטמבר 2009.\nד\"ר רפאל ירחי, בלעם - מקוסם אלילי לנביא ישראלי (אורכב 12.06.2009 בארכיון Wayback Machine), אוניברסיטת בר-אילן, הפקולטה למדעי היהדות, י\"ז בתמוז, תשס\"ד.\n\"ספר בלעם ברבער\",\n- בתוכנית סיפור מההפטרה \n בלעם (אישיות מקראית), דף שער בספרייה הלאומית",
    "pageid": 32886
  },
  {
    "title": "בנגלדש",
    "extract": "הרפובליקה העממית של בנגלדש (בבנגלית: গনপ্রজাতন্ত্রী বাংলাদেশ, ‏‏?‏) היא מדינה מוסלמית בדרום יבשת אסיה, השוכנת לחופו הצפוני של מפרץ בנגל, במזרח האזור שנודע בעבר בשם \"בנגל\". לבנגלדש גבול יבשתי עם הודו ועם מיאנמר, והיא קרובה גם לסין, לנפאל ולבהוטן. משמעות השם \"בנגלדש\" היא \"המדינה של בנגל\". הייתה בעברה חלק ממזרח פקיסטן, והכריזה על עצמאות ממערב פקיסטן ב-26 במרץ 1971.\nמעל ל-90% מאוכלוסיית בנגלדש הם מוסלמים, ואסלאם היא דתה הרשמית של המדינה. היא גם חברה בארגון לשיתוף פעולה אסלאמי.",
    "pageid": 4444
  },
  {
    "title": "גביע הטוטו",
    "extract": "גביע הטוטו הוא טורניר כדורגל ישראלי, התחרות השלישית בחשיבותה בכדורגל הישראלי אחרי אליפות המדינה וגביע המדינה. בכל עונה נערכים שני טורנירים נפרדים: גביע הטוטו לקבוצות ליגת העל, וגביע הטוטו לקבוצות הליגה הלאומית. בין השנים 1999–2009 נערך טורניר נוסף ובנפרד: גביע הטוטו לליגה הארצית שהייתה הליגה השלישית בישראל, אך טורניר זה בוטל כשהליגה הארצית בוטלה.\nגביע הטוטו מאפשר לקבוצות ליגת העל לשלב שחקנים צעירים והרכבים משניים ולבחון שחקנים חדשים לפני פתיחת העונה הסדירה, ומהווה פעמים רבות מעין \"ניסוי כלים\" לקבוצות הישראליות.",
    "pageid": 89240
  },
  {
    "title": "דדפול & וולברין",
    "extract": "דדפול & וולברין (באנגלית: Deadpool & Wolverine, נהגה \"דדפול ווולברין\") הוא סרט גיבורי-על אמריקאי עתידי המבוסס על הדמויות דדפול ווולברין מבית מארוול קומיקס, שמופק בשיתוף פעולה בין אולפני מארוול ואולפני \"Maximum Effort\" ומופץ על ידי סרטי אולפני וולט דיסני. הסרט מהווה המשכון לסרט \"דדפול 2\", וכן את סרטו ה-34 של היקום הקולנועי של מארוול. את הסרט מביים שון לוי על פי תסריט שכתב יחד עם רט ריס, פול ורניק, זב ולס וראיין ריינולדס, שאף שב לגלם את דמותו של וייד וילסון / דדפול לצדו של יו ג'קמן כג'יימס \"לוגאן\" האולט / וולברין, בנוסף למורנה בקארין ובריאנה הילדברנד.\nבנובמבר 2016, נמסר לראשונה על פיתוחו של סרט שלישי בכיכובו של דדפול באולפני המאה ה-20, שהוקפא לאחר רכישת החברה על ידי חברת וולט דיסני במרץ 2019. עם רכישת האולפנים, הועברה השליטה בדמות לאולפני מארוול, שהחלו לפתח מחדש את הסרט בשיתוף פעולה עם ריינולדס. הסרט מכניס לראשונה את דמותו של דדפול אל היקום הקולנועי של מארוול תוך שמירה על סיווג הצפייה \"R\" לו זכו הסרטים הקודמים. בנובמבר 2020, נמסר על שכירתם של התסריטאים ונדי מולינו וליזי מולינו-לוגלין לכתיבת התסריט, אך במרץ 2022, נמסר כי יחליפו אותן ריס וורניק, שהיו אמונים על כתיבת שני הסרטים הראשונים והופקדו על שכתוב התסריט, לצד האישור כי את הסרט יביים לוי. צילומי הסרט החלו בשלהי מאי 2023 בלונדון ובאולפני \"פיינווד\" שבבקינגהמשייר, אנגליה, והם עתידים להתקיים גם בוונקובר, קנדה.\nהסרט עתיד לעלות לאקרנים בארצות הברית ב-26 ביולי 2024 ולהיות חלק מהשלב החמישי ביקום הקולנועי של מארוול.\n\nראיין ריינולדס – וייד וילסון / דדפול, שכיר חרב חד-לשון וחייל מובחר לשעבר בכוחות המיוחדים של צבא ארצות הברית, שזכה ליכולות ריפוי מואצות אך נותר עם צלקות פיזיות חמורות לאחר שעבר מוטציה רגנרטיבית ניסיונית לטיפול בסרטן סופני. התסריטאי רט ריס תיאר את פיתוח דמותו של דדפול בסרט כחוויה של \"דג מחוץ למים\", מכיוון שהוא מטורף שנפל לתוך \"העולם השפוי מאוד\" של היקום הקולנועי של מארוול.\nיו ג'קמן – ג'יימס \"לוגאן\" האולט / וולברין, מוטאנט בעל יכולות ריפוי מואצות ושלד אדמנטיום. ג'קמן תיאר את לוגאן ודדפול כהפכים בעלי \"דינמיקת מריבות\" שמתסכלת את לוגן. על מנת להתכונן לתפקיד, החל ג'קמן בשגרת אימונים קפדנית, שכללה אכילה של עד 8,000 קלוריות ביום.\nמורנה בקארין – ונסה, ארוסתו של וילסון.\nלזלי אגאמס – אלתיאה העיוורת: שותפתו הקשישה והעיוורת של וילסון לדירה.\nקארן סוני – דופינדר, נהג מונית ומעריצו של וילסון, המשמש לו הלכה למעשה כנהג אישי.\nבריאנה הילדברנד – אלי פימיסטר / נערה נגאסונית נפיצה, מוטאנטית צעירה בעלת היכולת לשחרר פרצי אנרגיה מגופה וחברה בצוות \"אקס-מן\".\nשיורי קוטסונה – יוקיו, חברתה של אלי פימיסטר וחברה בצוות \"אקס-מן\".\nסטפן קפיצ'יק – פיטר רספוטין / קולוסוס (דיבוב), מוטאנט רוסי בעל היכולת להפוך את עורו לפלדה אורגנית המקנה לו כוח וסיבולת על-אנושיים, המשמש כמפקח ראשי על צוות ה\"אקס-מן\".\nמת'יו מקפדיין – פרדוקס\nאמה קורין - קסנדרה נובה\nארון סטנפורד - ג'ון אלרדייס/פיירו, חבר לשעבר בצוות האקס מן. בעל יכולת מניפולציה באש.\nבנוסף, נמסר כי רוב דילייני ישוב לגלם את דמותו של פיטר, חבר בצוות \"אקס פורס\" בהנהגתו של וילסון. ג'ניפר גארנר תשוב לגלם את אלקטרה נאצ'יוס מהסרטים דרדוויל ואלקטרה. דוגפול, גרסה כלבית של דדפול, תופיע בסרט בגילומה של שחקנית הכלבים פגי.\n\nלאחר הצלחתו של הסרט \"דדפול\" (2016), החלו אולפני \"פוקס המאה ה-21\" לפתח שני סרטי המשך. על פי התכנון, התעתד הסרט השלישי להציג את צוות גיבורי-העל \"אקס פורס\". במאי הסרט הראשון, טים מילר, בחר שלא לחזור לבימוי סרטי ההמשך עקב אי-הסכמות יצירתיות בינו לבין ראיין ריינולדס, ובמקומו נשכר דייוויד ליץ' לביים את \"דדפול 2\" (2018) בנובמבר 2016. במקביל, חיפשו האולפנים קולנוען אחר שיופקד על פיתוח ובימוי הסרט השלישי. במרץ 2017, הצהיר התסריטאי רט ריס, שהופקד על כתיבת שני הסרטים הראשונים, כי צוות ה\"אקס פורס\" יוצג בסרט השני, לפני שיזכה לסרט ספין אוף שעלילתו תכלול \"משהו גדול יותר\" ותתקיים בנפרד מהסרט השלישי, שחויב על פי \"חוזה\" להיות אישי יותר.\nכאשר הוכרז על רכישתה של חברת \"פוקס המאה ה-21 \" על ידי חברת וולט דיסני בדצמבר 2017, הצהיר מנכ\"ל החברה, בוב אייגר, כי דמותו של דדפול תהיה חלק מהיקום הקולנועי של מארוול, וכי \"דיסני\" מוכנה להפיק סרטי \"דדפול\" שידורגו בסיווג צפייה R \"כל עוד אנחנו מודיעים לקהל מה צפוי\". אייגר הוסיף כי ניתן לפתח \"מותג Marvel-R\" עבור דמויות ייחודיות מבית מארוול קומיקס, כמו דמותו של דדפול. במאי 2018, הצהיר ריינולדס כי הפקתו של סרט \"דדפול\" שלישי לא תתקיים, בהינתן העברת המיקוד של הזיכיון לסרט \"אקס פורס\", אך מנגד, ציינו ריס ושותפו לכתיבה, פול ורניק, כי הפקתו של סרט שלישי \"בהחלט\" אפשרית לאחר שריינולדס לקח הפסקה מהדמות והוכרז על ביטולו של סרט הספין אוף. בנוסף, הביע ליץ' את רצונו לשוב לבימוי סרט \"דדפול\" נוסף, בהתאם לזמינותו לקראת הפקת הסרט. באוגוסט 2018, נמסר כי על פי השמועות, פיתוחו של סרט שלישי של דדפול החל, וכי צילומי הסרט עתידים להתקיים באטלנטה, ג'ורג'יה, ולא בוונקובר, קנדה, שם צולמו שני הסרטים הקודמים. בשלהי שנת 2018, הופץ הסרט \"Once Upon a Deadpool\", גרסת PG-13 של הסרט השני, כחלק ממהלך שיווקי שתוכנן על ידי אולפני מארוול וחברת וולט דיסני במטרה לראות לאילו ביקורות תזכה דמותו של דדפול בגרסה \"מרוככת\" המותאמת ליקום הקולנועי של מארוול. במקביל לקידום \"Once Upon a Deadpool\", אישר ריינולדס את דבר פיתוחו של סרט שלישי, שעלילתו תפנה ל\"כיוון אחר לגמרי\"; בהמשך, הצהיר ריינולדס כי הסרט נועד להיות סרט מסע בהשראת הסרט \"רשומון\" (1950) וכי עלילתו תציג גם את דמותו של יו ג'קמן, ג'יימס \"לוגאן\" האולט / וולברין, בעוד שג'קמן חשף שהוא חזה בעבר את חזונו של ריינולדס לסרט \"שיתוף-פעולה\" שכזה בהשראת הסרט \"48 שעות \". (1982) במהלך הקרנת בכורתו של הסרט \"דדפול\" בשנת 2016, על אף שבאותה תקופה הכריז על פרישה רשמית מהתפקיד. במרץ 2019, רכשה \"דיסני\" רשמית את \"פוקס המאה ה-20\" וקיבלה את זכויות עיבודן של מספר דמויות מבית \"מארוול קומיקס\" עבור אולפני מארוול, כולל דמותו של דדפול. עקב הרכישה, הסרטים מבוססי-מארוול ש\"פוקס\" שקדה על פיתוחם, \"הוקפאו\".\nביוני 2019, חשף ג'וש ברולין שהוא ניהל דיונים מול אולפני מארוול על עתידו כקייבל, לאחר שכיכב בדמותו ב\"דדפול 2\" במקביל לגילום דמותו של תאנוס בסרטי היקום הקולנועי של מארוול. באוקטובר 2019, הצהירה זאזי ביטס שתופתע אם תתבקש לשוב לגלם את דמותה של דומינו בסרט עתידי. בנוסף, הצהירו ריס וורניק שהם וריינולדס לקחו \"מנוחה נחוצה מדדפול\" בזמן שחיכו לשמוע מאולפני מארוול על עתיד הזיכיון. השניים ציינו כי לתחושתם, ביקום הקולנועי יהיו יותר דמויות זמינות שישמשו כמושא ללעג ובדיחות מצד דדפול בהשוואה לאפשרויות המוגבלות שהיו להם בבחירת הדמויות שעליהם ל\"פוקס\" הייתה זכויות עיבוד בסרטים הקודמים. במקביל, אישר ריינולדס שהוא נפגש עם אולפני מארוול. בדצמבר 2019, אישר ריינולדס כי תהליך פיתוחו של הסרט באולפני מארוול אכן החל רשמית. בהמשך, חשף ריינולדס שהוא דחק בנשיא אולפני מארול, קווין פייגי לכלול את דמותו של וולברין בסרט, על אף שנאמר לו שזה \"לא אפשרי\".\nבאוקטובר 2020, נמסר כי אולפני מארוול וריינולדס נפגשו עם תסריטאים פוטנציאליים עבור הסרט, ובנובמבר 2020, נמסר כי לכתיבת התסריט נשכרו האחיות ונדי מולינו וליזי מולינו-לוגלין. ריינולדס ואולפני מארוול הרגישו שסגנון הכתיבה של האחיות תואם את כוונתם להשאיר את הסרט בסיווג צפייה R. אולפני מארוול וריינולדס אף היו פתוחים לאפשרות לשכור את ליץ' לבימוי הסרט, אך ירדו מאפשרות זו בעקבות אילוצי לוח הזמנים של ליץ' במהלך 2021 ואי-מעורבותו בהעסקת התסריטאיות. ליץ' אישר שאכן נפגש עם אולפני מארוול ואת אי-העסקתו בשל אילוצים חיצוניים. בינואר 2021, אישר פייגי בשנית כי לסרט יהיה סיווג צפייה R ואכן יתרחש במסגרת היקום הקולנועי של מארוול. פייגי אף הצהיר כי צילומי הסרט יתחילו רק אחרי שנת 2021, בעקבות לוח הזמנים העמוס של ריינולדס. ביולי 2021, קידמו ריינולדס וטאיקה ואיטיטי את סרטם, \"לשחרר את גאי\" (2021), באמצעות פרסומת בדיונית בה הופיעו בדמויותיהם של דדפול וקורג, במהלכה דן דדפול על הצטרפותו ליקום הקולנועי של מארוול. באוגוסט 2021, הצהיר ריינולדס כי הצילומים עתידים להתחיל בשנת 2022, עובדה שזכתה לאישור מפייגי, שאף הצהיר כי אולפני מארוול שוקדים על מציאת חלון זמן לשיבוץ הסרט לעלייתו לאקרנים, וכי ריינולדס שותף לכתיבת התסריט. בנובמבר, הביעו ביטס ורוב דילייני את רצונם לשוב לגילום דמויותיהם מ\"דדפול 2\" בסרט ההמשך עם זאת, בסופו של דבר נמסר כי ביטס לא תשוב לגלם את דמותה של דומינו. במקביל, הצהיר ריינולדס כי כתיבת הסרט \"נתקעה\".\n\nבמרץ 2022, נמסר כי על בימוי הסרט יופקד הקולנוען והמפיק שון לוי, לאחר ששיתף פעולה בעבר עם ריינולדס בסרטים \"לשחרר את גאי ו\"פרויקט אדם\" (2022). עוד נמסר כי תסריטאי שני הסרטים הראשונים, ריס וורניק, נשכרו למלאכת שכתוב התסריט. לוי אף הצהיר כי צילומי יתקיימו רק לאחר שנת 2022, בשל לוח הזמנים העמוס שלו לשארית השנה. בנוסף, אישר ריינולדס כי חברת ההפקה שלו, \"Maximum Effort\", תהיה שותפה להפקת הסרט. ביוני 2022, הצהירו ריס וורניק על התרגשותם מהאפשרות להשתמש ביקום הקולנועי של מארוול כרקע עבור עלילת הסרט, וכי \"דיסני\" ומארוול תומכים בבדיחות על היקום הקולנועי שהם כותבים עבור הסרט, בהתחשב בהצלחתם בשני הסרטים הקודמים. כשנשאלו אם הם עובדים על תסריט חדש לגמרי או משתמשים בחלקים מהתסריט שנכתב על ידי האחיות מולינו, סירבו ריס וורניק לאשר זאת, בנימוק שאינם רוצים לחשוף את פרטי העלילה. במקביל, נמסר כי על עיצוב ההפקה הופקד המעצב ריימונד צ'אן, שעבד בעבר על הסדרה \"הפלקון וחייל החורף\" (2021). ביולי 2022, הצהיר פייגי שאיכותו של הסרט תהיה שווה לאיכותם של סרטים שלישיים בטרילוגיות סרטים נוספות בתוך היקום הקולנועי, בהם \"קפטן אמריקה: מלחמת האזרחים\" (2016), \"תור: ראגנארוק\" (2017) ו\"הנוקמים: מלחמת האינסוף\" (2018).\n\nבאוגוסט 2022, נמסר על החלטתו של ג'קמן להצטרף להפקת הסרט לאחר ששהה בעצמו במסע בדרכים, ועל יצירת קשר מצדו עם ריינולדס בנוגע לשובו לגילום דמותו של וולברין, כשמקביל התכונן ריינולדס לפגישה עם פייגי בנושא זה. בספטמבר 2022, אישר ריינולדס שג'קמן ישוב לגלם את דמותו של וולברין בסרט, במקביל להכרזת תאריך עליית הסרט לאקרנים ב-6 בספטמבר 2024. עם אישור שובו של ג'קמן לתפקיד, הבהירו ריינולדס וג'קמן כי עלילת הסרט לא תסתור את אירועי \"לוגאן\" (2017), במהלכם הדמות מתה, ובמקום זאת, תתקיים בצורה \"נפרדת\", ולפני אירועי \"לוגאן\". ג'קמן אף הצהיר כי שיבתו של לוגאן תתאפשר כתוצאה מאמצעי נרטיבי אותו אולפני מארוול המציאו, שבו ניתן להשתמש על מנת לנוע על צירי זמן, מבלי לסתור את אירועי \"לוגאן\" – תנאי שהיה חשוב לו; בנוסף, פנה ג'קמן אישית אל הבמאי ג'יימס מנגולד, שהופקד על בימוי הסרט \"לוגאן\", על מנת להבטיח לו שאירועי שני הסרטים לא יסתרו אחד את השני.\nבאוקטובר 2022, נמסר כי תהליך הפרה-פרודקשן החל, וכי צילומי הסרט עתידים להתחיל בינואר 2023 בוונקובר, קנדה, לפני שדווח לאחר מכן שהפצת הסרט נדחתה ל-8 בנובמבר 2024. בנובמבר 2022, הצהיר ריינולדס כי צילומי הסרט יתחילו מעט לפני אמצע שנת 2023, בעוד מ\"קוליידר\" דווח כי צילומי הסרט עתידים להתחיל בסביבות אפריל 2023. בנוסף, התייחס ריינולדס לסרט כ\"סרט דדפול / וולברין\", בעוד שג'קמן התייחס לסרט כ\"וולברין ודדפול\". בדצמבר 2022, הצהיר לוי כי תהליך פיתוחו של הסרט הוא אחד מהחוויות הכיפיות ביותר שעבר, תוך ציון מודעותו העצמית של הסרט ושימוש הסרט באלימות ושפה גסה; בנוסף, חשף לוי כי צילומי הסרט עתידים להתחיל במאי 2023. בפברואר 2023, נמסר כי הוצע לפטריק סטיוארט, שגילם את דמותו של צ'ארלס אקסבייר בסדרת סרטי \"אקס-מן\" ושב לגלמה בסרט \"דוקטור סטריינג' בממדי הטירוף\" (2022), לשוב לגלם את הדמות פעם נוספת בסרט. בשלהי פברואר 2023, נמסר על ליהוקה של אמה קורין לתפקיד האנטגוניסטית הראשית. עוד נמסר כי אולפני מארוול היו מעוניינים ללהק את קורין לתפקיד כבר משלהי 2022, אך כי קורין נאלצה לסיים את התחייבויותיה הקודמות לפני הצטרפותה לצוות השחקנים; וכי צילומי הסרט עתידים להתקיים בלונדון.\nבמרץ 2023, דווח כי הרשות למשתנים בזמן ודמויותיהם של מוביוס מ. מוביוס (בגילומו של אוון וילסון) וגברת דקות (בדיבובה של טרה סטרונג) יופיעו בסרט. בנוסף, נמסר על ליהוקו של מת'יו מקפדיין לצוות השחקנים בתפקיד שטרם פורסם, אם כי דמותו תוארה כ\"גלגל שלישי\" ביחסיהם של דדפול ו-וולברין, בעוד שנמסר על שובם של קארן סוני ולזלי אגאמס לגילום דמויותיהם של דופינדר ואלתיאה העיוורת מסרטי \"דדפול\" הקודמים וכי התסריטאי זב ולס יהיה שותף לכתיבת התסריט, לאחר ששימש כתסריטאי בסדרה \"שי-האלק: עורכת דין בשירות החוק\" (2022) והסרט \"המארוולס\" (2023), כמו כן, גם כתסריטאי ראשי עבור הסדרה \"Marvel Zombies\"‏ (2024). בתחילת אפריל 2023, הודיעה מורנה בקארין על ניהול משא ומתן מול אולפני מארוול בדבר שיבתה לגילום דמותה של ונסה, ובשלהי אפריל, אושר דבר ליהוקה לצוות השחקנים לצד סטפן קפיצ'יק שישוב לדבב את דמותו של קולוסוס. במאי 2023, נמסר כי דילייני ישוב לגלם את דמותו של פיטר, וכי ריינולדס ולוי שותפים גם הם לכתיבת התסריט. בשלהי מאי 2023, נמסר על שובן של בריאנה הילדברנד ושיורי קוטסונה לגילום דמויותיהן של אלי פימיסטר / נערה נגאסונית נפיצה ויוקיו, בהתאמה.\n\nצילומי הסרט החלו ב-22 במאי 2023, בלונדון, ובאולפני \"פיינווד\" שבבקינגהמשייר, אנגליה, ועליהם הופקד צלם הקולנוע ג'ורג' ריצ'מונד. צילומים נוספים עתידים להתקיים גם בוונקובר, קנדה. במקור, התעתדו צילומי הסרט להתחיל בינואר 2023, ולאחר מכן באפריל 2023. חרף שביתת גילדת התסריטאים שהחלה בתחילת מאי 2023, צילומי הסרט התעתדו להתקיים כמתוכנן, על אף שהוטלו הגבלות על יכולתו של ריינולדס לתרום לתסריט במהלך הצילומים, כפי שעשה במהלך צילומי שני הסרטים הקודמים. על פי הדיווחים, אולפני מארוול תכננו לצלם את מה שהם יכולים במהלך תקופת הצילומים ולבצע התאמות ותיקונים נדרשים בתסריט במהלך השלמות וצילומים מחודשים. לוי עבד עם אולפני מארוול וצוות ההפקה של הסדרה \"דברים מוזרים\" (שעל הפקתה בפועל הוא אמון) על מנת לאפשר לו לביים לפחות פרק אחד בעונתה האחרונה של הסדרה, לאחר שהיה מודע לכך שלוח זמני הצילומים המתוכנן של הסרט יחפוף להפקת העונה האחרונה של \"דברים מוזרים\", לפני שהאחים דאפר הכריזו על דחיית צילומי העונה בעקבות שביתת התסריטאים.\n\nהסרט עתיד לעלות לאקרנים בישראל ב-24 ביולי 2024 וב-ארצות הברית ב-26 ביולי 2024. במקור, התעתד הסרט לעלות לאקרנים ב-6 בספטמבר 2024, לפני שנדחה ל-8 בנובמבר 2024, ולאחר מכן ל-3 במאי בנוסף, עתיד הסרט להיות חלק מהשלב החמישי ביקום הקולנועי של מארוול.\nב-16 בפברואר 2024 יצא במהלך הסופרבול הטיזר הרשמי של הסרט, בו נראה חלק קטן מוולברין. ב-22 באפריל פורסם טריילר  לסרט.\n\n אתר האינטרנט הרשמי של דדפול & וולברין (באנגלית)\n \"דדפול & וולברין\", במסד הנתונים הקולנועיים IMDb (באנגלית)\n \"דדפול & וולברין\", באתר AllMovie (באנגלית)\n \"דדפול & וולברין\", באתר Rotten Tomatoes (באנגלית)\n\"דדפול & וולברין\", באתר Metacritic (באנגלית)\n \"דדפול & וולברין\", במסד הנתונים הקולנועיים KinoPoisk (ברוסית)",
    "pageid": 2111711
  },
  {
    "title": "דרגות משטרת ישראל",
    "extract": "משטרת ישראל היא ארגון היררכי שבו יש מפקדים ופקודים. כל מתגייס חדש מתחיל את שירותו בדרגה מסוימת ומטפס בסולם הדרגות בהתאם לכישוריו ובהתאם לקורסים וההכשרות שעבר.\nדרגות משמר הגבול, שהוא חיל בתוך משטרת ישראל, זהות לאלה של המשטרה. עם זאת, ניתן להבחין ביניהם לפי צבע הרקע של הדרגה, התואם להבדל בצבעי מדיהם.",
    "pageid": 453027
  },
  {
    "title": "הבחירות לנשיאות ארצות הברית 2024",
    "extract": "הבחירות לנשיאות ארצות הברית ב-2024 ייערכו ביום שלישי, 5 בנובמבר 2024. בחירות אלו יהיו הבחירות לנשיאות ארצות הברית ה-60 במספר, והראשונות שייערכו לאחר מפקד האוכלוסין של ארצות הברית ב-2020.\nג'ו ביידן, נשיא ארצות הברית המכהן, הצהיר בתחילה על כוונתו להתמודד בבחירות אלה לכהונה שנייה, לצד סגניתו קמלה האריס, אולם ב-21 ביולי הודיע כי הוא פורש מהמירוץ לנשיאות. מטעם המפלגה הרפובליקנית מתמודד הנשיא לשעבר, דונלד טראמפ, אשר התמודד מול ביידן בבחירות 2020 והפסיד לו, ולצידו, ג'יי. די. ואנס כמועמדו לתפקיד סגן הנשיא.\nתוצאת הבחירות יוכרעו על פי מספר האלקטורים שבהם יזכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2020. הנשיא הנבחר וסגן הנשיא הנבחר יושבעו לתפקיד ב-20 בינואר 2025.",
    "pageid": 2035019
  },
  {
    "title": "הבנים (סדרת טלוויזיה)",
    "extract": "הבנים (באנגלית: The Boys) היא סדרת גיבורי-על סאטירית אמריקאית שנוצרה על ידי אריק קריפקי  עבור אמזון פריים וידאו. הסדרה מבוססת על סדרת קומיקס באותו השם שנכתבה על ידי גארת' אניס ואוירה על ידי דאריק רוברטסון . עלילת הסדרה עוקבת אחרי \"הבנים\", צוות של ויג'ילנטים שיוצאים להילחם בגיבורי-על מושחתים שמנצלים את כוחם לרעה בסתר, ובתאגיד הבידור שמממן ומשווק אותם.\nהסדרה עלתה לשידור בשירות הזרמת המדיה פריים וידאו ב-26 ביולי 2019. ב-10 ביוני 2022, נמסר על חידוש הסדרה לעונה רביעית. בתחילה, הסדרה עלתה בישראל עם כתוביות בעברית בלבד, אך ב-30 בינואר 2023 נוסף לסדרה דיבוב בעברית.",
    "pageid": 1659688
  },
  {
    "title": "הטלת פצצות האטום על הירושימה ועל נגסאקי",
    "extract": "הטלת פצצות האטום על הירושימה ועל נגסאקי היו שתי תקיפות בנשק גרעיני שביצעה ארצות הברית נגד האימפריה היפנית בהוראת נשיא ארצות הברית הארי טרומן, בימיה האחרונים של מלחמת העולם השנייה. פצצת האטום שכונתה \"ילד קטן\" הוטלה על העיר הירושימה ב-6 באוגוסט 1945 פצצה גרעינית נוספת, שכונתה \"איש שמן\", הוטלה על העיר נגסאקי שלושה ימים לאחר מכן, ב-9 באוגוסט 1945. הטלת שתי פצצות האטום על יפן הייתה השימוש המבצעי הראשון – והיחיד – שנעשה בנשק גרעיני עד היום.\nבין 90,000–146,000 בני אדם נהרגו בהירושימה, ובין 39,000–80,000 בני אדם נהרגו בנגסאקי בימי הטלת הפצצות ובארבעת החודשים הבאים. כמחצית מההרוגים קיפחו את חייהם ביום הטלת פצצת האטום, ושאר ההרוגים נספו כתוצאה מהשפעות הלוואי של הפצצות, שכללו כוויות ותסמונת קרינה חריפה. הרוב המכריע של ההרוגים בשתי הערים היו אזרחים בלתי מעורבים במלחמה.\nב-15 באוגוסט 1945, שישה ימים לאחר הפצצת נגסאקי, הודיע הירוהיטו קיסר יפן, על כניעה ללא תנאי לבעלות הברית. \nב-2 בספטמבר 1945 חתמו היפנים על הסכם הכניעה הרשמי, שהיה אקט הסיום של המערכה באסיה ובאוקיינוס השקט ושל מלחמת העולם השנייה.\nהתפקיד שמילאו פצצות האטום הללו בכניעתה של יפן, וההצדקה האתית לשימוש בהן, שנויים במחלוקת עד היום.",
    "pageid": 909537
  },
  {
    "title": "המשחקים האולימפיים",
    "extract": "המשחקים האולימפיים הם אירוע עולמי של תחרויות ספורט רב-ענפיות הנערך אחת לשנתיים – פעם משחקי קיץ ופעם משחקי חורף, במדורג אך הם מתרחשים פעם בארבע שנים לפי משחקי העונה. במשחקים האולימפיים משתתפים טובי הספורטאים מכל העולם, והם נחשבים במרבית הענפים האולימפיים לאירוע השיא. לאחר המשחקים האולימפיים מתקיימים המשחקים הפאראלימפיים (מהמילה היוונית \"Para\", ליד), שהם המשחקים עבור ספורטאים בעלי מוגבלויות.\nהמונח אולימפיאדה הוגדר בעבר בתור התקופה בת 4 השנים שבין המשחקים האולימפיים, אך כיום הוא משמש בקרב דוברי עברית לתיאור האירוע עצמו, ובהשאלה כדי לציין אירועים תחרותיים כלל-עולמיים נוספים. באנגלית נפוץ המונח \"The Olympics\" (\"האולימפיים\") כהתייחסות לאירוע ולמשחקים.\nכיום נערכים המשחקים האולימפיים העיקריים בקיץ מדי ארבע שנים, כשמשחקי החורף, המצומצמים יחסית, נערכים שנתיים אחרי כל קיץ אולימפי, בחורף. משחקי הקיץ האולימפיים הם האירוע הספורטיבי הגדול ביותר בעולם מבחינת היקף ההשתתפות. היקף הצפייה במשחקים בכלי התקשורת נחשב השני בגודלו לאחר היקף הצפייה במשחקי גביע העולם בכדורגל (המונדיאל).\n\n ערך מורחב – המשחקים האולימפיים ביוון העתיקה\nבמקור, נערכו המשחקים האולימפיים ביוון העתיקה בעיר אולימפיה. המשחקים האולימפיים הראשונים שתועדו התקיימו בשנת 776 לפנה\"ס והיו אירוע יווני פנימי בלבד, אך החל מהמאה ה-3 לפנה\"ס שותפו גם ספורטאים ממדינות אחרות במשחקים, והאירוע, שהיה אירוע של תהילה אישית, הפך לאירוע של תהילה מדינית. האירוע היה חשוב עד כדי כך שהמלחמות הופסקו עד לסיום התחרויות. לאירוע היה מימד דתי והוקרבו בו קורבנות.\nענפי הספורט שכללו המשחקים האולימפיים ביוון העתיקה היו זריקת דיסקוס, היאבקות, איגרוף, פאנקרטיון (שילוב בין היאבקות לאיגרוף), ריצה, קפיצה לרוחק, הטלת כידון ומרוץ מרכבות. המנצחים זכו לזרי עלי עץ זית, המדליות של אותם זמנים, להערצה, פסלים, ולשירים שהנציחו אותם. המפסידים לא קיבלו דבר, כיוון שביוון העתיקה המושג של השתתפות למען ההשתתפות לא היה קיים.\nבמשחקים השתתפו גברים בלבד, שהתחרו בעירום מלא. לא רק שנשים נשואות לא הורשו להשתתף, גם נאסר עליהן לצפות במשחקים. נשים שנתפסו מציצות הוצאו להורג. תחרויות מיוחדות לבתולות נערכו זמן קצר לאחר קיום המשחקים האולימפיים. התחרות נקראה בשם \"הראיה\", על שם הרה, אשתו של זאוס, שהיא גם מגוננת הבתולות.\nהמשחקים האולימפיים התקיימו בעת העתיקה במשך 1,168 שנים, ופער ארבע השנים בין המשחקים נשמר באדיקות רבה, מה שיצר מחזוריות מקודשת ו\"סגורה\". מסיבה זו – קיום סדיר של המשחקים, ולעיתים גם כאלה שלא נערכו, אך נספרו כאילו נערכו, וזאת על מנת שלא לפגוע במחזוריות המקודשת – נהגו היסטוריונים להשתמש במניין האולימפיאדות לציון אירועים חשובים. בשנת 394 לספירה גרמה התערבות הקיסר תאודוסיוס הראשון לביטול המשחקים כחלק מהתקפותיו על הפגניות.\n\nהמסורת האולימפית חודשה בשנת 1894: בוועידה בינלאומית, בהשתתפות נציגים מ-13 ארצות שהתקיימה בסורבון שבפריז, הוחלט פה אחד על חידוש המשחקים האולימפיים. מי שהוביל את הרעיון היה הברון פייר דה קוברטן. דה קוברטן הוא אשר טבע את הסיסמה \"לא הניצחון חשוב אלא ההשתתפות\", אך גם את הסיסמה שהפכה לסיסמת הספורט בכללותו: \"מהר יותר, גבוה יותר, חזק יותר!\".\nכמתבקש, המשחקים המחודשים הראשונים, שנערכו ב-6 באפריל 1896, התקיימו באתונה. במשחקים אלו השתתפו 241 מתחרים מ-14 מדינות ב-43 תחרויות, למעלה מ-200 מהם היו יוונים. לפני כן לא אורגנו תחרויות בינלאומיות בסדר גודל כזה. תביעתה של יוון שכל המשחקים יתקיימו בשטחה לא התקבלה, והוחלט על סבב במדינות העולם השונות. בהתאם להחלטה זו, ארבע שנים מאוחר יותר במשחקים שהתקיימו בפריז השתתפו למעלה מפי 4 יותר ספורטאים, כולל 22 נשים, שהורשו להשתתף לראשונה, בגולף, בטניס, בקרוקט וברכיבה על סוסים.\nמאז הפכו המשחקים למסורת, מדי ארבע שנים, פרט לתקופת מלחמות העולם שמנעו קיום שלוש אולימפיאדות (השישית, השתים עשרה והשלוש עשרה). בניגוד למצב ביוון העתיקה, הרוח הספורטיבית המודרנית לא עמדה כנגד יצר המלחמה המודרני. לאור מגפת הקורונה נדחתה אולימפיאדת טוקיו על ידי הוועדה המארגנת של המשחקים והוועד האולימפי הבינלאומי בשנה, לקיץ 2021. עם זאת, הוחלט כי לא יהיה שינוי בשם המשחקים. מאז האולימפיאדה הראשונה צמחו מספר המשתתפים ומספר התחרויות והגיעו למספר של 11,090 משתתפים ב-339 תחרויות בטוקיו 2020.\n\n ערך מורחב – משחקי הקיץ האולימפיים\nמאז חידוש המשחקים האולימפיים בשנת 1896 ועד היום היו 32 אולימפיאדות. המשחקים האולימפיים של שלוש מהן (השישית, השתים עשרה והשלוש עשרה) לא התקיימו בשל מלחמת העולם הראשונה ומלחמת העולם השנייה.\n\n ערך מורחב – משחקי החורף האולימפיים\nמשחקי החורף האולימפיים או בקיצור אולימפיאדת החורף הם המקבילה החורפית למשחקים האולימפיים. משחקים אלה כוללים ענפי ספורט חורף – ענפי ספורט הנערכים על שלג או על קרח – כגון הוקי קרח, החלקה על קרח או סקי. בדומה למשחקי הקיץ האולימפיים, משחקי החורף נערכים גם אחת לארבע שנים.\n\nמעט לאחר המשחקים האולימפיים \"הרגילים\", ובאותם מתקנים, נערכים המשחקים הפאראלימפיים, בהם מתחרים נכים במקצועות הזהים או דומים מאוד למקצועות באולימפיאדה הרגילה והספיישל אולימפיקס לבעלי מוגבלויות שכליות.\nבשנת 1982 נוסדו \"המשחקים הגאים\" שמיועדים לאתלטים להט\"בים.\nבשנת 2010 הוחל בקיום טורניר נוסף בשם אולימפיאדת הנוער. משנת 2012 החלו להתקיים גם אולימפיאדות חורף לנוער.\n\n ערך מורחב – ספורט אולימפי\nברוב ענפי הספורט האולימפי, המשחקים האולימפיים נחשבים ליוקרתיים ביותר בענף והזוכה במדליית זהב נחשב לאלוף העולם. עם זאת, ישנם כמה ענפים שבהם המשחקים האולימפיים אינם נחשבים להישג האולטימטיבי ויש תחרויות יוקרתיות ופופולריות יותר מהם. בין ענפים אלה: כדורגל (גביע העולם בכדורגל), טניס (טורנירי גרנד סלאם) אופניים (טור דה פראנס) וגולף (טורניר המאסטרס). גם באיגרוף תואר אלוף עולם ב-UFC נחשב לרוב ליותר יוקרתי מזהב אולימפי.\n     אופניים\n     התעמלות\n     כדורעף\n     שחייה\n\nהערות:\n\n(ג) – גברים. (נ) – נשים.\nבענף הרכיבה כל התחרויות משותפות לגברים ונשים.\nבענפי השייט והקליעה הונהגו תחרויות נפרדות לנשים בשנה המצוינת. לפני כן כל התחרויות היו פתוחות לשני המינים.\nבייסבול וסופטבול הופסקו ב-2008 והוחזרו ב-2020.\n\nכיום המשחקים האולימפיים מתאפיינים בשבועיים אינטנסיביים בהם יש תחרויות לאורך כל יום מהבוקר ועד הלילה, והן נחשבות לרגע השיא בענפים רבים.\n\n ערכים מורחבים – טקס הפתיחה של המשחקים האולימפיים, השבועה האולימפית\n\nהאולימפיאדה נפתחת בטקס פתיחה מרשים, שבו המדינה המארחת מציגה את תרבותה, ובו צועדים הספורטאים וחברי המשלחות על פי משלחותיהם. באופן מסורתי פותחת את מצעד המשלחות יוון ומסיימת אותו המשלחת של המדינה המארחת, כאשר ביניהן שאר המשלחות מסודרות לפי סדר הא\"ב על פי שפת המדינה המארחת. בשיאו של הטקס מגיע לאצטדיון הלפיד האולימפי, אשר הוצת באולימפיה ביוון והועבר מיד ליד במרוץ שליחים שכלל אלפי רצים ונמשך שבועות או חודשים (מרוץ מסוג זה נערך לראשונה באולימפיאדת ברלין (1936)), והספורטאי שזכה בכבוד להיות הרץ האחרון מדליק את האש האולימפית אשר תבער במשך 17 ימים עד סיום המשחקים. ראש המדינה המארחת מכריז רשמית על פתיחת המשחקים, ונציגי המדינה המארחת משביעים את הספורטאים, השופטים והמאמנים.\nבטקס נעילת האולימפיאדה מונפים (בסדר זה) דגל המדינה המארחת, הדגל האולימפי, דגל יוון כשבמקביל מושמע המנונה (הנפת הדגל היווני והשמעת ההמנון הם כהוקרה ליוונים שנתנו את ההשראה לתחרות זו) ולבסוף דגל המדינה שעתידה לארח. הספורטאים המצטיינים נכנסים לאצטדיון כאשר הם נושאים את דגלי מדינותיהם, ובעקבותיהם נכנסים שאר הספורטאים במעורבב, כסמל לאחדות שיוצרת האולימפיאדה בין העמים. לאחר מכן מתכנסים גם המתנדבים שסייעו לקיום האולימפיאדה. בשלב הנאומים נואמים ראש העיר המארחת ויושב ראש הוועד האולימפי ומובעת תודה למארגנים. דגל המשחקים האולימפיים מורד ומועבר לראש העיר המארחת את המשחקים הבאים. בסיום הטקס מכובה האש האולימפית, שדלקה בכל זמן קיום המשחקים.\n\nבמשך כ-90 שנים הספורטאים שהתחרו במשחקים האולימפיים היו אמורים להיות חובבים ואסור היה להם להתפרנס ואף לא לקבל שום טובת הנאה בהקשר הספורטיבי. ספורטאים שהתברר שקיבלו כספים בעבור כישוריהם הספורטיביים, נשללו המדליות שזכו בהן והם התבקשו להחזירן. רק באולימפיאדת סיאול נפתחו המשחקים האולימפיים להשתתפות של ספורטאים מקצועניים וכיום אין הבחנה בין חובב ומקצוען. מבחינת הספורטאים המשתתפים, אין ספק שהם זוכים ליוקרה ולתהילה ובמיוחד הזוכים במדליות. ספורטאים שזוכים במדליות יכולים לאחר מכן לתרגם את המוניטין לכסף, בקמפיינים פרסומיים, במענקים מהמדינה (למשל בישראל מוענק פרס של חצי מיליון שקל לזוכה במדליית זהב), ואף במציאת נותני חסות.\nרק מי שהוא אזרח המדינה או התאזרח בה יכול לייצג מדינה ולהשתתף בתחרויות. לעיתים ספורטאים שאינם נכנסים לפי כללי מדינתם לאולימפיאדה, מחפשים חסות של מדינה אחרת ומתאזרחים בה כדי שיוכלו להשתתף. במקצועות האולימפיים אין גיל מינימום גורף לכל המקצועות. יש מקצועות שיש בהם גיל מינימום ויש מקצועות שאין בהם גיל מינימום. כך למשל בעוד שבהתעמלות גיל המינימום עומד על גיל 16, בקפיצות למים גיל המינימום עומד על גיל 13. רק בענף אחד מותר לעשות שימוש בבעלי חיים – ענף הרכיבה בו מתבצעת רכיבה על סוסים. לכל ענף ומקצוע יש חוקים והגבלות שונות הנגזרים בדרך כלל מהמטלה שנדרשת מהמתחרה. יש ענפים שיש בהם הגבלת זמן, שבתוכה חייב האתלט לבצע את המטלה, בעוד שבענפים אחרים לא קיימת כלל הגבלת זמן.\n\nהשימוש בסמים מכל סוג שהוא אסור בהחלט ונערכות בדיקות שגרתיות לגילוי שימוש אסור שכזה.\nבשנת 2016 הוחלט לא להשעות ספורטאי שיימצא בדמו שאריות של מריחואנה אך ההחלטה נכנסה לתוקף רק מתום אולימפיאדת ריו דה ז'ניירו 2016. בהחלטה שהתקבלה בשנת 2019 רוסיה הושהתה מהמשחקים האולימפיים לשנתיים, בשל השימוש הנרחב של ספורטאיה בחומרים אסורים.\n\nערים רבות שאפו לארח את האולימפיאדה, היות שמעבר לכך שבאירוח האולימפיאדה יוקרה רבה, המשחקים נחשבו למנוף להתפתחות של תרבות הספורט והכלכלה בעיר שבה הן מתקיימות. לקראת כל תחרות כזו נבנים מתקנים אולימפיים ברמה גבוהה, שלאחר מכן משרתים את אותה עיר. מבחינת ההיבט הכלכלי, זכויות השידור שנמכרות לרשתות השידור השונות וחסויות כמו גם מכירת כרטיסי כניסה לצופים המקומיים ולאלו שמגיעים מרחבי העולם, מכניסות כסף רב לקופת הוועדה המארגנת של המשחקים. אולימפיאדת ברצלונה ואולימפיאדת בייג'ינג נחשבות לאולימפיאדות מוצלחות שהזניקו את הערים והמדינות אותן אירחו.\nלקראת שנות העשרים של המאה ה-21, האולימפיאדות החלו להיחשב יותר כנטל על המדינה המארחת מאשר כנכס. בשל העלויות הכלכליות הגבוהות הנדרשות לשבועיים בלבד הדורשות הכנות של שבע שנים. כך למשל באולימפיאדת בייג'ינג (2008) שבה הוצאו על הכנת האולימפיאדה 43 מיליארדי דולר. בשל כך בחירת הערים המארחות לאולימפיאדות של 2024 (פריז), ו-2028 (לוס אנג'לס) נבחרו ללא מכרז, מפני שהן היו הערים היחידות שהסכימו לארח את המשחקים. לאחר שהן אירחו כבר פעמיים ויש להן מתקנים קיימים.\nרק שבע מדינות זכו לארח שתי אולימפיאדות ויותר: ארצות הברית, שאירחה ארבע אולימפיאדות (ב-1904, 1932, 1984 ו-1996), יוון (1896 ו-2004), צרפת (1900 ו-1924), הממלכה המאוחדת (אירחה ב-1908, 1948 ו-2012), גרמניה (1936 ו-1972 (בגרמניה המערבית)), יפן (1964 ו-2020) ואוסטרליה (1956 ו-2000).\n\n ערך מורחב – הוועד האולימפי הבינלאומי\nהגוף העליון של התנועה האולימפית, אשר בחסותו מתקיימים המשחקים האולימפיים המודרניים הוא הוועד האולימפי הבינלאומי. הוועד נוסד בפריז ב-23 ביוני 1894, בכינוס שבו הוחלט על חידוש המשחקים האולימפיים וקיום האולימפיאדה הראשונה באתונה ב-1896.\nהוועד האולימפי הבינלאומי מורכב מ-115 חברים, 70 מתוכם נבחרים על בסיס אישי והאחרים הם נציגי פדרציות ספורט בינלאומיות, נציגי ועדים אולימפיים לאומיים ונציגי הספורטאים האולימפיים. החבר הראשון והיחיד מישראל בוועד הבינלאומי הוא אלכס גלעדי. הוועד האולימפי הבינלאומי אחראי על כל ההיבטים הקשורים בארגון האולימפיאדות, כולל בחירת הערים שבהן יתקיימו המשחקים ותוכנית התחרויות במשחקים.\n\n ערך מורחב – הדגל האולימפי\nהסמל האולימפי, בצורת חמש טבעות שלובות, תוכנן לראשונה ב-1913 על ידי הברון פייר דה קוברטן, ככל הנראה בהשראת ממצא ארכאולוגי מתקופת האולימפיאדה הקדומה שביוון העתיקה. משמעות הסמל הקדום אינה ברורה, אולם בעת המודרנית מסמלות הטבעות את האיחוד של חמשת \"חלקי העולם\" (יבשות). הצבעים: אדום, כחול, ירוק, צהוב, שחור והרקע הלבן, נבחרו מכיוון שבעת הנהגת הסמל לכל מדינה היה לפחות אחד מהצבעים הללו על דגלה הלאומי. יש המפרשים את הצבעים כמיצגים את חמש היבשות, אף על פי שהצבעים לא נבחרו בשל כך. האדום מייצג את יבשת אמריקה, השחור – אפריקה, הכחול – אוקיאניה, הירוק – אירופה, הצהוב – אסיה. הטבעות הוצגו לראשונה במשחקים באנטוורפן, 1920. חמש הטבעות על רקע לבן מופיעות בדגל האולימפי, שמונף בכל חגיגה של המשחקים האולימפיים.\n\nבאופן מסורתי ישנן מדינות בעלות מסורת ספורטיבית ארוכה. ארצות הברית אמנם מחזיקה בכמות המדליות הגבוהה ביותר, אך זה נובע מהעובדה שברית המועצות הצטרפה לתחרות רק בשנת 1952, ומאז זכתה בכמות הרבה ביותר של מדליות כמעט בכל אולימפיאדה עד התפרקותה. תופעה נוספת מעניינת היא שמדינה שבה נערכים המשחקים, על פי רוב זוכה בהרבה יותר מדליות מאשר באולימפיאדות הנערכות מחוץ לגבולה. כך ניתן להבחין באופן בולט במדינות שזכו במקום ראשון במספר המדליות כאשר אלו התקיימו בתחומן, צרפת באולימפיאדת פריז 1900, הממלכה המאוחדת באולימפיאדת לונדון 1908, וגרמניה באולימפיאדת ברלין 1936.\nבראש רשימת המדינות בעלות מספר המדליות הגדול ביותר באולימפיאדות (קיץ) עומדות המדינות הבאות (נכון לשנת 2021): ארצות הברית – 2,636 מדליות, ברית המועצות לשעבר – 1,010 מדליות, הממלכה המאוחדת – 916 מדליות, סין העממית – 634 מדליות, צרפת – 764 מדליות ואיטליה – 618 מדליות.\nדירוג לפי האולימפיאדות האחרונות מעלה תמונה שונה במקצת: ארצות הברית (בטוקיו 113, בריו 121 ובלונדון 104), אחריה סין (בטוקיו 88, בריו 70 ובלונדון 91) ואחריה הממלכה המאוחדת (בטוקיו 65 בריו 67 ובלונדון 65).\nעל פי לוצ'יאנו בארה, חבר בוועד האולימפי האיטלקי, המדינות המצטיינות מבחינה ספורטיבית הן אלו שיחס המדליות שזכו בהן גבוה יחסית למספר תושבים. בין המדינות הללו נכון לשנת 2021 הן במשחקי הקיץ והן במשחקי החורף ניתן לציין לטובה את נורווגיה (528 מדליות מתוכן 192 זהב לכ-5.4 מיליון נפש), שוודיה (661 מדליות מתוכן 205 זהב ל-10 מיליון נפש), פינלנד (472 מדליות מתוכן 144 זהב לכ-5.5 מיליון תושבים), הונגריה (518 מדליות, 182 מהן זהב לכ־9.6 מיליון איש) וג'מייקה (87 מדליות מתוכן 26 זהב לכ־3 מיליון תושבים). לעומתן מתבלטות לרעה עיראק (מדליית ארד אחת ל-41 מיליון איש), הודו (35 מדליות, בהן 10 זהב ל-1.4 מיליארד איש), אינדונזיה (37 מדליות מתוכן 7 זהב ל-276 מיליון איש), פקיסטן (10 מדליות בהן 3 זהב, ל-225 מיליון איש), וניגריה (27 מדליות בהן 3 זהב ל-211 מיליון תושבים).\nישראל השתתפה לראשונה במשחקים האולימפיים בהלסינקי 1952 ומאז היא משתתפת בקביעות, למעט במשחקי מוסקבה 1980 שהחרימה בעקבות החלטתה של ארצות הברית להחרים את המשחקים בתגובה לפלישת ברית המועצות לאפגניסטן. רק במשחקים שנערכו בברצלונה ב-1992 הצליחה ישראל לזכות במדליה ראשונה, מדליית כסף בה זכתה הג'ודוקא יעל ארד. באותה אולימפיאדה זכה גם הג'ודוקא אורן סמדג'ה במדליה – מדליית ארד. באתונה ב-2004 גל פרידמן היה הישראלי הראשון שזכה במדליית זהב, ארטיום דולגופיאט זכה במדליית הזהב השנייה של ישראל בטוקיו 2020, ובמדליה השלישית זכתה המתעמלת לינוי אשרם בטוקיו 2020. המאזן של ישראל עד כה הוא 13 מדליות – שלוש זהב, אחת כסף ו-9 ארד.\n\nבתור אירוע הספורט הגדול בתבל צברה האולימפיאדה ביקורות שונות:\n\nבאולימפיאדות הראשונות בזמן המודרני, השתתפו מעט מאוד נשים, ולכן אורגנה בשנת 1922 אולימפיאדה בלתי רשמית לנשים בפריז, משחקי העולם לנשים. מאז אירוע זה הוגדלה בהדרגה נוכחות הנשים באירועים, וכיום נשים משתתפות כמעט בכל ענפי הספורט האולימפיים, מספר התחרויות לנשים מתקרב לזה של הגברים, ומספר הספורטאיות באולימפיאדת טוקיו כבר שווה למספר הגברים.\nהעלות של ארגון האולימפיאדה היא אדירה, ומספר פעמים האולימפיאדה הסתיימה בהפסד כספי של המארגנים (כפי שקרה במונטריאול ואתונה). ולעיתים קרובות העלויות חורגות מהיעד המקורי שלהן, דבר זה גורם לכך שרק מספר מצומצם של מדינות יכולות כיום לארח אולימפיאדות.\nקיימת טענה שעריכת אולימפיאדה במדינה טוטליטרית, כמו במקרים של אולימפיאדת ברלין (1936) תחת גרמניה הנאצית או אולימפיאדת בייג'ינג (2008), ואולימפיאדת סוצ'י (2014) משמשת להגברת חוזקו של המשטר ולשיפור תדמיתו הבינלאומית.\nלשם הקמת מתקנים למשחקים האולימפיים, מתבצע פינוי של שכונות שלמות, שלעיתים נעשה ללא פיצוי הולם למפונים.\n\nמדליות באולימפיאדות\nמשחקי העולם לנשים\nנשים במשחקים האולימפיים\nישראל במשחקים האולימפיים\nיהודים במשחקים האולימפיים\nהמשחקים הפאראלימפיים\nשיא אולימפי\nשערוריות ומחלוקות במשחקים האולימפיים\n\nנחמיה בן אברהם, אולימפיאדה שיא!, תל אביב: הוצאת אור, 1969 (הספר בקטלוג ULI)\nעמנואל גיל, המשחקים האולימפיים, הוצאת מסדה ועם הספר, 1976, רמת גן\nאפי זיו, משחקי האלים: האולימפיאדות והמשחקים האולימפיים של יוון העתיקה בראי האמנות, דניאלה די-נור מוציאים לאור, 2008 (הספר בקטלוג ULI)\nמוטי בסוק, המשחקים האולימפיים אתונה - טוקיו (1896–2020), ספרי ניב, 2020\nיאיר גלילי, \"הפוליטיקה של המשחקים האולימפיים\", בתוך:משחק - איך הוא משפיע על מציאות חיינו, סדרת אוניברסיטה משודרת, בהוצאת משרד הביטחון – ההוצאה לאור, 2021, עמ' 49–60.\n\n אתר האינטרנט הרשמי של המשחקים האולימפיים (באנגלית)\n המשחקים האולימפיים, ברשת החברתית פייסבוק\n המשחקים האולימפיים, ברשת החברתית אקס (טוויטר)\n המשחקים האולימפיים, ברשת החברתית אינסטגרם\n המשחקים האולימפיים, ברשת החברתית טיקטוק\n המשחקים האולימפיים, ברשת החברתית VK\n המשחקים האולימפיים, סרטונים בערוץ היוטיוב\nאולימפיאדה, אתר אאוריקה\nמאמרים של אנשי אקדמיה, באתר The Conversation (באנגלית)\nנתונים ומידע על כל המשחקים, DatabaseOlympics (באנגלית)\nהמשחקים האולימפיים, באתר אנציקלופדיה בריטניקה (באנגלית)",
    "pageid": 9813
  },
  {
    "title": "הקבינט המדיני-ביטחוני",
    "extract": "ועדת השרים לענייני ביטחון לאומי, המכונה באמצעי התקשורת וידועה בציבור כ\"הקבינט המדיני-ביטחוני\" ובקיצור \"הקבינט\", היא ועדת שרים מיוחדת, האמונה על גיבוש מדיניות הממשלה, הובלתה ויישומה בנושאי יחסים בינלאומיים וביטחון לאומי.\nבראש הוועדה עומד ראש ממשלת ישראל, וחברים בה כדרך קבע שר החוץ, שר הביטחון, השר לביטחון לאומי, שר האוצר ושר המשפטים, כששאר שרי הוועדה נבחרים על ידי ראש הממשלה. תפקידה העיקרי של הוועדה בימי שגרה הוא לתאם את המשא ומתן המדיני, ובשעת חירום (בעתות משבר כגון מלחמה) – לקבל החלטות בנושאי ביטחון. תיקון 6 לחוק-יסוד: הממשלה משנת 2018 אף הרחיב את סמכותה של הוועדה וקבע שהממשלה רשאית להאציל מסמכותה להכריז על מלחמת או לנקוט בפעולה צבאית רק לידי ועדת השרים לענייני ביטחון לאומי. על חברי הוועדה יש חובה מוגברת להבין את הנושאים שנידונים בוועדה ואת משמעות ההצבעה אודותיהם. ב-13 באפריל 2021 הגיש היועץ המשפטי לממשלה חוות דעת למזכיר הממשלה לפיה הקבינט המדיני-ביטחוני איננו מוסמך לקבל החלטות עד למינוי שר משפטים קבוע, אלא אם מדובר במקרים דחופים, מפאת היותו אחד מחברי הוועדה שחברותם נקבעה בחוק.\nלעיתים מפאת מספרם הרב של שרי הוועדה והצורך לקיים דיונים בהרכב מצומצם יותר, נוצר פורום נוסף בלתי רשמי שמכונה \"המטבח\" או \"המטבחון\", ומקור שמו בתקופת כהונתה של גולדה מאיר כראש הממשלה, אז נהגו השרים הבכירים להיפגש לעיתים ולדון על ענייני המדינה במטבח ביתה. יודגש כי על אף הביטוי \"קבינט\", קבוצה זו נבדלת מקבינט הממשלה הכללי (כאמור, זוהי אך ועדת שרים).",
    "pageid": 497645
  },
  {
    "title": "הקול בראש",
    "extract": "הקול בראש (באנגלית: Inside Out, בתרגום חופשי לעברית: מבפנים החוצה) הוא סרט דרמה קומית בהנפשה ממוחשבת של פיקסאר ודיסני מ-2015, והראשון בזיכיון \"הקול בראש\". הסרט בוים על ידי פיט דוקטר, ונכתב על ידי מג לה-פוב וג'וש קולי, וכן גם על ידי דוקטר עצמו. הסרט זכה בפרס אוסקר לסרט המונפש הטוב ביותר.\n\"הקול בראש\" זכה להצלחה גדולה. הסרט גרף הכנסות של $856,130,132, ובכך דורג כסרט השביעי המכניס ביותר של שנת 2015 וכן גם כסרט ה-45 בהכנסות בהיסטוריה. בנוסף להכנסות הגבוהות, הסרט זכה גם לשבחים רבים, ובאתרי הסקירה \"Rotten Tomatoes\" ו-\"Metacritic\" הוא קיבל ציונים של 98% ו-94, בהתאמה. \nסרט ההמשך הקול בראש 2 יצא לאקרנים בישראל ב-12 ליוני 2024.",
    "pageid": 1346540
  },
  {
    "title": "הרצי הלוי",
    "extract": "הרצל (הרצי) הלוי (נולד ב־17 בדצמבר 1967) הוא קצין בדרגת רב-אלוף, המכהן כראש המטה הכללי ה־23 של צה\"ל. בתפקידיו הקודמים שימש בין היתר סגן הרמטכ\"ל, מפקד פיקוד הדרום, ראש אמ\"ן, מפקד המכללה הבין-זרועית לפיקוד ולמטה, מפקד עוצבת הגליל, ראש חטיבת ההפעלה המבצעית באמ\"ן, מפקד חטיבת הצנחנים, מפקד חטיבת מנשה ומפקד סיירת מטכ\"ל.",
    "pageid": 625033
  },
  {
    "title": "ויקינגים: ולהאלה",
    "extract": "ויקינגים: ולהאלה (באנגלית: Vikings: Valhalla) היא סדרת טלוויזיה מסוגת דרמה היסטורית, שנוצרה על ידי מייקל הירסט וג'ב סטיוארט, המהווה סדרת ספין אוף לסדרה \"ויקינגים\". עלילת הסדרה מתחילה כמאה שנה לאחר אירועי הסדרה המקורית ומגוללת את סיפוריהם של כמה מהוויקינגים הידועים בהיסטוריה, ביניהם נמנים לייב אייריקסון, פריידיס איריקסדוטיר, האראלד השלישי, מלך נורווגיה, והמלך הנורמנדי ויליאם הכובש.\nהסדרה עלתה לשידור בשירות \"נטפליקס\" ב-25 בפברואר 2022. במרץ 2022, נמסר על חידוש הסדרה לשתי עונות נוספות.",
    "pageid": 1941952
  },
  {
    "title": "זהר ליבה",
    "extract": "זוֹהר לִיבּה (נולד ב-20 בספטמבר 1977) הוא שחקן ודוגמן ישראלי.\n\nאת ילדותו עשה במושב נביעות שבסיני. אביו, ממוצא טורקי, היה חקלאי, ואמו, ילידת צ'ילה, הייתה מורה. בהיותו בן שנתיים, הוריו התגרשו ואמו חזרה לצ'ילה.\nאת שירותו בצה\"ל עשה כלוחם בסיירת דוכיפת (94). \nבגיל 23, לאחר שאביו נפטר, עזב ליבה את ישראל ועבד כדוגמן במשך מספר שנים, שלאחריהן חזר לישראל והחל גם בקריירת משחק.\nליבה דגמן במסעי פרסום שונים עבור חברות \"דלתא\", \"המשביר לצרכן\", \"מתאים לי\" ועוד. הוא שימש כפרזנטור של רשת \"סקופ\", יחד עם רותם סלע, ושל חברת ההלבשה \"ML\".\n\nבטלוויזיה הוא הופיע לראשונה בסדרה \"ג'וני\", שם גילם את יעקב בן זוגו של ג'וני (יונתן קוניאק). \nבשנת 2005 גילם את דמותו של עילי ב\"טלנובלה בע\"מ\" בבימויו של שי קפון, ושודרה בערוץ הוט 3.\nבשנת 2006 הצטרף לעונה השלישית של סדרת הנוער \"השמינייה\" בה גילם את דמותו של עומרי אלפסי, והמשיך לשחק ב\"השמיניה הדור הבא\" למשך שתי עונות נוספות.\nבשנים 2007-2010 ליבה שיחק בסדרת הנוער \"האי\" במשך שלוש עונות גילם את דמותו של צ׳יף.\nב-2007, שיחק גם בטלנובלה \"בובות\" של חברת HOT. \nליבה גם הופיע בתפקיד אורח בטלנובלה \"האלופה\", שם גילם את דמותו של סגן מאמן קבוצת לאציו בכדורגל.\nב-2007 השתתף בסדרה \"הכל דבש\" בערוץ 2 (רשת). באותה שנה הצטלם לקליפ \"עליך ועליי\" של הזמרת שרית חדד.\nב-2008 השתתף ליבה בעונה הרביעית של התוכנית \"רוקדים עם כוכבים\" והיה למודח השישי. באותה שנה שיחק בסדרת המערכונים \"אין בעיה\" ששודרה בערוץ 2. ב-2010 הופיע במחזמר על פי שיריו של שלמה ארצי \"לילה לא שקט\".\nב-2011 השתתף ליבה בעונה השנייה של הסדרה \"עספור\" של חברת HOT, בתפקיד חוויאר.\nהחל מ-2012 השתתף בסדרות של Yes \"נויורק\" (במשך שלוש עונות) ו\"שביתה\" (שתי עונות).\nב-2014 השתתף בסדרה \"עממיות\" ששודרה בערוץ 2.\nב-2015 השתתף בתוכנית \"גולסטאר\" שמשודרת ב-HOT.\nב-2016 השתתף בסדרה \"נעלמים\" ששודרה בערוץ ניקלודיאון בתור גיורא גולדין.\nב-2018 השתתף בסדרת הדרמה \"פמת\"א\" ששודרה בערוץ כאן 11.\nב-2020 השתתף בסדרה הספרדית \"El Cid\" המשודרת באמזון פריים.\n\nב-2006 גילם את דמותו של גולן בסרט \"הבועה\" של איתן פוקס וגל אוחובסקי.\nב-2007 שיחק בסרט \"ריקוד מסוכן\" של מנחם גולן וב-2011 שיחק בסרט הדרמה \"עדות\" של הבמאי שלומי אלקבץ.\nליבה הצטלם לצד מירב פלדמן ומורן רוזנבלט לסרט הישראלי-אוסטרי \"באומשלאגר\" שעלה לאקרנים ב-2017 ושנתיים לאחר מכן, שיחק בסרט הקומי \"מבצע שלאגר\".\nב-2019 השתתף בסרט \"פול גז\".\nב-2024 שיחק בסרט \"מרוסקים: גולסטאר הסרט\".\n\nב-2007 ניהל מערכת יחסים במשך מספר חודשים עם השחקנית עדי הימלבלוי שאיתה שיחק בסדרה ״השמינייה״. \nליבה נשוי למאמנת והשחקנית אורית שר, ולהם ארבעה ילדים.\nמתגורר במדריד שבספרד. \n\n זהר ליבה, ברשת החברתית פייסבוק\nזהר ליבה, במיזם \"אישים\" לתיעוד היצירה הישראלית\n זהר ליבה, במסד הנתונים הקולנועיים IMDb (באנגלית)\nזהר ליבה, באתר \"אידיבי\", מאגר הידע העברי לקולנוע ישראלי ועולמי\nזהר ליבה, באתר ספר הקולנוע הישראלי\n זהר ליבה, באתר AllMovie (באנגלית)\n זהר ליבה, במסד הנתונים הקולנועיים KinoPoisk (ברוסית)\nליהי אלבז, זוהר ליבה, שחקן עסוק: \"אני לא מצליח להתפרנס\", באתר Xnet‏, 11 ביולי 2012\n \"זה פצע פתוח\": זהר ליבה נשבר ובוכה, באתר ynet, 14 בספטמבר 2015\nאפרת וכטל, ‏כן, זוהר ליבה הלך לאיבוד. אבל הוא חזר משם מזמן, תודה, באתר ‏מאקו‏, 18 ביולי 2024",
    "pageid": 272999
  },
  {
    "title": "זיידים",
    "extract": "זיידים (בערבית: الزيدية) הם פלג שיעי הנקרא על שמו של האימאם זייד בן עלי, שנהרג בעקבות מרידתו נגד שלטון בית אומיה באזור חג'אז בשנת 740 לספירה.",
    "pageid": 248170
  },
  {
    "title": "חוסיין בדר א-דין אל-חות'י",
    "extract": "חוסיין בדר א-דין אל-חות'י (בערבית: حسين بدر الدين الحوثي; 20 באוגוסט 1959 – 10 בספטמבר 2004) היה מנהיג דתי, פוליטי וצבאי זיידי תימני, חבר אספת הנבחרים של תימן. אל-חות'י היה גורם מרכזי בהתקוממות השיעית בתימן נגד הממשלה שהחלה ב-2004, והתנועה החות'ית נקראה על שמו לאחר שנהרג באותה שנה.",
    "pageid": 2273829
  },
  {
    "title": "חזבאללה",
    "extract": "חִזְבְּאַללַּה (בערבית: حزب الله – \"אנשי האל\" או \"מפלגת האל\", בתעתיק מדויק: חזב אללה) היא מיליציית גרילה וטרור ומפלגת ימין אסלאמיסטית-שיעית בלבנון. המפלגה הפרלמנטרית שהוקמה על ידי חזבאללה נחשבת כנציגה בולטת של בני העדה השיעית בלבנון, יחד עם מפלגת אמל הנחשבת למתונה יותר. הארגון נוקט בפעולות גרילה וטרור נגד מטרות ישראליות, פנים-לבנוניות, סוריות, ואף בין-לאומיות. הארגון כולו (או הזרוע הצבאית שלו) מוגדר כארגון טרור על ידי מדינות וישויות מדיניות רבות, ובהן אוסטרליה, ניו זילנד, ארצות הברית, האיחוד האירופי, גרמניה, הממלכה המאוחדת, אוסטריה, ליטא, סרביה, אסטוניה, הולנד, סלובניה, ישראל, מדינות המפרץ, רוב מדינות הליגה הערבית, קולומביה, ארגנטינה, פרגוואי, הונדורס וקנדה. אנשי הארגון עצמו וגורמים אסלאמיים אחרים נוהגים לכנותו \"אל-מוקַאוַמַה\" (בערבית: المقاومة – \"ההתנגדות\").\nחזבאללה הוקם כמיליציה ב־1982 (באופן רשמי ב־1984). קיימות עדויות רבות לכך שאיראן בנתה, מימנה וציידה את חזבאללה, ולכך שפעולות הטרור של הארגון נעשות בשיתוף פעולה מלא עם המשטר האיראני ובהוראתו. בנוסף, איראן עזרה לחזבאללה להקים מנגנון פוליטי שמטרתו להפוך את לבנון למדינה שיעית פונדמנטליסטית. מיום הקמתו רואה הארגון במדינת ישראל אויב ועוסק בפעילות עוינת נגדה. בהודעות רשמיות של הארגון לא מכונה ישראל בשמה אלא \"פלסטין הכבושה\" או \"האויב הציוני\". הארגון תובע מישראל להשיב את חוות שבעא, את שבעת הכפרים ואת צפון הכפר עג'ר לריבונות לבנונית. במהלך מלחמת האזרחים בסוריה השתתף חזבאללה באופן פעיל לצד המשטר הסורי, ואיבד מאות מלוחמיו.\nחזבאללה מחזיק בתפיסת הפעלה ייחודית, ורואה עצמו הן כארגון צבאי והן כארגון גרילה, בו-זמנית.\nמזכ\"ל הארגון משנת 1992 הוא סייד חסן נסראללה.",
    "pageid": 1318
  },
  {
    "title": "חמאס",
    "extract": "חמאס (בערבית: حماس, ראשי תיבות של حركة المقاومة الاسلامية – בתעתיק מדויק: חרכת אלמקאומה אלאסלאמיה – \"תנועת ההתנגדות האסלאמית\"; פירוש המילה \"חמאס\": התלהבות, גבורה, קנאות) הוא ארגון טרור ותנועה אסלאמיסטית-סונית פונדמנטליסטית פלסטינית שהוקמה בשנת 1987.\nמטרת הארגון על פי אמנת חמאס היא הקמת מדינה פלסטינית אסלאמית תאוקרטית בשטחי ארץ ישראל, \"מהנהר עד לים\", הכוללים את שטחי מדינת ישראל כולל יהודה, שומרון וחבל עזה, תחת המוטו: \"אללה הוא תכליתה, הנביא הוא דמות המופת שלה, הקוראן הוא החוקה שלה, מלחמת הקודש היא דרכה, והמוות למען אללה הוא הנעלה במשאלותיה\".\nתנועת חמאס הוגדרה כארגון טרור על ידי מדינות רבות ובהן ישראל, ארצות הברית, הממלכה המאוחדת, האיחוד האירופי, קנדה, אוסטרליה, ירדן, יפן, נורווגיה, איסלנד ופרגוואי. מנגד, היא מוגדרת כתנועה פוליטית לגיטימית על ידי איראן, רוסיה, טורקיה, סין ורוב מדינות ערב.\nעל פי הצהרות פומביות, תנועת חמאס מחולקת לשלוש זרועות:\n\nזרוע פוליטית-מדינית.\nזרוע צבאית המכונה \"גדודי עז א-דין אל-קסאם\" שהיא וה\"מוראביטון\" נאבקות בישראל באמצעות ביצוע פעולות טרור.\nזרוע אזרחית (\"דעוה\"), הפועלת לרווחת הציבור הרחב, בהפעלת מרפאות, מתן צדקה, חלוקת מזון, הקמת בתי ספר ובהשפעת פעילות הרווחה מגייסת תומכים רבים לחמאס.\nבפועל, כל הזרועות משמשות במישרין או בעקיפין לאותן מטרות, שהוגדרו באמנת חמאס, ובראשן חיסול מדינת ישראל.\nבתקופת האינתיפאדה השנייה הובילה חמאס את הטרור הפלסטיני ובפרט את גל פיגועי ההתאבדות כנגד אזרחי ישראל. חמאס צברה פופולריות ביהודה ושומרון אך עיקר כוחה היה ברצועת עזה, שם למרות שנהרגו רוב מנהיגיה (אחמד יאסין, סלאח שחאדה, איבראהים מקאדמה, עדנאן אל-ע'ול ועבד אל-עזיז א-רנתיסי), חמאס שמרה על כוחה, ואף התחזקה אל מול אוזלת ידם של מנגנוני הביטחון של הרשות הפלסטינית.\nבינואר 2006 זכתה רשימת \"הרפורמה והשינוי\" של חמאס ברוב בבחירות למועצה המחוקקת הפלסטינית, הפרלמנט של הרשות הפלסטינית. ראש הסיעה, אסמאעיל הנייה, מונה כראש ממשלת הרשות הפלסטינית. אולם עם פרוץ עימות חמאס-פת\"ח ברצועת עזה, פוזרה הממשלה וחמאס הוצא מחוץ לחוק על ידי ראש הרשות, מחמוד עבאס. העימות הסתיים ב-14 ביוני 2007, אז השתלטה חמאס על רצועת עזה, תוך הריגת פעילי פת\"ח. מאז שולטת חמאס ברצועה תחת הנהגתו של יחיא סנוואר משנת 2017. סנוואר כפוף לאסמאעיל הנייה, העומד בראש הזרוע המדינית של חמאס ששוכנת בקטר, ולמחמוד א-זהאר, שאחראי על קשרי החוץ של הארגון בעזה. לאחר חתימת הסכם הפיוס בין פת\"ח לחמאס  בקהיר באפריל 2011 אמר משעל כי חמאס תקבע את אופי המאבק נגד ישראל, כולל השימוש באלימות ובטרור, בתיאום עם פת\"ח. באוקטובר 2011 בעסקת שליט הגיעה תנועת חמאס להסכם עם ישראל על שחרורם מהכלא הישראלי של 1,027 אסירים פלסטינים, בהם 280 רוצחים שנשפטו למאסר עולם, בתמורה לשחרורו של החייל החטוף גלעד שליט. ב-2014 נחתם הסכם פיוס נוסף בין חמאס לפת\"ח והוקמה ממשלת מעבר בתמיכת שני הארגונים. נכון לשנת 2020, טרם מומש בפועל הפיוס בין התנועות.\nב-7 באוקטובר 2023 פתח חמאס במתקפת פתע על ישראל – במסגרתה חדרו כ-3,000 מחבלים ליישובי עוטף עזה ולבסיסי צבא באוגדת עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-240 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה ישראל הכריזה על מלחמת חרבות ברזל, שבמסגרתה כבש צה\"ל חלקים גדולים מרצועת עזה במטרה להשמיד את יכולותיו הצבאיות של חמאס, להשיב את החטופים לישראל ולהסיר את האיום הביטחוני מרצועת עזה כלפי ישראל.",
    "pageid": 5125
  },
  {
    "title": "טייסת 120",
    "extract": "טייסת 120, המכונה גם טייסת \"ענקי המדבר\" (בעבר נקראה \"הבינלאומית\"), היא טייסת תובלה בחיל האוויר הישראלי. הטייסת מפעילה מטוסי בואינג 707 מבסיס נבטים.\nהטייסת הפעילה את מטוסי הבואינג 707 בארבע תצורות:\n\nתובלת נוסעים – \"ראם\"\nתדלוק אווירי – \"שקנאי\"\nביון וזיהוי מערכות מכ\"ם ומערכות נ\"מ אחרות, מערכות ממסר תקשורת ומערכות בקרה:\nמטוסי \"ברבור\" (מערכות \"אלינט\") ומטוסי \"טופז\" (מערכות \"סיגינט\")(ראו הרחבה בסעיף יחידת אס\"מ 5708)",
    "pageid": 692993
  },
  {
    "title": "יאנה יוסף",
    "extract": "יאנה יוסף-ברוך (נולדה ב-29 בנובמבר 1988) היא שחקנית ודוגמנית ישראלית. היא התפרסמה לראשונה בזכות השתתפותה בעונה הרביעית של תוכנית המציאות \"האח הגדול\", שבה הגיעה לשלב הגמר.",
    "pageid": 1191608
  },
  {
    "title": "יהודה לוי (שחקן)",
    "extract": "יהודה לוי (נולד ב-29 ביוני 1979) הוא שחקן, דוגמן ומנחה טלוויזיה ישראלי. זוכה שני פרסי האקדמיה לטלוויזיה, פרס מסך הזהב ופרס השחקן הטוב ביותר בפסטיבל הטלוויזיה הבינלאומי \"סירייס מאניה\", צרפת.",
    "pageid": 434316
  },
  {
    "title": "יוטיוב",
    "extract": "יוּטְיוּבּ (באנגלית: YouTube) הוא אתר אינטרנט לאחסון ושיתוף סרטוני וידאו שהוקם על ידי חברה אמריקאית באותו שם. יוטיוב הוקמה בפברואר 2005, על ידי צ'אד הארלי, סטיב צ'ן וג'אווד כרים, שלושתם עובדים לשעבר של חברת PayPal. בנובמבר 2006, רכשה גוגל את החברה תמורת 1.65 מיליארד דולר, ויוטיוב הפכה לחברת בת של גוגל.\nהאתר מגוון רחב של סרטונים המועלים על ידי אנשים פרטיים וחברות מדיה תאגידיות. בתכנים הזמינים נמצאים וידאו קליפים, קליפים של פרקי תוכניות טלוויזיה, קטעי וידאו הכוללים שירים, סרטים תיעודיים, הקלטות שמע, קדימוני סרטים, שידורים חיים ותכנים נוספים. יוטיוב מקיימת שיתופי פעולה עם חברות מדיה המאפשרות צפייה ישירה בחלק משידוריהם באתר יוטיוב.\nיוטיוב מפיקה רווחים מפרסומות דרך התוכנית \"Google AdSense\" בהתאם לתוכן האתר וסוג קהל היעד. רוב סרטוני הווידאו הנמצאים באתר ניתנים לצפייה בחינם, אך יש סרטונים הנכללים במסגרת ערוצי פרימיום הדורשים תשלום. האתר כולל גם שירותים נוספים בתשלום, בהם השכרת סרטים אינטרנטיים ו\"יוטיוב רד\" (\"יוטיוב האדום\") – שירות המציע גישה נטולת פרסומות לאתר.\nיוטיוב היא חלק מתרבות האינטרנט בחברה המודרנית. סרטונים רבים נצפים בכל רחבי העולם מדי יום ביומו, וחלקם זוכים לפופולריות רבה ולמספר צפיות רב. החשיפה הרבה לה זוכה האתר חורגת מתחום האינטרנט, ויוצרת תהודה והשפעה תקשורתיות ענפות – הכוללות את אמצעי המדיה הכתובים והמשודרים, כמו גם השפעה חברתית הכוללת חשיפה לתכנים, דעות והשקפות עולם שונות, הקובעות והמעצבות את דעת הקהל ואת אירועי האקטואליה במציאות היומיומית, מעבר לגבולות האתר הווירטואליים. יוטיוב שינתה את הרגלי הצפייה של המשתמשים והגולשים באתר, באופן שהרגיל את הקהל הרחב לצפות בקטעי וידאו קצרים - בדרך כלל באורך של דקות ספורות, מגמה שהלכה וצברה תאוצה בחלוף הזמן.",
    "pageid": 219699
  },
  {
    "title": "יוליה שמאלוב-ברקוביץ'",
    "extract": "יוליה שַׁמָאלוֹב-ברקוביץ' (ברוסית: Юлия Шамалова-Беркович; נולדה ב-1 באפריל 1964, י\"ט בניסן ה'תשכ\"ד) היא מנהלת ופוליטיקאית ישראלית, מנכ\"לית חדשות 13. כיהנה כיו\"ר הרשות השנייה לטלוויזיה ולרדיו ובכנסת השמונה עשרה כיהנה כחברת הכנסת מטעם סיעת \"קדימה\".",
    "pageid": 682823
  },
  {
    "title": "יניב פולישוק",
    "extract": "יניב (פולי) פולישוק (נולד ב-27 ביוני 1969) הוא שחקן, כוכב ילדים, תסריטאי וקומיקאי ישראלי. הוא ידוע בעיקר בשל גילום דמותו של גרי מנדלבאום ב\"הפיג'מות\" וב\"מנדלבאום בלש פרטי\" וכאחד מיוצריה ושחקניה של \"סברי מרנן\".\n\nפולישוק נולד בפתח תקווה ולמד בתיכון ברנר פתח תקווה. הוא אחיין של חברת הכנסת לשעבר מלי פולישוק-בלוך. לאחר שירותו הצבאי עבד כצלם חתונות ולמד משחק בבית צבי.\nבשנת 1995 התארח בסדרה \"פרפר נחמד\".\nבשנת 1996 השתתף פולישוק במופע הילדים \"הממלכה הקסומה של הוגו\".\nבשנת 1998 שיחק בהצגת הילדים \"אלאדין ומנורת הקסמים\".\nבתחילת שנות האלפיים השתתף כאורח בסדרה שמש. \nב-2002 שיחק בסדרת הטלוויזיה \"שחר\" בתפקיד המורה לספורט שרון שניידר. בשנת 2004 שיחק תפקיד אורח (לכמה פרקים) בסדרה \"השיר שלנו\" בתור יותם, החוקר הפרטי שגבעון שכר.\nמשנת 2003 עד שנת 2015 השתתף פולישוק בסדרה \"הפיג'מות\" וגילם את דמותו של גרי מנדלבאום - בעל מסעדה כושלת בשם \"המבורגרי\". בשנת 2009 החל לגלם את הדמות, והפעם כדמות הראשית, בסדרת הבת \"מנדלבאום בלש פרטי\". כן המשיך בגילום הדמות גם בסדרות הבת הנוספות של \"הפיג'מות\": \"הפיג'מות בקפה קר סול\" ו\"הפיג׳מות במופע של דובל'ה\".\nבשנת 2005 השתתף פולישוק בפסטיגל \"גיבורי על\" בתפקיד מנהל בית הספר. באותה שנה שיחק בסדרה \"השמיניה\" בתפקיד עו\"ד חלבי.\nבשנת 2007 שיחק פולישוק בתפקיד קבוע בסדרת המדע בדיוני \"הנפילים\" בתפקיד אסף חן, סגן קצין האבטחה.\nבשנת 2010 שיחק בתוכנית \"מה בכריש?\" בתפקיד טוסיה, כרוז האונייה והעבד של גבי, הקפטנית של האונייה (בגילומה של יעל עמית).\nבשנת 2011 יצר יחד עם רובי דואניאס את הסדרה \"סברי מרנן\" שמשודרת בקשת 12, ומאז הוא אף מגלם בה את איתמר רוזן. באותה שנה השתתף בתוכניות \"הפרויקט הירוק\" של HOT, התארח בתוכנית \"סבבבנט\", ובתוכנית \"המקום האמיתי\" בערוץ הילדים.\nבשנת 2013 יצר וכתב יחד עם רובי דואניאס וימית סול את הסדרה \"משפחה שולטת\", שעלתה בשנת 2014, ואף התארח בה בעונה הרביעית.\nבשנת 2016 השתתף בספיישל הטלוויזיוני \"התכנית\" בערוץ הראשון.\nבשנת 2021 החל לשחק במחזמר \"התחנה\" בתיאטרון חיפה.\nבשנת 2022 החל לשחק בהצגה \"משוגע עליה\" בתיאטרון הבימה ובקומדיה \"אני פה בגלל אשתי\" בתיאטרון העברי.\n\nפולישוק  רווק, אל־הורי ומתגורר בתל אביב.\n\n יניב פולישוק, ברשת החברתית פייסבוק\n יניב פולישוק, ברשת החברתית אינסטגרם\nיניב פולישוק, במיזם \"אישים\" לתיעוד היצירה הישראלית\n יניב פולישוק, במסד הנתונים הקולנועיים IMDb (באנגלית)\nיניב פולישוק, באתר \"אידיבי\", מאגר הידע העברי לקולנוע ישראלי ועולמי\nיניב פולישוק, בארכיון הבימה\nשרי מקובר, שחר של יום חדש, באתר nrg‏, 11 בפברואר 2002\nחגית גינזבורג, אני, יניב פולישוק, באתר ynet, 22 באוקטובר 2008\nכרמית ספיר ויץ, הנשק הסודי: יניב פולישוק מתרוצץ בין הטלוויזיה לבמה, באתר nrg‏, 19 בדצמבר 2011\nשיר זיו, יניב פולישוק: \"אני לא מרגיש שאני חייב לעשות ילדים כי צריך או כי לכולם יש\", באתר ישראל היום, 30 בדצמבר 2021",
    "pageid": 376864
  },
  {
    "title": "כיכר החטופים והנעדרים",
    "extract": "כיכר החטופים והנעדרים הוא שם זמני שניתן לכיכר הסמוכה למוזיאון תל אביב לאמנות על ידי מטה משפחות החטופים והנעדרים, בטקס שנערך ב-24 באוקטובר 2023, בעקבות אירועי ה-7 באוקטובר ומלחמת חרבות ברזל.\nבמקום הוקמה \"עיר אוהלים\" זמנית מטעם משפחות החטופים והנעדרים, וכן הוצבו בה מיצגים אמנותיים המביעים הזדהות עם מאבק מטה משפחות החטופים והנעדרים, וכביטוי לתמיכה והזדהות עם משפחות הנופלים וחללי צה\"ל. בכיכר נערכות מעת לעת עצרות למען שחרור החטופים.",
    "pageid": 2275015
  },
  {
    "title": "כריש (שדה גז)",
    "extract": "כריש הוא שדה קידוח של גז טבעי הנמצא בים התיכון, במים הכלכליים של ישראל, כ-90 קילומטר מערבית לחופי ישראל, בסמוך לגבול הצפוני של המים הכלכליים. השדה התגלה יחד עם מאגר תנין על ידי חברות דלק קידוחים ונובל אנרג'י. כריש ותנין יחד מכילים 60–80 מיליארד מטרים מעוקבים של גז (BCM). בנוסף, מאגר כריש מכיל 13 מיליון חביות קונדנסט, חומר גלם לייצור נפט מסוג ברנט.",
    "pageid": 1941333
  },
  {
    "title": "לאונרדו דיקפריו",
    "extract": "לאונרדו וילהלם דיקפריו (באנגלית: Leonardo Wilhelm DiCaprio;‏ נולד ב-11 בנובמבר 1974) הוא שחקן ומפיק אמריקאי. זוכה פרס האוסקר לשחקן הטוב ביותר עבור הסרט האיש שנולד מחדש ו-3 פרסי גלובוס הזהב. דיקפריו החל את הקריירה שלו בהופעות בפרסומות בטלוויזיה, ולאחר מכן המשיך בתפקידי אורח בסדרות טלוויזיה כגון אופרת-הסבון \"סנטה ברברה\" והסיטקום \"להתבגר ולהתגבר\", בראשית שנות ה-90. את הקריירה הקולנועית שלו החל בשנת 1991 בתפקיד ג'וש בסרט האימה \"Critters 3\", ולאחר מכן בתפקיד טובי בסרט \"כך הייתי\" משנת 1993, לצידו של רוברט דה נירו. דיקפריו זכה לשבחים על תפקיד המשנה שגילם בסרט \"מה עובר על גילברט\" (1993), וזכה להכרה ציבורית בעקבות התפקידים הראשיים שגילם בדרמת ההתבגרות \"יומן נעורים\" (1995) והטרגדיה השייקספירית \"רומיאו וג'ולייט\" (1996), בטרם השיג תהילה בינלאומית עם האפוס הרומנטי של ג'יימס קמרון משנת 1997 - \"טיטניק\" - הסרט השלישי המכניס ביותר בכל הזמנים.\nדיקפריו זכה בשלושה פרסי גלובוס הזהב עבור השחקן הטוב ביותר בסרט דרמה על הופעותיו כהווארד יוז בסרט \"הטייס\" (2004) וכיו גלאס בסרט \"האיש שנולד מחדש\" (2015) ובעבור השחקן הטוב ביותר בסרט קומדיה או מוזיקלי על הופעתו כג'ורדן בלפורט בסרט \"הזאב מוול סטריט\" (2013). הוא זכה בפרס באפט\"א לקולנוע הראשון שלו עבור השחקן הטוב ביותר עבור \"האיש שנולד מחדש\". הוא היה מועמד לשישה פרסי אוסקר - חמישה מתוכם כשחקן ואחד כמפיק - וזכה בפרס אוסקר לשחקן הטוב ביותר לשנת 2015, עבור \"האיש שנולד מחדש\". בנוסף למשחק, דיקפריו ייסד חברת הפקות משלו, בשם Appian Way Productions. דיקפריו הוא פעיל סביבתי הפועל למאבק בשינוי האקלים.",
    "pageid": 52939
  },
  {
    "title": "להקת גייסות השריון",
    "extract": "להקת גייסות השריון היא להקה צבאית בצה\"ל. הלהקה נוסדה על ידי קצין החינוך של חיל השריון שאול ביבר, והפכה עם הזמן לאבן יסוד במוזיקה הישראלית. \nרבים מבוגריה של הלהקה היוו ומהווים גם היום חלק מתעשיית התרבות והמוזיקה הישראלית, כמו ניסים עזיקרי, זמירה חן, צבי שיסל, עזרא דגן, דפנה ארמוני, עירית בולקא, משה בקר, עליזה עזיקרי, אבי טולדנו, גבי ברלין, איציק בר יונה, שוקי פורר, נורית הירש, כרמלה גזית, טליה שפירא, תיקי דיין, תרצה אתר, דודו זר, מאיר סוויסה, יוני חן, דורי בן זאב, ריקי מנור, צביקה גרטל,יוסי אלפי.",
    "pageid": 865290
  },
  {
    "title": "מאיר אריאל",
    "extract": "מאיר אריאל (2 במרץ 1942, י\"ג באדר ה'תש\"ב – 18 ביולי 1999, ה' באב ה'תשנ\"ט) היה משורר, פזמונאי, מלחין, גיטריסט, וזמר ישראלי. הוא כונה \"הצנחן המזמר\" ו\"הטרובדור הנודד\", ונחשב ליוצר בולט במוזיקה הישראלית בשנות ה-80 וה-90. שיריו בוצעו על ידי אמנים ישראלים רבים.",
    "pageid": 17663
  },
  {
    "title": "מבצע רוטב",
    "extract": "מבצע רוטב ומבצע דורבן היו סדרת גיחות של מטוסי תובלה של חיל האוויר הישראלי לתימן בשנים 1964–1966 כדי להצניח כלי נשק וציוד אחר למורדים המלוכניים שנלחמו נגד צבא מצרים בתקופת מלחמת האזרחים בתימן.",
    "pageid": 529644
  },
  {
    "title": "מבצעי צבא הגנה לישראל",
    "extract": "נוסף על המלחמות שידעה מדינת ישראל, ביצע צה\"ל מספר גדול של מבצעים צבאיים, כחלק ממלחמה כוללת או בנפרד ממנה, מהם נקודתיים ביותר (כמה פעולות תגמול) ומהם שהתפתחו לממדים של מלחמה (למשל מלחמת שלום הגליל).\nרשימה זו מרכזת את כל המבצעים הצבאיים של צה\"ל ושל כוחות הביטחון הישראליים (שפרסומם הותר) בסדר כרונולוגי, בחלוקה לפי מלחמות ולפי תקופות.",
    "pageid": 15736
  },
  {
    "title": "מלחמת לבנון השנייה",
    "extract": "מלחמת לבנון השנייה התנהלה בין ישראל לחזבאללה בקיץ 2006 בלבנון ובצפון ישראל. המלחמה נפתחה בשם מבצע שכר הולם עקב חטיפתם של שני חיילי צה\"ל אלדד רגב ואהוד גולדווסר שלאחר מכן שונה לשם מבצע שינוי כיוון, אולם לאחר סיומה נקבע שמה למלחמת לבנון השנייה. בלבנון מכונה המלחמה מלחמת 34 הימים או מלחמת יולי (בערבית: حرب تَمُّوز, תעתיק מדויק: חַרְבּ תמוּז). המלחמה נמשכה 34 ימים, מ־12 ביולי (ט\"ז בתמוז ה'תשס\"ו) עד הפסקת האש ב־14 באוגוסט (כ' באב ה'תשס\"ו), אם כי כוחות צה\"ל המשיכו לפעול בלבנון עד 1 באוקטובר 2006.\nהעילה למלחמה הייתה תקיפה מתוכננת של חזבאללה באזור גבול ישראל–לבנון, בתקרית שבה נחטפו שני חיילי צה\"ל ונהרגו שלושה, במקביל להפגזה ארטילרית כבדה. בעקבות האירוע הגיבה ישראל בתקיפה מסיבית, ראשית מן האוויר, ולאחר מכן גם בעזרת יחידות הקרקע שנלחמו נגד כוחות החזבאללה בדרום לבנון.\nכחלק מתוצאות המלחמה, קיבלה מועצת הביטחון של האומות המאוחדות את החלטה 1701, האוסרת על הכנסת כל נשק לדרום לבנון. עם זאת, חזבאללה התעצם ברקטות ארוכות טווח, באיכויות ובהיקפים גדולים משמעותית ממה שהיו לו טרם המלחמה, אך נשמר שקט יחסי באזור הגבול.\nהמלחמה נתפסה בקרב הציבור הישראלי ככישלון ונמתחה ביקורת קשה על הדרג המדיני ועל הפיקוד הצבאי הבכיר על דרך ניהול המלחמה. הקמת ועדת וינוגרד ומחאה ציבורית גרמה, בין השאר, להתפטרותם של הרמטכ\"ל דני חלוץ ושל אלוף פיקוד הצפון אודי אדם.",
    "pageid": 217369
  },
  {
    "title": "מרוסקים: גולסטאר הסרט",
    "extract": "מרוסקים: גולסטאר הסרט הוא סרט קולנוע קומי ישראלי בהפקת סוכנות ADD וסרטי יונייטד קינג, אשר מבוסס על תוכנית הדוקו-ריאליטי \"גולסטאר\". הסרט בוים על ידי אמיל בן שמעון ונכתב על ידי דוד דהן. בסרט מככבים שייע פייגנבוים, ירון ברלד, ג'ובאני רוסו, דין מירושניקוב, רז זהבי, זהר ליבה, ניר לוי, אלעד צפני, ליאם גולן, קובי סויסה, חיים שועי, אורי ברויר, אביבה נגוסה ופרפילאב מונגוזה. הסרט יצא לאקרנים ב-11 ביולי 2024.",
    "pageid": 2341448
  },
  {
    "title": "נמל התעופה הבין-לאומי חודיידה",
    "extract": "נמל התעופה הבין-לאומי של חודיידה הוא נמל תעופה בעיר אל-חודיידה בתימן.",
    "pageid": 2345908
  },
  {
    "title": "ננסי פלוסי",
    "extract": "ננסי פטרישיה ד'אלסנדרו פלוסי (באנגלית: Nancy Patricia D'Alesandro Pelosi; נולדה ב-26 במרץ 1940) היא פוליטיקאית אמריקאית וחברת בית הנבחרים של ארצות הברית, שכיהנה כיושבת ראש בית הנבחרים בין 2007 ל-2011, ובין 2019 ל-2023.\nפלוסי היא חברת המפלגה הדמוקרטית, והיא מכהנת כחברת בית הנבחרים מטעם המחוז ה-12 של מדינת קליפורניה, הכולל את רוב העיר והמחוז סן פרנסיסקו, משנת 1987. היא נבחרה להיות המצליפה של המיעוט הדמוקרטי בבית הנבחרים בשנת 2002, ושנה לאחר מכן נבחרה כמנהיגת הנציגות הדמוקרטית בבית, תפקיד בו החזיקה במשך כשני עשורים. פעמיים במהלך הנהגתה, בשנים 2007–2011 ובשנים 2019–2023, כאשר השיגה מפלגתה רוב בבית, כיהנה פלוסי כיושבת ראש בית הנבחרים. בכל התפקידים האלה הייתה פלוסי האישה הראשונה שכיהנה בתפקיד. בנובמבר 2022 הודיעה פלוסי שאין בכוונתה להתמודד שוב על הנהגת מפלגתה בבית הנבחרים, אם כי בכוונתה להישאר חברת הבית.  \nבמאי 2024, קיבלה את מדליית החירות הנשיאותית מידי הנשיא ג'ו ביידן.\nעד השבעת קמלה האריס לתפקיד סגנית הנשיא של ארצות הברית ב-2021, הייתה פלוסי האישה בעלת הדרג הבכיר ביותר בהיסטוריה של הממשל האמריקאי.",
    "pageid": 20428
  },
  {
    "title": "ע'ג'ר",
    "extract": "עַ'גַ'ר (מערבית: غجر; מבוטא רַגַ'ר) הוא כפר עלווי השוכן על גבול ישראל–לבנון. חלקו הדרומי מוגדר כמועצה מקומית ישראלית. הכפר שוכן במחוז הצפון, בין הגליל העליון לרמת הגולן, והוכרז כמועצה מקומית בשנת 1982 לאחר שסופח בחלקו יחד עם רמת הגולן תחת חוק רמת הגולן ב-1981.\nלפי נתוני הלשכה המרכזית לסטטיסטיקה (הלמ\"ס) נכון לסוף מאי 2024 (אומדן), מתגוררים בחלקו הישראלי של ע'ג'ר 2,858 תושבים (מקום 247 בדירוג רשויות מקומיות בישראל). האוכלוסייה גדלה בקצב גידול שנתי של ‎1.1%‏.   אחוז הזכאים לתעודת בגרות מבין תלמידי כיתות י\"ב בשנת ה'תשפ\"ב (2021-‏2022) היה 69.8%. השכר החודשי הממוצע של שכיר במשך שנת 2021 היה 8,609 ש\"ח (ממוצע ארצי: 11,330 ש\"ח).\nע'ג'ר הוא היישוב היחיד בישראל שרוב תושביו הם עלווים. בשנים 1972–1973 הכין הממשל הצבאי ברמת הגולן ביחד עם משרד הדתות חוקים להסדרת ענייני המעמד האישי של תושבי הכפר והם הוכפפו לקאדי (שופט באסלאם) בחיפה.",
    "pageid": 7992
  },
  {
    "title": "עבד רבו מנסור האדי",
    "extract": "עבד רבו מנסור האדי (בערבית: عبد ربه منصور هادي, תעתיק מדויק מערבית: עבד רבה מנצור האדי; נולד ב-1 בספטמבר 1945) הוא איש צבא ופוליטיקאי תימני, כיהן כנשיא תימן בשנים 2012–2022. קודם לכן כיהן כסגנו של נשיא תימן עלי עבדאללה סאלח מאז 3 באוקטובר 1994. הוא מונה לנשיא תימן בפועל ב-4 ביוני 2011 במהלך ההפגנות בתימן, לאחר שהנשיא עלי עבדאללה סאלח נפצע בפיצוץ בארמונו והובל לטיפול רפואי בערב הסעודית. הנשיא סאלח חזר מערב הסעודית לאחר כשלושה חודשים, אך ההפגנות נגדו המשיכו ולכן סאלח העביר את הנשיאות לסגנו האדי.",
    "pageid": 905083
  },
  {
    "title": "ערב הסעודית",
    "extract": "הממלכה הערבית הסעודית (בערבית חג'אזית: ‏‏?‏, אַלְמַמְלַכַּה (א)לְעַרַבִּיַּה (אל)סֻּעוּדִּיַּה; בקיצור: ٱلسَّعُودِيَّة, (אל)סַּעוּדִיַּה; שם חוץ רשמי: ערב הסעודית, العرب السّعوديّة) היא מדינה בדרום-מערב אסיה, המדינה בעלת השטח הגדול ביותר בחצי האי ערב. היא גובלת בעיראק, בירדן, בכווית, בעומאן, קטר, איחוד האמירויות הערביות ותימן, במפרץ הפרסי בצפון-מזרחה ובים האדום במערבה. כלכלתה נשענת במידה רבה על מרבצי הנפט המצויים בה, והיא מדורגת כיצואנית הנפט הגדולה ביותר בעולם. השפה הרשמית בה היא הערבית, והמשטר בה הוא מסוג מונרכיה אבסולוטית עם מאפיינים של תיאוקרטיה אסלאמית.\nכ-40% מתושבי ערב הסעודית, כ-13.5 מיליון תושבים, מרוכזים בארבע ערים בלבד: ריאד, ג'דה, אל-מדינה ומכה.\nערב הסעודית היא חברה בכירה בארגון לשיתוף פעולה אסלאמי (OIC), וכן חברה-מייסדת בליגה הערבית.",
    "pageid": 4380
  },
  {
    "title": "קנוט הגדול",
    "extract": "קְנוּט השני מלך דנמרק (הראשון מאנגליה)\"הגדול\" (בדנית: Knud den Store – קְנוּד דֶן סטוֹר, לעיתים נהגה קָאנוּט;‏ 994/995 – 12 בנובמבר 1035) היה מלך אנגליה, דנמרק ונורווגיה, שליט ומושל שלזוויג ופומרניה. בנם של סוויין פורקבירד וסיגריד, אלמנת אריק המנצח. אביו של קנוט היה עובד אלילים, אך קנוט עצמו נטבל לנצרות בגיל צעיר, וקיבל את השם למברט.",
    "pageid": 59357
  },
  {
    "title": "קרן מור",
    "extract": "קרן מור (נולדה ב-18 במרץ 1964) היא שחקנית וקומיקאית ישראלית, זוכת שני פרסי התיאטרון הישראלי, פרס מסך הזהב ופרס האקדמיה הישראלית לטלוויזיה.",
    "pageid": 101057
  },
  {
    "title": "ראש המטה הכללי",
    "extract": "ראש המטה הכללי (או בקיצור: הרמטכ\"ל) הוא הדרג הפיקודי העליון בצבא ההגנה לישראל.\nראש המטה הכללי נתון למרות ממשלת ישראל וכפוף ישירות לשר הביטחון. הוא קצין בדרגת רב-אלוף (רא\"ל), הדרגה הגבוהה ביותר בצה\"ל.",
    "pageid": 2443
  },
  {
    "title": "רון בן ישי",
    "extract": "רון בן ישי (נולד ב-26 באוקטובר 1943) הוא עיתונאי ופובליציסט ישראלי, כתב ופרשן צבאי ברדיו, בטלוויזיה ובעיתונות, מעוטר בצל\"ש הרמטכ\"ל וחתן פרס ישראל לתקשורת לשנת 2018.",
    "pageid": 144414
  },
  {
    "title": "רונן מנליס",
    "extract": "רונן צבי מָנֵלִיס (נולד ב-10 בינואר 1979) הוא עיתונאי ופרשן ישראלי הפועל בתאגיד השידור הישראלי. מנכ\"ל המשרד לנושאים אסטרטגיים לשעבר. שימש דובר צה\"ל, בדרגת תת-אלוף, מ-18 במאי 2017 עד 15 בספטמבר 2019. קודם לכן שימש עוזר הרמטכ\"ל.",
    "pageid": 1455990
  },
  {
    "title": "תקיפת הכור הגרעיני בעיראק",
    "extract": "תקיפת הכור הגרעיני בעיראק, הידועה גם כמבצע אופרה ומבצע תמוז, היא מבצע הפצצת הכור הגרעיני העיראקי תמוז (אוסיראק) שהתרחש ב-7 ביוני 1981 ערב חג השבועות ה'תשמ\"א על ידי מטוסי חיל האוויר הישראלי. התקיפה בוצעה על ידי רביעיית מטוסי F-16 מטייסת 117 (\"טייסת הסילון הראשונה\"), רביעייה נוספת של מטוסי F-16 מטייסת 110 (\"טייסת אבירי הצפון\") ומבנה של שישה מטוסי F-15 לחיפוי. המטוסים המריאו מבסיס חיל-האוויר \"עציון\" וטסו 1,100 ק\"מ מעל ערב הסעודית. בתום הפעולה הושמד הכור העיראקי, הופסקה תוכנית הגרעין העיראקית, והוסר האיום הפוטנציאלי על מדינת ישראל. בני בריתה של ישראל הופתעו מהפעולה, ועימותים דיפלומטיים הביאו לגינוי ישראל באומות המאוחדות ולסכסוך עם ארצות הברית שהתנגדה לפעולה ולשימוש שנעשה בכלי נשק אמריקאיים. בישראל הייתה תקיפת הכור הגרעיני בעיראק לסוגיה מרכזית בקרב מפלגות הליכוד והמערך במערכת הבחירות לכנסת העשירית, שהתקיימה שלושה שבועות לאחר מכן, וייתכן שהכריעה את הבחירות לטובת הליכוד.",
    "pageid": 19575
  },
  {
    "title": "אהבה בשחקים: מאווריק",
    "extract": "אהבה בשחקים: מאווריק (באנגלית: Top Gun: Maverick) הוא סרט קולנוע אמריקאי, אשר בוים על ידי ג'וזף קוסינסקי. הסרט תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה. ב-1 בספטמבר 2021, הסרט נדחה ל-27 במאי 2022. הסרט מהווה המשך לסרט המצליח \"אהבה בשחקים\" משנת 1986. \nבסרט מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לואיס פולמן, אד האריס, ג'יי אליס וואל קילמר. הסרט נעשה בשיתוף פעולה עם צי ארצות הברית וטייסי קרב בדימוס ייעצו להפקת הסרט. בנוסף, ניכר כי עלילת הסרט נשענת בחלקה על אירועים אמיתיים ובהם תקיפת הכור הגרעיני בעיראק ותקיפת הכור הגרעיני בסוריה. מדינת האויב בסרט היא איראן והיא מוזכרת בשמה במהלך תדריך המשימה שמוצג לדמותו של קרוז.",
    "pageid": 1998155
  },
  {
    "title": "אורי גוטליב",
    "extract": "אוּרי גוֹטליבּ (נולד ב-11 במרץ 1969) הוא קומיקאי, שחקן ומנחה טלוויזיה ישראלי. זוכה 2 פרסי האקדמיה לטלוויזיה עבור שחקן קומי בסדרה \"שוטטות\" לשנת 2003 ובסדרה \"אחד העם 1\" לשנת 2004.",
    "pageid": 190939
  },
  {
    "title": "איוונקה טראמפ",
    "extract": "איוונה מארי \"איוונקה\" טראמפ (באנגלית: Ivana Marie \"Ivanka\" Trump; נולדה ב-30 באוקטובר 1981) היא אשת עסקים, סופרת ודוגמנית עבר אמריקאית שהתגיירה. היא בתם של נשיא ארצות הברית לשעבר, דונלד טראמפ, ואשתו הראשונה, איוונה זלניצ'קובה. טראמפ הייתה סגן נשיא בכירה לפיתוח ולרכישות באימפריית הנדל\"ן ארגון טראמפ (\"The Trump Organization\") של אביה וממלאת מקומו בהיעדרו. סייעה לאביה בקמפיין הבחירות שלו, ולאחר בחירתו שימשה כיועצת שלו בבית הלבן.\nטראמפ הייתה מעורבת בכל פעילות הפיתוח העסקי בנדל\"ן ובמלונאות של הקבוצה, ובמקביל פיתחה גם \"מותג אישי\" בשם \"תכשיטי איוונקה טראמפ\" המשווק בשמים, הנעלה, תיקי יד, הלבשה עליונה ומשקפיים.\nנשואה לאיש העסקים האמריקאי-יהודי ג'ארד קושנר, שאף שימש כיועץ בכיר של אביה בבית הלבן. לפני נישואיה התגיירה טראמפ בגיור אורתודקוסי-מודרני ובחרה לעצמה את השם העברי \"יעל\". גיסתה היא הדוגמנית האמריקאית קרלי קלוס, אשת אחיו של ג'ארד קושנר, שהתגיירה אף היא.",
    "pageid": 1356085
  },
  {
    "title": "איחוד האמירויות הערביות",
    "extract": "איחוד האמירויות הערביות (בערבית: الإمارات العربية المتحدة, בתעתיק: אל-אִמַארַ֫את אל-עַרַבִּ֫יַּה אל-מֻתַּ֫חִדַה; ובקיצור: איחוד האמירויות, ולעיתים רק האמירויות الْإِمَارَات – ידועה גם בראשי התיבות UAE או ae) היא פדרציה ומדינת מדבר הנמצאת בצפון-מזרח חצי האי ערב (דרום מערב אסיה) שבמפרץ הפרסי. נכון לשנת 2023, באיחוד האמירויות יש אוכלוסייה מוערכת של 9.97 מיליון. לפי ההערכות, אזרחי האמירויות מהווים 11.6% מהאוכלוסייה; בעוד שאר התושבים הם גולים, רובם מדרום אסיה. האסלאם היא הדת הרשמית וערבית היא השפה הרשמית. מאגרי הנפט והגז הטבעי של איחוד האמירויות הערביות הן השישית והשביעית בגודלן בעולם, בהתאמה.\nאיחוד האמירויות הערביות היא פדרציה הכוללת שבע אמירויות מונרכיות: דובאי, אבו דאבי, עג'מאן, פוג'יירה, ראס אל-ח'ימה, שארג'ה ואום אל-קיוין.\nהמדינה קיבלה עצמאות מהממלכה המאוחדת ומחוף שביתת הנשק ב-1971.\nאיחוד האמירויות גובלת בשתי מדינות: עומאן וערב הסעודית.\nאיחוד האמירויות היא גם חברה בארגון לשיתוף פעולה אסלאמי.",
    "pageid": 23084
  },
  {
    "title": "אריחי טוינבי",
    "extract": "אריחי טוינבי (הקרואים גם שלטי טוינבי) הם הודעות ממקור מסתורי שנמצאו משובצות בתוך מדרכות אספלט, בכ-24 ערים גדולות בארצות הברית, וארבע ערי בירה דרום אמריקניות. הופעתם של האריחים החלה בסוף שנות ה-80 של המאה ה-20. הם בדרך כלל בגודל של לוחית רישוי אמריקנית, אך לפעמים גם גדולים בהרבה. הם מכילים מספר גרסאות לכתובת בעלת הקשרים לאפוקליפסה ולתאוריית קשר.",
    "pageid": 971970
  },
  {
    "title": "בלה חדיד",
    "extract": "איזבלה ח'איר \"בלה\" חדיד (באנגלית: Isabella Khair \"Bella\" Hadid; נולדה ב-9 באוקטובר 1996) היא דוגמנית אמריקאית.",
    "pageid": 1855387
  },
  {
    "title": "ג'יי. די. ואנס",
    "extract": "ג'יימס דייוויד ואנס (באנגלית: James David Vance; נולד ב-2 באוגוסט 1984) הוא פוליטיקאי אמריקאי המכהן כסנאטור מטעם מדינת אוהיו ומועמד לתפקיד סגן הנשיא מטעם המפלגה הרפובליקנית בבחירות 2024.\nלאחר שסיים את לימודיו התיכוניים שירת ואנס בין 2003 ל-2007 ככתב צבאי. לאחר מכן למד באוניברסיטת המדינה של אוהיו וסיים את לימודיו שם ב-2009. ב-2013 סיים את לימודיו בבית הספר למשפטים באוניברסיטת ייל. ספרו האוטוביוגרפי, \"Hillbilly Elegy\", שיצא לאור ב-2016, הפך לרב-מכר, זכה לתשומת לב עיתונאית משמעותית במהלך הבחירות לנשיאות ארצות הברית באותה השנה ועובד לסרט עלילתי ב-2020.\nב-2021 החל ואנס את הקריירה הפוליטית שלו כמועמד המפלגה הרפובליקנית בבחירות לסנאט של ארצות הברית באוהיו ב-2022, בהן הביס את מועמד המפלגה הדמוקרטית טים ראיין. בתחילה התנגד למועמדותו של דונלד טראמפ בבחירות ב-2016, אך מאז הפך לתומך נלהב שלו. ב-15 ביולי 2024 מינה אותו טראמפ לעמיתו למרוץ בבחירות לנשיאות ארצות הברית.\nואנס מתנגד חריף לתפיסות פוליטיקת הזהויות והווק (Woke) הרווחות בשמאל האמריקאי ונחשב בעיני מתנגדיו לניאו-ריאקציונרי ולפופוליסט ימני. בנושאים חברתיים השקפותיו שמרניות. הוא מסתייג מהפלות, אך תומך בזכות המדינות לחוקק חוקים בעניין לפי השקפותיהם. הוא התנגד לנישואים חד-מיניים, אך ציין כי אינו מאמין כי יש לפתוח את הנושא מחדש. הוא מתנגד בתוקף לטיפולים להתאמה מגדרית עבור קטינים. \nואנס נבדל מהשקפותיה המסורתיות של המפלגה הרפובליקנית בנושא מיסים, שכר מינימום, התאגדות, מכסים ומדיניות הגבלים עסקיים. הוא מתנגד למתן סיוע צבאי אמריקאי נרחב  לאוקראינה, אך נחשב כתומך מובהק של מדינת ישראל.\n\nואנס נולד בשם ג'יימס דונלד באומן ב-2 באוגוסט 1984, במידלטאון שבאוהיו, עיירה השוכנת בין דייטון וסינסינטי. הוריו הם דונלד באומן ובוורלי ואנס, ממוצא סקוטי-אירי. אימו ואביו התגרשו כאשר היה פעוט, בשעה שאביו נעדר מרוב חייו ואימו נאבקה בהתמכרות לסמים ולאלכוהול. הוא אומץ על ידי בעלה השלישי של אימו, אך הוא ואחותו גודלו בעיקר על ידי סבו וסבתו, ג'יימס ובוני ואנס. לימים הוא נקרא בשם המשפחה של אביו החורג, האמל, עד שלבסוף אימץ את שם המשפחה ואנס עם נישואיו, לכבוד סבו וסבתו.\nואנס התחנך בבית הספר התיכון מידלטאון שבעיר הולדתו, ובתום לימודיו התיכוניים התגייס לחיל הנחתים של ארצות הברית. הוא שירת כמתעד פעילות מבצעית בכנף הנחתים השנייה במהלך מלחמת עיראק. מאוחר יותר השלים בהצטיינות את לימודיו הגבוהים באוניברסיטת המדינה של אוהיו עם תואר ראשון במדע המדינה ובפילוסופיה. כסטודנט באוניברסיטה זו, התמחה אצל חבר הסנאט של אוהיו, בוב שולר. בתום לימודיו באוהיו, קיבל תואר שני במשפטים מבית הספר למשפט של אוניברסיטת ייל. בהיותו בייל, שכנעה אותו מורתו איימי צ'ואה לכתוב את ספר הזיכרונות שלו.\nלאחר תקופה שבה עבד במשרד עורכי דין תאגידי עבר ואנס לסן פרנסיסקו כדי לעבוד בתעשיית הטכנולוגיה. הוא שימש כמנהל בחברת ההון סיכון \"Mithril Capital\" שבבעלות היזם פיטר טיל.\n\nבשנת 2016 פרסמה ההוצאה לאור \"הרפר\" את ספר זיכרונותיו, שנקרא בתרגום חופשי \"יומני האפלצ'ים: סיפורה של משפחה ותרבות במשבר\"  (הספר מוזכר לעיתים בשם \"אלגיית הילבילי: ממואר של חברה ותרבות במשבר\"). הספר נכלל ברשימת רבי-המכר של הניו יורק טיימס בשנים 2016 ו-2017. ב-2017 היה הספר מועמד סופי לפרס דייטון לספרות שלום וזכה בפרס אודי לספר עיון (Audie Award for Nonfiction).\n\"הניו יורק טיימס\" כינה את הספר בהקשר של בחירות לנשיאות ארצות הברית 2016 \"אחד מששת הספרים הטובים ביותר שיסייעו בהבנת ניצחונו של טראמפ\". \"הוושינגטון פוסט\" הגדיר את הספר בתור \"קולה של חגורת החלודה\". מנגד, העיתון \"ניו ריפבליק\" מתח עליו ביקורת כ\"הזבל הלבן החביב על התקשורת הליברלית\" ו\"נביא השקר של אמריקה הכחולה\". הכלכלן ויליאם איסטרלי מתח גם הוא ביקורת חריפה על הספר: \"ניתוח מרושל של אוספים של אנשים – אליטות חופיות ואמריקה הבין-חופית, מוסלמים, מהגרים, חסרי השכלה גבוהה, מה שבא לכם – הפך לדבר שבשגרה, וזה הורג את הפוליטיקה שלנו\".\nבדצמבר 2016 ציין ואנס כי בכוונתו לשוב לאוהיו במטרה להקים שם מוסד ללא כוונת רווח, וכי ייתכן שיתמודד בעתיד לתפקיד ציבורי תוך התמקדות במאבק בהתמכרות לסמים בחגורת החלודה. בינואר 2017 הצטרף ואנס לסגל CNN. באפריל אותה שנה חתם הבמאי רון הווארד על אדפטציה קולנועית לספרו של ואנס, ובשנת 2020 הופץ בנטפליקס סרטו \"יומני האפלצ'ים\" בכיכובן של איימי אדמס וגלן קלוז, כשאת דמותו של ואנס גילם השחקן גבריאל באסו.\n\nבראשית 2018 דווח כי ואנס שקל להציע מועמדות לסנאט של ארצות הברית כמועמד רפובליקני נגד הסנאטור הדמוקרטי שרוד בראון, אך הדבר לא קרם עור וגידים. באפריל 2021 הביע ואנס לראשונה עניין בהתמודדות על מושב בסנאט שפונה בידי הסנאטור הרפובליקני רוב פורטמן. זמן קצר אחר כך תרם שותפו לשעבר פיטר טיל 10 מיליון דולר אמריקאי לוועדת פעולה פוליטית בשם \"Protect Ohio Values\" שתמכה במועמדותו של ואנס לסנאט. גם רוברט מרסר תרם סכום לא ידוע. במאי אותה שנה ייסד ואנס ועדת גישוש, ובחודש יולי נכנס באופן רשמי למרוץ.\nבמהלך מסע הבחירות שלו לסנאט האמריקאי, הפך ואנס עורו ביחסו אל נשיא ארצות הברית לשעבר דונלד טראמפ. בעוד שבמהלך הבחירות לנשיאות ארצות הברית 2016 היה למבקר חריף של טראמפ ומתח עליו ביקורת נוקבת בהזדמנויות אחדות, עם כניסתו למרוץ לסנאט התנצל על דבריו והביע את תמיכתו בטראמפ וברעיונותיו. ב-4 במאי 2022 זכה ואנס במועמדות המפלגה הרפובליקנית לסנאט.\nב-8 בנובמבר 2022 ניצח ואנס בבחירות לסנאט וגבר על הסנאטור הדמוקרטי המכהן טים ראיין עם כ-53.3% מקולות הבוחרים. הוא נשבע לתפקידו ב-3 בינואר 2023 מיד עם התכנסות הקונגרס ה-118 של ארצות הברית.\nב-15 ביולי 2024 נבחר על ידי דונלד טראמפ כעמיתו למרוץ בבחירות לנשיאות ארצות הברית.\n\nואנס נשוי מאז 2014 לאושה צ'ילוקורי-ואנס, בת לפרופסורים ילידי הודו, יחדיו הם הורים לשלושה ילדים, אוון (נולד ב-2017), ויואק (נולד ב-2020) ומיראבל (נולדה ב-2021). ואנס גדל ב\"ענף האוונגליסטי\" של הנצרות הפרוטסטנטית והיה חלק ממנה עד ספטמבר 2016, אז אמר כי \"הוא חושב ברצינות על המרה לקתוליות\" והחליט לא להשתייך לאף כנסייה באופן רשמי. באוגוסט 2019 הוא הוטבל כקתולי בטקס בכנסיית סנט גרטרוד בסינסינטי, אוהיו.\n\nואנס מתנגד להפלות מלאכותיות ותמך בביטול של פסק דין רו נגד וייד. ואנס הצהיר בעבר כי הוא עשוי לתמוך באיסור פדרלי על הפלות לאחר השבוע ה-15 להיריון. עם זאת, ואנס הצהיר מאוחר יותר שהחלטות בסוגיה זאת צריכות להיקבע על ידי המדינות עצמן ולא על ידי הממשל הפדרלי. ואנס השווה הפלה לעבדות וקבע בראיון למגזין 'זרם' (Current) הקתולי כי \"יש משהו דומה בין הפלה לעבדות\" מבחינה מוסרית. עם זאת, בדיון ב-2022 הוא אמר: \"תמיד האמנתי בהחרגות סבירות\". מאוחר יותר, הוא ציין כי הוא תומך בהחרגות המתירות ביצוע הפלה, בהם מקרים של אונס, גילוי עריות ושמירה על חיי האם. באותה השנה הצהיר כי \"אוהיו תרצה מדיניות הפלות שונה מקליפורניה, מניו יורק, ואני חושב שזה הגיוני. אני רוצה שאוהיו תהיה מסוגל לקבל החלטות משלה, ואני רוצה שהמחוקקים הנבחרים של אוהיו יקבלו את ההחלטות האלה אבל אני חושב שזה בסדר גם להגדיר איזה סטנדרט לאומי מינימלי\".\nואנס התנגד ל\"חוק כבוד הנישואין\" , \nמשום שחייב את הממשל הפדרלי ואת כל המדינות להכיר בתוקף של נישואים חד-מיניים. אך מאוחר יותר הבהיר את עמדתו: \"אני מאמין שנישואים הם בין גבר אחד לאישה, אך אני לא חושב שנישואים גאים הם נושא רלוונטי כרגע. אני לא אחד מאלה שמחפשים לקחת משפחות של אנשים ולקרוע אותן לגזרים.\" מלבד זאת, ואנס הגיש הצעת חוק שתהפוך טיפול להתאמה מגדרית בקטינים לעבירה פדרלית ותחסום את השימוש בכספי משלמי המיסים עבורו, והצהיר כי \"בשום פנים ואופן אין לאפשר לרופאים לבצע את הניתוחים הנוראיים והבלתי הפיכים הללו בילדים קטינים\".\nבנאום שנשא ב-2021 האשים ואנס את \"השמאל חסר הילדים\" בבעיותיה של ארצות הברית בתחום הילודה. הוא שיבח את ראש ממשלת הונגריה, ויקטור אורבן על כך שעודד זוגות נשואים בהונגריה להביא כמה שיותר ילדים לעולם, וטען כי להורים צריכה להיות השפעה גדולה על התהליך הדמוקרטי מאשר לאנשים שאינם הורים. ואנס טען ששיעורי האלימות במשפחה \"הרקיעו שחקים\" בשנים האחרונות בשל מה שהוא כינה \"המלחמה של החברה המודרנית במשפחות\", וזאת על אף שבעשורים האחרונים, שיעורי האלימות במשפחה ירדו. בנוסף לכך, בהצהרה מעוררת מחלוקת, הצהיר כי \"אם הורים אוהבים את ילדיהם, הם יישארו נשואים, גם כשמדובר בזוגיות אלימה\". אחר כך אמר שדבריו הוצאו מהקשרם. .\n\nואנס טען כי טראמפ מבצע דמוניזציה כלפי מהגרים לארצות הברית, אך במרוץ לסנאט כינה שוב ושוב את ההגירה הבלתי חוקית לארצות הברית \"מטונפת\". כמו כן, ב-2022 טען ואנס כי \"הדמוקרטים החליטו שהם לא יכולים לנצח בבחירות האמצע הקרובות, אלא אם כן יביאו מספר גדול של בוחרים חדשים שיחליפו את הבוחרים שכבר נמצאים כאן\". כאשר הואשם על ידי מתנגדיו הפוליטיים שבדבריו יש משום תמיכה בתאוריית \"ההחלפה הגדולה\", שטוענת כי יש ניסיון להחליף את האוכלוסייה הלבנה האמריקאית במהגרים, טען ואנס כי זו השמצה חסרת בסיס כלפיו וכי ילדיו שלו עצמו הם ממוצא מעורב (אשתו של ואנס היא ממוצא הודי).\nואנס תמך בהצעה של טראמפ לבנות חומה בגבול עם מקסיקו ודחה את הטענה שהתומכים בבניית החומה הם גזענים. הוא הציע שהממשל הפדרלי ישקיע כ-3 מילארד דולר כדי לסיים את בניית חומת טראמפ. ואנס טען כי אי אבטחת הגבול הדרומי של ארצות הברית הניעה את משבר האופיואידים בארצות הברית, בכך שאיפשרה הגירה בלתי חוקית וסחר בסמים. במהלך מרוץ הבחירות שלו לסנאט ב-2022, הוא טען שהנשיא ג'ו ביידן מציף את אוהיו בסמים לא חוקיים בכך שאינו מטפל בגבול הדרומי.\nב-2023 הציג ואנס הצעת חוק שתהפוך את האנגלית לשפה הרשמית של ארצות הברית.\n\nבנאום בוועידת הביטחון של מינכן, ואנס אמר כי ארצות הברית איננה רוצה לפרוש מנאט\"ו, אך טען שארצות הברית צריכה להתמקד יותר במזרח אסיה, וכי מדינות מסוימות החברות בנאט\"ו אינן מוציאות מספיק כסף למען ביטחונן. כך למשל, ואנס אמר שההצהרה של טראמפ שהוא יעודד את רוסיה לתקוף חברות בנאט\"ו שאינן עומדות בהתחייבויותיהן הפיננסיות במסגרת הברית, היא \"קריאת השכמה\" לאירופה ולהוצאות הביטחון שלה.\nואנס מתח ביקורת על הסיוע הכספי והצבאי האמריקאי לאוקראינה במלחמת אוקראינה–רוסיה, וטען כי אין אפשרות לספק לאוקראינה מספיק נשק כדי שתנצח, וכי האינטרס האמריקאי הוא \"להשלים עם זה שאוקראינה תיאלץ לוותר על חלק משטחיה לרוסים\". בראיון עם סטיב באנון, ואנס הצהיר \"לא באמת אכפת לי מה קורה לאוקראינה\". בדצמבר 2023, הוא ספג ביקורת רבה על כך שקרא להשעיית סיוע נוסף לאוקראינה, מכיוון שלדבריו, הכסף \"ישמש את שריה של אוקראינה כדי לקנות יאכטה גדולה יותר\".\nואנס הוא תומך נלהב של מדינת ישראל ותיאר את מערכת היחסים בין המדינות כ\"מערכת יחסים תרבותית, מוסרית, פוליטית\". ואנס תומך בהמשך הסיוע הצבאי האמריקאי לישראל במלחמת חרבות ברזל. ואנס מתח ביקורת על ממשל ביידן בנוגע לעיכוב משלוח נשק מונחה לישראל, וטען כי חמאס נושא באחריות מלאה לכל מקרי המוות של האזרחים ברצועת עזה. כשנשאל אם יתמוך בפעולה צבאית נגד איראן לאחר שמיליציות שקשורות לאיראן תקפו חיילים אמריקאים, ואנס אמר שזו תהיה \"טעות\", והעלה חשש שזו תהיה הסלמה משמעותית במזרח התיכון.\nואנס כינה את סין \"האיום הגדול ביותר\" על ארצות הברית, וטען כי המלחמה באוקראינה מסיחה את דעתה של ארצות הברית מהתמקדות באיומים מצד סין. בנאום ב-2024 אמר ואנס כי \"ב-2003 עשיתי טעות כשתמכתי במלחמת עיראק\".\nביולי 2024, לאחר שמפלגת הלייבור ניצחה בבחירות הכלליות בבריטניה שנערכו באותו החודש, אמר ואנס כי בריטניה היא \"המדינה האיסלאמיסטית הראשונה באמת עם נשק גרעיני\".\n\nואנס תומך בדיני הגבלים עסקיים, בהגברת רגולציה של התנהלות תאגידים ובחקיקה נגד ריכוזיות כלכלית. הוא הביע דאגה שלחברות טכנולוגיה גדולות יש השפעה רבה מדי על הפוליטיקה האמריקאית ועל זרימת המידע באינטרנט, קרא לפרק את \"גוגל\" ורמז שיש לפצל את \"מטא\". בנוסף לכך, הביע תמיכה בפעולותיה של יו\"ר נציבות הסחר של ארצות הברית, לינה קאן, שלדבריו \"עושה עבודה די טובה\", וציין את אכיפת ההגבלים העסקיים שלה נגד חברות טכנולוגיה.\nביחס לזכויות עובדים, הכריז ואנס כי הוא תומך בהסכמים קיבוציים, אך התנגד לחוק המרחיב את זכויותיהם של העובדים להתארגן ולנהל משא ומתן קיבוצי מורחב יותר. במקום זאת הוא הביע תמיכה בהצעות של הקבוצה השמרנית American Compass, הכוללת הקמת מועצות פועלים.\n\nואנס תמך בחקיקה שקידם ממשל ביידן המאפשרת למדיקר לנהל משא ומתן על מחירי התרופות. ב-2022 היה שותף להצעת חוק שקידמה הגבלה למחיר האינסולין. הוא אף ציין כי אין בכוונתו לבטל את חוק הגנת החולה וטיפול בר השגה וכי הוא תומך בקידום ייבוא תרופות מחו\"ל.\nואנס התנגד לקיצוץ בביטוח הלאומי. אף על פי כן, הוא חושב שיש צורך לבצע רפורמה בביטוח הלאומי לאור מגמת הזדקנות האוכלוסייה בארצות הברית. הוא הצהיר כי \"אני לא תומך בקיצוץ בביטוח לאומי או במדיקר ואני חושב שהפרטת ביטוח לאומי היא רעיון רע\".\n\nואנס ממעיט בהשפעות שינוי האקלים ואף הכחיש את קיומו של משבר האקלים. הוא אף קידם בסנאט חוק המבטל את זיכויי המס הפדרליים עבור כלי רכב חשמליים, וטען כי סבסוד כלי רכב חשמליים הם \"חלומות בהקיץ על אנרגיה ירוקה\".\n\n אתר האינטרנט הרשמי של ג'יי. די. ואנס (באנגלית)\nג'יי. די. ואנס באתר המדריך הביוגרפי של הקונגרס של ארצות הברית (באנגלית)\n ג'יי. די. ואנס, ברשת החברתית פייסבוק\n ג'יי. די. ואנס, ברשת החברתית אקס (טוויטר)\n ג'יי. די. ואנס, ברשת החברתית אינסטגרם\n ג'יי. די. ואנס, ברשת החברתית Goodreads\n גילי איזיקוביץ, \"יומני האפלצ'ים\" היה ספר מרתק. נטפליקס הפכה אותו למלודרמה זולה, באתר הארץ, 23 בנובמבר 2020\n נתנאל שלומוביץ, פרשנות בחירת טראמפ בג'יי. די. ואנס לסגנו הבהירה שהשיקול הבלעדי שמנחה אותו הוא נאמנות למנהיג, באתר הארץ, 16 ביולי 2024\nליטל סמט, מספר 2 של טראמפ: יוצא מרינס התומך ברגולציה נוקשה על מגזר הטכנולוגיה, באתר כלכליסט, 16 ביולי 2024",
    "pageid": 2101044
  },
  {
    "title": "גיא נתיב",
    "extract": "גיא נתיב (נולד ב-24 במאי 1973) הוא במאי קולנוע ותסריטאי ישראלי, שחי ופועל בארצות הברית, אשר סרטו \"Skin\" זכה בפרס אוסקר בקטגוריית הסרט הקצר הטוב ביותר בטקס פרסי אוסקר ה-91. נתיב ומשה מזרחי הם הבמאים הישראלים היחידים שסרטם זכה בפרס אוסקר. נתיב עצמו זכה בפסטיבל הסרטים הבינלאומי בטורונטו גם בפרס איגוד המבקרים הבינלאומי עבור \"Skin\".",
    "pageid": 1681139
  },
  {
    "title": "גלגל המזלות",
    "extract": "גלגל המזלות או זודיאק (מיוונית: Ζῳδιακός κύκλος, \"גלגל החיות\") הוא דימוי ציורי של כוכבי השמים, למעין גלגל הנחלק ל-12 מערכי כוכבים או \"מזלות\". רצועה זו של מערכי הכוכבים היא רצועה דמיונית מעגלית הנמצאת על מישור המילקה. על רצועה זו עובר מסלולה של השמש עבור צופה מכדור הארץ.\nגלגל המזלות הוא מרכיב מרכזי באסטרולוגיה, שחסידיה מאמינים שמיקום הכוכבים משפיע על המתרחש על פני כדור הארץ, או משקף אותו, ולפיכך \"המזל\" - הן במשמעות השפעות על גורלו של האדם, הן במשמעות הגורם השמימי שישפיע על חייו, נקבע על פי יום התאריך והחודש שבו נולד - ממנו ניתן לכאורה לדעת את האזור בגלגל המזלות שבו נמצאת השמש בעת הולדתו.\nבעבר נאמר שמועד מסוים בשנה הוא \"במזל\" על פי שם הקבוצה בה נמצאה השמש. אסטרולוגים עדיין משתמשים בלוח זמנים בן כ-2,000 שנה, ומאז בשל תופעת הנקיפה השמש אינה נמצאת במזל האסטרולוגי, אלא מקדימה בחודש. לדוגמה, בטווח הזמנים 20 במרץ - 19 באפריל, המוכרז כמזל טלה, נמצאת השמש במזל דגים.\nלמרות שמסלול המילקה עובר גם דרך קבוצת נושא הנחש הושמטה זו מרשימת המזלות, ככל הנראה על מנת לשמר את החלוקה ל 12, כחלוקת החודשים.\nגלגל המזלות שימש את האסטרונומיה במיפוי השמים, כאשר כל אזור בשמים מכונה על שם המזל שלו - קבוצת כוכבים נראים שעל ידי חיבור קווים ביניהם יוצרים צורות. המזלות הותאמו לתקופות בשנה על ידי ייחוס כל מזל לתקופה שבה השמש עוברת במזל, ולכן קבוצת הכוכבים שלה לא נראית במהלך הלילה, אלא רק שאר המזלות. התקופה של כל מזל נמשכת כ-30 יום, בעונת שנה קבועה, ובאורך מקביל פחות או יותר לסיבוב הירח. עם השנים השתנו הכוכבים הנראים במהלך תקופות שנה ובתרבויות השונות החסירו והוסיפו כוכבים שונים כדי להתאימן לציור הידוע ולתקופה האמורה לייצג את המזל. זיהוי המזלות עם עונות שנה ושמות המזלות ניתנו בידי בני תרבות קדומה, ונמצאים בספרות הבבלית והמצרית העתיקה בכתב יתדות ובכתב חרטומים, וכן בציורים קדומים ששרדו, והיו מרכזיים גם לאמונות של התרבות האלילית היוונית והרומית. המזלות המייצגות את חודשי השנה מרכזיות לפולקלור של תרבויות רבות, ומשמשות בהן גם כיום.",
    "pageid": 55883
  },
  {
    "title": "גנוב על החיים",
    "extract": "גנוב על החיים (באנגלית: Despicable Me 4, בתרגום חופשי לעברית: \"נבזה שכמותי 4\") הוא סרט קומדיה אמריקאי בהנפשה ממוחשבת שיצא בשנת 2024. הסרט הופק על ידי חברת אילומיניישן, בוים על ידי כריס רנו, ונכתב על ידי מייק ווייט. הסרט יהווה המשך ל\"גנוב על העולם\" מ-2017, והוא הסרט השישי בזיכיון \"גנוב על הירח\".\nב-2024 יצא סרט קצר בשם \"mooned\" וסרט שני (Costume (Migration שמהווה פריקוול לסרט הרביעי, וגם קרוסאובר בין הסרטים \"סיפור הברווזים\" ו\"גנוב על הירח\". הסרט יצא בישראל ב-27 ביוני 2024.",
    "pageid": 2120318
  },
  {
    "title": "דוד דביר",
    "extract": "דוד דביר (נולד ב-12 בספטמבר 1949) הוא רקדן ומורה ישראלי למחול. נודע לציבור הרחב בשל היותו שופט בתוכניות המציאות \"נולד לרקוד\", \"רק רוצים לרקוד\" ו\"רוקדים עם כוכבים\".",
    "pageid": 459037
  },
  {
    "title": "דור האלפא",
    "extract": "דור האלפא (באנגלית: Generation Alpha) הוא הדור הדמוגרפי שבא אחרי דור ה-Z. היות שאין הסכמה מלאה לגבי שנת ההתחלה והסיום של הדור, טרם גובשו גבולותיו. אף שאין הסכמה מלאה לגבי שנת ההתחלה והסיום של הדור, לרוב הכוונה לאלה שנולדו בין תחילת העשור השני של המאה ה-21 עד מועד מסוים במחצית השנייה של שנות ה-20 של המאה ה-21.\nבני דור האלפא הם בדרך כלל ילדיהם של בני דור ה-Y. בקרב הוריהם אפשר למצוא גם את הצעירים מבני דור ה-X.\nדור אלפא נולד בתקופה של ירידה בשיעורי הפריון הכולל ברחבי העולם, וחווה את ההשפעות של מגפת הקורונה בעת שהם היו ילדים צעירים. עבור ילדי דור האלפא להם הייתה בילדותם גישה לכך, אפשרויות הבידור לילדים הפכו הרבה יותר דומיננטיים עם הדור הזה לעומת הילדים של הדורות הקודמים בזכות הפיתוחים הניכרים של הטכנולוגיה האלקטרונית, הרשתות החברתיות ושירותי הסטרימינג, כאשר העניין של דור האלפא בטלוויזיה המסורתית דעך באופן מהותי במקביל. לשינויים המהותיים בשימוש בטכנולוגיה בכיתות ובהיבטים האחרים של החיים הייתה השפעה ניכרת על האופן שבו דור זה חווה את תהליך הלמידה בילדותו בהשוואה לדורות הקודמים. מחקרים העלו שבעיות בריאות הקשורות לזמן המסך, לאלרגיות ולהשמנת יתר חולנית הפכו נפוצות באופן ניכר עבור ילדים בסוף העשור השני של המאה ה-21.",
    "pageid": 1813431
  },
  {
    "title": "דין מירושניקוב",
    "extract": "דין מירושניקוב (נולד ב-9 באפריל 1988) הוא שחקן טלוויזיה וקולנוע, דוגמן, די ג'יי ואיש עסקים ישראלי, יליד אוקראינה הסובייטית. הועמד לפרס אופיר לשחקן המשנה הטוב ביותר, על תפקידו בסרט הדרמה ״כאילו אין מחר״ משנת 2022.",
    "pageid": 1440293
  },
  {
    "title": "דניאל הגרי",
    "extract": "דניאל הָגָרִי (נולד ב-14 באוגוסט 1976) הוא קצין צה\"ל בדרגת תת-אלוף, המשרת כדובר צה\"ל. קודם לכן שימש ראש מספן הים, מפקד שייטת 13, עוזר הרמטכ\"ל וראש מחלקת המבצעים של חיל הים.",
    "pageid": 1994909
  },
  {
    "title": "האמת (סדרת טלוויזיה)",
    "extract": "האמת היא סדרת דרמת מתח ישראלית מאת דפנה לוין (\"אופוריה\", \"בטיפול\"). הסדרה משודרת החל מ-15 ביולי 2024 בכאן 11.\nהסדרה הייתה אמור לעלות לשידור בסוף 2023, אך עקב מלחמת \"חרבות ברזל\" עלייתה לשידור נדחתה.\nהסדרה נמכרה לתאגיד השידור AMC, ויופץ בשירותי הסטרימינג AcronTV בארצות הברית, בריטניה ואוסטרליה.\nאף על פי שלא מדובר בסדרת דוקו, הסדרה נכתבה בחלקה בהשראת פרשת רצח תאיר ראדה אשר התרחש בשנת 2006 וכלל סיקור תקשורתי נרחב ותיאוריות רבות לגבי זהות הרוצח.",
    "pageid": 2357454
  },
  {
    "title": "האראלד השלישי, מלך נורווגיה",
    "extract": "האראלד השלישי, מלך נורווגיה (נולד כהאראלד סיגורדסון, בנורדית עתיקה: Haraldr Sigurðarson;‏ 1015 – 25 בספטמבר 1066) כונה גם האראלד הארדרדה (harðráði, מילולית: המלך הקשוח, הקפדן), היה מלך נורווגיה בין השנים 1046–1066, וטען לכתר דנמרק עד לשנת 1064, ולכתר אנגליה קודם מותו. קודם לעלייתו לשלטון, האראלד היה בגלות במשך חמש-עשרה שנים ברוס של קייב ובאימפריה הביזנטית כאיש צבא וכשכיר חרב.\nב-1030, כאשר מלאו לו 15 שנים, לחם האראלד בקרב סטיקלסטד יחד עם אחיו-למחצה, אולף האראלדסון (לימים אולף הקדוש). אולף טען לזכותו על לכס המלכות הנורווגי, שאותו הוא איבד למלך דנמרק, קנוט הגדול, שנתיים קודם לכן. אולף והאראלד הובסו בקרב על ידי נאמניו של קנוט והאראלד אולץ לצאת לגלות ברוס של קייב. לפיכך הוא בילה זמן מה בשירות בצבאו של יארוסלאב הראשון, נסיך קייב, בסופו של דבר הגיע לדרגת קפטן, עד שבשנת 1034 לערך הוא עבר לקונסטנטינופול יחד עם חבריו לנשק.\nבקונסטנטינופול הוא הגיע במהרה להיות מפקד המשמר הוורנגי, והשתתף בקרבות בים התיכון, באסיה הקטנה, בסיציליה וייתכן שגם בארץ ישראל, בבולגריה ובקונסטנטינופול עצמה, שם הוא נעשה מעורב בעימותים שושלתיים. האראלד צבר עושר רב במהלך שהותו באימפריה הביזנטית, אותו הוא העביר למשמרת אצל יארוסלב. בסופו של דבר הוא עזב את האימפריה הביזנטית ב-1042 ושב לרוס של קייב כדי להתכונן לטעון לכתר הנורווגי. כפי שנודע לו, בהיעדרו מנורווגיה הושב הכתר הדני מידיהם של הדנים לידי בנו הבלתי חוקי של אולף, מגנוס הטוב.\nב-1046 איחד האראלד את כוחותיו עם יריבו של מגנוס בדנמרק, הטוען לכתר, סוון השני ויצא ברכיבה אל החוף הדני. מגנוס, שלא חפץ להילחם כנגד דודו, הסכים לחלוק את המלוכה עם האראלד, מאחר שהאראלד הסכים לחלוק עמו את עושרו. השלטון המשותף הסתיים באופן פתאומי בשנה שלאחר מכן כאשר מגנוס מת וכך הפך האראלד להיות השליט היחיד של נורווגיה. בתחום מדיניות הפנים ריסק האראלד את כל ההתנגדות מבית והתווה את אחדותה הטריטוריאלית של נורווגיה תחת ממשל מרכזי. תקופת מלכותו של האראלד הייתה ככל הנראה תקופה של שלום ויציבות והוא מיסד מערכת מטבע, כלכלה יציבה ומערכת סחר חוץ. מתוך רצון להשיב לקדמותה את \"אימפריה הים הצפוני\" של קנוט, תבע האראלד ככל הנראה גם את כס המלכות הדני ובילה כמעט את כל השנים עד ל-1064 ברכיבה לאורך החוף הדני ובלוחמה כנגד בעל בריתו לשעבר, סוון. אף על פי שהמערכות הצבאיות הללו היו מוצלחות, הוא לא הצליח מעולם לכבוש את דנמרק. זמן לא רב לאחר שהוא ויתר על תביעתו לכתר הדני, חידש טוסטיג גודווינסון, רוזן נורת'מבריה שלעבר, אחיו של המלך האנגלי שנבחר זה מכבר, הרולד גודווינסון, את בריתו עם האראלד והזמינו לטעון את זכותו לכתר האנגלי. האראלד נענה לאתגר והגיע לאנגליה בספטמבר 1066, פשט על החוף והביס את הכוחות האנגלים המקומיים בקרב פולפורד, ליד יורק. למרות שבתחילה נחל הצלחות, הובס האראלד ונהרג בהתקפה של כוחותיו של הרולד גודווינסון בקרב גשר סטמפורד.\nהיסטוריונים מודרניים מחשיבים את מותו של האראלד השלישי בקרב גשר סטמפורד, ששם קץ לפלישתו, כקיצה של התקופה הוויקינגית. האראלד נחשב גם כמלך הויקינגי הגדול האחרון, או אף כוויקינגי הגדול האחרון.",
    "pageid": 1125400
  },
  {
    "title": "הארי קוניק ג'וניור",
    "extract": "ג'וזף הארי פאולר קוניק ג'וניור (באנגלית: Joseph Harry Fowler Connick Jr.‎; נולד ב־11 בספטמבר 1967) הוא זמר, פסנתרן, מלחין, שחקן ומנחה טלוויזיה אמריקאי -יהודי. המוזיקה שיצר מבוססת על תרבויות הג'אז והבלוז המפותחות של עיר הולדתו, ניו אורלינס.\nקוניק הוציא לאור מספר רב של אלבומים שהצליחו, ואף זכה במספר אלבומי זהב ופלטינה. בתקופה שבה פגע הוריקן קתרינה בניו אורלינס, התפרסם בפעילותו הן בפרסום המצב והן בפרויקט כפר המוזיקה.",
    "pageid": 636887
  },
  {
    "title": "הבונים החופשיים",
    "extract": "מסדר הבונים החופשיים (באנגלית: Freemasonary) הוא אגודת סתרים בין־לאומית רחבת־היקף הפועלת כארגון אחווה . הארגון מגדיר את עצמו כ\"מסדר בעל תורת מוסר מצועפת במשלים ומתוארת בסמלים\". באנגלית נקראים חברי־המסדר בשם \"Freemasons\" או לעיתים בצורה המקוצרת \"Masons\" בלבד, והמונח \"מסוני\" משמש כשם תואר לתיאור דברים הקשורים לבונים החופשיים. \nשלושת העקרונות המרכזיים של הבונים החופשיים הם חופש, אחווה, ושוויון בין \"האחים\" (כפי שמוגדרים חברי המסדר) ובין בני האדם. היות שהארגון מושתת על מוסר, על פי הגדרתו, על האחים לנהוג בהתאם לתפיסה המוסרית תוך הקפדה על אהבת אחים; סיוע (מתן צדקה וחסד); ואמת. חברי הארגון – שרובם המכריע הם גברים – מגדירים את עצמם כאחים באחווה כלל־עולמית.",
    "pageid": 18860
  },
  {
    "title": "הדוב",
    "extract": "הדוב (באנגלית: The Bear) היא סדרת דרמה נוקבת העוסקת בלבטיו של האדם בחברה העירונית המודרנית, שנוצרה על ידי היוצר האמריקאי כריסטופר סטורר. הסדרה עלתה לשירות \"הולו\" ב-23 ביוני 2022, ומככבים בה ג'רמי אלן וייט, אבון מוס-בכרך, איו אדבירי, ליונל בויס, ליזה קולון-זייאס ואבי אליוט. הסדרה זכתה לשבחי המבקרים, וביולי 2022, הודיעו מפיקיה על כוונה לשדר עונה שנייה, שאכן עלתה לשידור בקיץ 2023 והכוללת 10 פרקים. בנובמבר 2023 הוחלט להמשיך את הסדרה לעונה שלישית.\nבטקס פרסי גלובוס הזהב ה-80, הועמדה הסדרה בשתי מועמדויות – בקטגוריית סדרת הקומדיה או הסדרה המוזיקלית הטובה ביותר והשחקן הטוב ביותר בסדרת קומדיה או סדרה מוזיקלית עבור וייט, וזכתה באחרונה. בטקס פרסי מבקרי הטלוויזיה ה-13, הועמדה הסדרה בשלוש מועמדויות – הסדרה הקומית הטובה ביותר, השחקן הטוב ביותר בסדרה קומית ושחקנית המשנה הטובה ביותר בסדרה קומית. בנוסף, וייט קיבל מועמדות נוספת בפרסי גילדת שחקני המסך ה-29 עבור \"ההופעה הטובה ביותר של שחקן בסדרה קומית\", בעוד שאנסמבל שחקניה היה מועמד בקטגוריית \"ההופעה הטובה ביותר של אנסמבל בסדרה קומית\".",
    "pageid": 2185093
  },
  {
    "title": "היקום הקולנועי של מארוול",
    "extract": "היקום הקולנועי של מארוול (באנגלית: Marvel Cinematic Universe, מוכר גם בראשי התיבות MCU) הוא זיכיון קולנועי של סרטי גיבורי-על שמופק על ידי אולפני מארוול, המבוססים על חוברות הקומיקס של חברת מארוול קומיקס. הזיכיון כולל סרטי קולנוע וסדרות טלוויזיה נפרדים המתרחשים באותו יקום בדיוני ונמצאים על אותו ציר זמן.\nהסרט הראשון שהתחיל את היקום הקולנועי של מארוול היה \"איירון מן\" משנת 2008, כשלב ראשון בסדרת סרטים שהסתכמו בסרט \"הנוקמים\" של שנת 2012. השלב השני החל עם צאתו של הסרט \"איירון מן 3\" משנת 2013 והסתכם בצאת הסרט \"אנטמן\" משנת 2015. השלב השלישי החל עם צאתו של הסרט \"קפטן אמריקה: מלחמת האזרחים\" משנת 2016 והסתכם בסרט \"ספיידרמן: רחוק מהבית\" משנת 2019. שלושת השלבים מכונים \"סאגת האינסוף\". השלב הרביעי החל עם צאתו של הסרט \"האלמנה השחורה\" משנת 2021 והסתכם בסרט \"הפנתר השחור: ואקאנדה לנצח\" משנת 2022. השלב החמישי החל עם צאתו של הסרט \"אנטמן והצרעה: קוונטומאניה\" משנת 2023 ויסתכם בסרט \"קפטן אמריקה: עולם חדש מופלא\" משנת 2025. בנוסף הוכרז גם על שלב שישי, שיתחיל עם צאת הסרט \"ת'אנדרבולטס\" משנת 2025 ויסתכם בסרט \"הנוקמים: מלחמות סודיות\" משנת 2027. שלושת השלבים הללו מכונים \"סאגת המולטיוורס\" היקום הקולנועי החל להתרחב עם שחרורם של סרטונים קצרים למדיות הביתיות בשנת 2011, וכן בשידורן של סדרת טלוויזיה ברשתות טלוויזיה שונות. סדרות טלוויזיה נוספות נמצאות בשלבי פיתוח.\nלאחר צאת \"הנוקמים: עידן אולטרון\", היקום הקולנועי של מארוול עבר את רף ההכנסות של זיכיון סרטי \"הארי פוטר\" והפך לזיכיון הסרטים בעל ההכנסות הגבוהות ביותר בעולם. הסרטים שבעצמם התבססו על חוברות קומיקס זכו לגרסה משלהם של חוברות קומיקס וסרטים קצרים. \"הנוקמים: סוף המשחק\", שהוא הסרט הרביעי מסדרת הנוקמים של מארוול, היה הסרט בעל ההכנסות הגבוהות ביותר בהיסטוריה, לאחר שעקף את הסרט \"אווטאר\". נכון לשנת 2022, הוא הסרט השני בעל ההכנסות הגבוהות בהיסטוריה, בהפרש של כחמישים מיליון דולר מ\"אווטאר\", שהופץ להקרנה מחודשת בסין ב-2021.",
    "pageid": 1125013
  },
  {
    "title": "התנחלות",
    "extract": "התנחלות היא יישוב יהודי אשר הוקם בשטח שנשלט על ידי מדינת ישראל אך לא נמצא בתחום ריבונותה, לרוב בשטחים המוחזקים על ידי ישראל מאז מלחמת ששת הימים. כיום המונח מתייחס ליישובים ביהודה ושומרון, אך בעבר הוא כלל יישובים בסיני (עד החזרתו למצרים בשנת 1982, במסגרת הסכם השלום בין ישראל למצרים) וברצועת עזה (עד ההתנתקות ב-2005). למרות הסיפוח של רמת הגולן, מרבית הקהילה הבין-לאומית (מלבד ארצות הברית) עדיין רואה בו שטח סורי כבוש, ולכן היא מחשיבה את היישובים שבו להתנחלויות. בנוסף, החוק הבינלאומי אינו מכיר בסיפוח של מזרח ירושלים לישראל, ומחשיב את השטח כטריטוריה פלסטינית ואת ההתיישבות היהודית שבו כהתנחלות.\nההתנחלויות הראשונות הוקמו לאחר מלחמת ששת הימים על ידי ממשלות המערך בהתאם לתוכנית אלון. בשנים 1977-1986, תחת ממשלות בגין, שמיר ופרס, גדל מספרן במהירות. בהסכמי אוסלו התחייבה מדינת ישראל לא להקים התנחלויות חדשות, ומאז הוקמו רק מאחזים והורחבו התנחלויות קיימות. נכון לינואר 2024, מתגוררים בהתנחלויות ביהודה, שומרון ובקעת הירדן כ-517,000 ישראלים, המהווים כ-5% מאוכלוסיית מדינת ישראל. 42% מתוכם מתגוררים בערים: מודיעין עילית שבהרי בנימין, ביתר עילית שבגוש עציון, מעלה אדומים שבעוטף ירושלים ואריאל שבשומרון.\nמכיוון ששטחי יהודה ושומרון לא סופחו למדינת ישראל, הריבון באזור זה הוא אלוף פיקוד המרכז של צה\"ל ותושבי ההתנחלויות נתונים רשמית תחת ממשל צבאי. בפועל, חלקים רבים מהחוק הישראלי הוחלו על ההתנחלויות באמצעות צווים צבאיים וכן באמצעות חקיקה ישראלית, כגון \"תקנות יו\"ש\". משטרת ישראל נוכחת ביישובים אלה באמצעות מחוז ש\"י, שנוסד ב-1994, ומחזיקה בגזרתם מספר תחנות משטרה. כמו כן, צה\"ל ומשטרת ישראל מקיימים ביהודה ושומרון מנגנון של תיאום ביטחוני עם המשטרה הפלסטינית.\nההתנחלויות הן אחד מסלעי המחלוקת בפוליטיקה בישראל. התמיכה בהתיישבות של יהודים מעבר לקו הירוק מזוהה בעיקר עם הימין ועם הדתיים, וההתנגדות להן מזוהה בעיקר עם השמאל. המצדדים בהתנחלויות רואים בהן מימוש זכות היסטורית או דתית של עם ישראל על יהודה ושומרון; צורך ביטחוני קיומי; צורך אזרחי בשל הגדלת עתודות הקרקע לבנייה ופתרון למשבר הדיור; וכן גורם המונע השתלטות פלסטינים על השטח והקמת מדינה פלסטינית. מנגד, המתנגדים רואים בהן מכשול לתהליך השלום הישראלי-פלסטיני (למעט גושי התנחלויות שיכללו בתחום מדינת ישראל במסגרת חילופי שטחים עם המדינה הפלסטינית); סכנה להמשך קיומה של ישראל כמדינה יהודית ודמוקרטית (עקב תרחיש מדינה דו-לאומית); הפרה של זכויות אדם ושל החוק הבינלאומי; וכן גורם המקשה כלכלית וביטחונית על מדינת ישראל. \nבקהילה הבינלאומית ובשמאל בישראל מקובל שההתנחלויות מנוגדות לחוק הבינלאומי, בעיקר משום שסעיף 49 באמנת ז'נבה הרביעית אוסר על מדינה כובשת להעביר את אזרחיה לשטח הכבוש, וכן עקב הטענה כי ההתנחלויות מפרות את הזכות להגדרה עצמית של הפלסטינים. בחוות דעת של בית הדין הבין-לאומי לצדק מיולי 2024 נקבע כי נוכחותה המתמשכת של ישראל בשטחים הפלסטיניים אינה חוקית, וכי על ישראל לסיים את נוכחותה בשטחים אלה בהקדם האפשרי, להפסיק את הרחבת ההתנחלויות, לפנות את ההתנחלויות שהוקמו ולשלם פיצויים לפלסטינים. מנגד, למדינת ישראל יש השגות על הפרשנות לסעיף 49, ועל עצם תחולתה של אמנת ז'נבה הרביעית על יהודה ושומרון. בנוסף נטען על ידי ישראל כי גם אילו היה מקום להכיר בזכות להגדרה עצמית לפלסטינים, הרי שאין הכרעה ברורה באיזה שטח הם אמורים לקיים זכות זו, שכן הקו הירוק אינו קו גבול.\nלאור זאת, עמדתה של מדינת ישראל היא שהקמת ההתנחלויות מותרת על פי המשפט הבינלאומי. ארצות הברית הצטרפה לעמדה זו בהצהרה בנובמבר 2019 וחזרה בה בפברואר 2024. בהקשר זה יש להבדיל בין ההתנחלויות למאחזים ו\"גבעות\", שאינם חוקיים גם לפי החוק הישראלי, משום שלא הוקמו בעקבות החלטה רשמית של הממשלה ואין להם תוכנית בנין עיר.",
    "pageid": 6720
  },
  {
    "title": "יוסי מרשק",
    "extract": "יוסי מרשק (נולד ב-9 באוגוסט 1969) הוא שחקן קולנוע, טלוויזיה ותיאטרון ישראלי.\n\nמרשק נולד בוויסקונסין בארצות הברית. אביו, רופא אף אוזן גרון עבר לשם במסגרת השתלמות ואמו עבדה כאחות באותו בית החולים. אחותו הבכורה דנה, שופטת בית משפט מחוזי ואחותו האמצעית גרה בהולנד ולו 2 אחים למחצה מנישואי האב השניים. המשפחה עלתה לישראל והוא גדל ברחובות. בנעוריו שיחק כדורגל כשוער בקבוצת הילדים של מכבי רחובות. למד בבית הספר התיכון ע\"ש עמוס דה-שליט. את שירותו הצבאי עשה כלוחם ביחידת מורן שבחיל התותחנים.\nמרשק בעל אזרחות אמריקאית ולאחר רצח רבין גר במנהטן במשך חמש שנים, במהלכן למד קולנוע למשל שנה באוניברסיטת ניו יורק. הוא חזר לישראל לאחר אסון התאומים.\n\nמרשק שיחק בתיאטראות שונים בארץ, בין השאר במחזות: \"ים יבשה ים\", \"שלושה בלילה\" (הצגת פרינג' בבימוי חגי אייד), \"וויצק\", \"הא-הא\", \"יש מלחמה בחוץ\", \"החתונה\", \"What We Leave\", \"נוכלים ואוהבים\", \"אם הבית\", \"השיטה\", \"האם\" ו\"עובדים על הזוגיות\".[דרוש מקור]\n\nבשנת 2005 גילם את אבי בן-משה בן-זכריה בטלנובלה \"טלנובלה בע\"מ\", אשר שודרה בערוץ הוט 3. מרשק שיחק גם בעונה השלישית של \"השיר שלנו\", בתפקיד שמוליק, המנהל המוזיקלי של הלהקה, הלוקה בתסמונת טורט. בסדרה \"הכל דבש\" של ערוץ 2 שיחק מרשק את אביתר לצד איתי תורג'מן, ישראל פוליאקוב, יעל פוליאקוב, שוש עטרי וזהר ליבה.\nבשנת 2008 החל לככב בטלנובלה \"חשופים\" ב\"הוט 3\". משנת 2009 מגלם את הדמות של שלומקה לזר בסדרה \"קופיקו\" והצטרף לצוות השחקנים בעונה השנייה של התוכנית הקומית \"לא לפני הילדים\". השתתף בעונה החמישית של סדרת הטלוויזיה \"ראש גדול\" בתור גדעון סלע. בפברואר 2010 הצטרף מרשק לעונה השלישית של תוכנית הסאטירה \"שבוע סוף!\" ושיחק בתפקיד אורח בסדרה \"15 דקות\". באותה השנה שיחק בתפקיד אורח בסדרה \"החיים זה לא הכל\" בתפקיד אסף, חבר של דפנה.\nבמאי 2012 השתתף בסדרה הישראלית \"נויורק\", שם גילם את ראובן, מאפיונר מנתניה. בשנת 2013 גילם את יניב לצד עלמה זק ויהודה ברקן בסדרת הדרמה שיצרה קרן מרגלית \"פלפלים צהובים\". בשנת 2014 השתתף בסדרה \"מועדון החנונים\", בה גילם את דמותו של המוכר במזנון \"משה משה\". באותה השנה, החל לשחק בסדרה \"שכונה\" שנכתבה על ידי גיורא חמיצר ושודרה בערוץ ניקלודיאון. בנוסף, החל לשחק בתוכנית המערכונים \"היהודים באים\" בערוץ הראשון ובשעשועון הבידור \"הכל הולך\" בערוץ 2 לצד אליאנה תדהר, טל פרידמן, קרן מור, עוז זהבי ועוד. בשנת 2015 שיחק בתפקיד ראשי בסדרה הקומית \"פרודים\" ששודרה בערוץ 2 גילם את אריאל קליינמן. בשנת 2018 שיחק לצד נועה קולר בסדרה \"להעיר את הדב\". בשנת 2019 החל להשתתף בסדרה \"שב\"ס\". באותה השנה החל לגלם את דודי בסדרה \"לבד בבית\" של \"כאן חינוכית\". בשנת 2020 שיחק בסדרה \"לאבד את אליס\" לצד איילת זורר. בשנת 2021 השתתף בתוכנית \"השמרטפים\".\nבשנת 2022 שיחק בעונה השלישית של הסדרה ״כפולים״, ובדצמבר 2022 החל להשתתף באופן קבוע בתוכנית האירוח הסאטירית \"מה שתגידו\" של כאן 11.\nבשנת 2024 שיחק בסדרה \"האמת\".\n\nב-2008 שיחק בסרט \"אל תתעסקו עם הזוהן\" בתפקיד אחד הישראלים. ב-2012 גילם את כרמל בסרטו של שמי זרחין \"העולם מצחיק\". ב-2014 גילם את סמי בסרטו של שי כנות \"שושנה חלוץ מרכזי\", גילם את אפרים בסרטו של אברהם קושניר \"מבצע חמניה\", גילם את מאיר בסרט \"מנפאואר\", גילם את מוטי בסרט \"זינוק בעלייה\" וגילם את עמוס בסרט \"עתלית\". ב-2015 גילם את הרצל בסרט \"אני לא מאמין, אני רובוט?!\" וגילם את אביהו בסרטו של דרור שאול \"פלאפל אטומי\". ב-2016 שיחק בסרטו של נוני גפן \"הכל שבור ורוקד\". ב-2017 שיחק בסרטו של צחי גראד \"הבן-דוד\". ב-2021 שיחק בסרטו של ליאור אשכנזי \"זרים מושלמים\".\nבשנת 2023 השתתף בסרטם של גיתית ויהל כבירי, \"גרגירי חול\", בתפקיד דוד הגדול.\n\nבין השנים 2004–2006 מרשק היה נשוי למיה דגן.\nהחל משנת 2014 היה בזוגיות עם השחקנית נעמי לבוב. השניים הכירו במהלך הצילומים לתוכנית \"הכל הולך\". ב-9 בפברואר 2016 נולדה להם בת משותפת. בסוף ינואר 2018 פורסם כי השניים נפרדו.\nב-29 באוגוסט 2022 נולד בנו השני מנעמי לבוב.\n\n יוסי מרשק, ברשת החברתית אינסטגרם\nיוסי מרשק, במיזם \"אישים\" לתיעוד היצירה הישראלית\n יוסי מרשק, במסד הנתונים הקולנועיים IMDb (באנגלית)\nיוסי מרשק, באתר \"אידיבי\", מאגר הידע העברי לקולנוע ישראלי ועולמי\nיוסי מרשק, באתר ספר הקולנוע הישראלי\n יוסי מרשק, באתר AllMovie (באנגלית)\n יוסי מרשק, במסד הנתונים הקולנועיים KinoPoisk (ברוסית)\nיוסי מרשק, בארכיון הבימה\nהדס בשן, מלטף ומרשק, באתר ynet, 3 בספטמבר 2008\nקובי דורון, כמה יוסי, באתר ישראל היום, 28 בינואר 2011\nלירון שמם, ‏\"אני לא מרוצה מזה שאני רווק\", באתר ‏מאקו‏, 21 בינואר 2014\n נירית אנדרמן, מה באמת מפחיד את יוסי מרשק?, באתר הארץ, 6 באוקטובר 2014\nאיילת קליין כהן, כמה יוסי: יוסי מרשק כובש גם את הבמה, באתר nrg‏, 16 בינואר 2015\nאיתי סגל, יוסי אבא שלי מוצלח, באתר ynet, 11 במרץ 2016\nקרן מרגלית, ‏\"הלב מתארגן מחדש אחרי הפרידה\", באתר ‏מאקו‏, 8 בפברואר 2018\nרוני קובן, פגישה עם יוסי מרשק, באתר כאן_11, 27 בנובמבר 2018\nשיר זיו, \"הרכב הסתובב, נכנס לי בשמשה ועצר קרוב לפרצוף שלי\", באתר ישראל היום, 2 במאי 2019\n  איתי סגל, מה למדתי: יוסי מרשק, באתר \"ידיעות אחרונות\", 26 ביוני 2020\nיעקב בר-און, ‏יוסי מרשק חוזר אל זיכרונות הקולנוע שלו במופע חדש, באתר מעריב אונליין, 10 בספטמבר 2020",
    "pageid": 124099
  },
  {
    "title": "כריסטיאנו רונאלדו",
    "extract": "כריסטיאנו רונאלדו דּוֹס סַאנְטוֹס אוויירו (בפורטוגזית: Cristiano Ronaldo dos Santos Aveiro, הגייה: kɾɨʃtiˈɐnu ʁuˈnaɫdu; נולד ב-5 בפברואר 1985) הוא כדורגלן פורטוגלי המשחק בעמדות הקיצוני והחלוץ בא-נסר מליגת העל הסעודית ובנבחרת פורטוגל, בה הוא משמש כקפטן. רונאלדו זכה בחמישה כדורי זהב וארבע נעלי זהב אירופאיות, זכה ב־34 תארים בקריירה, כולל שבע אליפויות ליגה, חמישה תארי ליגת האלופות ואליפות אירופה אחת. רונאלדו הוא שיאן ההופעות (183), השערים (140) והבישולים (42) בכל הזמנים בליגת האלופות, מלך השערים של אליפות אירופה בכדורגל (14), מלך השערים הבינלאומיים (130) ושיאן ההופעות הבינלאומיות (207). רונאלדו הוא אחד השחקנים הבודדים שרשמו למעלה מ־1,100 הופעות רשמיות וכבשו למעלה מ־850 שערים עבור המועדון והנבחרת הלאומית. לפי הפדרציה הבינלאומית להיסטוריה וסטטיסטיקה של הכדורגל, רונאלדו הוא כובש השערים הפורה ביותר, עם 885 שערים. הישגיו האישיים והקבוצתיים קיבעו את מעמדו כאחד מגדולי הכדורגלנים בכל הזמנים ובעיני לא מעט אנשי מקצוע גם הגדול שבהם.\nרונאלדו החל את הקריירה הבוגרת שלו בספורטינג ליסבון, לפני שעבר למנצ'סטר יונייטד ב־2003. הוא זכה בגביע ה-FA בשנתו הראשונה, שלוש אליפויות אנגליה רצופות, ליגת האלופות וגביע העולם למועדונים; ובגיל 23 זכה בכדור הזהב הראשון שלו. ב־2009 עבר רונאלדו לריאל מדריד ששברה את שיא ההעברות עם 94 מיליון יורו. בתשע שנים בקבוצה, הוא זכה בשתי אליפויות ספרד, ארבעה תארי ליגת האלופות בתוך חמש שנים וארבעה כדורי זהב. בנוסף, הוא הפך למלך השערים של ריאל מדריד בכל הזמנים (450), מלך השערים בכל הזמנים בליגת האלופות, והיה מלך השערים של הטורניר שש עונות ברציפות (2012/13–2017/18), כולל שיא של 17 שערים בעונה אחת (2013/2014). ב־2018 עבר ליובנטוס תמורת 104 מיליון אירו וזכה עימה בשתי אליפויות איטליה, תוך שהוא הופך לשחקן הראשון שזוכה במלכות השערים בליגה האנגלית, הספרדית והאיטלקית. ב־2021 חזר למנצ'סטר יונייטד, שם שיחק במשך שנה וחצי עד שחוזהו בוטל בשלהי 2022.\nאת דרכו בנבחרת פורטוגל החל רונאלדו בגיל 18, ומאז רשם למעלה מ־200 הופעות ו־123 שערים ברמה הבינלאומית, והוא השיאן העולמי בשתי קטגוריות אלו של הופעות ושערים לשחקן בודד במדים הלאומיים, והראשון בהיסטוריה לרשום 200 הופעות בין-לאומיות. רונאלדו שיחק עם נבחרתו בשנים עשר טורנירים גדולים (חמישה גביעי עולם, חמש אליפויות אירופה, גביע הקונפדרציות וגמר ליגת האומות) וכבש בכולם; הוא כבש את שערו הבינלאומי הראשון ביורו 2004, אז הפסיד עם נבחרתו בגמר לנבחרת יוון. ב־2008 הפך לקפטן הנבחרת, וב־2015 נבחר לכדורגלן הפורטוגלי הטוב ביותר בכל הזמנים על ידי התאחדות הכדורגל הפורטוגלית. בשנה שלאחר מכן הוא הוביל את פורטוגל לזכייה ביורו 2016, זכייה שהייתה לתואר הבינלאומי הראשון של פורטוגל, ובנוסף זכה בנעל הכסף של הטורניר. על הישג זה הוא זכה בכדור הזהב השלישי שלו. ב־2017 הוא סיים עם נבחרתו במקום השלישי בגביע הקונפדרציות, וב־2019 הוביל אותה לזכייה בליגת האומות. אלו הם שני התארים היחידים בהם זכתה נבחרת פורטוגל אי פעם. ביורו 2020 הודחה פורטוגל כבר בשלב שמינית הגמר, אך רונאלדו זכה בנעל הזהב של הטורניר עם חמישה שערים. על הישגיו ותרומתו לנבחרת, זכה ב־2014 בתואר אצולה.\nרונאלדו הוא אחד הספורטאים העשירים והרווחיים ביותר, והוא הכדורגלן הראשון והספורטאי השלישי לחצות את קו מיליארד הדולר בקריירה. רונאלדו היה הספורטאי המרוויח בעולם לפי פורבס בשנים 2016 ו־2017, ודורג כאתלט המפורסם בעולם בשנים 2016–2019 על ידי ESPN. ב־2014 נכלל ברשימת 100 האנשים המשפיעים ביותר בעולם של מגזין טיים. רונאלדו הוא האדם הנעקב ביותר באינסטגרם ובפייסבוק.",
    "pageid": 80102
  },
  {
    "title": "לוי מרחבי",
    "extract": "לוי סאלם מוסה מרחבי (נודע גם בשם \"ליבי מרחבי\", בערבית: ليبي سالم مرحبي נולד ב-1982 לערך) הוא יהודי תימני שנודע כאסיר פוליטי מאז חודש מרץ בשנת 2016 בידי החות'ים.",
    "pageid": 2298515
  },
  {
    "title": "ליונל מסי",
    "extract": "לְיוֹנֵל אַנדְרֶס \"לֵאוֹ\" מֶסִי קוּצִ'יטִינִי (או לִיאוֹנֵל; בספרדית: Lionel Andrés \"Leo\" Messi Cuccittini; נולד ב־24 ביוני 1987) הוא כדורגלן ארגנטינאי, המשחק בעמדות החלוץ והקשר ההתקפי במועדון האמריקאי אינטר מיאמי ובנבחרת ארגנטינה, בהם הוא משמש כקפטן. מכונה \"הפרעוש\" (בספרדית: \"La Pulga\"), בשל זריזותו וקומתו הנמוכה. מסי נחשב על ידי רבים לשחקן הכדורגל הגדול בכל הזמנים. הוא זכה בשמונה כדורי זהב ושישה נעלי זהב, ונבחר גם לנבחרת כל הזמנים של כדור הזהב. עד שעזב ב־2021, בילה את כל הקריירה המקצוענית שלו במועדון הקטלוני ברצלונה, עימה זכה ב־35 תארים, כולל עשר זכיות בלה ליגה, שבע זכיות בגביע המלך הספרדי וארבע זכיות בליגת האלופות. ככובש פורה ופליימייקר יצירתי, מסי מחזיק בשיאי שערים ובישולים רבים, הוא מלך השערים בכל הזמנים של הלה ליגה (474) ומלך השערים בהיסטוריה של נבחרות אמריקה הדרומית (104). מסי הבקיע 837 שערים בקריירת הבוגרים שלו, הוא סגן מלך השערים בכל הזמנים לפי הפדרציה הבין-לאומית להיסטוריה וסטטיסטיקה של הכדורגל. הוא מלך השערים עבור מועדון בודד (672) ומלך השערים של נבחרת ארגנטינה. הישגיו האישיים והקבוצתיים של מסי קיבעו את מעמדו כאחד מגדולי הכדורגלנים בכל הזמנים, ולדעת רבים גם כטוב בהיסטוריה.\nמסי נולד וגדל ברוסאריו, שם החל לשחק בילדותו במחלקות הנוער של ניואל'ס אולד בויס. בשנת 2000, בגיל 13, עבר לספרד והוחתם בברצלונה, שהסכימה לממן עבורו טיפול רפואי יקר בהורמון גדילה, לו הזדקק. באוקטובר 2004 שיחק לראשונה בקבוצה הבוגרת בגיל 17 בלבד. בשלוש השנים הבאות הוא ביסס את מעמדו כשחקן אינטגרלי עבור המועדון, ואף זכה בשתי אליפויות ספרד ואליפות אירופה. בעונתו המלאה הראשונה במדי הקבוצה, 2008/2009, הוא הוביל את הקבוצה לזכייה בטרבל ראשון מסוגו בכדורגל הספרדי. בהמשך שנת 2009 זכה בכדור הזהב בגיל 22 בלבד, והוא הוסיף וזכה בפרס בשלוש העונות הבאות והפך לשיאן הזכיות בו ולכדורגלן הראשון שזכה בו ארבעה פעמים ברציפות. בעונת 2011/2012, הוא כבש 50 שערי ליגה ו־73 שערים בכל המסגרות עבור ברצלונה, שיא אירופי של כל הזמנים. במהלך שנת 2012, כבש 91 שערים ב־69 הופעות במדי ברצלונה וארגנטינה, דבר שהוכר על ידי גינס כשיא עולמי. בשתי העונות הבאות זכה יריבו כריסטיאנו רונאלדו בכדור הזהב, וב־2015 זכה מסי בפעם החמישית לאחר עונת טרבל נוספת בה שבר את שיא השערים של הלה ליגה, שהחזיק מעמד 60 שנה. מסי הפך לקפטן הקבוצה ב־2018, וזכה בכדור הזהב השישי ונעל הזהב השישית שלו בסיום אותה עונה. ב־2021, לאחר שנות שפל בברצלונה, עזב מסי את ברצלונה שלא יכלה להכיל את חוזהו מבחינה כלכלית, וחתם במועדון הצרפתי פריז סן-ז'רמן, עימה זכה באליפות צרפת בעונת 2021/2022. ב-2023 חתם במועדון אינטר מיאמי.\nכשחקן נבחרת ארגנטינה, מסי הוא מלך השערים (106) ושיאן ההופעות (180) בכל הזמנים. ברמת הנוער, מסי זכה בגביע העולם בכדורגל עד גיל 20 ב־2005, בטורניר בו היה השחקן והכובש המצטיין, ומדליית זהב אולימפית באולימפיאדת בייג'ינג. סגנון המשחק שלו, מכדרר שמאלי ונמוך קומה, גרר השוואות לבן ארצו דייגו מראדונה, שהכריז אז על מסי כיורשו. לאחר הופעת בכורה בנבחרת הבוגרת ב־2005, הפך מסי במונדיאל 2006 לארגנטינאי הצעיר שמשחק וכובש בגביע העולם, הגיע לגמר קופה אמריקה 2007 (בו נבחר לשחקן הצעיר המצטיין) ולרבע גמר מונדיאל 2010. כקפטן הנבחרת החל מ־2011, הוביל מסי את נבחרתו לשלושה גמרים רצופים: גמר מונדיאל 2014, גמר קופה אמריקה 2015 וגמר קופה אמריקה 2016, אך היא הפסידה בכולם. לאחר ההפסד האחרון פרש מהנבחרת, אך חזר לאחר זמן קצר בעקבות לחץ כבד בארגנטינה. הוא הוביל את ארגנטינה להעפלה למונדיאל 2018, מקום שלישי בקופה אמריקה 2019, זכייה בקופה אמריקה 2021, בה נבחר לשחקן המצטיין והיה מלך השערים והבישולים, ובסיום שנת 2021 הוא זכה בכדור הזהב השביעי שלו. בשנת 2022 הוביל את נבחרתו לזכייה בפיינליסימה ובמונדיאל 2022, בו נבחר לשחקן המצטיין וזכה בנעל הכסף, עם שבעה שערים.\nמסי מעניק חסות לחברת אדידס מאז 2006. לפי העיתון פראנס פוטבול, הוא היה המשתכר הבכיר בעולם הכדורגל בחמש שנים מתוך שש בין 2009–2014 והוא דורג כספורטאי המרוויח ביותר לפי פורבס בשנים 2019 ו־2022. מסי נכלל ברשימת 100 המשפיעים בעולם של טיים מגזין בשנים 2011 ו־2012. בשנת 2020 זכה בפרס לוריוס לספורטאי השנה, והפך לספורטאי הקבוצתי הראשון שזוכה בפרס.\n\nמסי נולד בעיר רוסאריו שבארגנטינה. למשפחה שורשים איטלקיים – אנג'לו מסי, מאבות המשפחה, היגר מרקנאטי שבמארקה לארגנטינה ב-1883. כבר בגיל 5 החל לשחק כדורגל והצטרף לקבוצת גראנדולי שאימן אביו. בגיל 7 עבר מסי לאחת מקבוצות הילדים של ניואל'ס אולד בויס, אחת משתי הקבוצות הבכירות של העיר רוסאריו (לצד רוסאריו סנטרל). בגיל 11 אובחן מסי כסובל מהפרעת גדילה והחל לעבור טיפול יקר בהורמון גדילה, בעלות 900 דולר לחודש. במשך שנתיים הסתדרה המשפחה עם מימון הטיפול, בעזרת ביטוחים רפואיים ועזרה של ניואלס, אך בשלב מסוים הופסקה התמיכה ומשפחתו של מסי נאלצה לחפש פתרון חדש. תחילה פנתה המשפחה לריבר פלייט, ולאחר שזה לא צלח, סוכנים שראו את יכולתו של מסי בניואלס קישרו אותו לקרלס רשאק, המנהל הטכני של ברצלונה, שזימן את מסי למבחנים בברצלונה בספטמבר 2000. לאחר תהליך ארוך של דיונים וסיכומים שנמשך כ-4 חודשים, נחתם ההסכם הראשוני לצירופו של מסי לברצלונה, כולל כיסוי עלויות הטיפול והמעבר.\n\nמסי עבר לברצלונה והחל בקבוצת נערים ב' של המועדון. תחילת דרכו של מסי במועדון כללה מספר בעיות, שהעיקרית שבהן הייתה אי-הסדר בין התאחדות הכדורגל הספרדית לארגנטינאית, שמנע ממנו לשחק במשחקי ליגה, ולכן הוא מיעט לשחק בעונתו הראשונה במועדון. רק ב-17 בפברואר 2002 הגיעו האישורים מפיפ\"א שאפשרו למסי להתחיל לשחק במשחקים הרשמיים. חודש מאוחר יותר השתתף מסי עם הקבוצה בטורניר משמעותי ראשון, גביע מאסטרלי שנערך באיטליה, בו מסי היה המצטיין ועזר לקבוצה לזכות בגביע. בעונה הבאה, עונת 2002/2003, עלה מסי לנערים א', שם הבקיע 36 שערים ב-30 משחקי ליגה, והוא עלה לקבוצת הנוער לקראת סוף העונה. בקיץ של 2003, בגלל אילוצים כלכליים, היה מסי קרוב לשחרור מהמועדון, אך המאמנים במערכת הנוער של המועדון תמכו ודחפו לכך שמסי כן יישאר. שחקנים אחרים כדוגמת ססק פברגאס עזבו את המועדון באותו קיץ. בעונה שהגיעה לאחר מכן, 2003/2004, התקדם מסי בין 5 דרגים שונים בברצלונה, דרך ברצלונה ג' ועד ברצלונה אתלטיק, קבוצת המשנה של המועדון; מעבר כה מהיר בין הדרגים הוא שיא של המועדון. בנוער א' הבקיע מסי 37 שערים ב-30 משחקים, בברצלונה ג' 5 שערים ב-10 משחקים, ובברצלונה ב' 6 שערים ב-22 משחקים.\nב-16 בנובמבר 2003, בגיל 16 ו-145 ימים, ערך מסי את הופעת הבכורה הלא-רשמית בקבוצה הבוגרת במשחק ידידות נגד פורטו. בעונת 2004/2005, בעודו שחקן בסגל קבוצת המשנה, ערך את הופעת הבכורה הרשמית: ב-16 באוקטובר 2004 הכניס פרנק רייקארד, מאמן הקבוצה הבוגרת, את מסי כמחליף בדרבי של ברצלונה מול אספניול. בכך שבר את השיא לשחקן הצעיר ביותר שמשחק במשחק רשמי של המועדון, עד שהשיא נשבר על ידי בויאן קרקיץ' ב-2007. מסי הבקיע נגד אלבסטה ב-1 במאי 2005 מבישול של רונאלדיניו, ובגיל 17 ו-10 חודשים היה לצעיר ביותר שמבקיע במדי הקבוצה, עד שפעם נוספת שבר קרקיץ' את השיא הזה. רייקארד תפקד את מסי בעמדת הקיצוני הימני, לרוב על חשבונו של לודוביק ז'ולי הצרפתי. מסי שותף עד סיום העונה ב-7 משחקי ליגה ובמשחק אחד בליגת האלופות, במחזור האחרון של שלב הבתים נגד שחטאר דונצק.\n\nמסי צורף לסגל הקבוצה הבוגרת של ברצלונה בעונת 2005/2006, בלבשו את החולצה שמספרהּ 19, ובמהלך הקיץ חתם לראשונה על חוזה מקצועני. בעת רישומו בסגל היה נתון בתהליך קבלת אזרחות ספרדית. בסגל היו רשומים 3 זרים נוספים, ומשום כך נשמעה תרעומת מצידן של קבוצות מסוימות בליגה כשהבולטת ביניהן הייתה אלאבס, היריבה הראשונה של ברצלונה לעונה זו בליגה, שהגישה תלונה להתאחדות הכדורגל הספרדית. ב-16 בספטמבר חתם על חוזה מעודכן, עם שכר משופר והארכה עד שנת 2014. ב-26 בספטמבר קיבל אזרחות ספרדית, וכך היה יכול להחשב, על פי תקנון התאחדות הכדורגל הספרדית, שחקן מקומי ולא זר. זמן קצר לאחר מכן, שיחק מסי לראשונה במשחק בית בליגת האלופות, נגד קבוצת אודינזה האיטלקית. עם החלפתו בדקה ה-70 של המשחק, נעמד הקהל באצטדיון קאמפ נואו והריע לו.\nמסי פיתח קשר הדוק עם רונאלדיניו, וביחד עם חלוץ הקבוצה, סמואל אטו, יצרו השלושה משולש התקפי מרשים, אשר זכה לכינוי R.E.M, ראשי תיבות של שמות משפחתם של שלושת השחקנים: Ronaldinho, Eto, Messi, כשם להקת הרוק \"אר.אי.אם.\". ב-2 בנובמבר כבש מסי את שערו הראשון בליגת האלופות בניצחון הביתי 0–5 על פנאתינאיקוס. ב-19 בנובמבר, עת שיחק לראשונה במשחק קלאסיקו נגד ריאל מדריד, באצטדיון סנטיאגו ברנבאו, בישל מסי שער לאטו, והיה חלק מניצחון 3–0. משחק הזכור בזכות תשואות הקהל המדרידאי לרונאלדיניו. בדצמבר העניק העיתון האיטלקי \"טוטוספורט\" את פרס נער הזהב למסי, פרס המוענק לשחקן הצעיר הטוב באירופה. ב-29 בינואר 2006 נכנס מסי כמחליף במשחק נגד מיורקה, ולאחר כעשר דקות בלבד, כבש את הצמד הראשון בקריירה שלו וכך סייע לקבוצתו לנצח 3–0. במשחק הראשון של שמינית גמר ליגת האלופות נגד צ'לסי, אשר נערך באצטדיון סטמפורד ברידג', קצר מסי שבחים על הופעתו. במשחק הגומלין, קרע מסי את שריר הירך הימנית, ונעדר עד תום עונה זו. עד פציעה זו, השכיל מסי לכבוש שישה שערי ליגה ב-17 משחקים, וכן שער אחד בשש הופעות בליגת האלופות. ברצלונה המשיכה וזכתה הן באליפות הליגה והן בליגת האלופות, בפעם השנייה בתולדותיה, אחרי ניצחון 2–1 במשחק הגמר על ארסנל.\n\nבעונת 2006/2007, ביסס מסי את מעמדו כשחקן הרכב בקבוצה, וכבש שערים הן בשחקו במסגרת משחקי הליגה הספרדית, נגד סלטה ויגו, אוסאסונה וסביליה, והן במסגרת משחקי ליגת האלופות, נגד ורדר ברמן הגרמנית. ב-12 בנובמבר 2006 שבר את עצם המסרק החמישית בכף רגלו השמאלית, ונאלץ לעבור ניתוח. פציעה זו אילצה אותו להיעדר מהמגרשים למשך כשלושה חודשים. ב-11 בפברואר 2007 שב מסי לשחק. במשחק הקלאסיקו שנערך ב-11 במרץ כבש מסי שלושער ראשון בקריירה, שכלל כיבוש שער דרמטי בתוספת הזמן של המשחק. בכבשו שער זה, חילץ מסי את קבוצתו מהפסד, וקבע את תוצאת המשחק הסופית: 3-3. ברצלונה שיחקה בעשרה שחקנים במשך רוב דקות המשחק, עובדה שהעצימה את הישגו של מסי.\nתקופתו של מסי לאחר הפציעה הייתה מוצלחת אף יותר מזו שלפניה, ובה מסי כבש 11 שערים ב-13 משחקי הליגה האחרונים של העונה. ב-17 באפריל, בחצי גמר גביע המלך נגד חטאפה, הבקיע מסי צמד שערים. כשהשער השני שכבש, עורר את תשומת לבהּ של התקשורת העולמית, בזכות דמיונו לשערו של דייגו מראדונה, ברבע גמר מונדיאל 1986, אשר נערך נגד אנגליה – שניהם החלו את המהלך במחצית המגרש, עברו שישה שחקנים, חדרו לרחבה וכבשו מנקודה דומה. במסגרת ההשוואות של מהלך זה למהלכו של מראדונה, כונה מסי \"מסידונה\" (הלחם של \"מסי\" ו\"מראדונה\"). ברצלונה הייתה במחזורי הסיום במאבק צמוד עם ריאל מדריד על האליפות. במחזור הליגה ה-35, כבש מסי צמד שערים, עת הביסה ברצלונה 0–6 את אתלטיקו מדריד. במחזור לפני האחרון, בדרבי נגד אספניול, הבקיע מסי. אולם אחד מהם לא היה חוקי, משום שנכבש באמצעות ידו, ואמור היה להיפסל. למרות זאת, אושר השער על ידי השופט, שלא הבחין במתרחש, ובחר להתעלם ממחאות שחקני אספניול. בעקבות כיבוש שער זה, הושווה מסי פעם נוספת למראדונה, בהזכירו את שערו הידוע לשמצה: \"שער יד האלוהים\", אותו כבש מראדונה ברבע גמר מונדיאל 1986, שנערך במקסיקו. משחק זה הסתיים לבסוף בתוצאה 2–2. למרות ניצחון במחזור האחרון וצמד נוסף של מסי, הפעם לרשתה של ז'ימנסטיק טרגונה, ברצלונה כשלה במשימתה לזכות באליפות הליגה הספרדית, בסיימה עונה זו כסגניתהּ של ריאל מדריד. יתר על כן, היא כשלה להעפיל לגמר גביע המלך לאחר שהפסידה בגומלין 0–4 לחטאפה, ומליגת האלופות הודחה בשמינית הגמר על ידי ליברפול.\n\nבקיץ 2007 צורף לסגל הקבוצה החלוץ הצרפתי תיירי הנרי. צירופו העלה בקרב התקשורת את הציפיות מברצלונה, שהעניקה לרביעיית שחקני ההתקפה של הקבוצה את הכינוי \"ארבעת המופלאים\". עם זאת התקשתה הקבוצה בליגה ואיבדה נקודות רבות כבר משלבי הפתיחה. בחודש ספטמבר הבקיע מסי 8 שערים בשישה משחקים רצופים, כשבין היתר הבקיע צמדים במשחקים נגד סביליה, ריאל סרגוסה ושטוטגרט. לקראת סיום 2007 זכה מסי בפרס בראבו, המוענק מדי שנה לשחקנים מצטיינים, עד גיל 21. כבר באותה תקופה, בגיל 20, נחשב לאחד השחקנים הטובים בעולם, וזה התבטא בהיבחרו למקום השני בפרס כדורגלן השנה בעולם הנערך והמוענק על ידי פיפ\"א, כמו גם למקום השלישי בפרס כדור הזהב. שני פרסים אלו הם הפרסים האינדיבידואליים הנחשקים ביותר בעולם הכדורגל, והם מתבססים על דירוג של שחקנים, מאמנים ועיתונאי כדורגל מרחבי העולם.\nבדצמבר קרע מסי את שריר הירך ונעדר למשך חודש וחצי. בפברואר 2008, במשחק מול ולנסיה, ציין מסי 100 משחקים רשמיים במדי ברצלונה. לרוע המזל, ימים ספורים לאחר מכן נפצע פעם נוספת בשריר הירך, בשמינית גמר ליגת האלופות נגד סלטיק. בשל הפציעה נעדר מרבע הגמר וחזר לכשירות בחצי הגמר נגד מנצ'סטר יונייטד האנגלית, שהדיחה את ברצלונה בתוצאה המצטברת 1–0. כך סיימה ברצלונה עונה זו ללא זכייה בתואר כלשהו, לאחר שגם במסגרת משחקי הליגה הספרדית סיימה במקום השלישי, אחרי ריאל מדריד וויאריאל, מה שהביא לעזיבתו של המאמן רייקארד. במישור האישי המשיך מסי להצטיין באותה עונה. במסגרת הליגה הבקיע 10 שערים ובישל 12 נוספים ב-28 הופעות, ובמסגרת ליגת האלופות הבקיע 6 שערים נוספים.\n\nז'וזפ גוארדיולה, קפטן העבר של ברצלונה, מונה במקומו של רייקארד כמאמן הקבוצה. עם עזיבתו של רונאלדיניו את ברצלונה בקיץ, קיבל מסי את מספר החולצה של רונאלדיניו – 10. הוא המשיך לשחק באגף ימין של ההתקפה, לצדם של אטו והנרי. ב-27 בספטמבר 2008, בדרבי נגד אספניול, הבקיע מסי בעיטת עונשין מכריעה בתוספת הזמן של המשחק כדי להביא לברצלונה ניצחון 2–1. מספר ימים לאחר מכן, במשחק החוץ נגד שחטאר דונצק האוקראינית בליגת האלופות, הבקיע מסי צמד שערים בדקות האחרונות של המשחק. צמד זה חולל מהפך דרמטי, שחילץ את ברצלונה מפיגור 0–1 לניצחון 2–1. בקלאסיקו שנערך ב-13 בדצמבר ניצחה ברצלונה את ריאל מדריד 0–2, במהלכו כבש מסי את השער השני לזכות קבוצתו. היה זה ניצחונה הראשון של קבוצתו על ריאל מדריד מזה חמישה משחקים.\nמסי הגיע למקום השני הן בתואר כדורגלן השנה באירופה והן בתואר כדורגלן השנה בעולם לשנת 2008, אחרי כריסטיאנו רונאלדו. ב-6 בינואר 2009, במסגרת שמינית גמר גביע המלך, הבקיע מסי שלושער בניצחון ברצלונה 3–1 על אתלטיקו מדריד בביתה, השלושער הראשון שהבקיע במדי ברצלונה מחוץ לקאמפ נואו. ב-1 בפברואר נכנס מסי כמחליף במשחק מול ראסינג סנטנדר באל סרדינרו, כשברצלונה בפיגור 0–1 ואחד משחקניה הורחק בכרטיס אדום. לאחר הכנסו, כבש צמד שערים וקבע מהפך עבור קבוצתו, שניצחה לבסוף 1–2. השער השני שכבש, היה השער ה-5,000 של ברצלונה בליגה הספרדית. ב-8 באפריל, במסגרת רבע גמר ליגת האלופות, הבקיע מסי צמד לרשתה של באיירן מינכן הגרמנית ועזר לקבוצתו להעפיל לחצי הגמר. ב-2 במאי לקח מסי חלק באחד ממשחקי הקלאסיקו הגדולים של ברצלונה. במשחק זה, הביסה ברצלונה 2–6 את ריאל מדריד, כשמסי כובש שני שערים ומבשל אחד נוסף לתיירי הנרי. מאמן ברצלונה, ז'וזפ גוארדיולה, הסיט את מסי מעמדת הקיצוני הימני לעמדת החלוץ המזויף, ואת אטו הציב במקומו של מסי באגף ימין. צעד טקטי זה הפתיע את ריאל מדריד והיה משמעותי בניצחון. ארבעה ימים לאחר מכן, בגומלין חצי גמר ליגת האלופות מול צ'לסי בסטמפורד ברידג', כשברצלונה בפיגור 0–1, בישל לאנדרס אינייסטה שער בתוספת הזמן. השער השווה את התוצאה לתיקו 1–1, ובזכות חוק שערי חוץ הבטיח לברצלונה העפלה לגמר.\nב-13 במאי, בגמר גביע המלך, הביסה ברצלונה את אתלטיק בילבאו 4–1 וכך זכתה בגביע. במהלך משחק זה כבש מסי שער אחד ובישל אחד נוסף. שלושה ימים לאחר מכן הבטיחה ברצלונה את הזכייה באליפות הליגה. בגמר ליגת האלופות, כבש מסי את השער השני לזכות קבוצתו, בניצחון 2–0 על מנצ'סטר יונייטד האנגלית. עם הזכייה בתואר זה, השלימה ברצלונה זכייה בטרבל ראשון בהיסטוריית המועדון בפרט, ובהיסטוריה של קבוצה ספרדית כלשהי בכלל. באותה עונה, הבקיע מסי בכל המסגרות 38 שערים – 23 מהם בליגה, 9 בליגת האלופות ו-6 בגביע. נוסף על כך, בישל 18 שערים נוספים לחבריו לקבוצה. 9 שעריו של מסי בליגת האלופות זיכו אותו בתואר מלך השערים של המפעל לעונה זו, כשבנוסף להם בישל 5 שערים במסגרת משחקי מפעל זה.\n\nבקיץ 2009 צורף החלוץ זלאטן איברהימוביץ' לברצלונה במקומו של אטו. ב-23 באוגוסט, במשחק הגומלין של הסופר קאפ הספרדי נגד אתלטיק בילבאו הבקיע מסי צמד ועזר לקבוצתו לזכות בתואר עם ניצחון מצטבר של 5–1. ב-28 באוגוסט, בהגרלת שלב הבתים בליגת האלופות מסי זכה בתואר חלוץ השנה של אופ\"א. במשחק סופר קאפ האירופי נגד שחטאר דונצק האוקראינית, בישל מסי את שער הניצחון לפדרו במהלך ההארכה, וכך ברצלונה זכתה בתואר. ב-18 בספטמבר חתם מסי על הארכת החוזה עד 2016, עם סעיף שחרור של 250 מיליון אירו ועם שכר משודרג שהוערך על ידי התקשורת בגובה שבין 10 ל-12 מיליון אירו בשנה. ב-1 בדצמבר זכה מסי בכדור הזהב, בפעם הראשונה בקריירה שלו. ב-19 בדצמבר התמודדה ברצלונה נגד אסטודיאנטס לה פלאטה הארגנטינאית במסגרת גמר אליפות העולם לקבוצות. במהלך ההארכה של המשחק, כבש מסי את שער הניצחון באמצעות חזהו, וכך הבטיח את זכייתה של ברצלונה בטורניר. עם הזכייה בתואר השלימה ברצלונה זכייה בכל ששת התארים המשמעותיים בכדורגל האירופי במהלך שנה אחת – אליפות הליגה, הגביע המקומי, ליגת האלופות, סופר קאפ מקומי ואירופי ואליפות העולם לקבוצות – הישג יחיד במינו בהיסטוריית הכדורגל. יומיים לאחר משחק הגמר הוכתר מסי ככדורגלן השנה בעולם, וכך היה לשחקן הארגנטינאי הראשון שזוכה בתואר זה. כמו כן, היה מסי לשחקן הראשון מבוגרי מחלקת הנוער של ברצלונה שזוכה בכדורגלן השנה בעולם ובכדור הזהב.\nב-10 בינואר 2010, במשחקה של ברצלונה אצל טנריפה, הבקיע מסי את השלושער הראשון שלו לעונת 2009/2010. במרץ הבקיע מסי 8 שערים במהלך שבוע אחד בלבד: צמד בשמינית גמר ליגת האלופות נגד שטוטגרט הגרמנית ושלושערים בשני מחזורים רצופים, האחד לוולנסיה והשני לריאל סרגוסה. עד נקודה זו, בכל ההיסטוריה של הליגה הספרדית, הבקיעו רק 8 שחקנים שלושער בשני מחזורים רצופים, ומסי היה שחקן ברצלונה הראשון לעשות זאת. במשחק נגד סראגוסה, שנערך ב-21 במרץ, הוכשל מסי ברחבה וקבוצתו קיבלה בעיטת עונשין. כבועט הפנדלים הקבוע של קבוצתו, ויתר מסי על ההזדמנות לכבוש רביעייה ראשונה בקריירה, והוא העניק לזלאטן איברהימוביץ' את ההזדמנות לבעוט במקומו. זמן קצר לאחר מכן השכיל מסי לקבוע ציון דרך זה: ב-6 באפריל, בגומלין רבע גמר ליגת האלופות נגד ארסנל האנגלית, הבקיע מסי את כל ארבעת שערי קבוצתו עת ניצחה 4–1 והעפילה לחצי הגמר. בזכות כך הפך מסי לשחקן הראשון שמבקיע ארבעה שערים במשחק בודד בשלב כה מתקדם בהיסטוריית המפעל וכמו כן לכובש המוביל במסגרת אירופית במדי ברצלונה, כשהוא עוקף את ריבאלדו. גם את עונה זו סיים מסי כמלך שערי ליגת האלופות עם 8 שערים במהלך העונה. למרות הישגיו האישיים המרשימים, הודחה ברצלונה בחצי גמר המפעל, על ידי אינטר מילאנו האיטלקית.\nבמסגרת משחק הליגה האחרון לעונה זו, בו ניצחה ברצלונה את קבוצת ריאל ואיאדוליד, כבש מסי צמד שערים. ניצחון משמעותי זה הבטיח את זכייתה של ברצלונה באליפות הליגה הספרדית עונה שנייה ברציפות, עם 99 נקודות, כמות שיא של נקודות בעונה בודדת לקבוצה בליגה הספרדית. שני השערים שהבקיע הביאו את מאזנו ל-34 שערים בליגה, בכך השווה מסי את שיא הכיבושים של ברצלונה עבור שחקן בודד, במהלך עונה אחת, אותו קבע רונאלדו בעונת 1996/1997. בזכות 34 השערים שהבקיע במסגרת הליגה זכה בתואר מלך שערי הליגה הספרדית, המכונה ה\"פיצ'יצ'י\", וכן בתואר היוקרתי נעל הזהב האירופית, שניתנת למבקיע המצטיין בכלל הליגות באירופה. בסך הכול בכל המסגרות היו למסי 47 שערים, שווה לשיא של רונאלדו בברצלונה בהיבט זה, ולצד שערים אלו סיפק 11 בישולים. במהלך העונה העביר גוארדיולה את מסי באופן קבוע יותר מעמדת הקיצוני הימני לעמדה מרכזית, בין אם כחלוץ שני מאחורי איברהימוביץ' או כחלוץ מזויף, מה שעזר לו להבקיע שערים בתדירות גבוהה יותר מבעונות קודמות.\n\nבקיץ 2010 עזב זלאטן איברהימוביץ' את הקבוצה והצטרף במקומו דויד וייה, ששיחק במדי ברצלונה בעיקר כקיצוני שמאלי ובכך קובעה עמדתו של מסי כחלוץ מזויף או מרכזי. ב-14 באוגוסט, במסגרת המשחק הראשון של הסופר קאפ הספרדי נגד סביליה, הפסידה ברצלונה 1–3. במשחק הגומלין שבוע לאחר מכן הבקיע מסי שלושער בניצחון קבוצתו 4–0, ניצחון שהפך את ההפסד במשחק הראשון והביא לברצלונה את התואר. ב-19 בספטמבר נקע מסי את קרסולו הימני לאחר תיקול חזק של תומאש אויפלושי, בלמה של אתלטיקו מדריד. למרות חשש ראשוני מצד הצוות המקצועי של הקבוצה ומצד אוהדיה ששבר עצם ברגלו, ועתיד היה להיעדר תקופה ארוכה, התברר שזהו נקע, שהשבית את מסי לעשרה ימים בלבד. בחודשים אוקטובר–נובמבר הבקיע מסי בתשעה משחקים רצופים, ביניהם שלושער לרשתה של אלמריה ב-20 בנובמבר. הרצף נעצר בקלאסיקו נגד ריאל מדריד, בו ברצלונה הביסה את יריבתה 5–0 ומסי בישל שניים מהשערים לווייה.\nבמהלך שנת 2010 אוחדו תואר כדורגלן השנה בעולם ותואר כדור הזהב לתואר אחד שנקרא כדור הזהב של פיפ\"א, בו זכה מסי לראשונה בתחילת שנת 2011. מסי הועדף על פני חבריו לקבוצה צ'אבי ואנדרס אינייסטה, על אף שזכו בגביע העולם בקיץ, מה שהעצים את משמעות זכייתו בתואר יוקרתי זה. מסי היה לשחקן הצעיר ביותר שזוכה בכדור הזהב (כולל גלגולו הקודם) פעמיים.\nב-5 בפברואר 2011 הבקיע מסי את שלושת שערי קבוצתו בניצחונה 3–0 על אתלטיקו מדריד. בגומלין שמינית גמר ליגת האלופות נגד ארסנל האנגלית שנערך ב-8 במרץ, כבש מסי צמד, הראשון שבהם הבקיע לאחר שעבר את שוער ארסנל, וויצ'ך שצ'נסני, כשהקפיץ את הכדור מעליו. צמד זה עזר לברצלונה לנצח 3–1, ניצחון שהפך הפסד 1–2 במשחק הראשון בין הקבוצות. לאחר מכן לא הצליח מסי לכבוש במשך חודש, עד שכבש צמד נגד אלמריה ב-9 באפריל. שלושה ימים לאחר מכן, כבש גם שער הניצחון בגומלין רבע גמר ליגת האלופות נגד שחטאר דונצק האוקראינית, ועזר לקבוצתו לעלות לחצי הגמר עם התוצאה המצטברת 6–1. ב-11 באפריל הבקיע מסי שער בבעיטת עונשין נגד ריאל מדריד, במשחק שהסתיים בתוצאה 1–1 וקירב את ברצלונה לאליפות. ב-20 באפריל הפסידה ברצלונה, עם מסי בשורותיה, לריאל מדריד בגמר גביע המלך 1–0. ברצלונה הבטיחה את אליפות הליגה לפני סיומה, והייתה זו זכייתה השלישית ברציפות של ברצלונה בתואר. במהלך העונה בליגה כבש מסי 31 שערים, מקום שני בטבלת מלך השערים אחרי כריסטיאנו רונאלדו; מסי בישל 18 שערים נוספים, ובכך היה המוביל בליגה בנתון זה.\nבמשחק הראשון של חצי גמר ליגת האלופות נגד ריאל מדריד שנערך ב-27 באפריל הבקיע מסי את שני שערי קבוצתו בניצחונה 2–0. במהלך השער השני חלף מסי על פני מספר שחקנים יריבים בדרכו להבקעת השער, שהוכר על ידי התקשורת כאחד היפים בתולדות הטורניר. משחק הגומלין הסתיים בתיקו 1–1 וברצלונה התקדמה למשחק הגמר כשהתוצאה היא 3–1 לזכות ברצלונה בסיכום שני המשחקים. ב-28 במאי, במשחק הגמר נגד מנצ'סטר יונייטד, הבקיע מסי את השער השני מבין שלושת שערי ברצלונה, שניצחה 3–1 וזכתה בתואר בפעם הרביעית בתולדותיה. בסיכום העונה הבקיע 53 שערים בכל המסגרות – 31 בליגה, 12 בליגת האלופות, 7 בגביע ו-3 בסופר קאפ הספרדי – שהיוו שיא חדש הן ברמה האישית והן ברמת המועדון. בפעם השלישית ברציפות היה מסי מלך השערים בליגת האלופות. לצד השערים גם בישל 24 פעמים בכל המסגרות.\n\nעונת 2011/2012 הייתה פורייה במיוחד עבור מסי בהיבט של הבקעת שערים. באוגוסט 2011, בסופר קאפ הספרדי נגד ריאל מדריד, הבקיע מסי שער אחד במשחק הראשון שהסתיים בתוצאה 2–2, ובגומלין שהסתיים בניצחון 3–2, בישל מסי שער אחד והבקיע פעמיים, כולל שער הניצחון שהביא לברצלונה את התואר. ב-28 באוגוסט הבקיע מסי את הראשון ובישל את השני בניצחונה של ברצלונה 2–0 על פורטו בסופר קאפ האירופי. בספטמבר הבקיע צמד לוויאריאל, שלושערים לאוסאסונה ולאתלטיקו מדריד וצמד נוסף לבאטה בוריסוב הבלארוסית בליגת האלופות, שהשווה אותו ללאסלו קובאלה במקום השני במדד כובשי השערים הרבים בהיסטוריה של ברצלונה. מסי המשיך להבקיע בכמות גבוהה, כשבין היתר כבש שלושער במשחק הליגה נגד מיורקה ושלושער במשחק ליגת האלופות נגד ויקטוריה פלזן הצ'כית, אולם הוא החטיא בעיטת עונשין בתוספת הזמן של המשחק נגד סביליה, שהסתיים בתיקו מאופס. ב-18 בדצמבר, בגמר אליפות העולם לקבוצות נגד סאנטוס, הבקיע מסי צמד ועזר לקבוצתו לזכות בתואר עם ניצחון 4–0. במשחק זה השלים מסי הישג יחיד במינו, הבקעה ובישול בכל שש המסגרות הרשמיות האפשריות לקבוצה אירופית במהלך שנה אחת.\n\nב-10 בינואר 2012 זכה מסי פעם נוספת בכדור הזהב של פיפ\"א – הפעם השלישית ברציפות בה הוא זוכה בו (כולל גרסתו הקודמת); מסי הוא בין בודדים שזכו בתואר שלוש פעמים בקריירה, והיחיד לצד מישל פלאטיני שזכה בהם ברצף. ב-19 בפברואר הבקיע מסי רביעייה לרשתה של ולנסיה, בהופעתו ה-200 בליגה הספרדית. ב-7 במרץ, בגומלין בשמינית גמר ליגת האלופות נגד באייר לברקוזן הגרמנית, הבקיע מסי חמישייה. מסי הוא השחקן הראשון שהבקיע חמישייה מאז עבר הטורניר למתכונתו הנוכחית ב-1992. ב-20 במרץ הבקיע מסי שלושער במשחק נגד גרנדה, וכך חלף על פני ססאר רודריגס אלברס ככובש מספר השערים הרב ביותר בהיסטוריה של ברצלונה במשחקים רשמיים.\nב-3 באפריל, בגומלין רבע גמר ליגת האלופות נגד מילאן האיטלקית, הבקיע מסי שתי בעיטות עונשין שעזרו לברצלונה להעפיל לחצי הגמר בתוצאה המצטברת 3–1. בחצי הגמר כשלה ברצלונה לגבור על צ'לסי. המשחק הראשון הסתיים בהפסד 1–0, ובמשחק הגומלין שנערך ב-24 באפריל מסי אמנם בישל שער לאנדרס אינייסטה, אך הוא החמיץ בעיטת עונשין מכרעת, במצב של 2–2. המשחק הסתיים בתוצאה זו, והתוצאה המצטברת הייתה 3–2 לטובת צ'לסי. ב-2 במאי הבקיע מסי שלושער למאלגה, ושלושה ימים מאוחר יותר רביעייה בדרבי נגד אספניול. ב-25 במאי זכתה ברצלונה בגביע המלך הודות לניצחון 3–0 על אתלטיק בילבאו בגמר, מסי הבקיע את השני מבין שלושת שערי קבוצתו. באותה עונה איבדה ברצלונה את תואר אליפות ספרד לריאל מדריד.\nמסי סיים את עונת 2011/2012 עם 73 שערים ו-29 בישולים בכל המסגרות. בכך, שבר את שיא השערים בעונה באירופה, שהחזיק עד אז גרד מילר – 68 שערים בעונת 1972/73. הוא היה מלך השערים של הליגה הספרדית בעונה זו עם 50 שערים, כמות שיא היסטורי לשחקן בליגה הספרדית, והוא זכה גם בנעל הזהב האירופית, המוענקת לכובש המצטיין באירופה. כמו כן, סיים מסי כסגן מלך הבישולים של הליגה בעונה זו עם 16 שערים, שני רק למסוט אוזיל שבישל 17 שערים. בליגת האלופות היה מלך השערים בפעם הרביעית ברציפות בטורניר עם 14 שערים, שיא שערים לעונה עד אותה נקודה. בנוסף לשערים, בישל מסי גם 5 פעמים בליגת האלופות.\n\nגוארדיולה עזב את עמדת המאמן בברצלונה בסיום העונה, ולקראת עונת 2012/13 החליפו עוזרו, טיטו וילאנובה. העונה החלה עם הסופר קאפ נגד ריאל מדריד, אותו הפסידה ברצלונה בתוצאה מצטברת של 4–4 בגלל חוק שערי חוץ. מסי הבקיע שער אחד בבעיטת עונשין במשחק הראשון ואחד נוסף בשני בבעיטה חופשית מטווח רחוק. בתחילת עונה זו היה מסי פורה במיוחד בהבקעת שערים, כולל צמדים בליגה נגד ריאל סוסיאדד, אוסאסונה, חטאפה וריאל מדריד, ובליגת האלופות נגד ספרטק מוסקבה הרוסית. ב-27 באוקטובר הגיע מסי ל-300 שערים במדי ברצלונה כשהבקיע צמד בביתה של ראיו וייקאנו. מסי כבש צמדים בשמונה משחקים רצופים, נגד מאיורקה, ריאל סרגוסה, ספרטק מוסקבה, לבאנטה, אתלטיק בילבאו, ריאל בטיס, קורדובה ואתלטיקו מדריד. הצמד נגד ריאל בטיס, שהיה ב-9 בדצמבר, העמיד את מאזנו ל-86 שערים בשנה קלנדרית הן במדי ברצלונה והן במדי נבחרת ארגנטינה. בכך שבר את השיא שקבע גרד מילר ב-1972 עם 85 שערים. גם לאחר שבירת שיאו של מילר, המשיך מסי לכבוש עד שהעמיד את השיא על 91 שערים.\nב-18 בדצמבר הודיעה ברצלונה כי מסי האריך את חוזהו בקבוצה עד 2018. ב-7 בינואר 2013 זכה מסי בכדור הזהב של פיפ\"א – הייתה זו זכייתו הרביעית ברציפות בתואר והוא היחיד בהיסטוריה שקבע ציון דרך זה. ב-27 בינואר הבקיע מסי רביעייה לרשתה של אוסאסונה. במשחק זה הפך לשחקן הצעיר ביותר שמגיע ל-200 שערים בליגה הספרדית. מסי המשיך וכבש ברצף של משחקי ליגה, בין היתר צמד נגד גרנדה שהביא את מסי ל-300 שערים במשחקים רשמיים במדי ברצלונה, וכן שער בקלאסיקו נגד ריאל מדריד. ב-30 במרץ הבקיע נגד סלטה ויגו, ובכך מסי השלים הישג יחיד במינו: הבקעת שער נגד כל 19 קבוצות הליגה הספרדית במחזורים רצופים.\nבמשחק הראשון בשמינית גמר ליגת האלופות נגד מילאן האיטלקית הפסידה ברצלונה בתוצאה 0–2. במשחק הגומלין הביסה ברצלונה את מילאן 4–0, התגברה על ההפסד במשחק הראשון והעפילה לרבע הגמר, וזאת בהובלתו של מסי, שכבש את שני השערים הראשונים של ברצלונה. ב-2 באפריל, במשחק הראשון של רבע הגמר נגד פריז סן-ז'רמן, הבקיע מסי שער לפני שנפצע בשריר מיתר הברך והוחלף. פציעה זו מנעה ממסי להשתתף במשחקי הקבוצה באופן סדיר למשך זמן מה. דוגמה לכך היא שיתופו כמחליף בלבד בגומלין. למרות כניסתו המאוחרת למשחק, שינה מסי את מהלך המשחק, וסייע לברצלונה לעלות לחצי גמר המפעל עם התוצאה המצטברת 3–3, כשהיתרון לפי חוק שערי חוץ הוא של ברצלונה. בחצי הגמר הודחה ברצלונה על ידי באיירן מינכן בתוצאה המצטברת 0–7. בליגה, למרות מפח הנפש במישור הקבוצתי, המשיך מסי לכבוש שערים משחק אחר משחק במסגרת משחקי הליגה הספרדית, עד שהרצף נעצר על 21 משחקים, במפגש מול אתלטיקו מדריד. במשחק זה הוחלף מסי בשל פציעה חוזרת בשריר מיתר הברך.\nבעונה זו זכתה ברצלונה באליפות הליגה כשברשותה כמות שיא בהיסטוריית הליגה של 100 נקודות. מאזן שעריו של מסי בליגה היה 46 שערים, בזכותם הוכתר למלך שערי הליגה וכן זכה בנעל הזהב האירופית בפעם השנייה ברציפות – והשלישית בקריירה; בכך היה הראשון שזוכה בתואר זה שלוש פעמים בקריירה. מאזן שעריו הכללי של מסי בכל המסגרות היה 60 שערים ו-16 בישולים, 12 מתוכם בליגה.\n\nבתחילת הקיץ הצטרף שחקן ההתקפה הברזילאי ניימאר לקבוצה במקומו של דויד וייה. בזמן הפגרה שבין העונות, עבד מסי על שיקום מלא מהפציעה שחווה חודשים לפני כן. במהלך ההכנות לעונת 2013/2014 עזב וילאנובה את הקבוצה בשל התמודדתו עם מחלת הסרטן, ואת מקומו תפס חרארדו \"טאטה\" מרטינו הארגנטינאי. במחזור הראשון של הליגה הבקיע מסי צמד ובישל שער נוסף בניצחון 7–0 על לבאנטה. ב-28 באוגוסט זכתה ברצלונה בסופר קאפ הספרדי על חשבונה של אתלטיקו מדריד, לאחר שהמשחק הראשון, בביתה של אתלטיקו מדריד הסתיים בתיקו 1–1, ובמשחק הגומלין, שבו מסי החמיץ בעיטת עונשין, הסתיים בתיקו מאופס, מה שהביא לברצלונה את התואר בזכות חוק שערי חוץ. ימים ספורים לאחר מכן, הבקיע שלושער במשחק נגד ולנסיה באצטדיונה הביתי, במשחק שהסתיים בניצחון 3–2 לזכות ברצלונה. ב-18 בספטמבר הבקיע מסי שלושער נוסף, במשחק ליגת האלופות נגד אייאקס אמסטרדם ההולנדית, וכך היה לשחקן הראשון בהיסטוריית המפעל שמבקיע שלושער ארבע פעמים בקריירה. בסוף ספטמבר נפצע בשריר מיתר הברך הימני ונעדר משני משחקים. ב-6 בנובמבר, במשחק ליגת האלופות מול מילאן האיטלקית, הבקיע מסי שני שערים. במשחק שלאחריו, שבו התמודדה ברצלונה נגד ריאל בטיס, נפצע מסי בשריר הירך הדו-ראשי השמאלי. פציעה זו השביתה אותו ממשחק פעיל במשך חודשיים.\nב-8 בינואר 2014 חזר מסי חזר מהפציעה כשנכנס כמחליף במשחק גביע המלך נגד חטאפה. בחצי שעה על המגרש הספיק להבקיע צמד, וברצלונה ניצחה 4–0. חמישה ימים לאחר מכן נבחר מסי למקום השני בכדור הזהב של פיפ\"א. ב-22 בינואר, במשחק גביע נגד לבאנטה, בישל מסי לראשונה בקריירה שלו שלושה שערים במשחק, כולם לכריסטיאן טייו. במשחק מול ראיו וייקאנו שנערך ב-15 בפברואר, הגיע מסי ל-337 שערים במדי ברצלונה, ובכך שבר את שיאו של תלמו סארה לכדורגלן שהבקיע את מספר השערים הרב ביותר של שערים במדי קבוצה ספרדית כלשהי במסגרות רשמיות. ב-12 במרץ ניצחה ברצלונה במסגרת משחק שמינית גמר ליגת האלופות את מנצ'סטר סיטי האנגלית בתוצאה 2–1 והעפילה לרבע גמר המפעל עם התוצאה המצטברת 4–1. במהלך המשחק הבקיע מסי בעיטת עונשין, ובכך הפך לשחקן שמבקיע את מספר השערים הרב ביותר בהיסטוריית המפעל במדי קבוצה אחת, עם 67 שערים לזכותו. ארבעה ימים לאחר מכן, במשחק בו הביסה ברצלונה את אוסאסונה 7–0, הבקיע מסי שלושער, שמונה חודשים לאחר הפעם הקודמת שעשה זו. מסי הפך במשחק זה למבקיע המוביל בהיסטוריה של ברצלונה כולל משחקי ידידות. בקלאסיקו שנערך שבוע לאחר מכן באצטדיון סנטיאגו ברנבאו, כבש מסי שלושער, כששניים מהשלושה הבקיע בבעיטות עונשין מוצלחות, וברצלונה ניצחה 4–3. מסי עקף את אלפרדו די סטפאנו והפך למלך שערי הקלאסיקו בכל הזמנים, עם 21 שערים; כמו כן, חלף גם על פני הוגו סאנצ'ס ויקבע את מעמדו במקום השני בטבלת המבקיעים הגדולים בהיסטוריית הליגה הספרדית.\nבעונה זו כשלה ברצלונה לזכות באחד מהתארים שנותרו: היא הודחה ברבע גמר ליגת האלופות על ידי אתלטיקו מדריד, הפסידה בגמר גביע המלך לריאל מדריד וסיימה במקום השני בליגה. במסגרת הליגה כבש מסי 28 שערים במהלך עונה זו, המאזן הנמוך ביותר שלו מזה 5 עונות, והוא היה סגן מלך השערים. בסך כל המסגרות היו למסי 41 שערים ו-15 בישולים. ב-16 במאי האריך מסי את חוזהו בברצלונה בחמש שנים נוספות, חוזה לפיו שכרו יהיה, לפי הערכות, כ-20 מיליון אירו לעונה.\n\nמרטינו התפטר מתפקיד המאמן בסוף עונת 2013/2014 ולואיס אנריקה, קפטן ברצלונה בעבר, התמנה במקומו. בקיץ זה הצטרף החלוץ האורוגוואיי לואיס סוארס לסגל הקבוצה, אך עקב השעיה לא השתתף במשחקי הקבוצה עד סוף אוקטובר. במחזור הפתיחה של עונת 2014/2015 הבקיע מסי פעמיים בניצחון ברצלונה על אלצ'ה. ב-27 בספטמבר הבקיע מסי שני שערים ובישל שניים נוספים בניצחון 6–0 על גרנדה. במשחק זה הגיע מסי ל-400 שערים בקריירה המקצועית שלו, הן במדי ברצלונה והן במדי נבחרת ארגנטינה. ב-22 בנובמבר כבש מסי שלושער נגד סביליה. במשחק זה הגיע מסי ל-253 שערים בליגה הספרדית בכל הקריירה, ובכך תפס את מקומו של תלמו סארה בתור מלך שערי הליגה בכל הזמנים, הישג שהחזיק מעמד מאז 1955. שלושה ימים לאחר מכן, במשחק בו ניצחה ברצלונה 4–0 את אפואל ניקוסיה הקפריסאית, כבש מסי שלושער והפך למלך שערי ליגת האלופות בכל הזמנים; הוא הגיע ל-74 שערים ושבר את שיאו הקודם של ראול גונזלס. ב-7 בדצמבר הבקיע מסי שלושער שלישי במהלך פרק זמן של שבועיים בלבד, בדרבי נגד אספניול. גם במשחק זה קבע מסי ציון דרך: הוא היה למלך שערי הדרבי של ברצלונה בכל הזמנים.\nעל מנת לנצל את היכולת של סוארס כחלוץ מרכזי, החל לואיס אנריקה להציב את מסי באגף ימין, בעמדה בה שיחק תחת פרנק רייקארד. בעונה זו התהדק שיתוף הפעולה של מסי וניימאר; עדות לכך היא מספר הבישולים של מסי לניימאר. השניים, יחד עם לואיס סוארס, היוו את אחת משלישיות ההתקפה הפוריות ביותר באירופה. השלישייה כונתה MSN, ראשי תיבות של שמות השחקנים, כשם פורטל האינטרנט של מיקרוסופט. ב-11 בינואר 2015 הייתה סנונית ראשונה לשיתוף הפעולה הפורה ביניהם: שלושת השחקנים הבקיעו בניצחון 3–1 על אתלטיקו מדריד. למחרת הגיע מסי למקום השני בכדור הזהב של פיפ\"א, בפעם השנייה ברציפות. ב-15 בפברואר הבקיע מסי שלושער ובישל שער נוסף בניצחון 5–0 על לבאנטה. עם הבישול תפס מסי את מקומו של לואיש פיגו כמלך הבישולים של הליגה הספרדית בכל הזמנים. במשחק שבו ניצחה ברצלונה את ולנסיה 2–0 ב-18 באפריל, הבקיע מסי את שערו ה-400 במדי ברצלונה. ב-6 במאי, במשחק הראשון של חצי גמר ליגת האלופות נגד באיירן מינכן הגרמנית, הבקיע מסי צמד ובישל שער נוסף בניצחון ברצלונה 3–0. את שערו השני הבקיע בהקפצה מעל מנואל נוייר, שוערה של באיירן מינכן לאחר שהטעה את הבלם היריב ג'רום בואטנג וגרם לו למעוד; השער הפך לתופעת אינטרנט והיה לרגע הספורט הפופולרי ביותר בטוויטר לשנת 2015. ברצלונה עלתה למשחק הגמר למרות הפסד 3–2 בגומלין, בעקבות ניצחונה 5–3 בסיכום שני המשחקים.\nב-17 במאי כבש מסי את שער הניצחון במשחק הליגה נגד אתלטיקו מדריד. ניצחון זה העניק לברצלונה את תואר אליפות ספרד בעונה זו. מאזנו האישי של מסי במשחקי הליגה עמד על 43 שערים ו-18 בישולים, בכך היה מלך הבישולים וסגן מלך השערים של הליגה בעונה זו. ב-30 במאי, בגמר גביע המלך מול אתלטיק בילבאו, ניצחה ברצלונה 3–1 וזכתה בתואר. בגמר כבש מסי צמד שערים, כשהראשון מביניהם נכבש לאחר מבצע אישי עם יכולת טכנית גבוהה, אותו החל במחצית המגרש, ובמהלכו היתל בארבעה שחקנים של בילבאו. ב-6 ביוני, בגמר ליגת האלופות, ניצחה ברצלונה את יובנטוס האיטלקית בתוצאה 3–1, עם מסי בהרכב הקבוצה, וזכתה בתואר אלופת אירופה. בזכות זכייה זו השלימה טרבל שני בהיסטוריה שלה; ברצלונה היא הקבוצה הראשונה באירופה שהגיעה להישג שכזה. במסגרת משחקי ליגת האלופות בעונה זו כבש מסי 10 פעמים ובישל 5 פעמים נוספות, כשאף שחקן אחר לא כובש או מבשל יותר ממנו.\n\nב-11 באוגוסט 2015 נערך משחק הסופר קאפ האירופי נגד סביליה. מסי הבקיע צמד בעיטות חופשיות שעזר לקבוצתו לזכות בתואר עם ניצחון 5–4 בהארכה. ב-26 בספטמבר סבל מסי מקרע ברצועה העקיפה התיכונה בברכו השמאלית. הוא שב לשחק כעבור חודשיים, ב-21 בנובמבר, כשנכנס כמחליף בקלאסיקו בסופו הביסה ברצלונה את ריאל מדריד בתוצאה 4–0. ב-24 בנובמבר הבקיע צמד שערים ובישל שער נוסף, בניצחון ברצלונה 6–1 על רומא האיטלקית בליגת האלופות. ב-20 בדצמבר הביסה ברצלונה את ריבר פלייט הארגנטינאית בתוצאה 3–0 בגמר אליפות העולם לקבוצות, כשמסי מבקיע את השער הראשון לזכות קבוצתו. בזכות הניצחון זכתה ברצלונה בתואר, בפעם השלישית בתולדותיה, יותר מכל קבוצה אחרת עד אותה נקודה. ב-6 בינואר 2016, בדרבי מול אספניול במסגרת גביע המלך, הביסה ברצלונה את יריבתה בתוצאה 4–1. במשחק זה כבש מסי צמד שערים ובישל שניים נוספים. שלושה ימים לאחר מכן, כבש שלושער ראשון בעונה זו, במשחק הליגה בו הביסה ברצלונה את גרנדה בתוצאה 4–0. ב-11 בינואר זכה מסי בפעם החמישית בקריירה שלו בכדור הזהב של פיפ\"א.\nב-14 בפברואר, במשחק הליגה נגד סלטה ויגו, ניגש מסי לבעיטת עונשין מ-11 מטרים, אך במקום לבעוט לשער, מסר הצידה ובישל ללואיס סוארס. המהלך נתפס כמחווה ליוהאן קרויף, שביצע דבר דומה כשחקן, ובימים ההם נאבק בסרטן הריאות. במסגרת שמינית גמר ליגת האלופות בו פגשה ברצלונה את ארסנל האנגלית, הבקיע מסי צמד במשחק הראשון ושער נוסף בגומלין. ברצלונה העפילה לרבע גמר המפעל לאחר שהתוצאה המצטברת עמדה על 5–1 לטובתה. אולם, לאחר משחק זה החל רצף של חמישה משחקים בהם מסי לא בישל או הבקיע. במהלך רצף משחקים זה הפסידה ברצלונה לריאל מדריד בקאמפ נואו והודחה מליגת האלופות על ידי אתלטיקו מדריד בשלב רבע הגמר. ב-17 באפריל עצר את הרצף והבקיע שער בהפסד 1–2 לוולנסיה. במשחק זה קבע מסי ציון דרך, בהגיעו ל-500 שערים בקריירה המקצוענית שלו.\nבעונה זו זכתה ברצלונה באליפות שנייה ברציפות ושישית בשמונה שנים. מסי תרם לזכייה 26 שערי ליגה, שני ללואיס אלברטו סוארס בקטגוריית כובשי שערי הקבוצה. לראשונה מזה שבע שנים, לא הוביל מסי את הקבוצה בקטגוריה זו. בנוסף לשעריו, תרם 16 בישולים, ובכך היה מלך הבישולים של הליגה במשותף עם סוארס עצמו. עונת 2015/2016 הסתיימה עם משחק גמר הגביע הספרדי מול סביליה. המשחק נגרר להארכה, במהלכה בישל מסי פעמיים, באמצעות כדורי עומק, הראשון לג'ורדי אלבה והשני לניימאר. ברצלונה ניצחה 2–0 והשלימה דאבל מקומי, שביעי בהיסטוריית המועדון. בסך כל המסגרות הבקיע מסי 41 שערים ובישל 23 נוספים.\n\nעונת 2016/2017 החלה עם זכייתה של ברצלונה בסופר קאפ הספרדי הודות לניצחון כפול על סביליה. במשחק הראשון בישל מסי שער אחד, ובגומלין כבש שער אחד ובישל אחד נוסף. במחזור הפתיחה של הליגה הספרדית כבש צמד לרשת של ריאל בטיס, עת ניצחה ברצלונה 6–2. במשחק הראשון של ליגת האלופות לעונה זו, בו הביסה ברצלונה את סלטיק הסקוטית בתוצאה 7–0, כבש מסי שלושער. ב-20 בספטמבר נפצע במפשעה ונעדר ממשחק פעיל לפרק זמן של שלושה שבועות. לאחר שיבתו לפעילות, הבקיע שלושער בליגת האלופות גם במשחק הביתי בו ניצחה ברצלונה את מנצ'סטר סיטי האנגלית בתוצאה 4–1. בפרסי \"The Best\" וכדור הזהב שחולקו בסוף שנת 2016 הגיע למקום השני, אחרי כריסטיאנו רונאלדו.\nבינואר 2017, בטווח זמן של שבוע בלבד, כבש מסי שלושה שערים בבעיטות חופשיות. שניים מהם היו במסגרת משחקי שמינית גביע המלך נגד אתלטיק בילבאו, שערים שבזכותם העפילה ברצלונה לרבע הגמר. השער השלישי היה שער שוויון מאוחר במשחק אצל ויאריאל, שחילץ את ברצלונה מהפסד. ב-4 בפברואר, במשחק ליגה נגד בילבאו, הבקיע מסי את שערו ה-27 בבעיטות חופשיות במדי ברצלונה. עם שער זה שבר את שיאו של רונאלד קומאן במועדון, ככובש מספר השערים הרב ביותר בהיסטוריית המועדון בבעיטות חופשיות. במשחק הראשון של שמינית גמר ליגת האלופות הובסה ברצלונה על ידי פריז סן-ז'רמן הצרפתית בתוצאה 0–4. אף קבוצה בכל היסטוריית המפעל לא הצליחה לכפר על הפסד בהפרש ארבעה שערים או יותר ולעלות לשלב הבא. במשחק הגומלין שנערך ב-8 במרץ בקאמפ נואו הבקיע מסי שער בבעיטת עונשין, ברצלונה ניצחה 6–1 והעפילה לשלב הבא, וכך היה מסי שותף פעיל למהפך ראשון מסוגו בהיסטוריית המפעל. על אף ההישג המרשים, הודחה ברצלונה בשלב רבע הגמר על ידי יובנטוס האיטלקית לאחר הפסד 0–3 בטורינו ותיקו מאופס בקאמפ נואו. בסך הכול כבש מסי 11 שערים ובישל שניים נוספים בעונה זו בליגת האלופות.\nב-23 באפריל, במשחק הקלאסיקו בליגה נגד ריאל מדריד שנערך בסנטיאגו ברנבאו, כבש מסי צמד שערים. השער השני, שנכבש בדקה ה-92, שניות ספורות לפני סיום המשחק, היה גם השער שהעניק לברצלונה ניצחון 3–2. שער הניצחון היה שערו ה-500 בכל המסגרות הרשמיות במדי ברצלונה, והוא חגג אותו במחווה של הורדת חולצתו והצגתה לעיני הקהל העוין במדריד. מסי אמנם סיים את העונה בליגה עם 37 שערים, שבזכותם זכה בתואר מלך השערים של הליגה הספרדית וכן בנעל הזהב האירופית בפעם הרביעית בקריירה שלו, אך ברצלונה איבדה את האליפות לריאל מדריד. בגמר גביע המלך נגד דפורטיבו אלאבס, שהיה גם משחקו האחרון לעונה, הבקיע מסי שער ובישל אחד נוסף לפאקו אלקאסר. המשחק נחתם בניצחון 3–1 לזכות ברצלונה, שזכתה בתואר זה בפעם ה-29 בתולדותיה. מאזנו הכללי של מסי בעונת 2016/2017 עמד על 54 שערים ו-16 בישולים בכל המסגרות.\n\nבתום שלוש שנים בתפקיד, עזב לואיס אנריקה את עמדת מאמן ברצלונה, ובמקומו הוחתם ארנסטו ואלוורדה שהגיע מאתלטיק בילבאו. ואלוורדה יישם טקטיקה שונה ממה שהיה נהוג בברצלונה בשנים הקודמות – הוא שינה את המערך מ-3–3–4 ל-2–4–4, כשלרוב מסי וסוארס מתפקדים בתור שני החלוצים במערך, האחד חלוץ מזויף והשני חלוץ מטרה.\nב-25 בנובמבר חתם מסי על הארכת חוזהו בברצלונה, המשאיר אותו במועדון עד סוף עונת 2020/2021, ומציב את סעיף השחרור שלו על גובה 700 מיליון אירו. ב-10 בדצמבר 2017, במשחק ליגה נגד ויאריאל, השווה מסי את שיאו של גרד מילר: מספר השערים הרב ביותר במדי מועדון אחד באחת מהליגות הבכירות באירופה, בהגיעו ל-525 שערים במדי ברצלונה. ב-4 במרץ 2018, במשחק הליגה נגד אתלטיקו מדריד, כבש מסי את השער היחיד במשחק, בניצחון ברצלונה 1–0, באמצעות בעיטה חופשית. היה זה משחק ליגה שלישי ברציפות בו מסי מבקיע בבעיטה חופשית, הישג חסר תקדים בליגה הספרדית, ובנוסף היה זה שערו ה-600 בקריירה המקצוענית. ב-14 במרץ, במסגרת גומלין שמינית גמר ליגת האלופות נגד צ'לסי האנגלית, ניצחה ברצלונה 3–0. מסי בישל שער לעוסמאן דמבלה וכבש את השניים האחרים, ובכך העמיד את מאזנו בליגת האלופות על 100 שערים. ב-7 באפריל כבש שלושער בניצחון 3–1 על לגאנס.\nשלושה ימים לאחר מכן הודחה ברצלונה ברבע גמר ליגת האלופות על ידי רומא האיטלקית. למרות ניצחון 4–1 במשחק הראשון בקאמפ נואו, ברצלונה הובסה 3–0 במשחק הגומלין והודחה בעונה השלישית ברציפות בשלב רבע הגמר, כשמסי לא מצליח לכבוש שער במהלך התמודדות זו. ב-21 באפריל נערך גמר גביע המלך בין ברצלונה לסביליה. ברצלונה הביסה את יריבתה 5–0, ומסי הבקיע את שערה השני של קבוצתו. ב-29 באפריל, במשחק החוץ נגד דפורטיבו לה קורוניה, הבקיע מסי שלושער עת ניצחה ברצלונה בתוצאה 4–2 וכך הבטיחה את זכייתה באליפות ספרד, הזכייה ה-25 בהיסטוריית המועדון. הזכייה באליפות השלימה דאבל שמיני בתולדות ברצלונה. במסגרת הליגה בעונה זו הבקיע מסי 34 שערים, והוא זכה בתואר מלך השערים של הליגה הספרדית ובתואר נעל הזהב האירופית בפעם החמישית בקריירה, יותר מכל שחקן אחר. ל-34 שעריו בליגה הוסיף 12 בישולים. בסך כל המסגרות עמד מאזנו של מסי בעונה זו על 45 שערים ו-18 בישולים ב-54 הופעות.\n\nבקיץ 2018 עזב קפטן ברצלונה אנדרס אינייסטה את הקבוצה, ומסי, שהיה סגנו בעונה שלפני כן, ירש את תפקידו. ב-12 באוגוסט הניף מסי את התואר הראשון כקפטן כשזכה עם ברצלונה בסופר קאפ הספרדי בניצחון 2–1 על סביליה. ב-19 באוגוסט הבקיע צמד בניצחון 3–0 על דפורטיבו אלאבס במחזור הראשון של העונה, שערו הראשון היה השער ה-6,000 של ברצלונה בלה ליגה.\nב-18 בספטמבר קבע מסי שיא חדש כאשר כבש את השלושער השמיני שלו בליגת האלופות, בניצחון הביתי 4–0 על פ.ס.וו. איינדהובן. ב-20 באוקטובר כבש ובישל ב-4–2 הביתי על סביליה, אך הוחלף בדקה ה-26 לאחר שנפל ונחבל בידו הימנית. בדיקות שנעשו לאחר מכן אישרו שמדובר בשבר והשאירו את מסי שלשה שבועות מחוץ למגרשים.\nב-8 בדצמבר כבש מסי שתי בעיטות חופשיות בניצחון החוץ 4–0 על אספניול בדרבי של ברצלונה. הייתה זאת הפעם הראשונה שהגיע להישג זה בליגה. שערו הראשון היה העשירי לעונה, מה שהפך את מסי לשחקן הראשון שכובש בספרות כפולות בלה ליגה, 13 עונות רצופות. באותו משחק הוא ערך את הופעתו ה-32 בדרבי של ברצלונה, והשווה את שיאו של צ'אבי.\nב-13 בינואר 2019 הבקיע מסי את שערו ה-400 ב-435 הופעות בלה ליגה, בניצחון הביתי 3–0 על אייבר, והפך לשחקן הראשון אי פעם שהגיע להישג זה רק באחת מחמש הליגות הבכירות באירופה. ב-30 בינואר הוא הבקיע את שערו ה-50 בקופה דל ריי בניצחון 6–1 במשחק הגומלין בשלב רבע הגמר, בו הוא גם בישל וסייע לברצלונה להעפיל לחצי הגמר, 6–3 במצטבר. ב-2 בפברואר הבקיע מסי פעמיים בתיקו 2–2 מול ולנסיה כששערו הראשון היה מנקודת העונשין, שערו ה-50 מהנקודה בלה ליגה, והפך לשלישי בתולדות הלה ליגה, לאחר כריסטיאנו רונאלדו והוגו סאנצ'ס שהבקיע 50 פנדלים. ב-23 בפברואר כבש את השלושער ה-50 בקריירה וגם בישל לסוארס, בניצחון החוץ והמהפך 4–2 על סביליה, וכבש את שערו ה-650 בקריירת הבוגרים. ב-17 במרץ הבקיע את השלושער ה-51 ב-4–1 נגד ריאל בטיס.\nב-16 באפריל כבש מסי צמד ב-3–0 מול מנצ'סטר יונייטד, במשחק השני ברבע גמר ליגת האלופות, והעניק לברצלונה 4–0 במצטבר שהעלה אותה לחצי הגמר לראשונה מ-2015. אלה היו גם השערים הראשונים שלו ברבע גמר ליגת האלופות מאז 2013. ב-27 באפריל עלה מסי מהספסל וכבש את השער היחיד ב-1–0 על לבאנטה, וזכה עם ברצלונה באליפות העשירית בקריירה. זו הייתה הופעתו ה-450 בלה ליגה, והאליפות הראשונה שלו כקפטן.\nב-1 במאי כבש מסי צמד בניצחון 3–0 במשחק הראשון בחצי גמר ליגת האלופות נגד ליברפול. שערו השני, בעיטה חופשית מכ-30 מטרים, היה שערו ה-600 בקריירת המועדונים שלו, והיה גם בדיוק 14 שנה לאחר שערו הראשון בברצלונה (ובקריירה). בגומלין, שישה ימים לאחר מכן, הובסה ברצלונה 0–4 באנפילד, והודחה לאחר 3–4 במצטבר.\nב-19 במאי במשחק הליגה האחרון לעונה, כבש מסי צמד ב-2–2 מול אייבר, וזכה בתואר הפיצ'יצ'י השלישי ברציפות עם 36 שערים ב-34 הופעות; עם הזכייה השישית הוא השווה את שיאו של תלמו סארה מ-1953. הוא גם זכה בנעל הזהב האירופית בפעם השישית והשלישית ברציפות. ב-25 במאי הבקיע מסי את שערו האחרון של העונה בהפסד 1–2 לוולנסיה בגמר הגביע הספרדי, והוא סיים את העונה עם 51 שערים ו-19 בישולים ב-50 הופעות בכל המסגרות.\n\nבתחילת העונה סבל מסי מפציעה ולא שיחק במשך חודש וחצי. ב-29 באוגוסט זכה בתואר חלוץ העונה של אופ\"א וסיים במקום השני בתואר שחקן השנה. מסי חזר לשחק ב-17 בספטמבר במחזור הראשון של ליגת האלופות נגד בורוסיה דורטמונד כשעלה מהספסל. ב-23 בספטמבר בטקס הענקת הפרסים של פיפ\"א שהתקיים במילאנו מסי נכלל בקבוצת השנה וזכה בתואר שחקן השנה של פיפ\"א. ב-6 באוקטובר כבש את שערו הראשון לעונה נגד סביליה בבעיטה חופשית. במחזור העשירי כבש ובישל פעמיים כל אחד נגד ריאל ואיאדוליד. באותו משחק כבש מסי את שערו ה-50 בקריירה מבעיטה חופשית. במחזור השלושה עשר כבש שלושער נגד סלטה ויגו כששניים מהשלושה הגיעו בבעיטה חופשית. במחזור החמישי של ליגת האלופות נגד בורוסיה דורטמונד ערך מסי את הופעתו ה-700 במדי ברצלונה ונתן תצוגה מרשימה עם שער וצמד בישולים. שערו היה הראשון בקריירה נגד דורטמונד ובכך הפך לשחקן שכבש נגד הכי הרבה קבוצות בליגת האלופות. במחזור החמישה עשר כבש מסי את שער הניצחון בדקות האחרונות של המשחק נגד אתלטיקו מדריד, ויום לאחר מכן זכה בכדור הזהב השישי בקריירה שלו וחלף על פני כריסטיאנו רונאלדו בכמות הזכיות בתואר. במחזור השישה עשר נגד מיורקה הציג את כדור הזהב השישי שלו בפני האוהדים, וסיים את המשחק עם שלושער. מסי הבקיע את השלושער ה-35 שלו בליגה, ובזכות כך הפך לשחקן שכבש הכי הרבה שלושערים בהיסטוריה של הלה ליגה.\nבסיום העונה לאחר חזרתה מפגרת הקורונה מסי זכה בתואר מלך השערים של הליגה, עם 25, ובנוסף גם מלך הבישולים של הליגה, עם 21. בכך הוא שבר את השיא של צ'אבי וקבע שיא חדש במספר בישולים לעונה בלה ליגה, וב-5 הליגות הבכירות בצוותא עם תומאס מולר. ברצלונה סיימה במקום השני בלה ליגה והפסידה את האליפות ליריבה המרה ריאל מדריד. ב-8 באוגוסט ברצלונה שיחקה בגומלין שמינית ליגת האלופות נגד נאפולי. מסי סייע לברצלונה לנצח 3–1 (4–2 בסיכום) על ידי כך שכבש שער, שער נוסף שנפסל בחסות ה-VAR, וסחט פנדל שחברו לקבוצה לואיס אלברטו סוארס תרגם לשער. ב-14 באוגוסט נערך רבע גמר ליגת האלופות בין ברצלונה לבאיירן מינכן. ברצלונה ספגה את התבוסה הקשה בתולדותיה, כאשר באיירן מינכן הביסה אותה 2–8. בעקבות ההשפלה, המאמן ורבים מההנהלה פוטרו או התפטרו. בסך כל המסגרות הבקיע מסי 31 שערים ובישל 25 נוספים ב-43 הופעות.\nבתאריך 25 באוגוסט 2020 הודיע מסי כי הוא רוצה לעזוב את המועדון של ברצלונה. לאחר משא ומתן כושל בין הצדדים, נאלץ מסי להישאר במועדון שנה נוספת עד לתום החוזה. מסי טען בראיון עימו כי הנשיא הבטיח לו כי יוכל להחליט על עתידו בסוף העונה, אך הפר את מילתו. למרות זאת, מסי הבטיח כי יישאר מחויב לברצלונה עד תום החוזה.\n\nהעונה נפתחה עם מינויו של רונאלד קומאן למאמן ברצלונה. קומאן הודיע למספר שחקנים בכירים כי הם לא בתוכניותיו וכי הם צריכים למצוא לעצמם קבוצה חדשה, ביניהם לואיס סוארז, חברו הטוב ביותר של מסי. מסי לא פתח טוב את העונה, כאשר לא הצליח לכבוש שער שדה בתשעת המשחקים הראשונים של העונה (אם כי כבש מספר פנדלים). ב-20 באוקטובר כבש מסי פנדל בניצחון 5–1 נגד פרנצווארוש ובכך הפך לשחקן הראשון בהיסטוריה שכבש 16 עונות רצופות בליגת האלופות. ב-7 בנובמבר מסי כבש צמד כאשר נכנס כחילוף בתוצאה של 1–1 נגד ריאל בטיס. ב-22 בדצמבר קבע מסי שיא חדש, כאשר כבש נגד ויאדוליד את שערו ה-644 במדי ברצלונה, וכך הפך לשחקן שכבש הכי הרבה שערים עבור קבוצה אחת (שבר את שיאו של פלה בסנטוס). לרגל ההישג, מסי שלח 644 בקבוקי בירה באדוויזר, לכל אחד מהשוערים שהכניע בקריירה בהתאמה.\nבמהלך גמר הסופר קאפ הספרדי בין ברצלונה לאתלטיקו בילבאו, מסי ראה את הכרטיס האדום הישיר בדקה ה-120, בעקבות חבטה מכוערת ששלח לשחקן היריבה, וייליברה, כשהכדור לא נמצא באזור. בכך, הפרעוש רשם ציון דרך שלילי כשבפעם הראשונה אחרי 753 הופעות במדי הבלאוגרנה, הוא ראה את הכרטיס האדום. עם החזרה מהשעיה לשני משחקים מסי כבש בגביע נגד ראיו ואיקאנו בניצחון 2–1 וב-31 בינואר חזר לשחק בליגה, שוב נגד בילבאו, וכבש בכדור חופשי את שערו ה-650 בברצלונה.\nב-10 במרץ במשחק נגד פריז סן-ז'רמן בשמינית גמר ליגת האלופות, הבקיע מסי שער לחיבורים ממרחק 30 מטרים, אבל ברצלונה סיימה 2–5 בסיכום שני המשחקים והודחה מהמפעל, ובפעם הראשונה מזה 14 שנים לא הגיעה לרבע הגמר. ב-15 במרץ הבקיע מסי צמד בניצחון 4–1 נגד וסקה ובכך היה לשחקן הראשון בחמש הליגות הבכירות שמגיע ל-20 שערי ליגה לפחות 13 עונות ברציפות. ב-21 במרץ, בניצחון 6–1 נגד ריאל סוסיאדד (בו כבש צמד), ערך מסי את הופעתו ה-768 במדי ברצלונה, ובכך שבר את שיאו של צ'אבי. ב-17 באפריל מסי כבש צמד בניצחון 4–0 את אתלטיק בילבאו בגמר גביע המלך הספרדי, ובכך הגיע ל-30 שערים ב-13 עונות ברציפות, ושבר את שיאו של גרד מילר. גביע המלך היה תוארו ה-35 במועדון, ובכך שבר את שיאו של ראיין גיגס למספר תארים במועדון בודד.\nבמשחקי הליגה האחרונים הציגה ברצלונה כושר גרוע עם הפסדים בבית לגרנדה וסלטה ויגו. בשני המקרים כבש מסי שער יתרון לפני שהיריבה כבשה שניים. גם במשחק נגד לבאנטה כבש מסי את השער הראשון במשחק לפני שהוא נגמר בתיקו 3–3. ברצלונה סיימה את העונה במקום השלישי, אחרי אתלטיקו מדריד וריאל מדריד, בפעם הראשונה מאז עונת 2007/2008.\nמסי סיים את העונה בליגה עם 30 שערים ו-9 בישולים וזכה בתואר הפיצ'יצ'י בפעם השמינית ובפעם החמישית ברציפות, שניהם שיא של כל הזמנים. כמו כן הוא סיים במקום השני בנעל הזהב לאחר רוברט לבנדובסקי שזכה בפרס, עם 60 נקודות. בסך כל המסגרות עמד מאזנו של מסי בעונה זו על 38 שערים ו-12 בישולים ב-47 הופעות.\nב-30 ביוני 2021 תם חוזהו של מסי בברצלונה והוא הפך לשחקן חופשי. לאחר מכן החל משא ומתן על חידוש החוזה בין מסי למועדון. בסופו של דבר המשא ומתן כשל וב-5 באוגוסט 2021 הודיע המועדון שמסי סיים את דרכו בברצלונה.\nב-8 באוגוסט 2021 ערך מסיבת עיתונאים, בה הצהיר כי הוא עשה הכל כדי להישאר בקבוצה, אך היא לא יכלה להכיל את חוזהו בשל מצבה הפיננסי.\n\nב-10 באוגוסט 2021, לאחר 21 שנים בהן שיחק בכל הקבוצות של ברצלונה, חתם מסי לשנתיים בקבוצת פריז סן ז'רמן הצרפתית. מסי קיבל את החולצה מספר 30, ולפי הדיווחים הרוויח 35 מיליון יורו נטו לעונה, לא כולל בונוסים.\n\nב־29 באוגוסט 2021 ערך מסי את הופעת הבכורה שלו במועדון, כשהחליף את ניימאר בניצחון 2–0 על סטאד ריימס במסגרת המחזור הרביעי בליגה. ב־15 בספטמבר הוא פתח לראשונה בהרכב, בתיקו 1–1 מול קלאב ברוז' במסגרת שלב הבתים של ליגת האלופות. ארבעה ימים לאחר מכן הוא ערך את הופעת הבכורה שלו באצטדיון הביתי, בניצחון 2–1 על אולימפיק ליון. את שער הבכורה במדי הקבוצה כבש ב־28 בספטמבר 2021 במסגרת המחזור השני בשלב הבתים של ליגת האלופות, כאשר הבקיע את השער השני בניצחון 2–0 על מנצ'סטר סיטי של ז'וזפ גוארדיולה. ב־20 בנובמבר 2021 כבש מסי את שער הבכורה בליגה הצרפתית בניצחון 3–1 על נאנט. ב־28 בנובמבר הוא סיפק שלושה בישולים במשחק בפעם החמישית בקריירה, בניצחון 3–1 בחוץ על סנט אטיין. הוא שחזר הישג זה ב־9 באפריל 2022, בניצחון 6–1 בחוץ על קלרמון פוט.\nב־29 בנובמבר 2021 זכה מסי בכדור הזהב השביעי שלו, לאחר שכבש 43 שערים וסיפק 18 בישולים בשנת 2021 עבור ברצלונה, פריס סן-ז'רמן וארגנטינה, ולאחר שזכה בקופה אמריקה ובגביע המלך הספרדי. מסי גבר על מועמדים אחרים, כמו רוברט לבנדובסקי וז'ורז'יניו.\nב־2 בינואר 2022 הודיעה פריס סן-ז'רמן כי מסי נבדק ונמצא חיובי לנגיף הקורונה. הוא החמיץ בשל כך שני משחקי ליגה ומשחק גביע. הוא חזר ב־23 בינואר למשחק הביתי בליגה מול סטאד ריימס, שם נכנס כמחליף במחצית השנייה ובישל את השער השלישי בניצחון 4–0. ב־13 במרץ, לאחר שפריס הודחה במפתיע מליגת האלופות בשמינית הגמר על ידי ריאל מדריד, מסי וניימאר ספגו שריקות בוז מחלק מאוהדי פריס בפארק דה פראנס במשחק הליגה נגד בורדו. קריאות הבוז זכו לביקורת מצד שחקנים, מאמנים ואנשי תקשורת. מאמן פריס, מאוריסיו פוצ'טינו, אמר כי \"לשפוט את מסי בצורה הזאת,זה לא הוגן\", והוסיף כי \"זו הייתה עונת למידה, ולא רק מבחינה מקצועית – המעבר לפריז, הליגה החדשה, החברים החדשים לקבוצה – אלא גם עבור המשפחה שלו. חייבים לקחת את זה בחשבון. זה מכשול, שיכול להשפיע מאוד על כדורגלן\". ב־23 באפריל זכה מסי בתואר הראשון שלו בפריס סן-ז'רמן, אליפות צרפת, לאחר תיקו 1–1 בבית עם לאנס, במשחק בו כבש מסי את השער היחיד לזכות קבוצתו, בבעיטה מחוץ לרחבה ממרחק של 17 מטרים מהשער. מסי סיים את עונת הבכורה שלו עם 11 שערים ו־14 בישולים בכל המסגרות. עם 6 שערי ליגה בלבד, הייתה זאת הפעם הראשונה מאז עונת 2005/2006 בה הוא כבש פחות מעשרה שערי ליגה.\n\nב-27 בפברואר זכה מסי בתואר כדורגלן השנה בעולם מטעם פיפ\"א, כשהוא עוקף את כרים בנזמה וקיליאן אמבפה. את עונת 2023/2022 סיים מסי עם 16 שערים ו-16 בישולים ב-32 הופעות בליגה הצרפתית. בסיום העונה, הודיע מסי שיעזוב את פריז סן ז'רמן אחרי שנתיים בקבוצה.\n\nב-15 ביולי 2023 חתם באינטר מיאמי מליגת ה-MLS.\nלאחר אישור עזיבתו מפ.ס.ז', מסי נקשר לחזרה למועדון לשעבר ברצלונה, כמו גם למעבר כסף גדול למועדון הליגה המקצוענית הסעודית אל-הילאל, אך החלטתו בסופו של דבר לחתום במועדון הכדורגל אינטר מיאמי. נמסר לנשיא ברצלונה ג'ואן לאפורטה עד 5 ביוני 2023. ברצלונה לא הצליחה להחתים אותו בגלל אילוצים כספיים. \nב-7 ביוני, אינטר מיאמי פרסמה סרטון ברשתות החברתיות שלהם, הרמז על החתמתו הקרובה של מסי. את כוונתו להצטרף למיאמי בראיון משותף למונדו דפורטיבו וספורט, בו אמר שהם \"לא סגרו את זה ב-100 אחוז\"; MLS גם הצהירה כי העסקה לא הושלמה סופית. הוא הסביר שלמרות שהליגה קיבלה הכל והיה בסדר מבחינתו לחזור לברצלונה, נותרו דברים רבים לעשות כמו הורדת משכורות ומכירת שחקנים, והוא לא רצה לעבור את זה שוב או להיות אחראי לזה. הוא אישר שמועדונים אירופיים אחרים פנו אליו, אך ברצלונה הייתה הקבוצה האירופית היחידה בה רצה לשחק. \nב-15 ביולי 2023, אינטר מיאמי הודיעה על החתמתו של מסי על חוזה לשנתיים וחצי. הוא הוצג רשמית למעריצים באירוע ששודר בשידור חי, שכונה \"La PresentaSÍon\", באצטדיון DRV PNK למחרת יחד עם חברו לשעבר של ברצלונה, סרג'יו בוסקטס. שכרו הבסיסי נקבע על 12 מיליון דולר עם פיצוי מובטח בסך כולל של 20.4 מיליון דולר לעונת 2023; מסי גם אמור להרוויח מניות נוספות ממכירת חולצות, מנויים ל-MLS Season Pass והנתח במועדון עצמו.\n\nמסי ערך את הופעת הבכורה שלו במועדון ב-21 ביולי במשחק גביע הליגה נגד קרוז אזול, כשהבקיע בבעיטה חופשית בזמן הפסקה לניצחון 1–2. לאחר שכבש תשעה שערים בששת משחקיו הראשונים במיאמי, מסי פתח בגמר גביע הליגות 2023 נגד נאשוויל SC ב-19 באוגוסט לפני שנאשוויל השוותה במחצית השנייה. המשחק הסתיים בדו-קרב פנדלים בו ניצחה מיאמי 10–9, כאשר מסי הבקיע את הראשון, והעניק למועדון את הגביע הראשון שלהם אי פעם.\nמסי ערך את הופעת הבכורה שלו ב-MLS ב-26 באוגוסט, נכנס כמחליף בדקה ה-60 וכבש שער מאוחר בניצחון חוץ 0–2 מול ניו יורק רד בולס, מה ששם קץ לרצף של אינטר ללא ניצחון בליגת אחד עשר. השער הראשון של מסי בעונה הסדירה זיכה אותו בשער המשחק עם 89.7% מהקולות. ב-30 באוקטובר, בעקבות זכייתו בגביע העולם עם ארגנטינה וגביע ליגה 1 עם פ.ס.ז', הוענק למסי כדור הזהב השמיני שמאריך את השיא . מסי סיים את עונתו הראשונה באינטר מיאמי עם 11 שערים ב-14 משחקים, לאחר ששיחק במשחקו האחרון בהפסד 1–0 לשארלוט FC ב-21 באוקטובר. מיאמי סיימה במקום ה-14 במזרח, לאחר שלא ניצחה בשבעת משחקיה האחרונים.  \n\nכבעל אזרחות כפולה, ארגנטינאית־ספרדית, יכול היה מסי לשחק בשתי הנבחרות הלאומיות. בשנת 2003 החלה לגשש סביבו ספרד עד גיל 17, לאחר שהמנהל הספורטיבי של ברצלונה, קרלס רשאק, דיווח להתאחדות הספרדית על הילד המוכשר. מסי סירב להצעה, משום שחלומו היה ונותר לשחק במדי לה אלביסלסטה. על מנת למנוע מספרד לפתות את מסי, ביוני 2004 ארגנה התאחדות הכדורגל הארגנטינאית שני משחקי ידידות לנבחרת עד גיל 20, מול פרגוואי ואורוגוואי, על מנת לקבע את מעמדו בפיפ\"א כשחקן ארגנטינאי. ב־29 ביוני 2004, חמישה ימים לאחר יום הולדתו ה־17, לבש מסי בפעם הראשונה את מדי התכול לבן של ארגנטינה, כבש שער ובישל שניים בניצחון 8–0 על פרגוואי. לאחר מכן הוא נכלל בסגל הנבחרת הצעירה לאליפות אמריקה הדרומית בכדורגל עד גיל 20 שנערכה בתחילת 2005 בקולומביה. מכיוון שהוא היה בצורה משמעותית נחות מבחינה פיזית ביחס לחבריו, תוצאה של גילו הצעיר ובעיות הגדילה מהם עדיין סבל, הוא שימש כמחליף בשישה מתוך תשעה משחקים. במשחקה האחרון של ארגנטינה בטורניר, כבש מסי שער ניצחון מכריע מול ברזיל, שקבע כי ארגנטינה תסיים שלישית בטורניר, ובזכות כך הייתה אחת מארבע הנבחרות שהעפילו לגביע העולם בכדורגל עד גיל 20 שנערך בקיץ 2005 בהולנד. מסי סיים את הטורניר עם חמישה שערים.\nלקראת הטורניר העסיק מסי מאמן כושר אישי על מנת להגדיל את מסת השריר שלו, והוא חזר לסגל הנבחרת במצב משופר לקראת גביע העולם עד גיל 20. הוא נותר מחוץ להרכב הפותח במשחקה הראשון של ארגנטינה בשלב הבתים נגד ארצות הברית, עלה במחצית כשהתוצאה 0–1 לטובת היריבה, אך לא הצליח לשנות את התוצאה. לאחר ההפסד, ביקשו השחקנים הבכירים מהמאמן פרנסיסקו פרארו לתת למסי, שטרם חגג 18, לפתוח, מכיוון שהם רואים בו את השחקן הטוב ביותר בנבחרת. מסי פתח בשני המשחקים הבאים, בהם ניצח ארגנטינה את מצרים וגרמניה, ואף כבש שער אחד, אך תרומתו המכריעה הגיעה בשלב הנוקאאוט, אליה העפילה ארגנטינה מהמקום השני בבית בזכות שני הניצחונות. שער שוויון מול קולומביה בשמינית הגמר, שער ובישול מול ספרד הפייבוריטית ברבע הגמר, ובחצי הגמר כבש שער תוך פחות מ־7 דקות מול ברזיל, האלופה המכהנת, במשחק שהסתיים בתוצאה 2–1 ובעקבותיו העפילה ארגנטינה לגמר. לקראת הגמר קיבל מסי את כדור הזהב של הטורניר. בגמר, מול ניגריה, כבש מסי שני בעיטות עונשין בניצחון 2–1, ארגנטינה זכתה בגביע העולם החמישי, ומסי זכה גם בנעל הזהב לאחר שכבש שישה שערים. הופעותיו עוררו השוואות עם אגדת ארגנטינה דייגו מראדונה, שהוביל את ארגנטינה ב־1979 לזכייה בתואר.\n\nבעקבות הישגיו עם הנבחרת הצעירה, הוא זומן לנבחרת הבוגרת על ידי המאמן חוסה פקרמן למשחק ידידות מול הונגריה ב־17 באוגוסט 2005. בדקה ה־63, באצטדיון פרנץ פושקש בבודפשט, ערך מסי את הופעת הבכורה שלו עבור נבחרת ארגנטינה, רק על מנת לקבל כרטיס אדום פחות מדקה לאחר מכן. המגן ההונגרי וילמוש ואנצאק אחז בחולצתו של מסי, שבתגובה הכה אותו בזרועו על מנת להשתחרר, דבר שהשופט, בהחלטה שנויה במחלוקת, פירש כמרפק מכוון. על פי הדיווחים, מסי מירר בבכי בחדר ההלבשה לאחר ההרחקה. הוא חזר לנבחרת ב־3 בספטמבר, בהפסד 0–1 לפרגוואי במסגרת מוקדמות מונדיאל 2006, בעת שארגנטינה כבר הבטיחה את מקומה במונדיאל. הוא נכנס כמחליף בדקה ה־80, בהופעה עליה הכריז כ\"בכורה מחודשת\". במשחק המוקדמות הבא, בניצחון 2–0 על פרו, פתח מסי לראשונה בהרכב נבחרת ארגנטינה, ואף סחט בעיטת עונשין אותה תרגם חואן רומן ריקלמה לשער. לאחר המשחק תיאר פקרמן את מסי כ\"תכשיט\". מסי המשיך להיות שחקן קבוע בסגל נבחרת ארגנטינה, ואף הבקיע את שער הבכורה שלו בהפסד הידידותי 2–3 לקרואטיה, ב־1 במרץ 2006. שבוע לאחר מכן הוא נפצע בשריר הירך האחורי במדי ברצלונה, אך חזר לכושר וזומן במאי לסגל של פקרמן לקראת מונדיאל 2006 שנערך בגרמניה. לאחר ששותף בניצחון 2–0 על אנגולה במשחק הכנה למונדיאל, זכה מסי לשבחים על משחקו, ופקרמן אמר בסיום המשחק: \"מסי משדרג את הקבוצה כשהוא עולה לשחק\".\n\nבמשחק הפתיחה של ארגנטינה במונדיאל 2006, ניצחה ארגנטינה 2–1 את חוף השנהב, אך למרות הציפיות הגבוהות מסי לא שותף. במשחק השני, מול סרביה ומונטנגרו, הפך מסי לשחקן הצעיר ביותר שמייצג את ארגנטינה במונדיאל, כאשר החליף את מקסי רודריגס בדקה ה־75. שלוש דקות לאחר מכן הוא כבר בישל להרנן קרספו את השער הרביעי של ארגנטינה, ובדקה ה־88 הוא כבש בעצמו וקבע את תוצאת הסיום, 6–0. עם שער זה הוא הפך לכובש הצעיר ביותר של ארגנטינה בגביע העולם, והשישי הצעיר ביותר בכל תולדות המונדיאל. במשחק זה הבטיחה ארגנטינה את ההעפלה לשלב הבא, ולכן מסי פתח במשחק האחרון בשלב הבתים, נגד הולנד. מסי התקשה להרשים, והמשחק הסתיים בתיקו מאופס, שבעקבותיו העפילה ארגנטינה לשמינית הגמר מהמקום הראשון בבית. במשחק שמינית הגמר מול מקסיקו, נכנס מסי בדקה ה־84 במצב של 1–1, וכמעט הכריע את ההתמודדות אך שער שכבש נפסל בשל נבדל. בסופו של דבר ניצחה ארגנטינה 2–1 בהארכה והעפילה לרבע הגמר. במשחק רבע הגמר מול גרמניה, מסי לא שותף, וצפה בנבחרתו סופגת שער שוויון מאוחר לאחר שכבר הייתה ביתרון. לאחר הארכה המשחק עבר להכרעה בדו־קרב בעיטות עונשין, וארגנטינה הפסידה בו 2–4 והודחה מהטורניר. למרות שזכה להערכה על ביצועיו בנבחרת, החליט פקרמן לעזוב את תפקידו, ובמקומו מונה אלפיו באסילה.\n\nעם התפתחותו של מסי כאחד השחקנים הצעירים הטובים בעולם, הוא הבטיח את מקומו בהרכב הפותח של אלפיו באסילה, כחלק מנבחרת שנחשבה לפייבוריטית לזכות בקופה אמריקה 2007 שנערך בוונצואלה. באסילה היה מאמנה של הנבחרת גם ב־1993, אז זכתה בתואר האחרון שלה. מסי פתח בשני משחקיה הראשונים של ארגנטינה בטורניר, בישל להרנן קרספו בניצחון 4–1 על ארצות הברית, ובניצחון 4–2 על קולומביה הוא סחט בעיטת עונשין אותה תרגם קרספו לשער. לאחר שארגנטינה הבטיחה את העפלתה לשלב הבא, נותר מסי על הספסל במשחק נגד פרגוואי, עלה כמחליף, ובישל לחאבייר מסצ'ראנו את השער היחיד במשחק, שהותיר את ארגנטינה עם מאזן מושלם בשלב הבתים. בשלב רבע הגמר, כבש מסי את השער השלישי בניצחון 4–0 על פרו, ובחצי הגמר כבש שער מרהיב בניצחון 3–0 על מקסיקו. בגמר הובסה ארגנטינה באופן מפתיע בתוצאה 0–3 על ידי ברזיל, שחסרה את כוכביה הגדולים כמו רונאלדיניו וקאקה. ההפסד הלא צפוי גרר ביקורת קשה על הנבחרת מצד האוהדים הארגנטינאים, ביקורת ממנה מסי חמק בשל גילו הצעיר ומעמדו המשני לכוכב הנבחרת, חואן רומן ריקלמה. מסי נבחר על ידי CONMEBOL לשחקן הצעיר המצטיין של הטורניר, לנבחרת הטורניר, ושערו נגד מקסיקו נבחר לשער הטורניר.\n\nבקיץ 2008, לקראת אולימפיאדת בייג'ינג, זומן מסי לסגל הנבחרת האולימפית של ארגנטינה, במטרה לקחת חלק בטורניר הכדורגל האולימפי. אך המשחקים האולימפיים חפפו למשחקי מוקדמות ליגת האלופות בהם השתתפה ברצלונה, שיכלה כעת באופן חוקי לסרב לתת למסי להשתתף באולימפיאדה. מכיוון שתופעה זו חזרה על עצמה גם בקבוצות אחרות, התערבה פיפ\"א בנושא והחליטה ביולי 2008 כי המועדונים יאולצו לאפשר לכל השחקנים עד גיל 23 להשתתף במשחקים האולימפיים, באותו האופן בו היה נהוג באולימפיאדות קודמות. מסי כבר נסע לבייג'ינג, אך ברצלונה לא ויתרה והגישה ערעור לבית הדין לבוררות בספורט, שקיבל את בקשת המועדון. לבסוף, לאחר שיחה עם מאמנו החדש בברצלונה, ז'וזפ גוארדיולה (שבעצמו זכה במדליית זהב אולימפית בברצלונה 1992), התירה ברצלונה למסי להישאר בבייג'ינג בנבחרת האולימפית של סרחיו באטיסטה.\nבמשחק הראשון בטורניר האולימפי, מסי כבש ובישל וסייע לנבחרתו לנצח 2–1 את חוף השנהב. ארגנטינה ניצחה גם את אוסטרליה והבטיחה את העפלתה לשלב הבא. מסי קיבל מנוחה במשחק האחרון בשלב הבתים, וארגנטינה ניצחה בלעדיו 2–0 את סרביה והעפילה לרבע הגמר עם מאזן מושלם של 3/3 ניצחונות. ברבע הגמר כבש מסי את השער הראשון ובישל לאנחל די מריה את שער הניצחון, בניצחון 2–1 בהארכה על הולנד. לאחר שהביסה 3–0 את יריבתה ההיסטורית ברזיל בחצי הגמר, ניצחה ארגנטינה 1–0 בגמר האולימפי את ניגריה, כאשר מסי בישל לדי מריה את השער היחיד במשחק, ושחקניה עוטרו בזהב האולימפי. למרות היעדרו של פרס השחקן הטוב ביותר בטורניר האולימפי, פיפ\"א הדגישה את הקמפיין האישי של מסי בכך שהוא \"גרם למגנים לצרות יותר מכל שחקן אחר בטורניר\". יחד עם חואן רומן ריקלמה וחאבייר מסצ'ראנו, הוא אוזכר כשחקן הבולט בנבחרת שזכתה בטורניר.\n\nבאוקטובר 2007 החלו מוקדמות המונדיאל. ארגנטינה ניצחה את שלושת משחקיה הראשונים, אך לאחר מכן הגיע הפסד וארבעה משחקים רצופים שהסתיימו בתיקו. באוקטובר 2008 נשבר הרצף, וארגנטינה ניצחה 2–1 את אורוגוואי החזקה, כאשר מסי כובש את השער הראשון. ארבעה ימים לאחר מכן שבה ארגנטינה לסורה והפסידה 0–1 לצ'ילה, הפסד שבעקבותיו התפטר מאמן הנבחרת, אלפיו באסילה. מי שהחליף אותו בתפקיד היה אגדת העבר דייגו מראדונה. במשחקו הראשון של מראדונה על הקווים, במרץ 2009, הביסה ארגנטינה 4–0 את ונצואלה, כאשר מסי כובש את השער הראשון. באותו משחק לבש מסי בפעם הראשונה את החולצה מספר 10 של ארגנטינה, לאחר פרישתו של חואן רומן ריקלמה. המשך דרכו של מראדונה בנבחרת לא הייתה מרשימה במיוחד. ארבעה ימים לאחר הניצחון על ונצואלה ספגה ארגנטינה תבוסה 1–6 משפילה לבוליביה החלשה יחסית. במחזור הבא ניצחה ארגנטינה, אך מייד לאחר מכן ספגה שלוש הפסדים רצופים שדרדרו אותה עד למקום החמישי כשנותרו שני מחזורים לסיום המוקדמות, שמוביל לפלייאוף עלייה למונדיאל. בסופו של דבר, ארגנטינה ניצחה את שני המשחקים הנותרים (פרו ואורוגוואי) והעפילה ישירות למונדיאל מהמקום הרביעי בבית. מסי סיים את טורניר המוקדמות עם ארבעה שערים בלבד ב־18 משחקים.\nלאחר שתי עונות עמוסות תארים בברצלונה, ולאחר זכייתו בפרסי הכדורגל הנחשבים בעולם (כדורגלן השנה בעולם, כדור הזהב ונעל הזהב האירופית), עלה רף הציפיות מהנבחרת בהנהגתו של מסי. האוהדים, כמו גם תקשורת הספורט העולמית, ציפו ממנו לשחזר את הישגיו של מראדונה במונדיאל 1986, ציפיות אליהן הצטרף מראדונה עצמו. לקראת המונדיאל, שהתקיים בדרום אפריקה, שינה מראדונה את המערך של הנבחרת למערך דומה לברצלונה; מערך 4–3–1–2, כאשר מסי משחק מאחורי שני החלוצים. המונדיאל נפתח בצורה מבטיחה: ניצחון דחוק 1–0 על ניגריה, ניצחון מרשים 4–1 על קוריאה הדרומית, וניצחון 2–0 על יוון שהותיר אותה מושלמת עם 9/9 נקודות. מסי שיחק טוב אך לא כבש, ובישל רק את השער האחרון של שלב הבתים, במשחק בו שימש כקפטן הנבחרת בפעם הראשונה ואף זכה לפרס מצטיין המשחק.\nארגנטינה לא התקשתה בשמינית הגמר מול מקסיקו, עם ניצחון 3–1. אך למרות הפתיחה המצוינת, הודחה ארגנטינה ברבע הגמר עם הפסד 0–4 לגרמניה, הדחה זהה ל־2006. היה זה ההפסד הגדול ביותר של ארגנטינה בגביע העולם, מאז ההפסד 0–4 להולנד ב־1974. לאחר הטורניר, פיפ\"א זיהתה את מסי כאחד מעשרת השחקנים הטובים ביותר במונדיאל, תוך ציון הקצב והיצירתיות ה\"יוצאים מן הכלל\" שלו, והכדרור, הבעיטה והמסירה ה\"מרהיבים והיעילים\" שלו. לעומת זאת, בארגנטינה היה מסי מושא לביקורת קשה. כשחקן הטוב בעולם, הייתה ציפייה ממסי להוביל את הנבחרת הבינונית לזכייה בתואר, כפי שניתן לטעון כי מראדונה עשה בזמנו, אבל הוא לא הצליח לשחזר בנבחרת את הופעותיו הספקטקולריות בברצלונה, מה שהוביל להאשמות כי אכפת לו מהמועדון שלו יותר ממולדתו.\n\nלאחר המונדיאל הוחלף מראדונה בסרחיו בטיסטה, המאמן שהוביל את ארגנטינה ומסי לזכייה במדליית זהכ אולימפית בבייג'ינג 2008. בטיסטה הצהיר כי מתכוון לבנות את הנבחרת סביב מסי, ולתפקד אותו כמספר 9 מזויף במערך 4–3–3, באותה צורה שזכתה להצלחה רבה בברצלונה באותה עת. למרות שמסי כבש לא פחות מ־53 שערים בעונת 2010/11 במדי ברצלונה, הוא לא כבש שער במשחק רשמי לזכות ארגנטינה מאז מרץ 2009. ב־17 באוקטובר 2010 ניצחה ארגנטינה 1–0 את ברזיל, כאשר מסי כבש את השער היחיד במשחק בדקה ה־90. ב־9 בפברואר 2011 הבקיע מסי שוב שער ניצחון בדקה ה־90, ועזר לנבחרתו לנצח 2–1 את פורטוגל.\nביולי 2011 אירחה ארגנטינה את הקופה אמריקה 2011, טורניר בו נתלו תקוות רבות, לאחר שארגנטינה לא הניפה את הגביע מאז 1993. למרות שהנבחרת נבנתה סביבו, בצורת השערים של מסי נמשכה גם בקופה, שנגמרה באכזבה מבחינת ארגנטינה. בשני משחקיה הראשונים, נגד בוליביה וקולומביה, סיימה ארגטינה בתיקו, כאשר מסי זכה בפרס איש המשחק בתיקו 1–1 מול בוליביה. התקשורת ציינה כי מסי התקשה לשתף עם פעולה עם חברו להתקפה קרלוס טבס, שזכה לאהדה גדולה יותר מצד האוהדים הארגנטינאים. כתוצאה מכך, ספג מסי שריקות בוז מצד אוהדי קבוצתו בפעם הראשונה בקריירה. מסי ספג ביקורות רבות גם על כך כי היה נראה שלא שר את המנון ארגנטינה לפני תחילת המשחק. במהלך המשחק האחרון והמכריע בשלב הבתים, ספסל באטיסטה את טבס, ומסי סיפק הופעה טובה ובישל שני שערים בניצחון 3–0 על קוסטה ריקה, ניצחון שבעקבותיו העפילה ארגנטינה לרבע הגמר מהמקום השני בבית. ברבע הגמר התמודדה ארגנטינה מול אורוגוואי. מסי בישל לגונסאלו היגוואין שער שוויון במחצית הראשונה, ולמרות שבסיומה נותרה אורוגוואי בעשרה שחקנים, לא מצאה ארגטינה את שער הניצחון. לאחר הארכה, המשחק עבר להכרעה בדו־קרב בעיטות עונשין בו הפסידה ארגנטינה 4–5 לאורוגוואי, שהמשיכה עד להנפת הגביע. מסי סיים את הטורניר ללא שערים, אך עם מירב הבישולים (3) ושני פרסי איש המשחק (מתוך ארבעה משחקים).\n\nלאחר ההדחה המאכזבת מהקופה אמריקה, מונה אלחנדרו סאבלה למאמן נבחרת ארגנטינה. באוגוסט 2011 העניק סאבלה למסי את תפקיד קפטן הנבחרת באופן קבוע, במקום חברו לקבוצה חאבייר מסצ'ראנו. מסי, השמרן מטבעו, המשיך להוביל את נבחרתו כשחקן הטוב ביותר שלה, ומסצ'ראנו נותר מנהיג הקבוצה בפועל על המגרש. סאבלה עיצב מחדש את הנבחרת, קרלוס טבס הודח, ושחקנים נוספים שזכו באליפות העולם ובמשחקים האולימפיים בנבחרות הצעירות יחד עם מסי זומנו לנבחרת. בבכורה של סאבלה כמאמן ב־7 באוקטובר, כשהוא משחק בתפקיד חופשי יותר ובקבוצה משתפרת, שבר מסי את בצורת השערים שלו כשכבש ובישל בניצחון 4–1 על צ'ילה במסגרת המחזור הראשון במוקדמות מונדיאל 2014. היה זה שערו הראשון במדי ארגנטינה במסגרת תחרותית מאז מרץ 2009, בבכורה של דייגו מראדונה על הקווים.\nתחת סאבלה, שיעור כיבוש השערים של מסי עלה באופן דרסטי; מ־17 שערים ב־61 הופעות תחת המאמנים הקודמים, הוא כבש 25 שערים ב־32 הופעות בשנים 2011–2014. הוא כבש 12 שערים ב־9 הופעות עבור ארגנטינה בשנת 2012, והשווה את שיאו של גבריאל באטיסטוטה משנת 1998. ב־29 בפברואר 2012 הוא כבש את השלושער הבינלאומי הראשון שלו, בניצחון 3–1 על שווייץ במסגרת משחק ידידות, ועשה זאת פעמיים נוספות בשנה וחצי הבאות, במשחקי ידידות מול ברזיל וגואטמלה. ב־10 בספטמבר 2013 כבש מסי צמד בעיטות עונשין בניצחון 5–2 על פרגוואי במסגרת מוקדמות המונדיאל, ועם ניצחון זה הבטיחה ארגנטינה את ראשות הבית ואת ההעפלה למונדיאל. בסך הכול כבש מסי עשרה שערים ב־14 משחקים בקמפיין המוקדמות (שני רק ללואיס סוארס). עם סיום שנת 2013, ניצב מסי עם 37 שעריו במקום השני בטבלת מלכי השערים של נבחרת ארגנטינה, שני רק לבאטיסטוטה. במקביל לביצועיו המשופרים על המגרש, האהדה כלפיו בארגנטינה הלכה וגברה.\n\nמסי הגיע למונדיאל 2014, שנערך בברזיל לאחר עונה לא מוצלחת ורוויית פציעות בברצלונה, אך עם תחילת הטורניר הוא נתן הופעות מרשימות ונבחר לאיש המשחק בכל ארבעת משחקיה הראשונים של ארגנטינה. ב־15 ביוני 2014, במשחקו הראשון במונדיאל כקפטן ארגנטינה, כבש מסי את השער השני בניצחון 2–1 על בוסניה והרצגובינה. היה זה השער הראשון של מסי במונדיאל מאז הופעת הבכורה שלו במפעל שמונה שנים קודם לכן. ב־21 ביוני, בניצחון 1–0 על איראן, הבקיע מסי את שער הניצחון בתוספת הזמן, בבעיטה ממרחק 23 מטרים. ב־25 ביוני, במשחק השלישי והאחרון בשלב הבתים, כבש מסי צמד שערים בניצחון 3–2 על ניגריה, וארגנטינה נותרה מושלמת בשלב הבתים והעפילה לשמינית הגמר מהמקום הראשון בבית. ב־1 ביולי בישל מסי לאנחל די מריה את שער הניצחון במשחק שמינית הגמר נגד שווייץ, שתי דקות לסיום ההארכה. מסי נבחר לשחקן המצטיין בפעם הרביעית ברציפות. ב־5 ביולי העפילה ארגנטינה לחצי הגמר, לאחר ניצחון 1–0 על בלגיה, בפעם הראשונה מאז 1990. בחצי הגמר, לאחר 120 דקות נטולות שערים, גברה ארגנטינה על הולנד בדו־קרב בעיטות עונשין כאשר מסי כובש את הבעיטה הראשונה של נבחרתו, והעפילה לגמר.\n\nהגמר נערך ב־13 ביולי במרקנה, והוכרז כקרב בין השחקן הטוב בעולם (מסי) לנבחרת הטובה בעולם (גרמניה), וכשחזור של גמר מונדיאל 1990 (דייגו מראדונה מול גרמניה המערבית). בחצי השעה הראשונה של המשחק היה מסי מעורב בשער שכבש גונסאלו היגוואין, אך נפסל בשל נבדל. לאחר מכן החמיץ מסי מספר הזדמנויות לשער, במיוחד עם תחילת המחצית השנייה כאשר פרץ עם הכדור מהאגף השמאלי ובעט לשער, אך הכדור חלף ליד הקורה הרחוקה. לבסוף, המחליף הגרמני מריו גצה כבש בדקה ה־113 בתוך ההארכה והעניק לגרמניה את גביע העולם. בסיום המשחק קיבל מסי את כדור הזהב של המונדיאל. מסי סיים את המונדיאל במקום השלישי מבין כובשי השערים (ארבעה שערים ובישול; מתחת חאמס רודריגס ותומאס מילר, ובצוותא עם ניימאר ורובין ואן פרסי), יצר הכי הרבה הזדמנויות, השלים הכי הרבה כדרורים, מסר הכי הרבה לרחבת העונשין והגביה הכי כדורים בטורניר כולו. למרות זאת, הזכייה הייתה שנויה במחלוקת משום שמסי לא כבש כלל בשלב הנוקאאוט; נשיא פיפ\"א ספ בלאטר הביע את הפתעתו, ומראדונה טען כי הבחירה במסי נבעה ממטרות שיווקיות.\n\nלאחר המונדיאל מונה טאטה מרטינו, שהיה מאמנו של מסי בברצלונה בעונה החולפת, למאמן נבחרת ארגנטינה. כסגנית אלופת העולם, ארגנטינה הגיעה לטורניר קופה אמריקה 2015 כמועמדת לזכייה. במשחק הראשון של שלב הבתים מול פרגוואי, הבקיע מסי בבעיטת עונשין את שערו היחיד בטורניר, וארגנטינה איבדה יתרון שני שערים במחצית בדרך לתיקו 2–2. מסי נבחר לשחקן המצטיין במשחק אך הוא דחה את קבלת הפרס. נבחרת ארגנטינה סיימה את שלב הבתים במקום הראשון, אחרי שני ניצחונות בתוצאה 1–0, על האלופה המכהנת אורוגוואי, ועל ג'מייקה. במשחק נגד ג'מייקה, שנערך ב־20 ביוני, הגיע מסי ל-100 הופעות במדי הנבחרת, והפך לארגנטינאי החמישי בלבד שמגיע לציון דרך זה.\nברבע הגמר שנערך ב־26 ביוני, התמודדה ארגנטינה מול קולומביה. למרות שליטה מוחלטת של ארגנטינה, משחק יוצא מן הכלל של השוער הקולומביאני דויד אוספינה גרם ל־90 דקות נטולות שערים, וההכרעה עברה לדו־קרב בעיטות עונשין. מסי כבש את הבעיטה הראשונה, ולאחר שבעה סיבובים גברה ארגנטינה בתוצאה 5–4. בחצי הגמר הצטיין מסי כפליימייקר כאשר בישל שלושה משערי נבחרתו בניצחון 6–1 על פרגוואי, והוא אף זכה לתשואות מהקהל העוין בתחילה. הוא אף זכה בפרס איש המשחק, בפעם הרביעית בטורניר. הגמר נערך ב־4 ביולי באצטדיון הלאומי של צ'ילה מול צ'ילה, וארגנטינה הגיעה אליו כפייבוריטית. למרות זאת, ארגנטינה כשלה גם הפעם והמשחק הסתיים אף הוא בתיקו מאופס בתום 90 הדקות וגם בתום ההארכה. בדו-קרב בעיטות העונשין, מסי כבש את בעיטתו בסיבוב הראשון, אך הוא היה היחיד בנבחרתו שהבקיע, וארגנטינה הפסידה בתוצאה 1–4. מסי סיים את הטורניר כמלך הבישולים (בצוותא עם חורחה ואלדיביה הצ'יליאני), והוא נבחר לשחקן המצטיין בטורניר, אך הוא דחה את קבלת הפרס בתום משחק הגמר. ההפסדים בגמר המונדיאל והקופה אמריקה, ובצורת התארים הנמשכת מאז 1993, הביאו שוב לביקורת עזה מצד התקשורת והאוהדים בארגנטינה.\n\nשנה בלבד לאחר מכן נערך גביע המאה של קופה אמריקה, מהדורה חגיגית של הטורניר לציון 100 שנים להקמתה של התאחדות הכדורגל הדרום־אמריקאית, CONMEBOL. מקומו של מסי בהרכב הנבחרת הועמד בסכנה, לאחר שספג פציעה בגבו בניצחון 1–0 של ארגנטינה על הונדורס ב־27 במאי, במסגרת משחק ידידות. מאוחר יותר דווח כי הוא סבל מחבלה באזור המותן. במשחק הפתיחה של הטורניר נשאר מסי על הספסל, וארגנטינה ניצחה בלעדיו 2–1 את האלופה המכהנת, צ'ילה. גם במשחק השני מול פנמה מסי לא פתח בהרכב, החליף את אוגוסטו פרננדס בדקה ה־61 וכבש שלושער תוך 19 דקות בניצחון 5–0 שהעלה את ארגנטינה לרבע הגמר. במשחק האחרון בשלב הבתים שיחק מסי את המחצית השנייה כולה בניצחון 3–0 על בוליביה.\nב־18 ביוני, ברבע הגמר מול ונצואלה, פתח מסי לראשונה בהרכב, בישל פעמיים וכבש שער נוסף בניצחון 4–1. במשחק זה השווה מסי את מאזן השערים של גבריאל באטיסטוטה, מלך השערים של נבחרת ארגנטינה. שלושה ימים לאחר מכן הוא שבר את השיא והפך למלך השערים, כאשר כבש שער בבעיטה חופשית ובישל פעמיים בניצחון 4–0 על ארצות הברית בחצי הגמר. הוא נבחר לאיש המשחק, בפעם השלישית בטורניר.\nהגמר היה שחזור של הגמר מהשנה שעברה, כאשר ארגנטינה וצ'ילה סיימו בתיקו נטול שערים והמשחק עבר להכרעה בדו־קרב בעיטות עונשין. מסי בתורו בעט את הכדור מחוץ למסגרת השער, וצ'ילה ניצחה 4–2 בבעיטות עונשין, בפעם השנייה בתוך שנה. היה זה ההפסד הרביעי של מסי בגמר, ושנה שלישית ברציפות, והוא נצפה ממרר בבכי על המגרש לאחר ההפסד. מיד עם ההפסד פרש מסי מהנבחרת בשידור חי: \"זה נגמר, הפסדתי ארבעה גמרים בנבחרת, אז כנראה שזה לא בשבילי. הסיפור שלי בנבחרת הסתיים\". מסי סיים כסגן מלך השערים (לאחר אדוארדו ורגאס) עם חמישה שערים, ומלך הבישולים עם ארבעה כאלו. הוא זכה בהכי הרבה פרסי איש המשחק (3), אך הפסיד את פרס השחקן המצטיין של הטורניר לאלכסיס סאנצ'ס.\nלאחר הצהרתו המפתיעה של מסי, האוהדים בארגנטינה החלו בקמפיין על מנת לשנות את דעתו. כשהקבוצה נחתה בבואנוס איירס האוהדים קיבלו את פניו של מסי עם שלטים \"מסי אל תלך\". נשיא ארגנטינה מאוריסיו מאקרי דחק במסי לא לעזוב ואמר: \"אנחנו בני מזל, זו מתנה מאלוהים שיש לך את השחקן הטוב ביותר בעולם. ליאו מסי הוא הדבר הגדול ביותר שיש לנו בארגנטינה ואנחנו צריכים לדאוג לו\". במאמץ לשכנע את מסי, ראש עיריית בואנוס איירס, הוראסיו רודריגס לארטה, חשף פסל של מסי בבירה. גם דייגו מראדונה ושחקני עבר נוספים הפצירו במסי לחזור לנבחרת. המערכה נמשכה גם ברחובות, כאשר ב־2 ביולי נערכה הפגנת המונים באובליסק של בואנוס איירס תחת הסיסמה \"אל תלך ליאו\", שהפכה להאשטאג פופולרי.\n\nשבוע בלבד לאחר הודעת הפרישה דיווח העיתון הארגנטינאי \"לה נאסיון\" כי מסי נכנע ללחץ הציבורי, ושוקל לחזור לנבחרת לקראת משחקי מוקדמות מונדיאל 2018 שיחלו בספטמבר. ב־11 באוגוסט מונה אדגרדו באוסה למאמן הנבחרת, ולמחרת הודיע מסי כי הוא חוזר באופן רשמי לנבחרת ארגנטינה. ב־1 בספטמבר כבש מסי בניצחון 1–0 על אורוגוואי, במסגרת הסיבוב הראשון במוקדמות המונדיאל.\nב־28 במרץ 2017 הורחק מסי לארבעה משחקים בינלאומיים ונקנס ב־10,000 פרנק שווייצרי, בעוון העלבת עוזר שופט בניצחון 1–0 מול צ'ילה ב־23 במרץ. מסי היה צפוי להחמיץ את המחזורים המכריעים במוקדמות המונדיאל (בוליביה, אורוגוואי, ונצואלה ופרו), ולשוב רק במחזור האחרון (אקוודור). בינתיים ארגנטינה הפסידה בלעדיו 0–2 לבוליביה. ב־5 במאי קיבלה פיפ\"א את הערעור של התאחדות הכדורגל הארגנטינאית וביטלה את עונש ההרחקה והקנס, ומסי חזר לסגל ארגנטינה לקראת ארבעת משחקי המוקדמות הנותרים (לאחר שכבר החמיץ משחק אחד). למרות זאת ארגנטינה לא השכילה לנצח בשלושת המשחקים הבאים, והגיעה למחזור האחרון כשהיא במקום השישי בבית, מתחת המקום הרביעי שמוביל למונדיאל, ומתחת למקום החמישי שמוביל לפלייאוף בין יבשתי על ההעפלה למונדיאל. ניצחון במחזור אמנם היה מבטיח לכל הפחות העפלה לפלייאוף (מול ניו זילנד), אך אקוודור אירחה את המשחק בביתה, קיטו, 2,850 מטר מעל הים, מגרש קשה בו ארגנטינה ניצחה בפעם האחרונה ב־2001. יתרה מזאת, אקוודור ניצחה את ארגנטינה 0–2 במחזור הראשון של המוקדמות, ובשל כך ארגנטינה הייתה בסכנה של אי העפלה למונדיאל בפעם הראשונה מאז 1970. ארגנטינה נקלעה לפיגור 40 שניות בלבד לאחר תחילת המשחק, אך במשחק זכור במיוחד מסי כבש שלושער שהעניק לנבחרתו ניצחון 3–1 והעפלה למונדיאל (בזכות תיקו בין פרו וקולומביה, והפסד של צ'ילה לברזיל). במשחק זה הפך מסי למלך השערים של מוקדמות המונדיאל באמריקה הדרומית, עם 21 ובצוותא עם לואיס סוארס, לאחר ששניהם עקפו את הרנן קרספו.\n\nעל רקע קמפיין המוקדמות הגרוע של הנבחרת, הציפיות ממנה היו נמוכות לקראת מונדיאל 2018 שנערך ברוסיה. במרץ, ארגנטינה ללא מסי הפצוע הובסה 1–6 על ידי ספרד במשחק הכנה למונדיאל. במשחק הראשון בשלב הבתים של המונדיאל, מסי החמיץ פנדל והזדמנות לניצחון מול איסלנד, במשחק שהסתיים בתיקו 1–1. במשחק השני הובסה ארגנטינה 0–3 על ידי קרואטיה. לאחר התבוסה דיבר חורחה סמפאולי על חוסר האיכות בקבוצה הסובבת את מסי, והסביר את ההפסד בכך ששחקניו לא הצליחו למסור את הכדור למסי. לוקה מודריץ', קפטן נבחרת קרואטיה, הצהיר גם הוא לאחר המשחק: \"מסי שחקן מדהים, אבל הוא לא יכול לעשות הכול לבד\".\nלקראת הסיבוב השלישי, ארגנטינה הייתה במקום האחרון בבית עם נקודה אחת בלבד, והדחה משפילה כבר בשלב הבתים הייתה קרובה מתמיד. במשחק מול ניגריה בגזפרום ארנה, כבש מסי את השער הראשון בניצחון 2–1, ניצחון שהעלה את ארגנטינה לשמינית הגמר, משום שלמרבה מזלה איסלנד הפסידה לקרואטיה במשחק המקביל. עם שער זה מסי הפך לארגנטינאי השלישי (לאחר דייגו מראדונה וגבריאל באטיסטוטה) שכובש בשלושה גביעי עולם שונים; והוא גם הפך לשחקן הראשון שכובש בגביע העולם בשלושה עשורים שונים בחייו. השער היה מועמד לשער הטורניר, ומסי זכה גם בפרס איש המשחק. בשלב שמינית הגמר נפגשה ארגנטינה, כסגנית בית ד', עם צרפת, אלופת בית ג'. בקרב שנערך באק בארס ארנה, מסי בישל פעמיים לגבריאל מרקאדו וסרחיו אגוארו, אך ארגנטינה איבדה יתרון 2–1 בדרך להפסד 3–4 והודחה מהמונדיאל. במשחק זה הפך מסי לשחקן הראשון שמבשל בארבעה גביעי עולם רצופים, ולארגנטינאי הראשון שמבשל צמד בגביע העולם, מאז דייגו מראדונה מול קוריאה הדרומית ב־1986.\nלאחר המונדיאל, מסי לא השתתף במשחקי הידידות מול גוואטמלה וקולומביה בספטמבר, ודווח כי לא סביר שיחזור ללבוש את המדים הלאומיים בשנת 2018. היעדרותו גרמה לספקולציות בתקשורת כי הוא עתיד לפרוש מהנבחרת בפעם השנייה. למרות זאת, במרץ 2019 הוא זומן לסגל שפרסם המאמן החדש ליונל סקאלוני לקראת משחקי הידידות עם ונצואלה ומרוקו. ב־22 במרץ 2019 הוא שיחק לראשונה מאז המונדיאל במדי ארגנטינה, בהפסד 1–3 לוונצואלה.\n\nב־21 במאי נכלל מסי בסגל בן 23 השחקנים שפרסם ליונל סקאלוני לקראת משחקי קופה אמריקה 2019 שנערך בברזיל. עוד לפני תחילת הטורניר הודה מסי כי ארגנטינה איננה פייבוריטית. במשחק הפתיחה הפסידה ארגנטינה 0–2 לקולומביה, וספגה ביקורת רבה. היה זה ההפסד הראשון של ארגנטינה במשחק הפתיחה של הקופה אמריקה מאז 1979. במשחק השני כבש מסי את שער השוויון מנהקודה הלבנה בתיקו 1–1 עם פרגוואי, ולנוכח היכולת הגרועה בארגנטינה החלו לחשוש מהדחה מוקדמת כבר בשלב הבתים. לבסוף, ארגנטינה ניצחה 2–0 את קטר במשחק האחרון בשלב הבתים, והעפילה לרבע הגמר. לאחר הניצחון 2–0 על ונצואלה ברבע הגמר, ספג מסי בתקשורת ביקורת על תפקודו ובתגובה הוא הודה כי לא היה זה הטורניר הטוב ביותר שלו, ומתח ביקורת על איכותם של המגרשים. בחצי הגמר הובסה ארגנטינה 0–2 על ידי ברזיל המארחת, ומסי מתח ביקורת על השיפוט וטען כי השיפוט נועד לסייע לניצחון של הנבחרת הביתית.\nבמשחק על המקום השלישי מול צ'ילה ב־6 ביולי בישל מסי את השער הראשון לסרחיו אגוארו בניצחון 2–1, אך כבר בדקה ה־37 הורחק בכרטיס אדום בפעם השנייה בקריירה, לאחר עימות עם המגן הצ'יליאני גארי מדל. לאחר המשחק סירב מסי לאסוף את מדליית הארד, תקף בחריפות את השיפוט של CONMEBOL, ורמז כי דברי הביקורת שהשמיע לאחר חצי הגמר הובילו להרחקתו. מאוחר יותר פרסם מסי התנצלות על דבריו, אך ספג קנס של 1,500 דולר והרחקה ממשחק אחד עקב הכרטיס האדום. ב־2 באוגוסט קנסה CONMEBOL את מסי ב־50,000 דולר והרחקה של שלושה חודשים ממשחקי הנבחרת, עקב דבריו על השחיתות השיפוטית. בעקבות כך מסי החמיץ את משחקי הידידות מול צ'ילה, מקסיקו, גרמניה ואקוודור בספטמבר ואוקטובר.\nב־15 בנובמבר חזר מסי מההשעייה בסופר קלאסיקו האמריקני  נגד ברזיל, וכבש את השער היחיד במשחק שנגמר בניצחון 1–0. ב־8 באוקטובר 2020 כבש מסי בבעיטת עונשין את השער היחיד בניצחון 1–0 על אקוודור במסגרת הסיבוב הראשון במוקדמות מונדיאל 2022.\n\nב־14 ביוני 2021 כבש מסי בבעיטה חופשית בתיקו 1–1 מול צ'ילה במשחק הפתיחה של ארגנטינה בקופה אמריקה 2021 שנערך בברזיל. ב־21 ביוני, בניצחון 1–0 על פרגוואי במחזור השלישי של שלב הבתים, שיחק מסי את משחקו ה־147 במדי ארגנטינה ובכך השווה את שיאו של חאבייר מסצ'ראנו. שבוע לאחר מכן הוא הפך לשיאן ההופעות, בניצחון 4–1 על בוליביה, כאשר הוא מבשל לפאפו גומס את השער הראשון במשחק וכובש מאוחר יותר צמד משלו. ב־3 ביולי בישל מסי פעמיים וכבש שער מבעיטה חופשית בניצחון 3–0 על אקוודור ברבע הגמר. ב־6 ביולי, בתיקו 1–1 עם קולומביה בחצי הגמר, רשם מסי בישול חמישי ללאוטרו מרטינס והגיע לשיא של מעורבות בתשעה שערים בטורניר בודד. מאוחר יותר הוא כבש את הבעיטה הראשונה בדו־קרב בעיטות העונשין, וסייע לניצחון 3–2 שהעלה את נבחרתו לגמר מול ברזיל. עבור מסי היה זה משחק הגמר החמישי של טורניר בינלאומי גדול. המשחק נערך ב־10 ביולי במרקנה, וארגנטינה ניצחה 1–0 משער בודד של אנחל די מריה, ניצחון שהעניק למסי את התואר הבינלאומי הראשון שלו, ולארגנטינה את התואר הראשון מאז 1993, ושיא הזכיות בקופה אמריקה (15, בצוותא עם אורוגוואי). מסי היה מעורב בתשעה שערים מתוך 12 של ארגנטינה (ארבעה שערים וחמישה בישולים); הוא נבחר לשחקן המצטיין וקיבל את נעל הזהב כמלך השערים של הטורניר (יחד עם לואיס דיאס הקולומביאני, אך עם יותר בישולים). כמו כן, בגמר השווה מסי את שיא ההופעות בקופה אמריקה בכל הזמנים שהיה שייך לסרחיו ליווינגסטון הצ'יליאני, עם 34 הופעות בסך הכל.\nב־9 בספטמבר 2021 הבקיע מסי שלושער בניצחון הביתי 3–0 על בוליביה במסגרת מוקדמות המונדיאל, ובכך עקף את פלה והפך למלך השערים של נבחרות אמריקה הדרומית, עם 79 שערים. בנובמבר 2021 העפילה ארגנטינה למונדיאל לאחר תיקו מאופס עם ברזיל, חמישה מחזורים לסיום המוקדמות. במרץ 2022 כבש מסי את השער האחרון בניצחון 3–0 על ונצואלה במסגרת המחזור ה־17 במוקדמות המונדיאל. ניצחון זה היה המשחק ה־31 ברצף ללא הפסד (מאז ההפסד לברזיל בחצי גמר קופה אמריקה 2019), ובכך השוותה נבחרת ארגנטינה של מסי את השיא שקבעה ארגנטינה של מראדונה בין השנים 1991–1993. השיא נשבר במחזור האחרון עם תיקו 1–1 מול אקוודור. ארגנטינה סיימה את המוקדמות במקום השני בבית וללא הפסד. מסי כבש שבעה שערים בקמפיין.\n\nב־2 ביוני 2022 נערך משחק הפיינליסימה, המפגש בין אלופת אירופה ואלופת אמריקה הדרומית, שחודש לראשונה מאז 1993. במשחק, שנערך באצטדיון ומבלי, בישל מסי פעמיים ונבחר לאיש המשחק בניצחון 3–0 על איטליה, אלופת אירופה. ב־5 ביוני כבש מסי את כל השערים בניצחון 5–0 על אסטוניה במסגרת משחק ידידות, ובכך עקף את פרנץ פושקאש בדרכו למקום הרביעי במלכות השערים הבינלאומיים (לאחר כריסטיאנו רונאלדו, עלי דאי ומוח'תאר דהארי). בספטמבר 2022 כבש שני צמדים רצופים (נגד הונדורס וג'מייקה), והעלה את מאזנו ל־90 שערים בנבחרת הלאומית, מקום שלישי בכל הזמנים.\nמסי נכלל בסגל ארגנטינה לקראת משחקי מונדיאל 2022, בטורניר שתואר כ\"ריקוד האחרון\", והזדמנות אחרונה עבור מסי להשיג את התואר הקבוצתי היוקרתי ביותר בעולם הכדורגל. מסי הגיע לאחר פתיחת עונה מצוינת במדי פריס סן-ז'רמן, וארגנטינה, אלופת אמריקה הדרומית, הייתה בלתי מנוצחת 36 משחקים רצופים, מקום שני בכל הזמנים. במשחק הפתיחה של ארגנטינה נגד ערב הסעודית, הפך מסי לשחקן הרביעי בהיסטוריה שמופיע בחמישה טורנירי מונדיאל, והארגנטינאי הראשון שעושה זאת. בדקה העשירית כבש מסי את שערו הראשון בטורניר בבעיטת עונשין, והפך לשחקן החמישי בהיסטוריה שכובש בארבעה מונדיאלים (יומיים לאחר מכן שבר כריסטיאנו רונאלדו את השיא המשותף והפך לשחקן היחיד שכבש בחמישה מונדיאלים). אך במחצית השנייה, ערב הסעודית שנחשבה לאחת הנבחרות החלשות בטורניר, כבשה שני שערים שקבעו הפסד 1–2 לארגנטינה, במשחק שנחשב לסנסציה. למרות הפתיחה הגרועה, ארגנטינה התאוששה וניצחה 2–0 את מקסיקו, כאשר מסי כובש את השער הראשון ומבשל את השני לאנסו פרננדס, בהופעה שזיכתה אותו בפרס השחקן המצטיין. היה זה שערו ה־13 במדי ארגנטינה בשנת 2022, ובכך הפך לשיאן הכיבושים של ארגנטינה בשנה קלנדרית (שבר את שיאו של גבריאל באטיסטוטה משנת 1998, ושיאו האישי משנת 2012). כמו כן, מסי הפך במשחק זה לשחקן הראשון לבשל בחמישה טורנירי מונדיאל. במחזור האחרון והמכריע החמיץ מסי בעיטת עונשין, אך ארגנטינה ניצחה 2–0 את פולין והעפילה לשמינית הגמר מהמקום הראשון בבית.\nשלב הנוקאאוט הראשון הפגיש את ארגנטינה עם אוסטרליה. בהופעתו ה־1,000 בקריירה וה־169 בנבחרת הלאומית (שבר את שיא ההופעות הבינלאומיות באמריקה הדרומית של איוון הורטאדו), כבש מסי את השער הראשון וארגנטינה העפילה לרבע הגמר לאחר ניצחון 2–1. היה זה השער הראשון של מסי בשלב הנוקאאוט של המונדיאל. ברבע הגמר, מסי בישל וכבש בבעיטת עונשין, אך הולנד חזרה מפיגור שני שערים והשוותה ל־2–2 שניות ספורות לפני סיום המשחק. לאחר הארכה, ניצחה ארגנטינה 4–3 בדו־קרב בעיטות עונשין, כאשר מסי מבקיע את הבעיטה הראשונה של ארגנטינה. ב־13 בדצמבר, בחצי הגמר ניצחה ארגנטינה 3–0 את קרואטיה, סגנית אלופת העולם, והעפילה לגמר השישי בתולדותיה, כאשר מסי כובש ומבשל בפעם השלישית ונבחר לשחקן המצטיין בפעם הרביעית בטורניר. במשחק זה שבר מסי את שיא הכיבושים האישי במונדיאל יחיד (5) והפך למלך השערים של ארגנטינה במונדיאל (11, שבר את שיאו של גבריאל באטיסטוטה). הגמר מול צרפת נערך ב־18 בדצמבר 2022 באצטדיון האייקוני לוסייל, ובו עקף מסי את לותר מתאוס והפך לשיאן ההופעות בגביע העולם (26). מסי כבש את שער הפתיחה במשחק בבעיטת עונשין, והפך לשחקן היחיד לכבוש בכל שלב בגביע העולם (מאז החל שלב שמינית הגמר ב־1986). בהארכה, לאחר שקיליאן אמבפה כבש צמד ומחק יתרון שני שערים של ארגנטינה, כבש מסי את שערו השני בגמר ועקף את פלה בדרכו למקום הראשון במעורבות בשערים בגביע העולם (13 שערים ו־8 בישולים). אך בעיטת עונשין נוספת של אמבפה קבעה 3–3 בסיום ההארכה, והמשחק עבר להכרעה בדו-קרב פנדלים. מסי כבש את הבעיטה הראשונה של נבחרתו, ארגנטינה ניצחה 4–2 וסיימה 36 שנות המתנה לגביע. מסי זכה בפרס מצטיין המשחק בפעם החמישית בטורניר, הישג חסר תקדים. לאחר המשחק, זכה מסי בכדור הזהב של המונדיאל והפך לשחקן הראשון לזכות פעמיים בפרס, זאת מלבד זכייתו בנעל הכסף, לאחר שכבש שבעה שערים ובישל שלושה בטורניר. לאחר סיום המשחק אמר מסי כי הוא מעוניין לשחק עם הנבחרת כאלוף העולם, וכי הוא אינו פורש ממנה בשלב זה.\n\nמסי הוא שחקן התקפה, ורגלו הדומיננטית היא רגל שמאל. בשל גובהו הנמוך, 1.70 מטר, מרכז הכבידה שלו נמוך יותר מהכדורגלן הממוצע, מה שמקנה לו זריזות, שיווי משקל, יציבות, שינויי כיוון מהירים והתחמקות מתיקולים. רגליו קצרות וחזקות, מה שמקנה לו מהירות ויכולת האצה גבוהה. לפי הדיילי טלגרף, מסי מגיע למהירות מלאה ב־4.5 מטרים בלבד. למרות היותו בלתי בולט מבחינה פיזית, הוא מצטיין בכוח משמעותי בפלג הגוף העליון, אשר בשילוב עם האיזון הנובע ממרכז הכובד הנמוך, מסייע לו להתחמק מתיקולים אגרסיביים של שחקנים יריבים. הוא מצטיין ביצירת פרצי תאוצה קצרים ומהירים המאפשרים לו לקדם את הכדור וליצור מצבי הבקעה, בעוד בעזרת תנועת רגליו המהירה הוא שומר על הכדור דבוק לרגלו. מאמנו בברצלונה, ז'וזפ גוארדיולה, הצהיר בעבר כי \"מסי הוא השחקן היחיד שרץ יותר מהר עם הכדור מאשר בלעדיו\". למרות שהוא שיפר באופן ניכר את משחקו ברגלו החלשה מאז אמצע שנות ה־20 לחייו, מסי הוא עדיין שחקן רגל שמאל מובהק. הוא בדרך כלל משתמש בחלק החיצוני של כף רגלו השמאלית על מנת לכדרר בריצה, בעוד עם החלק הפנימי הוא לרוב כובש, מבשל או מוסר.\nניתוח סטטיסטי מעמיק שערך חוקר הספורט בנג'מין מוריס בין השנים 2010–2014 הראה כי מסי מצטיין במספר רב של היבטים במשחק ההתקפה – החל בהבקעת שערים רבים, אותם הוא מבקיע באמצעות ניצול יעיל של מצבי ההבקעה אליהם הוא מגיע, המשך במסירות מדויקות לחבריו לקבוצה, שכמות גבוהה מתוכן מסתיימות בשערים, וכלה ביכולת כדרור גבוהה, המאפשרת לו לעבור שחקני הגנה בדרכו לשער היריבה. היכולות הפיזיות של מסי, לצד השליטה הגבוהה שלו בכדור ויכולת הכדרור שלו, הן אלו שמאפשרות לו לשנות את כיוון תנועתו במהירות, להטעות ולעבור שחקנים יריבים בעודו מחזיק בכדור ומתחמק מתיקוליהם.\nנוסף לתכונות אלה, ניחן מסי ביכולות קריאת וראיית משחק ויצירתיות גבוהות, שמסייעות לו לבנות ולארגן את המשחק הקבוצתי. כמו כן, הוא ניחן ביכולות התמצאות ומיקום טוב על המגרש. מסי משלב ומתעל יכולות כאשר הוא מוסר את הכדור לחבריו לקבוצה, בין אם בכדורי עומק – מסירות אשר חודרות את קו הגנת היריבה ומציבות את חברו לקבוצה בעמדה טובה להבקעת שער – או במסירות קצרות, כדורים ארוכים לרוחב ולאורך המגרש או בהרמות לרחבת הקבוצה היריבה. יתר על כן, ניחן מסי בבעיטות מדויקות וחזקות, בזכותן כבש מספר רב של שערים מבעיטות חופשיות, בעיטות עונשין ומבעיטות מחוץ לרחבת השער.\nמבחינה טקטית, החל מסי את הקריירה המקצועית כקיצוני ימני. בעמדה זו הרבה מסי לקבל את הכדור סמוך לקו החוץ, שם החל את מהלכיו בכדרור וחיתוך לכיוון מרכז המגרש. בעמדות אלה, הרבה לבעוט עם רגלו השמאלית בנוחיות לעבר שער היריבה, או למסור כדור עומק לשחקן אחר מקבוצתו. ב-2009 העביר ז'וזפ גוארדיולה, מאמנו של מסי בברצלונה, לעמדה חדשה עבורו, עמדה מרכזית יותר מבעבר: חלוץ מזויף או מרכזי. בעמדה זו, הפך מסי מעורב יותר במשחק הקבוצתי. כחלוץ מזויף משחק מסי הן באזורים אחוריים במגרש, בהם הוא עוזר לבנות את ההתקפות ולמשוך שחקני הגנה אליו, והן באזורים קדמיים, בהם הוא מסיים את ההתקפות בבישול או בכיבוש שער. בעמדה מרכזית יותר, מגוון האפשרויות העומד לרשותו רב יותר מאשר בעמדה שקרובה לקו החוץ, שכן יש מסביבו שטח רב יותר, וכך מנצל מסי את מגוון יכולותיו ביעילות רבה יותר.\nנוסף לעמדות אלה, מוצב מסי לעיתים גם בעמדת הקשר ההתקפי, כשמלפניו חלוץ טבעי, אחד או שניים. בעמדה זו הוא נוהג לשחק בעיקר במדי נבחרת ארגנטינה. כקשר התקפי, אחראי מסי פחות על סיום התקפות ויותר על \"עשיית משחק\": יצירת מצבי הבקעה, בעיקר באמצעות מסירות עומק לחבריו להתקפה.\n\nעם כישרון מדהים כנער, מסי ביסס את עצמו כאחד השחקנים הטובים בעולם עוד בטרם מלאו לו 20. דייגו מראדונה החשיב את מסי בן ה־18 כשחקן הטוב בעולם לצד חברו לקבוצה רונאלדיניו, בעוד הברזילאי עצמו הגיב כי \"אני אפילו לא הכי טוב בברצלונה\", כשהוא רומז לבן חסותו הצעיר. ארבע שנים לאחר מכן, כשמסי זכה בכדור הזהב בפער הקולות הגבוה בתולדות הפרס עד אז, לאחר עונה מדהימה בה הוביל את ברצלונה לזכייה בטרבל, הדיון הציבורי עבר ממעמדו בכדורגל הנוכחי למעמדו בקרב הכדורגלנים הגדולים בהיסטוריה. מאמנו דאז בברצלונה, ז'וזפ גוארדיולה, לא המתין זמן רב מדי וכבר באוגוסט 2009 הכריז על מסי כשחקן הטוב ביותר שאי פעם ראה. בשנים שלאחר מכן, דעה זו זכתה להכרה גוברת והולכת בקרב שחקנים, מאמנים ופרשני כדורגל. בקיץ 2011, לאחר שהוביל את ברצלונה לזכייה נוספת בליגה ובליגת האלופות, הפכה עליונותו של מסי כלפי מראדונה ופלה, להשקפה נפוצה בקרב אוהדי ופרשני הכדורגל. במשך שנים רבות דעה זו זכתה לביקורת ולהסתייגויות, משום שמסי לא זכה במשך שנים ארוכות בתואר בינלאומי עם נבחרת ארגנטינה, דבר שהשתנה עם זכייתו בקופה אמריקה 2021 ובמונדיאל 2022.\n\nלאורך כל הקריירה שלו, הושווה מסי לבן ארצו מראדונה, שניהם מכדררים מעולים, נמוכים, ובעלי רגל שמאל דומיננטית. בתחילה, מסי היה אחד משחקנים ארגנטינאים צעירים רבים שזכו לכינוי \"מראדונה החדש\", כולל אלילו של מסי פאבלו איימר, דבר שנבע מגדולתו ההיסטורית של מראדונה והשפעתו חסרת התקדים במולדתו, דבר שהביא לחיפוש בלתי פוסק אחר \"היורש\". בשנת 2005, הוביל מסי ארגנטינה לזכייה בגביע העולם עד גיל 20, דבר שמראדונה עשה גם הוא ב־1979, ולאחר מכן הכריז מראדונה עצמו על מסי כיורשו. ככל שחלפו השנים מסי הוכיח את דמיונו למראדונה מעבר לכל שחקן אחר, וביסס את עצמו ללא עוררין ככדורגלן הארגנטינאי הטוב ביותר מאז מראדונה. חורחה ולדאנו, שזכה בגביע העולם ב־1986 לצד מראדונה, אמר באוקטובר 2013: \"מסי הוא מראדונה בכל יום. כבר חמש שנים הוא משחק ברמה של מראדונה במקסיקו 1986\". ססאר לואיס מנוטי, שהוביל כמאמן את ארגנטינה לזכייה במונדיאל 1978, אמר כי מסי משחק באופן קבוע \"ברמה של מראדונה בגרסתו הטובה ביותר\". שחקני עבר ארגנטינאים נוספים הביעו את דעתם כי מסי גדול ממראדונה, ביניהם אוסבלדו ארדילס, חבייר זאנטי ודייגו סימאונה.\nבקרב הציבור הארגנטינאי, זכה מסי בדרך כלל להערכה פחותה ממראדונה, תוצאה של הופעותיו העקביות פחות בנבחרת הלאומית, אך גם תוצאה של הבדלי מעמד, אישיות ורקע. במידה רבה מסי הוא ההפך המוחלט מקודמו: מראדונה היה דמות מוחצנת, פופולרית, שערורייתית ושנויה במחלוקת, עלה לגדולה משכונות העוני, ונשאר כל חייו סמל תרבותי מהפכני. מסי נולד למשפחה ממעמד הביניים, היה ונותר טיפוס שמרן, צנוע ומסתגר, וחסר כל ייחודיות מחוץ לעולם הכדורגל. כמו כן עמדה לו לרועץ העובדה שהוא מעולם לא שיחק בליגת העל הארגנטינאית. מסי זוכה לביקורת קבועה על היעדר תשוקה לחולצת הנבחרת: הוא אינו נוטה להחצין את רגשותיו וגם נמנע מלשיר את ההמנון הלאומי בפתיחת המשחקים, דבר שהוביל לתפיסה שגויה בקרב רבים בארגנטינה כי מסי הוא יותר קטלוני מארגנטינאי. ב־2015, לאחר תקופה של ביקורת קשה כלפיו בארגנטינה אמר מסי כי לא ישיר מעתה את ההמנון בכוונה. בקופה אמריקה 2019, מסי תועד שר במפתיע את ההמנון, דבר שגרר תגובות מעורבות ברחבי ארגנטינה. למרות שחי בספרד מאז גיל 13, מסי דחה על הסף את האפשרות לייצג את ספרד בזירה הבינלאומית, למרות פנייה רשמית של ההתאחדות הספרדית. ביקורת נוספת שהופנתה כלפיו פעמים רבות, כולל ממראדונה עצמו, הייתה הטענה כי הוא אינו מנהיג וכי הוא אינו קשוח מספיק על מנת להוביל את הנבחרת להישגים.\n\n ערך מורחב – היריבות בין מסי ורונאלדו\n\nמבין כל הכדורגלנים בני דורו, מסי הושווה ועומת עם הישגיו של החלוץ הפורטוגלי כריסטיאנו רונאלדו יותר מכל כדורגלן אחר. היריבות ביניהם נוצרה על רקע היותם הכדורגלנים הטובים ביותר בתקופתם, דבר שאינו שנוי במחלוקת, ובפער מבני גילם. יריבות זו מושווית פעמים רבות ליריבויות הספורטיביות הגדולות ביותר, כמו מוחמד עלי וג'ו פרייזר באיגרוף, פדרר ונדאל בטניס, ואיירטון סנה ואלן פרוסט בפורמולה 1.\nלמרות ששניהם הכחישו מספר פעמים איבה אישית, רבים מאמינים כי שני השחקנים מונעים מדחף להתעלות האחד על רעהו במטרה להיות השחקן הטוב ביותר בעולם. מאז 2008, מסי זכה בשבעה כדורי זהב לעומת חמישה של רונאלדו, שישה פרסי כדורגלן השנה בעולם לעומת חמישה של רונאלדו, ושישה פרסי נעלי זהב לעומת ארבעה של רונאלדו. אוהדים ופרשנים מתווכחים ללא הרף על היתרונות האישיים של שני השחקנים, בניסיון לקבוע מיהו הטוב מביניהם. מעבר לסגנונות המשחק השונים, השניים נבדלים גם במבנה הגוף (רונאלדו גבוה וספורטיבי, מסי נמוך קומה ורזה) ואישיות ציבורית (רונאלדו מוחצן ותיאטרלי, מסי מופנם ושקט). בין השנים 2009–2018, שיחק רונאלדו בריאל מדריד, יריבתה ההיסטורית של ברצלונה, מה שהעצים את היריבות האישית בין השניים והפך אותה ליריבות ממשית על תארים ושיאים. באותן שנים התמודד מסי מול רונאלדו לפחות פעמיים כל עונה, ו־30 פעמים בסך הכול, במשחק הכדורגל הפופולרי ביותר בעולם ברמת המועדונים: הקלאסיקו, אחד מאירועי הספורט הנצפים ביותר בעולם. גם מחוץ למגרש, רונאלדו הוא המתחרה הישיר של מסי במונחים של שכר, חסויות, קהל מעריצים ועוקבים ברשתות חברתיות.\n\nבפברואר 2013 הוספה באופן רשמי למילון הספרדי המילה inmessionante הנגזרת משמו של מסי ושמשמעותה 'הדרך הטובה ביותר לשחק כדורגל'.\n\nמסי הוא נוצרי קתולי אדוק; תיאר את ביקורו אצל האפיפיור כאחד הימים המיוחדים בחייו.\nב-2017 נישא לאנטונלה רוקוסו, חברת ילדותו מרוסאריו ובת זוגו משנת 2008. לזוג שלושה בנים, טיאגו (נולד ב-2012), מתאו (נולד ב-2015) וסירו (נולד ב-2018).\nמסי מימן בנייה של מתקנים ומבנים ברוסאריו, ביניהם מכוני כושר ומגרשי ספורט. הוא שומר על קשר עם חברי ילדותו ומחזיק בביתו הישן בעיר.\n\nלאורך השנים לקח מסי חלק במספר מיזמים חברתיים. ב-2007 הקים מסי את \"קרן לאו מסי\", ארגון צדקה התומך בהנגשת חינוך ותברואה לילדים בסיכון. במרץ 2010 ארגון יוניצ\"ף צירף את מסי כשגריר של רצון טוב לשורותיו. באחת ממשימותיו הראשונות במסגרת תפקיד זה, נשלח מסי להאיטי כדי לעורר את המודעות הציבורית למצוקה של הילדים במדינה בעקבות רעידת האדמה שהתרחשה באותה השנה. לאחר מכן מסי לקח חלק במספר קמפיינים של יוניצ\"ף שעסקו בקידום הרפואה מונעת לנגיף האיידס, חינוך, ושילוב של ילדים בעלי מוגבלויות בחברה. במרץ 2013 תרם מסי 600,000 אירו לחידוש מחלקת אונקולוגיה בבית חולים לילדים בעיר הולדתו, רוסאריו. התרומה כללה גם תשלום עבור הכשרת רופאים בברצלונה. בשנים 2012 ו-2013 ארגן מסי שישה משחקי צדקה, שהכנסותיהם נועדו למען סיוע הומניטרי לילדים ברחבי העולם, בעיקר באמצעות יוניצ\"ף. בינואר 2015 שיתף מסי פעולה עם שחקנית הטניס סרינה ויליאמס, במיזם \"1 מ-11\", שמטרתו גיוס כספים לתוכניות חינוך וספורט ברחבי העולם. ב-2017 קידם מסי קמפיין לגיוס תרומות למען הקמת אגף מחקר וטיפול במחלת הסרטן בבית החולים לילדים \"סנט ז'ואן דה דאו\" שבעיר ברצלונה.\n\nהפרסום הרב לו זכה מסי ככדורגלן מהשורה הראשונה בעולם, סייע לו להפוך אמצעי שיווקי מועדף מטעם חברות רבות. בספטמבר 2012 הכריזה חברת התעופה \"טורקיש איירליינס\" על מסי כשגריר מותג גלובאלי שלה. במסגרת תפקיד זה צילם מסי שתי פרסומות לצד כדורסלן ליגת ה-NBA קובי בראיינט, כל אחת מהן גרפה מעל למאה מיליון צפיות ביוטיוב. החל מדצמבר 2013, לקראת מונדיאל 2014, הופיע מסי בסדרת פרסומות של \"סמסונג\" לצד עשרה כדורגלנים מובילים נוספים. בפברואר 2014 החל מסי לשמש שגריר עולמי של חברת \"ג'ילט\". במסגרת תפקיד זה הופיע בפרסומת לצד שחקן הטניס המוערך רוג'ר פדרר. כמו כן, הופיע מסי לאורך השנים בפרסומות רבות של \"אדידס\", חברת מוצרי הספורט מהגדולות בעולם. חברות נוספות אותן שיווק מסי כוללות, בין היתר, את \"פרוקטר אנד גמבל\", \"פפסי\" ו\"דולצ'ה וגבאנה\".\nבין השנים 2009 ל-2011 היה מסי הפרזנטור של משחקי הווידאו \"Pro Evolution Soccer\". בהתאם לכך, הופיעה תמונתו על עטיפת המשחק בשנים אלו. ב-2011 עבר מסי לשווק את המתחרה הישיר, משחק הווידאו \"FIFA\". מסי הופיע על עטיפת המשחק בין השנים 2013 ל-2016.\n\nבשלהי שנת 2013 התעורר חשד מטעם רשות המיסים בספרד, על כך שמסי ואביו, המנהל את עסקיו, העלימו מס. השניים זומנו לחקירות שונות, וביולי 2014, חרף המלצה של התובע הציבורי לבטל את האישומים, החליט בית המשפט בספרד לדחות הסדר טיעון בין אביו של מסי ורשות המיסים, במסגרתו אמור היה מסי לשלם חלק מהסכום אותו שהועלם לכאורה. השופט קבע כי ישנן ראיות לכך שמסי עצמו היה מודע להעלמות המס, שבוצעו באמצעות שימוש בחברות קש. בשל כך קבע השופט כי השניים יעמדו לדין. באפריל 2016 עלה שמו של מסי פעם נוספת לכותרות בהקשר זה, כאשר פורסמה בפומבי פרשת \"מסמכי פנמה\". על פי החשד, החזיק מסי חשבונות בנק בפנמה, אשר מטרתם הייתה התחמקות מתשלום מיסים בספרד. ביולי אותה שנה נידון מסי ל-21 חודשי מאסר וקנס בשווי שני מיליון אירו בגין עבירות המס המדוברות. בהתאם לחוק בספרד, המיר מסי את חודשי המאסר בקנס.\n\nנכון ל-21 ביוני 2024.\nמסי בצעירותו שיחק בברצלונה ג' בין השנים 2003–2004 שם כבש 5 שערים ב-10 הופעות, ובין השנים 2004–2005 שיחק בברצלונה אתלטיק שם כבש 6 שערים ב-22 הופעות.\n\nנכון ל־28 במרץ 2022.\nמסי בצעירותו שיחק בנבחרת ארגנטינה עד גיל 20 בין השנים 2004–2005 ושם שיחק 18 משחקים וכבש 14 שערים. לאחר מכן שיחק בארגנטינה עד גיל 23 בחלק משנת 2008 ושם שיחק 5 משחקים וכבש 2 שערים.\n\nברצלונה\nאליפות ספרד (10): 2004/2005, 2005/2006, 2008/2009, 2009/2010, 2010/2011, 2012/2013, 2014/2015, 2015/2016, 2017/2018, 2018/2019\nגביע המלך הספרדי (7): 2008/2009, 2011/2012, 2014/2015, 2015/2016, 2016/2017, 2017/2018, 2020/2021\nהסופר קאפ הספרדי (8): 2005, 2006, 2009, 2010, 2011, 2013, 2016, 2018\nליגת האלופות (4): 2005/2006, 2008/2009, 2010/2011, 2014/2015\nהסופר קאפ האירופי (3): 2009, 2011, 2015\nאליפות העולם לקבוצות (3): 2009, 2011, 2015\nפריז סן ז'רמן\nאליפות צרפת (2): 2021/2022, 2022/2023\nגביע האלופות הצרפתי: 2022\nאינטר מיאמי\n\nגביע הליגות: 2023\nארגנטינה עד גיל 20\nגביע העולם בכדורגל עד גיל 20: 2005\nארגנטינה עד גיל 23\nמדליית זהב אולימפית: בייג'ינג 2008\nארגנטינה\nגביע העולם בכדורגל: 2022\nסגנות: 2014\nקופה אמריקה (2): 2021, 2024\nסגנות (3): 2007, 2015, 2016\nפיינליסימה: 2022\nתארים אישיים\nכדור הזהב/כדור הזהב של פיפ\"א (8) (שיא): 2009, 2010, 2011, 2012, 2015, 2019, 2021, 2023\nפרס הפיצ'יצ'י (8) (שיא): 2009/2010, 2011/2012, 2012/2013, 2016/2017, 2017/2018, 2018/2019, 2019/2020, 2020/2021\nמלך השערים בליגת האלופות (6): 2008/2009, 2009/2010, 2010/2011, 2011/2012, 2014/2015, 2018/2019\nנעל הזהב האירופית (6): 2009/2010, 2011/2012, 2012/2013, 2016/2017, 2017/2018, 2018/2019\nהשחקן המצטיין בגביע העולם (2): מונדיאל 2014, מונדיאל 2022\nהשחקן המצטיין בקופה אמריקה (2): 2015, 2021\nמלך השערים בקופה אמריקה: 2021\nהנבחרת המצטיינת במונדיאל: 2014\nהנבחרת המצטיינת בקופה אמריקה: 2007, 2015, 2016, 2021\nהשחקן המצטיין באולימפיאדת בייג'ינג 2008\nהשחקן המצטיין באליפות העולם לקבוצות (2): 2009, 2011\nפרס הספורט העולמי של לוריוס לספורטאי השנה (2): 2020, 2023\nכדורגלן השנה בעולם: 2009\nשחקן השנה של פיפ\"א (2): 2019, 2022\nשחקן השנה של אופ\"א (2): 2011, 2015\nחלוץ השנה של אופ\"א (2): 2009, 2019\nנבחרת השנה של פיפ\"א (8): 2007, 2008, 2009, 2010, 2011, 2012, 2013, 2014\nנבחרת השנה של אופ\"א (11): 2008, 2009, 2010, 2011, 2012, 2014, 2015, 2016, 2017, 2018, 2019\nפליימייקר השנה של IFFHS‏ (5): 2015, 2016, 2017, 2019, 2022\nהשחקן המצטיין בליגה הספרדית (9): 2008/2009, 2009/2010, 2010/2011, 2011/2012, 2012/2013, 2014/2015, 2016/2017, 2017/2018, 2018/2019\nפרס דון בלון לזר המצטיין בליגה הספרדית (3): 2007, 2009, 2010\nכדורגלן השנה בספרד (פרס אלפרדו די סטפאנו) (3): 2009, 2010, 2011\nהשחקן עם מירב הבישולים בליגה הספרדית (6): 2010/2011, 2014/2015, 2015/2016, 2017/2018, 2018/2019, 2019/2020 (שיא)\nכדורגלן השנה בארגנטינה (\"אולימפיית כסף\") (12): 2005, 2007, 2008, 2009, 2010, 2011, 2012, 2013, 2015, 2016, 2017, 2019\nספורטאי השנה בארגנטינה (\"אולימפיית זהב\") (1): 2011\nפרס בראבו: 2007\nפרס נער הזהב (1): 2005\nכדור הזהב של גביע העולם בכדורגל עד גיל 20 (השחקן המצטיין): 2005\nנעל הזהב של גביע העולם עד גיל 20 (הכובש המצטיין): 2005\n\nשיאן ההופעות של נבחרת ארגנטינה בכל הזמנים\nמלך השערים של נבחרת ארגנטינה בכל הזמנים\nמלך הבישולים של נבחרת ארגנטינה בכל הזמנים\nמלך השערים של נבחרות אמריקה הדרומית בכל הזמנים\nהשחקן עם מירב הבישולים בכל הזמנים\nמלך השערים של ברצלונה בכל הזמנים\nמלך ההופעות של ברצלונה בכל הזמנים\nמלך שערי הליגה הספרדית בכל הזמנים\nמלך הבישולים של הליגה הספרדית בכל הזמנים\nמלך השערים בסופר קאפ הספרדי בכל הזמנים\nמלך השערים בקלאסיקו הספרדי\nמלך ההופעות של הקופה אמריקה בכל הזמנים\nמלך הבישולים של הקופה אמריקה בכל הזמנים\nהבקעת מספר השערים הגדול ביותר בעונה אחת באירופה: 73 שערים, עונת 2011/2012\nהבקעת מספר השערים הגדול ביותר בשנה קלנדרית: 91 שערים, 2012\nהשחקן היחידי שגם כבש ובישל בכל הטורנירים בעונה אחת, 2011/2012\nהשחקן עם הכי הרבה שערים בליגה אחת עולמית\nהשחקן שכבש הכי הרבה שערים מחוץ לרחבה בשנה קלנדרית: 16 שערים, 2021\nמספר הזכיות הרב ביותר בתואר הפיצ'יצ'י: 8\nמספר הזכיות הרב ביותר בכדור הזהב/כדור הזהב של פיפ\"א: 8\nמספר הזכיות הרב ביותר בתואר שחקן השנה של פיפ\"א: 6\nמספר הזכיות הרב ביותר בנעל הזהב האירופית: 6\nמקום שני בקטגוריית כדורגלן השנה בעולם: 2007, 2008\nמקום שני בבחירת כדור הזהב: 2008, 2016, 2017\nמקום שני בקטגוריית כדור הזהב של פיפ\"א: 2013, 2014\nהיחיד שזכה בתואר השחקן המצטיין, וסיים כמלך השערים והבישולים של טורניר בינלאומי\nשיא כיבוש שערים במשחק אחד בליגת האלופות: 5 (במשותף עם לואיס אדריאנו, ז'וזה אלטפיני וארלינג האלנד)\nכיבוש הכמות הגבוהה ביותר של שלושערים לשחקן ליגת האלופות: 8 (שיא משותף עם כריסטיאנו רונאלדו)\nסגן מלך השערים בכל הזמנים בליגת האלופות (שני לכריסטיאנו רונאלדו)\nהשחקן הצעיר ביותר שכבש 100 שערים בליגת האלופות\nהשחקן עם מירב השערים במדי קבוצה אחת (ברצלונה)\n\nלוקה קאיולי (רו'), תרגום: יונתן פיין, מסי - הילד שהפך לאגדה, תל אביב: משכל, תשע\"ב (2012), במאגר הספרים הסרוקים של הספרייה הלאומית\n\"כריסטיאנו וליאו: וחידת הכדורגלן הגדול בכל הזמנים\", ג'ימי ברנס, הוצאה בעברית: כנרת זמורה-ביתן דביר, 2018\n\"Messi: The Biography\",‏ Guillem Balague,‏ 2014, ISBN 978-1409146599\n\n אתר האינטרנט הרשמי של ליונל מסי (בספרדית, באנגלית ובקטלאנית)\n ליונל מסי, ברשת החברתית פייסבוק\n ליונל מסי, ברשת החברתית אקס (טוויטר)\n ליונל מסי, ברשת החברתית אינסטגרם\n ליונל מסי, סרטונים בערוץ היוטיוב\nליונל מסי, באתר Transfermarkt\nליונל מסי, באתר Fussballdaten.de (בגרמנית)\nליונל מסי, באתר Soccerway\nליונל מסי, באתר BDFutbol\nליונל מסי, באתר WorldFootball.net\nליונל מסי, באתר National Football Teams\nליונל מסי, באתר FootballDatabase.eu\nליונל מסי, באתר ESPN\nליונל מסי, באתר אנציקלופדיה בריטניקה (באנגלית)\nפרופיל באתר הרשמי של ברצלונה\nרון עמיקם‏, לבד במדבר, באתר וואלה‏, 11 באוגוסט 2021\n\nביבליוגרפיה",
    "pageid": 336762
  },
  {
    "title": "לן בלווטניק",
    "extract": "סר לאוניד \"לן\" ולנטינוביץ בלווטניק (באוקראינית: Леонід Валентинович Блаватнік, ברוסית: Леонид Валентинович Блаватник, באנגלית: Sir Leonard Valentinovich \"Len\" Blavatnik; נולד ב-14 ביוני 1957 בעיר אודסה) הוא איש עסקים, אוליגרך ופילנתרופ אמריקאי-בריטי יהודי, יליד אוקראינה הסובייטית. נמנה עם האוליגרכים הסובייטים שעשו את הונם עם התפרקות ברית המועצות. \nבמרץ 2022 העריך המגזין האמריקאי \"פורבס\" את הונו האישי בכ-35.4 מיליארד דולר. לפי הערכות העיתון הבריטי ה\"סאנדיי טיימס\", בלווטניק במהלך שנת 2021 הפך למיליארדר העשיר ביותר בממלכה המאוחדת.\nקיבל את תואר הכבוד התחילתי שניתן לבריטים מצטיינים Knight Bachelor בגין תרומותיו הפילנתרופיות הרבות לגלריית טייט ולמוזיאון ויקטוריה ואלברט שבלונדון.\nהשקעותיו בישראל כוללות את ערוץ הטלוויזיה המסחרי הישראלי רשת 13, והוא בעל השליטה בכלל תעשיות – שהיא בעלת חברת המלט נשר. הוא נדבן בולט גם בישראל.",
    "pageid": 562859
  },
  {
    "title": "מטוס קרב",
    "extract": "מטוס קרב הוא כלי טיס, בעל כנף קבועה המיועד בעיקר לקרבות אוויר ולהפצצות, כגון: הפצצות טקטיות, הפצצות אסטרטגיות ועוד. \nמטוסי קרב כוללים מטוסי יירוט, מפציצים, מטוסי קרב-הפצצה ומטוסי תקיפה מסוגים שונים לתקיפת מטרות אסטרטגיות ומטרות טקטיות.\nמחירו של מטוס קרב מודרני מגיע לעשרות מיליוני דולרים. הוא נחשב לאחד מכלי הנשק החזקים ביותר והשימושיים ביותר בשדה הקרב בזכות ניידותו ועוצמת האש הגדולה שלו.\nעם זאת, חולשתו היא בחוסר יכולתו לכבוש ולהחזיק תא שטח קרקעי לאורך זמן, בדומה לחיל רגלים וכוחות שריון. המתח בין כח האש לבין יכולת התמרון הקרקעית מייצר תחרות בין חיל האוויר לזרוע היבשה סביב תיעדוף תקציבי הביטחון.",
    "pageid": 3292
  },
  {
    "title": "מכבי חיפה (כדורגל)",
    "extract": "מכבי חיפה הוא מועדון כדורגל ישראלי מהעיר חיפה המשחק בליגת העל הישראלית. המועדון הוקם בשנת 1913, והוא נמנה עם המועדונים הוותיקים ביותר בליגה הבכירה בארץ ישראל (השתתף בעונת הבכורה 1931/1932). החל משנת 1992 הוא מנוהל על ידי איש העסקים יעקב שחר, שמכהן כנשיא המועדון. המועדון כולל גם קבוצות נוער, נערים וילדים ובתי ספר לכדורגל.\nצבע התלבושת הביתית הקבועה של המועדון הוא ירוק, ולאורך השנים שולב בה גם הצבע הלבן. החל משנת 1955 ועד 2014 ערכה הקבוצה את משחקי הבית שלה באצטדיון קריית אליעזר. החל מעונת 2014/2015 משחקת הקבוצה באצטדיון סמי עופר.\nברוב התארים שלו זכה המועדון החל משנות השמונים של המאה ה-20, והוא הפך לאחד מהמובילים בכדורגל הישראלי. המועדון זכה לאורך שנותיו ב-15 אליפויות ישראל, בשישה גביעי מדינה, בחמישה גביעי טוטו ובארבעה גביעי אלוף האלופים. כמו כן, הוא הגיע להישגים רבים במפעלים האירופיים: הוא המועדון הישראלי הראשון בתולדות הכדורגל הישראלי שהעפיל לשלב הבתים של ליגת האלופות (בעונת 2002/2003), הראשון שהעפיל בפעם השנייה לשלב זה של המפעל (בעונת 2009/2010) והיחיד שהעפיל שלוש פעמים (פעם נוספת ב-2022/2023). בנוסף, הוא המועדון היחיד שהעפיל לרבע גמר גביע אירופה למחזיקות גביע (בעונת 1998/1999). המועדון חבר שותף בארגון המועדונים האירופיים.",
    "pageid": 1739
  },
  {
    "title": "מלאניה טראמפ",
    "extract": "מלאניה טראמפ (באנגלית: Melania Trump; נולדה ב-26 באפריל 1970) היא רעייתו של נשיא ארצות הברית ה-45, דונלד טראמפ, והייתה הגברת הראשונה של ארצות הברית משנת 2017 ועד שנת 2021. מלאניה, ילידת סלובניה שהיגרה לארצות הברית בבגרותה, הייתה בעבר דוגמנית ומעצבת שעונים ותכשיטים. לה ולדונלד טראמפ בן אחד משותף.",
    "pageid": 1356790
  },
  {
    "title": "מלחמת העולם השנייה",
    "extract": "מלחמת העולם השנייה הייתה עימות צבאי כלל עולמי ובין יבשתי, שנמשך בין השנים 1939–1945 והמלחמה הגדולה ביותר בהיסטוריה האנושית. היא הקיפה כמעט את כל העולם, כללה את גיוסם של מאות מיליוני בני אדם והובילה לכ-70 מיליון אבידות בנפש, יותר מבכל מלחמה אחרת. כמעט כל מדינות העולם השתתפו במלחמה בצורה ישירה או עקיפה. המלחמה התחוללה באזורים נרחבים על פני כדור הארץ, יותר מבכל מלחמה אחרת: בסין, דרום-מזרח אסיה, המזרח התיכון, צפון ומרכז אפריקה, במזרח אירופה, בסקנדינביה, במערב אירופה, באיי האוקיינוס השקט ואיי יפן וכן בים – באוקיינוסים האטלנטי, השקט וההודי, בים התיכון, השחור והצפוני ואף באוקיינוס הקרח הצפוני. לחימה עזה התנהלה גם במרחבים האוויריים השונים. לקראת סוף המלחמה נעשה השימוש הראשון והיחיד בנשק גרעיני למטרות צבאיות – הפצצת הערים היפניות הירושימה ונגסאקי.\nבזירה האירופית החלה המלחמה ב-1 בספטמבר 1939 עם פלישת גרמניה הנאצית לפולין, והסתיימה ב-8 במאי 1945 עם חתימת גרמניה הנאצית על חוזה הכניעה הסופי. בזירה האסייתית מקובל לראות את תחילת המלחמה עם הפלישה היפנית לסין ופרוץ מלחמת סין–יפן השנייה ב-7 ביולי 1937, והסתיימה ב-15 באוגוסט 1945 עם כניעת האימפריה היפנית לארצות הברית, לאחר הטלת שתי פצצות האטום בידי ארצות הברית ב-6 וב-9 באוגוסט. \"ילד קטן\" על העיר היפנית הירושימה. ו\"איש שמן\" על העיר נגסאקי. ב-2 בספטמבר (של אותה שנה) נערכה כניעתה הרשמית של יפן לבעלות הברית ואיתה סיומה הרשמי של המלחמה.\nבמהלך מלחמת העולם השנייה התרחשה גם השואה – רצח עם שיטתי בו נרצחו על ידי הנאצים ועוזריהם כשישה מיליון יהודים מאירופה ומצפון אפריקה. המלחמה העולמית אפשרה לנאצים להחריף באופן קיצוני את פעולותיהם נגד היהודים. לפני המלחמה התמקדה מדיניותה של גרמניה הנאצית בעיקר באפליית יהודים ובעידוד הגירתם. בזמן המלחמה, לאחר שכבשו שטחים נרחבים באירופה, עברו הנאצים לפעולות חריפות הרבה יותר כלפי היהודים: ריכוזם בגטאות ובמחנות, ושילוחם למחנות השמדה לצורך רצח עם שיטתי והשמדה המונית, שבוצעו מתוך קנאות אידאולוגית אנטישמית קיצונית. מלבד היהודים, הנאצים רצחו גם מיליוני לא־יהודים במלחמת העולם השנייה, בהם צוענים, גרמנים בעלי מוגבלויות ופגועי נפש, אזרחים פולנים, הומואים, לסביות ושבויי מלחמה מברית המועצות.\nהצדדים הלוחמים נחלקו לשני מחנות: מדינות הציר ובעלות הברית. המדינות העיקריות במחנה הציר היו גרמניה הנאצית, איטליה הפשיסטית והאימפריה היפנית. המדינות העיקריות במחנה בעלות הברית היו בריטניה, צרפת, ברית המועצות, ארצות הברית, והרפובליקה הסינית. צרפת חדלה להיות חלק מבעלות הברית בעקבות תבוסתה לגרמניה במאי 1940 לאחר ההפסד במערכה על צרפת וכינון ממשלת וישי (עם זאת, כוחות צרפתיים קטנים המשיכו להילחם לצד בעלות הברית במסגרת צבא צרפת החופשית), וחזרה למחנה בעלות הברית לאחר ששוחררה מהכיבוש הגרמני בקיץ 1944. ברית המועצות חתמה על הסכם אי לוחמה עם גרמניה הנאצית ב-23 באוגוסט 1939 (הסכם ריבנטרופ מולוטוב) וחברה למחנה בעלות הברית רק לאחר הפלישה הגרמנית לשטחה ב-22 ביוני 1941 כחלק ממבצע ברברוסה. ארצות הברית הצטרפה למלחמה רק לאחר המתקפה היפנית על בסיס בנמל פרל הארבור ב-7 בדצמבר 1941. סין נלחמה נגד הכיבוש היפני כבר החל מ-1937 במסגרת מלחמת סין–יפן השנייה, שהייתה אחת מזירות מלחמת העולם השנייה.\nמדינות נוספות חברו למדינות הציר או לבעלות הברית ממניעים שונים, דוגמת כיבוש, איום או שותפות אידאולוגית. מספר מדינות נותרו נייטרליות, דוגמת שווייץ ושוודיה. הגורם הישיר לפרוץ המלחמה היה מדיניותן התוקפנית של מדינות הציר, ובעיקר גרמניה הנאצית בראשות אדולף היטלר.\nהמלחמה התנהלה במספר זירות עיקריות: זירת מזרח אירופה (החזית המזרחית במלחמת העולם השנייה), זירת מערב אירופה (החזית המערבית במלחמת העולם השנייה), זירת הים התיכון (שכללה את המערכות בבלקן, בצפון אפריקה, בסיציליה ובאיטליה), זירת האוקיינוס השקט, המערכה בסין (מלחמת סין-יפן השנייה), וזירת דרום-מזרח אסיה.\nבשלב הראשון של המלחמה (1942-1939) זכו מדינות הציר בשורה של הצלחות והשתלטו על שטחים נרחבים באירופה ובאסיה. גרמניה הנאצית (בסיוע מוגבל של איטליה, רומניה, הונגריה, בולגריה ופינלנד) כבשה את רוב שטח אירופה היבשתית, כולל חלק גדול משטח ברית המועצות האירופאית, ואיימה על מעמדה של האימפריה הבריטית באגן הים התיכון. במקביל השתלטה האימפריה היפנית על שטחים נרחבים בסין, דרום מזרח אסיה, ומזרח האוקיינוס השקט. החל מהמחצית השנייה של שנת 1942 הצליחו כוחות בעלות הברית לבלום את התקדמות כוחות הציר ולאחר מכן לעבור למתקפת נגד. בשלב השני של המלחמה (1945-1943) נדחקו כוחות הציר בהדרגה מהשטחים שכבשו בראשית המלחמה, בלחץ צבאות בעלות הברית, שנהנו מעדיפות גדולה על הצד השני בכל הפרמטרים, ובסופו של דבר הובסו ואולצו להיכנע ללא תנאים.\nהתוצאות העיקריות של המלחמה היו: כיבוש הרייך הגרמני השלישי (שכלל את שטח גרמניה, אוסטריה וחלק מפולין של ימינו) ופירוק האימפריה היפנית על ידי בעלות הברית, חלוקת גרמניה, הפיכת שתי המנצחות הגדולות של המלחמה – ארצות הברית וברית המועצות – למעצמות-על, פירוק האימפריות הקולוניאליסטיות של מספר מדינות אירופאיות, ובראשן בריטניה, באסיה ובאפריקה, וחלוקת העולם בין שני גושים פוליטיים יריבים (המלחמה הקרה) : הגוש המערבי, שכלל את ארצות הברית, מערב אירופה, רוב אמריקה הלטינית, יפן, אוקיאניה ועוד, ומולו הגוש המזרחי, או הגוש הקומוניסטי, שכלל את ברית המועצות, גרורותיה במזרח אירופה, סין הקומוניסטית ועוד.\nהיקף ההרס והמוות שגרמה המלחמה, הוביל להקמת גופים בינלאומיים, כגון האו\"ם, שנועדו לפעול על מנת למנוע עימותים צבאיים ולשמור על יחסי השלום בין מדינות העולם. כתוצאה מהניצחון במלחמה, במועצת הביטחון של האו\"ם עד היום שמור מקום קבוע וזכות וטו לחמש המדינות המובילות מבעלות הברית.",
    "pageid": 329
  },
  {
    "title": "מלחמת העצמאות",
    "extract": "מלחמת העצמאות (נקראת גם: מלחמת השחרור, מלחמת הקוממיות, מלחמת תש\"ח, ומלחמת 1948; בערבית: حرب فلسطين 1948, תעתיק: חַרְבּ פִלַסְטִין 1948, תרגום: מלחמת פלשתינה 1948) פרצה ב-30 בנובמבר 1947. בבוקר היום שלאחר קבלת תוכנית החלוקה בעצרת האו\"ם, פתחו ערביי ארץ ישראל בהתקפות כנגד היישוב היהודי בארץ ישראל כדי למנוע את יישומה. בכך נפתח השלב הראשון של המלחמה, המכונה לעיתים בשם \"מלחמת האזרחים\", משום שהלחימה התאפיינה בעימות צבאי מוגבל בין הכוחות הצבאיים של הערבים לבין כוח המגן העברי של היישוב היהודי בארץ, אף על פי שיחידות מתנדבים מטעם הליגה הערבית (צבא ההצלה), ובהמשך גם מתנדבים מן האחים המוסלמים, השתתפו גם הם בלחימה בצד הערבי. היקף הלחימה הוגבל מאוד בשל נוכחות הצבא הבריטי, אף על פי שהיה בתהליך של פינוי כוחותיו משטח ארץ ישראל המנדטורית. החל מראשית אפריל 1948 עבר כוח המגן העברי למתקפה באזורים שונים בארץ ישראל, ועד השלמת פינוי הצבא הבריטי ותום המנדט, הביסו את הכוחות הערביים הבלתי סדירים שעמדו מולם.\nב-14 במאי 1948, יומו האחרון של המנדט הבריטי, הכריזה הנהגת היישוב היהודי בראשות דוד בן-גוריון על הקמת מדינה יהודית בארץ ישראל, אשר תיקרא \"מדינת ישראל\". למחרת פלשו לתחומי הארץ הצבאות הסדירים של מספר מדינות ערביות (סוריה, עיראק, עבר הירדן ומצרים) בסיוע כוחות צבא קטנים יחסית מלבנון וערב הסעודית, ובכך החל השלב השני של מלחמת העצמאות. נהוג לחלק שלב זה לשני שלבי משנה עיקריים: בשלב הראשון, שהסתיים עם כניסת ההפוגה הראשונה במלחמה, בלמו כוחות ההגנה (החל מסוף מאי כוחות צה\"ל), בהם השתלבו בהדרגה אצ\"ל ולח\"י, את המתקפה הערבית, והיוזמה הצבאית הייתה בעיקר בידי הצד הערבי. בשלב השני, שהחל לאחר תום \"ההפוגה הראשונה\", עברה היוזמה הצבאית לידי צה\"ל, והצבאות הערביים נמצאו בעיקר במגננה. שלב זה התאפיין בשורה של מבצעים של צה\"ל, ובתקופות ארוכות של הפוגה, שנכפו על הצדדים הלוחמים על ידי החלטות מועצת הביטחון של האומות המאוחדות, בגיבוי מעצמות המערב.\nהלחימה בפועל בין צה\"ל, לבין הצבאות הערביים בשטח ארץ ישראל, הסתיימה כבר בינואר 1949, אך המלחמה תמה רשמית רק ב-20 ביולי 1949, עם חתימת הסכם שביתת הנשק האחרון בין ישראל לשכנותיה הערביות, הסכם שביתת הנשק עם סוריה. ישראל ועבר הירדן (ממלכת ירדן של ימינו) היו המרוויחות העיקריות מהמלחמה (לפחות מהבחינה הטריטוריאלית) ואילו ערביי ארץ ישראל היו המפסידים העיקריים. צבאות המדינות הערביות שפלשו לתחומי ארץ ישראל, או נטלו חלק בלחימה, ספגו ברובם מכה קשה, במיוחד הצבא המצרי. ארץ ישראל המערבית נחלקה בין ממלכת עבר הירדן, שכבשה את יהודה ושומרון; מצרים, שכבשה את רצועת עזה; ומדינת ישראל, שהרחיבה את גבולותיה אל מעבר לשטח שיועד למדינה היהודית במסגרת החלטת החלוקה. ירושלים, שנועדה להיות תחת שלטון בינלאומי, חולקה בין ישראל לירדן: השכונות הערביות במזרח העיר והעיר העתיקה של ירושלים (כולל הרובע היהודי) נותרו בשליטת ממלכת ירדן עד מלחמת ששת הימים, ואילו ישראל השתלטה על החלק המערבי של העיר, כולל מספר שכונות ערביות. בהסכמי שביתת הנשק שסיימו את המלחמה הכירו המדינות הערביות השכנות דה פקטו בגבולות החדשים של ישראל.\n\nבמהלך המלחמה ספגו הכוחות הצבאיים של היישוב היהודי בארץ ישראל (ממאי 1948 צבא הגנה לישראל) והאוכלוסייה האזרחית היהודית, יותר מ-6,000 הרוגים, כאחוז מכלל האוכלוסייה היהודית בארץ ישראל עם פרוץ המלחמה. הכוחות הצבאיים הערביים שהשתתפו במלחמה, וערביי ארץ ישראל, ספגו אף הם אבדות ניכרות. במהלך המלחמה נאלצו מאות אלפי תושבים ערבים לעזוב את בתיהם בנסיבות שונות, והפכו לפליטים, ומאות כפרים ערביים ננטשו או נחרבו. לאחר המלחמה נאסרה חזרת רוב הפליטים הערבים לבתיהם, על ידי ממשלת ישראל. אירועים אלה כונו על ידי הערבים בשם \"הנכבה\" (בערבית: النكبة - \"האסון\"). ערב המלחמה, במהלכה ולאחריה נקמו המימסדים של מדינות ערב בהכוונת הליגה הערבית את תקומת מדינת ישראל ותבוסתן בקרב בקהילות היהודיות בארצות ערב, ומאות אלפי היהודים שחיו בהן מאות שנים היו לפליטים חסרי כל שרכושם הולאם.\n\nהמלחמה קרויה בשמות שונים. בישראל היא נקראת \"מלחמת תש\"ח\", \"מלחמת העצמאות\", \"מלחמת הקוממיות\" או \"מלחמת השחרור\", ואילו בפי הערבים היא מכונה \"מלחמת 1948\" או \"אסון 1948\" (הנכבה של 1948). בשפות אחרות יש המכנים אותה \"המלחמה הישראלית-ערבית 1948\", או בשמות דומים. השם הנפוץ ביותר מכוון לתוצאה הישירה של המלחמה - עצמאות ישראל: \"מלחמת העצמאות\".\nבשנות ה-50 ביקש דוד בן-גוריון לקרוא למלחמה \"מלחמת הקוממיות\", ובכך להדגיש את התקומה ההדרגתית של האומה בהתאם לאתוס הציונות המעשית בה דגלה מפלגת השלטון (מפא\"י). מנחם בגין, לעומתו, העדיף את \"מלחמת השחרור\", שם המאזכר את מאבק המחתרות בבריטים. גם בגין וגם בן-גוריון לא קיבלו את מבוקשם, והרוב השתמשו לציון המלחמה בשם \"מלחמת העצמאות\" - למשל, בעת בחירת שמות רחובות לצורך הנצחתה. בעיתונות התקופה שימשו שלושת השמות בערבוביה.\nבקרב מספר חוקרים ישראלים רווח המינוח \"מלחמת תש\"ח\" בגלל היותו פחות טעון פוליטית. עם זאת, יש חוקרים, כמו דוד טל ובמיוחד \"ההיסטוריונים החדשים\", המעדיפים להשתמש בשם \"מלחמת 1948\". מרדכי בר-און טוען שגם שם זה ”נשמע בעברית מתריס ואין הוא נמלט ממטען אידאולוגי בכיוון הפוך.”\nמחלוקת נוספת נתגלעה בין החוקרים לגבי שלב המלחמה הראשון, עד לסיום המנדט הבריטי; ישנם חוקרים (כמו בני מוריס) המכנים שלב זה \"מלחמת אזרחים\", בעוד אחרים כינו אותו \"המלחמה הבין–קהילתית\". זאת משום שהשלטון ומנגנוני הביטחון הרשמיים היו בריטיים, רוב הלחימה התנהלה בין כוחות בלתי סדירים של הצדדים היריבים המקומיים, והיו לה מאפיינים רבים של מלחמת אזרחים. עם זאת, יש הרואים בעייתיות גם במינוח זה, כיוון שמראש לא הייתה זהות לאומית אחת לצדדים הניצים. לכן,\nיש המעדיפים שימוש במינוח שלב זה כ\"המלחמה הבלתי סדירה\".\n\nמאמצע המאה ה-19, וביתר שאת החל מהעלייה הראשונה, התגברה ההתיישבות היהודית בארץ ישראל. הקמת התנועה הציונית ב-1897 באה בד בבד עם ציון הקמת בית לאומי לעם היהודי בארץ ישראל כמטרתה הפוליטית. אולם בראשית המאה ה-20 חיו בארץ ישראל פחות מ-50 אלף יהודים, לעומת רוב ערבי מוחץ. במלחמת העולם הראשונה נכבשה ארץ ישראל על ידי כוחות בריטיים. ערב כניסתם לירושלים, ב-2 בנובמבר 1917, ניתנה הצהרת בלפור, בה דובר על בית לאומי לעם היהודי. בשנת 1922 העניק חבר הלאומים לבריטניה מנדט על ארץ ישראל. כתב המנדט כלל את הצהרת בלפור באופן מלא. בתקופת המנדט הגיעו לארץ ישראל מאות אלפי עולים, רובם ברישיון בריטי (סרטיפיקט) וחלקם מעפילים חסרי רישיון. במהלך שלושים שנות המנדט התפתח היישוב היהודי והקים מוסדות ותשתיות אשר בבוא הזמן יכלו להחליף באופן מלא את משטר המנדט ('המדינה שבדרך'). הערבים, אף שנהנו מן הפריחה הכלכלית ומן ההתפתחות שהביאה בכנפיה העלייה, לא ניצלו זאת לבניית תשתית משקית ומוסדית משל עצמם. הערבים תושבי הארץ התנגדו בהתמדה ובנחרצות לעליית היהודים, וכן התנגדו להענקת מעמד פוליטי כלשהו לתושביה היהודים של הארץ, ובכך נתמכו על ידי ממשלות הארצות הערביות, אשר החלו לקבל באותן שנים עצמאות. בתקופת המנדט פרצו מספר פעמים מאורעות דמים שבהן פעלו ערבים נגד היישוב היהודי בארץ ישראל ונגד העלייה היהודית: מאורעות תר\"פ, מאורעות תרפ\"א, מאורעות תרפ\"ט, מאורעות אוקטובר 1933, ומאורעות תרצ\"ו-תרצ\"ט, וזאת בנוסף לתקריות רבות בהיקף קטן יותר. ועדת פיל, אשר התכנסה במהלך מאורעות תרצ\"ו-תרצ\"ט, הציעה לראשונה חלוקה של ארץ ישראל. הערבים, ואחריהם הבריטים, דחו פתרון זה.\n\nלקראת מלחמת העולם השנייה הגבילה ממשלת בריטניה את המשך העלייה היהודית לשטח ארץ ישראל, כדי לשמור על הסטטוס קוו הדמוגרפי בין האוכלוסייה הערבית והיהודית, ופרסמה את הספר הלבן (1939). לאחר המלחמה נותרו באירופה מאות אלפי יהודים עקורים, ניצולי השואה, אשר רבים מהם שאפו לעלות ארצה, דבר אשר עמד בסתירה למדיניות הבריטית האמורה. כאשר הממשלה הבריטית המשיכה במדיניות \"הספר הלבן\", הקימו היהודים בתגובה את תנועת המרי, אשר פעלה נגד יעדים בריטיים. הוועדה האנגלו-אמריקאית ואחריה ועדת מוריסון-גריידי לא הצליחו להעלות פתרון אשר יהיה מוסכם על הבריטים, על היהודים ועל הערבים. בעקבות כישלון המאמצים להגיע לפתרון מוסכם לשאלת ארץ ישראל, בעקבות התגברות הלחצים הבינלאומיים על ממשלת בריטניה למצוא פתרון לבעיית העקורים היהודיים באירופה, ובעקבות אי השקט בארץ, החליטו הבריטים, בתחילת 1947, להעביר את שאלת ארץ ישראל לאו\"ם. בהמשך, קיבל קבינט ממשלת בריטניה בספטמבר 1947 החלטה סופית לסיים את המנדט הבריטי בשטח ארץ ישראל, ולפנות ממנה את הצבא הבריטי. התפתחויות אלה הובילו להחלטת האו\"ם על חלוקת ארץ ישראל למדינה יהודית ומדינה ערבית בכ\"ט בנובמבר 1947.\n\nהוועד הערבי העליון, כמו גם מדינות הליגה הערבית, החליטו לדחות את החלטת החלוקה עוד לפני שהתקבלה. מזכיר הליגה, עבד א-רחמן עזאם אמר בהקשר זה: \n\nאנשי הנהגת היישוב והתנועה הציונית קיבלו את תוכנית החלוקה ואף פעלו נמרצות לאישורה באו\"ם, זאת על אף הסתייגויות ממנה (שבאו בעיקר מהתנועה הרוויזיוניסטית. השומר הצעיר, אשר שאף למדינה דו-לאומית, קיבל בדיעבד את החלטת החלוקה).\nבסמוך להחלטת האו\"ם החלה התארגנות של הנהגת היישוב היהודי לקראת סיום המנדט הבריטי בארץ ישראל. חלק גדול מאותה התארגנות התמקד בחיזוק הכוח הצבאי של היישוב, על בסיס ההנחה, שמיד לאחר עזיבת הבריטים צפויה פלישה של צבאות מדינות ערב השכנות לשטח ארץ ישראל. מאמצים אחרים הופנו - ובהצלחה רבה - להעברה \"חלקה\" ככל האפשר של מוסדות ממשלת המנדט השונים, ושל התשתיות האזרחיות. ההתארגנות הצבאית התמקדה במספר תחומים - גיוס כוח אדם והכשרתו, המשך ההעפלה, רכישת נשק בחוץ לארץ והברחתו לארץ, ייצור נשק ותחמושת בתנאי מחתרת - ונעשתה עדיין על בסיס התנדבותי. הערבים, לעומת זאת, לא עשו כל מאמץ לקבל לידיהם את השלטון, או לבנות תשתית למדינה, אפילו בחלקים אשר הוקצו להם.\nלאחר שמנהיגי ערביי ארץ ישראל קראו לסיכול תוכנית החלוקה בכוח, החלו כוחות מזוינים בלתי סדירים מקרב הערבים יושבי הארץ (שהצד היהודי נהג לכנות בשם \"כנופיות\") לפעול ברוח זאת. הם תקפו יהודים בדרכים, בערים המעורבות וביישובים מבודדים כבר ב-30 בנובמבר 1947, למחרת ההצבעה בעצרת האו\"ם, אשר נערכה ב-29 בנובמבר 1947 (י\"ז כסלו תש\"ח). תאריך זה מקובל על רוב ההיסטוריונים כתאריך הפתיחה של המלחמה.\nנכון ליום החלטת החלוקה, היו בארץ ישראל 279 יישובים יהודיים.\n\nכוח המגן העברי היה מורכב משלושה ארגונים שפעלו בתנאי מחתרת וכן ממספר מצומצם של מגויסים לגליים. ארגון ההגנה היה הגדול והדומיננטי שבהם, והיה מזוהה עם \"היישוב המאורגן\", זה שנתון למרות המוסדות הלאומיים. כבר בקיץ 1947 נעשו מספר מהלכים ארגוניים להסבת \"ההגנה\" לצבא סדיר: ב-20 ביולי 1947 הוקמו אגף המבצעים ואגף כוח אדם. מספר ימים לפני \"החלטת החלוקה\" נעשו הכנות לגיוס כללי, ולשם כך הוקם ב-19 בנובמבר \"מרכז המפקד לשירות העם\". סמוך לאותו מועד הוציאה \"ההגנה\" את \"פקודת המבנה הארצי\", כשלב חשוב לקראת היערכותה למלחמה, הן מבחינת חלוקת הארץ לאזורים והן מבחינת ארגון כוח האדם הלוחם ביחידות. באותו שלב ארגון \"ההגנה\" כלל כ-30,000 אנשי החי\"ם (חיל משמר), מיליציה שאנשיה קיבלו לרוב אימון בסיסי, שנועדה להגנת היישובים על ידי תושביהם. כן כללה \"ההגנה\" כ-10,000 אנשי החי\"ש (חיל שדה), כוח צבאי מאומן-למחצה של צעירים בגילאי 18 עד 25, שנועד לפעול מחוץ ליישובים, וכ-3,000 אנשי הפלמ\"ח (פלוגות המחץ) – הזרוע המגויסת (ברובה) של \"ההגנה\", המאומנים אימון קרבי. כיוון שארגון \"ההגנה\" היה מחתרתי, פגע הדבר קשות ביכולתו לאמן את חבריו. ארגונים קטנים יותר היו האצ\"ל שכלל כ-3,000 חברים, מהם כמה מאות לוחמים, והלח\"י שלו מאות אחדות של חברים, מהם כמה עשרות לוחמים. ללוחמי האצ\"ל והלח\"י היה ניסיון בלוחמה זעירה, בעיקר לוחמת גרילה עירונית, אך הם חסרו אימון בלוחמה בשדה ובמסגרות גדולות. כיוון שהיו שרויים במחתרת עמוקה יותר, אפשרויות האימון של אלה היו מצומצמות עוד יותר מאשר של חברי \"ההגנה\".\nכ-25,000 מתושבי \"היישוב\" היו יוצאי הצבא הבריטי, וכמה אלפים נוספים היו יוצאי צבאות אחרים של בעלות הברית. אם כי רק מיעוטם רכשו הכשרה או ניסיון קרביים של ממש, הדבר סייע במידת מה להתגבר על הבעייתיות שביכולת האימון של ארגוני המחתרת, ובעיקר הקל במידה משמעותית על המעבר מארגוני מחתרת לצבא סדיר. עוד כמה אלפים קיבלו הכשרת מה במסגרות הנוטרות. אלה האחרונות הלכו והצטמצמו בימי המאבק בבריטים, ובפתיחת המלחמה מנו 1,792 איש.\n\n ערך מורחב – חטיבות צה\"ל במלחמת העצמאות\nיחידות הרגלים היוו את עיקר הכוח הלוחם של \"היישוב\". בעת פרוץ המלחמה היו ל\"הגנה\", נוסף לעשרות אלפי אנשי החי\"ם, שלרוב לא היו מאומנים ללוחמת שדה, והיו מוגבלים ללחימה באזורי מגוריהם, ארבע חטיבות חי\"ש: לבנוני, אלכסנדרוני, גבעתי ועציוני. עד מהרה הפכו אלה לשש, כאשר חטיבת לבנוני התפצלה בסוף פברואר 1948 לגולני ולכרמלי, וקרייתי התפצלה מחטיבת גבעתי. גדודי הפלמ\"ח, שמספרם גדל, התגבשו בחודשים הבאים לשלוש חטיבות: הראל, יפתח והנגב. בחודשים הראשונים של 1948 החל ארגון \"ההגנה\" בהקמת יחידות מקצועיות כמו \"שירות המשוריינים\" (שמ\"ש), קודמו של חיל השריון, בפברואר, ו\"שירות התותחנים\", קודמו של חיל התותחנים, במרץ.\nלאחר \"החלטת החלוקה\" החל האצ\"ל במאמץ מזורז להקים יחידות שדה לוחמות. מאמץ זה הגיע עד לכדי הקמת גדוד לא-אורגני.\n\n ערך מורחב – חיל האוויר הישראלי במלחמת העצמאות\nכהכנה למלחמה צפויה הוקם ב-10 בנובמבר 1947 \"שירות האוויר\". ל\"יישוב\" היו באותה העת מספר מטוסים קלים, שאינם צבאיים, וכמה עשרות טייסים, מהם כ-25 יוצאי ה-RAF. כן היו ב\"יישוב\" כמה מאות בעלי מקצועות תעופתיים שאינם צוותי אוויר. מצבת המטוסים גדלה מאוד עת \"שירות האוויר\" רכש כגרוטאות, בתחילת 1948, כ-20 מטוסים קלים מן הבריטים העוזבים. כן נרכשו בארצות הברית כעשרה מטוסי תובלה, ואלה הוברחו מאמריקה לז'אטץ שבצ'כוסלובקיה, עד שניתן יהיה להעבירם ארצה.\n\n ערך מורחב – הזירה הימית במלחמת העצמאות\nל\"יישוב\" לא היו כלל כלי שיט צבאיים, ומספר בעלי הניסיון הימי בקרבו היה מועט. זאת כיוון שהן הצי המסחרי והן צי הדיג לא היו מפותחים ביותר בקרבו. גם מספר יוצאי הצי המלכותי היה מועט יחסית, ומעטים מאוד מאלה שירתו על כלי שיט. עוד לפני פרוץ המלחמה נעשו מאמצים מודעים להתגבר על ליקוי זה, על ידי אגודות ימיות שונות להכשרת בני נוער. כן ערך הפלמ\"ח אימונים ימיים לכמה מאות מחבריו, ביניהם בלטו אנשי הפלי\"ם. עם זאת, ל\"יישוב\" היה ידע וניסיון לא מבוטלים בחבלה ימית, מתקופת המאבק בבריטים.\n\n ערך מורחב – גיוס חוץ לארץ\nגיוס חוץ לארץ (גח\"ל) הוא השם שניתן לחיילים משארית הפליטה באירופה לאחר השואה, ממחנות המעפילים בקפריסין ומצפון אפריקה, שעלו ארצה להילחם במלחמת העצמאות. מספרם היה כ-22,000 אך רובם יכולים היו להגיע רק עם תום המנדט. בזמן המתנתם לעלייה הם קיבלו בדרך כלל אימון טרום-צבאי על ידי שליחי \"ההגנה\" ובהמשך, גם על ידי עולים שהוכשרו כמדריכים.\n\n ערך מורחב – מתנדבי חוץ לארץ\nמתנדבי חוץ לארץ (מח\"ל) היו כ-3,000 מתנדבים מחו\"ל שחשו להתנדב להגנת המדינה עם הקמתה (ומיעוטם - עוד קודם להכרזת המדינה), חלקם הקטן לא יהודים, ותיקי צבאות זרים לצד חסרי ניסיון צבאי, אמריקנים, בריטים ומדינות חבר העמים הבריטי וגם יוצאי מדינות מערב אירופה ואמריקה הלטינית. תרומתם ניכרה במיוחד בחילות המקצועיים, חילות האוויר, הים, הרפואה, התותחנים והשריון. רוב אנשי צוות אוויר של הטייסות הראשונות של חיל האוויר היו מאנשי המח\"ל.\n\n ערך מורחב – אמצעי לחימה במלחמת העצמאות\nעקב מחסור חמור באמצעי לחימה, ניסו \"ההגנה\", כמו גם יתר ארגוני המחתרת, ולאחריהם צה\"ל, להשיג נשק מכל מקום אפשרי. הם רכשו נשק מכל הבא ליד, כולל, בדרכים שונות, מן הבריטים ואף מערבים, וכן ייצרו באמצעות התע\"ש נשק קל, מרגמות, רימוני יד, חומרי נפץ ותחמושת.\nבימים שלפני פרוץ הלחימה הייתה מצבת החימוש של \"ההגנה\" כדלהלן: מרגמות 3 אינץ' - 102, מרגמות 2 אינץ' - 596, רובי נ\"ט - 19, מקלעים בינוניים - כ-200, מקלעים קלים - כ-700, רובים - כ-6,600 ותת-מקלעים - כ-3,600. לאלה ניתן להוסיף כמויות נשק אשר הוחזקו ביישובים ולא נרשמו. בשל האופי האקלקטי של צבירתו, מגוון הסוגים והדגמים של כלי הנשק הקלים היה גדול יחסית לכמות הכלים, דבר שהקשה מאוד על אחזקתם ועל השגת התחמושת הדרושה. תחמושת הייתה מגבלה חשובה לא פחות מכלי הירי. כדי לנסות לתת מענה לדבר זה הקימה ההגנה בשנת 1945 את מכון איילון שייצר עד הקמת המדינה כ-2.25 מיליון כדורי 9 מ\"מ, דבר שהיה חיוני לכוחות הלוחמים בשלב הראשון של המלחמה.\nבתחילת המלחמה לא עמדו לרשות ה\"יישוב\" כלי נשק כבדים, כגון תותחים, טנקים, מטוסים או ספינות מלחמה. במהלך חודשי המלחמה הראשונים הוגדלה מאוד מצבת כלי הנשק, הן באמצעות הברחה מסיבית בדרכים שונות לארץ ישראל, והן באמצעות ייצור עצמי במפעלים מחתרתיים. מספר רב יחסית של כלי נשק קלים (בעיקר רובים ומקלעים) הגיעו מצ'כוסלובקיה, ומספר תותחים קלים הוברחו בשבועות האחרונים לפני תום המנדט הבריטי. כן יוצרו משוריינים מאולתרים, כגון (משוריין סנדביץ' או משוריין פרפר). אלה שימשו בעיקר במסגרת המלחמה על הדרכים.\n\n ערכים מורחבים – צבא ההצלה, צבא הג'יהאד הקדוש\n\nעל הכוחות הערביים נמנו אנשי צבא ההצלה, אלה כללו מתנדבים מטעם הליגה הערבית, רובם מארצות ערב הסמוכות ומיעוטם מקרב ערביי ארץ ישראל, אשר התארגנו בסוריה קודם כניסתם לארץ. אלה מנו כ-3,000 עד 4,000 לוחמים וחדרו לארץ ישראל, על ציודם, אשר כלל גם משוריינים ותותחים, בתחילת 1948, תוך עצימת עיניים של הבריטים. צבא ההצלה פעל בצפון הארץ ובמרכזה.\nהג'יהאד הקדוש התארגן בקרב ערביי ארץ ישראל. לוחמיו פעלו בעיקר במרכז הארץ. חטיבה אחת, לא אורגנית, באזור ירושלים, בפיקודו של עבד אל-קאדר אל-חוסייני, וחטיבה אחרת, אף היא לא אורגנית, בשפלה, בפיקודו של חסן סלאמה. כח נוסף של הג'יהאד הקדוש, בגודל פלוגה מוגברת, פעל בנצרת ובסביבתה. אלה היו מצוידים בנשק קל ובמשוריינים, שמקורם היה בריטי, או שלל יהודי שנפל בידיהם. לאלה נוספו מתנדבים של האחים המוסלמים ממצרים שפעלו בדרום. \"האחים\", שאורגנו על ידי הצבא המצרי עוד בטרם פלישתו, מנו במקובץ כמה גדודים.\nלכוחות שתוארו נוסף מספר בלתי קבוע של אנשי מיליציה, או תושבים ערביים חמושים בלתי מאורגנים, או מאורגנים למחצה, ביישובים הערביים השונים, אשר עסקו בעיקר בתפקידי משמר, או שהוזעקו להגנת יישובם בעתות חירום. אלה הוזעקו לעיתים גם לצורך התקפה באזורים סמוכים, אליהם הגיעו או נקלעו כוחות יהודיים (\"פאזעה\"). כמה אלפים מבין ערבי הארץ התנדבו לצבא הבריטי בימי מלחמת העולם השנייה, וכך קיבלו אימון צבאי בסיסי. לחלק מן המבוגרים יותר שבין הלוחמים הערבים היה ניסיון צבאי בלוחמה זעירה מימי המרד הערבי הגדול.\n\nעם ראשית מלחמת העצמאות ופרוץ מעשי האיבה בין הערבים ליהודים לאחר \"החלטת החלוקה\", המשיכו הבריטים למנוע כניסת יהודים לארץ, מעבר לכמות הסרטיפיקטים, והמשיכו להילחם במפעל ההעפלה. הפיקוח היעיל על דרכי הים שיבש באופן חמור את יכולתם של היהודים להתחמש. לעומת זאת, ערבים, כולל כוחות צבאיים בלתי סדירים וסדירים למחצה, על נשקם, יכלו להיכנס לארץ באופן חופשי כמעט דרך גבולותיה היבשתיים הפרוצים. עם זאת, הבריטים הבהירו בתקיפות שלא יאפשרו כניסת צבאות סדירים לארץ, כל עוד המנדט בתוקפו.\nהדלדלות כוחותיהם גרמה לכך שמעורבותם של הבריטים בשמירת הסדר פחתה והלכה. כך למשל, כוחות צבא ההצלה ערכו ניסיונות לכיבוש טירת צבי בפברואר 1948 ומשמר העמק באפריל, האחרון תוך שימוש בתותחים. מצד שני, לא מנעו הבריטים את כיבוש הערים המעורבות: טבריה, צפת וחיפה וכן את כיבושם של כפרים ערביים רבים, בידי היהודים, והתערבו רק ביפו (עד שהערבים עצמם נכנעו). למעשה, הם התרכזו יותר ויותר בשמירת צירי הפינוי, והתערבו רק משאלה עמדו בסכנה, לדעתם. בכל זאת, לעיתים מצאו עצמם הבריטים מעורבים בתקריות אש שונות משני הצדדים, שאף שאפו להצטייד בנשק רב ככל האפשר ממחסני הצבא המתפנה. כך, בחודשים ינואר-מאי 1948 נהרגו 144 בריטים. כוחות הלגיון הערבי, אשר כל עוד שרר שלטון המנדט נחשבו לחלק מן הכוחות הבריטיים, התערבו מספר פעמים לטובת הערבים.\nהבריטים החליטו לסיים את המנדט בשעת חצות שבין 14 במאי ל-15 בו. גם לאחר סיומו הרשמי של המנדט המשיכו הבריטים להחזיק במובלעת צבאית סביב חיפה, שכלללה מחנות באזור א-טירה (טירת כרמל), קריית מוצקין, מחנה המעצר בעתלית, בסיס רמת דוד, שדה התעופה חיפה ונמל חיפה. אחרוני החיילים הבריטים עזבו את המובלעת שבצפון הארץ ב-30 ביוני 1948. כן פינו הבריטים ציוד וחיילים למחנות באזור רפיח, על גבול ארץ ישראל ומצרים, אותם סיימו לפנות עד 26 ביולי.\n\n ערך מורחב – מבצעי צה\"ל במלחמת העצמאות\nמקובל לחלק את מלחמת העצמאות למספר שלבים עיקריים:\n\n30 בנובמבר 1947 – 3 באפריל 1948 (4 חודשים ו-4 ימים): השלב הראשון של מלחמת העצמאות. התאפיין במאבק על השליטה בדרכים ובערים המעורבות. העימות הצבאי בין היישוב היהודי והערבים היה מוגבל בהיקפו והשתתפו בו כוחות קטנים יחסית, המצוידים בעיקר בנשק קל. הערבים ריכזו את התקפותיהם בעיקר על צירי התנועה שהובילו ליישובים יהודיים מבודדים (כולל ירושלים המערבית) במידה רבה של הצלחה, ואילו כוחות ההגנה נקטו בדרך כלל באסטרטגיה הגנתית, והסתפקו בפעולות תגמול נקודתיות.\n3 באפריל 1948 – 14 במאי 1948 (חודש 1, שבוע 1 ו-4 ימים): בשלב זה היוזמה עברה לידי הכוח הצבאי של \"היישוב\", שפתח בשורת מתקפות בכוחות גדולים יחסית (סדר כוחות חטיבתי) במספר אזורים בארץ ישראל, בהתאם לקווי המתאר של תוכנית ד'. הכוחות הצבאיים של ערביי ארץ ישראל וכוחות המתנדבים הערביים שסייעו בידם הובסו ברובם. כוחות \"ההגנה\" השתלטו על שטחים נרחבים באזור שפלת החוף, בגליל המזרחי והמערבי ובפרוזדור ירושלים וכבשו את מרבית הערים המעורבות ומספר ערים ערביות. כתוצאה מכך גם החלה מנוסה המונית של האוכלוסייה הערבית מהאזורים שנכבשו על ידי הצד היהודי.\n15 במאי 1948 – 10 ביוני 1948 (3 שבועות ו-5 ימים): פלישת צבאות ערב הסדירים. בשבועיים הראשונים של הפלישה היוזמה הייתה בידי הצבאות הפולשים והכוחות הישראלים התמקדו בבלימת התקדמותם. החל מסוף מאי החלו כוחות צה\"ל לבצע שורת התקפות נגד (שרובן הסתיימו בכישלון) על הכוחות הפולשים.\n11 ביוני 1948 – 7 ביולי 1948 (3 שבועות ו-5 ימים): ההפוגה הראשונה. פסק הזמן נוצל על ידי שני הצדדים להתארגנות מחדש לקראת חידוש הלחימה ולהתעצמות צבאית. בתקופה זו התרחשה פרשת אלטלנה.\n8 ביולי 1948 – 18 ביולי 1948 (שבוע 1 ו-3 ימים): קרבות עשרת הימים. בשלב זה היוזמה עברה לידי צה\"ל, שביצע מספר מתקפות נגד חיילות המשלוח הערביים וכוחות צבא ההצלה, במהלכן השתלט על שטחים נרחבים בגליל התחתון, בשפלה ובפרוזדור ירושלים.\n19 ביולי 1948 – 20 ביולי 1949 (שנה 1 ויום 1), מהכרזת ההפוגה השנייה עד חתימת הסכם שביתת הנשק עם סוריה. בתקופה זו יזם צה\"ל מספר מבצעים צבאיים גדולים, שנמשכו מספר ימים כל אחד (ביניהם מבצע יואב, מבצע חירם, מבצע חורב ומבצע עובדה), השתלט על שטחים נרחבים בגליל, בנגב ובערבה, הביס את הצבא המצרי ומוטט את \"צבא ההצלה\". שלב זה של המלחמה התאפיין בפסקי זמן ארוכים בין פרקי הלחימה הקצרים, ובקיום קשר הדוק בין המבצעים הצבאיים של הצבא הישראלי, למאבקים שניהלה ישראל בזירה המדינית. החל מסיום מבצע חורב ב-8 בינואר 1949, ועד להשלמת החתימה על הסכמי שביתת הנשק עם המדינות הערביות השכנות, לא התנהלה לחימה בהיקף נרחב בין הצדדים היריבים בארץ ישראל.\nמהחלטת עצרת האו\"ם ועד להפעלת תוכנית ד'\n\nעם החלטת העצרת הכללית של האו\"ם על תוכנית החלוקה, תקפו כוחות ערביים בלתי סדירים, המורכבים בעיקר מערביי ארץ-ישראל וכוחות ערביים סדירים-למחצה שבאו ממדינות סמוכות, את היישוב היהודי. כיריית הפתיחה במלחמה זו נחשבת ההתקפה על אוטובוס 2094 של אגד, ב-30 בנובמבר 1947, שבה נהרגו חמישה יהודים מנוסעיו.\nשלב זה במלחמה התנהל במקביל לפינוי הצבא הבריטי מארץ ישראל. בחודשים הראשונים של מהלך הפינוי הבריטי פיקוד \"ההגנה\" אימץ גישה הגנתית בעיקרה, והסתפק בדרך כלל בפעולות תגמול נקודתיות כנגד הערבים הפלסטינים, ללא ניסיון להשתלט על שטחים. פעולות תגמול אלה כללו, למשל, מארבים לפגיעה בתחבורה הערבית, או פשיטות לשכונות (בלאד א-שייח', למשל) או כפרים ערביים (אל ח'סאס שבאצבע הגליל, או סעסע למשל). לעומת האיפוק בלחימה, הנהגת \"היישוב\" ניצלה את אותם חודשים ראשונים למלחמה לצבירת כוח: מכ-10,000 מגויסים בינואר 1948, לכ-16,000 ב-1 במרץ, וכן לארגונם ולאימונם. כן לבשה \"ההגנה\", יותר ויותר, צורה של צבא סדיר. כך, החל מפברואר החל \"היישוב\" לגייס חיילים גיוס מלא (כלומר, מגורים במחנה צבאי). כן החל תהליך התמקצעות: באותו חודש הוקם \"שירות המשוריינים\", קמו מחלקה משפטית, שירותי דת, משטרה צבאית, \"שירות התותחנים\", \"השירות הימי\", \"שירות המהנדסים\", וחלק מאלה הפכו בחודשים הבאים לחילות של ממש.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nבמהלך הלחימה הבלתי סדירה התמקדו הקרבות בשלושה סוגי אזורים עיקריים:\n\nלחימה בערים המעורבות: לחימה בערים כדוגמת ירושלים, טבריה, צפת, חיפה וגבול תל אביב-יפו, שבהן חייתה אוכלוסייה יהודית וערבית. הלחימה הייתה סטטית בעיקרה: לצד התקפות ערביות מעטות יחסית (למשל, על ימין משה ומקור חיים בירושלים, או שכונת התקווה בתל אביב). עיקר הלחימה התבטא בעיקר בצליפות ולעיתים בהחדרת מטעני נפץ. לחימה זו שיבשה, במידה זו או אחרת, את המסחר, החינוך והחיים התקינים בערים אלו. השיבוש ניכר יותר בצד הערבי, והגיע לעיתים לכדי התפוררות.\nלחימה ביישובים היהודיים: מן הצד הערבי, הלחימה התבטאה בהטרדות שונות, כגון ירי וחבלות, ולעיתים, גם בהתקפות לצורך כיבוש. מנקודת המבט היהודית, לחימה זו נועדה בעיקר להגן על היישובים היהודיים באזורים שבשליטה ערבית, כדוגמת גוש עציון, יחיעם, בן שמן ויישובים בנגב. עם זאת, הותקפו גם יישובים שאינם מבודדים, כמו טירת צבי, קיבוץ אפעל, דן או כפר יעבץ. יישובים יהודיים הפכו עד מהרה למוצבים צבאיים, והושקעו מאמצים ואמצעים רבים בהגנתם ובהובלת שיירות ציוד ואספקה אליהם. הנהגת היישוב החליטה שלא לפנות אף יישוב, על מנת שכל שטח שיוחזק יישאר בתחומי המדינה היהודית כשתקום, ואכן, עד אמצע מאי, עת נפל גוש עציון בידי הלגיון הערבי, עמד היישוב בהחלטה זו, ושום יישוב יהודי לא נפל, פרט למספר בתים שפונו בשכונת שמעון הצדיק בירושלים ומספר קטן של מקרים נקודתיים נוספים.\nלחימה על צירי התנועה: כמעט כל הדרכים שמחוץ ליישובים היהודיים, ואף חלק מצירי התנועה בתוך אותם יישובים, עברו בקרבת, ולעיתים בתוך, יישובים ערביים, עד כדי טווח של נשק קל. היישוב היהודי, העירוני יותר והמתקדם יותר, היה תלוי יותר מן הערבי בתקינות התחבורה, ולכן השקיעו הכוחות הערבים מאמצים רבים בלחימה מסוג זה, שאף התאימה מאוד לאופי הכוחות שברשותם, עת רבים מהם לא היו מגויסים גיוס מלא. באזורים בהם שלטו הערבים באופן מוחלט על קטעים נרחבים מן הדרך, כמו הכבישים מירושלים לשפלה ולגוש עציון, הדרכים לנגב ועוד, הלחימה על הדרכים הייתה קשה ורבת קורבנות. כך למשל, הדרך לירושלים נפרצה ונחסמה לסירוגין ונשלחו שיירות אל העיר. מספר שיירות, כשיירת הדסה, שיירת הל\"ה, שיירת חולדה, שיירת נבי דניאל, ושיירת יחיעם, הושמדו כולן או חלקן (השלוש האחרונות הותקפו בשבוע אחד בסוף מרץ).\nבשלב זה של המלחמה ספג הצד היהודי כישלון מדיני, כאשר נציג ארצות הברית באו\"ם, וורן אוסטין, העלה הצעה ב-17 במרץ 1948 במועצת הביטחון, להקפיא את תוכנית החלוקה ולכונן בארץ ישראל משטר נאמנות של האו\"ם.\n\n ערך מורחב – תוכנית ד'\nב-10 במרץ 1948 הוציא מטכ\"ל \"ההגנה\" פקודת-אב למבצעים צבאיים, שנקראה בשם תוכנית ד', אשר הייתה התוכנית האסטרטגית הראשונה של פיקוד \"ההגנה\" במלחמת העצמאות. התוכנית נועדה להשתלטות על כל השטח שהוקצה בהחלטת האו\"ם למדינה היהודית ועל גושי ההתיישבות שמחוץ לשטח זה, וכן על שטחים השולטים על נתיבי הפלישה הצפויה של מדינות ערב. לראשונה הוחלט על השתלטות קבועה על השטחים שיכבשו.\nהמבצע הגדול הראשון, שנערך במסגרת המעבר של הכוח הצבאי של היישוב היהודי ממגננה למתקפה, היה מבצע נחשון אשר נערך בתחילת אפריל. מטרת המבצע הייתה פריצת הדרך לירושלים על ידי השתלטות על הדרכים המובילות אליה. הוא נערך בכוח של מספר גדודים שפעלו תחת מסגרת חטיבתית לא-אורגנית. במהלך המבצע הועברו מספר שיירות מזון ואספקה לירושלים, אם כי הדרך לעיר נחסמה שוב, תוך זמן קצר. מבצע נחשון היה נקודת המפנה לטובת היישוב היהודי במלחמתו נגד ערביי ארץ ישראל והכוחות שסייעו להם. בעקבותיו באו מבצע הראל, להעברת שיירה של מאות משאיות לירושלים ערב פסח תש\"ח ומבצע מכבי להעברת שיירות נוספות ולהשתלטות על חלקים גדלים והולכים של הדרך לירושלים. כן הרחיבה \"ההגנה\" מאוד את השטח שבשליטת היהודים בירושלים במבצע יבוסי ואחר כך במבצע קלשון. בה בעת נהדפו התקפות צבא ההצלה על קיבוץ משמר העמק, ושל גדוד דרוזי על קיבוץ רמת יוחנן, בעקבות התקפה זו הסכימו הדרוזים להצטרף כלוחמים לצד כוחות \"ההגנה\".\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nעד להכרזת המדינה נכבשה סביבת העיר יפו (מבצע חמץ), והחלקים הערביים של טבריה, חיפה וצפת, וכן עשרות כפרים ערביים בסביבת אותן ערים. כמו כן גברה מאוד מנוסה המונית של ערביי ארץ ישראל, וזו נחשבת כראשיתה של בעיית הפליטים הפלסטינים. בתחילת מאי נכבשו רוב הכפרים הערביים באזורי רחובות וגדרה (מבצע ברק), ובאמצע מאי נכבשו גם כפר סאבא (כפר סבא הערבית, מבצע מדינה), ביסאן (מבצע גדעון) ועכו (מבצע בן עמי). הצלחתה של תוכנית ד' העמידה את היישוב במצב אסטרטגי משופר לקראת הכרזת המדינה ופלישת צבאות ערב, הן הודות לשטח שנכבש, הן כיוון שהתרחקות החזית מחיפה ומתל אביב אפשרה הפניית תשומת לב וכוחות לגזרות אחרות.\n\nב-12 במאי 1948 התכנסה מנהלת העם לדון בהצעתו של מזכיר המדינה האמריקאי, הגנרל ג'ורג' מרשל, (שנדחתה כבר על ידי הוועד הערבי העליון) לדחות את ההכרזה על הקמת המדינה ולהכריז על הפוגה של שלושה חודשים במלחמה. ההכרעה על הכרזת המדינה במועד שנקבע מראש, עם תום המנדט הבריטי ב־15 במאי, נתקבלה בהצבעה. ביום שישי, ה' באייר תש\"ח, 14 במאי 1948, הכריז דוד בן-גוריון על הקמת מדינת ישראל. מיום המחרת פלשו צבאות של מדינות ערב: סוריה, ירדן, עיראק, ומצרים (אשר נעזרה בכוחות סעודיים וסודניים), ותקפו את המדינה שזה עתה קמה. לבנון לא פלשה בפועל, אך הכריזה על עצמה כצד לוחם, וסייעה לצבאות ערב ול\"צבא ההצלה\".\nבשבועיים הראשונים של הפלישה הערבית התמקדו כוחות הצבא הישראלי בעיקר במגננה, אך החל מהשבוע האחרון של מאי 1948, הם עברו לבצע שורת התקפות נגד חטיבתיות במספר חזיתות. התקפות אלו אמנם נכשלו, וכוחות צה\"ל ספגו במהלכן אבדות כבדות, אך הייתה להן השפעה פסיכולוגית מרתיעה על הפיקוד של חילות המשלוח הערביים. בלימת המתקפה הערבית על המדינה היהודית הצעירה במהלך החודש שחלף מיום הפלישה ועד לתחילת ההפוגה הראשונה הייתה הישג חשוב, שאפשר לצבא הישראלי להתארגן מחדש ולקבל תגבורות בכוח אדם ובציוד צבאי (שנרכש ממדינות זרות והחל להגיע בכמויות גדולות לישראל), כולל ציוד כבד (מטוסים, כלי ארטילריה וטנקים), שאיזנו את יחסי הכוחות הצבאיים.\nבשלב זה של המלחמה הוקמו שלוש חטיבות חדשות. במאי 1948 הוקמו חטיבה 7, הממוכנת בחלקה, וחטיבה 8, המשוריינת בחלקה. בתחילת יוני, מעט לאחר הקמת צה\"ל (ראו להלן), הוקמה חטיבת עודד (חטיבה 9).\n\nחלק חשוב בבלימה נטלו היישובים ששכנו בקו החזית, בהם דגניה א', דגניה ב', משמר הירדן, גשר, נגבה, כפר דרום ויד מרדכי. עם זאת, בעוד שעד אמצע מאי לא נפל או פונה אף יישוב יהודי, הרי בשלב הפלישה נפלו מספר יישובים בידי הערבים. חלק מהיישובים, כמו הר טוב, בית הערבה, קליה, נווה יעקב ועטרות ננטשו, וזמן מה אחריהם, גם יד מרדכי. יישובים נוספים, כמו גוש עציון (ממש ערב הפלישה), משמר הירדן, ניצנים או הרובע היהודי בירושלים, נכבשו בידי צבאות ערב. יישובים אחדים נכבשו על ידי הערבים אך חזרו לידי ישראל לאחר זמן קצר, כמו גזר, רמת רחל, גאולים וכן שער הגולן ומסדה.\n\nרוב מדינות ערב היו נחשלות מבחינה חברתית וטכנולוגית, עובדה שהשפיעה על הרמה והאיכות של צבאותיהם הסדירים. רובן זכו בעצמאות זמן קצר לפני פרוץ מלחמת העצמאות, וצבאותיהם (למעט הלגיון העבר ירדני) סבלו מרמה נמוכה של אימון, פיקוד ומקצועיות צבאית. אולם גם כוח המגן העברי היה רחוק מלהיות מוכן לנהל מלחמה, וסבל ממחסור חמור בכלי נשק קלים ובתחמושת (ציוד צבאי כבד כמעט לא היה בנמצא). עם פרוץ המלחמה, רק כוחות הפלמ\"ח, שכללו בשלב זה כ-3,000 איש, היו בעלי אימון צבאי מספק, לפחות ללחימה במסגרות קטנות. הכוחות הצבאיים של היישוב, נדרשו להילחם בערביי ארץ ישראל ובצבא ההצלה שבא לעזרתם בשלב הראשון של מלחמת העצמאות ובשלב השני, שבמהלכו הוקם הצבא הישראלי הסדיר (צה\"ל), להדוף מתקפה בו-זמנית של חמישה צבאות סדירים, מצוידים בשריון ובארטילריה, נעזרים בחילות האוויר של מצרים, עיראק וסוריה ובחיל הים של מצרים. היה זה אתגר קשה למדינה היהודית הצעירה ולצבאה.\nישנן דעות סותרות בין ההיסטוריונים באשר ליחסי הכוחות הצבאיים בין הצדדים היריבים ומצבת הכוחות הצבאיים שלהם, בעיקר בין אפריל ליוני 1948. הוויכוח חורג מדיון אקדמי גרידא, מאחר שהוא קשור לאתוס של מלחמת \"מעטים מול רבים\", אחד האתוסים הישראליים המרכזיים הקשורים למלחמת העצמאות. באופן כללי ניתן לומר, שבמהלך המלחמה מספר החיילים שגויסו לצבא הישראלי, עלה באופן משמעותי על מספר הלוחמים הכולל בצד הערבי, כולל החיילים ששירתו בחיילות המשלוח הערביים שלחמו בארץ ישראל, והלוחמים הבלתי סדירים מקרב הערבים תושבי הארץ, \"צבא ההצלה\" של קאוקג'י, ו\"האחים המוסלמים\", שסייעו להם. אולם יש לקחת בחשבון, שרק חלק קטן יחסית מכלל המגויסים לצבא הישראלי, לחמו בפועל במסגרת 12 החטיבות של צה\"ל (חיילים קרביים ותומכי לחימה), והשאר שירתו בדרגי העורף (מנהלה ולוגיסטיקה), בעוד שבצד הערבי אחוז גבוה מהחיילים הסדירים (וכמעט כל הלוחמים הבלתי סדירים) השתייכו לדרגים הלוחמים, משום שדרגי המנהלה של חיילות המשלוח הערביים, נותרו ברובם מחוץ לתחומי ארץ ישראל.\n\nערב הפלישה, חיילות המשלוח הערביים נהנו מיתרון גדול על הכוחות הצבאיים הישראליים בכמות ובאיכות הנשק הכבד והנשק המסייע, שעמד לרשותם. ב-15 במאי לערבים היו כ-40 טנקים, עשרות שריוניות (חלקן מצוידות בתותחים) כ-300 תותחים ו-47 מטוסי קרב. בחודש שקדם לכניסת ההפוגה הראשונה במלחמה בארץ ישראל, התקיים פער עצום בכל אלה לטובת הצד הערבי. מאביב 1948 ועד לסיום מלחמת העצמאות נערכו עשרות הפלגות רכש בהן הובאו לישראל כמויות גדולות של נשק תוך עקיפת האמברגו הבינלאומי. כך, בהמשך המלחמה הושג איזון בין הצדדים היריבים בכמות הנשק הכבד והמסייע בעקבות סדרת עסקאות רכש גדולות, שהידועה בהם הייתה עם צ'כוסלובקיה, שכללו רכישת מטוסי קרב, הברחת מפציצים מארצות הברית וקניית כלי שריון ותותחים ממקורות שונים. לאיזון תרמה גם השמדת ציוד צבאי ערבי, ולקיחת חלק ממנו כשלל.\nיתרון משמעותי של הכוחות הישראליים היה, שהם לחמו לאורך \"קווים פנימיים\" מהעמדה המרכזית בה החזיקו בשטח ארץ ישראל, מה שהקל עליהם להניע במהירות כוחות מגזרה לגזרה בהתאם לצרכים הצבאיים. כך למשל (כל הדוגמאות הן מחודש הפלישה), חטיבת יפתח לחמה כנגד \"צבא ההצלה\" ונגד הסורים בצפון ולאחר כמה ימים הועברה לחזית הלגיון העבר ירדני במרכז הארץ. באותה תקופה חטיבת כרמלי השלימה את כיבוש עכו, לחמה כנגד העיראקים באזור ג'נין ונגד הסורים בגזרת משמר הירדן. גדוד מחטיבת אלכסנדרוני הופנה מן השרון לגזרת לטרון וחזרה ועוד. גם לאחר תום ההפוגה הראשונה צה\"ל ניצל לא פעם יתרון זה כדי לרכז עדיפות כוחות מקומית מכריעה בגזרות החזית, בהן בחר להנחית את המתקפות הגדולות שלו (למשל מבצע דני, מבצע יואב, מבצע חירם ומבצע חורב, שבכל אחד מהם הופעלו כארבע חטיבות ישראליות). חיילות המשלוח הערביים, לעומת זאת, לחמו לאורך \"קווים חיצוניים\", ולמעט הלגיון העבר ירדני והצבא העיראקי, כמעט לא התקיים ביניהם תיאום ושיתוף פעולה צבאי.\n\nלצבא לבנון לא היה חלק גדול במלחמת העצמאות. הצבא הלבנוני סייע בכיבוש מלכיה. בנוסף, הצבא הלבנוני ניסה להתקדם על ציר החוף באזור ראש הנקרה. פרט לכך, הלבנונים הסתפקו בסיוע ארטילרי ולוגיסטי ל\"צבא ההצלה\" ושטחם שימש לעיתים כבסיס היערכות לסורים. כוחות \"צבא ההצלה\", שלחמו בגליל ובמרכז עוד לפני הכרזת המדינה, עזבו ברובם עם הפלישה את גבולות הארץ, לצורך התארגנות. בקרבות מלכיה הם חזרו, ונטלו חלק פעיל מאוד (ומוצלח בעיניים ערביות). לאחר מכן הם תפסו משלטים בגליל העליון ובגליל התחתון, וערכו התקפות עזות באזור סג'רה, בו הם נבלמו.\n\n ערך מורחב – החזית הסורית במלחמת העצמאות\nבימים הראשונים שלאחר הפלישה צבא סוריה התקדם לעבר עמק הירדן, כבש את משטרת צמח, שער הגולן ומסדה, והחל בתקיפה של הקיבוצים דגניה א' ודגניה ב' בכוחות שריון ובסיוע אווירי וארטילרי. בבלימת הפולש הסורי נטל חלק לראשונה כוח ארטילריה של צה\"ל שני תותחי שדה (\"נפוליונצ'יקים\"), שירו פגזים מרכס פוריה לעמק. הסורים נהדפו מקיבוצי דגניה ופינו את רוב השטח שכבשו, וזה היה הניצחון הראשון על צבא ערבי סדיר, דבר אשר עודד מאוד את המגינים בשאר החזיתות. מתחילת יוני הסורים תקפו את עין גב ואת משמר הירדן. ההתקפות על עין גב נהדפו אך ב-10 ביוני משמר הירדן נפלה בידי הסורים ואנשיה נשבו.\n\nהעיראקים פלשו לארץ מדרום לציר הפלישה הסורי ומצפון לזה של הלגיון. תחילה תקפו בגזרת גשר. ניסיונותיהם לכבוש את הקיבוץ, ואת משטרת גשר הסמוכה, עלו בתוהו. בהמשך הם נהדפו גם משטחים שולטים בסביבתו. כיוון שכך, פנו העיראקים לגזרת השומרון, מאזור ראש העין בדרום ועד לגלבוע בצפון. היערכותם החדשה לא נתקלה בהתנגדות כיוון שהמדובר היה באזור ערבי טהור. ב-28 במאי העיראקים כבשו את גאולים שבשרון, אך נהדפו לבסוף מן היישוב. בסוף מאי הותקף טור עיראקי, שניסה להתקדם מטולכרם מערבה, על ידי מטוסי אוויה של חיל האוויר, ונבלם. בתחילת יוני תקפה חטיבת כרמלי את העיראקים בג'נין (מבצע יצחק), ואף הצליחה לכבוש את רובה של העיירה. אלא שהעיראקים הצליחו לבסוף להדוף את ההתקפה, וכרמלי נסוגה תוך ספיגת אבדות כבדות. כמו כן, כוח עיראקי כבש את ראש העין מידי כוח אצ\"ל שכבש קודם לכן את המקום. כללית, לא חלו בתקופה האמורה (כמו גם כל משך המלחמה) שינויים רבים בקו החזית, בגזרות אשר העיראקים תפסו.\n\nהלגיון הערבי הירדני היה כוח צבאי מהטובים במזרח התיכון. ציודו היה בריטי, כמו כן גם מפקדו, ג'ון באגוט גלאב, וכמעט כל הקצינים שמדרג סמג\"ד ומעלה. עוד בטרם הוכרזה המדינה פתח הלגיון בהרעשה כבדה, מלווה התקפה רגלית, משטח עבר הירדן על קיבוץ גשר ומצודת המשטרה בנהריים, שעל פי החלטת החלוקה נועדו להיכלל בשטח המדינה היהודית, הפגזה שנמשכה שלושה ימים בין 27 ל-30 באפריל 1948. חלק מיחידות הלגיון ששימשו בשירות הבריטים במשימות משמר בארץ ישראל, פונו מן הארץ לקראת מועד תום המנדט. יחידות אחרות פונו אל החלק אשר נועד למדינה הערבית. כוחות של הלגיון, אשר נותרו בחלק הערבי של הארץ, נטלו חלק בהתקפה על גוש עציון, וזה נפל בידי הערבים יום לפני הכרזת המדינה. לקראת כניסת הלגיון למערכה פונו הר טוב והיישובים עטרות ונווה יעקב שמצפון לירושלים. בנוסף לכך פונה בגזרת ים המלח היישוב בית הערבה וכן קליה הסמוכה. לאחר הפלישה כוחות הלגיון הערבי תפסו את לטרון וחסמו את הדרך לירושלים. שלושה ניסיונות ישראליים עקובים מדם לכבוש את לטרון נכשלו, אך נכבש שטח בו נסללה דרך עוקפת לירושלים, היא דרך בורמה. כוח אחר של הלגיון נטל חלק בקרבות בעיר ירושלים, החל מן השבוע השלישי של מאי. ב-28 במאי כבש כוח זה את הרובע היהודי. הלגיון הערבי ניסה לפרוץ לירושלים המערבית, כבש את שכונת שייח' ג'ראח, אך נבלם. קרבות עזים נערכו בקיבוץ רמת רחל, עם כוחות ירדניים ומתנדבים מצריים שהגיעו מכיוון חברון, במהלכם עבר הקיבוץ מיד ליד, עד שבסוף מאי הוכרע הקרב והקיבוץ נשאר בידי ישראל. החל מראשית יוני הלגיון הרחיב את שטח התפרסותו בשפלה. כוחותיו נכנסו ללוד ולרמלה, גרמו אבדות כבדות לכוחות האצ\"ל אשר פעלו באותה גזרה מאז תחילת קרבות האצ\"ל ברמלה, וב-10 ביוני כבשו זמנית את קיבוץ גזר. למחרת הם תקפו את מבואותיו המזרחיים של גוש דן, מצריפין בדרום ועד כפר עאנה (אור יהודה) בצפון. התקפות אחרונות אלה נהדפו בעמל רב, ותוך אבדות כבדות לצה\"ל. כוחות קטנים של הלגיון נטלו חלק בקרבות סדום, אך לא עשו מאמץ לכבשה, והיא החזיקה מעמד עד סוף המלחמה.\n\nב-15 במאי 1948, לאחר חצות, חצה חיל המשלוח המצרי את הגבול בדרום בכוח של כ-10,000 חיילים ונכנס בו ביום לעזה. החל מהשעה 6 בבוקר עברו שישה גלי מטוסים מעל תל אביב, והפציצו את נמל תל אביב ואת נמל התעופה דב הוז. גם בימים הבאים המשיכו המטוסים המצרים בהפצצות, כמעט ללא התנגדות.\n\nבדרום נע הצבא המצרי בשני טורים, הטור המערבי, העיקרי, נע מעזה צפונה לאורך כביש החוף. הטור המזרחי נע דרך באר שבע לחברון ולירושלים, כאשר חלק ניכר מטור זה מורכב ממתנדבי \"האחים המוסלמים\". אלה נטלו חלק בקרבות רמת רחל (ר' למעלה). תחילה לא התעכבו המצרים כדי לכבוש את היישובים בנגב שהיו בדרכם, ולאחר שניסו לתקוף אותם ונהדפו, המשיכו במסעם צפונה, אך קיבוץ יד מרדכי, שהיה על ציר ההתקדמות המצרי העיקרי, נפל לידי המצרים לאחר חמישה ימי לחימה. ב-24 במאי נעצר הטור המערבי במג'דל (אשקלון). ב-28 במאי התקדם הטור המערבי צפונה לאיסדוד (סמוך לאשדוד של היום) ונעצר כשלושה ק\"מ אחרי איסדוד ליד ג'סר איסדוד שפוצץ על ידי חטיבת גבעתי (מאז נקרא הגשר \"עד הלום\".) השתלטות המצרים על כביש מג'דל-אל-פאלוג'ה ניתקה את יישובי הנגב שמדרום לו, והיוותה גורם אסטרטגי מכריע בהמשך המלחמה.\nמטוסי חיל האוויר הישראלי התקיפו ב-29 במאי את הטור המערבי (ר' להלן), וצה\"ל ערך התקפה קרקעית על ראש הטור ב-2–3 ביוני, במסגרת מבצע פלשת. ההתקפה הקרקעית נכשלה, תוך אבדות כבדות לתוקפים, אך המצרים לא התקדמו הלאה צפונה, אלא פנו לתקיפת היישובים והמשלטים הסמוכים לציר התקדמותם בנגב. קיבוץ ניצנים נפל בידי המצרים, אך נגבה ושאר היישובים החזיקו מעמד. בליל 10–11 ביוני כבשה חטיבת הנגב את ביר עסלוג' ובכך שיבשה, אך לא חסמה, את ציר האספקה המצרי לבאר שבע.\n\nבימים הראשונים שלאחר הפלישה הייתה לחילות האוויר הערביים עליונות, והם אכן ניצלוה לתקיפות בקווי החזית ובעומק הארץ, כמעט ללא התנגדות. חיל האוויר המצרי הפציץ את תל אביב מיום הכרזת המדינה, ועד להפוגה הראשונה, וכן בגל הפצצות שני בזמן קרבות עשרת הימים ביולי 1948. הפצצות אלה, שפגעו גם במספר ערים סמוכות, גרמו למותם של מעל 150 איש, רובם הגדול היו אזרחים.\nלנוכח עליונות זו נאלצו מטוסי חיל האוויר הישראלי לפעול בעיקר בלילות. רק לאחר כשבועיים חל שינוי במצב. מטוסי Avia S-199 של חיל האוויר הישראלי, שהגיעו לארץ מפורקים לחלקים והורכבו במהירות, הוזנקו ב-29 במאי לעבר הטור המצרי שעשה דרכו צפונה במקביל לחוף הים התיכון. הנזק שגרמו לא היה רב, כאמור, אך המצרים לא המשיכו צפונה. למחרת תקפו מטוסי חיל האוויר טור עיראקי שעשה דרכו מערבה באזור \"המותניים הצרים\" של ישראל בשרון. גם כאן נעצרה התקדמות הערבים. מספר ימים אחר כך רשמו מטוסי חיל האוויר הפלות ראשונות, וכן הפציצו לראשונה עיר בירה ערבית - עמאן. עם זאת, גם בימים הראשונים של יוני עדיין נהנו הערבים מעליונות אווירית. תחום בו רשם חיל האוויר הצלחה רבה היה תחום התובלה והאספקה, ובעיקר מבצע בלק להטסת ציוד לחימה מצ'כוסלובקיה.\nחיל הים, אשר עיקר כלי השייט שלו היו ספינות מעפילים מוסבות, לא השפיע רבות על הלחימה בשלב זה. ב-4 ביוני קרבו שתי ספינות מצריות אל חופי תל אביב. חיל האוויר וחיל הים חשו למקום ותקפו את הספינות, ואם כי סבלו אבדות ולא השיגו פגיעות משמעותיות במצרים, סבו ספינות המצריות על עקבותיהן, ובלא שנתבררה כוונתן.\n\nתוך כדי הקרבות פורסמה על ידי הממשלה הזמנית, בראשות דוד בן-גוריון, \"פקודת צבא ההגנה לישראל\" ב-26 במאי 1948. בפקודת היום שהוציא ראש הממשלה ושר הביטחון דוד בן-גוריון ב-31 במאי נאמר בין היתר:\n\nצה\"ל הושתת רובו ככולו על ארגון \"ההגנה\": רמטכ\"ל \"ההגנה\" וחברי מטכ\"ל \"ההגנה\" הוסיפו לשמש בתפקידיהם, חטיבות \"ההגנה\" הפכו לחטיבות צה\"ל, והשירותים השונים של \"ההגנה\" הפכו לחילות צה\"ל. עוד קודם לכן (ר' למעלה) הוכרז גיוס חובה ובו גויסו גם מי שלא היו חברי ארגוני המחתרת השונים.\nמשהוקם צבא הגנה לישראל לא היה יותר מקום לקיום כל גוף צבאי זולתו, וב-1 ביוני 1948 חתם ראש אצ\"ל מנחם בגין בשם הארגון על הסכם עם ממשלת ישראל לפיו כל חברי האצ\"ל יתגייסו לצה\"ל, הנשק והציוד של האצ\"ל יימסרו לצה\"ל והאצ\"ל יחדל לפעול כגוף נפרד \"בתחומי מדינת ישראל ובתחום ממשלת ישראל\". ארגון הלח\"י נתבטל בתחומי מדינת ישראל עוד קודם לכן ואנשיו התגייסו לצה\"ל. עם זאת, בירושלים המשיכו האצ\"ל והלח\"י להתקיים כיחידות עצמאיות ולא כחלק מצה\"ל.\n\nהאנשים הבאים היו המפקדים הבולטים של \"ההגנה\" ואחר כך צה\"ל בזמן המלחמה:\nבתפקיד הרמטכ\"ל שימש יעקב דורי. עקב מחלה התקשה דורי לפקד על הצבא ומי ששימש רמטכ\"ל בפועל היה ראש אגף המבצעים יגאל ידין.\nאלוף צבי איילון, סגן הרמטכ\"ל. פיקד על חזית המרכז אשר תחום עיסוקה העיקרי היה הקרבות בירושלים. תחתיו שרתו יצחק רבין, מפקד חטיבת הראל, ודוד שאלתיאל ואחריו משה דיין מפקדי חטיבת עציוני.\nאלוף יגאל אלון, מפקד הפלמ\"ח, פיקד על רוב המבצעים הגדולים של צה\"ל בכל החזיתות, כמו מבצע יפתח בצפון, מבצע יורם ומבצע דני, לכיבוש לוד ורמלה, במרכז. מונה בהמשך למפקד חזית הדרום, אשר הייתה חזית הלחימה העיקרית עד לסוף המלחמה.\nאלוף דוד מרכוס (מיקי סטון) סייע להטמיע את תורת הלחימה ברמות של גדודים וחטיבות בקרב המפקדים הבכירים בצה\"ל. כמו כן היה מפקד חזית ירושלים עד שנהרג.\nאלוף משה כרמל היה בתחילה מפקד חטיבת כרמלי ובהמשך מפקד חזית הצפון. פיקד על המבצעים לכיבוש החלק הערבי של חיפה ולשחרור הגליל. בין אלה: מבצע בן עמי, מבצע יצחק, מבצע דקל, מבצע ברוש ולבסוף מבצע חירם. תחתיו שרתו משה מן, מישאל שחם ונחום גולן, מפקדי חטיבת גולני, וכן מפקדה השני של חטיבת כרמלי מרדכי מקלף. בהמשך נוספו תחת פיקודו חטיבה 7 בפיקודו של בן דונקלמן וחטיבת עודד בפיקודו של אורי יפה ואחריו יצחק פונדק.\nאלוף דן אבן היה בתחילה מפקד חטיבת אלכסנדרוני (חטיבה 3) שהופקדה על הגנת מרכז הארץ - מהירקון בדרום ועד זכרון יעקב בצפון. באוגוסט 1948 הוא התמנה למפקד החזית המזרחית, אך נאלץ לעזוב בסוף אותה שנה עקב מצב בריאותו.\nאלוף יצחק שדה, ממייסדי הפלמ\"ח ומפקדו הראשון. במלחמת העצמאות פיקד בהצלחה על קרבות משמר העמק, ובהצלחה פחותה, על מבצע יבוסי. יזם את הקמת חטיבת השריון הראשונה של צה\"ל – חטיבה 8 ופיקד עליה בכיבוש לוד ורמלה. כן נטלה החטיבה בפיקודו חלק במבצע יואב. בנובמבר 1948, לאחר שבעה ניסיונות כושלים לכיבוש משטרת עיראק סווידאן פיקד שדה על הניסיון השמיני והמוצלח. החטיבה נטלה חלק במבצע אסף ובמבצע חורב.\nסגן-אלוף נחום שריג פיקד על חטיבת הנגב.\nמפקד חיל האוויר היה האלוף אהרן רמז. קדם לו, לזמן קצר, ישראל עמיר, ובימי שירות האוויר, פיקד על השירות יהושע אשל. מפקד חיל הים היה האלוף פול שולמן שפעל יחד עם גרשון זק.\n\nב-10 ביוני 1948 הסכימו הצדדים להצעת המתווך מטעם האו\"ם, הרוזן פולקה ברנדוט, להפסיק את האש. למחרת היום נכנסה לתוקפה הפוגה בת ארבעה שבועות. הקרבות עם הצבאות הסדירים של מדינות ערב פסקו, אולם \"צבא ההצלה\", לא ראה עצמו כפוף להחלטות האו\"ם, ותפס משלטים בגליל התחתון. צה\"ל אכן ניצל את ההפוגה להתעצמות ולהתארגנות, כמו גם להפקת לקחים לנוכח התנסותו לראשונה בלחימה כנגד צבאות סדירים. כפי שהתברר בהמשך, ההפוגה היטיבה עם צה\"ל יותר מאשר עם הערבים.\nב-26 ביוני תקפו המצרים שיירה ישראלית שיצאה לנגב באישור המתווך הרוזן ברנדוט. בכל זאת ממשלת ישראל החליטה שלא לפתוח במערכה חדשה. ב-30 ביוני 1948 הכוחות הבריטים השלימו את פינוי אזור חיפה.\nההפוגה נוצלה, בין היתר, לעריכת טקס השבעה כללי לכל חיילי צה\"ל ב-29 ביוני 1948.\n\n ערך מורחב – אלטלנה\n\nבעיצומה של ההפוגה, ב-22 ביוני, התרחשה פרשת אלטלנה. באונייה אלטלנה, שרכש האצ\"ל בצרפת, הייתה כמות גדולה של נשק וכן כ-900 עולים. לקראת הגעתה לחופי ישראל החל משא ומתן קדחתני בין הממשלה לבין הנהגת האצ\"ל בתיווכו של ישראל גלילי. מנהיג האצ\"ל, מנחם בגין, ביקש להעביר 20% מהנשק ללוחמי אצ\"ל שבירושלים. לעומת זאת, ראש ממשלת ישראל דוד בן-גוריון דרש שכל הנשק יועבר לידי צה\"ל. האצ\"ל החליט לפרוק את הנשק בחוף כפר ויתקין, וזאת כדי לבצע את הפריקה הרחק מעיניהם של פקחי האו\"ם. צה\"ל הציג אולטימטום של 10 דקות, ובו דרש לקבל לידיו את כל הנשק, אך מפקדי האצ\"ל סירבו וניסו לפרוץ את המצור בכוח. החלו חילופי אש בין הצדדים שבהם נהרגו שישה אנשי אצ\"ל ושני חיילי צה\"ל. האצ\"ל הפסיק את פריקת הנשק, והאונייה, ועליה בגין, עשתה דרכה לחוף תל אביב, שם פרץ עימות נוסף בין צה\"ל לאנשי אצ\"ל שעזבו את יחידות צה\"ל. בתגובה הורה בן-גוריון להפגיז את הספינה והיא עלתה באש. הטיעון הרשמי של בן-גוריון לצעד זה היה הצורך בהקמת צבא ממלכתי, ומניעת היווצרותו של צבא משנה עצמאי במסגרת צה\"ל, מדיניות שבה נקט באופן עקבי, לדוגמה עם פירוק הפלמ\"ח. בקרב על חוף תל אביב ובכניסות לעיר, שם הציב צה\"ל מחסומים, נהרגו עשרה חברי אצ\"ל וחייל צה\"ל. בעקבות הפרשה פורקו לחלוטין יחידות האצ\"ל (פרט לירושלים) ופוזרו בצה\"ל. כמו כן נעצרו כ-200 מאנשי אצ\"ל (שוחררו ברובם לאחר מספר שבועות), וחלק מבכירי הארגון נעצרו עד סוף אוגוסט. מנחם בגין, שהכריז בתחילה על ביטול ההסכם וביטל את פקודתו לאנשיו להתגייס לצה\"ל, חזר בו כעבור מספר ימים וביטל את הוראתו.\n\n ערך מורחב – קרבות עשרת הימים\n\nבתחילת חודש יולי, בהתקרב מועד סיום ההפוגה, עשה האו\"ם מאמצים רבים למנוע את חידוש הקרבות, אך מאמציו היו לשווא. במשך עשרה ימים, 9 עד 19 ביולי, התנהלה לחימה עזה בכל החזיתות, כשהיוזמה בעיקרה בידי צה\"ל. קרבות אלה קיבלו את הכינוי \"קרבות עשרת הימים\".\n\n ערכים מורחבים – מבצע דקל, מבצע ברוש, קרב תל עזזיאת (1948)\nבצפון הארץ פתח צה\"ל במבצע דקל לשחרור הגליל התחתון מידי \"צבא ההצלה\". כוחות אלה פתחו בהתקפה נוספת על סג'רה, אך נהדפו לאחר קרבות קשים מאוד, בהם נשא בעיקר גדוד 12 של חטיבת גולני. צה\"ל כבש את רוב שטח הגליל המערבי והגליל התחתון, כולל שפרעם, ספוריה (ציפורי) והעיר נצרת. לעומת זאת, מבצע ברוש, בו ניסה צה\"ל לכבוש את ראש הגשר הסורי במשמר הירדן, לא עלה יפה. צפונה משם, צה\"ל השתלט על תל עזזיאת שבסמוך לכפר סאלד, אך בשורה של התקפות, עלה בידי הסורים, בסיכומו של קרב תל עזזיאת (1948), לכבוש חזרה את התל.\nבסיבוב קרבות זה זכו העיראקים להצלחה מסוימת כשהדפו מעט את כוחות צה\"ל באזור הגלבוע.\n\nב-9 ביולי פתח צה\"ל במבצע דני בהתקפה רבתי בסיוע טנקים ומשוריינים, שמטרתה הייתה להרחיק את הכוחות הערביים מתל אביב ולהקל את הלחץ מעל ירושלים. במסגרת המבצע כבש צה\"ל את נמל התעופה לוד, שחרר את בן שמן מהמצור וכבש את לוד ואת רמלה. צפון מערבה משם כבש צה\"ל את מג'דל יאבא ואת ראש העין מידי העיראקים והתקרב ללטרון מכיוון מערב. ניסיון נוסף לכבוש את לטרון - נכשל. בגזרת ירושלים פתח צה\"ל בהתקפות על עמדות הלגיון הערבי ועל המתנדבים המצריים דרומית מירושלים וכבש את עין כרם. כן הרחיב צה\"ל במידה משמעותית את פרוזדור ירושלים, בדרך כלל לנוכח התנגדות קלה. בהתקרב מועד ההפוגה השנייה נערכו התקפות במאמץ לכבוש את העיר העתיקה (מבצע קדם). צה\"ל תקף מכיוון הר ציון, אצ\"ל ולח\"י תקפו מכיוון השער החדש. ההתקפות נהדפו על ידי הכוחות הערביים.\n\nבבוקר 8 ביולי, טרם סיומה הרשמי של ההפוגה הראשונה, החל הצבא המצרי בהתקפה על כפר דרום. לאחר הפגזה ארטילרית נכנס כוח רגלים מצרי למקום וגילה כי היישוב ננטש באותו הלילה. הצבא המצרי פתח בהתקפה, האחרונה בשרשרת הקרבות על בית דראס, ונהדף. מרים במיוחד היו הקרבות על משלט עיבדיס שמצפון לנגבה, ואף בהם נהדפו המצרים. כן התקיף הצבא המצרי את ג'וליס, אך נהדף גם משם. נוסף לזאת המצרים ערכו את ההתקפה החזקה ביותר באותה מלחמה על נגבה. כוחות צה\"ל ערכו פשיטה על הכוח המצרי שתקף את קיבוץ נגבה, וסייעו בכך להדיפתו, אולם התקפה על משטרת עיראק סואידן נכשלה. המצרים ניסו לכבוש נקודות יישוב יהודיות, תקפו את בארות יצחק ואת גלאון ונהדפו. צה\"ל יצא להתקפות יזומות משלו, כמו מבצע אנ-פאר ומבצע מוות לפולש, כאשר באחרון אף השתלט על קטע מכביש מג'דל-פלוג'ה, אך הדרך לנגב נשארה חסומה.\n\nבחזית האווירית ערך חיל האוויר הישראלי, במהלך עשרת הימים, גיחות רבות, כולל גיחות הפצצה ממפציצים כבדים מסוג B-17 ('מבצר מעופף'), שזה עתה הובאו ארצה. חיל האוויר הישראלי הפציץ אף את בירות ערב קהיר ודמשק ואת אל עריש, בתגובה להפצצות חיל האוויר המצרי מטרות אזרחיות בתל אביב שגרמו ל-150 הרוגים. בשלב זה של הלחימה החלה העליונות האווירית לנטות יותר ויותר לכיוון ישראל.\n\n ערך מורחב – הזירה הימית במלחמת העצמאות\nלאחר קום המדינה הובאו עולים מאירופה וממחנות המעצר בקפריסין, ובנוסף, צורכי החימוש של צה\"ל הגיעו באוניות רכש. אף אחת מספינות הנוסעים או הרכש לא הופרעה על ידי הערבים. \nמבצע שודד - בפעולה מתואמת של חבלה ימית בנמל בארי באיטליה נחסם משלוח נשק לסוריה. לאחר שהנשק נמשה והועבר לספינה אחרת היא נתפסה בלב ים והנשק הועבר לצה\"ל.\nכלי השיט של חיל הים ששוקמו מתוך צי הצללים של אוניות המעפילים חמושות בנשק מינימלי שהוברח ממדינה זרה לא היו יריב ראוי לצי המצרי. עם זאת הצליח חיל הים הישראלי לשמור נתיבי ים פתוחים ולמנוע פגיעה בחופי המדינה. יחידות מהצי המצרי שניסו להפגיז בנהריה, בקיסריה, בתל אביב ובאשקלון הונסו. \nעל אף החולשה הבסיסית נטל חיל הים חלק במתקפה והפגיז מן הים את נמל צור ומטרות בחוף עזה.\nיחידת לוחמים של בסיס חיל הים בחיפה, השתתפה בקרבות כיבוש הכפרים הערביים בחוף הכרמל.\nפלוגת נחיתה מחיל הים השתתפה בלחימה הקרקעית, וספגה אבדות כבדות - למעשה אלה היו כמעט כל אבדותיו של חיל הים במלחמה - בעת ניסיון שנכשל לכיבוש הכפר בית עפה, במסגרת מבצע \"מוות לפולש\".\n\n ערכים מורחבים – מבצע שוטר, מבצע אבק, מבצע גי\"ס\nבמשך עשרת ימי הקרבות הוסיפה מועצת הביטחון של האו\"ם לדרוש את חידוש ההפוגה, עד שנקטה בדרך של איום בסנקציות על הצדדים אם לא יפסיקו את האש. צה\"ל לא רצה בהפסקת האש בעוד כוחותיו נמצאים בתנופת ההתקפה ובעמדת יתרון, אולם ממשלת ישראל החליטה להסכים להפוגה עוד בטרם הערבים הסכימו לה. ב-19 ביולי נפסקו הקרבות מבלי שנקבע מועד לגמר ההפוגה. ב-26 ביולי הושלמה נסיגת הבריטים מארץ ישראל, עם פינוי מחנותיהם באזור רפיח. ימים מספר לאחר תחילת ההפוגה פתח צה\"ל במבצע שוטר, שמטרתו הייתה הסרת ה\"פקק\", שיצרו מספר כפרים ערביים מצפון לזכרון יעקב, בכביש תל אביב-חיפה (כביש 4). בנוסף, בהפוגה זו התחוללו לא מעט קרבות בין צה\"ל ל\"צבא ההצלה\". לאחר שנכשל בפתיחת הדרך לנגב במבצע גי\"ס, צה\"ל פעל לחיזוק כוחו הצבאי ועמידותו של הנגב המנותק: במבצע אבק הוחלפה חטיבת הנגב השחוקה בחטיבת יפתח הרעננה יותר, והועברה לנגב כמות גדולה של אספקה. כן נוצלה ההפוגה השנייה להתארגנות חטיבות וחיילות צה\"ל ואגפי המטכ\"ל, ולגיוס המוני של צעירים מבין הגל הגדול של העולים שהגיעו ארצה עם פתיחת שערי הארץ. גויסו כ-30,000 איש בנוסף לכ-60,000 החיילים שהיו כבר מגויסים בתום ההפוגה הראשונה. כן הונהגו לראשונה במהלך ההפוגה דרגות צה\"ל שהוענקו לקציניו ולחייליו. התארגנות משמעותית אחרת, אשר התבצעה באוגוסט, הייתה הקמת דרג ה\"חזית\", צפון, תיכון, מרכז ודרום, בין המטכ\"ל לחטיבות.\nבימי ההפוגה השנייה הגיע לישראל הרוזן ברנדוט, המתווך מטעם האו\"ם. הוא הציג תוכנית, שכללה בין היתר את החזרת הפליטים הערבים ובינאום ירושלים (כלומר הפיכתה למתחם בשליטה בינלאומית מתמדת). תוכנית ברנדוט נפלה עקב דחייתה על ידי ישראל מחד וסירוב מדינות ערב לפתוח במשא ומתן ישיר לשלום מאידך. ב-2 באוגוסט 1948 הכריז שר הביטחון דוד בן-גוריון על שטח ירושלים וסביבותיה שתחת שליטת צה\"ל כ\"שטח מוחזק\" ומינה את ד\"ר דב יוסף למושל הצבאי של ירושלים. ב-17 בספטמבר 1948 נרצח ברנדוט על ידי חוליה של אנשי הלח\"י. בתגובה הוציאה הממשלה את פקודת מניעת טרור, וחיסלה את קיומם הנפרד של האצ\"ל והלח\"י בירושלים.\nימים אחדים לאחר רצח ברנדוט התפרסם הדו\"ח שהכין טרם מותו עבור מושב עצרת האו\"ם שעמד להתכנס בפריז. הדו\"ח הכיר, אמנם, במדינת ישראל כעובדה קיימת אך קרא למסירת הנגב לערבים, להחזרת הפליטים ולבינאום ירושלים. עצרת האו\"ם, שהתכנסה בפריז, החליטה שלא לדון בינתיים בשאלת ארץ ישראל, ככל הנראה עקב רצון האמריקאים לדחות את הדיון לחודש נובמבר לאחר הבחירות לנשיאות ארצות הברית.\n\n ערך מורחב – מבצע יואב\n\nבמהלך ההפוגה השנייה הפרו המצרים פעמים רבות את הפסקת האש, הפגיזו בתותחים והפציצו מן האוויר את יישובי הנגב. ב-15 באוקטובר 1948 שלח צה\"ל, לאחר מתן הודעה מוקדמת למשקיפי האו\"ם, שיירה לנגב. המצרים התקיפו את השיירה והיא נאלצה לחזור. בזאת הסתיימה ההפוגה השנייה. צה\"ל פתח במבצע יואב, לפתיחת הדרך לנגב, ולאחר קרבות קשים הצליח לכבוש את משלטי הצומת (בימינו צומת גבעתי) ומשלטי חוליקאת, ששלטו על הדרך ליישובי הנגב. צה\"ל המשיך בתנופה וכבש את באר שבע (מבצע משה) וכפרים באזור בית גוברין. מבצע יואב הסתיים ב-22 באוקטובר לאחר שהושגו רוב מטרותיו. בעקבות מבצע יואב נותק הקשר בין המצרים שבאזור החוף לבין החטיבה המצרית המזרחית יותר, שכותרה באזור קריית גת של ימינו. המובלעת המצרית כונתה \"כיס פלוג'ה\". כן נכבש טריז מצפון לעזה ותפיסתו אילצה את המצרים לפנות בהמשך את איסדוד ומג'דל (היום אשקלון), וכתוצאת לוואי, גם את יד מרדכי וניצנים.\n\nחיל האוויר הישראלי ביצע במסגרת מבצע יואב שורה של גיחות הפצצה (מבצע אגרוף). בשל מחסור במפציצים ייעודיים, חיל האוויר השתמש להפצצה גם במטוסי תובלה. במסגרת המבצע הופצצו עזה, מג'דל, אל עריש, ג'באליה, בית לאהיא, אל-פאלוג'ה, עיראק אל-מנשייה, בית ג'וברין וג'אביה. כן יכול היה חיל האוויר לראשונה לשלוח מטוסי קרב לפטרל מעל זירת הלחימה.\n\n ערך מורחב – טיבוע אל-אמיר פארוק\nב-21 באוקטובר 1948, נחל חיל הים הצלחה משמעותית שהשפיע על מבצע יואב. כאשר תקף בסירות נפץ והטביע מול חוף עזה את ספינת הדגל של הצי המצרי, שהביאה תגבורת לחוף עזה. ופגע קשות בשולת מוקשים שיצאה משימוש.\n\n ערכים מורחבים – מבצע אל ההר, מבצע יקב\nבתום ההפוגה השנייה התחדשו גם הקרבות בגזרת ירושלים במסגרת מבצע ההר ומבצע יקב. במהלך מבצע ההר, אשר ערכה חטיבת הראל, הורחב השטח שבשליטה ישראלית מדרום ומדרום מערב לירושלים, והורחקו הכוחות המצריים הבלתי סדירים. לעומת זאת, מבצע יקב, אשר ערכה חטיבת עציוני, ונועד לכבוש את רכס בית ג'אלא ולפריצת הדרך לגוש עציון ולהר חברון, נכשל ברובו. מסיבות מדיניות הופסקו שני מבצעים אלה עם תום מבצע יואב.\n\n ערך מורחב – מבצע חירם\nבלילה, אור ל-22 באוקטובר, תקפו וכבשו יחידות \"צבא ההצלה\" את משלט שייח' עאבד (קבר רב אשי) אשר ליד קיבוץ מנרה, ובפועל ניתקו את הדרך למנרה ולישובים הסמוכים. מבצע יעל, אשר נועד לכבוש חזרה את המשלט, נכשל, כמו גם מאמצי האו\"ם להחזיר את המצב לקדמותו. כיוון שכך, פתח צה\"ל ב-28 באוקטובר 1948 במבצע חירם שבו כבש את הגליל המרכזי ואת הגליל העליון: תרשיחא, הר מירון, ג'יש וסעסע. צה\"ל המשיך בתנופה לתוך לבנון וכבש 14 כפרים ברכס רמים. \"צבא ההצלה\" חמק ברובו מתחומי ישראל ונסוג ללבנון. בתום מבצע חירם תמו למעשה הקרבות בצפון.\n\nב-7 בנובמבר בוצע פירוק מטה הפלמ\"ח, על פי הוראתו של בן-גוריון, ומכאן ואילך הוכפפו חטיבותיו ישירות למטכ\"ל צה\"ל.\n\nב-8 בנובמבר נכבשה משטרת עיראק סואידן על ידי כוחות חטיבה 8, וזאת לאחר ניסיונות רבים קודמים שלא עלו יפה. בהמשך החודש נערך מבצע לוט ובו נפתחה דרך היבשה לסדום מכיוון הנגב. בזאת הסתיים הניתוק של סדום במלחמת העצמאות, לאחר כחצי שנה, תקופה בה הקשר עמה היה אווירי בלבד.\nבגזרת ירושלים התנהלו שיחות בין משה דיין, מפקד חטיבת עציוני, לבין מפקד הלגיון הערבי בירושלים. הוסכם על הפסקת אש שתכנס לתוקף ב-1 בדצמבר. כמו כן הושג הסכם בין הצדדים שניתן לו הכינוי \"הסכם מפקדים\" להפסקת כל פעולה צבאית, לרבות בניית ביצורים, צליפות והפגזות. כל צד התחייב שלא להפריע לתנועת גייסות הצד שכנגד בתחומו הוא. הושג הסדר של מעבר שיירות אספקה לאזור הר הצופים ולהחלפת משמרות השוטרים היהודיים (למעשה היו אלו חיילי צה\"ל במדי משטרה) שנמצאו בהר.\nבתחילת דצמבר ערך צה\"ל את מבצע אסף, ובו הרחיק את הצבא המצרי מן השטח אשר מדרום מזרח לעזה.\n\n ערך מורחב – מבצע חורב\nב-22 בדצמבר פתחו כוחות צה\"ל במבצע חורב, מתקפה רבתי שמטרתה לגרש את הכוחות המצריים שנותרו בנגב, ברצועה צרה שבין עוג'ה אל חפיר לביר אל עסלוג'. צה\"ל תקף בכוח רב, והשיג את מטרות המבצע ברובן. במסגרת המבצע חדר טור ישראלי אל תחומי חצי האי סיני והגיע עד לאל עריש, כמהלך עוקף שמטרתו להוציא את המערך המצרי משיווי משקלו. הדבר גרם להתערבות נמרצת של בריטניה, אשר שלחה מטוסים לסייר מעל זירת הקרבות, ושל ארצות הברית, עד שבן-גוריון הורה למפקד המבצע, יגאל אלון, להחזיר את כוחות צה\"ל אל הנגב. במקביל נעשה ניסיון לחסל את \"כיס פלוג'ה\" (מבצע חיסול), אלא שצה\"ל נכשל וספג אבדות כבדות. ניסיון לנתק את הצבא המצרי תוך הצבת טריז באזור רפיח לא מוצה בטרם פסקה הלחימה. מועצת הביטחון קראה להפסקת הקרבות, ומצרים הסכימה לשיחות לצורך הסדרי שביתת נשק. עם סיום מבצע חורב ב-7 בינואר 1949 נמצא הנגב כולו בשליטת צה\"ל, מלבד \"כיס פלוג'ה\" שנותר במצור. כן נותרה למצרים רצועה לאורך מישור החוף הדרומי, מבית חנון לרפיח (רצועת עזה). זמן קצר בטרם הפסקת האש אירעה תקרית האוויר הישראלית-בריטית, במסגרתה הופלו חמישה מטוסים בריטיים במהלך גיחות סיור וצילום סמוך לגבול ישראל-מצרים. לאחר מבצע חורב הסתיימה למעשה הלחימה בקנה מידה גדול במלחמת העצמאות, אם כי הפעילות הצבאית עדיין המשיכה.\n\n ערך מורחב – הסכמי שביתת הנשק בתום מלחמת העצמאות\nלאחר מבצע חירם לשחרור הגליל, חתימת \"הסכם המפקדים\" בגזרת ירושלים וגירוש המצרים מן הנגב במבצע חורב, נותרו על אדמת ישראל כוחות צבא ערביים במספר מקומות; כוחות מצריים ב\"כיס פלוג'ה\", כוחות סוריים במשמר הירדן שנכבשה, כוחות ירדניים באזור הערבה וכוחות לבנון בראש הנקרה. מאידך נשארה מובלעת ישראלית בתחום לבנון עד נהר הליטני, שבתוכה פונו חמישה כפרים כבר בינואר 1949.\nב-24 בפברואר 1949 נחתם הסכם שביתת הנשק עם מצרים וב-26 בפברואר יצא צבא מצרים מ\"כיס פלוג'ה\" וחזר לתחום מצרים.\nב-5 במרץ 1949 פתח צה\"ל במבצע עובדה, שהיה מסע להשתלטות על הערבה ואום רשרש (אילת) שנכללו בתחום מדינת ישראל. המסע עבר כמעט ללא קרב וללא נפגעים ישראליים. במקביל השתלטו כוחות צה\"ל, ללא קרב, במסגרת מבצע ייצוב על אזור עין גדי. ב-10 במרץ הגיעו כוחות צה\"ל למפרץ אילת. מבצע עובדה סיים את הפעילות הקרבית במלחמת העצמאות ובסופו שיגרו הלוחמים מברק לממשלה:\n\nב-23 במרץ 1949 נחתם הסכם שביתת הנשק עם לבנון. צבא לבנון פינה את ראש הנקרה וצה\"ל פינה את המובלעת בשטח שתפס בלבנון עד נהר הליטני כולל 12 כפרים.\nב-3 באפריל 1949 נחתם הסכם שביתת הנשק עם ירדן, לאחר שקודם לכן, במסגרת מבצע עובדה, לא גילתה ירדן התנגדות למהלך השתלטות ישראל על גזרת ים המלח, הערבה ואילת. לאחר חתימת ההסכם נותרו בשליטת ממלכת ירדן הרובע היהודי בעיר העתיקה, גוש עציון מדרום לירושלים ונווה יעקב ועטרות מצפון לה. ב-20 במאי 1949 נכנסו כוחות צה\"ל לאום אל-פחם ויישובי ואדי עארה, שבהסכם עם ירדן נמסרו לשליטת ישראל. העיראקים, שהחזיקו בשטחים אלה, נסוגו מהם, ופינו את השומרון ללא הסכם כלשהו עם ישראל, והסכם שיסיים את מלחמת העצמאות, בין עיראק וישראל, לא נחתם מעולם.\nב-20 ביולי 1949, לאחר משא ומתן ארוך מאוד, נחתם הסכם שביתת הנשק עם סוריה, וצבא סוריה פינה את משמר הירדן שנכבשה על ידו ביוני 1948, והשטח הפך למפורז עד למלחמת ששת הימים. זאת בניגוד לחמת גדר, שעל פי ההסכם גם הוא פורז אך סוריה השתלטה עליו. כך הסתיימה פורמלית מלחמת העצמאות.\nבמסגרת ההסכמה שקווי הפסקת האש יהיו לקווי שביתת הנשק, אבדה ישראל את השליטה בעיר העתיקה בירושלים, בגוש עציון שמדרום לירושלים, בעטרות ובנווה יעקב שמצפון לירושלים, בבית הערבה שלחוף ים המלח ובכפר דרום שברצועת עזה.\nבהסכמי שביתת הנשק נקבע מנגנון פיקוח על הפסקת האש של משקיפי או\"ם, באמצעות ארבע ועדות שביתת נשק מעורבות של נציגי ישראל ונציגי כל אחת מארבע המדינות שחתמו עמה על ההסכמים. הסכמי שביתת הנשק לא הביאו בעקבותיהם הסכמי שלום.\n\n ערך מורחב – חללי ישראל במלחמת העצמאות\nבמערכה על עצמאות ישראל מיום החלטת עצרת האו\"ם ועד לכריתת הסכמי שביתת הנשק, נפלו בצד היהודי כ-6,000 גברים ונשים, מתוכם כ-2,400 אזרחים, מתוך אוכלוסייה יהודית שמנתה בעת הכרזת המדינה כ-650,000 איש. מבין ההרוגים היו גם 1,462 ניצולי השואה, בהם בין 129 ל-152 שהיו נצר אחרון למשפחותיהם (שלהם הוקמה אנדרטה בהר הרצל).\n\nמספרים מדויקים על מספר הקורבנות בקרב הערבים אינם ידועים, וההערכות שונות במידה ניכרת זו מזו.\nלפי הערכתו של עארף אל-עארף, אשר נראית סבירה לנוכח הידוע על מהלך הקרבות, המספר הכולל של הקורבנות בקרב הערבים הוא כ-17,000, לפי הפירוט הבא:\n\nמצרים: 961 חיילים\nסוריה: 307 חיילים\nירדן: 362 חיילים\nעיראק: 199 חיילים\nסעודיה: 68 חיילים\nצבא ההצלה: כ-500 חיילים\nמתנדבים מארצות ערב: 1,295 חיילים\nערביי ארץ ישראל: כ-13,000\nיהושפט הרכבי, שהביא נתונים אלה לקורא העברי, העיר: \"אין להתייחס למספריו של עארף אל-עארף כמספרים מדויקים ובדוקים אלא כמורים על סדר גודל בלבד\".\nמטוסים שהופלו: הרוורד סורי אחד, 2 מטוסי דקוטה מצריים, 3 ספיטפיירים מצריים, 3 מטוסי פיאט מצריים, רפיד, 3 ספיטפיירים ופיאט לא מזוהים.\n\nכ-20 יישובים יהודיים פונו או נכבשו על ידי הערבים במהלך המלחמה, בערך מחציתם נכבשו חזרה, וישוב אחד (משמר הירדן) הוחזר בהסכמי הפסקת האש.\n'הקו הירוק' נקבע כגבול הפסקת אש (בהסכמי רודוס) והפך בהדרגה לגבולה של מדינת ישראל דה פקטו. גבולות שביתת הנשק כללו כמעט את כל השטח שהוקצה למדינה היהודית במסגרת \"החלטת החלוקה\", להוציא שטח קטן בדרום עמק בית שאן, וכן כללו חלק ניכר מהשטח שהוקצה למדינה הערבית בארץ ישראל במסגרת החלטת האו\"ם. כן היו אזורים קטנים שנכללו הן בקו הירוק, הן בחלק היהודי על פי החלטת החלוקה, אך ישראל לא הצליחה להחיל עליהם את ריבונותה (חמת גדר, אזור קטן ממזרח לקיבוץ דן, הכולל את שניר של ימינו, חופה הצפון מזרחי של הכנרת). ישראל מעולם לא הכירה באופן רשמי בגבולות הקו הירוק כגבולה המדיני, אך מרבית מדינות העולם קיבלו אותם כגבול הבינלאומי המוכר של ישראל.\nהשטחים שהוקצו במסגרת החלטת החלוקה למדינה הערבית, ועברו במהלך המלחמה לשליטת ישראל כללו, בין השאר: חלק ניכר מהגליל התחתון ומהגליל המערבי כולל נהריה ועכו (המשולש בין נצרת לראש הנקרה), כפרי המשולש (ואדי עארה), הערים יפו, רמלה ולוד, פרוזדור ירושלים מורחב (אזור בית שמש וקריית גת), אזור בשפלה הדרומית (כולל איסדוד ומג'דל) ואזור גדול במערב וצפון הנגב הכולל את באר שבע. סך הכול נוספו למדינה היהודית כ-5,700 קמ\"ר שהם כ-21 אחוז משטחה של ארץ ישראל המנדטורית (כ-27,000 קמ\"ר).\nלפני קבלת החלטת החלוקה, רק כ-6 אחוז משטח ארץ ישראל המנדטורית, היו קרקעות בבעלות יהודית, כולל שטחים שהיו רכוש לאומי בהיותם שייכים לקרן הקיימת לישראל. השטח שנוסף הוא שטח איכותי ועתיר יחסית במשקעים, תוספת זו הכפילה למעשה את השטחים המתאימים לחקלאות לעומת השטחים בתוכנית החלוקה שכללו כ-9,600 קמ\"ר של הנגב הדרומי במדינה היהודית.\nבתום המלחמה היה שטחה של מדינת ישראל 20,770 קמ\"ר שהם כ-77% משטחה של ארץ ישראל המנדטורית (כ-27,000 קמ\"ר). האוכלוסייה היהודית הגיעה לכ-1,000,000 נפש, לאחר שמאות אלפי עולים הגיעו לארץ ישראל בתקופה שבין 30 בנובמבר 1947 ועד גמר חתימת הסכמי שביתת הנשק ביולי 1949. האוכלוסייה הלא יהודית שנשארה בשטח מדינת ישראל מנתה כ-156,000 נפש.\n\nירושלים, שעל פי תוכנית החלוקה הייתה אמורה להיות עיר בינלאומית, נחלקה לשניים כאשר ישראל התבססה בחלקה המערבי (המודרני), היהודי ברובו טרום המלחמה, וירדן כבשה את החלק המזרחי, שכלל את העיר העתיקה, הר הבית והכותל המערבי. גדר גבול ומעברי גבול הוקמו באמצע העיר. הר הצופים, על האוניברסיטה העברית ובית הקברות שבו, נשאר מובלעת בשליטת ישראל בתוך העיר המזרחית. ישראל הכריזה על ירושלים כבירתה, והעבירה אל ירושלים המערבית את מוסדות השלטון.\n\nהמדינה הערבית שהייתה אמורה לקום ממערב לירדן, על-פי תוכנית החלוקה, לא קמה. בנוסף, תושביה הערבים של ארץ ישראל לא עשו מאמץ כלשהו להקים מדינה בחלק אשר הוקצה להם. על חלק משטחה המיועד השתלטה ישראל, את החלק ההררי של יהודה ושומרון (הגדה המערבית) סיפחה ממלכת ירדן, ועל החלק הדרומי מערבי של שפלת יהודה (רצועת עזה) השתלטה מצרים.\nעם זאת, ההנהגה הערבית - שסירבה לקבל את תוכנית החלוקה ולבנות מדינה ערבית בשטחים שזו ייעדה לה - פעלה להקמת ממשלה חילופית שהתיימרה לשלוט בארץ כולה, ללא הגבולות שבתוכנית החלוקה. ב-1 באוקטובר 1948, בעקבות כישלון יוזמה של הליגה הערבית להקים \"מנהל אזרחי פלסטיני זמני\", הכריזה \"המועצה הלאומית הפלסטינית\" (אל-מג'לס אל-וטני אל-פלסטיני), שהורכבה מתומכי אמין אל-חוסייני ומתנגדי המלך עבדאללה, שנאספו בבית הספר אל-פלאח בעזה, על הקמת ישות פוליטית בשם ממשלת כל פלסטין (חוכומת עומום פלסטין). הבחירה בשם נועדה לאותת על התנגדותם לתוכנית החלוקה ועל כוונתם להשתלט על שטחי המנדט הבריטי עם סיום המלחמה. אל-חוסייני, עצמו נמנע מליטול תפקיד מרכזי ביוזמה זו בגלל החשש מתגובת המלך עבדאללה ומצרים. כראש הממשלה נבחר אחמד חלמי עבד אל-באקי.\n\n ערך מורחב – ערביי ארץ ישראל במלחמת העצמאות\nעל פי הערכות, התגוררו בשטח המנדט ערב הקמת מדינת ישראל כ-1,300,000 ערבים. על פי נתוני האו\"ם, כ-280 אלף מהם נשארו בשטחים שנתפסו על ידי צבא ירדן (מרבית יהודה ושומרון – הגדה המערבית) וסופחו לממלכת ירדן בתום המלחמה. כ-190 אלף נותרו ברצועת עזה שנתפסה בידי צבא מצרים. מספרם של הפליטים שמצאו מקלט בירדן, בסוריה ובלבנון מוערך ב-245 אלף. הפליטים שנשארו בגדה המערבית או הגיעו לירדן זכו לאזרחות ירדנית בתום המלחמה. יתר הפליטים נותרו חסרי אזרחות, כיוון שהמנדט הבריטי כבר לא התקיים, והמדינות שאליהן נמלטו סירבו להעניק להם אזרחות. במקומות פזורתם השתכנו חלק מן הפליטים במחנות פליטים.\n\nלקראת סיום המלחמה אישרה העצרת הכללית של האו\"ם את החלטה 194 הקוראת להקמת ועדת פיוס שבה שני הצדדים יגיעו להסכמה ביניהם על כל הנושאים הנמצאים במחלוקת. מתוקף החלטה זו גם הוקם אונר\"א - ארגון הפועל לסייע לפליטים הפלסטינים, אך המנדט שלו לא מאפשר לו לפתור את בעייתם על ידי יישובם במקומות המצאם. קיימות מספר גישות בנוגע למעמדה של החלטה זו והמשמעויות הנגזרות ממנה.\n\n ערך מורחב – פליטים יהודים ממדינות ערב\nהפליטות היהודית לאורכה של המלחמה הקיפה את כל הארץ ואת כל סוגי היישובים והסתכמה בכ-60,000 נפש לפחות מתוך אוכלוסייה של כ-650,000 נפש. כ-25,000 בירושלים, כ-18,000 בתל אביב, כ-5,000 בחיפה, ועוד כ-11,000 באזורי הכפר. נראה שיש לראות בנתונים אלה מספרי מינימום משום שהם משקפים רק את הפליטים שהיו בטיפולן של הרשויות.\nעם הכרזת העצמאות, הגיעו אל המדינה הצעירה רבים מניצולי השואה מאירופה, חלקם ממחנות המעצר בקפריסין ופליטים יהודים ממדינות ערב. עלייה זו הביאה לגידול עצום באוכלוסיית המדינה, כאשר תוך 18 חודשים בלבד הוכפלה האוכלוסייה היהודית במדינה מכ-650,000 לכ-1,300,000 תושבים.\nכ-296,000 יהודים עלו ממדינות ערב, חלקם ברחו בעקבות גל פרעות שנפתח כנגדם בעקבות המאורעות שנלוו להקמת מדינת ישראל. רוב העולים הגיעו לארץ בתחילת שנות ה-50 במהלך העלייה ההמונית ונקלטו במעברות. ישראל התחילה בקליטת עלייה בתנאים קשים, תוך הנהגת מדיניות של כור היתוך וצנע כלכלי.\n\nהערכת תוצאות מלחמת העצמאות הייתה לנושא מחלוקת בין אישים ישראליים שלקחו חלק בניהול הלחימה. ב-6 במרץ 1964 צוטט דוד בן-גוריון כאומר ש\"אילו עמד משה דיין בראש המטה הכללי של צה\"ל בראשית מלחמת הקוממיות ייתכן שגבולות המדינה כיום היו שונים והיינו מגיעים להישגים צבאיים גדולים יותר\". על דברים אלו הגיב יגאל ידין, ששימש כרמטכ\"ל בפועל בימי מלחמת העצמאות בגלל מחלתו של הרמטכ\"ל יעקב דורי, שלחלק מהכישלונות אחראי דוד בן-גוריון שהתערב בנושאים טקטיים לא לו וכי בחלק מהמקרים נקבעו הגבולות לא בגלל בעיות צבאיות אלא משיקולים מדיניים. ידין גם הביע הסתייגות מעצם העיסוק בנושא, באומרו שיש להודות לחיילים על ההצלחה במלחמה שאפשרה את קיום המדינה.\nיגאל אלון הגיב באומרו שארץ ישראל נשארה מחולקת אך ורק משום שהדרג המדיני עצר את הצבא ברגעים המכריעים כאשר היה בשיא ניצחונותיו בכל החזיתות. לא רק זו אף זו, טען אלון בספרו \"מסך של חול\", מחמת משגה ישראלי היסטורי הוחמץ השלום ומדינת ישראל נותרה ללא גבולות קבע מוכרים וללא הכרה בינלאומית בירושלים כבירתה כשהאיום לבינאומה תלוי באוויר. מדינות ערב המנוצחות, התוקפניות, אלו שהפרו את החלטות האו\"ם המקוריות, הן היחידות שהפיקו תועלת מהסכמי שביתת הנשק. הן הוכרו כצד לוחם ושווה זכויות עם ישראל המתגוננת, התארגנו מחדש בחסות ההסכמים ללא פיקוח הולם על חימושן עד בוא עת נקם ושלם מבחינתן, תוך שהמשיכו להפר אותם סעיפים בהסכם שאינם רצויים להם. הן הוסיפו לקיים אחיזתן בראשי גשר בתחומי ארץ ישראל המערבית. \"השאלה הארצישראלית\" נותרה פתוחה וכמוהו מצב המלחמה בין ישראל למדינות ערב.\nרמטכ\"ל מלחמת העצמאות, יעקב דורי, הגיב לדברי בן-גוריון באומרו: \"אינני שותף לדעה... כי ניתן היה לכבוש את הארץ כולה אלמלא ההוראות המדיניות, בכוחות הדלילים שעמדו לרשותנו ובנסיבות המדיניות\". בהתייחס לכישלונות צבאיים, אמר שהיו מפלות שייתכן שהיה אפשר למנוע אותן, אך יש להשאיר את בדיקת העניין להיסטוריונים.\n\nמספר רב של שירים עוסקים בתקופת מלחמת העצמאות. הידועים מביניהם הם הרעות, הנה מוטלות גופותינו מאת חיים גורי, ומגש הכסף מאת נתן אלתרמן.\nשירים נוספים כוללים את ליל חניה ואליפלט, אף הם מאת אלתרמן, גשם בשדה קרב ואלוהים מרחם מאת יהודה עמיחי שיצאו לאור בספרו עכשיו ובימים האחרים. שניים מספרי הטור השביעי של נתן אלתרמן מתארים את הווי המדינה בתקופה זו - הספר הראשון עוסק בתקופה עד המלחמה, הספר השני הופיע בשנת 1954 וכלל את הטורים מימי מלחמת העצמאות ומחמש שנותיה הראשונות של המדינה.\nהמשורר והפזמנואי חיים חפר כתב מספר שירים נודעים על המלחמה ביניהם - הן אפשר, היו זמנים, היי דרומה לאילת, היי הג'יפ, דודו, קרב הראל (שיר), הוא לא ידע את שמה.\nהצ'יזבטרון הייתה להקת הזמר והבידור של הפלמ\"ח ושל צה\"ל בראשית הקמתו, והתקיימה מינואר 1948 ועד שנת 1950. הלהקה הייתה מורכבת מחבורה של שחקנים וזמרים צעירים בליווי אקורדיוניסט. היא כללה בין היתר את שייקה אופיר (אז ישעיהו גולדשטיין), נעמי פולני, גדעון זינגר, שלמה בר-שביט, יואל זילברג, רבקה מדניק (קרמר), אהלה הלוי, זהרירה חריפאי, אליקום שפירא ושמואל רוזן. מפקד הלהקה וכותב רוב שיריה היה חיים חפר, ובמאי הלהקה ברוב שנות פעילותה היה שמואל בונים. שירי הלהקה קובצו בספרו של חיים חפר \"תחמושת קלה\" משנת 1949.\nספרים על המלחמה כוללים את ימי צקלג מאת ס. יזהר שיצא לאור ב-1958 וזיכה את יזהר בפרס ישראל. הרומן מתאר שבוע של קרבות בנגב במהלך מלחמת העצמאות סביב מִשלט הקרוי בספר \"נקודת גובה 244\".\nסיפור חִרְבֶּת חִזְעָה מאת ס. יזהר שראה אור בשנת 1949, אשר עוסק בגירוש תושבי הכפר הבדיוני חרבת חזעה, המייצג כפרים ערביים שתושביהם גורשו במהלך מלחמת העצמאות. הספר תש\"ח מאת יורם קניוק יצא לאור ב-2010. הספר העניק לקניוק את הזכייה בפרס ספיר לשנת 2010. הספר עובד למחזה ולהצגה במסגרת תיאטרון חיפה בבימוי נויה לנצט. בתום המלחמה כינס אורי אבנרי את חוויות המלחמה שלו בספר \"בשדות פלשת - 1948\", אליו כונסו הרשימות שכתב כחייל בפלוגת \"שועלי שמשון\" לפני הקרבות ולאחריהם ולעיתים תוך כדי קרב, ופורסמו במהלך המלחמה מדי שבוע בעיתון הערב של \"הארץ\", \"יום יום\". הספר זכה להצלחה חסרת תקדים, ותוך זמן קצר הודפסו עשר מהדורות. אבנרי התאכזב מכך שהספר עודד נערים להשתתף במלחמות ולכן הוציא את הספר \"הצד השני של המטבע\", שהוא ספר אנטי מלחמתי המתאר את הצדדים המכוערים של המלחמה ובו ביקורת קשה על הפוליטיקאים. ספרים נוספים כוללים את אלישע מאת רעיה בלטמן, יצא לאור בשנת 1989 ועוסק בסיפור חייו של אלישע בן-דוד, חייל בן 12 שנפל במלחמת העצמאות.\nוהמטרה - תל אביב מאת רם אורן יצא לאור בשנת 2004 ועוסק בקרב על קיבוץ ניצנים מול הצבא המצרי.\nמחזות על מלחמת העצמאות כוללים את בערבות הנגב מאת יגאל מוסינזון שעלה בתיאטרון \"הבימה\" בפברואר 1949, תוך כדי המלחמה. מעצם מעמדו של התיאטרון בתקופת היישוב וראשית ימי המדינה כמעצב דעת קהל נודעה למחזה השפעה רבה בעיצוב זיכרון המלחמה בשיח האזרחי. המחזה העצים את דמות הצבר בתרבות הישראלית והכתיב את \"היפה ההרואי\" עבור החברה. המחזה הם יגיעו מחר (נקרא גם \"המוקש השביעי\") מאת נתן שחם עלה על במת התיאטרון הקאמרי בראשית 1950 והיה לאחר משלושת המחזות החשובים של סופרי דור תש\"ח (יחד עם \"הוא הלך בשדות\" של משה שמיר ו\"בערבות הנגב\") ולאחת מאבני הפינה של התיאטרון בישראל.\nסרטי עלילה על מלחמת העצמאות כוללים את: גבעה 24 אינה עונה - סרט ישראלי מ-1955, בבימויו של הבמאי הבריטי תורולד דיקנסון שהתבסס על סיפור פרי עטו של צבי קוליץ; הטל צל ענק משנת 1966, שנכתב, בוים והופק על ידי מלוויל שבלסון. הסרט מבוסס על ביוגרפיה מאת טד ברקמן, המספרת על חייו של קולונל דוד מרכוס;\nיהודית (סרט) סרט קולנוע אמריקני משנת 1966 בבימויו של דניאל מאן אשר מבוסס על ספרו של לורנס דארל; ירושלים, ירושלים סרט בלגי מ-2006 בבימויו של אלי שוראקי, אשר מבוסס על הספר \"ירושלים, ירושלים\" מאת לארי קולינס ודומיניק לאפייר;\nותמונת הניצחון, סרט ישראלי מ-2021 בבימויו של אבי נשר אשר מתמקד בסיפור נפילת קיבוץ ניצנים ומציג תמונה נאמנה למציאות של הקרבות והדמויות המרכזיות.\n\nמוזיאונים המנציחים את המלחמה כוללים את:\n\nמוזיאון הפלמ\"ח בתל אביב, המתעד את מורשת הפלמ\"ח כולל את פעילות הארגון במלחמת העצמאות.\nמוזיאון ההגנה - בשדרות רוטשילד בתל אביב-יפו, מציג את תולדות \"ההגנה\" כולל השתתפותה בקרבות המלחמה עד להקמת צה\"ל. הארכיון לתולדות ההגנה הוא ארכיון מסמכים ותעודות על ארגונים צבאיים לפני קום המדינה, ובמיוחד על ארגון \"ההגנה\", אשר פעלו ביישוב היהודי בארץ ישראל, מאז תקופת העלייה הראשונה ומשתייך לארכיון צה\"ל.\nמוזיאון האצ\"ל בתש\"ח על שם עמיחי פאגלין (קרוי גם: \"בית גידי\") מנציח את קורות האצ\"ל עד השתלבות הארגון בצה\"ל לאחר קום המדינה, עם דגש מיוחד על כיבוש יפו הערבית.\nמכון איילון סמוך לרחובות, במקום פועל מוזיאון המציג את מפעל הנשק הסודי שהיה במקום.\nאתר גבעת הקרב בקיבוץ יד מרדכי, המשחזר את קרב יד מרדכי, בניסיון לעצור את הצבא המצרי.\nהמוזיאון הפתוח בנגבה, בקיבוץ נגבה, שכולל את תיאור המערכה על נגבה ומכיל את הטנק המצרי, מגדל המים הנקוב, והאנדרטה במקום.\nמשטרת עיראק סווידאן החולשת על צומת דרכים על כביש 35, סמוך לקיבוץ שדה יואב. המצודה ידועה בלחימה הקשה שנדרשה לשם כיבושה במהלך מלחמת העצמאות. לאחר כיבושהּ שונה שמה למצודת יואב על שמו של סא\"ל יצחק דובנו, מפקד קיבוץ נגבה שנהרג בקרב על הקיבוץ, אשר כינויו המחתרתי בארגון הגנה היה \"יואב\". משמשת כמוזיאון למורשת הקרב של חטיבת גבעתי מתקופת מלחמת העצמאות.\nמשטרת לטרון ששלטה על הדרך מתל אביב לירושלים. במקום נערכו מבצע בן נון א' ומבצע בן נון ב', בהשתתפות כוחות מחטיבה 7 שאך זה הוקמה. קרבות אלה נחשבים לראשיתו של חיל השריון הישראלי. במקום הוקמה יד לשריון כאתר הנצחה לחללי חיל השריון במערכות ישראל.\nמוזיאון הרעות, המנציח את הקרבות ואת החללים שנפלו בקרבות על מצודת כ\"ח בסמוך לקריית שמונה.\nאתרי מורשת הנוגעים למלחמת העצמאות כוללים את:\n\nגשר עד הלום על נחל לכיש החוצה את כביש 4 ליד אשדוד, זוהי הנקודה הצפונית ביותר אליה הגיע חיל המשלוח המצרי ומכאן שמו העברי. ממערב לגשר נמצא \"פארק עד הלום\" ובו קיר הנצחה לנופלים, וכן הפילבוקס ועמדת הוויקרס. בעקבות הסכם השלום בין ישראל למצרים הוקמה על ידי מדינת ישראל בסמוך לגשר אנדרטה דמוית אובליסק לזכר חללי הצבא המצרי, וזאת כחלק מהסכם השלום ובתמורה להשארת האנדרטאות הישראליות ברחבי סיני.\nהקסטל גבעה וגן לאומי בקצהו של הר מעוז, מעל כביש ירושלים תל אביב בשטחה של מבשרת ציון. המקום היה נקודת אסטרטגית במהלך המערכה על ירושלים במלחמת העצמאות בשל השליטה המוחלטת של הנקודה על הכביש מהשפלה לירושלים, בו נעו השיירות לירושלים. האתר הוא אתר לאומי בניהול רשות הטבע והגנים ובשטחו יד זיכרון לחללי הקרב על הקסטל (כולל אנדרטה שעוצבה בשנת 1980 על ידי יצחק ימין.\nפארק יצחק רבין נמצא באזור שער הגיא. והוא מכיל את האנדרטה לזכר פורצי הדרך לירושלים שליד מחלף שורש.\nמוזיאון הרכבל המנציח את הרכבל שהיה חלק ממערך הלחימה וההגנה על הר ציון במלחמה, וקישר בין משני צידי גיא בן הינום בירושלים.\nאתר ההנצחה לשיירת יחיעם ממוקם דרומית לצומת כברי ומזרחית למושב נתיב השיירה. באתר מונצחים נופלי שיירת יחיעם ולוחמים נוספים שנפלו בפריצת הדרך ליחיעם.\nאתרים בעיר צפת לציון הקרב על צפת כולל כיכר ה\"דוידקה\", אנדרטה במצודת צפת, הפילבוקס בעיר העתיקה של צפת, ולוח זיכרון במשטרה העירונית בצפת.\nמבצר יחיעם מכיל את תעלות הקשר ועמדות ההגנה של קיבוץ יחיעם מתקופת המלחמה.\nהבקתה ופסל דגל הדיו באום רשרש באילת. כיבוש אום רשרש, בסיום מבצע עובדה, היה שלב הסיום של מלחמת העצמאות.\nברחבי מדינת ישראל פזורות כמאתיים וחמישים אנדרטאות מלחמת העצמאות בישראל. ביניהן אנדרטת פורצי הדרך לירושלים מאת הפסלת נעמי הנריק שנחנכה בשנת 1967; פריצת הדרך לירושלים הונצחה באנדרטת ה\"רְמָחִים\" שהוקמה בדרך העולה משער הגיא וכן באנדרטת \"דרך הגבורה\" (סמוך לכביש הגבורה) לציון פריצת דרך בורמה; אנדרטת מגיני הרובע היהודי במלחמת השחרור, אנדרטת חטיבת הנגב המנציחה את פועלה של חטיבת הנגב של הפלמ\"ח מול הצבא המצרי ונחנכה ב-1968. אנדרטאות נודעות אחרות כוללות את שרידי המשוריינים בשער הגיא, אנדרטת מגיני נגבה (של נתן רפופורט), אנדרטת חטיבת יפתח בנגב, ואנדרטת חטיבת אלכסנדרוני בנתניה, ככר המגינים בבת ים, האנדרטה במשמר הירדן, הטנק הסורי בדגניה א' לזכר קרב עמק הירדן ועוד.\n\nציר הזמן של מלחמת העצמאות\nהנכבה\nאנדרטאות מלחמת העצמאות בישראל\nמנחת עמק המצלבה\nצה\"ל במלחמת העצמאות\n\nדוד בן-גוריון, יומן המלחמה: מלחמת העצמאות, תל אביב: משרד הביטחון – ההוצאה לאור, 1982. (הספר בקטלוג ULI)\nגדליה יוגב (עורך), תעודות מדיניות ודיפלומטיות, כרך I (כרך מקדים):'דצמבר 1947 – מאי 1948, ירושלים: גנזך המדינה, תש\"ם.\nמשה כרמל, ‏לידתה וצמיחתה של חזית הצפון, מערכות 279-280, יוני 1981, עמודים 23-29\nיהושע פרוינדליך (עורך), תעודות למדיניות החוץ של מדינת ישראל, כרך 1: 14 במאי – 30 בספטמבר 1948, ירושלים: גנזך המדינה, תשמ\"א.\nיהושע פרוינדליך (עורך), תעודות למדיניות החוץ של מדינת ישראל, כרך 2: אוקטובר 1948 – אפריל 1949, ירושלים: גנזך המדינה, תשמ\"ד.\nימימה רוזנטל (עורכת), תעודות למדיניות החוץ של מדינת ישראל, כרך 3: שיחות שביתת הנשק עם מדינות ערב דצמבר 1948 – יולי 1949, ירושלים: גנזך המדינה, תשמ\"ג.\nמשה שרת, בשער האומות 1946–1949, הוצאת עם עובד, תל אביב, 1958.\nיגאל אייל ורוית וייסמן, המלחמה המעצבת הראשונה, משרד הביטחון, 2018.\nיגאל אייל ורוית וייסמן, ספר המדינה - מלחמת העצמאות, הוצאת משרד הביטחון, 2018 (3 כרכים).\n\nיהודה ואלך, מדריך כרטא למלחמת העצמאות - מבצעים - אתרי קרבות - אתרי הנצחה, ירושלים: הוצאת כרטא, 2005. (הספר בקטלוג ULI)\nזאב וילנאי, המערכה לשחרור ישראל, ירושלים: הוצאת הקרן הקיימת לישראל, 1949. (הספר בקטלוג ULI)\nמטכ\"ל, ענף היסטוריה, תולדות מלחמת הקוממיות, תל אביב: הוצאת מערכות, 1959.\nקרבות תש\"ח, תל אביב: הוצאת מערכות וצבא הגנה לישראל.\nאפרים תלמי, מה ומי: לכסיקון מלחמת העצמאות, תל אביב: הוצאת דבר, 1964; 1980. (הספר בקטלוג ULI)\n\nמאיר אביזוהר, שלושת שעוני החול בהיערכות למלחמת העצמאות, עיונים בתקומת ישראל 1, כרך 1, (1991) עמודים 60-41\nאלחנן אורן, ‏מקומה של ירושלים במדיניות הביטחון בתש\"ח, עד הכרזת העצמאות, קתדרה 54, דצמבר 1989, עמודים 182-174\nעמיצור אילן, אמברגו, עוצמה והכרעה במלחמת תש\"ח, תל אביב: משרד הביטחון – ההוצאה לאור, 1995.\nישראל בר, פרקים למהלכים אופרטיביים במלחמת השחרור בשבילי מחשבה צבאית, חוברת ס\"ב-ס\"ג, מערכות יולי 1950, ובאתר צה\"ל, כולל הקדמה של עורכי מערכות, 2018\nמרדכי בר-און, ‏אנשי העורף, אנשי החזית: דימויי העורף בקרב לוחמים בתש\"ח, ישראל 4, 2003, עמודים 35-7\nמרדכי בר-און, אל מול פני המלחמה החזקה: סוגיות בחקר תולדות מלחמת העצמאות, רעות: אפי מלצר - מחקר והוצאה לאור, 2015\nמוטי גולני, ‏הנהגת היישוב ושאלת ירושלים במלחמת העצמאות (דצמבר 1947-מאי 1948), קתדרה 54, דצמבר 1989, עמודים 172-156\nיואב גלבר, ‏מגעים דיפלומטיים טרם התנגשות צבאית – המשא-ומתן בין הסוכנות היהודית למצרים וירדן (1948-1946), קתדרה 35, אפריל 1985, עמודים 162-125\nיואב גלבר, המודיעין והערכתו ערב מלחמת העצמאות, עיונים בתקומת ישראל 1, כרך 1, (1991) עמודים 102-61\nיצחק גרינברג, ‏מימון מלחמת העצמאות, הציונות י\"ג, 1988, עמודים 25-9\nבני גשור, ברית של אהבה, מתנדבי חוץ לארץ (מח\"ל) מצפון אמריקה במלחמת העצמאות, e-vrit (ספר דיגיטלי), 2024\nבני גשור, תרומת טייסי המח\"ל בגף 35 להגנת סדום, עלי זית וחרב י', 2010, עמודים 250-237\nבני גשור, חטיבה 9 במלחמת העצמאות, עלי זית וחרב י\"ד, תשע\"ד (2014), עמודים 303–342\nבני גשור, קרבות האצ\"ל ברמלה במלחמת העצמאות, עלי זית וחרב ט\"ז, 2016, עמודים 142-89\nיהודה ואלך (עורך), היינו כחולמים: קובץ מחקרים על מלחמת הקוממיות, הוצאת מסדה, 1985.\nדוד טל, מי בלם את המצרים במלחמת 1948?, עיונים בתקומת ישראל 10, כרך 10, (2000) עמודים 121-102\nדוד טל, \"האם ישראל ניצחה במלחמת 1948, ואם לא, מדוע כן?\", זמנים, 80, 2002, עמודים 42–54\nדוד טל, מלחמת תש\"ח – מלחמתו של דוד בן-גוריון, עיונים בתקומת ישראל 13, כרך 13, (2003) עמודים 138-115\nדוד טל, ‏מ\"חזית כעורף\" ל\"חזית כחזית\": פינוי אוכלוסייה לא-לוחמת מיישובי ספר במלחמת העצמאות, ישראל 4, 2003, עמודים 81-61\nאריה יצחקי, לטרון, המלחמה על הדרך לירושלים (כרכים א-ב), הוצאת כנה, 1982\nמרדכי כהן, 'טדי איתן, גדוד 75 והקומנדו הצרפתי', בתוך: יהודים וערבים במאבק על ארץ ישראל, סוגיות בתולדות הביטחון של היישוב היהודי ומדינת ישראל, מחקרים ותעודות, עלי זית וחרב, כרך ו', עורכת: אסנת שירן, העמותה לחקר כוח המגן ע\"ש ישראל גלילי ומשרד הביטחון, 2006.\nעמיחי לוי, אליעזר ויצטום, מישל גרנק, משה קוטלר, תגובות-הקרב במלחמות ישראל 1948–1973 – חלק א': רקע כללי והיסטורי, מתודולוגיה וסקירת ספרות והתקופה, חלק ב': מלחמת השחרור, 1948, שיחות 4, (1), 1989, עמודים 60–70.\nנתנאל לורך, קורות מלחמת העצמאות, הוצאת מסדה, 1958.\nתומס ש' מאיר, ‏לשאלת המגעים החשאיים בין מנהיגים מצריים ושליחים ציוניים בשנות הארבעים, קתדרה 37, ספטמבר 1985, עמודים 198-189\nמשה נאור, ‏חזית העורף וההתגייסות במלחמת העצמאות, ישראל 4, 2003, עמודים 59-37\nשמרי סלומון, \"פרויקט תיקי הכפרים: פרק בהתפתחות המודיעין הצבאי ב\"הגנה\", חלק ב': 1948-1945\", ההגנה: מחברות מחקר, גיליון 2, קיץ תשע\"ח, עמודים 1–312\nאברהם סלע, ‏יחסי המלך עבדאללה וממשלת ישראל במלחמת העצמאות – בחינה מחודשת (חלק ראשון), קתדרה 57, ספטמבר 1990, עמודים 162-120; הנ\"ל, ‏יחסי המלך עבדאללה וממשלת ישראל במלחמת העצמאות – בחינה מחודשת (חלק שני), קתדרה 58, דצמבר 1990, עמודים 193-172\nמעוז עזריהו, ‏בין שתי ערים: הנצחת מלחמת העצמאות בחיפה ובתל אביב – מחקר בעיצוב הזיכרון הישראלי, קתדרה 68, יוני 1993, עמודים 125-98\nמאיר פעיל, המדיניות והאסטרטגיה של בן-גוריון בגמר מלחמת העצמאות, עיונים בתקומת ישראל 5, כרך 5, (1995) עמודים 64-37\nאלון קדיש (עורך), מלחמת העצמאות: תש\"ח-תש\"ט – דיון מחודש, תל אביב: משרד הביטחון – ההוצאה לאור, 2004 (שני כרכים)\nאדם רז, ביזת הרכוש הערבי במלחמת העצמאות, כרמל, ירושלים, 2020.\nלילי רתוק, \"נשים במלחמת העצמאות: מיתוס וזיכרון\", בתוך: דן לאור (עורך), סדן: מחקרים בספרות עברית, 5, 2002, עמודים 287–303\nעזרא נשרי, הסוס הטרויאני הבריטי במלחמת השחרור הישראלית, הוצאת סטימצקי, 2019\nמאיר פינקל, \"הפקת לקחים ברמה הטקטית במלחמת העצמאות - חלון לשני דפוסי ארגון צבאי\", בתוך: המלחמה המעצבת הראשונה - שבעה מאמרים במלאת שבעים שנה למלחמת העצמאות, מודן, משרד הביטחון וצה\"ל/המחלקה להיסטוריה, 2018, עמודים 113–150\nרוית וייסמן, \"מגש הכסף: חללי צה\"ל במלחמת העצמאות\", בתוך: המלחמה המעצבת הראשונה - שבעה מאמרים במלאת שבעים שנה למלחמת העצמאות, מודן, משרד הביטחון וצה\"ל/ המחלקה להיסטוריה, 2018, עמודים 253–304\nשלמה גואטה, המודיעין הימי במלחמת העצמאות 1947–1949, המודיעין במלחמת העצמאות – מבט משלוש זוויות על המודיעין ללחימה הראשונה בהיקף כלל ארצי, המרכז למורשת המודיעין, יום עיון שנערך ב-18 באפריל 2021\n\nרות גביזון (עורכת), שישים שנה להחלטת כ\"ט בנובמבר 1947, החלטת החלוקה והמחלוקת סביבה: מקורות ועיונים, באתר מציל\"ה\n\nלימור אבוניל, \"צבא ההצלה של אלקאוקג'י\", עבודת מוסמך, אוניברסיטת בר-אילן, 2005\nאלחנן אורן, על \"פלישת צבאות ערב\" בעיני המודיעין, עיונים בתקומת ישראל 4, כרך 4, (1994) עמודים 608-605\nיואב גלבר, פלישת צבאות ערב ב-15 במאי 1948, עיונים בתקומת ישראל 3, כרך 3, (1993) עמודים 74-23\nיואב גלבר, קוממיות ונכבה, הוצאת דביר, 2004\nרונן יצחק, שותפות ועוינות: עבדאללה, הלגיון הערבי ומלחמת 1948, ירושלים: הוצאת הספרים ע\"ש י\"ל מאגנס ותל אביב: משרד הביטחון – ההוצאה לאור, 2006\nבני מוריס, לידתה של בעיית הפליטים הפלסטינים 1947–1949, (תרגום מאנגלית: ארנון מגן), תל אביב: הוצאת עם עובד, תשנ\"א 1991\nבני מוריס, 1948: תולדות המלחמה הערבית-ישראלית הראשונה. תל אביב: הוצאת עם עובד וספריית ספיר, 2010\nיוסף נבו, ‏על המקורות הערבים לחקר מלחמת העצמאות, קתדרה 1, אלול תשל\"ו, עמודים 101-98\nדני רובינשטיין, זה אנחנו או הם. הקסטל וירושלים, אפריל 1948. תל אביב, הוצאת ידיעות אחרונות, 2017\n\nמרדכי בר-און, מאיר חזן (עורכים), עם במלחמה – קובץ מחקרים על החברה האזרחית במלחמת העצמאות, ירושלים: הוצאת יד יצחק בן-צבי, 2007\nארנון גולן, פליטים יהודיים במלחמת העצמאות, יהדות זמננו 8, תשנ\"ג, עמודים 217–242\nנורית גרץ, ‏מלחמת השיחרור: מאבק בין דגמים בתרבות הישראלית, הציונות י\"ד, 1989, עמודים 50-9\nחנן חבר, שירה ורפורטז'ה במלחמת העצמאות, עיונים בתקומת ישראל 2, (1992) עמודים 448-427\nנורית כהן-לוינובסקי, פליטים יהודים במלחמת העצמאות, הוצאת עם עובד ואוניברסיטת תל אביב ואוניברסיטת בן-גוריון, 2014\n\nיוסי בן-ארצי, ‏על ההיסטוריוגרפיה של מלחמת העצמאות, קתדרה 65, ספטמבר 1992, עמודים 167-159\nמרדכי בר-און, מבט שני לאחור: רוויזיה בהיסטוריוגרפיה של מלחמת תש\"ח וראשית המדינה, יהדות זמננו 6, תש\"ן, עמודים 89–116\nנתנאל לורך, גרשון ריבלין, מאיר פעיל, אלעזר גלילי, יוסף טבנקין ואחרים, ‏דיון: בעיית ההיסטוריוגראפיה של מלחמת העצמאות, קתדרה 1, אלול תשל\"ו, עמודים 97-61\n\nמרטין גילברט, לידתה של ישראל: סרט מרתק עם צילומים נדירים מקום המדינה ערוץ ההיסטוריה, 1998\n\nמידע על מלחמת העצמאות בקטלוג הספרייה הלאומית\nמאמרים שונים בנושא מלחמת העצמאות באתר מטח\nמלחמת העצמאות באתר צה\"ל\nאלון קדיש, מתי החלה מלחמת העצמאות, אתר המחלקה להיסטוריה בצה\"ל\nבני גשור, הר חברון במלחמת יום העצמאות, אתר המחלקה להיסטוריה בצה\"ל\nעפר דרורי, עבודת הוועדות לאותות הצטיינות של מלחמת יום העצמאות, אתר המחלקה להיסטוריה בצה\"ל\nמלחמת העצמאות, באתר פז\"ם מבית mako\nרשימת העיטורים והצל\"שים במלחמת העצמאות, באתר הגבורה\nהרקע להקמת מדינת ישראל ולהתערבות הצבאית מצד מדינות ערב: חלק א', חלק ב', חלק ג', באתר מטח\n מאיר זמיר, חשיפה: המודיעין הבריטי עודד את הפלישה של צבאות ערב לישראל ב–1948, באתר הארץ, 12 בספטמבר 2014\n מאיר פעיל, מלחמות ישראל: מלחמת העצמאות, באתר הספרייה הווירטואלית של מטח\n זה מה שבאמת קרה בתש\"ח, באתר הארץ, 13 בפברואר 2017\n מי התחיל את מלחמת תש\"ח ומתי, באתר הארץ, 19 בפברואר 2017\nאפרים לפיד, יגאל אלון – מפקד למופת של יכולת צבאית ותבונה מדינית, ‏IsraelDefense, ‏25.02.2024\nהקרב האחרון להצלת מיתוס \"דוד מול גוליית\" במלחמת השחרור, באתר הארץ, 8 במאי 2019\nגיליון 304 של כתב העת מערכות, יוני 1986, גיליון מיוחד למלחמת העצמאות\nמפות\n הדרכים לירושלים במלחמת העצמאות (מפה), באתר הספרייה הווירטואלית של מטח\n מצב המלחמה, מרס 1948 (מפה), באתר הספרייה הווירטואלית של מטח\n מלחמת העצמאות (מפה), באתר הספרייה הווירטואלית של מטח\n מגבולות תוכנית כ\"ט בנובמבר - 1947 לגבולות הקו הירוק (מפה), באתר הספרייה הווירטואלית של מטח\n ישראל, היסטוריה, מלחמת השחרור, 1948-1949, דף שער בספרייה הלאומית",
    "pageid": 348770
  },
  {
    "title": "מלחמת יום הכיפורים",
    "extract": "מלחמת יום הכיפורים (נקראת גם מלחמת יום כיפור; מלחמת 73'; מלחמת יום הדין; בערבית: حرب تشرين, תעתיק: חַרְבּ תִּשְרִין או حرب أكتوبر – חַרְבּ אֻכְּתוֹבַּר: \"מלחמת אוקטובר\" וגם حرب رمضان – חַרְבּ רמצ'אן: \"מלחמת רמדאן\") פרצה ביום הכיפורים י' בתשרי ה'תשל\"ד, 6 באוקטובר 1973, בהתקפת קואליציה של צבאות מדינות ערביות נגד ישראל, בהובלתן של סוריה ומצרים, שנתמכו על ידי חילות משלוח מארצות ערב, בעיקר מעיראק ומירדן. המלחמה התרחשה בעיקר בסיני וברמת הגולן, ונמשכה עד כ\"ח בתשרי ה'תשל\"ד, 24 באוקטובר 1973, יום כניסת הפסקת האש לתוקף. חילופי אש נמשכו עד 26 באוקטובר בחזית המצרית בסיני, ועד מאי 1974 בחזית הסורית ברמת הגולן בתום מלחמת ההתשה במובלעת הסורית, אף שהרוב המכריע של הנפגעים בחזית הסורית היה במקביל למערכה בדרום.\nפתיחת המלחמה על ידי מדינות ערב הפתיעה את המודיעין של צה\"ל בראשות האלוף אלי זעירא, שלאחר הניצחון הגדול במלחמת ששת הימים ב־1967, פיתח את \"הקונספציה\", ולא צפה את מועד פתיחתה, את עוצמת המתקפה, את מהלכי הפתיחה ואת מאפייני הלוחמה של צבאות ערב. עם זאת, עד סוף המלחמה הצליח צה\"ל להפוך את הגלגל. עם ההתאוששות מההלם הראשוני, ועל אף ספיגת אבדות כבדות גם לאחריו בסדרת קרבות (כאשר מרבית ההרוגים היו בחזית הדרום), הצליח צה\"ל להדוף את הכוחות הסורים אל עומק סוריה, לצלוח את התעלה ולכתר את הארמייה השלישית – וכך להכריע את המלחמה לטובת ישראל, חרף מחיר כבד בפציעות ואבדות בנפש. מלחמת יום הכיפורים התאפיינה בשימוש בטקטיקות ובטכנולוגיות לחימה חדשות וביטאה תפישׂה אסטרטגית ומערכתית דינמית ביחס להתמודדות צבאות ערב מול צה\"ל, בייחוד מצד צבא מצרים. המלחמה הייתה גם לזירת עימות כחלק מהמלחמה הקרה, כאשר מדינות ערב נתמכו וחומשו על ידי ברית המועצות, בזמן שישראל נתמכה על ידי ארצות הברית, שאף חימשה אותה ברכבת אווירית. המלחמה הייתה למוקד מתח בין-גושי. ככל שהתארכה המלחמה והכף נטתה לטובת ישראל, עד כדי איום סובייטי מוחשי להתערבות צבאית.\nלמלחמה היו השפעות מדיניות ופוליטיות רבות: תחילה הביאה להקמת ועדת אגרנט שהצביעה על הדרג הצבאי כאשם במחדלי המלחמה, אך לא על הדרג המדיני, מה שהוביל ישירות להדחתם של הרמטכ\"ל דוד אלעזר וראש אמ\"ן אלי זעירא. עם זאת, מסקנות הוועדה לא הרגיעו את הרוחות הסוערות בחברה הישראלית, מה שהוביל למשבר פוליטי חריף שגרם להתפטרות ראש ממשלת ישראל גולדה מאיר, פחות משנה לאחר המלחמה; ולצד משבר כלכלי שבא לאחריה, נתפסת המלחמה כגורם מרכזי שהוביל למהפך הפוליטי ב-1977; בתחום המדיני, היא סללה את הדרך תחילה להסכם הביניים, ולבסוף להסכם השלום בין ישראל למצרים.",
    "pageid": 1284
  },
  {
    "title": "משחקי הכס (סדרת טלוויזיה)",
    "extract": "משחקי הכס (באנגלית: Game of Thrones) היא סדרת פנטזיה טלוויזיונית אמריקאית מצליחה, אשר נוצרה על ידי צמד המפיקים האמריקאים-יהודיים דייוויד בניוף וד. ב. וייס עבור רשת HBO האמריקאית. הסדרה מבוססת על \"שיר של אש ושל קרח\" – סדרת ספרי פנטזיה אפית מאת הסופר האמריקאי ג'ורג' ר. ר. מרטין. עלילת הסדרה מתרחשת בעולם בדיוני ברוח ימי הביניים. קרויה על שם הכרך הראשון של סדרת הספרים, \"משחקי הכס\".\nהעלילה מתרחשת בשתי יבשות, וֶסטֶרוֹז ואֶסוׂס, הממוקמות בעולם בדיוני. הסיפור מתחיל בתום קיץ ארוך במיוחד, ומתפצל למספר קווי עלילה. הראשון עוקב אחרי המלחמה בין בתי האצולה של שבע ממלכות המרכיבות את וסטרוז הנאבקות על הכס לאחר מות המלך ששלט בכל היבשת. השני מגולל את איום החורף הקרב ואת שובן של מפלצות אגדיות מהצפון הרחוק והקפוא. קו נוסף עוסק בניסיונה של היורשת האחרונה לשושלת המלוכה הקודמת של וסטרוז לחזור לממלכה ולהשיב את הכתר. באמצעות דמויות ראשיות מורכבות שמניעיהן סבוכים, הסדרה בוחנת סוגיות של מעמד חברתי, דת, מלחמה, חטא ועונש ומיניות. \"משחקי הכס\" היא סדרה עתירת תקציב ותרמה מאוד לפופולריות של סוגת הפנטזיה. עד כה עובדו חמישה מספרי הסדרה \"שיר של אש ושל קרח\" (\"משחקי הכס\", \"עימות המלכים\", \"סופת החרבות\", \"משתה לעורבים\" ו\"ריקוד עם דרקונים\") מכיוון ששני הספרים החותמים את הסדרה טרם יצאו, שלוש העונות האחרונות אינן מבוססות על הספרים ומרטין אינו שותף לכתיבתן. בשל כך ההבדלים בין סדרת הספרים לסדרת הטלוויזיה, גדלו.\nהסדרה הייתה מועמדת לפרסים רבים, בהם פרס אמי ופרס גלובוס הזהב עבור סדרת הדרמה הטובה ביותר, וכן פרס הוגו ופרס סטורן, וזכתה ארבע פעמים בפרס אמי לסדרת הדרמה הטובה ביותר (2015, 2016, 2018, 2019). הביקורות השליליות על הסדרה התמקדו בסצנות העירום והמין הרבות ובאלימות הקשה המופיעה בה. בעונות האחרונות שאינן מתבססות על הספרים של מרטין נוספו גם ביקורות על התסריט.\nבישראל, הסדרה החלה את שידוריה במקביל לשידור המקורי, הסדרה שודרה בלעדיות בערוץ yes Edge ו-yes Oh (ובערוץ הייעודי של yes \"ערוץ משחקי הכס\" שעלה מדי שנה לקראת עונה חדשה). בשנת 2016 החלה חברת הכבלים HOT לשדר את הסדרה. החל משנת 2017 הסדרה משודרת גם בסלקום tv.\nבאתר rotten tomatoes נקבע הציון 85% מהקהל, ו-89% מהמבקרים.",
    "pageid": 889082
  },
  {
    "title": "מתן כהנא",
    "extract": "מתן כהנא (נולד ב-29 ביולי 1972, י\"ח באב ה'תשל\"ב) הוא חבר כנסת מטעם סיעת המחנה הממלכתי, ובעבר מטעם סיעת ימינה. קודם לכן כיהן כשר לשירותי דת וכסגן השר לשירותי דת.\nכהנא הוא קצין צה\"ל במילואים בדרגת אלוף-משנה, ששירת כלוחם בסיירת מטכ\"ל, כטייס קרב בחיל האוויר הישראלי וכמפקד טייסת F-16.‏",
    "pageid": 1666921
  },
  {
    "title": "ניר בן ארצי",
    "extract": "ניר בן ארצי (נולד בשנת 1957) הוא מנהיג רוחני המתגורר במושב תלמים ומפעיל את עמותת \"תאיר נרי\". בן ארצי עוסק בקבלה ובגאולה, וטוען שהוא מחזיק ביכולות על-טבעיות.",
    "pageid": 650174
  },
  {
    "title": "סיון כהן",
    "extract": "סיון כהן-סבן (נולדה בירושלים ב-19 בנובמבר 1982) היא עיתונאית, שדרנית רדיו ומגישת טלוויזיה, זוכת אות אומ\"ץ, פרס פרימור של הרשות השנייה ופרס האקדמיה הישראלית לטלוויזיה.",
    "pageid": 615412
  },
  {
    "title": "סיירת מטכ\"ל",
    "extract": "סיירת מטכ\"ל (בעבר \"יחידה 269\" או \"יחידה 262\") היא יחידת עילית של אגף המודיעין בכוחות המיוחדים של צה\"ל, ומהווה אחת מיחידות העילית של צה\"ל.  היחידה מאומנת בכל סוגי הלחימה, ומתמחה בסיור מיוחד, לוחמה בטרור, ואף מוסמכת גם כיחידת השתלטות. מבחינה ארגונית, היחידה כפופה למערך המבצעים המיוחדים, באגף המודיעין.",
    "pageid": 17560
  },
  {
    "title": "עדי הימלבלוי",
    "extract": "עֲדִי הִימֶלְבְּלוֹי (נולדה ב-27 בנובמבר 1984) היא פרזנטורית, דוגמנית, מנחה ושחקנית ישראלית.",
    "pageid": 148192
  },
  {
    "title": "עדן",
    "extract": "עַדַּן (בערבית: عدن נהגה ʿAdan; באנגלית ובשפות לועזיות נוספות ידועה כ-Aden) היא עיר נמל בתימן, לשעבר בירתה של הרפובליקה העממית של דרום תימן עד האיחוד בין הצפון והדרום של תימן, עת הוכרזה העיר כעל מרכז סחר חופשי. על שמה מפרץ עדן. נמל עדן היה ליעד נכסף עבור המעצמות משום מיקומו האסטרטגי כתחנת מעבר בין הודו לאירופה.",
    "pageid": 49558
  },
  {
    "title": "עומאן",
    "extract": "סולטנות עוּמאן (בערבית: سلطنة عُمان, סַלְטנת עֻמַאן) היא מדינה מזרח-תיכונית, בחלק הדרומי-מערבי של אסיה, בדרום-מזרח חצי האי ערב. היא גובלת באיחוד האמירויות הערביות בצפון-מערב, בערב הסעודית במערב, בתימן בדרום-מערב, בים הערבי בדרום ובמזרח, ובמפרץ עומאן במזרח ובצפון. הדת הרשמית בעומאן היא האסלאם, והשפה הרשמית היא הערבית.\nהיא גם חברה בארגון לשיתוף פעולה אסלאמי.",
    "pageid": 29455
  },
  {
    "title": "עומר אדם",
    "extract": "עומר אדם (נולד ב-22 באוקטובר 1993) הוא זמר ישראלי.",
    "pageid": 2259941
  },
  {
    "title": "עופר ניסים",
    "extract": "עופר נסים (נולד ב-16 באפריל 1964) הוא תקליטן ומפיק מוזיקלי ישראלי בסגנונות דאנס וזרם הניו יורק האוס המוכר בכינוי \"עופרה\".\nבשנים 2005, 2006 ו-2007 זכה בתואר DJ השנה של ישראל. בנוסף נבחר ארבע פעמים לרשימת 100 נגני הדי ג'יי הטובים בעולם לפי דירוג DJ Magazine הבריטי: בשנת 2006 (מקום 29), בשנת 2007 (מקום 56), בשנת 2008 (מקום 51) ובשנת 2009 (מקום 43).",
    "pageid": 158575
  },
  {
    "title": "עידן רייכל",
    "extract": "עידן רייכל (נולד ב-12 בספטמבר 1977) הוא מוזיקאי, פזמונאי, מלחין, זמר-יוצר, מעבד ומפיק מוזיקלי ישראלי. מוכר בעיקר כמפיק \"הפרויקט של עידן רייכל\", שחמשת אלבומיו הראשונים מכרו מעל לחצי מיליון עותקים. רייכל נחשב לאחד האמנים הבולטים והמצליחים בישראל ולאחד האמנים הישראלים המוכרים בעולם.\nרייכל החל את דרכו המוזיקלית בתחילת העשור הראשון של המאה ה-21 כקלידן של אמנים שונים, בהם עברי לידר וריקי גל. בשאיפה להתפתח כמפיק מוזיקלי, החליט ליצור תיק עבודות המעיד על יכולותיו. לשם כך, הקליט בבית הוריו זמרים שונים והציג את השירים בפני חברת התקליטים הליקון, שהתלהבה מן התוצאה, והחליטה להפיץ את תיק העבודות כאלבום מוזיקה. בדצמבר 2002, יצא האלבום המלא, בשם \"הפרויקט של עידן רייכל\", שנחל הצלחה גדולה, וזכה למעמד פלטינה מרובעת. בינואר 2005 יצא אלבומו השני של ההרכב, \"ממעמקים\", שנחל הצלחה רבה אף הוא, וזכה יומיים לאחר צאתו בתואר אלבום זהב. חודשים ספורים לאחר מכן, הגיע לתואר פלטינה כפולה. האלבום השלישי, \"בין קירות ביתי\", יצא בשנת 2008, שזכה גם הוא להצלחה במכירות ובפלטינה כפולה. בשנת 2013 יצא אלבום האולפן הרביעי, \"רבע לשש\", שזכה בתואר פלטינה מרובעת.\nבשנת 2015, לאחר שנים של עבודה בפרויקט של עידן רייכל, הוציא את אלבום הסולו הראשון שלו, \"היד החמה\", שהגיע עוד לפני יציאתו למעמד של אלבום זהב, ובסופו של דבר, הגיע למעמד פלטינה. כמו כן הצליח להגיע למקום השלישי במצעד אלבומי העולם של הבילבורד. אלבום הסולו השני של רייכל, \"ואם תבואי אליי\", יצא בשנת 2019.\nרייכל זכה ב-5 פרסי אקו\"ם. ב-2006 העניק לו משרד החינוך את פרס משרד החינוך והתרבות למלחין השנה. בשנת 2020 נבחר להדליק משואה בטקס הדלקת המשואות בהר הרצל. ב-2021 הוענק לרייכל תואר דוקטור לשם כבוד בפילוסופיה מטעם אוניברסיטת בר-אילן על תרומתו למוזיקה הישראלית.",
    "pageid": 324306
  },
  {
    "title": "פצצה אלקטרומגנטית",
    "extract": "פצצה אלקטרומגנטית היא מתקן המחולל פעימה אלקטרומגנטית - גל אלקטרומגנטי רגעי בעל עצמה אדירה אשר הורס מערכות אלקטרוניות וחשמליות על ידי השראת עומס יתר.\nכמו כל פצצה, ניתן להפעיל פצצה אלקטרומגנטית בהשהייה, להטיל אותה ממטוס או לשגר אותה כראש קרב של טיל או רקטה. ישנם סוגים שונים של פצצות אלקטרומגנטיות המבוססים על דרכים שונות לחולל פעימה אלקטרומגנטית: דחיסת שטף מגנטי על ידי חומרי נפץ, או שידור הפעימה ממתח האגור בקבל או סוללת קבלים (מחולל מרקס), מתקן זה יכול להיות רב פעמי. יתרה מזאת, כל פצצת גרעין יוצרת גם פעימה אלקטרומגנטית כתופעת לוואי, ופיצוץ גרעיני מעל האטמוספירה מלווה בפעימה גדולה במיוחד המסוגלת לכסות יבשת שלמה ללא גרימת הנזק מהביקוע עצמו (הנזק שהיה נגרם מפיצוץ מעל פני האדמה), ובכך מהווה פצצה אלקטרומגנטית. במקרה כזה יש חשיבות לשדה המגנטי של כדור הארץ: הנשק יעיל יותר באזורים של כדור הארץ בהם השדה המגנטי חזק יותר, והפעימה מתפשטת לכיוון צפון פחות מאשר ליתר הכיוונים.\nמנגנון הנזק העיקרי כתוצאה מפעימה אלקטרומגנטית הפוגעת במעגל חשמלי מתואר בצורה הבאה: הפעימה האלקטרומגנטית החזקה שיוצרת הפצצה משרה שדה אלקטרומגנטי חזק ביותר. שדה זה יוצר בתורו מפלי מתח גבוהים מאוד, על פני מרחקים קטנים מאוד, במקטעי הולכה שבמעגל החשמלי המותקף. מפלי מתח אלה גורמים לזרמים חזקים מאוד במקטעי ההולכה שבמעגל והחום הרב שנוצר עקב הזרמים הללו גורם למקטעי ההולכה לנזק הרסני. מסיבה זו רכיבי אלקטרוניקה זעירים, פסי הולכה במעגלים מודפסים ומעגלים משולבים הופכים פגיעים במיוחד.\nמבטחים כלל אינם יעילים כהגנה על מעגלים אלקטרוניים במקרה של פעימה אלקטרומגנטית משום שעומס היתר מושרה בבת אחת ובכמה מקומות שונים במעגל ולא רק בכניסת הזרם למעגל, שאותה יכול המבטח לנתק.\nכלוב פאראדיי גם הוא אינו יעיל כהגנה מלאה מפני פעימה אלקטרומגנטית. הסיבה לכך היא שכלוב פאראדיי אידיאלי הוא תאורטי בלבד ולא ניתן לבנות במציאות כלוב שכזה, שיעצור חדירה של 100% מהקרינה האלקטרומגנטית. הבעיה ב\"איטום\" כנגד הקרינה נמצאת בעיקר בנקודות חיבור של יריעות המתכת המרכיבות את הכלוב. בנקודות חיבור אלה, גם אם מדובר בהלחמה ובוודאי אם מדובר בסימרור, נוצרת זליגה של קרינה המצליחה לחדור לפנים הכלוב. מאחר שפצצות אלקטרומגנטיות נועדו מראש לגרום נזק ועוצמת הקרינה האלקטרומגנטית שהן יוצרות חזקה וממוקדת, הרי שדי בזליגות אלה כדי לגרום לנזק במעגלים החשמליים ובאלקטרוניקה עדינה, שנמצאים בתוך כלוב הפאראדיי.\nבימי המלחמה הקרה נעשו מאמצים מצד ארצות הברית וברית המועצות לפתח פצצות אלקטרומגנטיות, וכן למגן את צבאותיהן ומתקני תשתית אסטרטגיים כנגד הפעימה האלקטרומגנטית המשתחררת במקרה של הפעלת פצצה כזאת. גם כיום ישנן מערכות הגנה מפני פעימה אלקטרומגנטית המיועדות לכלים צבאיים. פצצות אלקטרומגנטיות הופיעו במספר ספרים, סרטים ומשחקי וידאו, אך במציאות לא תועד שימוש בהן באף מלחמה (אם כי היו דיווחים בלתי מאומתים על שימוש שכזה במלחמת המפרץ הראשונה).",
    "pageid": 157387
  },
  {
    "title": "קבר אור החיים",
    "extract": "קבר אור החיים (נודע בכינוי: קבר אור החיים הקדוש), הוא קברו של רבי חיים אבן עטר, המפורסם בשם ספרו \"אור החיים\". הקבר נמצא במורד הר הזיתים מעל קבר זכריה ויד אבשלום. ליד הקבר קבורות שתי נשותיו של הרב חיים אבן עטר  וכן הרב חזקיה דיסלווא בעל הפרי חדש,  הרב יום-טוב אלגאזי, הישיש חיים אלנקווה, הישיש יצחק אלנקווה והרב ברוך מרדכי אטינגר. רבבות פוקדים את הקבר, במיוחד ביום הפטירה, ט\"ו בתמוז.",
    "pageid": 843938
  },
  {
    "title": "ראש ממשלת ישראל",
    "extract": "ראש ממשלת ישראל הוא ראש הרשות המבצעת בשיטת הממשל בישראל. החוק הישראלי מקנה לממשלה שאותה מנהל ראש הממשלה את סמכויות השלטון הביצועיות, על אף שנשיא המדינה מוגדר בחוק כראש המדינה. לראש ממשלת ישראל מתמנה אחד מחברי הכנסת, שנשיא המדינה הטיל עליו להרכיב ממשלה, אחר התייעצות עם נציגי הסיעות, ושהצליח לקבל את אישורה של הכנסת להרכב ממשלתו. תהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש ממשלת ישראל השלושים ושבע שהושבעה בדצמבר 2022 הוא בנימין נתניהו.",
    "pageid": 3296
  },
  {
    "title": "רוסיה",
    "extract": "רוסיה (ברוסית: Россия; מבטאים: ראסייה), כיום מכונה הפדרציה הרוסית (ברוסית: ‏‏?‏ תעתיק פונטי: רַאסִיֿיְסְקַאיָה פֶדֶרָֿאצְיָה), היא ארץ ומדינה חוצת יבשות המשתרעת על פני מזרח אירופה וצפון אסיה. \nרוסיה היא המדינה הגדולה בעולם לפי שטח, המשתרעת על פני 17,125,191 קמ\"ר (מתוכם כ-13 מיליון קמ\"ר באסיה וכארבעה מיליוני קמ\"ר באירופה), ומקיפה שמינית משטח היבשה של כדור הארץ. היא משתרעת על פני אחד-עשר אזורי זמן וגובלת בשש-עשרה מדינות ריבוניות (יש לה גבול יבשתי עם נורווגיה, פינלנד, אסטוניה, לטביה, ליטא, פולין, בלארוס, אוקראינה, גאורגיה, אזרבייג'ן, קזחסטן, סין, מונגוליה וקוריאה הצפונית, וגבול ימי עם יפן, טורקיה ועם ארצות הברית), יותר מכל מדינה בעולם. זוהי המדינה התשיעית באוכלוסייתה והמדינה המאוכלסת ביותר באירופה, עם אוכלוסייה של 145.5 מיליון תושבים. \nבירת המדינה והעיר הגדולה ביותר בה היא מוסקבה. סנקט פטרבורג היא המרכז התרבותי של רוסיה והעיר השנייה בגודלה. אזורים עירוניים מרכזיים נוספים כוללים את נובוסיבירסק, יקטרינבורג, ניז'ני נובגורוד וקאזאן. \nרוסיה חזרה להיות מדינה נפרדת עם התפרקות ברית המועצות בשנת 1991. תחת השלטון הסובייטי היא נקראה \"הרפובליקה הסובייטית הפדרטיבית הסוציאליסטית הרוסית\", ועם הקמתה הפכה לפדרציה עצמאית. רוב שטחה, אוכלוסייתה ותעשייתה של ברית המועצות, אחת משתי מעצמות העל, היו ברוסיה. כתוצאה מכך, לאחר פירוק ברית המועצות ירשה רוסיה את מושבה הקבוע במועצת הביטחון של האו\"ם.\nהקבוצה האתנית הדומיננטית ברוסיה הם הרוסים, ושמה \"רוסיה\" הוא גם כינוי מסורתי לארץ שבה חי והתרכז רוב העם הרוסי לאורך המאות ה-14–21. חלקים ממנו חיו גם בארצות שכנות, שבעבר היו חלק מהאימפריה הרוסית והפכו לעצמאיות במהלך המאה ה-20. ברוסיה חיות גם קבוצות שאינן מזהות עצמן עם הלאום הרוסי.\nלמרות התארגנותה מחדש אחרי שנת 1991 כמדינה רפובליקנית בעלת משטר דמוקרטי דה יורה, האופי הדמוקרטי של המדינה הלך ונפגע בהדרגה בתחילת המאה ה-21, וזכויות האדם בה מופרות באופן תדיר. מאז שנת 2000, תחת שלטונו של ולדימיר פוטין  נחשבת רוסיה למדינה בעלת משטר אוטוקרטי וסמכותני. פוטין סופג ביקורת בינלאומית חריפה בעקבות פגיעתו במתנגדי משטר, בעיתונאים, בבני מיעוטים ובפעילי אופוזיציה וזכויות אדם.",
    "pageid": 397
  },
  {
    "title": "תל אביב-יפו",
    "extract": "תל אביב-יפו (בערבית: تل أَبيب-يافا), המוכרת לרוב כתל אביב, היא עיר במחוז תל אביב שבישראל, השוכנת במישור החוף הדרומי, המרכזית מבין ערי גוש דן והשנייה בגודל אוכלוסייתה בישראל. תל אביב חברה בארגון פורום ה־15. תל אביב-יפו שוכנת לחוף הים התיכון. בשטחה זורמים נחל הירקון ונחל איילון. היא גובלת ממערב בים התיכון; מדרום בערים בת ים וחולון ובבית הספר מקווה ישראל; ממזרח בערים רמת גן, גבעתיים, בני ברק ופתח תקווה; ומצפון בערים רמת השרון והרצליה. ראש עיריית תל אביב-יפו הנוכחי הוא רון חולדאי.\nתל אביב היא מטרופולין המהווה את מרכז הכלכלה, התרבות, התקשורת והאמנות של ישראל. שוכנים בה מרכזי המערכת הבנקאית של ישראל, הבורסה לניירות ערך, שגרירויות ונציגויות בין-לאומיות, מערכות העיתונים הגדולים בישראל, התיאטרון הלאומי, התזמורת הפילהרמונית, בית העצמאות (בו הוכרז על הקמת המדינה) ומרכזי תרבות ארציים נוספים. \"העיר הלבנה\" בתל אביב הוכרה בשנת 2003 כאתר מורשת עולמית.\nתל אביב-יפו מוגדרת כ\"עיר עולם בהתהוות\". העיר היא אחת הערים המתוירות בישראל, עם כמיליון וחצי תיירים זרים בשנה.\nלתל אביב תפקיד מרכזי בהוויה הישראלית. רבים מהאירועים ההיסטוריים והמחאתיים שעיצבו את זהותה ואופייה של המדינה מראשית דרכה ועד היום התרחשו בה.\nבעיר מתגוררים (נכון לשנת 2023) 476,126 תושבים, ומספר התושבים לקמ\"ר הוא 9,204 איש. באותה עת התגוררו במחוז תל אביב 1,460,300 איש, ואוכלוסיית המטרופולין מנתה מעל 3,918,800 נפש. בתל אביב פועלים (נכון לשנת 2015) למעלה מ-70 אלף בתי עסק המהווים 13 אחוז מכלל העסקים בישראל. בעיר בולטת תופעת היוממות הגדולה בישראל – כ־64% מהעובדים בתל אביב גרים מחוצה לה.\nעיר הנמל העתיקה יפו הייתה ראשיתה של העיר תל אביב-יפו. יפו נחשבת לאחת מערי הנמל העתיקות בעולם; היא נזכרת בתנ\"ך (לרבות בסיפור יונה הנביא) ובמקורות קדומים אחרים, ובמשך דורות שימשה שער כניסה ימי לארץ ישראל. לבד מיפו התקיימו לאורך ההיסטוריה מספר ניכר של יישובים בשטחה של תל אביב. בראשית המאה ה־19 גדלה האוכלוסייה היהודית ביפו, וברבע האחרון של המאה ה-19 החלה התיישבות יחידים מחוץ לחומות יפו ולאחריה הקמת שכונות חדשות, כמו שכונות נווה צדק, מחנה יהודה, נווה שלום, יפה נוף וכרם התימנים מצפון ליפו.\nתל אביב זכתה לכינוי \"העיר העברית הראשונה\" מכיוון שהייתה המיזם היהודי הראשון לבניית עיר בארץ ישראל בתקופת שיבת ציון המודרנית. היה זה מיזם חדשני של ציבור מאורגן, שחלקו אנשי היישוב הישן וחלקו אנשי היישוב החדש בשיתוף עם מוסד ציוני בראשית דרכו – קרן קיימת לישראל. המטרה המוצהרת הייתה להקים עיר עברית לצד יפו הערבית, אך בתוך כארבעה עשורים צמחה תל אביב לכרך שהיה גדול פי כמה מיפו. רשויות המנדט הבריטי העניקו לתל אביב מעמד של עיר בינואר 1934.\nב־1949, לאחר הקמת מדינת ישראל, אוחדו מוניציפלית שתי הערים ונוצרה עיריית תל אביב-יפו המנהלת את העיר המאוחדת, אף שבמובנים מסוימים עדיין נהוג להתייחס ליפו ולתל אביב כאל שתי ישויות אורבניות נפרדות. בשנת 2009 חגגה העיר מאה שנים להיווסדה.",
    "pageid": 7779
  },
  {
    "title": "תקרית קראודסטרייק 2024",
    "extract": "תקרית קראודסטרייק 2024 היא באג בתוכנה מתוצרת חברת אבטחת המידע קראודסטרייק למערכות ההפעלה Microsoft Windows, שהופץ ב-19 ביולי 2024 בעדכון תוכנה לקוי, וכתוצאה ממנו הושבתו כ-8.5 מיליון מחשבים ברחבי העולם, מה שהוביל לשיבושים והשבתה של שירותים שונים בעולם.\n\nהבאג נכלל בתוכנה להגנת מחשבי קצה - EDR (Endpoint detection and response) של קראודסטרייק. הבאג בא לידי ביטוי במסך המוות הכחול של מערכת ההפעלה Windows, המציג את ההודעה: \"שחזור: נראה ש-Windows לא נטען כראוי\". קראודסטרייק הודיעה שהתוכנה שלה גרמה לתקלה. עדכון של מנהל התקן הקשור לתוכנת האבטחה Falcon Sensor של החברה זוהה כגורם לתקלה. כתוצאה מהבאג הושבתו מליוני מחשבי קצה ושרתים בעולם.\n\nקראודסטרייק פרסמה דרך עקיפה לתקן את הבעיה, הכוללת אתחול של מחשב Windows במצב בטוח ומחיקת קובצי מנהל ההתקן : מעקף זה דורש מהטכנאים לעבור באופן ידני על כל מכשיר מושפע.\nבשעה 12:45 כתב מנכ\"ל קראודסטרייק ב-X ששוחרר תיקון לבעיה.\n\nהשבתות של שירותים שונים נחוו ברחבי העולם. מכיוון שמערכות IT רבות ברחבי העולם משתמשות ב-Windows ובתוכנה, הפסקות דווחו במגזרים עסקיים רבים. \n\nהתחום המושפע ביותר היה התחבורה האווירית.\nיותר מ-1,000 טיסות בוטלו בעולם. \nמטוסים לא הורשו לנחות בנמל התעופה ציריך קלוטן.\nחברת התעופה ויז אייר הודיעה ב-X (לשעבר טוויטר) שפעילותה מושפעת מ\"תקרית עולמית של ספקי שירותים חיצוניים\", וששירותיה המקוונים יעברו למצב לא מקוון לצורך תחזוקה.\nישויות גרמניות רבות נתקלו בבעיות, ובהן נמל התעופה הבין-לאומי ברלין ברנדנבורג, שהפסיק את הטיסות עד 11 בבוקר. גם חברת לופטהנזה נפגעה.\nבארצות הברית בוטלו כלל הטיסות של חברות התעופה יונייטד, דלתא איירליינס ואמריקן איירליינס. טיסות שהיו באוויר המשיכו במסלולן, אך טיסות חדשות לא המריאו.\n\nלפי משרד הבריאות, התקלה השפיעה על כמה בתי חולים בישראל: שערי צדק, שיבא, ברזילי, וולפסון, רמב\"ם, שמיר ועוד, גם במוקד מגן דוד אדום דווח על פגיעה במערכות.\nבשל התקלה, נמל אשדוד לא סיפק שירות למשאיות ולאוניות.\nמערכות חברת החשמל נפגעו, ובעקבות זאת מספר החירום 103 לא היה פעיל. חברת דואר ישראל לא סיפקה שירות בסניפים, במוקדי הטלפון ובאתר האינטרנט.\n\nערוץ החדשות סקיי ניוז, המשדר בכל שעות היממה, הפסיק את שידוריו עקב התקלה, וכך גם הערוץ לילדים CBBC של רשות השידור הציבורית, ה-BBC. שדות תעופה חוו קשיים, ביניהם נמל התעופה אדינבורו, שבו קפאו הלוחות המפרטים את הטיסות היוצאות, ונמל התעופה לונדון גטוויק, שבו סריקת ברקוד אוטומטית הפסיקה לפעול והיה צורך לבדוק באופן ידני. גם חברות הרכבת המקומיות נפגעו. הבורסה לניירות ערך בלונדון פעלה כרגיל אך לא הצליחה לפרסם עדכוני חדשות לאתר שלה.\n\nבשירות 911 חלו שיבושים בחלקים מסוימים של אלסקה, אריזונה, פלורידה, אינדיאנה, קנזס, מישיגן, מינסוטה, ניו יורק, אוהיו ופנסילבניה. 911 היה מושבת בכל ניו המפשייר. כמו כן אלסקה חוותה בעיות במוקדים טלפוניים שאינם מיועדים למקרי חירום.\n\nמניות החברה ירדו במסחר המקדים בניו יורק בכ-13%.\n\nליאת מצה, ‏תקלת המחשוב העולמית: מה קרה, ומי המרוויחה הפוטנציאלית?, באתר ‏מאקו‏, 19 ביולי 2024\n רן בר-זיק, התקלות בישראל ממחישות את מורכבות התשתית הבלתי נראית שעוטפת את כולנו, באתר הארץ, 19 ביולי 2024",
    "pageid": 2357162
  },
  {
    "title": "קטגוריה:סרטים ישראליים משנת 2004",
    "extract": "קטגוריה זו מכילה סרטים ישראליים משנת 2004 (List of Israeli films of 2004)",
    "pageid": 2174118
  },
  {
    "title": "20 ביולי",
    "extract": "20 ביולי הוא היום ה-201 בשנה (202 בשנה מעוברת), בשבוע ה-29 בלוח הגרגוריאני. עד לסיום השנה, נשארו עוד 164 ימים.",
    "pageid": 3301
  },
  {
    "title": "אדם גבאי",
    "extract": "אדם גבאי (נולד ב-24 באפריל 1998) הוא שחקן ומדבב ישראלי. התפרסם בגילום דמותו של אבישי אלבז במיני-סדרה \"הנערים\" של רשת HBO.",
    "pageid": 1759471
  },
  {
    "title": "אהבה בשחקים",
    "extract": "אהבה בשחקים (באנגלית: Top Gun) הוא סרט קולנוע אמריקאי משנת 1986 אשר בוים על ידי טוני סקוט, בו מככבים טום קרוז וואל קילמר. הסרט יצא לראשונה לאקרנים בארצות הברית ב-16 במאי 1986.\nמשרד ההגנה האמריקני השתתף במימון הסרט, והשפיע לא מעט על התסריט. הסרט הביא לעלייה ניכרת בשיעורי הגיוס לצי.\nבשנת 2015, ספריית הקונגרס בחרה בסרט לשימור ברשם הסרטים הלאומי. סרט המשך בשם אהבה בשחקים: מאווריק תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה ב-1 בספטמבר 2021, הסרט נדחה ל-25 במאי 2022. בסרט ההמשך מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לויס פולמן, אד האריס וואל קילמר.",
    "pageid": 620577
  },
  {
    "title": "איל גולן",
    "extract": "איל גולן (נולד ב-12 באפריל 1971, י\"ז בניסן ה'תשל\"א) הוא זמר ישראלי, מהזמרים המצליחים בישראל בשנות ה-2000 וה-2010 שזכה פעמיים בתואר \"זמר העשור\" ובתואר הזמר של המדינה לרגל חגיגות ה-70 של ישראל. גולן, שהיה שחקן כדורגל בליגה א', החל מיוני 2014 הוא אחד מהבעלים של מועדון הכדורגל בו גם שיחק, הפועל מרמורק מרחובות.\nגולן זכה לפרסום ותשומת לב לאומית, הודות לאלבומו השלישי, בלעדייך מ-1997, שנעשה בהפקתם של תמיר קליסקי וזאב נחמה מאתניX ונמכר בלמעלה מ-300,000 עותקים. פריצה זו הביאה לשורה של להיטים ואלבומים מצליחים שמיצבו את גולן כזמר דומיננטי ופופולרי. גולן היה הזמר הראשון מז'אנר המוזיקה המזרחית שזכה בתואר זמר השנה במצעד הפזמונים העברי השנתי של רשת ג'. שירו \"דמעות\" היה לשיר המזרחי הראשון, שזכה בתואר \"שיר השנה\". נוסף על אלו, גולן הוא הזמר המזרחי הראשון שזכה בתואר המקביל – במצעד הפזמונים השנתי של גלגלצ.\nגולן מכר בישראל למעלה משלושה מיליון אלבומים. הוא זכה חמש עשרה פעמים בתואר \"זמר השנה\", שתים עשרה עשרה פעמים בתואר \"שיר השנה\" ושתי זכיות בתואר \"זמר העשור\", במסגרת \"פסקול העשור\": פרויקט משותף של גלי צה\"ל וערוץ 24 ובמסגרת \"מצעד העשור הרשמי של ישראל\" של כאן גימל.\nבשנת 2013 הועלה שמו של גולן כזמר המצוי בחקירה משטרתית יחד עם מקורביו בחשד לבעילה אסורה בהסכמה של קטינות. החקירה הסתכמה ב-2014 בהחלטה שלא להעמידו לדין, אולם אזכורים חוזרים ונשנים בתקשורת והתייחסות של גולן ואנשיו ושל מקטרגיו, השאירה את הפרשה בתודעה הציבורית ופגעה בתדמיתו.",
    "pageid": 701434
  },
  {
    "title": "בית טארגאריין",
    "extract": "בית טארגאריין הוא בית אצולה דמיוני המופיע בסדרת הספרים \"שיר של אש ושל קרח\" שכתב ג'ורג' ר. ר. מרטין.\nלאורך הסדרה בית טארגאריין מהווה שחקן חשוב בעלילה ופרקים רבים בספרים סובבים סביב הנצר האחרון לבית טארגאריין דאינריז טארגאריין.",
    "pageid": 187582
  },
  {
    "title": "בראול סטארס",
    "extract": "Brawl Stars  (בתרגום חופשי לעברית: כוכבי הקטטה) הוא משחק וידאו אסטרטגי חינמי שיצא ב-12 בדצמבר 2018 מסוג זירת קרב מרובת משתתפים, המפותח ומתוחזק על ידי חברת Supercell  המשחק משווק בחנויות ה-App Store וה-Google Play. \n\nהחברה הכריזה על פיתוח המשחק ב-14 ביוני 2017 על ידי סרטון שפרסמה בעמוד היוטיוב. יום למחרת, ב-15 ביוני 2017, המשחק קיבל השקה רכה במכשירי ה-iOS, והיה זמין רק לתושבי קנדה. ב-26 ביוני 2018, המשחק קיבל השקה רכה נוספת בקרב משתמשי האנדרואיד והאפל. ב-14 בנובמבר 2018, הודיעה החברה על השקה עולמית למשחק, וב-12 בדצמבר 2018 הוא הופץ ברחבי העולם בחינם ושווק בחנויות ה-App Store וה-Google Play. חודש לאחר הפצתו, המשחק הרוויח מעל 63 מיליון דולר. ב-9 ביוני 2020 המשחק יצא לראשונה לסין.\n\nאת הבראולרים ניתן להשיג מקבלת קרדיטים אשר אפשר להשקיע בדמויות, מלבד הבראולר ההתחלתי - שלי, אותה מקבל השחקן בתחילת המשחק. נכון ל-2024 יש 80 בראולרים, אשר לכל אחד אפיון משלו. כמו כן, לכל בראולר יש אפשרות שדרוג שמעלה את הנזק שהוא גורם ואת כמות החיים שלו ואפשרויות מראה שונות (סקינים) שהשחקן יכול לרכוש או ביהלומים או במטבעות הנקראים בלינג. השחקנים במשחק מדורגים על פי כמות הגביעים שלהם, אשר אותם ניתן להשיג לאחר ניצחון במשחק ולאבד לאחר הפסד. (כמות ירידת ועליית הגביעים נעה לפי רמת השחקן).\nלכל בראולר יש ירייה רגילה בעלת שלוש טעינות (יש כאלה עם טעינה אחת, שתיים או ארבע) ומכת סופר (למעט הבראולר צ'סטר, לו יש 5 מכות סופר שונות) ייחודית שנטענת לאחר כמה פגיעות.\nלחלק מהדמויות יש גם סופר-טעינה, המשפרת את כל המהלכים שלהם ובייחוד את מכת הסופר שלהם.\nהמשחק הוא מרובה משתתפים, כלומר ניתן לשחק בקבוצות עם שניים, שלושה או חמישה אנשים, וניתן לשחק עם שחקנים אקראיים.\n\nשלי – הדמות הראשונה שמקבלים תמיד בחינם בתחילת המשחק. היא תוקפת עם קליעים באמצעות הרובה שלה לטווח בינוני. תכונת הסופר שלה גורמת לה לירות יריית על שמסבה נזק רב ואף דוחפת אחורה במעט את המטרה. סופר הטעינה שלה גורם ליירית תכונת הסופר שלה להיות גדולה יותר ב-33%.\n\nניטה – ניטה תוקפת באמצעות גלי הלם מטווח בינוני שגם יכולים לעבור דרך אויבים ותיבות לעבר אויב אחר. יכולת הסופר שלה היא שחרור דוב קטלני ומאסיבי שמסוגל למצוא בראולרים שמסתתרים בשיחים ולגרום להם נזק. שני הגאדג'טים שלה קשורים לדוב.\nקולט – קולט יורה בעזרת האקדחים שלו שש יריות ישירות ארוכות טווח. תכונת הסופר שלו היא יריית מטח כדורים מסיבי שמגיע למרחק גדול יותר והורס שיחים וקירות. סופר הטעינה שלו גורמת למכת הסופר ליותר כדורים.\nבול – בול משתמש ברובה דו קני בדומה לשלי בעל טווח קצר. תכונת הסופר שלו היא ריצה אל עבר האויב כמו שור והוא מרסק קירות העומדים בדרכו. סופר הטעינה שלו גורם למכת הסופר שלו לפגוע ביותר אנשים.\nברוק – ברוק משתמש במשגר טילים כדי לפגוע בשחקנים אחרים. תכונת הסופר שלו היא ירי מאסיבי של מטח טילים שיכול לעבור מעל קירות ולשבור אותם.\nאל-פרימו – בראולר בעל טווח קצר התוקף בעזרת ארבעה אגרופים מהירים. בתכונת הסופר שלו הוא קופץ מעל קירות כאשר המרפק שלו נוטה למעלה ובעת נחיתה מסב נזק. נחיתתו יכולה להרוס קירות.\nבארלי – בראולר בצורת רובוט אשר תוקף את אויביו באמצעות בקבוקי תבערה שיכולים לעבור מעל קירות. תכונת הסופר שלו היא ירי מסיבי של בקבוקי תבערה המעלה בלהבות אזור גדול.\nפוקו – בראולר בצורת שלד. משתמש בגלי מוזיקה של הגיטרה שלו כדי לפגוע באויב מטווח בינוני. במתקפת הסופר שלו הוא מרפא את עצמו ואת חברי הקבוצה שלו.\nרוזה – רוזה תוקפת באמצעות אגרופים עוצמתיים. תכונת הסופר שלה מגדילה את עצמה באמצעות צמחים ובכך גורמת לעצמה להפחית את כל הנזק שהיא סופגת ב-70% למשך 3 שניות.\n\nג'סי – היא יורה כדורי אנרגיה והם עוברים בין מקסימום של שלוש מטרות. תכונת הסופר שלה הוא שחרור צריח שיורה כדורי רובה לעבר שחקנים אחרים. סופר הטעינה שלה גורם לצריח שלה להיות עם יותר בריאות והוא גורם 20% יותר נזק.\nדינ-מייק – כדי לפגוע בשחקנים אחרים הוא זורק שני מקלות דינמיט אשר יכולים לעבור מעל קירות. תכונת הסופר שלו היא זריקת חבית דינמיט על האויב. נזק הפגיעה שלו ביריב נע לפי כמות מקלות הדינמיט שפגעו ביריב. סופר הטעינה שלו גורם לכך שמכת הסופר יוצרת המון פצצות קטנות מסביב לפצצה הגדולה.\nטיק – המתקפה הרגילה שלו היא זריקת 3 מוקשים, אשר מסבים נזק בינוני לבראולרים הנמצאים בקרבתם. לאחר מספר שניות מרגע הטמנתם ואם הם לא תופסים אויב, הם יתפוצצו לבד. מתקפת הסופר שלו היא שחרור ראשו המהווה פצצה אשר רודף אחרי אויב, וכאשר משיג אותו מתפוצץ ומסב נזק רב. הראש של טיק מסוגל לשבור קירות וניתן להשמיד אותו.\n8-ביט – המתקפה הרגילה שלו היא פרץ קרני לייזר, שמגיעות לטווח ארוך. מתקפת הסופר שלו היא מכונה שמוסיפה ל-8-ביט ולחבריו לקבוצה שבטווח המכונה חיזוק של 50% לנזק.\nריקו – בראולר רובוט שיורה כדורי גומי שמקפצים מקיר לקיר פעם אחת. תכונת הסופר שלו היא יריית כדורי גומי מהירה הרבה יותר שמסבה הרבה יותר נזק בזמן יותר קצר, והכדורים יכולים לקפוץ מקיר לקיר עד שהם פוגעים במישהו או שנגמר הטווח שלהם.\nדאריל – רובוט בראולר שרוב גופו מוגן על ידי חבית והוא חובש כובע של פיראט. הוא מצויד בשני רובי שוטגאן שגורמים נזק נמוך יותר משל שלי ובול (כי יש לו שניים). תכונת הסופר שלו נטענת אוטומטית במשך זמן והוא מתגלגל כמו חבית במטרה לברוח או לתקוף אויבים. תכונת הסופר של דאריל לא יכולה לעבור דרך קירות אבל יכולה להינתז בין קירות. מוריד 520 חיים.\nפני – פיראטית שיורה שקיקי זהב מזויף. אם השק שלה פוגע באויב הוא נקרע ומפיץ את הזהב המזויף למה שיש מאחורי האויב. במתקפת הסופר שלה היא בונה תותח שיורה פצצות (התותח יכול לעבור גם מעל קירות אבל לא לטווח רב). כך היא מורידה יותר נזק, בניגוד לבראולרים אחרים, כגון אל פרימו ורוזה.\nקארל – בראולר שזורק את המכוש שלו כמו בומרנג כך שברגע שהמכוש חוזר אליו נטענת לו הירייה בחזרה. תכונת הסופר שלו היא להסתובב עם המכוש שלו, מה שגורם לו לנוע במהירות רבה יותר.\nג'קי – ג'קי היא בראולרית שעושה רעידת אדמה עם הפטיש אוויר שלה, כך שכל מי שבטווח שלה יפגע. תכונת הסופר שלה היא רעידת אדמה שמושכת את כל מי שבטווח שלה.\nגאס – גאס יורה בלונים לעבר אויבים. לאחר כמה פגיעות ברצף, הפגיעה הבאה תשאיר רוח אשר תחזיר חלק מהחיים שלו או של מי שאיתו בקבוצה. בתכונת הסופר שלו הוא יוצר מגן סביבו או סביב אחד מחבריו לקבוצה.\n\nבו – המתקפה שלו היא ירייה של שלושה חיצים מתפוצצים אל עבר האויב. תכונת הסופר שלו היא יריית שלושה מוקשים אל עבר הקרקע שלא רואים אותם ואם דורכים עליהם אויבים אחרי מספר שניות הם מתפוצצים ומסיבים נזק גדול.\nאמז – זומבית שתוקפת את אויביה עם מבשם האוויר שלה וגורמת לאוויר מזוהם שגורם נזק ליריבים. תכונת הסופר שלה מאפשרת לה לעשות עיגול גדול של ענן רעילות שהולך יחד איתה לכמה שניות. הוא מאט את כל האויבים בשטח ומוריד מעט נזק.\nסטו – רובוט שתוקף עם שני זיקוקים שהוא יורה מאצבעותיו. תכונת הסופר שלו נטענת אחרי כל ירייה ומאפשרת לו לעשות דאש, ואחריו יש שביל קטן של להבות, שאם אויב עובר עליהן, הוא נשרף, ויורדים לו חיים למשך חמש שניות.\nפייפר – בראולרית חזקה בעלת רובה צלפים שנראה כמו מטרייה. ככל שהירייה רחוקה יותר כך הנזק גדול יותר. בתכונת הסופר שלה היא קופצת למרחק רב ומשאירה מאחוריה ארבעה רימונים עוצמתיים.\nפאם – בראולרית שנלחמת עם מכונה שיורה ברגים ואומים. מכת הסופר שלה הוא מתקן מרפא.\nפרנק – בראולר זומבי שנלחם עם פטיש. כשפרנק מכה את אויביו עם הפטיש, הוא עוצר. במכת הסופר שלו הוא מהמם את היריבים שלו למשך חמש שניות.\nבאבל / ביבי – בראולרית שמשתמשת במחבט הבייסבול שלה כדי לפגוע באויב. יש לה טעינה נוספת שכאשר היא משתמשת בה היא מעיפה את אויביה אחורה (קורה כל שלוש חבטות או כשהמד מסיים להטען כשהתחמושת מלאה). תכונת הסופר שלה היא ניפוח מסטיק שעף ממקום למקום בדומה לכדורים של ריקו. ההתקפה בעלת הטווח השני הרחוק ביותר.\nבי – בי היא בראולרית שמחופשת לדבורה. היא יורה רחפנים מכניים – כאשר רחפן פוגע באויב הרחפן הבא יהיה חזק יותר כמעט פי שלושה. תכונת הסופר שלה משגרת נחיל של דבורים כועסות שמאטות את האויב.\nנאני – נאני היא רובוטית שאוהבת את החברים שלה ומשגיחה עליהם. היא יורה שלושה כדורי אור שמתפצלים ומתכנסים לאחר שעוברים מרחק מסוים. תכונת הסופר שלה גורם לה לנווט את החבר המתפוצץ שלה פיפ, כאשר לחצן התזוזה שולט אך ורק על פיפ, פיפ מתפוצץ כאשר הוא פוגש באויב או בקיר, אחרי שהוא בתזוזה 13 שניות מבלי להתפוצץ, כשנאני מתה או כשנאני משותקת.\nאדגר – אדגר הוא בראולר שלובש צעיף איתו הוא מכה היריב בשתי מכות לטווח קרוב שגם מחזירות לו קצת hp. תכונת הסופר שלו שהוא קופץ למרחק רב וברגע שהוא נוחת על הקרקע אז הוא מסתובב עם הצעיף שלו סיבוב של 360 מעלות (תכונת הסופר נטענת לבד).\nגריף – גריף הוא הבעלים של חנות המתנות בפארק סטארר והוא הבוס של אדגר וסופיה. המתקפה העיקרית שלו היא זריקת הטיפים של העובדים שלו הנמצאים בתוך צנצנת - תשע מטבעות, וכל שלושה מטבעות באים בגל אחד. תכונת הסופר של גריפ היא זריקת חמישה שטרות שפוגעים ביריב וחוזרים אליו, השטרות יכולים לעבור דרך קירות ומכשולים.\nגרום – גרום השומר רוצה להגן על עמדה, זה בראש סדר העדיפיות שלו. הוא משליך את הרדיו שלו על אויביו. תכונת הסופר שלו היא פצצה גדולה ואכזרית שמנפצת קירות ומרחיקה אויבים.\nבוני – בוני והתותח הדומם שלה \"קלייד\" בדרך כלל עושים בלגן. היא יורה \"כדור תותח\" מהתותח שלה \"קלייד\" שפוגעת באויב וגורמת נזק תכונת הסופר שלה היא שהתותח שלה \"קלייד\" משגר אותה לאוויר והנחיתה שלה גורמת לנזק לאויבים סמוכים. כאשר בוני מחוץ ל\"קלייד\" היא מעיפה מהשרוול שלה מקבץ של רימונים קטנים. כאשר בוני נמצאת מחוץ ל\"קלייד\" הסופר שלה נטען לבד וכאשר משתמשים בו בוני נכנסת חזרה ל\"קלייד\".\nגייל – גייל מפציץ את האויבים עם ירייה של רוח ושלג. תכונת הסופר שלו הודפת אותם לאחור עם משב רוח עצום.\nסופיה / קוֹלֵט– סופיה היא מוכרת בחנות המתנות שבסטאר פארק. היא מאוד אוהבת לגנוב פריטים מבראולרים אחרים. הירי הרגיל שלה הוא לב מנייר שמוריד 37% מכמות החיים הנוכחית שיש לבראולר האויב. תכונת הסופר שלה זה לרוץ בשיא המהירות ולחזור למקום שהיא הייתה בו בהתחלה.\nבל – בל היא ראש כנופיית יד הזהב. בל יורה כדור חשמלי שמקפץ בין מטרות קרובות אחת לשנייה. ומוריד 1540 נזק. תכונת הסופר שלה היא כדור נוסף, שכאשר הוא פוגע באויב, כמות הנזק שהוא יקבל גם מבל וגם מחבריה לקבוצה תגדל ב-45%.\nאש – אש מתרגז בקלות בגלל הזבל שהוא צריך לנקות. לאש יש טווח רגיל. שנגרם נזק לאש או שהוא גורם נזק, יש לאש מד כעס שככל שהוא מתמלא, כך אש זז יותר מהר, וגורם יותר נזק. תכונת הסופר שלו היא העוזרות הקטנות, כאשר הן כמה חולדות רובוטיות, אשר מתפוצצות במגע עם אויב וגורמות נזק.\nלולה – למרות היותה רק מדריכה, לולה מתארת את עצמה כאישה המובילה בבראוליווד. היא יורה יהלומים מצעיף השועל שלה. בתכונת הסופר שלה היא מזמנת את ה\"אגו\" שלה שעושה את התנועות שלולה עושה.\nסאם – סאם ברונסון, עובד מפעל לשעבר, רוצה לנקום בכל הרובוטים. הוא הכוח מאחורי המוח של חבורת זרוע הזהב. ההתקפה העיקרית שלו היא מנה כפולה של אגרופים, שמחוזקים בזכות הכפפות שלו. תכונת הסופר שלו היא שהוא משליך את הכפפות שלו וגורם נזק לכל האויבים שנפגעים מהן. תכונת הסופר הבאה שלו מחזירה אותן אליו וגם גורמת נזק.\nמנדי – מנדי היא מוכרת ממתקים שזורת סוכריות. תוכנת הסופר שלה היא שהיא יורה פצצת סוכר שטסה 40 בלוקים.\nמייזי – מייזי היא שומרת הביטחות בקולנע של סטאר פארק. היא זורקת ירייה שעם הזמן הופכת להיות יותר מהירה. הייריה הזאת מורידה מלא חיים. תכונת הסופר של מייזי זה שהיא עושה בעצם עיגול גדול מסביבה שמוריד מלא חיים לאויבים אשר בטווח של העיגול וכמו כן הן דוחפות את האויבים אחורה.\nהאנק – האנק הוא חבר בשלישייה של אוטיס. הוא יורה בועה שככל שהיא נטענת יותר זמן היא גדולה יותר ומורידה יותר נזק. תוכנת הסופר של האנק היא בעצם שהוא זורק מלא דגים לכל הכיוונים והם משתוללים ולא מפסיקים לנוע עד שהם פוגעים באויבים או עד שהם פוגעים בקירות חומות וכגון.\nלארי ולורי - לארי ולורי הם תאומים, בן ובת. לארי מוכר כרטיסים בפארק סטארר, ולורי מאוד שונאת את החוקים בפארק, ותמיד רוצה לעבור עליהם. לארי ולורי מתחלקים לשניים ביכולות שלהם: הכל מתחיל עם לארי, שהוא זורק פעמיים כרטיסים לפארק סטארר, והם פוגעים בחוזקה וגורמים נזק רב לקרקע ולאויבים שמסביבה. היכולת המיוחדת של לארי היא לזרוק את לורי, שהיא זורקת רעל מתמשך כאחרי החוקים. יחד הם תאומים חזקים במשחק.\nאנג'לו - אנג'לו הוא יתוש מאוד מוכר מביצת האהבה, בן-זוג של ווילו, והוא תושב מביצת האהבה. אנג'לו יכול לירות על כל אחד חומר-אהבה מהחץ וקשת שלו, מה שעשה לווילו עליו ומה שעשה לקולט על מייזי. היכולת הרגילה של אנג'לו זה לירות חץ אהבה על האויבים במגבלה גדולה. היכולת המיוחדת היא לייצר סביבו ביוב אשר לקבוצתו מעלה חיים ולאויביו מוריד חיים. בנוסף, אנג'לו יכול לעוף מעל המים.\nברי - הוא חד קרן שעובד בחנות הממתקים של מנדי. הוא תוקף עם גלידה ממוסת תכונת סופר של הוא, מסתחרר ומסתער קדימה ומשליך גלידה ממוסת סביבו, הגורמת נזק לאויבים ומעלה חיים את חבריו לקבוצה.\n\nמורטיס – בראולר קברן שנראה כמו ערפד. תוקף בעזרת את חפירה. במתקפת הסופר הוא שולח ענן של עטלפים. שעושים נזק וכמות הנזק שהם עושים הופכים לחיים ומרפאים את מורטיס.\nטארה – בראולרית שמכסה את הפנים. היא תוקפת בעזרת קלפים. מכת הסופר שלה היא מעין חור שחור ששואב את היריב ואז פולט אותו החוצה עם נזק.\nג'ין – ג'יני קסום וערמומי. יורה כדורי בדולח מהמנורה שלו. כשכדור הבדולח מגיע לטווח מסוים הוא מתפצל לחלקים קטנים יותר. יכול למשוך אליו אויבים עם יד קסומה כתכונת הסופר בראולר.\nמקס – מהירות ייחודית ויכולת התחמקו מירייות. המתקפה שלה היא טיפות שעפות במהירות שיורה במהירות. תכונת הסופר שלה מגבירה את המהירות שלה ושל חברי הקבוצה שנמצאים בטווח שלו למשך ארבע שניות.\nמר פ. – פינגווין שיורה מזוודות שמתפוצצות על היריב ויכולות לגרום לנזק כפול. תכונת הסופר שלו היא שני רובוטים שאחד מהם הוא הבסיס ליצירת הרובוטים והשני הוא הרובוט התוקף. והבסיס הזה ימשיך לייצר רובוטים עד שהוא ייהרס (כל פעם שהרובוט התוקף מת הרובוט הבסיס מיצר עוד רובוט כמה שניות אחרי שהרובוט התוקף נהרג).\nספראוט – המטרה של ספראוט היא לשתול חיים. ספראוט יורה כדור צמחי שממשיך להתגלגל עד שפוגע בדמות או עד טווח מסוים. תכונת הסופר שלו היא גדר שיחים שחוסמת את כולם (הגדר לא מורידה חיים).\nביירון – הוא איש מכירות מרושע והוא יכול להביא לכם כל מה שתצטרכו הוא יכול להוציא מהמטה הקסום שלו רעל שנשאר על האויבים 6 שניות ומסב נזק של 560 כל שנייה, הוא יכול להוציא מהמטה הקסום שלו שיקוי בריאות כדי לרפא את החברים שלו גם לשש שניות וגם מרפא 560 חיים לכל שנייה. תכונת הסופר שלו היא זריקת בקבוק שיקוי גדול שבמכה אחת מסב יותר נזק מהמתקפה הרגילה של ביירון.\nסקוויק – כיצירה מקרית של קולונל ראפס, סקוויק נולד כדי לשחק לך תביא! סקוויק הוא בראולר שעשוי מחומצה ונוצר בניסוי של הקולונל ראפס. סקוויק יורה רימון דביקי אשר נדבק לאויב ומתפוצץ כעבור שנייה. בתכונת הסופר שלו, הוא יורה רימון דביקי שמתפוצץ כעבור כמה שניות ומשחרר רימונים קטנים יותר.\nלו – לו זורק 3 גלידות קרח. אם לו פוגע כמה פעמים בבראולר, סמל פתית השלג שליד שמו של הבראולר יעלה וכשהוא מתמלא, הבראולר יקפא במקום למשך מספר שניות, תכונת הסופר שלו מחליקה את הבראולר ולא נותנת לו לזוז (וגם מוריד חיים).\nראפס – ראפס הוא הקפטן של ספינת החלל סטארר סוער, הוא יורה שתי יריות שקופצות מהקירות תכונת הסופר שלו מזמנת מטאור מהחלל אשר מביא איתו פאוור אפ שמעלה כ-700 חיים ומגדיל את הנזק שהיריב חוטף (אפשר לקחת מחדש אחרי שאתה מת), חברי הקבוצה יכולים לקחת את הפאוור.\nבאז – באז הוא מנהל פארק המים ואוהב לומר לאנשים מה לעשות אבל יותר מזה הוא אוהב לומר לאנשים מה לא לעשות. המתקפה שלו היא שהוא שורק במשרוקית שלו, הסופר שלו הוא מכוון את עצמו לקיר או לבראולר ומושך את עצמו לקיר או לבראולר. אם זה פוגע בבראולר זה מהמם אותו.\nפאנג – פאנג בועט ראשון ובועט מהר. ההתקפה העיקרית שלו היא בעיטה מסיבית שמעיפה את הנעל שלו. תכונת הסופר של פאנג היא בעיטה חזקה שפוגעת בשרשרת אויבים שניצבים קרובים זה לזה (ככל שפאנג יותר קרוב לאויב הוא יסב יותר נזק).\nאיב – איב מאמינה שלכולם יש ערך, בתור משאב לתינוקות שלה. במתקפה העיקרית שלה היא יורה שלוש ביצים, כל אחת גדולה יותר ומזיקה יותר מקודמתה. תכונת הסופר של איב היא ביצה גדולה, שבתוכה קבוצת צאצאים. הצאצאים מתחברים לאויבים וגורמים נזק במשך הזמן.\nג'נט – ג'נט היא כוכבת המופע, ולא חוששת ליידע על כך את כולם לסביבה. המתקפה העיקרית של ג'נט היא שהיא שרה בקול עוצמתי, ככל שהיא מחזיקה את הצליל זמן רב יותר, כך הוא יהפוך ממוקד יותר ויישמע רחוק יותר. מתקפת הסופר שלה הוא שג'נט משתמשת בתרמיל הריחוף כדי לעוף ומשם היא מפילה פצצות מתחת לאזור שבו היא עפה.\nאוטיס – אוטיס בראולר \"צוללן\" הכוכב של הקבוצה התת-מיימית. המתקפה העיקרית שלו היא שהוא יורה כמה כדורי כוח תת-מימיים לטווח בינוני. מתקפת הסופר של אוטיס היא שהוא יורה כוכב ים שמרעיל את האויב ולא נותן לו לירות במשך 3 שניות.\nבאסטר – באסטר הוא חבר בשלישייה של פאנג. הוא צלם בבית קולנוע וההתקפה העיקרית שלו היא שככל שהוא קרוב יותר לאויב הוא מוריד לאויב יותר חיים בזכות האור שיוצאת מן המצלמה שלו. תכונת הסופר של באסטר היא שבאסטר מפעיל מגן לו ולחברי קבוצתו. אם באסטר מקבל פגיעה על המגן הירייה חוזרת אל האויב בחזרה וכך עד סוף הסופר.\nגריי – גריי הוא פנטומימאי. המתקפה הרגילה שלו היא שלט שדרכו הוא מדבר. בתכונת הסופר שלו הוא יוצר פורטל שמתווצר בתכונת הסופר שלו, הוא יכול להתשגר למקום מסוים (בדומה לפורטלים שבמפות).\nאר.טי – אר.טי יצפה בכולם כל הזמן, הוא זורק סירנה. תוכנת הסופר שלו היא שהראש שלו יכול להתנתק ולעשות נזק בצורת מעגל (גם הרגליים עושים נזק).\nוילו – בראולית שגרה בביצה וזורקת מים מורעלים. מתקפת הסופר היא יכולת לשלוט בבראולר אחר לכמה שניות.\nדאג – דאג הוא מוכר נקניקיות. לחבריו לקבוצה הוא מביא נקניקיות טריות ומרפאות, ולעומת זאת, לאויביו הוא מביא נקניקיות מורעלות. מתקפת הסופר של דאג היא נקניקיה מתובלת מיוחדת לבעל ברית שהוגדר כמטרה או לדאג עצמו, כאשר בראולר מובס הוא יחזור עם 50% יחידות בריאות לחיים.\nצ'אק – בעברו מנצח מוכשר, כעת כרטיסן ברכבת, צ'אק החליף את הסימפוניות של אולמות הקונצרטים בקקופוניה של תחנת הרפאים, וזאת בתקווה לגלות את הדבר הגדול הבא במוזיקה. הוא יורה ענן קיטור מכובעו. מתקפת הסופר של צ'אק היא להקים שלט, הוא יכול להקים עד 3 שלטים, ואחרי שהקים אותם הוא יכול לנסוע ביניהם כמו רכבת, ומתקפת הסופר שלו נטענת לבד.(מאוד מהר.)\nמלודי - מלודי היא זמרת מאוד מוכרת בפארק סטארר, וכך התו המוזיקלי שלה צמוד למיקרופון שלה תמיד. היכולת הרגילה של מלודי זה לזרוק תו מוזיקלי אחד לאויבים, שמזיק להם מאוד, אך כל פעם שתו מוזיקלי אחד פוגע באויבים מופיע תו מוזיקלי ליד מלודי המגיע עד לשלושה תווים מוזיקליים אשר מסתובבים סביבה ומקרוב מזיקים בכוח ממשי יותר מאשר היכולת הרגילה שלה. היכולת המיוחדת של מלודי זה לרוץ/לקפוץ על האויבים 3 פעמים.\nלילי - לילי אוהבת מאוד כישוף, וכך הלכה ליער הקסום כדי לדעת אותו לעומק, אך תקרית מוזרה שאף אחד לא יודע עליה גנבה ללילי את הקול וגם הפכה אותה לצמח. היכולת הרגילה של לילי היא לעשות 2 סכינים מידיה, וכך מזיקה בכוח לאויבים. היכולת המיוחדת שלה היא לירות גחלילית על כך אויב שהיא בוחרת, וכך להשתגר אליו בזווית נוחה להרוג אותו.\nקלנסי - אין דרך חזרה עם קלנסי (אלא אם האנק יורה לו לעשות זאת). הוא אימץ לחלוטין את חיי הסרטנים המזויפים שלו ויעשה הכל למען חבריו.  היכולת הרגילה שלו היא לזרוק כדור פיינטבול, כל מספר פגיעות מסוימות בבראולרים יכולת כדור הפיינטבול שלו מתחזקת פי 2 (מס' כדורים מקסימלי: 4 כדורי פיינטבול [1 לכל צד ו-2 אל מולו/אמצע]). היכולת המיוחדת שלו היא לזרוק אל מולו (באופן מפוזר) המון כדורי פיינטבול. (במקרה של טעויות: יתוקן בהמשך...)\n\nקרואו – עורב לוחם שתוקף בעזרת סכינים מורעלים שנשארים על האויב חמש שניות. מתקפת הסופר שלו היא קפיצה. בעת הקפיצה ובעת הנחיתה הוא זורק מסביבו מלא סכינים מורעלים. סופר הטעינה שלו גורמת לכך שהסכינים שנזרקים במכתב הסופר יחזרו אליו.\nספייק – ספייק הוא קקטוס, היריות שלו הם כדורים קוצניים שמתפרקות לקוצים קטנים יותר שניתזים לכל הכיוונים. בתכונת הסופר שלו הוא יוצר מין שדה קוצים שכל מי ששוהה בו מואט חוטף נזק.\nליאון – ילד שאוהב סוכריות על מקל ויורה שוריקנים. יכול להיעלם בתכונת הסופר שלו למשך שבע שניות. אם לאון יורה בזמן תכונת הסופר שלו תכונת הסופר נעלמת. טעינת הסופר שלו גורמת לכך שגם כשהוא יורה, הוא יישאר בלתי נראה.\nסנדי – בראולר שלא ישן מספיק ושולט בחול, יורה חצץ על אויביו. תכונת הסופר שלו היא סופת חול ענקית שגורמת לכל חבר קבוצה להפוך לבלתי נראים.\nאמבר – לאמבר תמיד הייתה חולשה לאש. היא אוהבת להעלות באש את העולם וכל אויב שניצב למולה. ההכוון שלה הוא מאוד מיוחד: היא לא צריכה לשחרר אותו כדי לירות. בניגוד לבראולרים אחרים יש לה מד תחמושת של המון יריות שעושות ברמה 1 240 נזק, אבל מפני שהם הרבה אז הירייה שלה תימשך כמה שהיא רוצה ותעשה 200 נזק בכל עשירית שנייה שהיא יורה. הסופר שלה היא זריקת בקבוק תבערה שהיא יכולה להצית מתי שהיא רוצה ולשרוף את האויבים שבו.\nמג – למג יש רובה שיורה שתי יריות קטנות שלא גורמות הרבה נזק. כשמג משתמשת בתכונת הסופר שלה היא הופכת ל-Mecha ,Mecha תוקף בעזרת יריות מקבילות שלא מורידות הרבה נזק, ל-Mecha יש מד חיים משלו אשר לא מתקשר לכמות החיים של מג. מאז העדכון בתחילת עונה 18 מג ישר מתחילה מה-Mecha.\nסרג' – סרג' תוקף אויבים בעזרת פגזים של מיץ שמתפצלים לשניים במגע עם האויב. תכונת הסופר שלו גורמת לו לקפוץ קפיצה אשר משדרגת את הסטטיסטיקה שלו בשלושה שלבים ומגיעה עם מצבי גוף שונים. בכל קפיצה סרג' משתדרג ברמה אחת, כל שדרוג מאריך לו את טווח היריה ואת המהירות.\nצ'סטר – צ'סטר הוא ליצן חצר. הוא יורה רצף של פעמונים מהכובע שלו - תחילה אחד, אחר כך שניים אחר כך שלושה פעמונים ולבסוף ארבעה פעמונים. בהתאם לליצן חצר, תכונת הסופר שלו משתנה בכל פעם שמשיג אותה.\nקורדליוס – קורדליוס הוא גנן המטפל ביער המכושף. הוא אוהב במיוחד פטריות. בהתקפתו הוא יורה שתי פטריות באמצעות כלי הגינון שלו. תכונת הסופר שלו היא שקורדליוס יורה פטריית-צל חודרת קירות, אשר בפגיעתה מעבירה אותו ואת מטרתו ל\"תחום הצללים\" למשך שמונה שניות. בזמן הפעלת הסופר, תנועתו של קורדליוס מהירה ב-20% יותר.\nקיט – קיט הוא חתול שהתקפתו נגד אויבים קרובים היא שריטה, ונגד רחוקים הוא משליך כדורי צמר מתפוצצים. תכונת הסופר שלו היא קפיצה ואז היצמדות לגב של בראולר אחר.\nדראקו - דראקו הוא זמר ממשי שמנגן בכוח בגיטרה החשמלית שלו והחבר הכי טוב שלו זה דרקון מתנפח. היכולת הרגילה של דראקו היא לנגן בכוח בגיטרתו החשמלית, מה שנותן סכינים וכך פוגע באויבים. היכולת המיוחדת היא להוציא את דרקונו המתנפח, וכך הדרקון יורק אש חזקה מאוד בלי מגבלה, ופוגעת באויבים בחוזק רב.\n\nלכול דמות יש דרגות מיומנות שאותן ניתן להשיג במשחקים על גביעים עם אותה דמות (מלבד קרב ידידות). אם אתה שחקן כוכב תקבל בונוס של נקודות מיומנות בכול דרגה מארד 1 עד זהב 3. מקבלים נקודות כוח, מטבעות, קרדיטים ובסוף גם תואר במסלול המיומנות. מספר הכסף שתקבל כל רמה משתנה בין רמת הדמות, למשל שלי, שהיא תקבל 750 מטבעות. דמויות נדיר, נדיר במיוחד ואדיר מקבלות 750 מטבעות בפרס של ארד 1, אך דמויות ממדהים עד אגדי, כמו מורטיס, או דראקו, יקבלו 1,000 מטבעות. כך גם ברמת קרדיטים שמקבלים בארד 2 ובכסף 2 כל דמות.  \n\nארד I - הפרס הראשון מבין תשעת הפרסים שבנקודות מיומנות. בקטגוריית \"ארד I\" מקבלים מטבעות: דמויות נדיר, נדיר במיוחד, אדיר וכמובן תכלת מקבלים בקטגוריה זאת 750 מטבעות, אך דמויות מדהים ואגדי מקבלים בקטגוריה זאת 1,000 מטבעות. כדי להגיע אל פרס זה צריך להשיג 300 נקודות.\nארד II - הפרס השני בנקודות המיומנות. בקטגוריה זאת מקבלים נקודות כוח. דמויות נדיר, נדיר במיוחד, אדיר ותכלת מקבלים בקטגוריה זאת 100 נקודות כוח, ודמויות מדהים ואגדי מקבלים 150 נקודות כוח. כדי להגיע אל פרס זה צריך להשיג 800 נקודות.\nארד III - הפרס השלישי והאחרון בקטגוריית \"ארד\" הוא קרדיטים. בקטגוריה זאת דמויות תכלת, נדיר, נדיר במיוחד ואדיר מקבלים בו 75 קרדיטים, ודמויות מדהים ואגדי מקבלים בו 100 קרדיטים. כדי להגיע אל פרס זה צריך להשיג 1,500 נקודות.\nכסף I - הפרס הרביעי והראשון בקטגוריית \"כסף\" הוא נקודות כוח. דמויות תכלת, נדיר, נדיר במיוחדת ואדיר מקבלים בו 200 נקודות כוח, ודמויות מדהים ואגדי מקבלים בו 300 נקודות כוח. כדי להגיע אל פרס זה צריך להשיג 2,600 נקודות.\nכסף II - הפרס החמישי הוא מטבעות. דמויות תכלת, נדיר, נדיר במיוחד, ואדיר מקבלים בקטגוריה זאת 1,250 מטבעות, ודמויות מדהים ואגדי מקבלים בקטגוריה זאת 2000 מטבעות. כדי להגיע אל פרס זה צריך להשיג 4,000 נקודות.\nכסף III - הפרס השישי והאחרון בקטגוריית \"כסף\" מקבלים קרדיטים. לדמויות תכלת, נדיר, נדיר במיוחד ואדיר מקבלים בקטגוריה זאת 150 קרדיטים, ולדמויות מדהים ואגדי מקבלים בקטגוריה זאת 200 קרדיטים. כדי להגיע אל פרס זה צריך להשיג 5,800 נקודות.\nזהב I - הפרס השביעי והראשון בקטגוריית \"זהב\" הוא סיכה מאוד מיוחדת שאי אפשר לקבל סתם ככה, אלא רק מהפרס של \"זהב I\". כדי להגיע אל פרס זה צריך להשיג 10,300 נקודות.\nזהב II - הפרס השמיני הוא סמל שחקן חדש של רק אותה הדמות שמקבלים רק שמגיעים לזהב II. כדי להגיע לפרס זה צריך 16,800 נקודות.\nזהב III - הפרס התשיעי והאחרון בנקודות המיומנות, כדי להגיע אליו צריך 24,800 נקודות השגה. בפרס זה מקבלים תואר אותו ניתן לשים בקלף הקרב. ניתן להשיג את התואר  רק מפרס זהב III.\n\nבראול פאס היא מערכת Battle Pass שהתווספה למשחק בעדכון במאי 2020. בבראול פאס יש מסלול חינמי ומסלול פרמיום, ובדיוק באמצע המסלול פרמיום מקבלים כל בראולר עד לאדיר או 1000 קרדיטים. בכל כמה דרגות בבראול פאס מקבלים תגמולים, למשל: מטבעות, קרדיטים, יהלומים, סיכות, ונקודות כוח. בבראול פאס יש קווסטים (משימות), כאשר משלימים אותם מקבלים XP, העוזרים לעלות בדרגות. למסלול הפרימיום יש קווסטים בלעדיים. הבראולר הכרומטי נמצא בדרגה 30 במסלול פרמיום. כשמסיימים את הבראול פאס פרמיום (בדרגה 70 או 60,50), מקבלים סקין בלעדי של הבראולר הכרומטי.\nהחל מעונה 22 בראולרים לא יהיו חלק מהבראול פאס אלה יצאו מידית ברגע שהעונה תתחיל ונדירותם לא תשתנה\nמאז העונה השנייה יש בבראול פאס 70 דרגות. עונה של בראול פאס נמשכת חודשיים. אחרי שעונה אחת נגמרת מתחילה העונה שאחריה באותו יום. לבראול פאס יש עד כה 23 עונות.\n\nהבזאר של טארה: העונה הראשונה התחילה ב-13 במאי 2020 ונגמרה ב-6 ביולי 2020. בעונה זו היו 60 דרגות, הבראולר המובטח הוא גייל. נושא העונה הוא הבזאר של טארה (חוץ מגייל שהוא מהסנו-טל של מר פ.).\nהקיץ של המפלצות: העונה השנייה התחילה ב-7 ביולי 2020 ונגמרה ב-14 בספטמבר 2020. בעונה זו היו 70 דרגות, הבראולר המובטח הוא סרג'. נושא העונה הוא העיר \"סופר-עיר\".\nברוכים הבאים לפארק סטאר: העונה השלישית התחילה ב-15 בספטמבר 2020 ונגמרה ב-23 בנובמבר 2020. בעונה זו היו 70 דרגות, הבראולרית המובטחת היא סופיה. נושא העונה הוא חנות המתנות שנמצאת בפארק סטאר.\nמשחק בריחה לחגים: העונה הרביעית התחילה ב-24 בנובמבר 2020 ונגמרה ב-1 בפברואר 2021. בעונה זו היו 70 דרגות, הבראולר המובטח הוא לו. נושא העונה הוא מלון הסנו-טל של מר פ.\nסטארר סוער: העונה החמישית התחילה ב-2 בפברואר 2021 ונגמרה ב-12 באפריל 2021. בעונה זו היו 70 דרגות, הבראולר המובטח הוא קולונל ראפס. נושא העונה הוא החלל.\nחבורת זרוע הזהב: העונה השישית התחילה ב-13 באפריל 2021 ונגמרה ב-21 ביוני 2021. בעונה זו היו 70 דרגות, הבראולרית המובטחת היא בל. נושא העונה הוא המערב הפרוע.\nספלאש היורה: העונה השביעית התחילה ב-22 ביוני 2021 ונגמרה ב-30 באוגוסט 2021. בעונה זו היו 70 דרגות, הבראולר המובטח הוא באז. נושא העונה הוא חוף הים.\nהיה היה בראול: העונה השמינית התחילה ב-31 באוגוסט 2021 ונגמרה ב-8 בנובמבר 2021. בעונה זו היו 70 דרגות, הבראולר המובטח הוא אש. נושא העונה הוא האגדות והפנטזיות.\nבראוליווד: העונה התשיעית התחילה ב-9 בנובמבר2021 ונגמרה ב-16 בינואר 2022. בעונה זו היו 70 דרגות, הבראולרית המובטחת היא לולה. נושא העונה הוא אולפני הסרטים של בראוליווד.\nשנת הנמר: העונה העשירית התחילה ב-17 בינואר 2022 ונגמרה ב-7 במרץ 2022. בעונה זו היו 70 דרגות, הבראולר המובטח הוא פאנג. נושא העונה הוא משחקי הדו-קרב הישנים.\nהביודום: העונה האחת עשרה התחילה ב-8 במרץ 2022 ונגמרה ב-2 במאי 2022. בעונה זו היו 70 דרגות, הבראולרית המובטחת היא איב. נושא העונה הוא הניסויים בכיפה.\nמופע הפעלולן: העונה השתים עשרה התחילה ב-3 במאי 2022 ונגמרה ב-4 ביולי 2022. בעונה זו היו 70 דרגות, הבראולרית המובטחת היא ג'נט. נושא העונה הוא מופע הפעלולים.\nבראולר ים עמוק: העונה השלוש עשרה התחילה ב-5 ביולי 2022 ונגמרה ב-5 בספטמבר 2022. יש בעונה 70 דרגות, הבראולר המובטח הוא אוטיס. נושא העונה הוא העולם התת-מיימי.\nמפעל רובוטים: העונה הארבע עשרה התחילה ב-6 בספטמבר 2022 ונגמרה ב-7 בנובמבר 2022. בעונה 70 דרגות, הבראולר המובטח הוא סאם. נושא העונה הוא המפעל לייצור רובוטים.\nטחנת הרוחות: העונה החמש עשרה התחילה ב-8 בנובמבר 2022 ונגמרה ב-1 בינואר 2023. יש בעונה 70 דרגות, הבראולר המובטח הוא באסטר. הנושא של העונה הוא רוחות.\nארץ הממתקים: העונה השש-עשרה. התחילה ב-2 בינואר 2023 ונגמרה ב-5 במרץ 2023. בעונה זו 70 דרגות, הבראולרית המובטחת היא מנדי. נושא העונה הוא עולם הממתקים.\nתעלומה במרכז: העונה ה-17 התחילה ב-6 במרץ 2023 ונגמרה ב-1 במאי 2023. יש בעונה 70 דרגות, הבראולר המובטח הוא R-T. נושא העונה היא התעלומה במרכז.\nההצלה: העונה ה-18 התחילה ב-2 במאי 2023 ונגמרה ב-11 ביולי 2023. יש בעונה 70 דרגות. הבראולר המובטח הוא מייזי. נושא העונה הוא ההצלה.\nיערות מכושפים: העונה ה-19 התחילה ב-12 ביולי 2023 ונגמרה ב-9 בספטמבר 2023. בעונה זו היו  70 דרגות. הבראולר המובטח הוא קורדיליוס. נושא העונה הוא יערות מכושפים.\n בחזרה לחוות הריינג'רים: העונה-20 התחילה ב-10 בספטמבר 2023 ונגמרה ב-5 בנובמבר 2023. בעונה זו היו 70 לא כולל פרסי בונוס. הבראולרית המובטחת היא פרל נושא העונה זה בחזרה לחוות הרייגרים.\nקרקס מוזר: העונה ה-21 התחילה ב-6 בנובמבר 2023 ונגמרה ב-4 בינואר 2024. בעונה זו היו 70 דרגות לא כולל פרסי בונוס. הבראולרית המובטחת היא צ'ארלי. נושא העונה הוא הקרקס.\nאולפני סטארר טון: העונה ה-22 התחילה ב-4 בינואר 2024 ונגמרה ב-31 במרץ 2024. בעונה היו 50 דרגות לא כולל פרסי בונוס. הבראולר המובטח הוא קיט. נושא העונה הוא אולפני סטארר טון.\nשנת הדרקון: העונה ה-23 התחילה ב-1 בפברואר 2024 ונגמרה ב-7 במרץ 2024. בעונה זו היו 50 דרגות לא כולל פרסי בונוס. נושא העונה הוא ראש השנה הסיני. הבראולר המובטח הוא לארי ולורי.\nחולות הזמן: העונה ה-24 התחילה ב-8 במרץ 2024 ונגמרה ב-3 באפריל 2024. בעונה זו היו 50 דרגות לא כולל פרסי בונוס. נושא העונה הוא חולות הזמן. הבראולר המובטח הוא אנג'לו.\nרגנארוק: העונה ה-25 התחילה ב-4 באפריל 2024 ונגמרה ב-1 במאי 2024. בעונה זו היו 50 דרגות לא כולל פרסי בונוס. נושא העונה הוא מיתולוגיה נורדית. הבראולרית המובטחת היא מלודי.\nגודזילה: העונה ה-26 התחילה ב-2 במאי 2024 ונגמרה ב-7 ביוני 2024. בעונה זו היו 50 דרגות לא כולל פרסי בונוס. נושא העונה הוא גודזילה. הבראולרית המובטחת היא לילי.\nסייבר-בראול: העונה ה-27 התחילה ב-8 ביוני 2024 ונגמרה ב-4 ביולי 2024. בעונה זו 50 דרגות לא כולל פרסי בונוס. נושא העונה הוא סייבר. הבראולר המובטח הוא דראקו.\nהאלים נגד המפלצות: העונה ה-28 התחילה ב-4 ביולי 2024 ותיגמר ב-1 באוגוסט 2024. בעונה זו 50 דרגות לא כולל פרסי בונוס. נושא העונה הוא מיתולוגיה יוונית. הבראולרים המובטחים הם ברי וקלאנסי.\n\nמדורג, או באנגלית \"ראנקד\", היא עונה חדשה שהגיעה בעונה 24: חולות הזמן, המתעסקת בבראולרית שלי. במדורג יש כמה דרגות ונקודות. כדי לסיים את המדורג ולהגיע לטופ העולמי במדורג צריך להגיע ל-9000 נקודות.\nשמיעים לרמה הרביעית, יהלום, יש 2 סבבים בכל משחק מדורג, בהם אפשר לפסול בראולרים ורק אז לבחור. אם יש תיקו בשני הסבבים, יהיה שובר שווין סבב שלישי. בנוסף, הפעם רואים את הבראולרים שהקבוצה היריבה פוסלת/בוחרת, מה שאי אפשר לעשות בדרגות הקודמות.\nבנוסף,  מכל רמה נהיית יותר קשה מהקודמת לה.\n\nהדרגה הראשונה היא ארד, או באנגלית: ברונז. יש 3 חלקים לדרגת \"ארד\", בהם ארד I, ארד II, וארד III.\nהדרגה השנייה היא כסף, או באנגלית: סילבר.\nהדרגה השלישית היא זהב, או באנגלית: גולד.\nהדרגה הרביעית היא יהלום, או באנגלית: דיימונד.\nהדרגה החמישית היא מדהים, או באנגלית: מיטיק.\nהדרגה השישית היא אגדי, או באנגלית: לג'נדרי.\nהדרגה השביעית והאחרונה היא מאסטר, שכדי להגיע אליה נדרש לצבור לפחות 9000 נקודות.\n\nהקווסטים הם כל מיני משימות שכאשר משלימים אותן מקבלים מספר מסוים של \"XP\" איתו מתקדמים בבראול פאס.\nיש במשחק קווסטים עונתיים (אותם אפשר להשלים עד סוף עונה של בראול פאס ומתווספים שלושה קווסטים עונתיים חדשים כל יום), קווסטים יומיים (מתחלפים כל 24 שעות), וקווסטים אקסקלוסיביים שרק מי שקנה את הבראול פאס יכול להשלים (מתווסף קווסט אקסקלוסיבי אחד כל יום). אחרי שמשלימים קווסט מקבלים טוקנים שמאיצים את ההתקדמות במסלול. ישנם קווסטים שאחרי השלמתן מקבלים נקודות כוח, מטבעות, יהלומים או סיכות.\n\nקווסטים מיוחדים - משימות גדולות במיוחד שאחרי השלמתן מקבלים 1,000 XP. משימות מסוג זה מופיעות לעיתים רחוקות לזמן מוגבל. \"הקווסטים המיוחדים\" הן המשימות הכי ארוכות וקשות במשחק. משימות מסוג זה יכולות להיות של דמויות חדשות, ומצבי משחק חדשים (לרוב). כשמשיגים את בראולר עונת הבראול פאס הנוכחי, מקבלים \"קווסט גדול\" קשור לאותה הבראולר. לרוב הקווסט הוא לנצח 15 משחקים עם הבראולר. הקווסט נגמר עם סוף עונת הבראול פאס.\nקווסטים גדולים - משימות אמצעיות שהן לא גדולות ולא קטנות שאחרי השלמתן מקבלים 500 XP. משימות מסוג זה מופיעות לעיתים קרובות מאוד.\nקווסטים יומיים - משימות קטנות שאחרי השלמתן מקבלים 200 XP. משימות מסוג זה מתחלפות כל 24 שעות. \"הקווסטים היומיים\" הן המשימות הכי קצרות במשחק.\n\nהתיבות היו במשחק משנת 2017 (תחילת המשחק כולו) ועד לדצמבר 2022. לתיבות היו שלושה סוגים, ביניהם יוכרזו פה. מסוף דצמבר 2022 התיבות התחלפו בדברים במטבעות חדש הנקרא קרדיטים המשומשים לפתיחת בראולרים.\nמדרוג התיבות:\n\nבראול בוקס - התיבה הקטנה ביותר, צבעה כחול. יש לה 2 פתיחות בלבד, ובפתיחות האלה מקבלים לרוב נקודות כוח ומטבעות.\nביג בוקס - התיבה הבינונית, צבעה סגול. יש לה 3 פתיחות בלבד, והכל יכול לצאת בתיבה הזו.\nמגה בוקס - התיבה הגדולה ביותר והטובה ביותר, צבעה אדום, כחול, צהוב וכתום. באופן רגיל למגה בוקס יש 5 פתיחות, ביניהם נקודות כוח ומטבעות. מדי פעם יוצאים במגה בוקס פתיחות עד 15, מה שמביא יותר סיכוי לבראולרים חדשים, סקינים חדשים ואף סטאר פאוורים חדשים.\n\nהסטאר דרופים הם מה שהחליפו את התיבות מסוף דצמבר 2022. הסטאר דרופים הם כוכבים שבחמישה לחיצות בלבד יכולות לשנות הכל.\nמדרוג הסטאר דרופים:\n\nרייר (נדיר) - 50% הוצאה. ניתן לקבל מטבעות, נקודות כוח, מכפיל XP, בלינג, וקרדיטים.\nסופר רייר (נדיר במיוחד) - 28% הוצאה. ניתן לקבל מטבעות, נקודות כוח, מכפיל XP, בלינג, קרדיטים, סיכות ברמת נדירות פשוטה, וספריי.\nאפיק (אדיר) - 15% הוצאה. ניתן לקבל מטבעות, נקודות כוח, מכפיל XP, סיכות פשוטות ורייר, ספריי, סקינים רייר, ודמויות רייר. (נדיר)\nמיטיק (מדהים) - 5% הוצאה. ניתן לקבל מטבעות, נקודות כוח, סיכות רייר ואפיק, סמל פרופיל, ספריי, גאדג'טים, סקינים רייר; ודמויות סופר רייר, אפיק, ומיתיק.\nלג'נדרי (אגדי) - 2% הוצאה. ניתן לקבל סטאר פאוורים, סופר טעינה (הייפרצ'ארג'), סקינים רייר ואפיק; ודמויות אפיק, מיתיק, ולג'נדרי.\n\nמטבעות זה המטען הראשון במשחק כולו משנת יציאתו. המטבעות מאפשרות לשדרוג בראולרים ביחד עם נקודות כוח,  מביאות אפשרות לקנות סקינים כסופים ואף עוד דברים בחנות. מקבלים מטבעות במתנות יומיות בעיקר בחנות.\n\nיהלומים (או באנגלית: ג'מס) זה המטען השני במשחק. הם בצבע ירוק, ואפשר לקנות בהם סקינים ואף בראולרים. עד ינואר 2023 היה אפשר לקנות ביהלומים גם את הבראול פאס, אך כיום ניתן לקנות אותו רק בכסף אמיתי.\n\nנקודות כוח (או בשם המקורי: פאוור פוינטס) זה המטען השלישי ועד אוקטובר 2023 היה המטען האחרון במשחק. הם בצבע ורוד, ויש להם מטבע בצורת ברק בצבע צהוב. בעזרת נקודות הכוח ניתן לשדרג את הבראולרים. נקודות כוח הם גם חלק מהמתנות היומיות המחולקות בחנות.\n\nבלינג זה המטען הרביעי והאחרון במשחק. הוא בצבע לבן, ורוד וצהוב. הבלינג מאפשר לקנות סקינים והוא הצטרף למשחק בסוף אוקטובר 2023 ובתחילת נובמבר אותה השנה, והפך למטען הרביעי. למרות שאפשר להשיג יותר מ-7,000 בלינג, המוטו זה עד 7,000.\n\nהקרדיטים נוספו למשחק בדצמבר 2022 והם מאפשרים לפתוח בראולרים שונים בנתיב הסטאררים. כדי להשיג בראולרים שונים צריך להשיג כמות קרדיטים שונה בהתאם לרמת הנדירות של הבראולר. למשל, כדי להשיג בראולר נדיר צריך להשיג 160 קרדיטים. לנדיר במיוחד צריך 430 קרדיטים, לאפיק 925, למדהים 1900, ולאגדי 3800. \n\nיש אחד-עשר סוגי בראולרים, חלק מהם ייחודיים לברואלר מסוים (כי אין לו את המאפיינים הדרושים לסוג רגיל). לכל סוג יש מאפיינים משלו.\nבמקרה ובראולר לא מתאים לאף הגדרה, ממציאים לו סוג משלו או מוסיפים אותו לסוג \"גורם/גורמת נזק\".\n\nגורם/גורמת נזק: לרוב גורמי הנזק טווח בצורת משולש שווה-שוקיים, שהצלע שלו שהכי רחוקה מהבראולר היורה מעוגלת. לחלק מגורמי הנזק שהטווח שלהם מלבני, הצלע הקצרה של המלבן די ארוכה אך לחלקם הצלע הארוכה היא (ובכן) ארוכה והצלע הקצרה ממש קצרה. לחלקם אין טווח ארוך אך הטווח שלהם גם לא קצר ולחלקם הטווח ממש ארוך. בסוג זה גם נמצאים הבראולרים שלא מתאימים לקטגוריות אחרות והראשונה בקטגוריה זאת היא מג כי כשהיא לא בתוך ה-mecha יש לה טווח ארוך אבל כשהיא בתוכו יש לה טווח דיי קצר.\nטנק: בראולרים עם מינימום של 7,000 נקודות בריאות ברמת כוח 9. לרוב הבראולרים האלה יש טווח קצר הבראולרים בקטגוריה זו הם רוזה, דאריל, בול, אל פרימו, ג'קי, אש, ופרנק. כאשר רובם נפגעים מאויב תכונת הסופר שלהם נטענת. הבראולר עם הכי הרבה חיים בקטגוריית טנק (וגם במשחק) הוא פרנק.\nארטילריה: זורקים יודעים לירות את היירייה העיקרית שלהם מעל לקירות ומבנים. הברואלרים בקטגוריה זו הם טיק, דיינמייק, בארלי, גרום, ספראוט וברי (ספראוט נקרא גם בראולר תמיכה).\nבקר: בראולרים שפוגעים באויבים בדרכים שאינן גורמות נזק. כמו למשל הזזת האויבים לפעמים אחורה ולפעמים לקדמת התוקף, השתלטות מוחלטת על היריב (במקרה של תכונת הסופר של וילו) או שיתוק של היריב (כמו למשל במקרה של לו).\nתמיכה: בראולרים שנותנים עזרה לחברי הקבוצה עם כל מיני יכולות (המהירות של מקס, הצריח של פאם, הגיטרה של פוקו, הפאוור אפ של ראפס, הסופה של סנדי, הקיר של ספראוט וכולי).\nמתנקש: המתנקשים יודעים לגרום הרבה נזק במעט זמן. לרובם תכונות מיוחדות כמו: הרעלה, בלתי נראות ועוד. הבראולרים בקטגוריה זו הם: סטו, אדגר, מורטיס, קרואו, ליאון באז וקורדליוס\n\nהיכולת ציוד קרב (Gears) נפתחת כאשר בראולר מגיע לכוח 8 ו-10. יש חמישה סוגים של ציוד קרב, שמשותפים לכל בראולר (בניגוד לגאדג'טים וכוחות כוכב). אך יש גם ציוד קרב שאינו משותף לכל הבראולרים. הציוד המשותף הם:\n\nציוד נדיר במיוחד\nמהירות - נותן לבראולר תוספת 15% מהירות בשיחים.\nנזק - מוסיף לבראולר 15% יותר נזק מתחת ל-50% מהחיים שלו.\nראייה - כאשר הבראולר פוגע ביריב הוא יכול לראות אותו בשיחים למשך 2 שניות.\nבריאות - חידוש חיי הבראלור מהיר ב-50%\nמגן - נותן לבראולר 900 בריאות הניתן לצריכה. המגן נטען עד 10 שניות ל-100%\nטעינת גאדג'ט - מגדיל את מספר השימושים בגאדג'טים בכל קרב\nציוד אדיר\nמהירות טעינה - טעינת נשק מהירה יותר ב-15% זמין אצל חלק מהבראולים\nטעינת סופר - תכונת הסופר (אולטי) נטען ב-10% יותר מהר. זמין אצל חלק מהבראולים\nכוח חיית המחמד - כוח חיית המחמד מחוזק ב-25%. זמין אצל חלק מהבראולים\nציוד מדהים -\nקרואו - רעל בעל השפעה מתמשכת - מגביר את הנזק שנגרם מהרעל שלו ב־30\nג'ין - עבודת יד - מאריך את טווח היד הקסומה שלו.\nפאם - סופר צריח - משפר את ריפוי הצריך של פה ב-20%\nאיב - רביעיות - תכונת הסופר (אולטי) של איב מוליד 1 יותר צאצאים.\nספייק - קוצים דביקים - תכונת הסופר (אולטי) של ספייק מאיטה אויבים באופן יעיל יותר ב-50%.\nאמבר - נפט דביק - הנפט של אמבר שנשפך מאט את האויבים ב-10%.\nלאון - עשן מתמשך - פצצת העשן של לאון נמשכת 2 שניות יותר מהרגיל\nסנדי - סערה מעייפת - אויבים בשטח הסערה של סנדי גורמים 20% פחות נזק\nטיק - ראש טוב - הראש של טיק משיג 1,000 תוספת בריאות.\n\n אתר האינטרנט הרשמי של Supercell (באנגלית)\n בראול סטארס, ברשת החברתית פייסבוק\n בראול סטארס, ברשת החברתית אקס (טוויטר)\n בראול סטארס, ברשת החברתית אינסטגרם\n בראול סטארס, ברשת החברתית טיקטוק\n בראול סטארס, סרטונים בערוץ היוטיוב\n בראול סטארס, הבלוג הרשמי",
    "pageid": 1690842
  },
  {
    "title": "ברק אובמה",
    "extract": "ברק חוסיין אובמה השני (באנגלית: ‏‏?‏; נולד ב-4 באוגוסט 1961) הוא פוליטיקאי אמריקאי, שכיהן כנשיאה ה-44 של ארצות הברית, בשנים 2009–2017. אובמה הוא האפרו-אמריקאי היחיד שכיהן בתפקיד זה עד כה. הוא חבר המפלגה הדמוקרטית, ולפני בחירתו לנשיא כיהן בסנאט של ארצות הברית מטעם מדינת אילינוי, מינואר 2005 ועד נובמבר 2008.\nבשנת כהונתו הראשונה כנשיא הוענק לו פרס נובל לשלום על \"מאמציו יוצאי הדופן לחיזוק הדיפלומטיה הבין-לאומית ושיתוף הפעולה בין עמים\". בתחילת כהונתו התמודד עם המשבר הכלכלי העולמי של 2008, וייצב את המשק באמצעות תוכנית תמרוץ. הוא התערב במשבר בתעשיית הרכב האמריקאית וסיפק עזרה פדרלית לחברות ג'נרל מוטורס וקרייזלר בתנאי שתתארגנה מחדש. הוא העביר את חוק הגנת החולה וטיפול בר השגה שהוביל לרפורמה בביטוחי הבריאות האמריקאים, ופתח את שורות מערכת הביטחון לשירות של להט\"ב ללא הגבלות (ביטל את מדיניות אל תשאל, אל תספר). בנוסף, ב-2010 התרחשה דליפת מידע בדלתיים סגורות לידי הציבור שנודעה בכינוי פרשת קייבלגייט.\nלפי הבטחת הבחירות שלו הוציא את ארצות הברית ממלחמת עיראק ב-2011 והפחית את המעורבות שלה במלחמת אפגניסטן (2001–2021). ממשל אובמה פעל לקדם מדיניות סביבתנית ונאלץ להתמודד מול אסונות טבע ואסונות אקולוגיים, בהם דליפת הנפט במפרץ מקסיקו (2010) וגל סופות הטורנדו בארצות הברית (2011). ב-2012 נבחר בשנית לנשיאות לאחר שגבר על יריבו הרפובליקני מיט רומני. ניצחונו השני הושג בהפרש קטן יותר מהראשון ב-2008. ב-2015 קידם את הסכם פריז שמטרתו הייתה להגביר את המחויבות הבין-לאומית למאבק בשינוי האקלים. לאורך הקדנציה השנייה שלו נערכו סדרת פיגועים המוניים בארצות הברית, בהם הטבח בבית הספר היסודי סנדי הוק והפיגוע במרתון בוסטון. בנוסף, לקראת בחירתו בשנית התרחשה מתקפת טרור בקונסוליה האמריקנית בבנגאזי שבלוב. בהמשך הקדנציה השנייה שלו הביא אובמה לשחזור יחסי ארצות הברית–קובה, שהיו מנותקים מאז המהפכה הקובנית.\nבתחום מדיניות החוץ המשיך במלחמה העולמית בטרור והורה על המבצע לחיסולו של אוסאמה בן לאדן מנהיג ארגון אל-קאעידה, אשר היה אחראי לסדרת פיגועים רצחניים ברחבי העולם, ובראשם פיגועי 11 בספטמבר. בימיו התחולל האביב הערבי והחלה מלחמת האזרחים בסוריה, שארצות הברית התערבה בה במבצע נחישות טבועה. בהנהגתו ארצות הברית קידמה מגעים עם איראן שהבשילו לכדי הסכם המעצמות על תוכנית הגרעין האיראנית, הסכם שארצות הברית נסוגה ממנו תחת יורשו, דונלד טראמפ. סגנו של אובמה, ג'ו ביידן, נבחר לנשיא בבחירות 2020.",
    "pageid": 262415
  },
  {
    "title": "די ג'יי שארפ",
    "extract": "דריק לאנוריס נתנאל (די ג'יי) שארפ (נולד ב-19 בדצמבר 1996) הוא כדורסלן ישראלי-אמריקאי המשחק בעמדת הקלע במכבי חיפה. גובהו 1.88 מטר.",
    "pageid": 1526455
  },
  {
    "title": "דיא סבע",
    "extract": "דיא סבע (בערבית: ضياء سبع; נולד ב-18 בנובמבר 1992) הוא כדורגלן ערבי-ישראלי, המשחק בעמדת החלוץ והקיצוני במכבי חיפה מליגת העל של ישראל.",
    "pageid": 1137960
  },
  {
    "title": "דנה פרידר",
    "extract": "דנה פרידר (נולדה ב-19 בפברואר 1987) היא רקדנית, שחקנית, דוגמנית, זמרת ומנחת טלוויזיה ישראלית. זוכת שני פרסי טקס נבחרי הילדים בקטגוריית \"שחקנית השנה\" ב-2010 וב-2011.",
    "pageid": 512637
  },
  {
    "title": "החטופים הישראלים ברצועת עזה במלחמת חרבות ברזל",
    "extract": "החטופים הישראלים ברצועת עזה במלחמת חרבות ברזל הם ישראלים ותושבים זרים ששהו בישראל, שנחטפו במהלך מתקפת הפתע על ישראל שהוביל חמאס בבוקר 7 באוקטובר 2023, שמחת תורה, כ\"ב בתשרי ה'תשפ\"ד, מתקפה שבעקבותיה יצאה ישראל למלחמת חרבות ברזל. עם פריצת גדר המערכת סביב רצועת עזה פלשו לישראל מחבלים פלסטינים. מתקפת הטרור התפרסה על פני יישובים רבים במערב הנגב ועוטף עזה, וכן בפסטיבל מוזיקה ליד קיבוץ רעים, וכללה פשעי מלחמה ופשעים נגד האנושות שבהם מעשי טבח המוניים, אונס והתעללות, לצד חטיפת אזרחים וחיילים.\nהמחבלים חטפו מישראל אל רצועת עזה ביום המתקפה 251 אנשים חיים וגופות. בעוד שמיעוט מבין הנשבים היו חיילי צה\"ל מהבסיסים הסמוכים לגבול, רוב החטופים היו אזרחים, כולל נשים, גברים, קשישים וילדים, וכללו כמה עשרות עובדים זרים. על פי הערכות, מרבית החטופים הוחזקו בדרום רצועת עזה. עד ליוני 2024 הושבו לישראל 116 חטופים חיים, וחולצו 19 גופות, 116 חטופים נותרו בידי חמאס, ובתוכם 42 חטופים שנקבע כי נהרגו, כבר בפרוץ המלחמה או אחר כך. נוסף עליהם, אישה אחת מנתיב העשרה מוגדרת נעדרת וגורלה אינו ידוע.\nעוד קודם למתקפה החזיק חמאס ברצועה בשני אזרחים ישראלים שעברו את הגבול באופן עצמאי, אברה מנגיסטו והישאם א-סייד, וכן בגופותיהם של חיילי צה\"ל הדר גולדין ואורון שאול שנהרגו במבצע צוק איתן ב-2014.",
    "pageid": 2267673
  },
  {
    "title": "המדינה האסלאמית",
    "extract": "המדינה האסלאמית (בערבית: الدولة الاسلامية, תעתיק מדויק: אלדולה אלאסלאמיה), הידועה גם בשמה הקודם דאעש (בערבית: داعش, ראשי תיבות של الدولة الاسلامية في العراق والشام, תעתיק מדויק: אלדולה אלאסלאמיה פי אלעראק ואלשאם, בעברית: \"המדינה האסלאמית בעיראק ובלבנט\"; ראשי התיבות באנגלית: ISIS או ISIL‏ – Islamic State of Iraq and Syria/Levant), היא ארגון טרור ג'יהאדיסטי-סלפי שהשתלט זמנית על שטחים נרחבים בסוריה ובעיראק ופועל גם במדינות נוספות. הארגון מגדיר עצמו כח'ליפות אסלאמית סונית.\nהארגון הוקם בסוף שנות ה-90 של המאה ה-20, ב-2004 הצטרף לארגון אל-קאעידה המרכזי באפגניסטן, ונודע כ\"אל-קאעידה בעיראק\". ב-2014, בעקבות חילוקי דעות בין ההנהגה המרכזית של אל-קאעידה למפקדי הארגון בשטח, התנתק מאל-קאעידה והפך לארגון עצמאי בשם \"דאעש\".\nמנהיג הארגון עד לשנת 2019 היה אבו בכר אל-בגדאדי. הארגון תחתיו השתתף בלחימה בסוריה, בעיראק, בלוב, בתימן, באפגניסטן ובפקיסטן. בסוף יוני 2014 הכריז הארגון על הקמת ח'ליפות אסלאמית עצמאית בשטחים שבשליטתו וקיצר את שמו ל\"המדינה האסלאמית\", שינוי המלמד על השאיפות שגדלו ואינן מוגבלות עוד מבחינה גאוגרפית. בנוסף, הוא הכריז שכל המוסלמים בכל העולם חייבים לציית לאל-בגדאדי, שהוכרז כח'ליפה. הארגון נודע לשמצה בעולם כמבצע פשעים כנגד האנושות לאחר שפרסם ברשת האינטרנט סרטונים בהם הציג את אנשיו עורפים את ראשיהם של קורבנות שנחטפו על ידי הארגון, רוצחים אזרחים וחיילים בעיראק ובסוריה באמצעות רובים, צליבה, שריפה בעודם חיים ומכירה פומבית לעבדות של נשים ייזדיות שנשבו על ידם.\nלמדינה האסלאמית זרוע תקשורת שהוקמה בתחילת 2014 הנקראת \"אל-חיאת\", שאחראית על פרסומי הארגון, סרטוני תעמולה ועיתונות כדוגמת המגזין דַאבֶּק.\nלאחר קרבות קשים, איבד הארגון שטחים נרחבים. ביולי 2017 הובס הארגון בקרב על מוסול ובאוקטובר 2017 הובס בקרב על א-רקה ונלקחה ממנו השליטה בערים הללו. בדצמבר 2017 הכריז ראש ממשלת עיראק, חיידר אל-עבאדי כי לאחר שלוש שנים של קרבות הביסה עיראק את המדינה האסלאמית.\nבמרץ 2019 הוכרז כי הארגון הובס גם בסוריה. לאחר הבסתו, ירד למחתרת. בסוף מרץ 2019, נפלה העיירה באגוז  בסוריה בידי הכוחות הדמוקרטיים הסוריים, והביאה לקץ הח'ליפות הטריטוריאלית של הקבוצה באזור המזרח התיכון. אולם, חלק מהאסטרטגיה של המדינה האסלאמית הייתה התרחבות גלובלית. ואכן, הם הצליחו ליצור מובלעות בחצי האי סיני של מצרים, אפגניסטן (חוראסאן), לוב, בנגלדש, הפיליפינים, מערב אפריקה, הסאהל ומרכז אפריקה (מוזמביק והרפובליקה הדמוקרטית של קונגו). מרכז הכובד של המדינה האסלאמית עבר לחלקים מאפריקה שמדרום לסהרה ודרום אסיה.  באופן כללי, המדינה האסלאמית שולטת כעת בשטחים נרחבים מפאתי החוף המערבי של אפריקה ועד לאגן אגם צ'אד.\nב-27 באוקטובר 2019 נהרג מנהיג הארגון, אבו בכר אל-בגדאדי, בפעולה של צבא ארצות הברית ושיתוף קואליציה בינלאומית נגד דאעש, ואבו אברהים אל-האשמי אל קוריישי מונה במקומו. ב-3 בפברואר 2022 התאבד אל האשמי בעקבות פשיטת כוחות אמריקאים על מחבואו בסוריה, וכחודש לאחר מותו הוכרז אבו חסן אל-האשמי לח'ליפה השלישי של הארגון. ב-30 בנובמבר 2022, לאחר 9 חודשים בלבד בתפקיד, דובר הארגון הודיע כי אבו חסן נהרג במהלך לחימה מבלי לספק פרטים נוספים. למחליפו מונה אבו אל-חוסיין אל-חוסייני אל-קורשי.\nלפי אינדקס הטרור העולמי  המדינה האסלאמית (דאעש) ושלוחותיה נותרו קבוצת הטרור הקטלנית ביותר בעולם בשנת 2023, זו השנה התשיעית ברציפות, עם פיגועים בכ-21 מדינות, שבהם נרשמו המספר הגבוה ביותר של פיגועים ומקרי מוות מטרור. אירועי טרור המיוחסים להם ברחבי אירופה, כוללים את ה-Bataclan בפריז (2015), מתקפת המטרו של בריסל (2016), ניס (2016), ברלין (2016), סטוקהולם ( 2017), איסטנבול (2017) וברצלונה (2017), ולאחרונה הפיגוע באולם הקונצרטים \"קרוקוס סיטי הול\" בעיר סמוכה למוסקבה, ב-26 במרץ 2024. בין 10 המדינות המובילות שנפגעו מטרור של המדינה האיסלאמית ושלוחותיה בשנת 2023 היו: בורקינה פאסו, מאלי, פקיסטן, אפגניסטן, סומליה, ניגריה וניז'ר.",
    "pageid": 1200691
  },
  {
    "title": "הממלכה המאוחדת",
    "extract": "הַמַמְלָכָה הַמְאֻחֶדֶת שֶׁל בְּרִיטַנְיָה הַגְּדוֹלָה וצפון אירלנד (באנגלית בריטית: The United Kingdom of Great Britain and Northern Ireland), המוכרת גם כממלכה המאוחדת (UK – United Kingdom) או בריטניה (Britain), היא מדינה השוכנת באיים הבריטיים, לא הרחק מחופיה המערביים של יבשת אירופה, מול צרפת. הממלכה המאוחדת מהווה הציר המרכזי של 54 מדינות חבר העמים הבריטי, שכולל את רוב המדינות שהיו בעבר חלק מהאימפריה הבריטית, ובראשן עומד המונרך הבריטי. כמו במונרכיות אחרות באירופה בימינו, סמכותו של המלך מצומצמת ביותר, ותפקידו בעיקרו טקסי, אם כי (בניגוד ליתר המונרכיות החוקתיות) בממלכה המאוחדת כל מוסדות השלטון עדיין כפופים להלכה למלך.\nהממלכה המאוחדת היא המדינה ה-22 בגודלה מבחינת אוכלוסייה, עם אוכלוסייה המוערכת בכ-65 מיליון תושבים. היא מונרכיה חוקתית עם שלטון דמוקרטי פרלמנטרי. בירתה לונדון היא עיר גלובלית חשובה ומרכז כלכלי עם אוכלוסייה של כ-10,310,000 תושבים, והרביעית בגודלה בערי אירופה. המדינה מורכבת מארבע אומות (המכונות אומות הבית, באנגלית: Home Nations), שבעבר התקיימו כמדינות נפרדות: אנגליה, ויילס, סקוטלנד וצפון אירלנד. אירלנד הייתה חלק מהממלכה בעבר, אך פרשה מהאיחוד בשנת 1921. עם זאת, חלקה הצפוני נותר בממלכה המאוחדת כישות בפני עצמה, המהווה שישית מהאי האירי.\nמאז התפרקותה של האימפריה הבריטית, הממלכה המאוחדת כבר לא נחשבת למעצמת על, אך היא בעלת אחד הצבאות הגדולים בעולם ואחת המעצמות המתועשות והחזקות בתבל. כחברת ארגון המדינות המתועשות (G7)‏ ו-G20, כלכלתה של בריטניה היא מהמשגשגות בעולם והיא המדינה בעלת התקציב השישי בגודלו בעולם, אחרי ארצות הברית, סין, יפן, גרמניה והודו. הממלכה המאוחדת היא חברה מייסדת של האו\"ם עם זכות וטו במסגרת חברותה הקבועה במועצת הביטחון, אחת החברות המייסדות של ברית נאט\"ו ואחת המדינות המחזיקות נשק גרעיני באופן רשמי.",
    "pageid": 2954
  },
  {
    "title": "התקיפה הישראלית באל-מוואסי",
    "extract": "התקיפה הישראלית באל-מוואסי היא תקיפה אווירית של חיל האוויר הישראלי שהתרחשה ב-13 ביולי 2024 במטרה לחסל את בכיר החמאס מוחמד דף ומפקד חטיבת ח'אן יונס ראפע סלאמה. התקיפה בוצעה באזור מבצעי מגודר של חמאס, באל-מוואסי בפאתי מערב ח'אן יונס ברצועת עזה.\nצה\"ל ושב\"כ אישרו כי ראפע סלאמה נהרג בפעולה. על פי דיווחים בתקשורת הזרה, מוחמד דף נפצע קשה.\nמספר הנפגעים הכולל מהתקיפה לא ידוע, ומשרד הבריאות של רצועת עזה הנמצא בשליטת חמאס טען כי מעל ל-90 פלסטינים נהרגו, ו-300 נוספים נפצעו.",
    "pageid": 2355748
  },
  {
    "title": "טדי שגיא",
    "extract": "טדי שגיא (נולד ב-14 בנובמבר 1971) הוא איש עסקים ומיליארדר ישראלי, שבסיסו בדובאי, הפועל בתחומי ההיי-טק והנדל\"ן. הוא המייסד של ענקית תוכנת ההימורים \"פלייטק\", שנמכרה תמורת כ-3.7 מיליארד דולר והמייסד של חברת הפינטק, \"סייפצ'ארג'\", שנמכרה תמורת כ-900 מיליון דולר. המייסד והבעלים של חברת הנדל\"ן הבריטית, \"לאב-טק\", המנהלת נכסים בהיקף של כ-3.5 מיליארד דולר ובעל השליטה בחברת אבטחת הסייבר הבריטית \"קייפ טכנולוגיות\". טדי שגיא הוא אחד מהאנשים העשירים בישראל ואחד מהאנשים העשירים בעולם, הונו האישי מוערך על-פי המגזין האמריקאי, \"פורבס\", בכ-6.4 מיליארד דולר, נכון לשנת 2024.",
    "pageid": 711483
  },
  {
    "title": "טור דה פראנס 2024",
    "extract": "טור דה פראנס 2024 (בצרפתית: Tour de France 2024) היה המהדורה ה-111 של הטור דה פראנס, מרוץ האופניים השנתי המתקיים בצרפת. הטור נפתח בפירנצה, איטליה, ב-29 ביוני והסתיים בקטע ה-21 בניס, צרפת, ב-21 ביולי. לראשונה בתולדותיו, המרוץ לא הסתיים בפריז או בקרבתה בשל ההכנות לאולימפיאדת הקיץ 2024 בעיר. טאדיי פוגאצ'אר הסלובני מקבוצת יו. איי. אי. אמירטס (שניצחה בקטגוריית הקבוצות) זכה בהכי הרבה קטעים (6) ובמרוץ כולו, לאחר שהקדים את יונאס וינגגור הדני ב-6 דקות ו-17 שניות. ביניאם גירמאי האריתריאי זכה בקטגוריית הנקודות, ריצ'רד קאראפאס האקוודורי זכה בקטגוריות הרוכב ההתקפי וההרים ורמקו אוונפול הבלגי זכה בקטגוריית הרוכב הצעיר.\nבמהלך המרוץ זכה מארק קוונדיש הבריטי בקטע ה-35 בקריירה שלו בטור, ושבר את שיאו של אדי מרקס הבלגי שזכה ב-34 קטעים.",
    "pageid": 2355124
  },
  {
    "title": "יהודה ושומרון",
    "extract": "האזור הנקרא בישראל יהודה ושומרון (בראשי תיבות: יו\"ש או איו\"ש), ומוכר גם בשם הגדה המערבית (בערבית: الضِّفَّة الْغَرْبِيَّة, בתעתיק מדויק: אלצ'פה אלע'רביה – אַ־דִּ֗פָّה אַל־עַ'רְבִּיָּה, ובהגייה מקומית, אֶ־דַּ֗פֶّה אֶל־עַ'רְבִּיֶּה; באנגלית: West Bank), הוא שטח הנמצא במזרח התיכון, התחום בין הקו הירוק (מצפון, מערב ודרום) לבין נהר הירדן וים המלח (ממזרח).\nמאז מלחמת ששת הימים (בשנת 1967) ועד היום, מדינת ישראל שולטת בשטחי יהודה ושומרון, אך לא סיפחה אותם לשטחה (למעט מזרח ירושלים). הקהילה הבין-לאומית רואה בשלטון זה, לרוב, כיבוש צבאי לכל דבר, אך ממשלת ישראל לא מקבלת עמדה זאת, ורואה ביהודה ושומרון \"שטחים בסכסוך\" שעתידם אמור להיקבע במשא ומתן בין ישראל לפלסטינים. לפני המלחמה שלטה בשטח ממלכת ירדן (בשנים 1948–1967), שהחילה בו את ריבונותה, וקודם לכן – המנדט הבריטי (1920–1948) ולפניו האימפריה העות'מאנית (1517–1918).\nבית המשפט העליון הישראלי קבע כי מאחר שישראל נמנעה עד כה מלהחיל ריבונות בשטחי יהודה ושומרון, השטח מוגדר כנתון ב\"תפיסה לוחמתית\"; לפיכך, מדינת ישראל טוענת שמעמד השטח הוא \"שנוי במחלוקת\". בראיון ביוני 2019 אמר דייוויד פרידמן, שגריר ארצות הברית בישראל, כי \"בנסיבות מסוימות\" יש לישראל זכות להחיל ריבונות על חלק מיהודה ושומרון.\nהמנהל האזרחי העריך ב־2018 את מספר הפלסטינים בשטחי יהודה ושומרון ומזרח ירושלים גם יחד כנע בין 2.5 ל-2.7 מיליון. על פי הלשכה הפלסטינית המרכזית לסטטיסטיקה מספרם עומד על כ־375,000 במזרח ירושלים וכ־2,815,000 בשאר השטח אך גופים שונים (כולל ה-CIA) הצביעו על ליקויים בטענותיה (כמו ספירה כפולה והתעלמות ממקרי הגירה ומוות), והערכות אחרות מפחיתות את ההערכה ונעות עד 1.75 מיליון בשנת 2015 לפי יורם אטינגר.\nמעמד ההתנחלויות ביהודה ושומרון שנוי במחלוקת: ממשלת ישראל מכירה בהן כלגיטימיות, אך מרבית הקהילה הבין-לאומית רואה בהן הפרה של החוק הבין-לאומי. עמדת הממשל בארצות הברית מורכבת: היועץ המשפטי של משרד החוץ האמריקאי קבע בשנת 1978 כי ההתנחלויות נוגדות את החוק הבין-לאומי, אולם היו נשיאים רפובליקנים שהסתייגו מהגדרה זאת, וגם הממשל הדמוקרטי של ברק אובמה הסתפק לרוב בהגדרתן כ\"מכשול לשלום\". בשנת 2019 הצהיר מזכיר המדינה האמריקאי של ממשל טראמפ כי הממשל מסכים עם עמדתו של הנשיא הרפובליקני רונלד רייגן, ואינו רואה עוד את ההתנחלויות כבלתי חוקיות. לעומת זאת, לאחר הקמת ממשל ביידן הבהירו דוברים רשמיים כי בכל הנוגע להתנחלויות הממשל מחזיק בעמדות הפוכות מאלה של ממשל טראמפ, וכי הוא מגנה את ההחלטה של ממשלת בנט להרחיב את הבנייה בהתנחלויות אך עם זאת לא נאמר במפורש שעמדת הממשל היא שהן בלתי חוקיות.\nהמחלוקת על השטח בין מדינת ישראל לבין הפלסטינים באה לידי ביטוי בעימות פוליטי בזירה הלאומית והבין-לאומית, בקביעת עובדות בשטח ובמאבק מזוין.\nבפוליטיקה הישראלית, הפתרון הרצוי למצב ביהודה ושומרון הוא אחד מסלעי המחלוקת המרכזיים שמבדילים בין השמאל לימין.",
    "pageid": 7293
  },
  {
    "title": "ינון מגל",
    "extract": "ינון אלישע מגל (נולד ב-27 באפריל 1969, ט' באייר ה'תשכ\"ט) הוא עיתונאי, איש תקשורת ומגיש טלוויזיה ורדיו ישראלי. מגל מגיש את התוכנית \"הפטריוטים\" בערוץ \"עכשיו 14\", ומשדר תוכנית יומית עם בן כספית, בתחנת הרדיו 103fm.\nבעבר היה מגיש \"מהדורת מבט\" של הערוץ הראשון, העורך הראשי של אתר וואלה וחבר הכנסת מטעם מפלגת הבית היהודי בכנסת העשרים.",
    "pageid": 482565
  },
  {
    "title": "ירושלים",
    "extract": "יְרוּשָׁלַיִם (‏‏?‏; בערבית: ‏‏?‏, נהגה אל־קֻדְס; או לחלופין أُورُشَلِيم, אוּרֻשַׁלִים) היא בירתה של מדינת ישראל, והעיר הגדולה בה. ירושלים שוכנת בהרי יהודה, על קו פרשת המים הארצי של ארץ ישראל, בין הים התיכון וים המלח, ברום של 570 עד 857 מטר מעל פני הים. בירושלים שוכנים על פי חוק מוסדות הממשל של ישראל: הכנסת, בית המשפט העליון, משכן הנשיא, בית ראש הממשלה, המטה הארצי של המשטרה ורוב משרדי הממשלה. נכון לסוף אפריל 2024, מתגוררים בה 1,000,777 תושבים.\nהעיר מקודשת לשלוש הדתות האברהמיות: היהדות, הנצרות והאסלאם. היא הייתה המרכז הדתי והמדיני של חיי העם היהודי בימי קדם, ובה שכן בית המקדש, ושימשה מושא כמיהתו וכיסופיו בגלות. ירושלים מוזכרת בהבלטה בסידור התפילה היהודי, כגון בברכת המזון הנאמרת מדי יום, וכן בתפילת שמונה עשרה. משום חשיבותה הדתית לשלוש הדתות המונותאיסטיות, לאורך ההיסטוריה היוותה העיר מוקד של מאבקים וסכסוכים.\nהעיר הוקמה בתקופה הכלכוליתית על יד מעין הגיחון, באתר המכונה עיר דוד. היישוב התמקד בגבעה זו במשך כששת אלפים שנה, עד לאמצע תקופת הבית השני, בה הוסט המוקד העיקרי של העיר לאזורים הנמצאים כיום בתחומי העיר העתיקה. העיר העתיקה הייתה המוקד העיקרי של העיר עד לסוף המאה ה־19, בה התפתחו סביב העיר העתיקה שכונות העיר החדשה, והן משכנות בתוכן, נכון לתחילת המאה ה־21, את הרוב המוחלט של תושביה. ב־1981 הוכרזה העיר העתיקה של ירושלים כאתר מורשת עולמית על ידי ארגון אונסק\"ו, וב־1982 היא נכנסה לרשימת האתרים בעולם הנמצאים בסיכון בשל מה שהארגון מכנה כ\"חשש מאובדן משמעותי של אותנטיות היסטורית ומשמעות תרבותית, העדר מדיניות שימור והשפעות של תכנון העיר\".",
    "pageid": 325
  },
  {
    "title": "כלי טיס של צה\"ל",
    "extract": "ערך זה מציג את רשימת כלי הטיס בשירות צה\"ל, בעבר וההווה.\nרובם המוחלט של כלי הטיס המפורטים להלן הופעלו ומופעלים על ידי חיל האוויר הישראלי. כלי טיס בודדים היו קשורים לחילות אחרים. לגביהם ראו בהערות.\nתאים המודגשים בתכלת הם של כלי טיס הנמצאים בשירות פעיל.\nתאים המודגשים באפור הם של כלי טיס שהוזמנו וטרם נכנסו לשירות פעיל.\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nמקרא:      בשימוש ב-2022      יצא משימוש\n\nכחלק מתוכנית רב-שנתית גדעון זרוע היבשה של צה\"ל תעבור שינוי גדול כחלק מתפישת שדה הקרב המשולב, ובין השאר תקלוט ותפעיל רחפנים.\nמקרא:      בשימוש ב-2022      יצא משימוש\n\nדני שלום: מטוסי חיל האוויר, מהטייגר מות' עד הסופה. באוויר - פרסומי תעופה וחלל, ראשון לציון. תשס\"ה, 2005.\n\nאתר חיל האוויר הישראלי\nכינויי מטוסי חיל האוויר, באתר \"מרקיע שחקים\"\nWORLD AIR FORCES 2021 באתר FlightGlobal (באנגלית)",
    "pageid": 123906
  },
  {
    "title": "למבורגיני",
    "extract": "למבורגיני (באיטלקית: Automobili Lamborghini; ‏‏?‏) היא יצרנית רכב איטלקית, שמתמחה במכוניות ספורט. בסיסה בכפר סנט'אגתה בולונייזה (Sant'Agata Bolognese) באזור העיר בולוניה. נוסדה בשנת 1963 על ידי פרוציו למבורגיני (1916–1993), שהתחיל את דרכו בתור יצרן טרקטורים עבור הצבא (Lamborghini Trattori). משנת 1998 נמצאת בבעלות קבוצת פולקסווגן הגרמנית (מסונפת לחטיבת אאודי).\nבמאי 2021 הכריזה החברה כי עד 2024 ישווקו כל דגמי החברה עם מערכת הנעה היברידית פלאג-אין ועד לסוף העשור תציג מכונית חשמלית ראשונה למותג. ביולי 2021 חשפה למבורגיני כי דגם חדש בעל הנעה היברידית פלאג-אין יחליף את למבורגיני אוונטאדור.",
    "pageid": 87155
  },
  {
    "title": "מבצע צוק איתן",
    "extract": "מבצע צוק איתן היה מבצע צבאי רחב-היקף שהוביל צה\"ל ברצועת עזה בין 8 ביולי (י' בתמוז) ל-26 באוגוסט 2014 (ל' באב ה'תשע\"ד), במשך 50 ימי לחימה בין ישראל לבין חמאס וארגוני טרור נוספים.\nהמבצע החל בעקבות מודל ההתרעה שנבנה ע\"י צוות משותף של השב\"כ, 8200 ואוגדת עזה.   לפי המודל אם מספר אלמנטים מתממשים זה סימן שחמאס עומד לבצע פעולה התקפית יזומה, במהלך עבודת הצוות הצטברו מספר אלמנטים כדלקמן -  אלמנט אחד שקשור למחבלים עצמם, אלמנט שני שקשור למועד ואלמנט שלישי קשור למיקום הצביעו על הכוונה לביצוע בזמן המיידי. הושקעו אמצי האזנה רבים ומאומצים. עם ההבנה שהדברים מתרחשים העביר הצוות את ההתרעה למפקדים שמעליו. \nהמבצע הוכרז בעקבות ירי רב של ארטילריה רקטית מרצועת עזה לעבר דרום ישראל, שהחל כתגובה ל\"מבצע שובו אחים\" ביהודה ושומרון ומעצרם של כ-400 פעילי טרור, בעיקר מארגון חמאס, לאחר חטיפת שלושת הנערים הישראלים ורציחתם ב-12 ביוני אותה שנה. המבצע החל בשלב של הפצצות כבדות של חיל האוויר הישראלי, חיל השריון וחיל התותחנים על רצועת עזה, כשבמקביל ישראל ספגה ירי רקטי מרצועת עזה והתמודדה עם חדירה של מחבלים חמושים לשטחה שהגיעו מרצועת עזה דרך הים או דרך מנהרות. בשלב השני, שהחל ב-17 ביולי, נכנסו כוחות קרקעיים של צה\"ל לרצועה, תחילה לבית חאנון, במטרה להרוס מנהרות טרור שחדרו לשטח ישראל, וכעבור שלושה ימים החל קרב שג'אעייה. במהלך הלחימה כוחות חיל ההנדסה הקרבית איתרו וניטרלו כ-30 מנהרות טרור שהיוו איום על יישובי עוטף עזה. הכוחות הקרקע הישראלים יצאו מהרצועה עד 5 באוגוסט, ובמשך 21 יום נוספים נמשכה הלחימה בתקיפות ארטילריה הדדיות ותקיפות אוויריות ישראליות. במהלך המבצע נעשו 12 ניסיונות תיווך לשם השגת הפסקת אש, כשרובם התקבלו על ידי ישראל ונדחו על ידי חמאס. המבצע הסתיים ב-26 באוגוסט לאחר 50 ימי לחימה, עם קביעת הפסקת האש.\nעם תחילת המבצע נפרסו סוללות כיפת ברזל ברחבי ישראל כדי להגן גם על יישובים במרכז הארץ. במהלך המבצע נורו 4,594 רקטות ארטילריות ופצצות מרגמה מרצועת עזה לעבר ישראל, מתוכן 735 יורטו על ידי כיפת ברזל, 64 מהן נפלו בשטחי מגורים, 3,607 נפלו בשטחים פתוחים בישראל ו-188 נפלו בתוך שטחי הרצועה. ישראל תקפה 6,231 מטרות בשטחי רצועת עזה; 10,590 מבנים נפגעו בתקיפות, 4,024 מבנים נהרסו כליל ו-32 מנהרות הושמדו.\nבצד הישראלי נהרגו 68 חיילים, 5 אזרחים ואזרח זר אחד, ונפצעו 1,433 חיילים ו-837 אזרחים. בצד הפלסטיני נהרגו בין 936 ל-1,408 פעילי טרור, ובין 761 ל-1,473 אזרחים, מעל ל-11,000 פלסטינים נפצעו, ומעל ל-200 פעילי טרור נעצרו בידי ישראל. בנוסף, עשרות פלסטינים ברצועת עזה הוצאו להורג בידי חמאס בטענה ששיתפו פעולה עם ישראל. במהלך הלחימה בין 300 אלף לחצי מיליון מתושבי הרצועה עזבו את בתיהם. ב-2019 אמר בני גנץ, הרמטכ\"ל שפיקד על צה\"ל במהלך צוק איתן, שבמבצע נהרגו 1,364 מחבלים פלסטיניים.\nהמבצע נחשב למבצע הצבאי הנרחב ביותר של צה\"ל בעזה עד למלחמת חרבות ברזל מבחינת משך הלחימה, מספר ההרוגים והפצועים בצד הישראלי ובצד הפלסטיני, עלותו הכספית לשני הצדדים הלוחמים ובהיותו המבצע הצבאי הראשון בהיסטוריה של מדינת ישראל שהוענק לאחריו אות מערכה למרות אי-הכרזתו כמלחמה.",
    "pageid": 1201545
  },
  {
    "title": "מדינות ארצות הברית",
    "extract": "ארצות הברית היא פדרציה של 50 מדינות. אזרח של אחת המדינות הללו הוא בו-זמנית אזרח של המדינה שבה מקום מושבו ואזרח של האיחוד הפדרלי – ארצות הברית. כל אזרח בארצות הברית חופשי לגמרי לעבור ממדינה למדינה בלא צורך באישור ממשלתי כלשהו (למעט במקרים ספציפיים של אדם הנמצא במאסר על תנאי).\nחלוקת הסמכויות בין המדינה לפדרציה נקבעת על פי חוקת ארצות הברית. כל אחת מהמדינות, מרגע שאשררה את החוקה, העבירה חלק מסמכויותיה לשלטון הפדרלי, אך הותירה בידיה חלק מריבונותה. באופן עקרוני, תחומי המשפט (חקיקה פלילית ואזרחית וכן דיני המשפחה ודיני החברות), החינוך, הרפואה, התחבורה, התשתיות וביטחון הפנים נותרו בסמכות המדינות (אם כי – בתחומים מסוימים – במימון, לפחות חלקי, המועבר מהאוצר הפדרלי), בעוד החלטות בנוגע לסחר חוץ, חוקי הגירה, מדיניות צבאית ומדיניות בין-לאומית עברו לידי השלטון הפדרלי.\nבמהלך השנים שונתה חלוקת הסמכויות בין המדינות לבין השלטון הפדרלי, והמגמה הכללית היא של ריכוז סמכויות, דהיינו העברת יותר ויותר סמכויות מהמדינות אל השלטון הפדרלי.",
    "pageid": 51172
  },
  {
    "title": "מלחמות ישראל",
    "extract": "מיום הקמתה, נלחמה מדינת ישראל בתשע מלחמות, עברה שתי אינתיפאדות וגלי טרור פלסטיני והייתה מעורבת במספר רב של מבצעים צבאיים, פעולות תגמול, עימותים צבאיים וסבבי לחימה, שאינם מוגדרים כמלחמות. כל אלה מהווים את ההיבט הצבאי במכלול המורכב של יחסי החוץ של ישראל.",
    "pageid": 341
  },
  {
    "title": "מלחמת אוקראינה–רוסיה",
    "extract": "מלחמת אוקראינה–רוסיה (או הפלישה הרוסית לאוקראינה; מכונה ברוסיה: המבצע הצבאי המיוחד באוקראינה) היא עימות צבאי בין רוסיה לאוקראינה, שפרץ ב-24 בפברואר 2022 כאשר כוחות רוסיים תקפו את אוקראינה וחדרו לשטחה מצפון, ממזרח ומדרום. במקביל למתקפה הקרקעית, הטיל צי הים השחור מצור על נמלי אוקראינה.\nהפלישה באה לאחר חודשים של משבר, בהם רוסיה פרסה כוח צבאי גדול על גבולותיה עם אוקראינה והייתה שיאו של סכסוך ועימות צבאי בעצימות נמוכה בין שתי המדינות, שהחל ב-2014, בעקבות שינוי השלטון באוקראינה, כאשר רוסיה סיפחה באופן חד-צדדי את חצי האי קרים ובדלנים פרו-רוסיים במזרח אוקראינה השתלטו על שטחים באזור דונבאס בסיוע רוסי עקיף.\nההנהגה הרוסית העריכה בטעות, שניתן יהיה להביא להפלת הממשל באוקראינה, ולהחלפתו בממשלה פרו-רוסית, באמצעות מלחמת בזק, מבלי להסתבך במערכה צבאית ממושכת. בשלושת הימים הראשונים של הפלישה התקדמו הרוסים במהירות, בעיקר בציר בלארוס–קייב, במחוז סומי בצפון מזרח אוקראינה ובמחוז חרסון בדרום המדינה. אולם התנגדות אוקראינית עזה ויעילה מהצפוי, ובעיות לוגיסטיות שונות גרמו במהרה להאטת קצב ההתקדמות של הכוחות הרוסיים ולבלימה כמעט מוחלטת של התקדמותם במספר אזורים. הצבא האוקראיני קיבל כמויות גדולות של ציוד לחימה מתקדם ממדינות ברית נאט\"ו ובמיוחד מארצות הברית, שסייעו לו בלחימה נגד הכוחות הפולשים. הרוסים ספגו אבדות כבדות בכוח אדם ובציוד צבאי, וחלק ניכר מכוחותיהם רותקו ללחימה בכיסי התנגדות שנותרו בעורפם. חיל האוויר הרוסי לא הצליח להשיג עליונות אווירית מוחלטת, ופעילותו בשטח אוקראינה הייתה מצומצמת למדי. עם זאת, המתקפה הרוסית בדרום אוקראינה זכתה להישגים קרקעיים משמעותיים. עד אמצע מרץ השתלטו הרוסים על החלק הדרומי של מחוז דונצק, רוב שטח מחוז זפוריז'יה וכמעט כל מחוז חרסון, ויצרו רצף יבשתי בשליטתם מהגבול הרוסי לחצי האי קרים, למעט העיר מריופול, שהושמה במצור.\nככל שהתמשכה המלחמה, היא קיבלה אופי של מלחמת התשה הדדית כמעט סטטית. החל מאמצע מרץ עברו הכוחות הרוסיים בצפון-מזרח אוקראינה למגננה, והאוקראינים החלו לקחת את היוזמה לידיהם, וביצעו שורה של התקפות-נגד באותם אזורים, וכן במחוז מיקולאייב שבדרום המדינה, שם נכשל הניסיון הרוסי להרחיב את ראש הגשר שלהם ממערב לנהר דנייפר.\nבראשית אפריל 2022 נסוג הצבא הרוסי, תוך מספר ימים, כמעט מכל השטחים שכבש בצפון-מזרח אוקראינה, במחוזות קייב, צ'רניהיב וסומי. הפיקוד הרוסי החל לפרוס מחדש את הכוחות שפונו מאותם מחוזות, מתוך כוונה לרכז את המאמץ ההתקפי בדרום-מזרח אוקראינה, ולהשלים את ההשתלטות על כל אזור דונבאס. אולם על אף שבאמצע אפריל הודיעו מקורות אוקראיניים ורוסיים על פתיחת \"השלב השני\" של המערכה, או \"הקרב על דונבאס\", בפועל לא נערכה מתקפה רוסית בקנה מידה רחב באזור זה. הרוסים המשיכו לבצע שורת התקפות מוגבלות, בעיקר בצפון הדונבאס, וקצב התקדמותם נותר איטי ביותר, ואילו האוקראינים ערכו התקפות נגד בעיקר באזור העיר חרקוב. ההישג הרוסי העיקרי במהלך אפריל היה כיבוש כמעט כל העיר מריופול לאחר קרבות קשים. במקביל למערכה הקרקעית, הרוסים המשיכו לתקוף, בעיקר באמצעות טילי שיוט, מספר רב של יעדים בעומק שטח אוקראינה, במטרה לפגוע בתשתיות צבאיות ואזרחיות חיוניות, ובמשלוחי ציוד צבאי מהמערב, ולנתק את זירת הלחימה בדרום-מזרח אוקראינה ממערב המדינה.\nבשבוע השני של מאי 2022 הצליחו הרוסים לפרוץ החוצה מהמבלט הקטן בו החזיקו באזור העיר פופאסנה, יצרו בליטה גדולה בקו החזית בצפון דונבאס והגיעו עד למרחק קטן מצומת הדרכים החשוב בבאחמוט. לקראת סוף יוני 2022 פתח הצבא הרוסי במתקפה גדולה ממספר כיוונים על אזור סוורודונצק-ליסיצ'נסק ועד 4 ביולי נפלה העיר ליסיצ'נסק, המאחז האוקראיני האחרון במחוז לוהנסק לידי הרוסים. הכוחות האוקראיניים, שהגנו על האזור, נאלצו לפנות אותו במהירות, לאחר שספגו אבדות כבדות, ולסגת מערבה לכיוון סברסק, כדי להינצל מכיתור.\nלאחר הנסיגה ממרחב ליסיצ'נסק, נערכו האוקראינים מחדש בקו סברסק–סולודר–באחמוט, וקו החזית בדונבאס נותר ללא שינוי משמעותי במהלך החודשיים הבאים. בסוף אוגוסט 2022 נטלו האוקראינים את היוזמה לידיהם, וביצעו שורת התקפות נגד רחבות היקף באזורים שונים של החזית. התקפת הנגד הראשונה באזור חרסון נתקלה בהתנגדות עזה והשיגה התקדמות מוגבלת, אולם המתקפה השנייה, שנפתחה בראשית ספטמבר בגזרה שמצפון לעיר בלקליה במחוז חרקוב, השיגה הבקעה עמוקה של מערך ההגנה הרוסי ונחלה הצלחה מלאה. הפיקוד הרוסי נאלץ לפנות תוך מספר ימים כמעט את כל השטח שבשליטתו במחוז חרקוב, כולל אזור איזיום, ולסגת לקו נהר אוסקיל.\nבמחצית השנייה של ספטמבר אירעו שני אירועים משמעותיים, עם פוטנציאל לשנות את מהלך המלחמה באוקראינה. ב-21 בחודש הודיע פוטין על \"גיוס חלקי\" של כוחות המילואים ברוסיה ושר ההגנה הרוסי הודיע שבשלב ראשון יגויסו כ-300 אלף חיילי מילואים לתגבר את הכוחות הרוסיים הלוחמים באוקראינה. במקביל הודיעו הרוסים על עריכת משאלי עם במחוזות דונצק, לוהנסק, זפוריז'יה וחרסון, על צירוף אותם מחוזות לפדרציה הרוסית. בעקבות התוצאות של משאלי העם, שנערכו בשטחים שבשליטת רוסיה במחוזות הנ\"ל בין 23 ל-27 בספטמבר, הכריזה הדומה הרוסית ב-30 בספטמבר על סיפוח ארבעת המחוזות של אוקראינה לרוסיה, אף שרוסיה לא שלטה על כל שטחם באותה עת, צעד שספג ביקורת בין-לאומית נרחבת.\nעל אף הסיפוח, המשיך הצבא האוקראיני לתקוף ולהשתלט מחדש על שטחים במחוזות שסופחו על ידי רוסיה. בצפון הדונבאס, האוקראינים הבקיעו את קו נהר אוסקיל ויצרו ראש גשר רחב בגדה המזרחית שלו, אך התקדמותם בגזרה זו נבלמה כמעט לחלוטין על ידי הכוחות הרוסיים. בדרום אוקראינה המשיכו האוקראינים לתקוף את ראש הגשר הרוסי בגדה המערבית של הדנייפר באזור חרסון. בראשית נובמבר החליט הפיקוד הרוסי לפנות ביוזמתו את ראש הגשר, ועד 11 בנובמבר השלים את פינוי כוחותיו מראש הגשר, מהלך שאיפשר לאוקראינים לשחרר את העיר חרסון, ולהשתלט מחדש על כ-30 אחוז משטח מחוז חרסון.\nבחודשים הראשונים של שנת 2023, היוזמה האסטרטגית הייתה בידי הצד הרוסי, שערך שורת מתקפות מוגבלות לאורך קו החזית באזור דונבאס. המאמץ ההתקפי העיקרי של הצבא הרוסי התמקד במרחב סביב העיר באחמוט. בשלב הראשון של המתקפה הצליחו הרוסים לכתר כמעט לחלוטין את הכוחות האוקראיניים שהחזיקו בעיר, ובשלב השני הם השתלטו בהדרגה על שטח העיר, לאחר קרבות רחוב קשים, והשלימו את כיבושה ב-20 או ב-21 במאי, לאחר כמעט שמונה חודשי לחימה. ביוני 2023, אוקראינה יזמה מתקפת נגד גדולה בדרום מזרח המדינה שנבלמה ברובה.\nהמלחמה הביאה לעיצומים בין-לאומיים נרחבים על רוסיה ולגינויה, ולהתגייסות המערב לסייע לאוקראינה בנשק ובממון. פינלנד ושוודיה הצטרפו לברית נאט\"ו. ככל שהתמשכה המלחמה הפכה אוקראינה תלויה יותר ויותר בסיוע הצבאי והכלכלי המערבי, כדי להמשיך לנהל את המלחמה. בשטחי אוקראינה נתגלו עדויות למעשי זוועה רוסיים נגד אזרחים בהיקף גדול, שנחקרים כפשעי מלחמה על ידי גופים מערביים ובין-לאומיים. כתוצאה מהמלחמה נגרם הרס עצום לתשתיות ולכלכלה באוקראינה, המוערך במאות מיליארדי דולרים, ומיליוני אוקראינים נאלצו לעזוב את שטח המדינה והפכו לפליטים. לקראת חודשי החורף רוסיה הגבירה את התקיפות נגד מתקני תשתית ברחבי אוקראינה. כתוצאה מכך, חלה פגיעה קשה באספקת חשמל, מים ושירותים חיוניים. ברוסיה פנימה הטיל נשיא רוסיה הגבלות נרחבות על האזרחים והידק את שליטתו במדינה.",
    "pageid": 2073829
  },
  {
    "title": "מלחמת לבנון הראשונה",
    "extract": "מלחמת לבנון הראשונה (שמה הרשמי בתחילתה: מבצע שלום הגליל, ובראשי תיבות: מבצע של\"ג) הייתה מלחמה בין ישראל לסוריה וארגוני טרור פלסטיניים שישבו בלבנון וביצעו פיגועים בישראל ובמדינות נוספות. המלחמה התרחשה ברובה בשטח לבנון. \"מבצע שלום הגליל\", שנודע לימים כ\"מלחמת לבנון הראשונה\", נערך בין 6 ביוני 1982 (ט\"ו בסיון תשמ\"ב) ל-29 בספטמבר 1982 (י\"ב בתשרי תשמ\"ג). במהלך הלחימה הפעיל צה\"ל שבע אוגדות בלבנון, ושתי אוגדות ברמת הגולן מול סוריה.\nהמלחמה הביאה להגליית מפקדות אש\"ף לתוניס, ולחיסול רוב הכוח הצבאי של הארגונים הפלסטיניים, אולם לא הצליחה להוציא את צבא סוריה מלבנון. בעקבות המלחמה קם הארגון השיעי הקיצוני חזבאללה, שמילא את החלל שנוצר בדרום לבנון עם יציאת הכוחות הפלסטיניים, ונלחם בכוחות צה\"ל שנותרו בדרום לבנון. 655 חיילי צה\"ל נהרגו במהלך מבצע שלום הגליל. המלחמה, יעדיה, מהלכיה, מחירה ותוצאותיה לוו בביקורת פנימית קשה. לחיילים ששירתו בתקופה זו הוענק אות מערכת שלום הגליל.",
    "pageid": 1305
  },
  {
    "title": "ניסיון ההתנקשות בדונלד טראמפ",
    "extract": "ניסיון ההתנקשות בדונלד טראמפ התרחש ב-13 ביולי 2024 בקרבת העיר באטלר שבפנסילבניה, בארצות הברית, ובו נורה ונפצע נשיא ארצות הברית לשעבר והמועמד הרפובליקני דונלד טראמפ, בעת שנאם בעצרת בחירות לקראת הבחירות לנשיאות ב־2024. טראמפ נפצע קל מהירי, דימם מאוזנו הימנית, וחולץ מהאזור במצב קל.\n\nהנשיא לשעבר דונלד טראמפ הוא נשיא ארצות הברית ה־45, והמועמד הרפובליקני בבחירות לנשיאות ארצות הברית. עצרת הבחירות שבה נכח נערכה במסגרת הקמפיין הנשיאותי שלו במטרה לגייס קולות במדינה המתנדנדת פנסילבניה. בכל העצרות של טראמפ, השירות החשאי הקפיד לבדוק שלאף אחד מהנוכחים בעצרת אין כלי נשק על גופו. ניסיון ההתנקשות אירע מספר ימים לפני הוועידה הלאומית הרפובליקנית שתוכננה ל־15 ביולי.\nלפי ההערכות נכחו בעצרת 50,000 איש.\n\nתומאס מת'יו קרוקס עלה באמצעות סולם שרכש על גג של מבנה סמוך שהיה ממוקם במרחק משוער של 125 מטרים מהבמה שעליה עמד דונלד טראמפ. בשעה 18:11 (שעון החוף המזרחי), בעת שטראמפ הפנה את ראשו על מנת להביט לעבר נתונים סטטיסטיים אודות הגירה בלתי חוקית לארצות הברית, קרוקס ירה שמונה יריות לכיוונו של טראמפ באמצעות רובה חצי-אוטומטי בסגנון AR-15. קרוקס לא עבר בדיקה ביטחונית מכיוון שהוא היה ממוקם מחוץ לאזור של העצרת שהיה מאובטח.\nבמהלך הירי חש טראמפ בפגיעה באוזנו, הניח את ידו על אוזנו ומיד לאחר מכן התכופף תחת הפרגוד. סוכני השירות החשאי זינקו לעבר טראמפ וסוככו עליו.\nלאחר כ-25 שניות שבהן שכב על הקרקע, סוכני השירות החשאי החלו לפעול על מנת לחלצו מהזירה לעבר הרכב. טראמפ נעמד, ביקש לנעול את נעליו בחזרה, ולאחר מכן הניף את אגרופו לעבר הקהל וקרא \"הילחמו!, הילחמו!\". לאחר מכן טראמפ לווה לרכב ונלקח משם לבית החולים מקומי לבדיקה וטיפול.\nבנוסף לדונלד טראמפ, שלושה משתתפים בעצרת נפגעו – הכבאי קורי קומפרטורה בן ה-50 נהרג ושניים נפצעו באורח אנוש. קומפרטורה, אשר נכח באירוע יחד עם בנותיו ואשתו, נהרג באופן מיידי כאשר הוא השליך את עצמו על אשתו ובנותיו על מנת להגן עליהן בגופו.\n\n ערך מורחב – תומאס מת'יו קרוקס\nהמתנקש היה תומאס מת'יו קרוקס, בן 20 מהעיירה בת'ל פארק שבפנסילבניה, השוכנת במרחק שעת נסיעה ממקום הירי. קרוקס היה רשום כמצביע רפובליקני. ב-20 בינואר 2021, אז נבחר ג'ו ביידן לנשיא ארצות הברית, קרוקס תרם 15 דולר לארגון הקשור למפלגה הדמוקרטית.\n\nטראמפ הועבר לבית החולים באטלר ממוריאל לבדיקה. שיירת הרכב שלו יצאה מבית החולים בסביבות השעה 21:30 בערב לכיוון נמל התעופה הבין-לאומי של פיטסבורג. דובר השירות החשאי אישר כי \"התרחשה תקרית\" ואישר שטראמפ בטוח. גם דובר הקמפיין, סטיבן צ'ונג, אישר שטראמפ בסדר.\nה-FBI פתח בחקירה בשיתוף עם משרד המשפטים, השירות החשאי של ארצות הברית והלשכה לאלכוהול, טבק, כלי נשק וחומרי נפץ. האירוע נחקר כניסיון התנקשות. זו הפעם הראשונה שנשיא ארצות הברית או מועמד לנשיאות בהווה או לשעבר נורה מאז רונלד רייגן ב-1981.\nלאחר הירי, טראמפ פרסם הצהרה ב-Truth Social שבה הודה לאכיפת החוק ולשירות החשאי והביע את תנחומיו למשפחות ההרוגים והפצוע. טראמפ סיפר על האירועים: ”זה מדהים שמעשה כזה יכול להתרחש בארצנו. בשלב זה לא ידוע דבר על היורה, שמת כעת. ירו בי בכדור שחדר את החלק העליון של אוזן ימין שלי. ידעתי מיד שמשהו לא בסדר בכך ששמעתי קול רחש, יריות, ומיד הרגשתי את הכדור קורע את העור. דימום רב התרחש, אז הבנתי מה קורה.” האבטחה במגדל טראמפ הוגברה על ידי משטרת ניו יורק.\n\nגופתו של קרוקס נלקחה מהגג. הוא לא נשא תעודת זהות. הבולשת הפדרלית והחטיבה לביטחון לאומי של משרד המשפטים של ארצות הברית פתחו בחקירת הירי וביקשו אישור לזהותו של היורה באמצעות ביומטריה של טביעות אצבע ופרופיל DNA. חוקרים פדרליים זיהו אותו כגבר לבן בן 20 מפנסילבניה.\nג'יימס קומר יושב ראש ועדת הפיקוח והרפורמה של בית הנבחרים של ארצות הברית שלח זימון לקימברלי צ'אטל , מנהלת השירות החשאי של ארצות הברית למסור עדות ב-22 ביולי במסגרת החקירה של הוועדה בנוגע לניסיון ההתנקשות בטראמפ, ובנוסף שלח למנהלת השירות החשאי מכתב, ובו דרישה למסור לוועדה לפני כן מסמכים תרשומות ועוד עד ל-18 ביולי.\nמארק א. גרין יושב ראש ועדת ביטחון המולדת של בית הנבחרים של ארצות הברית זימן לעדות בפני הוועדה ב-23 ביולי את אלחנדרו מיורקס, מזכיר ביטחון המולדת של ארצות הברית, כריסטופר ריי מנהל ה-FBI וקימברלי צ'אטל מנהלת השירות החשאי.\nבמהלך החקירה עלה כי כשעה לפני ניסיון ההתנקשות זיהה השירות החשאי את קרוקס כחשוד, וכ-20 דקות לפני הירי הוא נצפה על גג המבנה שממנו ירה על טראמפ.\n\nהנשיא המכהן ג'ו ביידן פרסם הצהרה שבה תייג את האלימות כ\"חולנית... אנחנו לא יכולים להיות כאלה... כולם חייבים לגנות את זה\", תוך שהוא מצהיר בנפרד שהוא אסיר תודה לשמוע שטראמפ בטוח. ושוחח עם טראמפ לאחר התקרית. מושל פנסילבניה, ג'וש שפירו גינה את האלימות הפוליטית. מושל פלורידה, רון דסנטיס, שהתמודד נגד טראמפ בפריימריז הרפובליקנים ב-2024, הצהיר שהוא ואשתו מתפללים למען טראמפ. הנשיא לשעבר ג'ורג' בוש כינה את התקרית \"התקפה פחדנית\" ומחא כפיים לשירות החשאי על תגובתם. גם הנשיאים לשעבר ברק אובמה וביל קלינטון ומזכירת המדינה לשעבר הילרי קלינטון גינו את המתקפה ואיחלו לטראמפ החלמה מהירה.\nמספר פוליטיקאים רפובליקנים האשימו את הדמוקרטים באחריות למעשה – כך לדוגמה מייק קולינס מג'ורג'יה האשים את הנשיא ג'ו ביידן בהסתה. הסנאטור הרפובליקני ג'יי. די. ואנס מאוהיו שהוכרז יומיים לאחר מכן כמועמדו של טראמפ לסגן הנשיא, האשים את הרטוריקה הפוליטית של מסע הבחירות לנשיאות ביידן, והסנאטור הרפובליקני טים סקוט מדרום קרוליינה האשים את הודעות \"השמאל הרדיקלי והתקשורת הארגונית\".\n\nמנהיגים פוליטיים רבים גינו את הירי כולל ג'סטין טרודו מקנדה, חאבייר מיליי מארגנטינה, אנתוני אלבניזי מאוסטרליה ובנימין נתניהו מישראל.\n\nרשימה של ניסיונות התנקשות בנשיאי ארצות הברית\n\nסוכנויות הידיעות, יריות בעצרת של טראמפ, שפונה מהמקום כשהוא מדמם מאוזנו, באתר ynet, 14 ביולי 2024\nהצהרה של טראמפ ברשת החברתית Truth Social\n תיעוד ניסיון ההתנקשות בדונלד טראמפ, סרטון בערוץ \"Fox News\", באתר יוטיוב, 14 ביולי 2024",
    "pageid": 2355788
  },
  {
    "title": "נשיאי ארצות הברית",
    "extract": "נשיא ארצות הברית (באנגלית: President of the United States, ובקיצור POTUS) הוא ראש המדינה וראש הרשות המבצעת הנבחר של ארצות הברית. הנשיא מנהיג את הרשות המבצעת ואת הממשל הפדרלי, והוא מוגדר בחוקה כמפקד העליון של הכוחות המזוינים של ארצות הברית. 45 אנשים כיהנו בתפקיד זה (הנשיא גרובר קליבלנד כיהן כנשיא ה-22 וה-24, בשתי כהונות לא רצופות). הנשיא המכהן וה-46 במספר הוא ג'ו ביידן, המכהן מאז 20 בינואר 2021. \nהנשיאות הקצרה ביותר הייתה זו של ויליאם הנרי הריסון – 31 ימים בלבד. האריסון חלה עוד בתחילה כהונתו, ומת תוך חודש בלבד, בשנת 1841. הנשיאות הארוכה ביותר הייתה זו של פרנקלין דלאנו רוזוולט – מעל 12 שנים ברציפות בין השנים 1933 ל-1945. רוזוולט היה הנשיא היחיד שכיהן יותר מפעמיים, ובעקבות כהונתו הארוכה תוקנה החוקה באופן שמגביל את כהונות הנשיא לשתיים.\nתשעה נשיאים לא מילאו את כהונתם. ארבעה נרצחו (אברהם לינקולן, ג'יימס גרפילד, ויליאם מקינלי וג'ון פיצג'רלד קנדי), ארבעה מתו שלא ברצח (ויליאם הנרי הריסון, זאכרי טיילור, וורן הרדינג ופרנקלין דלאנו רוזוולט), ואחד התפטר (ריצ'רד ניקסון).\nלהלן רשימת נשיאי ארצות הברית של אמריקה. לצד כל נשיא מוצגים המפלגה שכיהן מטעמה, תאריך השבעתו, תאריך סיום כהונתו, ומערכות הבחירות בהן ניצח. מובאים גם אירועים מרכזיים שאירעו בתקופת כהונתו של כל נשיא ובתחומי שליטתו. לא מובאת חקיקה של הקונגרס, ולא מובאת פסיקה של בית המשפט העליון (להוציא מקרים חריגים).",
    "pageid": 1624194
  },
  {
    "title": "עבדאללה ברגותי",
    "extract": "עבדאללה ברגותי (בערבית: عبدالله البرغوثي, בתעתיק מדויק: עבדאללה אלברע'ות'י; נולד ב-1972) הוא טרוריסט פלסטיני, ממפקדי הזרוע הצבאית של החמאס ביו\"ש. כיום הוא מרצה 67 מאסרי עולם בישראל.",
    "pageid": 339720
  },
  {
    "title": "פטריק בוורלי",
    "extract": "פטריק בוורלי (באנגלית: Patrick Beverley; נולד ב-12 ביולי 1988) הוא כדורסלן אמריקאי המשחק בקבוצת הפועל תל אביב מליגת העל והיורוקאפ.",
    "pageid": 1144524
  },
  {
    "title": "פיגועי 11 בספטמבר",
    "extract": "פיגועי 11 בספטמבר (הידועים גם בשם 9/11 הנגזר מהתאריך בתצורה האמריקנית ולפיכך נהגים Nine Eleven ומוכרים בתקשורת בשמות אסון מגדלי התאומים או פיגועי מרכז הסחר העולמי – על-אף שפגעו גם במטה הפנטגון) היו סדרה של פיגועי תופת והתאבדות איסלאמיסטיים מתוכננים מראש ומתוזמנים של ארגון אל-קאעידה במקביל שהתרחשו ברחבי ארצות הברית, הנחשבים לפיגועי הטרור הגדולים והקטלניים ביותר בהיסטוריה של האנושות, ולמתקפה הגדולה ביותר על אדמת אמריקה. פיגועים אלו הובילו את ארצות הברית של ממשל ג'ורג' ווקר בוש ביחד עם מדינות רבות וצבאות נוספים למלחמת אפגניסטן (2001–2021), וכן למלחמה העולמית בטרור המוסלמי.\nבבוקר יום שלישי, 11 בספטמבר 2001, כ\"ג אלול ה'תשס\"א, תשעה עשר מחבלים שהשתייכו לארגון הטרור האסלאמיסטי \"אל-קאעדה\" חטפו ארבעה מטוסי נוסעים. החוטפים הטיסו שניים מהמטוסים, טיסה 175 של יונייטד איירליינס וטיסה 11 של אמריקן איירליינס, וריסקו אותם בכוונה במגדלי התאומים שבמרכז הסחר העולמי שבעיר ניו יורק. הפגיעה במגדל הדרומי הועברה בשידור חי לעיני מיליוני צופים ברחבי העולם, כך גם קריסתם של המגדלים, אשר קרסו בתוך פחות משעתיים. את המטוס השלישי, טיסה 77 של אמריקן איירליינס, ריסקו החוטפים אל תוך בניין הפנטגון בארלינגטון שבווירג'יניה. כוונת הטרוריסטים הייתה לרסק את המטוס הרביעי, טיסה 93 של יונייטד איירליינס, אל תוך הבית הלבן או בניין הקפיטול בוושינגטון, אך המטוס התרסק לבסוף בשדה פתוח ליד שנקסוויל, פנסילבניה, לאחר שנוסעי המטוס היו מודעים למאורע ואז פרץ מאבק בינם לבין החוטפים. 2,977 אזרחים, נוסעים וצוות של ארבעת המטוסים, נספו בהתקפות אלו, ויותר מ-6,000 נפצעו. נהרגו גם 19 הטרוריסטים שחטפו את ארבעת המטוסים.\nארצות הברית הטילה מיד את האחריות לפיגועים על ארגון אל-קאעידה, אך רק בשנת 2004 קיבל מנהיג הארגון, אוסאמה בן לאדן, אחריות על ביצוע הפיגועים, לאחר שלוש שנים של הכחשה. בין הסיבות לפיגועים מנה בן לאדן את תמיכת ארצות הברית בישראל, נוכחות הצבא האמריקאי בערב הסעודית, המעורבות האמריקאית במלחמת המפרץ והסנקציות נגד עיראק. תגובת ארצות הברית לפיגועי 11 בספטמבר הייתה פתיחת המלחמה בטרור ופלישה לאפגניסטן במטרה להפיל את שלטון הטליבאן, פטרונו של אל-קאעידה. בעקבות הפיגועים השתנה היחס העולמי לטרור, ומדינות רבות חוקקו חוקים חדשים למלחמה בטרור, וכמו כן הרחיבו את סמכויותיהם, היקפם וציודם של כוחות אכיפת החוק. לאחר שנים של מצוד בן לאדן אותר ונהרג במתחם מגוריו שבפקיסטן, במאי 2011.\nהריסת מגדלי התאומים הובילה לפגיעה עמוקה בכלכלת מנהטן, בד בבד עם השפעה משמעותית על השווקים העולמיים. ניקוי אזור מרכז הסחר העולמי מההרס הרב הושלם רק במאי 2002. הפנטגון שופץ בתוך כשנה. באתרי הפיגועים בניו-יורק, בפנטגון ובפנסילבניה הוקמו אתרי זיכרון. בגראונד זירו הוקם מגדל החירות, שגובהו 1,776 רגל (541 מטר), כשנת הכרזת העצמאות של ארצות הברית.",
    "pageid": 1705
  },
  {
    "title": "פצצת ביקוע גרעיני",
    "extract": "פצצת ביקוע גרעיני (הידועה בשם \"פצצת אטום\", על-אף שזהו שם מטעה מבחינה מדעית) היא סוג של נשק גרעיני, כלומר נשק המנצל את האנרגיה הרבה שאגורה בגרעיני אטומים הכבדים מברזל. אנרגיה זו משתחררת בתהליך של ביקוע גרעיני שהוא פירוק הגרעין הכבד לגרעינים קלים יותר. אין כלל הקובע מה יהיו גרעיני האטומים הנוצרים, למעט שסך הפרוטונים והנייטרונים חייב להישמר. כדוגמה, גרעין של אורניום236 אינו יציב, ומתפרק תוך זמן קצר לשני גרעינים נפרדים, שיכולים להיות – אך לא חייבים להיות – גרעין של קריפטון92 וגרעין בריום141 בתוספת 3 נייטרונים חופשיים. במהלך הפירוק נפלטות קרני גמא בעוצמה גבוהה, שמקורה בהפרש בין האנרגיה שהחזיקה את הגרעין הכבד וסכום האנרגיות שמחזיקות את הגרעינים שנוצרו. כאמור, עבור כל יסוד כבד מברזל הפרש אנרגיה זה הוא חיובי.\nעוד לפני פיתוח הנשק הגרעיני היה ידוע שבתהליך הביקוע משתחררת אנרגיה רבה מאוד. לדוגמה, גרם בודד של רדיום פולט אנרגיה ששקולה לאנרגיה הנפלטת משריפת מכלית בנזין מלאה, אך לא היה ידוע כיצד לגרום לגרעינים להתפרק באופן יזום כך שיתקבל פרץ קצר ועצום של אנרגיה. עם גילוי תהליך השרשרת נפתרה שאלה זו, ונפתח הפתח לפצצות בהן קילוגרמים ספורים של חומר בקיע פולטים בשבריר שנייה את כמות האנרגיה של עשרות אלפי טונות של חומר נפץ רגיל, וכך גורמות להרס בהיקף חסר תקדים.\nפיתוח וייצור נשק גרעיני היוו נקודת מפנה בהיסטוריה של המלחמות ושל היחסים הבין-לאומיים בכלל. לראשונה נוצר איום ממשי של הרג מיליונים תוך דקות, ונוצר מאזן האימה שמרתיע את המעצמות הגרעיניות ממלחמה גלויה זו בזו.\nבמהלך מלחמת העולם השנייה עסקו ארצות הברית, גרמניה הנאצית ואף האימפריה היפנית בפיתוח נשק גרעיני. למרות הישגים משמעותיים בפרויקט הגרעין של גרמניה הנאצית ושל יפן, רק מאמץ הפיתוח של ארצות הברית – \"פרויקט מנהטן\" – הגיע לייצור פצצה גרעינית בפועל. ראש הפרויקט האמריקני, הפיזיקאי היהודי רוברט אופנהיימר, זכה לפרסום רב וכונה \"אבי פצצת האטום\". צוות בראשות אנריקו פרמי השיג את תגובת השרשרת הגרעינית מעשי ידי אדם הראשונה בעולם. בשנת 1942 וב־1945 נוסה הנשק הגרעיני לראשונה באתר טריניטי, סמוך לאלאמוגורדו, ניו מקסיקו. בעקבות הצלחת הניסוי יוצרו שתי פצצות ביקוע גרעיני, שהוטלו על הערים היפניות הירושימה ועל נגסאקי. מספר ימים לאחר הטלת פצצת האטום על נגסאקי, נכנעה יפן ללא תנאים, ובכך למעשה באה לסיומה מלחמת העולם השנייה. מאז לא הופעל עוד נשק גרעיני במלחמה.\n66,000 איש נהרגו כתוצאה מיידית מהתפוצצות הפצצה בהירושימה. 60,000 איש נוספים מתו עד סוף 1945 כתוצאה מפגיעות שגרמה להם הפצצה, ורבבות אנשים נוספים סבלו מנזקי הקרינה הרדיואקטיבית במשך שנים רבות.\nברית המועצות פוצצה את הפצצה הגרעינית הראשונה שלה RDS-1 ב-29 באוגוסט 1949. תכנון הפצצה התבסס בעיקר על התכנון האמריקאי, שאותו קיבלה ברית המועצות מהמרגל קלאוס פוקס, אך ייתכן שהידע שלה התבסס גם על מתקנים של גרמניה הנאצית, בשטח מזרח גרמניה לשעבר.\nעוצמתה של פצצת ביקוע גרעיני נמדדת בקילוטון TNT (בקצרה \"קילוטון\"). עוצמתה של \"ילד קטן\", פצצת האטום שהוטלה על הירושימה, הייתה כ-13 עד 16 קילוטון TNT.\nתהליך מקביל המפיק אנרגיה רבה יותר הוא היתוך גרעיני, שבו מתחברים גרעיני אטומים קלים ליצירת אטום כבד יותר, והוא התהליך המניע את השמש וגם הבסיס לפעולתה של פצצה תרמו-גרעינית המכונה גם \"פצצת מימן\".",
    "pageid": 2555
  },
  {
    "title": "צבא הגנה לישראל",
    "extract": "צבא הגנה לישראל (ידוע בעיקר בראשי התיבות צה\"ל, וכן בצורה צבא ההגנה לישראל) הוא צבאה של מדינת ישראל והארגון המרכזי במערכת הביטחון הישראלית. צה\"ל משמש ככוח ההגנה העיקרי האמון על קיומה של מדינת ישראל. לצה\"ל שלוש זרועות: אוויר, ים ויבשה. השירות בצה\"ל הוא חובה, וחלקים גדולים מהאוכלוסייה משרתים בו. צה\"ל נחשב לצבא החזק ביותר במזרח התיכון ולאחד הצבאות המתקדמים, החזקים והמיומנים ביותר בעולם.\nצה\"ל הוקם במאי 1948, שבועיים לאחר הקמת המדינה. טרם הקמתו, פעלו בארץ ישראל שלוש מחתרות עבריות מרכזיות (ההגנה, אצ\"ל ולח\"י).\nבהתאם לחוק יסוד: הצבא (1976), צה\"ל נתון למרוּת הממשלה, והשר הממונה מטעם הממשלה על הצבא הוא שר הביטחון. במבנה צה\"ל, הדרג הפיקודי העליון בצה\"ל הוא המטה הכללי, ובראשו עומד ראש המטה הכללי (בראשי תיבות: הרמטכ\"ל). הרמטכ\"ל ה־23 והנוכחי של צה\"ל הוא רב-אלוף הרצי הלוי (מאז ינואר 2023).\nסדר הכוחות של צה\"ל נאמד (לפני קיצור שירות החובה ב־2015) בכ־176,500 חיילים, מתוכם 42,000 קצינים וחיילים בקבע, ובנוסף 445,000 חיילים במילואים, ותקציבו השנתי כ־70 מיליארד שקלים חדשים (2017). תקציב צה\"ל מדורג במקום ה־14–15 העולמי (2022).\nבנוסף לתפקידו הביטחוני צה\"ל משרת משימות לאומיות, כמו התיישבות בכל שטחי מדינת ישראל באמצעות הנח\"ל, ביעור הבערות והנחלת השפה העברית באמצעות מורות חיילות, אימונים קדם־צבאיים באמצעות הגדנ\"ע, ומשימות חילוץ והצלה באמצעות יחידת החילוץ וההצלה הארצית.",
    "pageid": 1471
  },
  {
    "title": "קייט וינסלט",
    "extract": "קייט אליזבת וינסלט (באנגלית: Kate Elizabeth Winslet; נולדה ב-5 באוקטובר 1975) היא שחקנית קולנוע וטלוויזיה אנגלייה. זוכת פרס אוסקר לשחקנית הטובה ביותר ב-2008, שני פרסי אמי (ב-2011 וב-2021), ושלושה פרסי גלובוס הזהב (ב-2008, 2011 ו-2015). מוכרת ביותר בתפקידה כרוז דוויט-בוקייטר דוסון בסרט \"טיטניק\". וינסלט היא השחקנית הצעירה ביותר אי פעם שצברה שש מועמדויות לאוסקר.",
    "pageid": 111127
  },
  {
    "title": "קיליאן אמבפה",
    "extract": "קיליאן אמבפה לוטן (בצרפתית: Kylian Mbappé Lottin; נולד ב-20 בדצמבר 1998 בפריז, צרפת) הוא כדורגלן צרפתי אשר עומד לשחק בעמדת החלוץ או הקיצוני בקבוצת ריאל מדריד ומשמש גם כקפטן בנבחרת צרפת.\nאמבפה נולד בפריז שבצרפת, אך גדל בעיר בונדי. בשנת 2015 כשהיה בגיל 16, שיחק במונקו מליגת העל הצרפתית, שם זכה איתם באליפות צרפת, הגיע איתם עד חצי גמר ליגת האלופות, כשהוא כובש שערים מול מנצ'סטר סיטי, דורטמונד, ויובנטוס. ב-2017 כשהיה בגיל 18, חתם ב-פריז סן ז'רמן תמורת 180 מיליון אירו. שם הוא זכה ב-5 אליפויות צרפת, 3 גביעי צרפת, והגיע עד גמר ליגת האלופות 2020. אמבפה הוא מלך השערים של פריז בכל הזמנים.\nאמבפה ערך את הופעת הבכורה שלו בנבחרת צרפת בשנת 2017, בגיל 18. אמבפה הוא השחקן הצרפתי הצעיר ביותר שהבקיע במונדיאל ובשנת 2018, כשהיה בגיל 19, היה שותף לזכייתה של נבחרת צרפת במונדיאל, ואף הבקיע שער במשחק הגמר. זכה בתואר השחקן הצעיר המצטיין של הטורניר, והשחקן הצרפתי הטוב ביותר של השנה. אמבפה הבקיע שלושער בגמר מונדיאל 2022, הוכתר מלך השערים של הטורניר עם שמונה שערים, מה שזיכה אותו בנעל הזהב, ועלה למקום חמישי משותף עם פלה בטבלת מלך שערי גביע העולם בכדורגל, עם 12 שערים.",
    "pageid": 1422565
  },
  {
    "title": "רואן אטקינסון",
    "extract": "רואן בסטיאן אטקינסון (באנגלית: Rowan Sebastian Atkinson; נולד ב-6 בינואר 1955) הוא שחקן, קומיקאי ותסריטאי אנגלי. ידוע בעיקר בשל תפקידיו בסדרות הקומיות \"מיסטר בין\" ו\"הפתן השחור\". אטקינסון זכה להכרה ציבורית ראשונה בתוכנית המערכונים \"מבט הפוך\" (1979–1982) ובשל השתתפותו בסדרת מופעי הצדקה \"The Secret Policeman's Ball\" משנת 1979. הוא הופיע גם בתוכנית \"הקו הכחול הדק\" (1995–1996).\nהוא דורג ב\"אובזרבר\" כאחד מ-50 השחקנים המצחיקים בתולדות הקומדיה הבריטית וכאחד מ-50 הקומיקאים הטובים בכל הזמנים, בסקר שנערך ב-2005 בין קומיקאים. הוא אף זכה להצלחה קולנועית בסרטי מיסטר בין \"בין\" ו\"החופשה של בין\" ובסרטים \"ג'וני אינגליש\", \"ג'וני אינגליש חוזר\" ו\"ג'וני אינגליש מכה שנית\".",
    "pageid": 101178
  },
  {
    "title": "רחבעם זאבי",
    "extract": "רחבעם עמיקם (גנדי) זאבי (20 ביוני 1926, ח' בתמוז ה'תרפ\"ו – 17 באוקטובר 2001, ל' בתשרי ה'תשס\"ב) היה אלוף בצה\"ל, פוליטיקאי ישראלי ושר התיירות, ממנהיגי הימין הישראלי ואיש ארץ ישראל השלמה. תמך בעידוד הגירה ערבית מרצון (טרנספר בהסכמה) אל מחוץ לגבולותיה של ישראל, ואף קידם השקפה זו בציבור ובכנסת בשנות ה-80 ושנות ה-90.\nבאוקטובר 2001, במהלך האינתיפאדה השנייה, נרצח על-ידי שלושה מחבלים-מתנקשים פלסטינים, אנשי החזית העממית לשחרור פלסטין. בעת הירצחו היה שר התיירות בממשלת ישראל, וחבר הכנסת מטעם מפלגת מולדת בסיעת האיחוד הלאומי.",
    "pageid": 251331
  },
  {
    "title": "רן דנקר",
    "extract": "רן חליל יוסף דנקר (נולד ב-7 בינואר 1984) הוא זמר-יוצר ושחקן ישראלי.",
    "pageid": 96468
  },
  {
    "title": "שילה ג'קסון לי",
    "extract": "שילה ג'קסון לי (באנגלית: Sheila Jackson Lee;‏ 12 בינואר 1950 - 19 ביולי 2024) הייתה פוליטיקאית אמריקאית, שכיהנה כחברת בית הנבחרים של ארצות הברית מטעם מחוז הקונגרס ה-18 של מדינת טקסס, מאז 1995 ועד למותה. ג'קסון לי, שהייתה חברת המפלגה הדמוקרטית, ייצגה מחוז בחירה שברובו שוכן מרכז העיר יוסטון.",
    "pageid": 2011532
  },
  {
    "title": "שמירה אימבר",
    "extract": "שָׁמִירָה אִימְבֶּר-גדיש (8 ביולי 1943 – 21 באוקטובר 2022) הייתה שדרנית רדיו ישראלית, שעבדה במשך כשלושים שנה כקריינית ומגישת תוכניות רדיו בקול ישראל.",
    "pageid": 198359
  },
  {
    "title": "ששון גבאי",
    "extract": "ששון גבאי (נולד ב-24 בנובמבר 1947, י\"א בכסלו ה'תש\"ח) הוא שחקן קולנוע, טלוויזיה ותיאטרון ישראלי. זוכה ארבעה פרסי אופיר (שיא לשחקן ישראלי), פרס האקדמיה האירופית לקולנוע, פרס האקדמיה הישראלית לטלוויזיה, פרס התיאטרון הישראלי, פרס קלצ'קין ופרס רוזנבלום.",
    "pageid": 189664
  },
  {
    "title": "תאנה",
    "extract": "תְּאֵנָה (שם מדעי: Ficus carica; פיקוס התאנה), היא שיח ממשפחת התותיים. השיח מגיע לגובה של בין 3–10 מטרים. פרי התאנה הוא אחד משבעת המינים בהם השתבחה ארץ ישראל. שיח התאנה גדל בר ליד מעיינות, לאורך בקעת הירדן ובקעת ים המלח.\nבספרות המקצועית מקובל להניח שהתאנה בויתה לפני כ-6,500 שנים במזרח הקרוב אך ייתכן כי השיח בוית קודם לכן, כבר בתחילת התקופה הנאוליתית לפני יותר מ-11,000 שנים. למסקנה זאת הגיעו לפי תאנים עקרות שנמצאו בחפירת האתר גלגל הסמוך לקיבוץ גלגל. לפיכך, התאנה היא הגידול התרבותי הקדום ביותר הידוע, כאשר ממצא ביות הדגנים המוקדם ביותר באזור מאוחר בכאלף שנים.\nאורך חיי המדף של פרי התאנה קצר ולכן הוא אינו שכיח בשווקים, בניגוד לפרי המיובש, שבימי קדם היה מרכיב מרכזי בתזונה באזור תפוצתו. בעוד פרי התאנה מזין, עץ התאנה, ענפיה ועליה מכילים בין היתר פסוראלן ומגע בהם או במוהל המופרש מהם (\"חלב תאנים\") יכול לגרום לתגובה דלקתית. לכך מוסיף חספוס החלק העליון של העלים. כמו כן בתרבות המסורתית המקומית שימשו ענפי התאנה וגזעה כחומר בעירה רצוי לקטורת.\nבשל אופן הצטברות הסוכר לפרי הבשל, תאנים אינן ניתנות להבחלה מוצלחת ויש לארות (שם הפועל בעברית שמשמעו קטיף תאנים) רק פרי בשל, עובדה המקשה גם היא על הסחר בפרי טרי.",
    "pageid": 206501
  },
  {
    "title": "תומאס סולטאני",
    "extract": "תומאס אסקייל סולטאני (בלועזית: Tomás Ezequiel Sultani; נולד ב-22 ביוני 1998) הוא כדורגלן ארגנטינאי, המשחק בעמדת השוער בקבוצת מכבי חיפה.",
    "pageid": 2344531
  },
  {
    "title": "תומר קאפון",
    "extract": "תומר קאפון (נולד ב-15 ביולי 1985) הוא שחקן ויוצר ישראלי.",
    "pageid": 1364188
  },
  {
    "title": "תלמי יוסף",
    "extract": "תַּלְמי יוֹסֵף הוא מושב בחבל שלום שבצפון הנגב, מצפון לחולות חלוצה. המושב משתייך לארגון יישובי האיחוד החקלאי ולמועצה אזורית אשכול. המושב נקרא על שמו של יוסף ויץ, מראשי הקרן הקיימת לישראל.",
    "pageid": 90785
  },
  {
    "title": "קטגוריה:אלים נורדיים",
    "extract": "",
    "pageid": 568824
  },
  {
    "title": "קטגוריה:זמרות בריטיות",
    "extract": "",
    "pageid": 1450832
  },
  {
    "title": "קטגוריה:חברות תעופה אמריקאיות שנסגרו",
    "extract": "",
    "pageid": 1374273
  },
  {
    "title": "קטגוריה:מושבים",
    "extract": "",
    "pageid": 22112
  },
  {
    "title": "קטגוריה:מעצבי אופנה גרמנים",
    "extract": "",
    "pageid": 1148100
  },
  {
    "title": "אור החיים",
    "extract": "אור החיים הוא ספרו המפורסם של פרשן המקרא רבי חיים בן עטר משנת 1741, משמש כאחד מכינוייו, ועל שמו נקראים מספר מקומות ומוסדות. ספר מפורסם אחר בשם זה נכתב למעלה מ-200 שנים לפני כן על ידי הרב יוסף יעבץ. כמו כן נכתב לקסיקון רבני בשם זה על ידי חיים מיכל, שיצא בשנת 1891.\nהאם התכוונתם ל...",
    "pageid": 26373
  },
  {
    "title": "איתמר בן גביר",
    "extract": "איתמר בן גביר (נולד ב-6 במאי 1976, ו' באייר ה'תשל\"ו) הוא פוליטיקאי ישראלי ימני קיצוני המכהן כשר לביטחון לאומי, יושב ראש מפלגת עוצמה יהודית וחבר הכנסת מטעמה.\nבן גביר התמודד לכנסות ה־19 וה־21–25 ברשימות שונות מטעם מפלגת \"עוצמה יהודית\". קודם לכן שימש כעורך דין וכן יועץ התקשורת של חבר הכנסת מיכאל בן ארי ודובר תנועת \"חזית יהודית לאומית\".\nבמהלך פעילותו הפוליטית הוגשו נגדו, לדבריו, 53 כתבי אישום, שמתוכם הורשע בשמונה עבירות פליליות, בהן התפרעות, הפרעה לשוטר והסתה לגזענות, וכן שתי הרשעות בהחזקת חומר תעמולה עבור ארגון טרור ושתי הרשעות בתמיכה בארגון טרור.",
    "pageid": 487309
  },
  {
    "title": "אלברו מוראטה",
    "extract": "אלברו בורחה מוראטה מרטין (בספרדית: Álvaro Borja Morata Martín; נולד ב-23 באוקטובר 1992) הוא כדורגלן ספרדי, המשחק בעמדת החלוץ והקיצוני במילאן ובנבחרת ספרד.\n\nמוראטה החל את הקריירה שלו כילד וכנער בקבוצת אתלטיקו מדריד טרם עבר ליריבה העירונית, ריאל מדריד ב-2008. הוא סיים את החוזה שלו אך המשיך לשחק בקבוצת הנוער של המועדון. לאחר עונה מוצלחת עם קבוצת הנוער, עמה זכה ב-2 אליפויות והבקיע 34 שערים, קודם החלוץ לריאל מדריד קסטיליה. בקיץ 2008, מאמן הקבוצה הראשונה של המועדון, ז'וזה מוריניו, לקח את השחקן לצד 4 חבריו לקבוצה למשחקי הקדם עונה של הקבוצה בארצות הברית.\nב-15 באוגוסט 2010 ערך מוראטה את הופעת הבכורה שלו במדי ריאל מדריד קסטיליה במשחק ידידות נגד אלקורקון, הוא הבקיע את השער היחיד במשחק.\nב-12 בדצמבר 2010 מוראטה ערך את הופעת הבכורה שלו בקבוצה הראשונה כשעלה כמחליף במקומו של אנחל די מריה בדקה ה-88 של המשחק נגד ריאל סאראגוסה במסגרת ליגת העל הספרדית בו ניצחה ריאל מדריד 3:1. עשרה ימים לאחר מכן ערך מוראטה את הופעת הבכורה שלו במסגרת גביע המלך הספרדי כאשר עלה מהספסל בדקות האחרונות של המשחק.\nבינואר 2011 לאחר פציעתו של גונסאלו היגוואין התקשורת הספרדית ציפתה שמוראטה יהיה המחליף של הארגנטינאי בסגל, אולם המאמן מוריניו דחה את האפשרות ואמר: \"הוא לא מוכן לפתוח בהרכב הרשמי של ריאל מדריד הוא צריך להתבגר ולסיים את ההתפתחות שלו בריאל מדריד קסטיליה\". ואכן, לאחר זמן קצר הוחתם עמנואל אדבאיור במועדון על מנת לאייש את עמדת החלוץ.\nב-13 בפברואר 2011 מוראטה הבקיע את השלושער הראשון בקריירה שלו, בניצחון 7:1 על דפרטיבו לה קורוניה ב'. הוא סיים את העונה הראשונה שלו כבוגר עם 14 שערי ליגה אבל ריאל מדריד קסטיליה לא הצליחה להעפיל לפלייאוף.\nב-11 בנובמבר 2012, מוראטה הבקיע את השער הרשמי הראשון שלו בהרכב הראשון של ריאל מדריד הוא נכנס לשחק בדקה ה-83 של המשחק נגד לבאנטה והבקיע את שער הניצחון, 2:1, לאחר 60 שניות בלבד. הפעם הראשונה שפתח בהרכב הקבוצה הבכירה הייתה נגד ראיו ואיקאנו ב-17 בפברואר 2013, הספרדי הבקיע שער לאחר שלוש דקות, אך לאחר 30 דקות הוא הוחלף בראול אלביול בעקבות הרחקתו של סרחיו ראמוס.\nב-2 במרס 2013 שיחק מוראטה משחק שלם נגד ברצלונה ואף בישל שער לקארים בנזמה. ב-18 במרץ 2014, הבקיע מוראטה את שערו הראשון בליגת האלופות, מוראטה כבש את השער השלישי בניצחון קבוצתו 1–3 על שאלקה 04 בשלב שמינית הגמר. ב־17 במאי, במשחק האחרון בקמפיין הליגה, הוא כבש שני שערים מאוחרים נגד אספניול כדי לעזור לריאל לניצחון ביתי 3-1. החלוץ שותף גם בניצחון הקבוצה בגמר ליגת האלופות נגד אתלטיקו מדריד, כשעלה כמחליף 10 דקות לפני מועד הזמן החוקי כאשר הקבוצה בפיגור שהפך בסופו של דבר לזכייה בתואר. מוראטה סיים את העונה, עונת 2013/2014, עם שמונה שערי ליגה.\n\nב-19 ביולי 2014 חתם מוראטה בשורותיה של יובנטוס האיטלקית, לחמש שנים, תמורת 20 מיליון אירו. ריאל מדריד הבטיחה לעצמה את האפשרות להחזיר אותו אליה בעתיד חזרה כשהוסיפה לעסקה סעיף \"רכישה בחזרה\", אם תרצה להחזיר את מוראטה לשורותיה בסיום העונה הראשונה, היא תצטרך לשלם 30 מיליון אירו, ואם תרצה להחזירו בעונה השנייה, תצטרך לשלם 35 מיליון אירו. את הופעת הבכורה בקבוצה, ערך ב-13 בספטמבר במשחק הליגה נגד אודינזה, וב-27 בספטמבר הבקיע את שער הבכורה במועדון, בניצחון קבוצתו 0–3 על אטאלנטה.\nבמסגרת ליגת האלופות, מוראטה ויובנטוס פגשו את קבוצתו לשעבר, ריאל מדריד, כבש מוראטה שני שערים בשני המפגשים ועזר לקבוצתו להדיח את קבוצתו לשעבר מהמפעל, במשחק הגמר נגד ברצלונה כבש מוראטה שער שוויון זמני, אך לבסוף הפסידה יובנטוס בתוצאה 1:3. ב-10 בדצמבר 2015 חתם מוראטה על הארכת חוזה ביובנטוס, עד 2020.\n\nב-21 ביוני 2016 הפעילה ריאל מדריד את סעיף ה\"רכישה בחזרה\" שבחוזהו של השחקן, והוא חזר לשורותיה לאחר שנתיים ביובנטוס.\nבעונת 2016/2017 הבקיע מוראטה 20 שערים ב-43 הופעות בכל המסגרות והיה חלק מזכייתה של ריאל מדריד בליגה הספרדית לאחר 5 שנים עקרות, ובליגת האלופות שנה שנייה ברציפות.\n\nב-21 ביולי 2017 מוראטה חתם על חוזה לחמש שנים בצ'לסי, תמורת סכום של 60 מיליון, והפך לשחקן היקר בתולדות המועדון.\nמוראטה ערך את הופעת הבכורה התחרותית שלו במשחק מגן הקהילה נגד ארסנל כשעלה כמחליף בדקה ה-74. בהופעתו הראשונה במסגרת הפרמייר ליג, ב-12 באוגוסט, כבש ובישל בהפסד קבוצתו 2–3 לברנלי. ב-23 בספטמבר, כבש החלוץ שלושער בניצחון החוץ 4:0 נגד סטוק סיטי. זה הפך אותו לשחקן ה-17 של הבלוז שכובש שלושער במועדון. מוראטה סיים את העונה, עונת 2017/2018, עם 15 שערים בכל המסגרות.\n\nב-28 בינואר 2019 חזר מוראטה לאתלטיקו מדריד לאחר 12 שנה, בהשאלה לעונה וחצי.ב-6 ביולי של אותה שנה, הגיעה אתלטיקו לסיכום עם צ'לסי לגבי המשך השאלתו של מוראטה גם לעונת 2019/2020 והעברתו לשורותיה בסיום העונה.\nב-6 בפברואר ערך את הופעתו הראשונה במועדון בהפסד קבוצתו 0–1 לריאל בטיס. את שער הבכורה שלו במועדון כבש ב-24 בפברואר ב-0–2 של אתלטיקו על ויאריאל. ב-22 באוקטובר, כבש שער בכורה במסגרת ליגת האלופות, בניצחון 0–1 על באייר לברקוזן. בשער הזה הפך מוראטה לשחקן הראשון בהיסטוריה שכובש שער במסגרת ליגת האלופות גם עבור ריאל מדריד, וגם עבור היריבה העירונית, אתלטיקו מדריד.\n\nב-22 בספטמבר 2020 הושאל מוראטה מאתלטיקו מדריד ליובנטוס לעונה אחת תמורה 10 מיליון אירו, עם אפשרות רכישה בסיומה של 45 מיליון אירו. ליובנטוס ניתנה אפשרות להאריך את תקופת ההשאלה בעוד עונה עבור 10 מיליון אירו נוספים, ובמקרה כזה ירד סכום הרכישה ל-35 מיליון אירו. מוראטה ערך את הופעת הבכורה המחודשת שלו ביובנטוס ב-27 בספטמבר, בתיקו 2-2 מול רומא, כשבמשחק הליגה הבא כבר כבש מול קרוטונה, שלושה ימים מאוחר יותר כבש צמד מול דינאמו קייב במסגרת שלב הבתים של ליגת האלופות. מוראטה סיים את העונה עם 11 שערים ותשעה בישולים בליגה והוסיף 6 שערים בליגת האלופות. ב-15 ביוני הודיעה יובנטוס שהחלוץ ישחק במועדון עונה נוספת כמושאל לאחר מימוש האופציה בחוזה.\n\nב-19 ביולי 2024 חתם מוראטה במילאן.\n\nמוראטה זומן לנבחרת ספרד עד גיל 17 במסגרת גביע העולם בשנת 2009 בניגריה. הוא שיחק 4 משחקים והבקיע 2 שערים. בהמשך, שיחק בנבחרת עד גיל 19 בטורניר שנערך ביפן, הוא עזר לנבחרתו לסיים במקום השני, לאחר המארחים-היפנים. בשנת 2013 זומן מוראטה לשחק בנבחרת ספרד עד גיל 21 באליפות אירופה עד גיל 21 שנערכה בישראל. בהופעת הבכורה שלו בנבחרת, כבש את שער הניצחון מול רוסיה בדקות הסיום כאשר עלה כמחליף, גם במשחקו השני, מול גרמניה, הבקיע גם כן את שער הניצחון, בדקה ה-86, ובמשחקו השלישי, נגד הולנד, כבש את השער הראשון בניצחון 3:0. בסופו של דבר, זכתה ספרד באליפות, ומוראטה, סיים כמלך השערים של התחרות.\nמוראטה ערך את הופעת הבכורה בנבחרת הבוגרת של ספרד ב-15 בנובמבר 2014 בניצחון 3:0 נגד בלארוס במסגרת מוקדמות יורו 2016, באותו קמפיין, כבש גם את שער הבכורה שלו במדים הלאומיים בניצחון 0–1 על אוקראינה, במשחק שנערך במרץ 2015.\nנכלל בסגל נבחרת ספרד לטורניר מונדיאל 2022.\n\nב-10 בדצמבר 2016, התארס מוראטה עם אליס קמפלו האיטלקייה, וב-17 ביוני בהמשך אותה השנה, נישאו השניים בוונציה. ב-29 ביולי 2018 נולדו לזוג תאומים, אלסנדרו ולאונרדו, ולכבוד התאריך, שינה את מספר חולצתו, מ-9 ל-29. ב-29 בספטמבר 2020 נולד בנו השלישי אדוארדו.\nמוראטה הוא בנם של לסוסנה מרטין ואלפונסו מורטה, אביו מעורב מאוד במשא ומתן של בנו עם המועדונים בהם שיחק, לצד סוכנו, חואנמה לופז.\nבמרץ 2014, גילח מוראטה את ראשו לאות סולידריות עם ילדים חולים, ואמר \"ילדים עם סרטן רוצים להסתפר אבל הם לא יכולים, אז עשיתי לעצמי כמו אותו הדבר\".\n\nריאל מדריד\nליגת העל הספרדית (2): 2011/2012, 2016/2017\nגביע המלך הספרדי (2): 2010/2011, 2013/2014\nהסופר קאפ הספרדי: 2012\nליגת האלופות (2): 2013/2014, 2016/2017\nהסופר קאפ האירופי: 2016\nגביע העולם למועדונים: 2016\nיובנטוס\nאליפות איטליה: 2014/2015, 2015/2016\nהגביע האיטלקי: 2014/2015, 2015/2016, 2020/2021\nהסופר קאפ האיטלקי: 2015, 2020\nצ'לסי\nהגביע האנגלי: 2017/2018\nנבחרות ספרד\nעד גיל 19 – גביע אירופה עד גיל 19 שנת 2011\nעד גיל 21 – אליפות אירופה בכדורגל עד גיל 21 שנת 2013\nיורו 2024\nאישיים\nאליפות אירופה בכדורגל עד גיל 19 – מלך השערים בשנת 2011\nאליפות אירופה בכדורגל עד גיל 21 – מלך השערים בשנת 2013\n\n אלברו מוראטה, ברשת החברתית פייסבוק\n אלברו מוראטה, ברשת החברתית אקס (טוויטר)\n אלברו מוראטה, ברשת החברתית אינסטגרם\nאלברו מוראטה, באתר Transfermarkt\nאלברו מוראטה, באתר Soccerway\nאלברו מוראטה, באתר BDFutbol\nאלברו מוראטה, באתר WorldFootball.net\nאלברו מוראטה, באתר National Football Teams\nאלברו מוראטה, באתר FootballDatabase.eu",
    "pageid": 1090138
  },
  {
    "title": "בר רפאלי",
    "extract": "בר רפאלי (נולדה בט\"ו בסיון ה'תשמ\"ה, 4 ביוני 1985) היא דוגמנית, מנחת טלוויזיה, שחקנית ואשת עסקים ישראלית בעלת מוניטין בינלאומי.",
    "pageid": 92899
  },
  {
    "title": "ג'יימי ריי ניומן",
    "extract": "ג'יימי ריי ניומן (באנגלית: Jaime Ray Newman; נולדה ב-2 באפריל 1978) היא שחקנית קולנוע, טלוויזיה ותיאטרון אמריקאית-יהודייה. היא מוכרת בין היתר בתפקידיה באופרת הסבון \"ג'נרל הוספיטל\" בתור כריסטינה קסדין, מתפקידה הראשי בתור קאט גרדנר בסדרת הפנטזיה \"איסטוויק\", בתור ד\"ר טס פונטנה בסדרת המדע-בדיוני \"אאוריקה\", ובתור שרה ליברמן בסדרה \"המעניש\" מבית מארוול קומיקס.",
    "pageid": 726129
  },
  {
    "title": "גאורגיה",
    "extract": "גֵּאוֹרְגִיָה (בגאורגית: ‏‏?‏, תעתיק עברי: סַכָּרְתְבֵלוֹ, כתיב מלא: גאורגייה), המוכרת גם כגְּרוּזְיָה על פי השם הנהוג ברוסית, היא מדינה במזרח אירופה, לחופו המזרחי של הים השחור בדרום הקווקז. למדינה גבולות עם רוסיה מצפון, עם אזרבייג'ן במזרח, עם ארמניה וטורקיה בדרום, ובמערבה הים השחור. גאורגיה היא חלק ממדינות הקווקז, והעם הגאורגי הוא קבוצה אתנית קווקזית.\nגאורגיה היא מדינת לאום ליברל-דמוקרטית, בעלת מסורת ותרבות עתיקות הקשורות באופן הדוק למדינות הקווקז עליהן היא נמנית. ההיסטוריה הגאורגית משתרעת על פני כ-3,000 שנים, ועל פי האמונה היא הייתה יעדו של יאסון במסעו להשבת גיזת הזהב. גאורגיה נחשבת כמדינה המשתרעת ביבשת אירואסיה, אולם במקורות שונים שיוך המדינה לעיתים הוא ליבשת אסיה בלבד או אירופה בלבד. גאורגיה, או בשמה ברוסית \"גרוזיה\", הייתה חלק מברית המועצות וב-9 באפריל 1991, מועד ההכרזה הרשמי על פירוק הברית, היא זכתה בעצמאות מלאה.\nבשנת 327 הוכרזה הנצרות כדת הרשמית של המדינה בממלכה הגאורגית העתיקה של ממלכת איבריה, וכך הפכה גאורגיה לממלכה השלישית שקיבלה את הנצרות כדת מדינה (אחרי ארמניה הארטאשסית וקיסרות אקסום האתיופית). הממלכה הגאורגית הייתה ממלכה כלל-קווקזית שהשתרעה בשיאה מצפון הקווקז ועד לחלקים הצפוניים של איראן ואסיה הקטנה, והייתה ממלכה בולטת בנצרות המזרחית, והמבשר ההיסטורי העיקרי של גאורגיה של ימינו.\nגאורגיה השתמשה באלפבית היווני ובאלפבית הארמי לפני שאימצה את האלפבית הגאורגי, שאינו משויך ישירות לשום אלפבית אחר בעולם. ספרות גאורגית כתובה מתועדת מהמאה החמישית. תרגומי הביבליה (התנ\"ך הנוצרי) הראשונים הופיעו בגאורגיה, ככל הנראה לאחר הפצת הנצרות - במאה החמישית.\nגאורגיה, ששטחה הררי ברובו, משופעת במשאבים טבעיים. תערובת של אזור אלפיני בהרי הקווקז, וחוף ים בעל אקלים סובטרופי של הים השחור, המושך אליו תיירים רבים, כך שבגאורגיה יש גם אתרי ספורט חורף וגם אתרי נופש ימי.",
    "pageid": 35608
  },
  {
    "title": "גאליס - דמויות",
    "extract": "גאליס היא סדרת נעורים ישראלית ששודרה החל מפברואר 2012 עד יולי 2016 בערוץ הילדים למנויי HOT בבימויו של עודד רז. הסדרה עוסקת במחנה קיץ ששמו \"גאליס\", ובהרפתקה של חניכי המחנה. \"גאליס\" היא סדרת ספין אוף של הסדרה \"החולמים\". באוגוסט 2014, יצא הסרט \"גאליס - המסע לאסטרה\" המבוסס על הסדרה. באפריל 2016 יצא הסרט \"גאליס - קונקט\" המבוסס על הסדרה. בסיום עונה 6 היוצרים הודיעו כי הסדרה תשוב לעונה שביעית ואחרונה, אשר עלתה לשידור ב-30 במאי 2016.\nהסדרה זכתה לפופולריות בקרב בני נוער, וכן זכתה בפרס סדרת השנה בטקס נבחרי הילדים בשנים 2012 עד 2016. בעקבות הצלחתה נמכרה הסדרה לערוץ Planet Kids האיטלקי ודובבה לאיטלקית.[1] הסדרה נמכרה לדיבוב גם לאנגלית ולהינדית. לסדרה 7 עונות ו-213 פרקים.",
    "pageid": 1351728
  },
  {
    "title": "גרינלנד",
    "extract": "גרינלנד (בגרינלנדית: Kalaallit Nunaat – ‏ IPA: ‏[kaˈlaːɬːit ˈnunaːt] – \"ארץ הכלשיט\"; דנית: Grønland, גְּרֶנְלֶנְד) הוא האי הגדול ביותר בעולם מבחינת שטח (2,130,800 קמ\"ר). הוא נמצא בצפון האוקיינוס האטלנטי, ומוקף באוקיינוס האטלנטי מדרום, האוקיינוס הארקטי מצפון, ים גרינלנד ממזרח ומפרץ באפין ממערב. גרינלנד היא טריטוריה דנית בעלת שלטון עצמי רחב, ואינה חלק מהאיחוד האירופי.",
    "pageid": 15949
  },
  {
    "title": "דוד בן-גוריון",
    "extract": "דָּוִד בֶּן־גּוּרְיוֹן (גְּרין; ‏‏?‏; 16 באוקטובר 1886, י\"ז בתשרי תרמ\"ז – 1 בדצמבר 1973, ו' בכסלו תשל\"ד) היה מדינאי ישראלי וראש הממשלה הראשון של מדינת ישראל.\nבן־גוריון היה איש העלייה השנייה, ממנהיגי תנועת העבודה, חבר במפלגות פועלי ציון ואחדות העבודה, מזכירה הכללי השני של ההסתדרות הכללית של העובדים בארץ ישראל ומנהיגה הראשון של מפא\"י.\nבתפקידיו כיושב ראש הנהלת הסוכנות היהודית ויושב ראש ההנהלה הציונית, עמד בראש הנהגת היישוב העברי בארץ ישראל בתקופת המנדט הבריטי, ובתפקידו כיושב ראש מנהלת העם מילא תפקיד מרכזי בניסוח מגילת העצמאות, היה הראשון לחתום עליה והכריז ב־14 במאי 1948 על הקמת מדינת ישראל. עם הקמת המדינה החל לפעול למען הממלכתיות, ובזמן מלחמת העצמאות החליט על פירוק המחתרות, וחתם על הפקודה להקמת צה\"ל. על מנת לקיים צבא ממלכתי אחד, הורה על הפגזת האונייה אלטלנה ועל פירוק מטה הפלמ\"ח.\nהוא הנהיג את מדינת ישראל כראש הממשלה וכשר הביטחון במשך עשור וחצי עד 1963 (מלבד פסק זמן בן כשנתיים, בשנים 1953–1955). כראש הממשלה הראשון היה אחראי במידה רבה על עיצוב דמותה הדמוקרטית של ישראל, על אופי יחסי הגומלין בין מגזרים שונים בחברה הישראלית, ועל עיצוב מנגנוני הביצוע של רבים ממשרדי הממשלה. במהלך כהונתו נחתם הסכם השילומים עם גרמניה המערבית, נערכה מלחמת סיני, הוקם הכור הגרעיני בדימונה, ונקלטו מאות אלפי עולים. לאחר התפטרותו מראשות הממשלה ופרישתו ממפא\"י, הקים ב־1965 את רשימת פועלי ישראל (רפ\"י). ב־1970 פרש מהחיים הפוליטיים.",
    "pageid": 360
  },
  {
    "title": "דמוגרפיה של ישראל",
    "extract": "אוכלוסיית מדינת ישראל מנתה נכון ל-9 במאי 2024, 9,900,000 תושבים (ישראלים). נתון זה כולל כחצי מיליון אזרחים יהודים אשר חיים בהתנחלויות ביהודה ושומרון, וכולל כ-350,000 ערבים תושבי מזרח ירושלים שאינם בעלי אזרחות ישראלית, אך אינו כולל את שאר הפלסטינים החיים ביהודה ושומרון תחת שלטון ישראל. כמו כן, הנתון אינו כולל כ-118,000 עובדים זרים (מתוכם כ-18,000 עובדים שאשרתם פגה); תיירים ללא אשרה בתוקף, שמספרם מוערך בכ-58,000; פליטים ומסתננים מאפריקה, שמספרם המוערך עומד על כ-23,000 (לא כולל ילדיהם שנולדו בישראל ולא כולל אלו שקיבלו מעמד בישראל לאחר שהסתננו) ומספר משתנה ובלתי ידוע של כמה אלפי שוהים בלתי חוקיים תושבי הרשות הפלסטינית.\nלשם השוואה, עם קום המדינה חיו בישראל כ-780,000 תושבים.\nנכון ל-2024 כ-73.2% מתוך 9.8 מיליון תושבי ישראל מוכרים כיהודים (כ-7.25 מיליון), כ-21.1% מהם הם ערבים-מוסלמים, ערבים-נוצרים או דרוזים (כ-2.037 מיליון) וכ-5.7% (כ-534 אלף), מוגדרים \"אחרים\" מהם 300,000 יהודים על פי חוק השבות הרשומים במשרד הפנים כחסרי סיווג דת והשאר הם נוצרים לא-ערבים – כולל בני משפחות של יהודים שלא התגיירו, ארמנים, כמרים ונזירים מלאומים שונים, כמו כן קהילה מוסלמית של צ'רקסים, קהילת העבריים השחורים, פליטים וייטנאמים לשעבר, ובני דתות ולאומים אחרים.\nתוחלת החיים הממוצעת בישראל נכון לשנת 2022 היא 83.5 שנה, מקום 5 בעולם.\nישראל היא המדינה בעלת קצב גידול האוכלוסין המהיר ביותר מבין המדינות המפותחות, 2% (קצב גידול של 2.1% של האוכלוסייה הערבית לעומת 1.7% של אוכלוסייה יהודית ו\"אחרים\") במהלך תשפ\"ב, בכך היא סוטה מהמודל הקלאסי של תמורה דמוגרפית וממוקמת במקום ה-26 ברשימת המדינות בעלות צפיפות האוכלוסין הגבוהה בעולם. עד 2040 צפויה ישראל להפוך למדינה הצפופה ביותר ב-OECD.\nבמהלך תשפ\"ב נוספו לאוכלוסייה במאזן ההגירה לישראל כ-63 אלף איש, מהם כ-59 אלף עולים חדשים.",
    "pageid": 4145
  },
  {
    "title": "הודו",
    "extract": "רפובליקת הֹדּוּ (בהינדי: भारत गणराज्य, נהגה: בּהָרָט גַנְרָאגְ'יַה), היא מדינה בדרום אסיה השולטת על רוב תת-היבשת ההודית. הודו היא המדינה השביעית בגודלה בעולם בשטחה, והמדינה בעלת האוכלוסייה הגדולה ביותר בעולם עם מעל ל-1.4 מיליארד נפש (נכון לאוגוסט 2023), אשר דוברים למעלה ממאה שפות שונות. הממשלה בהודו, הנחשבת רשמית דמוקרטית, רואה עצמה כדמוקרטיה בעלת האוכלוסייה הגדולה בתבל.\nהודו מחולקת לעשרים ושמונה מדינות (שבעצמן מחולקות למחוזות), שבע טריטוריות איחוד, וטריטוריה אחת של בירת המדינה, דלהי. בכל מדינה השלטון נבחר בבחירות מקומיות, בעוד שבטריטוריות האיחוד השלטון ממונה על ידי המדינה. להודו קו חוף באוקיינוס ההודי שאורכו למעלה מ-7,000 קילומטרים, והיא גובלת בפקיסטן במערב; בנפאל, ברפובליקה העממית של סין ובבהוטן בצפון-מזרח; ובבנגלדש ובמיאנמר במזרח. מלבד מדינות אלה, קרובה הודו למספר מדינות-אי באוקיינוס ההודי: סרי לנקה, האיים המלדיביים ואינדונזיה. כלכלת הודו היא הרביעית בגודלה בעולם, וצומחת בקצב מהיר.\nמתוקף היותה כר הצמיחה לתרבות עמק האינדוס ומוקד של דרכי מסחר חשובות ואימפריות גדולות, להודו תפקיד מפתח בהיסטוריה האנושית: ההינדואיזם, הסיקיזם, הבודהיזם והג'ייניזם מקורן כולן בהודו, בעוד גם האסלאם והנצרות זכו להשפעה נרחבת בתקופות מאוחרות יותר. במאה ה-19 הייתה הודו קולוניה של האימפריה הבריטית. היא זכתה בעצמאות בשנת 1947, לאחר מאבק מתמשך, אלים בחלקו.\nהודו היא מדינה בעלת נשק גרעיני באופן רשמי ומעצמה אזורית. להודו הצבא השני בגודלו בעולם מבחינת כוח-אדם.",
    "pageid": 380
  },
  {
    "title": "הקיבוץ הארצי השומר הצעיר",
    "extract": "הקיבוץ הארצי – ברית קיבוצי השומר הצעיר בישראל היא תנועה המאגדת בתוכה 85 קיבוצים ברחבי ישראל (נכון לשנת 1996). נוסדה ב-1 באפריל 1927, ובשנת 1999 התאחדה עם תנועת קיבוצי התק\"ם ליצירת התנועה הקיבוצית.",
    "pageid": 22343
  },
  {
    "title": "התמרת פורייה",
    "extract": "התמרת פורייה (נקראת גם טרנספורמציית פורייה) היא התמרה אינטגרלית  המשמשת ככלי מרכזי באנליזה הרמונית. התמרת פורייה היא פירוק של פונקציה לרכיבים מחזוריים (סינוסים וקוסינוסים או לחלופין אקספוננטים מרוכבים) וביצוע אנליזה מתמטית לפונקציה על ידי ניתוח רכיביה. בשל כך ניתן לראות את ההתמרה בתור מיפוי בין מרחב הזמן למרחב התדר. שיטה זו פותחה על ידי ז'אן-בטיסט ז'וזף פורייה וקרויה על שמו.\nלהתמרות פורייה יש שימוש נרחב מאוד בפיזיקה, בהנדסה ובכל תחום העוסק בפולסים ובגלים, ובפרט באופטיקת גלים ובמכניקת הקוונטים. התמרת פורייה היא אחד הכלים החשובים בהנדסת חשמל ומהווה את הבסיס המדעי לפיתוחים טכנולוגיים בתחומי התקשורת הספרתית, עיבוד אותות ומערכות ליניאריות, עיבוד תמונה וקידוד. כמו כן, התמרת פורייה משמשת ככלי בתחומים רבים נוספים של המתמטיקה, למשל בתור כלי עזר לפתרון של משוואות דיפרנציאליות, או בתורת המספרים האנליטית (למשל נוסחת הסכימה של פואסון). בפיזיקה של מצב מוצק ניתן להשתמש בהתמרת פורייה למעבר מהסריג הישיר (כלומר סריג המתאר את מבנה הגביש במרחב המקום) לסריג הופכי (סריג המתאר את אותו הגביש ב\"מרחב הגל\").\nהתמרת פורייה מהווה כלי חשוב בניתוח של צלילים משום שצליל צלול (תו בתדר בודד) הוא למעשה גל קול המתנודד בזמן בתדר מסוים. ההתמרה מאפשרת לנתח צלילים ולבודד את התדרים המרכיבים אותם. באופן כללי יותר, התמרת פורייה מאפשרת לאתר רכיבים מחזוריים בתוך פונקציה, ולכן יש לה שימוש רחב בניתוח אותות ובעיבוד תמונה.\nההתמרה היא הרחבה לטור פורייה – כאשר זמן המחזור של הפונקציה המחזורית בטור פורייה שואף לאינסוף מתקבלת התמרת פורייה.",
    "pageid": 50910
  },
  {
    "title": "ואל קילמר",
    "extract": "ואל אדוארד קילמר (באנגלית: Val Edward Kilmer; נולד ב-31 בדצמבר 1959) הוא שחקן קולנוע ותיאטרון, מדבב, מפיק, מוזיקאי ואמן אמריקאי אשר עלה להצלחה בינלאומית מסחררת בזכות סגנון משחקו השיטתי והמגוון וקולו העמוק אל מול היותו ידוע בתפקידו הראשון בקולנוע \"סודי ביותר!\" (1984), שם גילם זמר רוקנרול הדומה לאלביס פרסלי ואף שר את שירי הסרט.\nקילמר זכה להצלחה גדולה יותר כשגילם את טייס הקרב אייסמן ב\"אהבה בשחקים\" (1986) לצד טום קרוז, תפקיד אליו חזר ב\"אהבה בשחקים: מאווריק\" (2020), בעוד שבשנת 1988, כיכב כשכיר החרב מאדמרטיגן ב\"ווילו והנסיכה\" לצד ווריק דייוויס. קילמר גם כיכב במותחן הפשע הרומנטי של טוני סקוט, \"רומן על אמת\" (1993), בו גילם את דמותו של אלביס פרסלי.\nקילמר זכה להצלחה מסחררת כשגילם את המשורר והמוזיקאי ג'ים מוריסון, סולן להקת הדלתות בסרט ״הדלתות\" (1991) של אוליבר סטון אליו התכונן בקפידה רבה ואף זכה לשבחים אדירים הן מצד הלהקה והן מצד הקהל. הצלחתו המשיכה גם כשגילם את גיבור-העל של DC קומיקס, באטמן/ברוס ויין ב\"באטמן לנצח\" (1995) של ג'ואל שומאכר, שם החליף את השחקן המקורי מייקל קיטון. הוא זכה להצלחה גדולה גם בקרב קהילת חובבי הקומיקס ומעריצי הדמות. לפני תפקיד זה כיכב בסרט המערבון \"טומבסטון\" (1993).\nבאותה שנה, הוא זכה להצלחה נוספת עם תפקידו במותחן הפשע האפי של מייקל מאן \"היט\" (1995). ב-1998, קילמר שוב זכה להצלחה עם דיבובו של משה רבנו בסרט האנימציה \"נסיך מצרים\" אך לא לפני שגילם את המרגל העצמאי בסרט \"המלאך\" (1997) בהתבסס על סדרת הטלוויזיה באותו השם. בראשית שנות האלפיים ירד מגדולתו. קילמר כיכב בסרט \"הכוכב האדום\" (2000) וב-2003 גילם את שחקן הפורנו הידוע ג'ון הולמס בסרט ״וונדרלנד\". באותה שנה גם כיכב לצד כריסטיאן סלייטר במותחן \"ציידי המחשבות\".\nקילמר חזר אז לשתף פעולה עם במאי \"הדלתות\" אוליבר סטון בסרט \"אלכסנדר\" (2004) שהיה כישלון ביקורתי אדיר וב-2005 כיכב לצד רוברט דאוני ג'וניור בקומדיית האקשן \"קיס קיס, בנג בנג\". שנה לאחר-מכן חבר לטוני סקוט וכיכב לצדו של דנזל וושינגטון בסרט \"דז'ה וו\". ב-2008, דיבב את דמותו של המכונית קיט ב\"אביר על גלגלים\" המחודש.\nב-2010 כיכב כנבל בסרט הפארודיה על הסדרה \"מקגייוור\", \"מקגרובר\", ובאותן שנים כיכב במספר רב של סרטים שיצאו ישירות לווידאו, לטלוויזיה וחלקם לקולנוע ושיתף פעולה עם 50 סנט. ב-2017, כיכב בדרמה של טרנס מאליק, \"שיר לשיר\" וכיכב לצד מייקל פסבנדר במותחן \"איש השלג\".\nמלבד היותו שחקן ומדבב, קילמר הוא גם מוזיקאי, צייר ואמן. הוא מפרסם את יצירותיו בחשבון האינסטגרם שלו, אותו הוא מפעיל. מאז אמצע העשור השני של המאה ה-21 הוא מתמודד עם סרטן הגרון, שגרם לו לאבד את קולו אך למרות זאת הוא עדיין מככב בסרטים.",
    "pageid": 285660
  },
  {
    "title": "טום קרוז",
    "extract": "תומאס קרוז מייפות'ר הרביעי (באנגלית: Thomas Cruise Mapother IV; נולד ב-3 ביולי 1962), הידוע בתור טום קרוז, הוא שחקן קולנוע ומפיק אמריקאי. הוא היה מועמד לשלושה פרסי אוסקר וזכה בשלושה פרסי גלובוס הזהב לאותם הסרטים: \"נולד בארבעה ביולי\" (1989), \"ג'רי מגווייר\" (1996) ו\"מגנוליה\" (1999).",
    "pageid": 71132
  },
  {
    "title": "טייסות חיל האוויר הישראלי",
    "extract": "רשימת טייסות הטיסה של חיל האוויר הישראלי. כלי הטיס המודגשים הם כלי הטיס המשרתים בטייסת כיום.",
    "pageid": 170540
  },
  {
    "title": "טליבאן",
    "extract": "טליבאן (בפשטו: طالبان – \"תלמידים\"; תעתיק מדויק: טאלבאן) הוא ארגון טרור אסלאמיסטי קיצוני ששולט באפגניסטן. הארגון החל את דרכו באמצע שנות התשעים, כתנועת סטודנטים פשטונים שהתנגדה לשחיתות באפגניסטן. משתפס הטליבאן את השלטון בהפיכה צבאית, הוא הנהיג במדינה משטר הלכה אסלאמי נוקשה. משטר הטליבאן נפל במלחמת אפגניסטן השנייה, שעה שאפגניסטן נכבשה על ידי הצבא האמריקאי. בקיץ 2021, לאחר הודעתם של הכוחות האמריקאים על הקדמת נסיגתם מהמדינה, ניצלו כוחות הטליבאן את ההזדמנות ופתחו במסע כיבוש מחודש שבמהלכו הצליחו לכבוש את כל ערי המדינה כולל הבירה קאבול. שלטון המדינה נכנע ובחר לפתוח במשא ומתן להעברת השלטון באפגניסטן לידי התנועה באופן מסודר וללא קרב.",
    "pageid": 35835
  },
  {
    "title": "טליה איינהורן",
    "extract": "טליה איינהורן (נולדה ב-15 בדצמבר 1951) היא משפטנית ישראלית ופרופסור אמריטה באוניברסיטת אריאל, חברה בוועדה המייעצת למינוי בכירים בשירות המדינה.",
    "pageid": 1842096
  },
  {
    "title": "יואב גלנט",
    "extract": "יואב גָּלַנְט (נולד ב-8 בנובמבר 1958, כ\"ה בחשוון ה'תשי\"ט) הוא פוליטיקאי ישראלי, המכהן כשר הביטחון של מדינת ישראל וכחבר הכנסת מטעם מפלגת הליכוד. סיים את שירותו בצה\"ל בדרגת אלוף, ושימש בין היתר כמפקד פיקוד הדרום, מפקד אוגדת עזה ומפקד שייטת 13.",
    "pageid": 205986
  },
  {
    "title": "יוון",
    "extract": "יוון (ביוונית: ‏‏?‏, תעתיק: אֵלַדַֿה) או הרפובליקה ההלנית (ביוונית: Ελληνική Δημοκρατία, תעתיק: אֵלִינִיקִי דִֿימוֹקְרַטִיַה) היא מדינה בדרום-מזרח אירופה, השוכנת בקצה הדרומי של חבל הבלקן לחוף הים התיכון. יש בה כ-3,000 איים, והיא גובלת בצפון עם בולגריה, אלבניה ומקדוניה הצפונית, במזרח עם טורקיה והים האגאי, במערב עם הים היוני ובדרום עם הים התיכון.\nיוון העתיקה נחשבת בעיני היסטוריונים רבים כערש תרבות המערב.\nבשנת 1981 הצטרפה יוון כחברה בקהילה האירופית, שהפכה בהמשך בשנת 1993 לאיחוד האירופי.",
    "pageid": 1765
  },
  {
    "title": "יוסף סוויד",
    "extract": "יוּסֻף (ג'וֹ) סוויד (בערבית: يوسف سويد; נולד ב-22 ביוני 1976) הוא שחקן קולנוע, טלוויזיה ובמאי תיאטרון ערבי-ישראלי.",
    "pageid": 199335
  },
  {
    "title": "יחסי מין",
    "extract": "יחסי מין (מלעז: סקס) הם פעילות מינית בין שני אנשים. משמעותו הצרה של המונח היא הזדווגות, אך הגדרות רחבות יותר מתייחסות לכל מגע מיני פיזי בין אנשים הכולל את איבר המין של לפחות אדם אחד.\nבדרך־כלל, המושג יחסי מין מתייחס למִשגל, כלומר לחדירה של הפין הגברי אל הפות הנקבי. פעילות מינית זו היא הפעילות המינית השכיחה ביותר בין בני זוג הטרוסקסואלים. עם זאת, בתחום המחקרי יש המתייחסים למושג יחסי מין באופן רחב יותר כך שיכלול גם יחסי מין בין בני זוג מאותו המין וממין שונה, וגם יחסי מין המלווים בחדירה (וגינאלי או אנאלי) וגם יחסי מין ללא חדירה, כמו אוננות הדדית, ויחסי מין אוראליים.\nיחסי אישות, הוא כינוי ליחסי מין, לרוב בהקשרים הלכתיים או משפטיים.\nעל קיום יחסי מין יש מגבלות חוקיות ותרבותיות שונות: יש איסורים שונים על קיום יחסי מין בתוך קבוצת שארות (יחסים אלו מוגדרים כגילוי עריות), עם קטינים, ועם אדם שמקיים קשר קבוע עם בן/בת זוג אחר/ת או עם יותר משותף אחד, וישנן תרבויות האוסרות על קיום יחסי מין שלא במסגרת חיי נישואים. כאשר יחסי המין מתקיימים ללא הסכמת אחד הצדדים המעורבים, הם מוגדרים כאונס, והדבר נחשב ברוב התרבויות כעבירה מוסרית וחוקית חמורה. בחברות רבות יש איסור על קיום יחסי מין עם בעלי חיים.\nלקיום יחסי מין ללא חשש מהיריון משתמשים באמצעי מניעה מסוגים שונים. הקונדום משמש גם להגנה מפני הידבקות במחלות מין, מחלות המועברות בעת קיום יחסי מין.",
    "pageid": 5562
  },
  {
    "title": "כדורגל באולימפיאדת פריז (2024)",
    "extract": "אולימפיאדת פריז (2024) תערך בפריז, צרפת. יחד עם זאת, משחקי הכדורגל האולימפיים יחלו באופן רשמי ב-24 ביולי 2024, יומיים לפני מרבית שאר ענפי הספורט באולימפיאדה זו, כשהגמר עתיד להיערך ב-10 באוגוסט 2024. כמו כן, טורנירי הכדורגל יערכו בערים שונות ברחבי צרפת מלבד בבירתה פריז. בטורניר הגברים ישתתפו נבחרות לאומיות מ-16 מדינות שונות, כשבטורניר הנשים תשתתפנה 12 נבחרות לאומיות בלבד.\nבטורניר הגברים ניתן לשתף את כדורגלני שנתון 2001 ואילך (כלומר: ילידי 1 בינואר 2001 ומאוחר יותר) ועוד 3 כדורגלנים נוספים ללא הגבלת גיל (מכונים גם \"חריגי גיל\") – בעוד שבטורניר הנשים אין הגבלות גיל לכדורגלניות.\nבשל הישגי נבחרת הגברים הישראלית עד גיל 21 ביורו 2023 לנבחרות צעירות, בה ישראל העפילה לחצי-הגמר, ובזכות כך גם הבטיחה את ההשתתפות הנבחרת האולימפית בטורניר.",
    "pageid": 2237339
  },
  {
    "title": "כנף ציון",
    "extract": "כנף ציון, שנודע גם כמטוס ראש הממשלה, הוא המטוס הנשיאותי שנרכש ושופץ במטרה לשמש את ראש ממשלת ישראל ואת נשיא מדינת ישראל, לטיסות הרשמיות מחוץ לגבולות המדינה.\nהמטוס הוא מטוס נוסעים מדגם בואינג 767-338ER, שבעת רכישתו בידי ישראל היה בן כ-20 שנה מתוכן טס רק 11 שנים. עד לרכישתו על ידי ישראל המטוס היה באחסנה באוסטרליה ובארצות הברית ולאחר הרכישה היה בשיפוץ בישראל. ב-3 בנובמבר 2019 ערך המטוס את טיסת הניסוי הראשונה שלו. למטוס נבנה מתחם מיוחד בטייסת התובלה בבסיס נבטים. באמצעי התקשורת מקובל לעיתים לכנות את המטוס \"אייר פורס 1 הישראלי\", על שמו של אייר פורס 1.\nבאוגוסט 2020 הורה משרד ראש הממשלה לתעשייה האווירית לקרקע את המטוס. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש. בתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\n\nמאז קום המדינה נהגו ראשי ממשלת ישראל לטוס לביקורים רשמיים באמצעות טיסות סדירות, או במטוס מוחכר, לרוב מחברת אל על.\nהטיסה הראשונה של ראש ממשלת ישראל מחוץ למדינה הייתה בסוף 1950, בטיסה שנשמרה בחשאיות, הוגדרה פרטית, ובמהלכה נפגש דוד בן-גוריון עם ראש ממשלת יוון סופוקלס וניזלוס . הטיסה הטראנס-אטלנטית הראשונה של ראש ממשלת ישראל, ביקורו של דוד בן-גוריון בארצות הברית, בוצעה במטוס לוקהיד קונסטליישן של חברת \"אל על\" שהמריאה ב-2 במאי 1951.\nלאורך שנים טסו ראשי מדינת ישראל לביקורים רשמיים מחוץ לישראל באמצעות מטוסי בואינג 707 של חיל האוויר וכן במטוס ביון מסוג גאלפסטרים 5 של החיל. בנוסף, השתמשו לעיתים במטוס חכור, של חברת אל על, או במטוס של חברת ארקיע. בשנות ה-80 של המאה ה-20 השתמשו ראשי הממשלה ושרי החוץ גם במטוס וסטווינד תוצרת התעשייה האווירית לישראל. בטיסות פנים טסים ראשי המדינה באמצעות כלי טיס של צה\"ל, בהם מטוס מנהלים מסוג גאלפסטרים 5 (\"נחשון\") ומסוקים.\nהדרישה למטוס מיוחד עלתה בשל דרישות בטיחותיות, וניהול שוטף של המדינה גם בזמן הטיסה. מטוס כזה מוסיף גמישות בקביעת טיסות, חשאיות במיעוט שותפי סוד, ואף ייצוגיות.\n\nועדת גולדברג הוקמה ב-15 בדצמבר 2013 במטרה לבחון את ההיתכנות הכלכלית לרכישת מטוס, את הבעיות במצב הקיים ואת הדרכים לתיקונן.\nהוועדה בראשותו של השופט בדימוס אליעזר גולדברג. וחבריה היו מפקד חיל האוויר לשעבר, אלוף (מיל') עידו נחושתן, וסגנית נשיא לשכת רואי חשבון בישראל, רו\"ח איריס שטרק. בפני הוועדה הופיעו 23 אישים, ובהם ראש הממשלה, מנכ\"לית בית הנשיא, ראשי המוסד, השב\"כ, המטה לביטחון לאומי (מל\"ל) והחשבת הכללית במשרד האוצר. הוועדה הצביעה על שני ליקויים חמורים הקיימים כיום בהטסת ראשי המדינה לחו\"ל - היעדר מערך אלחוטי מוצפן במטוס, המונע יצירת קשר טלפוני שוטף, והיעדר אמצעי אבטחה, שמונע טיסה למדינות מסוימות, ובהתאם קבעה כי \"די בחסרונות כמו תקשורת ואבטחת המטוס הקיימים כיום במטוסים הנחכרים לטיסות מסוימות ואשר יהיו קיימים באותה מידה אם תהיה התקשרות ארוכת טווח עם חברת תעופה, כדי להצדיק מסקנה בדבר קיומו של צורך לרכוש מטוס ייעודי להטסת ראשי המדינה\". הוועדה ציינה כי \"עמדת השב\"כ, הרואה חשיבות יתרה בכך שהמטוס ישמש לנסיעות הנשיא וראש הממשלה בלבד, ולא ייעשה בו שימוש לביצוע משימות שוטפות אחרות, מקובלת על הוועדה\".\nב-4 במאי 2014 אימצה ממשלת ישראל ה-33, בראשות בנימין נתניהו, את דו\"ח ועדת גולדברג. מנגד, ההחלטה ספגה ביקורת ציבורית על העלות. דווח גם כי נשיא המדינה באותה העת, ראובן ריבלין, אמר כי הוא מעדיף לטוס בטיסות מסחריות שבהן ישנו מגע עם הציבור.\nבאוגוסט 2020 הורה משרד ראש הממשלה לתעשייה האווירית לקרקע את המטוס. עם תחילת כהונתה של ממשלת ישראל ה-36 הציע שר החוץ וראש הממשלה החלופי יאיר לפיד למכור את המטוס, אולם מערכת הביטחון התנגדה לכך. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש.\nבתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\n\nבמשרד האוצר תחמו את הכדאיות הכלכלית של שלב הקמת הפרויקט (רכישת מטוס והסבתו ללא תפעול שוטף) ברף של 40 מיליון דולר (כ-152 מיליון ש\"ח ב-2010). במשרד הביטחון הוערכה באוקטובר 2012 עלות ההקמה של הפרויקט ב-77.5 מיליון דולר ועלות תפעול שנתית של 12.9 מיליון דולר הערכה זו הועברה למל\"ל. באפריל 2013 הערכת ההקמה של משהב\"ט ירדה ל-70 מיליון דולר (כ-266 מיליון ש\"ח ב-2012). הערכה זו שלא כללה מע\"מ ועלות ההקמה על ידי חיל האוויר, הוצגה בפני ועדת גולדברג. ועדת גולדברג המליצה בשנת 2014 על רכישת מטוס ייעודי להטסת ראש הממשלה והנשיא, ותחמה את עלות הפרויקט בכ-592 מיליון ש\"ח (עלות שהוצגה לפני הוועדה על ידי משהב\"ט), תוך שהיא ממליצה לצמצם אותו.\nעל פי סגן החשב הכללי במשרד האוצר יובל רז, באוגוסט 2015 אישר הקבינט המדיני-ביטחוני למטוס תקציב של 729 מיליון ש\"ח, מתוכם 393 מיליון ש\"ח לרכישה והקמה ו-336 מיליון ש\"ח לתפעול ותחזוקה במשך חמש שנים. ההקצאות עד דצמבר 2018 היו לפי רז 580 מיליון שקל לפי החלוקה הבאה: 277 מיליון שקל לרכישה והסבה, 223 מיליון שקל תפעול ואחזקה לחמש שנים, 60 מיליון שקל לתשתיות ואמצעים, 14 מיליון שקל לבניית כשירות מבצעית ו־6 מיליון שקל לתקורות ניהוליות.\nעל פי דוח מבקר המדינה, ב-30 ביוני 2016 התכנסה במינהל ההרכשה והייצור ועדת המכרזים לפתיחת הצעות המחיר במסגרת המכרז בפרויקט. הצעת המחיר של התעשייה האווירית הייתה נמוכה בכ-42% מהאומדן למכרז שהתבסס על הערכת העלויות שאישר הקבינט המדיני-ביטחוני, בעוד שהצעת המחיר של אלביט מערכות הייתה נמוכה בכ-29% ממנו. ב-10 ביולי 2016 קבעה ועדת המכרזים שהתעשייה האווירית היא הזוכה במכרז. יומיים לאחר קביעה זו קיים ראש הממשלה דיון בהשתתפות מנכ\"ל משרדו וראש אגף התקציבים במשרד ובכירים מהמל\"ל ומשרד הביטחון. בדיון הוצגו תוצאות ההליך המכרזי בתוספת נתח חיל האוויר בפרויקט שהסתכמו בסכום של 451 מיליון ש\"ח, וכן המלצה לשריין לפרויקט עד 100 מיליון ש\"ח להשלמות, (כגון עלויות עבור ביטוח תעופתי, עדכוני ספרות, שעות אבטחה ותכולות בלתי מתוכננות.\nלקראת אישור תקציב המדינה בדצמבר 2016, ביקש ראש הממשלה תוספת של 178 מיליון ש\"ח שחלקו מוקצה לענייני המטוס. העלות המשוערת של המטוס לפני מיגונו היא 50 מיליון דולר אמריקני.\nב-1 ביולי 2016 ראש הממשלה אישר את עלות הפרויקט שהסתכמה ב-550 מיליון ש\"ח. באוגוסט 2016, בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nבנובמבר 2018 אושרה תוספת נוספת של 60 מיליון ש\"ח, בתוך מסגרת התקציב שאושר, שנומקה ב\"גידול בעלויות הטיסות, לעומת שנים קודמות שנובע, ממספר רב של טיסות ליעדים מורכבים כמו ארצות הברית, רוסיה והודו, וכן מנסיעות שכללו מספר יעדים כמו: גרמניה, צרפת ובריטניה\".\nבתחילת 2020 ביקש ראש הממשלה להוסיף מינוי של מנהל למטוס, בעלות של מאות אלפי ש\"ח בשנה. כמו כן, נבנה בבסיס נבטים מתחם ייעודי למטוס.\nדוח מבקר המדינה שפורסם במרץ 2022 מונה פגמים רבים בתהליך רכישת המטוס והכשרתו, אך מציין כי \"במטוס ראשי המדינה יש שיפור ניכר לעומת חכירה של מטוס אזרחי ברמת הביטחון, לרבות בהיבטים של ההגנה על המטוס ואבטחת המידע בו, התקשורת, השליטה, התנאים במטוס והשירות שניתן בו וכן זמינותו.\" ביולי 2020 הייתה הערכת ההוצאה בפרויקט (רכישה, הסבה ותפעול במשך חמש שנים) 587.6 מיליוני ש\"ח, אשר מתחלקת ל-381.8 מיליוני ש\"ח לשלב ההקמה, ו-205.8 מיליוני ש\"ח לשלב התפעול. פירוט ההוצאות לפי חברות הם: תעשייה אווירית - 500.4 מיליון ש\"ח, חיל האוויר - 68.4 מיליוני ש\"ח, וספקים אחרים: 18.8 מיליוני ש\"ח. על פי אומדן של מבקר המדינה עלות ממוצעת של טיסה במטוס חכור היא כ-2.5 מיליון ש\"ח ואילו עלות ממוצעת של טיסה במטוס ראשי המדינה (בשקלול כל ההוצאות שכבר הוצאו) עומדת על 5.2 מיליון ש\"ח.\n\nלפי הדרישות העיקריות של משרד ראש הממשלה ומסגרת התקציב שאושרה הוחלט כי יש להתבסס על מטוס בואינג מדגם 767 או 777. מטוס בואינג 737 נפסל בשל קוצר הטווח שלו ומספר הנוסעים המצומצם שהוא יכול לשאת. גם מטוסי איירבוס נפסלו, אף על פי ששניים מהם, איירבוס 321 ניאו, מצויים בצי ארקיע, ואירבוס אחרים בצי ישראיר. נטען לכאורה כי בשימוש בישראל צפויות \"משמעויות כבדות להקמת היכולת\". מטוס חדש של חברת בואינג מהדגמים שצוינו נפסל בשל עלויותיו הגבוהות, שנאמדו בידי חיל האוויר ב-180 עד 200 מיליון דולר לפני הסבה. בסופו של דבר נבחר מטוס מדגם 767 משומש. המטוס נבחר למרות יציאת מטוסי נוסעים מדגם זה משירות, כיוון שמטוסים מדגם זה עוברים הסבה למטוסי מטען, ולכן תחזוקתם וזמינותם עדיין אפשרית גם בראייה עתידית.\nב-22 ביולי 2016 נחת המטוס לראשונה בישראל, לתהליך של שדרוג, שיפוץ והתאמה, שנקבעו בסך של 400 מיליון שקל חדש לפי החלטת הקבינט מ-2014. עד לחשיפתו של המטוס בחודש אוקטובר 2019 לא פורסם מידע באשר לסוג המטוס, היקף המימון, התקדמות הפרויקט, מה צפוי להיות מותקן במטוס ומתי הוא יהפוך מבצעי ויוכנס לשימוש – מאחר שעל פי הנחיית הצנזורה הצבאית, נתונים אלה לא הותרו לפרסום.\nהמטוס, מסוג בואינג 767-300ER, שיוכל לטוס ללא הפסקה עד ארצות הברית, ברזיל או יפן, היה בעבר בשירות החברות קוואנטס ואוסטרליאן איירליינס  כשרישומו היה VH-OGV וטיסת הבכורה הייתה ב-6 ביוני 2000. רישומו החדש הוא 4X-ISR,‏ 4X הוא תחילת כל רישום מטוס ישראלי, ISR הוא קיצור של מדינת ישראל, כלומר הוא מטוס רשמי של המדינה.\nבמטוס הורכבו מערכות שליטה ובקרה מתקדמות שיאפשרו תקשורת מוצפנת עם הקרקע, לצד מערכות הגנה מפני טילים כדוגמת מערכת \"מגן רקיע\" של חברת \"אלביט מערכות\" ומערכות הגנה מפני תקיפת סייבר.\nמטוסים מדגם בואינג 767 אינם משמשים יותר חברות תעופה ישראליות, כך שנדרשת הכשרה של טייסיו של מטוס ראש הממשלה לשם הטסת מטוס זה בלבד. המטוס יופעל תחת טייסת 120 של חיל האוויר, שצפויה להפעיל בעתיד מטוסי תדלוק מסוג KC–46 המבוססים על בואינג 767.\nבתחילת דצמבר 2021 קיבל המטוס תעודת כושר טיסה מרשות התעופה האזרחית, אך הוא נותר בחניון בתעשייה האווירית.\n\nבחודש מרץ 2022 פרסם מבקר המדינה, מתניהו אנגלמן, דו\"ח ביקורת על פרויקט \"כנף ציון\". הדו\"ח הציג חריגה ניכרת בתקציב הפרויקט ועיכוב של כשלוש שנים בלוח הזמנים שלו.\n\nהדוח קובע שהיוזמה לרכישת מטוס ייעודי עבור ראשי המדינה החלה להתגלגל ב-2010 ומפרט ציר זמן של התנהלות הפרויקט בין השנים 2010 ל-2021.\n\n2010 - מינוי צוות במשרד האוצר לבחינת חלופות להטסת ראשי מדינה.\nמאי 2011 - הגשת עבודה של חברת ייעוץ שנשכרה על ידי החשבת הכללית. הצוות קובע כדאיות כלכלית של רכש והסבה ב-40 מיליון דולר, ועלות תפעול שנתית כ-5 מיליון דולר ל-20 טיסות שנתיות (25 מיליון דולר ל-5 שנים). (הסכום כלל מע\"מ). אחרת, מוטב לדעת החברה לחכור מטוס מחברת תעופה ישראלית לתקופת התקשרות ממושכת, או לרכוש מטוס דואלי – כזה שיוכל לשמש טיסות מטען בזמן מנוחה.\nמאי 2012 - הגשת המלצת צוות השרים בראשות שר התחבורה עם שר האוצר ושר המשפטים על בחירה בחלופה של רכש מטוס מיוחד להטסת ראשי מדינה. המזכיר הצבאי של ראש הממשלה המליץ שלנוכח האתגר הביטחוני כי משרד הביטחון יוביל את הרכש.\nנובמבר 2012 - ניתוח שעשה צוות משהב\"ט, שמונה על ידי מנכ\"ל המשרד, שהתבסס על תוצאות ה-RFI, הצביע על פער בהערכת העלויות בתפעול מטוס ייעודי לעומת המחיר שייצג כדאיות כלכלית על פי צוות משרד האוצר. על פי הערכות צוות משהב\"ט עלות הרכש וההסבה היא 77.5 מיליון דולר ועלות תפעול שנתית 12.9 מיליון דולר (64.5 מיליון דולר ל-5 שנים) ל-20 טיסות שנתיות. הסכומים לא כללו מע\"מ.\nדצמבר 2013 - ממשלת ישראל החליטה על הקמתה של ועדה ציבורית שתעסוק בבחינת מכלול ההיבטים הנוגעים לרכישת מטוס להטסת ראשי המדינה במסגרת תפקידיהם.\nאפריל 2014 - ועדת גולדברג המליצה על רכש מטוס, לנוכח הצרכים שמטוס זה ממלא. ההערכה שהוצגה לוועדה עלות רכש + תפעול 5 שנים כ-592 מיליון ש\"ח.\nיולי 2015 - לקראת הדיון בקבינט המדיני-ביטחוני, עדכן צוות משהב\"ט את אומדן התקציב למחירי 2015. האומדן שצוין במצגת האמורה לראש מנה\"ר הסתכם ב-598 מיליון ש\"ח (לא כולל מע\"מ).\nאוגוסט 2015 - הקבינט המדיני-ביטחוני החליט כי משרד רה\"מ ירכוש, באמצעות משהב\"ט ובדרך של מכרז שיאופיין על ידי משרד ראש הממשלה, מטוס ייעודי לצורך הטסת ראשי המדינה. הוקצו 729 מיליון ש\"ח לפרויקט.\nנובמבר 2015 - משהב\"ט פרסם מכרז לרכש מטוס מסוג בואינג 767-300ER, הסבתו ותחזוקתו ולהפעלת שירותי הטסת ראשי המדינה שנוהל על ידי מנה\"ר - גוף הרכש של משהב\"ט.\nאוגוסט 2016 - התעשייה האווירית לישראל נבחרה לניהול הפרויקט בעלות של 450 מיליוני ש\"ח. בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nספטמבר 2016 - משהב\"ט חתם עם התעשייה האווירית על הסכם לרכש המטוס, ביצוע התקנות בו, תפעולו ותחזוקתו.\nספטמבר 2016 - התעשייה האווירית החלה לבצע את שלב ההקמה בפרויקט שכלל על פי ההסכם: רכש של מטוס, הסבתו בהתאם לדרישות משרד רה\"מ בכל הנוגע לתצורת הפנים שלו וליכולותיו בהיבטי ביטחון, אוויוניקה ותקשורת, וכן הקמת תשתיות באתר חניית המטוס בבסיס חיל האוויר.\nספטמבר 2018 - המועד שבו התעשייה האווירית הייתה צריכה למסור את המטוס לפי ההסכם.\nיוני-יולי 2021 - הערכת המבקר למועד מסירת המטוס למשרד ראש הממשלה.\n\nהדוח מציין כי רכש מטוס ייעודי להטסת ראשי המדינה הוא פרויקט ייחודי, מורכב וראשון מסוגו בארץ, ולו היבטים ביטחוניים, היבטי פיתוח וטכנולוגיה, היבטים ממלכתיים והיבטי אסדרה. עבור חלק מהשותפים בפרויקט זהו העיסוק הראשון בעולמות התעופה.\nהדוח מציין שהפער הגדול בעלות הפרויקט בין הערכת האוצר לבין הערכת משרד הביטחון נבע בשל השינוי במתודולוגיות שנעשו. בעוד שמשרד האוצר נקט בגישה של Design To Cost (אפיון לפי סכום מוגבל שנקבע מראש), משרד הביטחון נקט בגישה של Bottom-Up. (אפיון לפי דרישות הנצרכות כמו אבטחה, תקשורת, רישיון צבאי וכולי).\nהביקורת העלתה ליקויים בעבודות המטה שנעשו לצורך תמיכה בקבלת ההחלטות משנת 2010 ועד אישור הקבינט. זאת בעיקר בכל הנוגע להערכת עלויות (שקפצה מהערכה שהוצגה בוועדת גולדברג בשנת 2014 בחישוב לחמש שנות הפעלה מכ-592 מיליון ש\"ח; להחלטת הקבינט באוגוסט 2015 לעלות של כ-729 מיליון ש\"ח), וכן בנוגע לקביעת מאפייני המטוס ודרישות מרכזיות בפרויקט, באפיון הדרישות הביטחוניות ובתיאום הביטחוני בין הגופים המעורבים בשלבים הראשונים של מימוש הפרויקט. בהחלטת הממשלה מאוגוסט 2016 אושרה עלות של 590 מיליון ש\"ח (שכללה 140 מיליון ש\"ח עבור שינויים, שיפורים ותכולות בלתי צפויות) בהתבסס בין היתר על תוצאות המכרז. לאחר סיום המכרז נעשו בפרויקט שינויים (בהיקף של כ-60 מיליון ש\"ח) שהביאו לחוסר יעילות ולעיכוב בלוח הזמנים, בין היתר בשל הצורך בתכנון מחדש ובתהליכי משא ומתן נוספים. ולא נותר תקציב עבור הוצאות בלתי צפויות להפעלת המטוס. (מתוך פתח דבר)\nהמבקר מצא כי צוות משרד הביטחון נקב בעלות ללא מע\"מ, אך לא ציין זאת. כמו כן, המל\"ל, אשר השווה בין שתי העבודות של הצוותים והציג לוועדה את ממצאי ההשוואה בין שתי העבודות, לא התייחס לעניין המע\"מ.\nהדוח מציין כי לא נמצא תיעוד לעבודת המטה ונימוקים לדרישות המרכזיות בבחירת המטוס (טווח הטיסה הישירה, מספר הנוסעים במטוס ותצורת הפנים שלו) שקבע משרד ראש הממשלה בשנת 2010, והם גם לא נבחנו במסגרת תהליך קבלת ההחלטות שבוצע בשנים שלאחר מכן.\nהדו\"ח מציין שהמל\"ל לא הדגיש בפני שרי הקבינט כי החלטתם להגדיל את תקציב \"כנף ציון\" ל-729 מיליון שקל תחרוג ב-20% מהעלויות שהוצגו בעבר.\nהדו\"ח מציין שהיו שני בלוקי שינויים. הראשון עלותו 46.9 מיליון ש\"ח. והשני עלותו 12.9 מיליוני ש\"ח. ושהחריגה בתקציב של 40 מיליון וחצי שנה בלוחות הזמנים, נגרמה בשל דרישות לשינויים בתצורת המטוס ובעיצוב הפנים, דבר ש\"לא נעשה בתהליך מובנה וסדור\" וכי \"משרד רה\"מ לא הגדיר באופן מפורט את השינויים בתצורת המטוס ובעיצוב הפנים ולא בחן את עלותם לעומת תועלתם ונחיצותם\".\nהדוח קובע כי אי שילוב בלוקי השינויים אחד בשני, הביאה לחוסר יעילות ועיכוב בלוחות הזמנים וממליץ \"לשב\"כ ומשרד ראש הממשלה לפעול לתכנון מיטבי של מכרזי פרויקטים לרבות בהיבטי תצורה ועיצוב\".\nהדוח מציין כי העיכוב של כמעט שלוש שנים במסירת הפרויקט נבע משינויים רבים בעיצוב הפנים של המטוס ועיכובים בקבלת החלטות במשרד ראש הממשלה, התחייבות תע\"א ללוחות זמנים קצרים מדי למסירת המטוס, הערכות חסר של תע\"א להתקנת הציוד במטוס, מימוש דרישות ביטחון מחמירות עקב העברת האחריות לאבטחת המטוס וסביבתו לאגף הביטחון במשרד ראש הממשלה, והשפעותיה של מגפת הקורונה.\nהדו\"ח אינו נוקב בשמם של מובילי הפרויקט.\n\nלנוכח התארכות הפרויקט המבקר המליץ למשרד ראש הממשלה, המטה לביטחון לאומי ומשרד הביטחון לגופים הללו יוודאו כי לפרויקטים עתידיים בעלי חשיבות ציבורית וביטחונית ייקבע לוח זמנים ריאלי לביצועם, שמביא בחשבון את מורכבות הפרויקט, ואת השפעות השינויים על כלל הגורמים וכי לוח זמנים זה יאפשר בקרה מיטבית אחר התקדמותו של הפרויקט, בכדי שימומשו בזמן הקצר האפשרי.\nעוד המליץ המבקר בפרויקטים לאומיים שעלותם מאות מיליוני ש\"ח, ובייחוד בפרויקטים ראשוניים ומורכבים, על משרד ראש הממשלה להקפיד לקיים עבודת מטה בשיתוף הגורמים המקצועיים הרלוונטיים לצורך קיומם של תהליכי קבלת החלטות סדורים ואפיון של דרישות הנותנות מענה לצרכים קיימים. על משרד ראש הממשלה והמטה לביטחון לאומי להקפיד על תיעוד החלטות בפרויקט ותהליך קבלתן. (עמ' 453 בדוח המלא)\nעוד המליץ על משרד הביטחון והמל\"ל להקפיד על הצגת נתונים מלאה, מעודכנת ועל בסיס השוואתי בכל שלביו של פרויקט, תוך התייחסות להמלצות קודמות של ועדות ציבוריות, אם מונו, שהתקבלו לגבי הפרויקט. זאת כדי שוועדות ציבוריות יוכלו להמליץ על דרכי פעולה, ומקבלי ההחלטות לרבות הממשלה והקבינט יוכל לקבל החלטות על בסיס תשתית עובדתית מלאה. כמו כן מומלץ כי המל\"ל יבצע ניתוח חלופות בסוגיות מהותיות הכולל בחינה של משמעויותיהן לרבות בהיבטים כלכליים ותפעוליים, ויביא את ניתוח החלופות לידיעת הקבינט לצורך תמיכה בקבלת ההחלטה.\nעל גופי הביטחון להקפיד על אפיון מלא של הדרישות הביטחוניות ועל תיאום מלא ביניהם בחלוקת האחריות ותהליכי העבודה.\nמומלץ כי החטיבה הטכנולוגית בשב\"כ תשולב בעתיד בפרויקטים דומים מהשלבים הראשונים.\nמומלץ כי משרד ראש הממשלה יקפיד בפרויקטים עתידיים כי התוספות התקציביות עבור שינויים מהותיים יתואמו מול משרד האוצר בכדי שתתאפשר קבלת עובדות מבוססות.\n\nבסוף מאי 2022 הועבר המטוס בטיסה לבסיס חיל האוויר נבטים לאחסונו בהאנגר ייעודי.\nב-24 בנובמבר 2022 המריא המטוס לטיסת כשירות ותחזוקה.\nב-21 בפברואר 2024 טס לראשונה לאתונה לצורך תרגול מבצעי.\nב-16 ביולי 2024 המריא המטוס לטיסתו הרשמית הראשונה, לוושינגטון, כהכנה לביקורו של ראש הממשלה נתניהו שם.\n\nמטוס נשיאותי\nבית ראש הממשלה\nאייר פורס 1 - המקביל האמריקאי\nהמטוס הנשיאותי של רוסיה - המקביל הרוסי\n\nדוח ועדת גולדברג באתר משרד ראש הממשלה\nדוח מבקר המדינה, רכש מטוס ייעודי להטסת ראשי המדינה, ‏9 במרץ 2022\nדף מידע על המטוס, באתר Planespotters.net (נצפה ב-31 באוקטובר 2019)\n אורי משגב, חלק מהקצינים שהוכשרו למשימה יעברו בקרוב לתפקידם הבא מבלי שראו את המטוס, באתר הארץ, 11 באפריל 2021\n אבי בר-אלי, \"מי בכלל יקנה אותו?\": נתניהו הלך ויורשיו מתחבטים מה לעשות עם המטוס היקר, באתר TheMarker‏, 8 ביולי 2021\nאנשיל פפר, סיור בבטנו של כלי התעופה השנוי במחלוקת, \"האייר פורס 1 הישראלי\", באתר הארץ, 9 בינואר 2022\n אנשיל פפר, 730 מיליון שקלים חונים בהאנגר מבודד במדבר. הנה הפתרון לכנף ציון, באתר הארץ, 25 בנובמבר 2022\nאיתמר אייכנר, חלמאות, בזבוז ומלחמות יהודים | קורותיו של \"כנף ציון\" שייקח את נתניהו לארה\"ב, באתר ynet, 19 ביולי 2024",
    "pageid": 1401029
  },
  {
    "title": "מבצע על כנפי נשרים",
    "extract": "מבצע על כנפי נשרים היה מבצע של מדינת ישראל להעלאת יהודי תימן ומעט מיהודי אריתריאה לארץ ישראל כחלק מעליות חיסול גלויות בשנים 1949 ו-1950. שם המבצע מבוסס על הפסוק בספר שמות, פרק י\"ט, פסוק ד': \"וָאֶשָּׂא אֶתְכֶם עַל כַּנְפֵי נְשָׁרִים, וָאָבִא אֶתְכֶם אֵלָי\". המבצע כונה גם מבצע מרבד הקסמים וכן מבצע ביאת המשיח. במבצע השתתפו מטוסי אל על ואלסקה איירליינס. עלו בו כ־50,000 עולים, רובם המוחלט מתימן.",
    "pageid": 107780
  },
  {
    "title": "מבצע שומר השגשוג",
    "extract": "מבצע שומר השגשוג (באנגלית: Operation Prosperity Guardian) הוא קואליציה צבאית המשלבת את כוחות חיל הים מ-20 מדינות בהובלת ארצות הברית, שהוקמה בדצמבר 2023, במהלך מלחמת חרבות ברזל, במטרה לאבטח ספינות מסחריות הנעות בנתיב השיט בים האדום ובמפרץ עדן מפני ניסיונות תקיפה של החות'ים במסגרת מעורבותם במלחמה.\nעל הקמת הקואליציה הודיע מזכיר ההגנה של ארצות הברית, לויד אוסטין, בביקורו בישראל ב-18 בדצמבר 2023.\n\n ערך מורחב – מעורבות החות'ים במלחמת חרבות ברזל\nהמורדים החות'ים הם ארגון טרור אסלאמי שהשתלטו על צפון-מערב תימן (וחלק גדול מקו החוף של ים סוף הכולל נמלים חשובים) במהלך מלחמת האזרחים שהחלה בשנת 2015. החל משנת 2023 הארגון ממומן ומחומש על ידי איראן, והוא משמש לה פרוקסי במלחמותיה באזור. נגדם ניצבת ממשלת תימן הממלכתית, הנתמכת על ידי קואליציה בהנהגת ערב הסעודית, וחברות בה קטר, איחוד האמירויות הערביות ומדינות נוספות.\nב-14 בנובמבר 2023, במסגרת התנגדותם לפעולות ישראל בעזה איימו כי בכוונתם לפגוע ולמנוע את כניסתן של ספינות תובלה ישראליות ולא ישראליות לים סוף. הם הכריזו על הטלת מצור ימי על חופי אילת והחלו לתקוף אוניות סוחר בבאב אל-מנדב, שלטענתם היו בבעלות ישראלית או מיועדות לעגון בישראל, אך במציאות הספינות שהותקפו היו אוניות משא בין-לאומיות. בפועל, גם ספינות שלא קשורות לישראל הותקפו, ונכון לאמצע דצמבר 2023, יותר מ-20 ספינות דיווחו על תקריות מסוג זה. לפי דיווח ב\"וול סטריט ג'ורנל\", אוניית ביון איראנית שפועלת בים האדום מאתרת ספינות עבור החות'ים ומספקת שירותי מכ\"ם כדי להכווין טילים וכטב\"מים עליהן. ארצות הברית ביקשה מישראל שלא לתקוף אותה בעצמה כדי למנוע מלחמה אזורית כוללת.\nריבוי התקריות גרם לכך שחברות ספנות מרכזיות הודיעו שלא יעברו דרך ים סוף, והפנו את האוניות להפלגה דרך כף התקווה הטובה בדרום אפריקה, דבר שהאריך את משך ההפלגה בשבועיים, ייקר משמעותית את עלות ההפלגה, ופגע בכלכלת מצרים. בין החברות שהודיעו על כך שיימנעו משיט בים האדום נמנים מארסק ותאגיד הנפט BP. גם מחיר הביטוח לאוניות שעוברות בים סוף עלה בחדות מתחילת ההתקפות.\n\nלפי ההודעה הראשונית של ארצות הברית, יטלו חלק בקואליציה: בחריין, בריטניה, קנדה, צרפת, איטליה, הולנד, נורווגיה, דנמרק, סיישל, ספרד וארצות הברית. ארצות הברית מסרה שהכוח ייבנה על בסיס \"כוח 153\" שהוצב ב-2022 בים סוף למלחמה נגד פיראטים. ב-23 בדצמבר פורסם כי צרפת, ספרד ואיטליה פרשו מהקואליציה שארצות הברית גיבשה אל מול החות'ים. הולנד, נורווגיה ודנמרק מסרבות לשלוח את ספינות המלחמה שלהן לאזור ומסתפקות בלשלוח מס' קצינים למרכז הפיקוד האמריקאי בבחריין.\n\nספרד: ספרד הודיעה שלא הסכימה להשתתף במבצע, בניגוד להודעתו של אוסטין, והיא אף הטילה וטו על החלטה של האיחוד האירופי להצטרף למבצע.\nישראל: ישראל התבקשה על-ידי ארצות הברית שלא לתקוף את החות'ים כדי למנוע את התרחבות העימות לאזורים נוספים. גורם רשמי ישראלי אמר שישראל לא תשתתף בקואליציה נגד החות'ים, אך תתמוך מן הצד.\nבריטניה: ב-19 בדצמבר הודיע משרד הביטחון של בריטניה שמשחתת הצי המלכותי אה\"מ דיימונד (D34) תצטרף לכוח המשימה הימי.\nארצות הברית: ב-21 בדצמבר הודיע הפנטגון כי המשחתת USS Laboon (DDG 58) הנמנית עם סדרת ארלי ברק עוברת את תעלת סואץ ונכנסת לתחום אחריותו של הצי החמישי של ארצות הברית כדי לסייע בהבטחת הביטחון הימי והיציבות באזור המזרח התיכון. בהמשך הודיע הפנטגון כי בכוח יהיו גם USS Mason (DDG-87), USS Philippine Sea (CG-58), נושאת המטוסים אייזנהאור וכוח התקיפה שלה.\nצרפת: בהמשך הודיעה צרפת שהפריגטות שלה בים האדום וחיל המצב שלה בג'יבוטי המונה 1,500 חיילים ימשיכו לפעול תחת פיקוד צרפת.\nאיטליה: איטליה הודיעה שהיא שולחת פריגטה לים האדום כדי להגן על האינטרסים שלה, לפי בקשות מבעלי אוניות.\nארצות הברית לא הצליחה לצרף לקואליציה את המדינות הערביות מצרים, סעודיה, איחוד האמירויות וקטר, למרות בקשותיו של בלינקן, היות שהן לא רצו להצטייר כמצדדות בישראל.\n\nהחות'ים נתמכים, ממומנים, מאומנים ומחומשים כחלק מציר ההתנגדות על ידי איראן, שמספקת להם טילים מסוגים שונים - בהם טילים בליסטיים, טילי שיוט וטילים נגד ספינות - וכן כלי טיס בלתי מאוישים כולל כטב\"מים מתאבדים.\nאת עיקר התקיפות מבצעים המורדים החות'ים כאשר עליהם מפקחים פעילי חזבאללה המקבלים פקודות מאיראן. איראן מכווינה את ההתקפות באמצעות משמרות המהפכה האסלאמית והציבה פעילים ויועצים צבאיים בתימן. בביצוע התקיפות מסייעים לחות'ים חזבאללה ופעילי מיליציות פרו-איראניות, בין השאר מעיראק.\n\nבעקבות הקמת הכוח הבין-לאומי חזרה חברת הספנות הדנית מארסק להעביר את אוניותיה בים האדום, ואוניות אמריקאיות ליוו את אוניות המכולה של החברה. דנמרק החברה בקואליציית ההגנה שלחה אוניית מלחמה לים סוף.\nב-31 בדצמבר 2023 הותקפה ספינה של מארסק בידי 4 סירות תקיפה חות'יות, הספינה הזעיקה עזרה וארצות הברית הזניקה מסוקי קרב שהטביעו 3 מתוך 4 הסירות החות'יות. בתקיפה נהרגו 10 חיילים חות'ים.\nבאותו היום דיווח פיקוד המרכז האמריקאי כי המשחתת USS Gravely יירטה בהצלחה שני טילים בליסטים ששיגרו החות'ים לעבר ספינת סוחר.\nבלילה שבין 9 בינואר ל-10 בינואר 2024 תקפו החות'ים ספינה אמריקאית ב-21 טילים וכלי טיס בלתי מאוישים.\nנכון ל-21 בינואר 2024 נהרגו בתקיפות הקואליציה כ-64 חות'ים, 3 אנשי משמרות המהפכה האסלאמית, 6 מחבלי חזבאללה ושני פעילים במיליציות עיראקיות פרו-איראניות.\n\n ערך מורחב – המתקפה האווירית בתימן (2024)\nב-12 בינואר בלילה שבין חמישי לשישי פתחו צבאות ארצות הברית ובריטניה במהלך צבאי התקפי נגד החות'ים בתקיפה של עשרות מטרות בבירה צנעא, כולל שדה התעופה, וכן בחודיידה ובערים נוספות.\nבימים שלאחר כן ביצעו כוחות הקואליציה תקיפות נוספות נגד החות'ים בתימן. בתקיפות הושמדו מתקני מכ\"ם וטילים נגד ספינות שהיו מוכנים לשיגור.\n\n ערך מורחב – מבצע קשת פוסידון\nב-22 בינואר, פתחו צבאות ארצות הברית ובריטניה במתקפה משולבת מהאוויר ומהים במספר מחוזות בתימן, בעיקר בבירה צנעא ואל-חודיידה. התקיפה בוצעה באמצעות שיגור טילי טומהוק לעבר מחסני נשק ומשגרים של החות'ים. תקיפה זו נחשבת לתקיפה העוצמתית ביותר מתחילת המבצע.\n\nבים סוף ובמפרץ עדן נמצאות מספר התארגנויות הגנה נוספות, ובהן:\nארגון הכוחות הימיים המשולבים (Combined Maritime Forces), המיועד להגן מפני פיראטים וטרור, פועל מ-2002 תחת צי ארצות הברית, וחברות בו 39 מדינות.\nמבצע אטלנטה (Operation Atalanta) של האיחוד האירופי פועל להגנה מפני פיראטים. מטה הארגון הוא בספרד.\n\nארצות הברית במלחמת חרבות ברזל\nשוד ימי לחופי סומליה\n\nהצהרת מזכיר ההגנה האמריקאי לויד ג'. אוסטין על הבטחת חופש הניווט בים האדום, באתר משרד ההגנה של ארצות הברית\nנטע בר, איראן: \"יש לנו עליונות מוחלטת בים האדום\", באתר ישראל היום, 14 בדצמבר 2023",
    "pageid": 2286305
  },
  {
    "title": "מועצת המעבר הדרומית",
    "extract": "מועצת המעבר הדרומית (בערבית: المجلس الانتقالي الجنوبي) הוא ארגון בדלני בדרום תימן. במועצת המעבר 26 חברים, הכוללים את המושלים של חמישה ממחוזות דרום תימן עליהם שולטת המועצה ושני שרי ממשלה. המועצה הוקמה על ידי פלג של התנועה הדרומית, הידוע גם בשם אל-ח'ירק אל-ג'נובי. התנועה הדרומית הוקמה בשנת 2007, בתקופת כהונתו של הנשיא לשעבר עלי עבדאללה סאלח, והיא קראה ופעלה לפיצול של דרום תימן מצפון תימן, כפי שהיה עד איחוד תימן ב-1990.\nעל הקמת המועצה הוכרז ב-11 במאי 2017, כאשר בראשה עומד איידרוס אל-זוביידי , המושל לשעבר של עיר הבירה הדרומית לשעבר, עדן. הוא כיהן כנשיא המועצה, ושרת המדינה לשעבר, האני בין ברייק, כיהנה כסגנית שלו. הקמת המועצה אושרה שבוע קודם לכן על ידי הצהרת עדן ההיסטורית, שהוכרזה בעצרת מחאה על פיטוריו של אל-זוביידי מתפקידו כמושל. מועצת המעבר, צד מרכזי במלחמת האזרחים בתימן, שולטת בפועל ברוב השטח בדרום תימן.\nבאפריל 2022 הצטרפה המועצה למועצת המנהיגות הנשיאותית , לאחר שנשיא תימן מנצור האדי התפטר והעביר את סמכויות הנשיאות לגוף החדש שהוקם. ראש המועצה, איידרוס אל-זוביידי הפך לסגן נשיא תימן  בממשלה החדשה. מועצת המעבר היא גוף משפיע מאוד במועצת המנהיגות הנשיאותית, כאשר שלושה מתוך שמונת חברי המועצה הנשיאותית הם חבריה. כוח זה הושג לה בארגון מחדש פנימי במועצה הנשיאותית במאי 2023.",
    "pageid": 2300705
  },
  {
    "title": "מירי נבו",
    "extract": "מירי נבו (נולדה ב-22 באוגוסט 1967) היא מנחת טלוויזיה, רדיו וספורט ישראלית, ובעברה מתעמלת וזמרת.",
    "pageid": 223816
  },
  {
    "title": "מלחמת ההתשה",
    "extract": "מלחמת ההתשה (בערבית: حرب الاستنزاف, חַרְבּ אֶל־אִסְתִנְזַאף) הייתה מלחמה בין ישראל לבין מצרים, שהחלה ב-11 ביוני 1967 ונמשכה עד 7 באוגוסט 1970, מועד שבו הסכימו הצדדים על הפסקת אש שנכנסה לתוקף למחרת. המלחמה החלה כיוזמה מצרית להתשת ישראל תוך הפרת הסכם הפסקת האש שסיים את מלחמת ששת הימים. את השם \"מלחמת ההתשה\" (\"חרב אל-אסתנזאף\") העניק לה נשיא מצרים גמאל עבד אל נאצר, והיא הסתיימה בהתשה של שני הצדדים.\nהמלחמה נמשכה למעלה משלוש שנים לאורך החזית המצרית, הירדנית והסורית. עיקר הלחימה היה בחזית תעלת סואץ שבה צבא מצרים וצה\"ל ניהלו מלחמת התשה זה כנגד זה. הצבא המצרי ביצע הפגזות חוזרות ונשנות של המוצבים לאורך תעלת סואץ. בנוסף, נעשה ניסיון מצד המצרים להוביל באו\"ם החלטה שתאלץ את ישראל לסגת מסיני. ישראל ניסתה לשמר את הישגיה במלחמת ששת הימים, ופעלה במלחמת ההתשה למניעת הישג קרקעי מצרי. מלחמת ההתשה החלה בעצימות נמוכה לאורך קו התעלה זמן קצר לאחר סיומה של מלחמת ששת הימים. העימות הסלים לעצימות גבוהה החל במרץ 1969.\nבחזית המצרית, המלחמה התאפיינה בהפגזות כבדות של ארטילריה מצרית על עמדות צה\"ל לאורך התעלה, ופשיטות קומנדו מצריות. בתגובה הפעיל צה\"ל את חיל האוויר שניסה לשתק את מקורות הירי לאורך התעלה ובשלב מאוחר יותר עבר לתקיפת מטרות רבות בעומק מצרים. בנוסף, יזמה ישראל פשיטות קומנדו ופשיטות משוריינות לשטח מצרים. תקיפות אלו, שאיתן לא יכלו המצרים להתמודד, גרמו להתערבות סובייטית ישירה במלחמה. המלחמה הובילה לעליית המעורבות הסובייטית במצרים, ובסופו של דבר להתבססות של חיל האוויר הסובייטי להגנת ערי מצרים שהובילה לקרב אווירי ישיר בין ישראל לברית המועצות. בנוסף חימשה ברית המועצות את מצרים בסוללות ארטילריה להגנה אווירית, ששינו את המאזן האסטרטגי והשפיעו משמעותית על מלחמת יום הכיפורים.\nבסופו של דבר, המלחמה נגמרה בתיקו אסטרטגי. אף צד לא הצליח להדביר את הכוחות של היריב. לצד מלחמה זו התנהלה גם מלחמת ההתשה בבקעת הירדן ומלחמת ההתשה בחזית הסורית. בסיומה של המלחמה, מצרים, בסיועה המסיבי של ברית המועצות, הצליחה לנטרל חלק מהעליונות האווירית הישראלית באזור העימות מעל תעלת סואץ, הודות לקידום מערכי הנ\"מ המתקדמים אל עבר התעלה. לפיתוח ולהצבה של מערך הנ\"מ המצרי ברדיוס שמכסה מספר קילומטרים לתוך הגדה המזרחית של התעלה, היו השלכות מהותיות על המערכה האווירית במלחמת יום הכיפורים.",
    "pageid": 1291
  },
  {
    "title": "מלחמת העולם הראשונה",
    "extract": "מלחמת העולם הראשונה התחוללה בין השנים 1914–1918, והייתה המלחמה הגדולה ביותר בהיסטוריה עד זמנה. המלחמה נקראה באותה עת \"המלחמה הגדולה\" וכן \"המלחמה שתסיים את כל המלחמות\". השם \"מלחמת העולם הראשונה\" נטבע בשנת 1920 על ידי סגן-אלוף צ'ארלס רפינגטון בספרו \"The first world war, 1914–1918”. נהרגו בה למעלה מ-16.5 מיליון בני אדם, מתוכם כ־40% אזרחים.\nעיקרה של המלחמה התחולל באירופה, שבה היא נחלקה לחמש חזיתות עיקריות:\n\nהחזית המערבית, שכללה את בלגיה ואת צפון־מזרח צרפת.\nהחזית המזרחית, שכללה את מזרח אירופה עד גבול האימפריה הרוסית.\nחזית הבלקן.\nזירת המזרח התיכון, שנפרשה על-פני האימפריה העות'מאנית.\nהחזית האיטלקית, שהייתה באזור צפון איטליה.\nבנוסף לחמש חזיתות אלו, ששתיים מהן, החזית המערבית והחזית המזרחית, נחשבו לחזיתות החשובות ביותר במלחמה, התקיימה לחימה גם בזירה הימית ובמספר זירות משנה: דרום-מזרח אסיה, הים הצפוני, אפריקה ועוד.\nהמלחמה ארכה ארבע שנים ונהרגו בה מיליונים רבים של בני אדם משני הצדדים, אך בתחילתה איש ממקבלי ההחלטות לא שיער שהיא תהיה כה ארוכה וכה רבת הרוגים.",
    "pageid": 340
  },
  {
    "title": "מלחמת ששת הימים",
    "extract": "מלחמת ששת הימים הייתה מלחמה שנערכה מבוקר יום 5 ביוני עד 10 ביוני 1967 (כ\"ו באייר – ב' בסיוון ה'תשכ\"ז), בין ישראל לבין מצרים, ירדן וסוריה, שנעזרו במדינות ערביות נוספות כגון עיראק, לבנון, ערב הסעודית ועוד. המלחמה הסתיימה בניצחון מובהק של ישראל.\nהמלחמה פרצה לאחר תקופת ההמתנה המתוחה, שהחלה עם חסימת מצרי טיראן לשיט ישראלי על ידי נשיא מצרים גמאל עבד אל נאצר. במהלך תקופת ההמתנה נעשו כמה ניסיונות להימנע ממלחמה. בתום ההמתנה, פתחה ישראל במלחמה במבצע מוקד שבו הושמד חיל האוויר המצרי, וישראל זכתה ביתרון ראשוני אדיר.\nבמהלך המלחמה כבשה מדינת ישראל שטחים נרחבים בסיני, רצועת עזה, רמת הגולן, יהודה ושומרון ומזרח ירושלים. השטח הכולל שנכבש גדול פי שלושה משטחה של מדינת ישראל לפני המלחמה.\nהשלכות המלחמה בתחומי הפוליטיקה הפנימית של המדינות שהשתתפו בה, הגאוגרפיה המדינית, הכלכלה האזורית, הגאופוליטיקה ומהלך המלחמה הקרה היו מרחיקות לכת וממושכות.",
    "pageid": 1302
  },
  {
    "title": "מלטה",
    "extract": "הרפובליקה של מלטה (במלטית/מלטזית: Repubblika ta' Malta, באנגלית: Republic of Malta) היא מדינת איים קטנה הממוקמת במרכז הים התיכון, מדרום לאיטליה. עקב מיקומם האסטרטגי של האיים, הם נכבשו שוב ושוב במהלך ההיסטוריה, אך מאז 1964, מלטה היא מדינה עצמאית. ב־2004 היא הצטרפה לאיחוד האירופי.",
    "pageid": 14427
  },
  {
    "title": "מנשה נוי",
    "extract": "מנשה נוי (נולד ב-7 באוגוסט 1959) הוא שחקן, קומיקאי, תסריטאי ובמאי קולנוע ישראלי.",
    "pageid": 179896
  },
  {
    "title": "מעין עבד אל-מאלכ סעיד",
    "extract": "מעין עבד אל-מאלכ סעיד (בערבית: معين عبد الملك سعيد; ‏נולד ב־1977) הוא פוליטיקאי תימני. ראש ממשלת תימן מאז 18 באוקטובר 2018. ב5 בפברואר 2024 הוחלף על ידי אחמד עוואד בן מובארכ.\nסעיד הוא ראש הממשלה הצעיר ביותר בתולדות תימן, ובעל תואר דוקטור לפילוסופיה ומרצה לתוכניות לימודים לעיצוב ותכנון אזורי לארכיטקטורה ותאוריות עיצוב.",
    "pageid": 1769252
  },
  {
    "title": "מערכת הכבישים הבין-מדינתיים",
    "extract": "מערכת כבישי החירום והכבישים הבין-מדינתיים הלאומית על שם דוויט ד. אייזנהאואר (באנגלית: Dwight D. Eisenhower National System of Interstate and Defense Highways; ידועה בשם מערכת הכבישים הבין-מדינתיים או פשוט הבין-מדינתיים) היא מערכת כבישים מהירים המהווה חלק ממערכת הכבישים המהירים הלאומית של ארצות הברית. המערכת נקראת על שמו של דווייט דייוויד אייזנהאואר, הנשיא ה-34 של ארצות הברית.",
    "pageid": 1135338
  },
  {
    "title": "נועה קירל",
    "extract": "נוֹעָה קִירֶל (נולדה ב-10 באפריל 2001) היא זמרת-יוצרת, שחקנית ופרזנטורית ישראלית; יצגה את ישראל באירוויזיון 2023 עם שירה \"Unicorn\", שהגיע למקום השלישי בתחרות. קירל זכתה בתארים \"זמרת השנה\" ו\"אשת השנה\" של גלגלצ ארבע שנים ברציפות.",
    "pageid": 1332589
  },
  {
    "title": "נמלי אש",
    "extract": "נמלי אש (שם מדעי: Solenopsis, או \"להבית\" בעברית) הוא סוג של נמלים עוקצות, מתוך סוגים רבים אחרים של נמלים עוקצות. ישנם מינים רבים של נמלים המכונים \"נמלת אש\", והם אינם קרובים זה לזה.",
    "pageid": 126773
  },
  {
    "title": "סברינה קרפנטר",
    "extract": "סברינה אן לין קרפנטר (באנגלית: Sabrina Annlynn Carpenter;‏ 11 במאי 1999) היא זמרת ושחקנית אמריקאית.",
    "pageid": 1283731
  },
  {
    "title": "סוקוטרה",
    "extract": "סוקוטרה (בערבית: سُقُطْرَى) הוא ארכיפלג קטן באוקיינוס ההודי הנקרא על שם האי הגדול שבו. סוקוטרה נמצא כ-350 ק\"מ דרומית לתימן וכ-250 ק\"מ מזרחית לסומליה. האיים בריבונות תימן. שטחו של האי המרכזי הוא 3,650 קמ\"ר והאיים האחרים קטנים וחלקם לא מיושבים. בשנת 2008 הוכרז הארכיפלג כאתר מורשת עולמית.\nב-2 במאי 2018, כחלק ממלחמת האזרחים בתימן, נחתו באי כוחות צבא של איחוד האמירויות הערביות והשתלטו על נקודות מפתח בו. נכון להיום, האי נמצא בשליטה דה פקטו של מועצת המעבר הדרומית הנתמכת על ידי איחוד האמירויות הערביות.\nיש מעשיות פולקלור הקושרות את האי להולדתם של קין והבל וגם למקום שבו רצח קין את הבל. פולקלור זה נקשר לעץ דם הדרקון (דרקונית קינבר)  ממנו יוצא שרף שצבעו מזכיר דם.",
    "pageid": 35952
  },
  {
    "title": "סלין דיון",
    "extract": "סלין מרי קלודט דיון (בצרפתית: Céline Marie Claudette Dion, ‏‏?‏, נולדה ב-30 במרץ 1968) היא זמרת קנדית. דיון ייצגה את שווייץ במסגרת אירוויזיון 1988 וזכתה במקום הראשון. היא מכרה כ-240 מיליון תקליטים ונחשבת לאחת מהמוזיקאים הנמכרים ביותר בעולם. נכון ל-2023 הונה עומד על כ-480 מיליון דולר מה שהופך אותה למוזיקאית ה-5 העשירה ביותר בצפון אמריקה",
    "pageid": 79493
  },
  {
    "title": "סרי לנקה",
    "extract": "הרפובליקה הדמוקרטית הסוציאליסטית של סְרִי לַנְקַה (נודעה בשם ציילון – Ceylon לפני שנת 1972) היא מדינת אי הממוקמת בין מפרץ בנגל לים הערבי, ומדרום לתת-היבשת ההודית.\nהאי נודע בעבר כלנקה, לנקהדוויפה (שמשמעה \"אדמה זוהרת\" בסנסקריט), טפרובנה וסרנדיב (נגזרת מהשם בסנסקריט סינהלה-דוויפה) וסלן. האי קיבל את השם ציילון (Ceylon) בתקופה הקולוניאלית. שמו הנוכחי, סרי לנקה, מורכב מצמד מילים בסנסקריט: \"שרי\" שפירושו קדוש, ו\"לנקה\" שפרושו אי. סרי לנקה הוא האי ה-25 בגודלו בעולם.",
    "pageid": 18882
  },
  {
    "title": "עינת הולנד",
    "extract": "עינת הולנד-סייח (נולדה ב-12 בדצמבר 1991) היא שחקנית טלוויזיה ותיאטרון ישראלית.",
    "pageid": 2186904
  },
  {
    "title": "ערים בישראל",
    "extract": "שיעור האוכלוסייה העירונית בישראל הוא 91%, והוא בין הגבוהים בעולם. נכון לשנת 2023, 74% מתושבי המדינה התגוררו ב-82 ערים, ו-17% נוספים ביישובים עירוניים אחרים במדינה.\nבישראל ניתן לזהות ארבע מטרופולינים עיקריות: מטרופולין תל אביב, בה מתגורר כשליש מאוכלוסיית המדינה; מטרופולין ירושלים, המשתרעת משני צידי הקו הירוק ומתגוררים בה כ-14% מהאוכלוסייה; מטרופולין חיפה, בה מתגוררים כ-9% מהתושבים ומטרופולין באר שבע, הקטנה מבין הארבע, שבה מתגוררים כ-7% מאוכלוסיית המדינה. בסך הכול, בארבע המטרופולינים מתגוררים מעל ל-60% מאוכלוסיית המדינה.\nמעמד של עיר אינו מעיד בהכרח על גודל האוכלוסייה בתחום שטח הרשות המקומית הרלוונטית. קיימות בישראל מספר מועצות מקומיות, כגון גדרה, פרדס חנה-כרכור ומבשרת ציון, אשר מספר תושביהן עולה על מספר התושבים בחלק מערי ישראל. כמו כן, בהרבה יישובים שאינם מוכרים כעיר, פרנסת התושבים אינה חקלאית ואורח חייהם הוא עירוני לכל דבר.",
    "pageid": 113604
  },
  {
    "title": "פרוציו למבורגיני",
    "extract": "פרוציו אליו ארתורו למבורגיני (באיטלקית: Ferruccio Elio Arturo Lamborghini;‏ 28 באפריל 1916 – 20 בפברואר 1993) היה תעשיין איטלקי. נולד למשפחת חקלאים אשר גידלו גפנים בקומונה באזור צ'נטו שבמחוז אמיליה-רומאניה, הידע המכני שלו הוביל אותו להיכנס לעסקי ייצור טרקטורים בשנת 1948, כאשר הוא ייסד את Lamborghini Trattori, אשר הפך במהרה ליצרן חשוב של ציוד חקלאי בעיצומה של הרפורמה הכלכלית שלאחר המלחמה באיטליה. בשנת 1959, הוא פתח מפעל לדודי נפט, Lamborghini Bruciatori, שמאוחר יותר נכנס לעסק של ייצור ציוד מיזוג אוויר. בשנת 1963, הוא התפרסם מאוד בעקבות הקמת יצרנית מכוניות ספורט יוקרתית אוטומובילי למבורגיני בכפר הקטן סנט'אגתה בולונז באזור העיר בולוניה. למבורגיני ייסד חברה רביעית, Lamborghini Oleodinamica, בשנת 1969. בשנות ה-70 המאוחרות מכר למבורגיני רבים מנכסיו ופרש לאחוזה באומבריה, בה הוא עסק בייצור יין.",
    "pageid": 1336838
  },
  {
    "title": "קונסטנטינופול",
    "extract": "קוֹנְסְטַנְטִינוֹפּוֹל (ביוונית: Κωνσταντινούπολις, בלטינית: Constantinopolis) היא עיר עתיקה, שהתקיימה במקום שבו נמצאת איסטנבול. עם התפרקות האימפריה הרומית, הייתה קונסטנטינופול לבירת האימפריה הרומית המזרחית (האימפריה הביזנטית) משנת 395 עד שנת 1453 (להוציא השנים 1204–1261) והייתה ידועה בעושרה הרב ויופיה.",
    "pageid": 11194
  },
  {
    "title": "קראודסטרייק",
    "extract": "קראודסטרייק (באנגלית: CrowdStrike Holdings, Inc) היא חברה ציבורית אמריקאית העוסקת בהגנת סייבר, שבסיסה באוסטין, טקסס. החברה הייתה מעורבת בחקירות של מתקפות סייבר משמעותיות, כולל מתקפת ההאקרים על סרטי סוני ב-2014, במתקפות סייבר של DNC על הוועדה הלאומית הדמוקרטית, ובדליפת תכתובות דואר אלקטרוני של הוועדה הלאומית הדמוקרטית ב-2016. ביולי 2024, עדכון פגום לתוכנת אבטחה של החברה גרם לשיבושים גלובליים בשירותי מחשוב, והשפיע על טיסות, גופי שידור ושירותים נוספים.\n\nCrowdStrike נוסדה על ידי ג'ורג' קורץ, דמיטרי אלפרוביץ', וגרג מרסטון בשנת 2011. ב-2012, שון הנרי, פקיד לשעבר במשרד החקירות הפדרלי (FBI), נבחר להוביל את חברת הבת CrowdStrike Services, Inc, שהתמקדה בתגובה לאירועי סייבר ובהערכת תוכניות זדוניות. ביוני 2013 השיקה החברה את המוצר הראשון שלה, CrowdStrike Falcon, שסיפק הגנה לנקודות קצה, וזיהוי של היריב בזמן אמת.\nבמאי 2014, נתוני החברה סייעו למשרד המשפטים של ארצות הברית להגיש כתב אישום נגד חמישה האקרים צבאיים סינים בגין ריגול סייבר כלכלי נגד תאגידים אמריקאיים. החברה חשפה גם את פעילותה של קבוצת ההאקרים Energetic Bear, קבוצה הקשורה לפדרציה הרוסית שניהלה פעולות מודיעיניות נגד מטרות גלובליות, בעיקר בתחום האנרגיה.\nלאחר מתקפת ההאקרים על סרטי סוני, החברה חשפה ראיות המעידות על מעורבות של ממשלת צפון קוריאה במתקפה, והדגימה כיצד בוצעה המתקפה. בשנת 2014, החברה סייעה בזיהוי של חברי קבוצת ההאקרים Putter Panda, קבוצת האקרים סינית הפועלת בחסות המדינה, הידועה גם בשם PLA Unit 61486.\nבאוקטובר 2015 הודיעה CrowdStrike כי זיהתה תקיפות של האקרים סינים על חברות טכנולוגיה ותרופות, זאת למרות הסכמה הדדית בין נשיא ארצות הברית ברק אובמה לבין נשיא סין שי ג'ינפינג שלא לנהל ריגול כלכלי בין המדינות.\nביולי 2015, גוגל השקיעה בסבב גיוס של החברה, ובהמשך בסבבי גיוס נוספים, ובסך הכל השקיעה סך של כ-480 מיליון דולר, נכון למאי 2019. בשנת 2017 הערכת השווי של החברה הגיעה לשווי של יותר ממיליארד דולר, עם הכנסה שנתית מוערכת של 100 מיליון דולר. ביוני 2018, החברה מסרה כי הערכת השווי שלה היא למעלה מ-3 מיליארד דולר. הגופים המשקיעים בחברה כוללים את: Telstra, March Capital Partners, Rackspace, Accel Partners ו-Warburg Pincus.\nביוני 2019, החברה הונפקה לראשונה (IPO) בנאסד\"ק.\n\nבספטמבר 2020, החברה רכשה את ספקית הטכנולוגיה Preempt Security תמורת 96 מיליון דולר. בפברואר 2021 רכשה את פלטפורמת ניהול היומנים הדנית Humio תמורת 400 מיליון דולר, ובהמשך אותו חודש רכשה את חברת SecureCircle, המספקת שירות של אבטחת סייבר המבוסס על SaaS (Software as a Service) שמרחיב את האבטחה בנקודות אפס אמון בשירותי תקשורת. בדצמבר 2021 העבירה החברה את מיקום המטה שלה מסאניווייל, קליפורניה, לאוסטין, טקסס. בשנת 2023, החברה הציגה שירות בשם CrowdStream, בשיתוף פעולה עם חברת אבטחת המידע Cribl.io. ביוני 2024, החברה נכנסה למדד ה-S&P 500. בשנת 2023 החברה רכשה את הסטארטאפ הישראלי Bionic.ai, שעוסק באבטחת סייבר בשנת 2024 החברה רכשה את הסטארט-אפ הישראלי Flow Security.\n\nהחברה סייעה בחקירה של התקפות הסייבר של הוועדה הלאומית הדמוקרטית, והקשר האפשרי של ההתקפות לשירותי הביון הרוסיים. ב-20 במרץ 2017, ג'יימס קומי העיד בפני הקונגרס וקבע כי חברות אבטחת המידע CrowdStrike, Mandiant ו-ThreatConnect מסיקות, לפי נתוני הפריצה, בוודאות גבוהה, כי התוקפים האחראים לפריצה הם קבוצות ההאקרים APT 28 ו-APT 29 הידועים כחלק משירותי הביון הרוסים.\nבדצמבר 2016, החברה פרסמה דו\"ח הקובע כי קבוצת ההאקרים Fancy Bear, המזוהה עם ממשלת רוסיה, פרצה לאפליקציה של יחידת ארטילריה אוקראינית. לפי הדו״ח, רוסיה השתמשה בפריצה כדי לגרום להפסדים גדולים ליחידות הארטילריה האוקראיניות. האפליקציה (שנקראת ArtOS) מותקנת בטאבלטים ומשמשת לשליטה בפעילות הארטילריה. בפועל, משרד ההגנה האוקראיני דחה את הדו\"ח, וקבע כי הנזקים לארטילריה היו קטנים בהרבה מהמדווח, וכי הן אינן קשורות לפריצה רוסית. לאולם, לפי הדו״ח, לתוכנות הזדוניות שפעלו נגד אוקראינה ונגד הוועדה הלאומית הדמוקרטית (DNC) היו מאפיינים ייחודיים וזהים, דבר שמחזק את ההשערה כי רוסיה אכן עומדת מאחורי המתקפות הללו.\n\n ערך מורחב – תקרית קראודסטרייק 2024\nב-19 ביולי 2024, עדכון תוכנה פגום של CrowdStrike גרם לתקלות רבות במחשבי ווינדוס, שהשפיעו על מיליוני מחשבים ברחבי העולם. כתוצאה מכך, שירותים רבים ברחבי העולם הושבתו, כולל קרקוע טיסות, ניתוק הערוץ סקיי ניוז מרשת האינטרנט באופן זמני, וכן תקלות במוקדי החירום של 911.  התקלה נחשבת לתקלת המחשוב הגדולה ביותר אי פעם. בעקבות התקרית, מניית החברה ירדה בכ-18%. לאחר התקלה החברה פרסמה מדריך לתיקון התקלה בפורום התמיכה של מייקרוסופט\n\nמידע עסקי על חברת קראודסטרייק באתרים Yahoo! Finance • MarketWatch • CNN Money • Bloomberg Business (באנגלית)\nקראודסטרייק, בגוגל פיננסים\nקראודסטרייק, באתר Crunchbase (באנגלית)\nקראודסטרייק, באתר EDGAR של הודעות ל-SEC (באנגלית)\nישראל וולמן, \"משפיעה על מיליוני חברות\": זו חברת האבטחה שאחראית על תקלת הענק, באתר ynet, 19 ביולי 2024\nCrowdStrike: ענקית אבטחת הסייבר שמאחורי התקלה העולמית, באתר ישראל היום, 19 ביולי 2024",
    "pageid": 2357230
  },
  {
    "title": "שאנן דוהרטי",
    "extract": "שאנן מריה דוהרטי (באנגלית: Shannen Maria Doherty;‏ 12 באפריל 1971 – 13 ביולי 2024) הייתה שחקנית ובמאית אמריקאית. התפרסמה בעיקר בזכות תפקידיה כברנדה וולש בסדרת הנוער הפופולרית \"בוורלי הילס 90210\", וכפרו האליוול בסדרה \"מכושפות\".",
    "pageid": 201215
  },
  {
    "title": "שייטת 13",
    "extract": "שייטת 13 היא יחידת הקומנדו הימי של חיל הים הישראלי ואחת מיחידות העילית של צה\"ל. בסיס הקבע של היחידה הוא בסיס עתלית, והיא כפופה ישירות למפקד חיל הים. מפקד השייטת הוא קצין ים בדרגת אלוף-משנה. נוסף על סוגי הלוחמה האופייניים לקומנדו ימי, בפרט פעולות המצריכות נחיתה מהים, פעולות חבלה בכלי שיט והשתלטות על כלי שיט, מאומנים לוחמי היחידה בפאסט-רופ (השתלשלות בחבלים ממסוקי סער) ובכל צורות לוחמת היבשה ובצניחה מבצעית. השייטת מפעילה צלפים ומשתתפת בלחימה יבשתית טיפוסית ללוחמי חיל רגלים (כך למשל, בזמן האינתיפאדה השנייה השתתפו לוחמי השייטת במספר רב של פשיטות, פעולות ומבצעי מעצר בשטחי יהודה ושומרון נגד פעילי טרור). בעשורים האחרונים המוניטין של שייטת 13 עלה באופן ניכר וכיום היא נחשבת לאחת מיחידות הקומנדו הטובות ביותר בצה\"ל, ולאחת מיחידות הכוחות המיוחדים הטובות בעולם. נכון לשנת 2023 זכתה היחידה ב-8 ציונים לשבח מטעם הרמטכ\"ל ובאות הערכה מטעם הרמטכ\"ל.\nהיחידה משתתפת באימונים משותפים עם יחידות מקבילות מצבאות זרים, כמו אריות הים של צי ארצות הברית (Navy SEALs) וה-SBS הבריטית.\nמוטו היחידה: ”כעטלף המגיח בעלטה, כלהב המבתר בדומיה, כרימון המתנפץ ברעם”",
    "pageid": 677803
  },
  {
    "title": "שיתוק ילדים",
    "extract": "שיתוק ילדים (פוליומייליטיס, Poliomyelitis) או בקיצור פוליו היא מחלה של מערכת העצבים, הנגרמת על ידי נגיף הפוליו. המחלה מועברת מאדם לאדם, בעיקר באמצעות מחזור צואה-פה. הסימפטומים של המחלה לא מופיעים אצל כ-90% מהחולים בה, אולם אם הנגיף חודר למחזור הדם החולים עשויים לסבול ממגוון רחב של סימפטומים. בכאחוז אחד מההידבקויות חודר הנגיף למערכת העצבים המרכזית, פוגע בנוירונים מוטוריים, וגורם לחולשה ולשיתוק רפה או שיתוק חד וקשה במערכת השרירים. סוגים שונים של שיתוק יכולים להיגרם מכך כתלות בעצבים שנפגעים. פוליו הפוגע בחוט השדרה הוא הצורה הנפוצה, ומתאפיין בפגיעה א-סימטרית הכוללת לרוב את הרגליים. במקרים חמורים, כמו בשיתוק הסרעפת ושרירי הנשימה הבין צלעיים, המחלה עלולה לגרום אף למוות.\nבמדינות רבות חוו התפרצות של שיתוק ילדים בשנות החמישים, בעיקר באפריקה ובמדינות הים הקריבי, אך גם בחלק ממדינות ארצות הברית, כמו גם ביוון, פינלנד שווייץ וישראל.\nבעבר היה שיתוק הילדים מהמחלות הנפוצות בעולם, והביא למותם של רבים עד לפיתוח החיסון נגדה בראשית שנות החמישים של המאה העשרים. נכון לתחילת 2019 הוכחדו זנים 2 ו-3 של הפוליו וישנם עשרות חולים בשנה בזן 1.",
    "pageid": 7102
  },
  {
    "title": "תוכנית הגרעין של ישראל",
    "extract": "ישראל הייתה המדינה השישית שהשיגה יכולת שימוש עצמאית בנשק גרעיני. עם זאת לישראל מדיניות של \"עמימות גרעינית\" - כלומר, לא לאשר ולא להכחיש יכולת גרעינית. אף על פי שישראל לא הודיעה במפורש על יכולתה הגרעינית, על פי הדלפה לעיתונות של מרדכי ואנונו (טכנאי שעבד בקריה למחקר גרעיני) וכן על פי הערכות של מומחים וארגוני מודיעין שונים ורמיזות של אנשי ממשל בישראל, ישראל נמנית עם המדינות שברשותן נשק גרעיני.\nבשל העמימות אין מידע אמין אודות המספר המדויק של הפצצות הגרעיניות שברשות ישראל, אך מקובל להעריך סדר גודל של עד 600 פצצות מדגמים שונים. ההערכות מתבססות על הדלפתו של ואנונו, על קיומו של הידע הנדרש בידי מדעני ישראל, ועל פוטנציאל הייצור של הקריה למחקר גרעיני.\nהדיון ביכולתה הגרעינית עולה מפעם לפעם לכותרות העיתונים. ראשי ממשלה ישראלים שונים התבטאו בעניין ובפרט עלתה הסוגיה לדיון עם המידע שפרסם ואנונו בשנת 1986. בעקבות הפרסום הורשע ואנונו בבגידה ובריגול חמור. הדיון ביכולתה הגרעינית של ישראל מקודם בחלקו גם על ידי ממשלת מצרים.",
    "pageid": 13234
  },
  {
    "title": "אגם בוחבוט",
    "extract": "אגם בוחבוט (נולדה ב-8 בדצמבר 2003) היא זמרת ושחקנית ישראלית. זוכת העונה השנייה של תוכנית המציאות \"בית ספר למוסיקה\".",
    "pageid": 1395978
  },
  {
    "title": "אדוה דדון",
    "extract": "אדוה דדון (נולדה ב-29 באוקטובר 1988) היא עיתונאית ישראלית המשמשת ככתבת תחקירים ומגישת חדשות בחברת החדשות.",
    "pageid": 1616917
  },
  {
    "title": "איוונה טראמפ",
    "extract": "איוונה מארי טראמפ (באנגלית: Ivana Marie Trump;‏ 20 בפברואר 1949 – 14 ביולי 2022) הייתה אשת עסקים צ'כית-אמריקאית, סופרת ודוגמנית ואשתו הראשונה של דונלד טראמפ, לימים נשיאה ה-45 של ארצות הברית, ולהם שלושה ילדים משותפים. על אף שהיא וטראמפ התגרשו ב-1992, היא נשאה את שם משפחתו עד מותה 30 שנים לאחר מכן.",
    "pageid": 1435212
  },
  {
    "title": "איטליה",
    "extract": "אִיטַלְיָה (בשמה הרשמי: הָרֶפּוּבְּלִיקָה הָאִיטַלְקִית; באיטלקית: Repubblica Italiana, \"רֵפּוּבְּלִיקָה אִיטַלְיָאנָה\" ‏‏?‏) היא מדינה בדרום אירופה, המכסה את רוב חצי האי האפניני, ואזורים נוספים. היא כוללת למעלה מ-20 איים, הגדולים שבהם הם סיציליה וסרדיניה. מצפון היא תחומה על ידי הרי האלפים, שם היא גובלת בצרפת, בשווייץ, באוסטריה ובסלובניה. בצפון-מרכז המדינה נמצאת המדינה הזעירה סן מרינו, ובמרכז המדינה, בתוך העיר רומא, נמצאת קריית הוותיקן. בשל צורתה הגאוגרפית המזכירה מגף היא מכונה \"ארץ המגף\".\nאיטליה היא מולדת העם האיטלקי.",
    "pageid": 619735
  },
  {
    "title": "אף אחד לא עוזב את פאלו אלטו",
    "extract": "אף אחד לא עוזב את פאלו אלטו היא סדרת דרמת מתח ישראלית המבוססת על ספר בעל אותו שם מאת יניב איצקוביץ', שיצר גם את הסדרה. הסדרה כוללת 7 פרקים והיא משודרת החל מ-20 במאי 2024 בקשת 12.\nהסדרה תוכננה להיות משודרת עוד בשנת 2023, אך עלייתה לאוויר נדחתה בשל פריצתה של מלחמת חרבות ברזל.",
    "pageid": 2335622
  },
  {
    "title": "בואו לאכול איתי (תוכנית טלוויזיה ישראלית)",
    "extract": "בואו לאכול איתי היא תוכנית מציאות ישראלית המבוססת על הפורמט הבריטי \"Come Dine with Me\" של ערוץ 4 הבריטי. התוכנית עלתה לאוויר ב-6 במאי 2012 בערוץ הראשון, שם שודרה במשך שתי עונות והחל מעונתה השלישית משודרת בכאן 11. פרקי התוכנית מלווים בקריינות קומית של שי אביבי.",
    "pageid": 1602832
  },
  {
    "title": "בני גנץ",
    "extract": "בנימין (בני) גנץ (נולד ב-9 ביוני 1959) הוא פוליטיקאי ישראלי, יושב ראש \"המחנה הממלכתי\" וחבר הכנסת מטעמה. כיהן כראש ממשלת ישראל החלופי, יושב ראש הכנסת, שר הביטחון, שר המשפטים, סגן ראש ממשלת ישראל, יושב ראש \"כחול לבן\" ושר בלי תיק בממשלה ה-37.\nבשנים 2011–2015 כיהן כראש המטה הכללי ה-20 של צבא הגנה לישראל. קודם לכן, במהלך שירותו בצה\"ל שימש, בין היתר כמפקד יחידת שלדג, מפקד חטיבת הצנחנים, מפקד יק\"ל, מפקד אוגדת איו\"ש, מפקד פיקוד הצפון, מפקד זרוע היבשה, נספח צה\"ל בארצות הברית וסגן הרמטכ\"ל.\nלאחר שחרורו מהצבא, ובטרם נכנס למגרש הפוליטי, שימש כיו\"ר יד דוד בן-גוריון, יו\"ר חברת המימד החמישי, ובעוד מספר תפקידים.",
    "pageid": 118352
  },
  {
    "title": "בריטני מרפי",
    "extract": "בריטני אן מרפי-מונג'ק (באנגלית: Brittany Anne Murphy-Monjack; ‏10 בנובמבר 1977 – 20 בדצמבר 2009) הייתה שחקנית וזמרת אמריקאית.",
    "pageid": 365665
  },
  {
    "title": "גאליס",
    "extract": "גאליס היא סדרת נעורים ישראלית בבימויו של עודד רז, ששודרה בערוץ הילדים למנויי HOT, החל מ-12 בפברואר 2012 ועד לסיומה ב-17 ביולי 2016 במשך 7 עונות ו-213 פרקים. הסדרה היא ספין אוף לסדרת הטלוויזיה \"החולמים\". העלילה עוסקת במחנה קיץ ששמו \"גאליס\" בו מתרחשות ההרפתקאות של חניכי המחנה. הסדרה זכתה להצלחה רבה בקרב ילדים ובני נוער ישראליים.\nבאוגוסט 2014, יצא לאקרנים הסרט \"גאליס - המסע לאסטרה\" ובאפריל 2016, הסרט \"גאליס - קונקט\", אשר מבוססים שניהם על עלילות הסדרה.\n\"גאליס\" היא זוכת פרס סדרת השנה בטקס נבחרי הילדים בשנים 2012–2016. בעקבות הצלחתה, נמכרה הסדרה לערוץ Planet Kids האיטלקי ודובבה לאיטלקית. הסדרה נמכרה לדיבוב גם לאנגלית ולהינדית.\nהסדרה עברה לשידור בבלעדיות ללקוחות פרטנר TV וסלקום tv בעקבות ירידת ערוץ הילדים מחברת HOT ב-1 בינואר 2018 אך נשארה זמינה ב-VOD של HOT עד ה-30 במאי 2019, וחזרה כחלק מספריית ערוצים חדשה ״FOMO”.\nב-26 בדצמבר 2019 הסדרה עלתה לראשונה ב-yesVOD KIDS.\nנכון לשנת 2020 הסדרה משודרת בשידורים חוזרים בערוץ הילדים שמשודר בשירות הסטרימינג BIGI, בסלקום tv ובפרטנר tv וזמינה לצפייה גם בשירותי ה-VOD של HOT ו-yes.",
    "pageid": 980850
  },
  {
    "title": "גביע הטוטו 2023/2024",
    "extract": "גביע הטוטו לעונת 2023/2024 הוא התחרות ה-39 של מפעל גביע הטוטו, שהוא המפעל השלישי בחשיבותו של הכדורגל הישראלי (אחרי אליפות ליגת העל וגביע המדינה).\nמכבי תל אביב זכתה בתואר לאחר שגברה על מכבי חיפה בדו-קרב פנדלים במשחק הגמר שהסתיים ללא שערים בתום הזמן החוקי, וזכתה בתואר גביע הטוטו השמיני בתולדותיה.",
    "pageid": 2185054
  },
  {
    "title": "דודו טופז",
    "extract": "דודו טופז (20 בספטמבר 1946 – 20 באוגוסט 2009) היה קומיקאי, שחקן, תסריטאי, סופר ומנחה טלוויזיה ישראלי. חתן פרס כינור דוד. כונה בפי התקשורת הישראלית \"הראשון בבידור\", על שם תוכנית הטלוויזיה שלו, ו\"מלך הרייטינג\", בשל הצלחתו המסחרית הנרחבת כמנחה תוכניות בידור ואירוח פופולריות. התאבד בתא המעצר לאחר שנעצר בחשד שהזמין ביצוע מעשי אלימות שגרמו חבלות לאנשי תקשורת שונים.",
    "pageid": 11096
  },
  {
    "title": "דונלד טראמפ ג'וניור",
    "extract": "דונלד ג'ון טראמפ ג'וניור (באנגלית: .Donald John Trump Jr; נולד ב-31 בדצמבר 1977) הוא איש עסקים אמריקאי, בנם הבכור של נשיא ארצות הברית ה-45 דונלד טראמפ, ואשתו לשעבר, הדוגמנית הצ'כית איוונה טראמפ. יחד עם אחותו איוונקה ואחיו הצעיר אריק, הוא סגן נשיא בכיר בתאגיד ניהול הנכסים ארגון טראמפ (\"The Trump Organization\").\n\nטראמפ נולד במנהטן, ניו יורק, לדונלד טראמפ ולאיוונה זלינצ'קובה, הנישואים הראשונים של טראמפ והשניים של איוונה, אתלטית ודוגמנית לשעבר ממוצא צ'כי, אמם גם של איוונקה ואחיו אריק. לדונלד ג'וניור עוד שני אחים למחצה – טיפאני, מנישואיו של אביו עם מרלה מייפלס, ובארון, מנישואיו הנוכחיים של אביו למלאניה טראמפ. דונלד ג'וניור היה ביחסים טובים עם סבו (מצד אמו), והוא דובר צ'כית שוטפת.\nהליך הגירושין המתוקשר של הוריו השפיע על ילדותו. בנעוריו, נשאל לא מעט על ידי עיתונאים על הקשר של אביו עם מרלה מייפלס. כדי להגן עליו, אמו איוונה שלחה אותו לפנימיית \"The Hill\" בפנסילבניה. לאחר שסיים את לימודיו בפנימייה החל ללמוד בבית הספר וורטון של אוניברסיטת פנסילבניה, וסיים עם תואר בכלכלה.\n\nלאחר שסיים את לימודיו התגורר דונלד ג'וניור במשך שנה באספן שבקולורדו. לאחר שנה בה בילה, ועבד כברמן, חזר לניו יורק והצטרף לארגון טראמפ. בארגון, דונלד ג'וניור שמשמש כסגן נשיא בכיר, מפקח על פרויקטים של בניה, הכוללים את בניין טראמפ, מגדל טראמפ בשיקגו, ומתחם המגורים טראמפ. הוא הופיע בפרקים רבים של תוכנית הריאליטי של אביו המתמחה כיועץ או כשופט מיוחד.\n\nבמשך השנים השתתף לצד אביו בתוכניתו \"המתמחה\" ברשת NBC. במהלך המירוץ לנשיאות של אביו הוא הציג אותו בנאומים שנשא במדינות שונות, ולעיתים נאם גם לבדו, במטרה לשכנע את דעת הקהל לטובתו של אביו בבחירות מול הילרי קלינטון.\nב-12 בנובמבר 2005 נישא לוונסה קיי היידון, דוגמנית. לזוג חמישה ילדים, ב-2018 התגרשו.\nמאז 2018, טראמפ בזוגיות עם קימברלי גילפויל. ב2020 הזוג התארס, על אף שהאירווסין נודעו לציבור רק ב2022. גילפויל היא ידידה של משפחת טראמפ במשך שנים.\n\n דונלד טראמפ ג'וניור, ברשת החברתית פייסבוק\n דונלד טראמפ ג'וניור, ברשת החברתית אקס (טוויטר)\n דונלד טראמפ ג'וניור, ביישום טלגרם\n דונלד טראמפ ג'וניור, ברשת החברתית אינסטגרם\n דונלד טראמפ ג'וניור, ברשת החברתית Goodreads\nביוגרפיה, אתר טראמפ\nחן ארד, ‏יותר טראמפ מטראמפ, באתר ‏מאקו‏, 20 ביולי 2017",
    "pageid": 1429022
  },
  {
    "title": "דריק שארפ",
    "extract": "דריק לאנוריס שארפ (באנגלית: Derrick Lanorris Sharp; נולד ב-5 באוקטובר 1971) הוא כדורסלן עבר אמריקאי-ישראלי. בין היתר שימש כקפטן קבוצת מכבי תל אביב, ובין השנים 2011–2013 היה גם עוזר המאמן בקבוצת מכבי תל אביב.\nשארפ נולד באורלנדו שבפלורידה, ארצות הברית. ב-1993 הגיע לראשונה לישראל, שיחק במכבי חדרה ובבית\"ר מגדל העמק ובעקבות יכולת טובה עבר בשנת 1996 למכבי תל אביב בה שיחק במשך 15 שנים עד פרישתו ממשחק בשנת 2011. בשש עונותיו האחרונות במכבי תל אביב שימש כקפטן הקבוצה. במשחקו שארפ התאפיין בעיקר ביכולת קליעה מטווח שלוש הנקודות ומקו העונשין. אחד מרגעי השיא שלו בקריירה היה בנס ז'לגיריס, אז קלע שלשה בשנייה האחרונה של משחק היורוליג נגד ז'לגיריס קובנה בעונת 2003/2004, אשר כפתה הארכה שבסיומה ניצחה מכבי והעפילה לפיינל פור שנערך באותה שנה בתל אביב, בו זכתה לאחר מכן.\nשארפ הוא אחד השחקנים המעוטרים בתולדות הכדורסל הישראלי. הוא זכה ב-13 אליפויות, 11 גביעי מדינה, ובשלוש אליפויות אירופה. כמו כן זכה להוקרה מטעם היורוליג ומנהלת ליגת העל כאחד הסמלים הגדולים של מכבי תל אביב בכל הזמנים. שארפ הוא השחקן המבוגר ביותר שלבש אי פעם את מדי מכבי תל אביב.",
    "pageid": 67199
  },
  {
    "title": "דשן",
    "extract": "דֶּשֶׁן הוא חומר המשמש בחקלאות להעשרת הקרקע במינרלים לשם שיפור הצמיחה של גידולים.",
    "pageid": 86892
  },
  {
    "title": "החזית הצפונית במלחמת חרבות ברזל",
    "extract": "החזית הצפונית במלחמת חרבות ברזל היא חזית הלחימה בין מדינת ישראל לארגון הטרור האסלאמיסטי-שיעי חזבאללה וארגוני טרור נוספים בגבול ישראל–לבנון ובגבול ישראל–סוריה במלחמת חרבות ברזל.\nב-8 באוקטובר 2023, ביומה השני של המלחמה, שיגר חזבאללה רקטות מונחות ופגזי ארטילריה לעבר עמדות צה\"ל בהר דב וחוות שבעא. ישראל הגיבה בתקיפות מל\"טים וירי ארטילרי על עמדות חזבאללה ליד גבול ישראל–לבנון. התקיפות הגיעו לאחר שחזבאללה הביע תמיכה במתקפת הפתע על ישראל. חילופי ירי, שכללו גם טילי נ\"ט ותקיפות מהאוויר, נמשכו לאורך המלחמה.\nעם תחילת המלחמה פינתה ישראל יישובים בעומק של 2 קילומטר מגבול ישראל–לבנון, בהם מטולה, קיבוץ חניתה, קיבוץ מנרה, קיבוץ ראש הנקרה ועשרות אחרים, והם נותרו שוממים למעט חיילי צה\"ל וכיתות כוננות. חזבאללה מטווח את היישובים הנטושים באופן יומיומי על ידי ירי נשק מדויק נגד טנקים והרס שיטתי של הבתים ביישובים. עם הימשכות הלחימה ארגון הטרור החל לשגר גם טילים וכטב\"מים חמושים ומתאבדים לעומק רב יותר. מתחילת המלחמה ועד סוף מאי 2024 שיגר חזבאללה כ-2,500 כטב\"מים לעבר ישראל. העיר קריית שמונה פונתה חלקית, ונזק ואבדות נגרמו לבסיסי צה\"ל באזור הצפון.\nצה\"ל הגיב בפעולות סיכול ממוקד של מחבלים, בעיקר בדרום לבנון אך גם בביירות, ובתקיפת בסיסי מחבלים בדרום לבנון. צה\"ל גם נהג לתקוף מהאוויר את חוליות משגרי הנ\"ט לפני הירי. כ-94,000 מתושבי דרום לבנון פונו מבתיהם, הרס רב נגרם ביישובי דרום לבנון הסמוכים לגבול ונזק כבד נגרם לחקלאות בדרום לבנון.",
    "pageid": 2267759
  },
  {
    "title": "הטבח בפסטיבל נובה",
    "extract": "הטבח בפסטיבל נוֹבָה (מוכר גם בשם הטבח במסיבה ברֵעִים) הוא טבח שאירע בפסטיבל מוזיקה ליד קיבוץ רעים כחלק ממתקפת הפתע על ישראל ב־7 באוקטובר 2023. במהלך הטבח מחבלים מארגון הטרור חמאס פשטו על הפסטיבל, רצחו 364 אזרחים ופצעו מאות אחרים. מלבדם, נחטפו 44 על ידי המחבלים לרצועת עזה, אחדים מהם שוחררו במסגרת עסקת החטופים ומבצע לשחרור חטופים. ישנן ראיות לפשעי מין שביצעו המחבלים במהלך הטבח. זהו פיגוע הטרור הגדול ביותר בתולדות מדינת ישראל ומהגדולים בהיסטוריה האנושית.",
    "pageid": 2267073
  },
  {
    "title": "הית' לדג'ר",
    "extract": "הית' אנדרו לדג'ר (באנגלית: Heath Andrew Ledger;‏ 4 באפריל 1979 – 22 בינואר 2008) היה שחקן קולנוע ובמאי וידאו קליפים אוסטרלי. היה מועמד לפרס אוסקר לשחקן הטוב ביותר על תפקידו בסרט \"הר ברוקבק\", וזכה לאחר פטירתו בפרס אוסקר לשחקן המשנה הטוב ביותר על תפקידו בתור הג'וקר בסרט \"האביר האפל\".",
    "pageid": 471803
  },
  {
    "title": "המפלגה הרפובליקנית",
    "extract": "המפלגה הרפובליקנית (באנגלית: Republican Party, ידועה גם בראשי התיבות GOP מהכינוי Grand Old Party) היא אחת משתי המפלגות הגדולות בארצות הברית. מפלגה זו דוגלת בליברליזם כלכלי, והיא ימנית ושמרנית יותר ובפרט ביחס למתחרתה, המפלגה הדמוקרטית.\nהמפלגה הרפובליקנית נוסדה בוויסקונסין ב-20 במרץ 1854 כמפלגה מודרנית המבוססת על רפובליקניזם ומתנגדת לעבדות בארצות הברית, מה שהוביל 7 שנים לאחר מכן למלחמת האזרחים (בה המפלגה הרפובליקנית הנהיגה את מדינות האיחוד, והמפלגה הדמוקרטית הדרומית את מדינות הקונפדרציה). הוועידה הראשונה של המפלגה נערכה ב-6 ביולי 1854 בג'קסון שבמישיגן.\nהנשיא הראשון מטעם המפלגה הרפובליקנית היה אברהם לינקולן, והאחרון עד עתה דונלד טראמפ.\nבדמותה הנוכחית, העקרונות העיקריים של המפלגה כוללים מדיניות של ממשלה קטנה, שוק חופשי, קפיטליזם, ערכים מסורתיים, מדיניות ביטחון לאומי נוקשה, לחימה בטרור העולמי, הפרטה של שירותים ממשלתיים ושמרנות חברתית שלעיתים כוללת תמיכה במכר כלי נשק לאזרחיה, והתנגדות להפלות.",
    "pageid": 48473
  },
  {
    "title": "הסכמי אוסלו",
    "extract": "הסכמי אוסלו (באופן רשמי: \"הסכם העקרונות\" ו\"הסכם הביניים\") הם סדרה של הסכמים שנחתמו בין ישראל לבין הארגון לשחרור פלסטין (אש\"ף), כחלק מתהליך השלום בין ישראל לפלסטינים. ההסכם נועד במטרה להביא לפתרון קבע את מכלול הסוגיות התלויות ועומדות בסכסוך הישראלי-פלסטיני. ההסכם הביא את אש\"ף להכיר במדינת ישראל ואת ישראל להכיר באש\"ף כנציג העם הפלסטיני. ההסכם הראשון נחתם בעיר וושינגטון די. סי., ארצות הברית ב-13 בספטמבר 1993 והסכם \"אוסלו ב'\" נחתם תחילה בטאבה, מצרים ולאחר מכן ב-28 בספטמבר 1995, נחתם רשמית בבית הלבן.",
    "pageid": 14077
  },
  {
    "title": "זאב נחמה",
    "extract": "זאב נחמה (נולד ב-3 במרץ 1961) הוא מוזיקאי, זמר, פזמונאי, מלחין ומפיק ישראלי. סולנה של להקת \"אתניX\" וכותב רוב שיריה.",
    "pageid": 130316
  },
  {
    "title": "טור דה פראנס",
    "extract": "הטור דה פראנס (בצרפתית: Tour de France) הוא מרוץ אופני כביש היוקרתי ביותר בעולם, המתקיים מאז 1903. התחרות נערכת פעם בשנה ברחבי צרפת בחודש יולי. ב\"טור\" משתתפים מיטב הרוכבים מכל רחבי העולם. המרוץ זוכה לפופולריות ובעקבות כך גם לחשיפה תקשורתית גדולה.\nשערוריות השימוש בסמים, המתפרסמות מפעם לפעם בהקשר למרוץ, מטילות, לדעת חלק מאוהדי הספורט, צל כבד על ה\"טור\" כולו.",
    "pageid": 19467
  },
  {
    "title": "יאיר גרבוז",
    "extract": "יאיר גַרבּוּז (נולד ב־29 בספטמבר 1945) הוא צייר, סופר, עיתונאי, סאטיריקן ופובליציסט ישראלי. יצירתו, החל מסוף שנות ה-60, שילבה השפעות של אמנות הפופ האמריקאית עם סממנים מקומיים. ציוריו, המזוהים עם סגנון \"דלות החומר\" בנויים כקולאז'ים, המשלבים סממנים ארס פואטיים וביקורת חברתית. זוכה פרס א.מ.ת לשנת 2004 על יצירתו בתחום הציור.\n\nיאיר גרבוז נולד בגבעתיים. היה חבר קיבוץ כפר החורש. למד ציור אצל רפי לביא ובמכון אבני. תערוכת היחיד הראשונה שלו הייתה בשנת 1967. בשנה זאת הציג גם ב\"תערוכת העירום\" של קבוצת 10+, ומאז הציג עשרות תערוכות במוזיאונים ובגלריות בישראל ובעולם.\nבספטמבר 2009 השאיל לכנסת ישראל שתי תמונות מיצירותיו. התמונות הוצגו בלשכתו של יו\"ר הכנסת ראובן ריבלין.\nהיה מכותבי המוסף הסאטירי \"דבר אחר\" של העיתון \"דבר\" תחת שם העט 'י. פולני'. על עבודתו זו זכה בפרס סוקולוב לעיתונאות ב־1993. הנחה את תוכנית הסאטירה \"אין עם מי לדבר\" עם עליית ערוץ 2 המסחרי ב־1993. כתב את הספר \"תמיד פולני\", לקט מעובד של רשימותיו בעיתון, רשימות הומוריסטיות המבוססות על חייו האישיים: משפחתו שמוצאה מפולין, זיכרונותיו מחיי הקיבוץ, חיי המשפחה והיומיום. בעקבות הצלחת הספר, יצא גרבוז לחצי שנת שבתון בפריז על חשבון התמלוגים, דבר שהשפיע מאוד על המשך הקריירה שלו. גרבוז בעל טור בתוכנית הטלוויזיה \"תיק תקשורת\", שבו הוא עוסק באופן סאטירי בתחלואי התקשורת הישראלית.\nגרבוז שימש (עד 2008) כראש המדרשה להכשרת מורים לאמנות במכללת בית ברל. בשנת 2008 הצטרף אל מפלגת אור. הוא יושב ראש ועדת רפרטואר בתחום האמנות הפלסטית בסל תרבות ארצי מאז 2006.\nבשנת 2011 החל להשתתף כחבר פאנל בתוכנית \"הינשופים\" בהגשת רוגל אלפר בערוץ 8.\nלאחר פרישתו לגמלאות מהמדרשה עבר בשנת 2012 עם רעייתו מרגלית לחיות לסירוגין בצפת וברמת גן.\nגרבוז זכה בפרס רפפורט לשנת 2015.\nבשנת 2017 הוצגה במוזיאון תל אביב לאמנות, תערוכת יחיד פרי יצירתו בשם \"אני ציירים\".\n\n ערך מורחב – נאום הקומץ\nבבחירות לכנסת השלוש העשרה הוצב במקום ה-97 ברשימת מרצ ובבחירות לכנסת השמונה עשרה הוצב במקום ה-102 ברשימת התנועה החדשה מרצ.\nבמהלך הבחירות לכנסת העשרים (2015), גרבוז נשא נאום בעצרת בכיכר רבין שבתל אביב, ובנאומו הזדעק והפציר: \"אמרו לנו שצהובי החולצות ושחורי הסמל, אנשי 'כהנא צדק' וצורחי 'מוות לערבים', הם קומץ. הם רק קומץ. [...] הגנבים לוקחי השוחד, [...] המושחתים והנהנתנים החזיריים, [...] מנשקי הקמעות, עובדי האלילים והמשתחווים ומשתטחים על קברי קדושים, [...] המטרידים המיניים והאנסים, קומץ. [...] איך זה שהקומץ שולט בנו? איך זה שבאין מרגיש ובאין מפריע, הוא, הקומץ, נעשה לרוב?\". התבטאות זו גררה גינויים הן מימין והן משמאל, ובתקשורת נערכה השוואה בין דברי גרבוז לנאום הצ'חצ'חים של דודו טופז. בריאיון לגלי צה\"ל טען יצחק הרצוג כי דברי גרבוז הזיקו למפלגת המחנה הציוני בתוצאות הבחירות.\n\nגרבוז נשוי ואב לשלושה ילדים. אחיו הם חבר הכנסת לשעבר אהרן הראל (אביו של הפוליטיקאי והשחקן אסף הראל), ואלון גרבוז שניהל את הסינמטק בתל אביב.\n\nבדרך לקולנוע, תל אביב: הקיבוץ המאוחד, תש\"ם. (איורים בלוויית דברי הסבר קצרים)\nיאיר גרבוז (י’ פולני), תמיד פולני; איורים: אבנר כץ, תל אביב: זמורה-ביתן, תשמ\"ט 1989.\nיאיר גרבוז, שלמה ניצן, דני קרמן, אחיתופל בגבעה: קטעים נבחרים מתוך דבר אחר מן השנים 1987–1990, תל אביב: עם עובד, תשנ\"א 1990.\nפריז תל אביב משם לכאן ומכאן לשם: מדריך חסר למיטיבי אהוב, תל אביב: מודן, 1996.\nכל הסיכויים שבקרוב תעבור כאן רכבת: ציורים מספרים ביוגרפיה; עורך: אלי הירש, תל אביב: עם עובד, תש\"ס 2000.\nאוי ארצי: מכתבים לחבר צרפתי בדרך לישראל; עורכת: רחלה זנדבנק, תל אביב: דניאלה די-נור, 2010.\nבית בגליל - יומן; עורך: סמי דואניס, תל אביב: אחוזת בית, 2014.\nבעברי הרחוק צפויים שינויים. כגונים וכמויים, (שירים) 2020\n\nנעמי סימן-טוב (עורכת). רדימיידעלה, הוצאת בית ברל, 2011.\n\nאמנון ז'קונט, יאיר גרבוז, ב\"לקסיקון הקשרים לספרות ישראלית\"\nיאיר גרבוז, באתר פרס א.מ.ת.\nיאיר גרבוז, באתר בסיס לאומנות ותרבות\nליאורה קרן, יאיר גרבוז – פנים חדשות בציור לתיאטרון: \"אני הקהל של היציע – בשורה אחרונה!\", מעריב, 2 באוקטובר 1969\nרחל אנגל, מאולמי התערוכות: תחביבי־קיר ליאיר גרבוז, מעריב, 27 במרץ 1970\nשרה בריטברג, פופ אגרסיבי (יאיר גרבוז – גאלריה גורדון, תל אביב), דבר, 2 ביוני 1972\nשרה בריטברג, פיטפוט מאורגן במוזיאון: ריאיון עם הצייר יאיר גרבוז, דבר, 5 בינואר 1973\nמשה בן-שאול, יאיר גרבוז: יהודי, צרפתי וערבי, מעריב, 26 בספטמבר 1986\nדנה גילרמן, שלזניאק שהרגע ציירתי, באתר הארץ, 8 בדצמבר 2006\nנעמי סימן-טוב, צייר ללא הפסקה, באתר הארץ, 29 בספטמבר 2007\nאלי ערמון אזולאי, עכבר העיר אונליין, ימי חמישי בלי גרבוז, באתר הארץ, 23 בפברואר 2009\nדניאל עוז, \"אנחנו ברגרסיה תרבותית איומה\", באתר ynet, 25 בדצמבר 2009\nעוזי צור, המפליצן מהמלין, באתר הארץ, 5 בפברואר 2010\nשירי צור, אמן מקומי, באתר הארץ, 9 בנובמבר 2011\n קובי מידן, ‏\"אנשים בלילה\" עם יאיר גרבוז, באתר iCast‏, 5 במרץ 2012\nאיילת שני, אני בשיחה - יאיר גרבוז מרגיש כמו פנסיונר בקרקס, באתר הארץ, 2 בנובמבר 2012\n מיה סלע, יאיר גרבוז עוד לא התייאש סופית, באתר הארץ, 18 בספטמבר 2014\n אילת נגב, האוטוביוגרפיה הרוחנית של יאיר גרבוז, באתר הארץ, 30 באוקטובר 2014\nשגיא בן נון‏, הסופר והצייר יאיר גרבוז: \"אני האויב של 'ערסים ופרחות'\", באתר וואלה‏, 2 בנובמבר 2014\nצליל אברהם, ‏\"כל חיי אמרו לי, נודניק, די כבר לדבר על הקיפוח\", באתר ‏מאקו‏, 30 במרץ 2016\nרותי קדוש, יאיר גרבוז: \"מה יש לומר על 'חבריי' מהשמאל? שקרנים ופחדנים\", באתר nrg‏, 8 ביוני 2016\n  רענן שקד, \"לא יכול להיות שאורן חזן הוא שליח ציבור ואני אויב הציבור\", באתר \"ידיעות אחרונות\", 25 בנובמבר 2016\n שאול סתר, ממשיך לגרבז: היציאה של גרבוז נגד קמעות היא הפניית עורף לאמנות, באתר הארץ, 9 בפברואר 2017\n מיה אשרי, יאיר גרבוז: עברתי לינץ', אבל הסתדרתי, באתר הארץ, 1 ביולי 2018\nיעקב בר-און, ‏יאיר גרבוז: \"הייתי חוזר על 'נאום הקמעות', גם ימנים אומרים לי שצדקתי\", באתר מעריב אונליין, 2 באוקטובר 2018\nליאת רון, ‏יאיר גרבוז: \"חוץ מפעם אחת, בחיים לא מכרתי עבודה מחוץ לתל אביב\", באתר גלובס, 20 ביולי 2019\nשיחת וידאו עם אלעד ירון בפייסבוק של \"המפעל\", חדר אמן - פרק 41, פברואר 2021\nמתי ואיך יאיר גרבוז מיצה את הפולניות?, בראיון למטושקה פנדמיק, מרץ 2021.\nפגישה אישית עם רוני קובן, באתר YouTube, ‏30 ביוני 2021\nיובל סער, תיק עבודות, פרק 172: יאיר גרבוז, באתר מגזין פורטפוליו, ‏16 ביוני 2024\n ליאת רגב משוחחת עם יאיר גרבוז בתוכנית \"70 פנים\", בערוץ YouTube של כאן 11, 2018\nתשע שנים אחרי נאום הקמעות - יאיר גרבוז סוגר חשבון עם כולם https://www.youtube.com/watch?v=Iug9yZdIFJg\nמפרי עטו\n\nרשימת הפרסומים של יאיר גרבוז, בקטלוג הספרייה הלאומית\nרשימות וציורים של יאיר גרבוז באתר \"מכונת קריאה\"\nניירות של הרצאה, דבר, 21 בפברואר 1975\nאיך הצצתי למורהן, באתר ynet, 29 בינואר 2008  (מתוך פרק בסדרה \"סיפור מסגרת\")\nאבא אבן, באתר ynet, 12 בדצמבר 2008  (מתוך פרק בסדרה \"סיפור מסגרת\")\nיאיר גרבוז, דף שער בספרייה הלאומית",
    "pageid": 106106
  },
  {
    "title": "יחיא סנוואר",
    "extract": "יַחְיא אבראהים חסן סִנְוָאר (בערבית: يحيى إبراهيم حسن السنوار, תעתיק מדויק: יחיא אבראהים חסן אלסנואר; נולד ב-29 באוקטובר 1962) המכונה אבו אבראהים, הוא מנהיג ארגון הטרור חמאס ברצועת עזה וממייסדי הזרוע הצבאית של חמאס, גדודי עז א-דין אל-קסאם.",
    "pageid": 1458197
  },
  {
    "title": "יחידת מיתר",
    "extract": "יחידת מיתר (יחידה 427) היא יחידה מובחרת באוגדה 98. בעבר הייתה יחידה מטכ\"לית (יחידת מגלן התפתחה מתוכה). כיום, היחידה בעלת ייעוד מסווג בעולמות איסוף מודיעין מעבר לקווי אויב והשמדת מטרות איכות בעומק שטח האויב.",
    "pageid": 444755
  },
  {
    "title": "יחידת שלדג",
    "extract": "יחידת שלדג (יחידה 5101) היא יחידת העילית של חיל האוויר הישראלי. \nהיחידה כפופה לכנף כוחות אוויר מיוחדים (כנף 7) בחיל האוויר. היחידה הוקמה בהשראת ה-SAS, \"שירות האוויר המיוחד\" של הצבא הבריטי. היא מתמחה בביצוע משימות קומנדו ומודיעין עומק. בסיס הקבע של היחידה הוא בסיס פלמחים. מפקדה הוא קצין בדרגת סגן-אלוף.",
    "pageid": 369026
  },
  {
    "title": "ים סוף",
    "extract": "ים סוּף, המכונה גם הַיָּם הָאָדוֹם (בערבית: اَلْبَحْرُ الْأَحْمَر; תעתיק מדויק: אַלְבַּחְר אלְאַחְמַר), הוא ים בין-יבשתי המהווה שלוחה של האוקיינוס ההודי. הוא מחובר באופן מלאכותי לים התיכון באמצעות תעלת סואץ, ולחופיו שוכנות המדינות ג'יבוטי, אריתריאה, סודאן, סומליה, מצרים, ישראל, ירדן, ערב הסעודית ותימן.",
    "pageid": 10646
  },
  {
    "title": "יערה שפירא",
    "extract": "יערה שפירא (נולדה ב-23 באוקטובר 1995) היא עיתונאית ישראלית המשמשת ככתבת תאגיד השידור הישראלי בכנסת.",
    "pageid": 1787437
  },
  {
    "title": "לבנון",
    "extract": "לְבָנוֹן, או בשמה הרשמי הרפובליקה הלבנונית (בערבית: الجمهوريّة اللبنانيّة, אַל-גֻ'מְהוּרִ֫יַּה א-לֻּבְּנַאנִ֫יַּה; בצרפתית: République libanaise, רפּוּבּליק ליִבּאַנּז); היא מדינה ערבית במזרח התיכון. היא גובלת בישראל בדרום, בסוריה במזרח ובצפון, ובים התיכון במערב. שטחה כ־10,400 קמ\"ר, ואוכלוסייתה מונה כ־5.3 מיליון בני אדם (2023) – המשתייכים לדתות ולעדות שונות. מהקמתה בשנת 1943, המדינה רוויה סכסוכים אתניים ומלחמות אזרחים על שליטה, שטח ומשאבים. בסכסוכים אלו מעורבות המדינות השכנות לה ומעצמות אחרות, דבר המתאפשר עקב השלטון המרכזי החלש, שלא הצליח לאכוף את מרותו על מלוא שטחה. רוב הלבנונים הם בני דת האסלאם (כולל המיעוט הדרוזי, הנספר כחלק מהאוכלוסייה המוסלמית), אך יש בה מיעוט נוצרי גדול (בערך שליש מהאוכלוסייה). מחוץ ללבנון ישנה פזורה לבנונית גדולה, שהיא נוצרית בעיקרה.\nהארץ נקראת על שם הר הלבנון, הקרוי כך על שום צבעו הלבן. שם זה הוא גם שמה המקראי של הארץ, ושמה בשפות אחרות, ובהן ערבית. בערבית הוא נכתב لُبْنَان ונהגה: לֻבְּנָאן (בערבית ספרותית) או לְבְּנֵין (בערבית סורית ולבנונית). בצרפתית: Le Liban. השפה הרשמית של לבנון היא ערבית, ושפה נוספת שמוכרת בה היא צרפתית.\nהיא חברה בארגון לשיתוף פעולה אסלאמי.",
    "pageid": 221222
  },
  {
    "title": "מבצע אנטבה",
    "extract": "מבצע אנטבה או מבצע יונתן (שם המבצע שנקבע בצה״ל היה \"כדור הרעם\") הייתה פעולת פשיטה צבאית שביצע צה\"ל באוגנדה במוצאי שבת, אור ליום ראשון, 4 ביולי 1976 (ו' בתמוז ה'תשל\"ו), במטרה להציל 105 נוסעים יהודים, ישראלים ואנשי צוות מטוס אייר פראנס, שנחטפו על ידי טרוריסטים גרמנים ופלסטינים, במהלך טיסתם מישראל לצרפת. למרות התבצרותם של החוטפים במדינה עוינת, כמעט כל החטופים חולצו בשלום. במהלך המבצע נהרגו שלושה בני ערובה וכן מפקד סיירת מטכ\"ל, סגן אלוף יונתן נתניהו, ובעקבות זאת נקרא המבצע על שמו.",
    "pageid": 7795
  },
  {
    "title": "מבצע מרבד קסמים",
    "extract": "מבצע מרבד קסמים (באנגלית: Operation Magic Carpet) היה מבצע שנערך לאחר סיום מלחמת העולם השנייה לשם החזרתם לארצם של למעלה משמונה מיליון אנשי הצבא והצי של ארצות הברית, ששירתו בחזיתות המלחמה ברחבי העולם. למבצע שימשו מאות אוניות צבאיות ואזרחיות, החל מחודש יוני 1945. החלק האירופי של המבצע הסתיים באפריל 1946, ואילו חלקו בזירת האוקיינוס השקט נמשך עד ספטמבר 1946.",
    "pageid": 948563
  },
  {
    "title": "מונדיאל 2026",
    "extract": "מונדיאל 2026 (באנגלית: 2026 FIFA World Cup; בספרדית: Copa Mundial de la FIFA de 2026; בצרפתית: Coupe du monde de la FIFA de 2026) יהיה טורניר גביע העולם בכדורגל לנבחרות גברים של פיפ\"א ה-23, שעתיד להתקיים בקיץ 2026. הטורניר יתקיים ב-16 ערים בשלוש מדינות באמריקה הצפונית: ארצות הברית, מקסיקו וקנדה, כאשר רבע הגמר, חצי הגמר והגמר, יתקיימו בארצות הברית בלבד. טורניר זה יהיה הראשון לכלול 48 נבחרות.\nהצעתן של ארצות הברית, מקסיקו וקנדה גברה על הצעה של מרוקו במהלך הצבעה בקונגרס ה-68 של פיפ\"א שנערך במוסקבה. זהו המונדיאל הראשון מאז מונדיאל 2002 שנערך ביותר ממדינה אחת, והראשון אי פעם שנערך בלמעלה משתי מדינות. מקסיקו, שאירחה בעבר את מונדיאל 1970 ומונדיאל 1986, תהפוך למדינה הראשונה שמארחת את המונדיאל שלוש פעמים. ארצות הברית אירחה בעבר את מונדיאל 1994.\nב-18 במאי 2023 פורסם הלוגו הרשמי של הטורניר, שעוצב על ידי לוסיו בוסקרדין.\n\nבאוקטובר 2013 הציע מישל פלאטיני, נשיא אופ\"א, להרחיב את המונדיאל ל-40 נבחרות. במרץ 2016 הציע ג'אני אינפנטינו, נשיא פיפ\"א, הצעה דומה, ובהמשך אף הציע הרחבה ל-48 נבחרות. ב-4 באוקטובר 2016 הכריזה פיפ\"א על רצונה להגדיל את מספר המשתתפות במונדיאל שעמד על 32 נבחרות. נשקלו ארבע אפשרויות להרחבה:\n\n40 נבחרות (8 בתים של 5 נבחרות, השתיים הטובות ביותר בכל בית מעפילות לשלב הבא) – 80 משחקים\n40 נבחרות (10 בתים של 4 נבחרות) – 76 משחקים\n40 נבחרות (סבב ראשון של 20 משחקים אחת על אחת, סבב שני 4 בתים של 5 נבחרות, השתיים הטובות ביותר מכל בית מעפילות לנוקאאוט)\n48 נבחרות (שלב פלייאוף של 32 קבוצות) – 80 משחקים\n48 נבחרות (16 בתים של 3 נבחרות) – 80 משחקים\n32 נבחרות (שלב פלייאוף של 32 נבחרות) 30 משחקים\nב-10 בינואר 2017 מועצת פיפ\"א בחרה באפשרות הרביעית והצביעה פה אחד על הרחבת המונדיאל ל-48 נבחרות, הפורמט המבטיח ביותר מבחינה כלכלית. הטורניר ייפתח בשלב בתים המורכב מ-16 בתים בני שלוש נבחרות כל אחד, כאשר 2 הנבחרות המובילות יעפילו לשלב הנוקאאוט, שיכלול חמישה שלבים (במקום ארבעה). מספר המשחקים יגדל מ-64 ל-80, אך הנבחרות שיסיימו בארבעת המקומות הראשונים ישחקו שבעה משחקים, כמו בטורנירים קודמים (משחק נוקאאוט נוסף במקום משחק אחד פחות בשלב הבתים). הטורניר יושלם בתוך 32 ימים, כמו במונדיאל בן 32 הנבחרות.\n\nהשימוש בבתים בני שלוש נבחרות בלבד כאשר שתיים מתוכן עולות לשלב הבא, ספג ביקורת משום שהוא מגביר את הסיכון לקנוניה בין שתי נבחרות, דבר שקרה בעבר במשחקי גביע העולם, כגון חרפת חיחון. כדורגלן העבר מרקו ואן באסטן הציע למנוע את האפשרות של תיקו בשלב הבתים על ידי הכרעת משחקים אלו בדו-קרב בעיטות עונשין.\n\nב-14 במרץ 2023 ולאור הביקורת על המבנה המקורי אישרה מועצת פיפ\"א פורמט מתוקן הכולל שנים עשר בתים של ארבע נבחרות כל אחד. הפורמט המחודש נבע כאמור מהחשש לאפשרות של חוסר ספורטיביות או מניפולציות במשחק המכריע בפורמט של בית המונה שלוש נבחרות בלבד, בו אין אפשרות לקיים שני משחקים במקביל. לפי הפורמט המתוקן, מספר המשחקים הכולל יגדל מ-64 משחקים כפי שהיה במונדיאלים 1998–2022 ו-80 כפי שהיה מתוכנן בפורמט המקורי ל-104 משחקים. ומספר המשחקים שישחקו הנבחרות שיגיעו לגמר יגדל משבעה לשמונה. משך הטורניר יוארך מ-32 ל-39 ימים. כאשר כל נבחרת תשחק שלושה משחקים בשלב הבתים. בסך הכל יעפילו לשלב הנוק אאוט 32 נבחרות, שתי הקבוצות שיסיימו במקומות הראשון והשני בכל אחד משנים עשר הבתים, יחד עם שמונה הנבחרות הטובות ביותר שיסיימו במקום השלישי בביתן.\n\nתהליך בחירת המארחת היה אמור להתחיל כבר ב־2015, אך בעקבות פרשיית השחיתות בפיפ\"א, שבעקבותיה התפטר הנשיא ספ בלאטר, ההצבעה נדחתה ל־2020. לפי תקנות פיפ\"א, המונדיאל אינו יכול להתקיים בשתי היבשות שאירחו את שני גביעי העולם שקדמו לו, ובמרץ 2017 אישר ג'אני אינפנטינו, נשיא פיפ\"א, כי נבחרות מאירופה (אופ\"א) ומאסיה (AFC) לא הורשו להגיש הצעות לאירוח המונדיאל ב־2026, לאחר שרוסיה אירחה ב־2018 וקטר ב־2022. לפיכך ההצעות לאירוח המונדיאל אפשריות רק מארבע היבשות הבאות: אמריקה הצפונית (CONCACAF; אירחה לאחרונה בארצות הברית ב־1994), אפריקה (CAF; אירחה לאחרונה בדרום אפריקה ב־2010), אמריקה הדרומית (CONMEBOL; אירחה לאחרונה בברזיל ב־2014) ואוקיאניה (OFC; לא אירחה מעולם). למרות זאת, פיפ\"א אישרה כי אם לא תהיה הצעה העומדת בתנאי האירוח, אירופה עשויה לארח את הטורניר.\nאירוח משותף, שנאסר על ידי פיפ\"א לאחר מונדיאל 2002, אושר למונדיאל 2026. קנדה, מקסיקו וארצות הברית, ששקלו שלושתן להגיש הצעה לארח את הטורניר בנפרד, הגישו את הצעתן המשותפת ב־10 באפריל 2017, בעידודו של נשיא ארצות הברית דאז דונלד טראמפ. ב־11 באוגוסט 2017 הגישה מרוקו, שהתחרתה על אירוח המונדיאל גם ב־1994, 1998, 2006, ו־2010, את הצעתה לאירוח המונדיאל, הצעה הכוללת השקעה של 15.8 מיליארד דולר בבנייה ושיפוץ של 14 אצטדיונים.\n\nההצבעה התקיימה ב־13 ביוני 2018 במהלך הקונגרס השנתי של פיפ\"א שנערך במוסקבה. ההצעה הצפון־אמריקאית קיבלה 134 קולות, בעוד ההצעה המרוקנית קיבלה 65 קולות בלבד. עם הבחירה, קנדה הפכה למדינה החמישית שמארחת את גביע העולם בכדורגל לגברים ולנשים, לאחר שאירחה את מונדיאל הנשים ב־2015. מקסיקו הפכה למדינה הראשונה שמארחת את גביע העולם בפעם השלישית, לאחר שאירחה אותו ב־1970 וב־1986. ארצות הברית הפכה למדינה הראשונה שמארחת את גביע העולם לנשים ולגברים פעמיים כל אחד, לאחר שאירחה את המונדיאל ב־1994 ואת מונדיאל הנשים ב־1999 וב־2003.\n\nבמהלך הגשת הצעת האירוח הוצעו 50 אצטדיונים ב-44 ערים, שניים מהם בבנייה (3 אצטדיונים ב-3 ערים במקסיקו, 9 אצטדיונים ב-7 ערים בקנדה, ו-38 אצטדיונים ב-34 ערים בארצות הברית). בסיבוב הראשון של צמצום ההצעות נשרו 9 אצטדיונים ב-9 ערים, בסיבוב השני נפסלו 9 אצטדיונים נוספים ב-6 ערים, ו-3 אצטדיונים נוספים ב-3 ערים (שיקגו, מיניאפוליס וונקובר) נפסלו בגלל פרטים טכניים. לאחר שביולי 2021 הצעתה של מונטריאול נפסלה גם היא, באפריל 2022 הוחזרה ונקובר לרשימת הערים המועמדות. וושינגטון די.סי. ובולטימור איחדו את הצעתם, מה שהסיר את מגרש פדקס מרשימת ההצעות והותיר רק את אצטדיון בנק M&T בבולטימור, זאת לנוכח דאגה ממצבו הגרוע של מגרש פדקס. עם זאת, פסטיבל המעריצים של פיפ\"א עבור הצעה זאת יתקיים בשדרת המול בוושינגטון.\nאף על פי שקיימים בארצות הברית ובקנדה אצטדיוני כדורגל ייעודיים, הגדול שבהם מכיל רק 30,000 מקומות, פחות מדרישת המינימום של פיפ\"א, 40,000 לכל הפחות (יוצא מן הכלל הוא הצעתה של טורונטו, אצטדיון בימו פילד של קבוצת טורונטו מה-MLS, שיורחב מ-30,000 ל-45,000 מקומות לקראת הטורניר). עם זאת, ישנם כמה אצדיונים המשמשים הן קבוצות כדורגל מה-MLS והן קבוצות פוטבול מה-NFL, כמו אצטדיון מרצדס-בנץ באטלנטה ולומן פילד בסיאטל. כל שאר האצטדיונים המוצעים משמשים בעיקר לקבוצות מליגת הפוטבול האמריקאית, ליגות פוטבול המכללות, וליגת הפוטבול הקנדית, אך מסוגלים לארח משחקי כדורגל ואף אירחו כאלו בעבר.\nלאחר שלבי הסינון הראשוניים נותרו 23 הצעות ב-22 ערים, 3 בקנדה ובמקסיקו ו-17 בארצות הברית. ב-16 ביוני 2022 הכריזה פיפ\"א על 16 הערים המארחות שחולקו לשלוש חטיבות (2 בקנדה, 3 במקסיקו ו-11 בארצות הברית):\n\nהחטיבה המערבית: ונקובר, סיאטל, סן פרנסיסקו, לוס אנג'לס וגוודלחרה\nהחטיבה המרכזית: קנזס סיטי, דאלאס, יוסטון, אטלנטה, מונטריי ומקסיקו סיטי\nהחטיבה המזרחית: טורונטו, בוסטון, ניו יורק סיטי, פילדלפיה ומיאמי\nמקסיקו סיטי היא עיר הבירה היחידה מבין שלוש ערי הבירה של המדינות המארחות שתארח את המונדיאל. אוטווה ווושינגטון די.סי. מצטרפות לבון (גרמניה המערבית, 1974) וטוקיו (יפן, 2002) כערי הבירה היחידות שלא נטלו חלק באירוח המונדיאל שהתקיים במדינותיהם. וושינגטון הציעה בתחילה את מגרש פדקס, אך איחדה את הצעתה עם בולטימור בשל מצבו הגרוע של האצטדיון, ובסופו של דבר גם ההצעה המאוחדת לא התקבלה. ערים מרכזיות נוספות שלא נכללו ברשימת המארחים הסופית הן סינסינטי, דנוור, נאשוויל, אורלנדו ואדמונטון.\n\n ערך מורחב – מוקדמות מונדיאל 2026\n\nב-30 במרץ 2017, הלשכה של מועצת פיפ\"א (המורכבת מנשיא פיפ\"א ונשיאי ששת הקונפדרציות החברות בפיפ\"א) הגישה לאשרור בפני מועצת פיפ\"א המלצה להקצאת המקומות במונדיאל. ב-9 במאי 2017, יומיים לפני קונגרס פיפ\"א ה-67, אישרה מועצת פיפ\"א את ההצעה בישיבה שנערכה במנאמה, בחריין. ההצעה כוללת טורניר פלייאוף בן שש נבחרות שיכריע את שתי הנבחרות האחרונות שיעפילו למונדיאל. אופ\"א דרשה וקיבלה 16 מקומות ואוקיאניה קיבלה לראשונה מקום מובטח.\n\nעל אף שסוגיית האירוח המשולב בכמה מדינות הוחלט ביוני 2018 רק ב־14 בפברואר 2023 הוחלט שכל המארחות יעפילו אוטומטית לתחרות.\nמבנה העפלה זה מבטיח, לראשונה בתולדות גביע העולם, מקום מובטח לקונפדרציית הכדורגל של אוקיאניה. מונדיאל 2026 צפוי להיות הראשון בו כל שש הקונפדרציות הבטיחו מקום אחד לפחות.\n\nטורניר פלייאוף שיכלול שש נבחרות יתקיים על מנת להכריע את שני הכרטיסים האחרונים למונדיאל. נבחרת אחת מכל קונפדרציה (למעט אופ\"א) תשתתף בו, ונבחרת נוספת מהקונפדרציה המארחת (CONCACAF). שש הנבחרות ידורגו לפי הדירוג העולמי של פיפ\"א, ארבע הנבחרות החלשות ישחקו בשני משחקים, ושתי המנצחות ישחקו כנגד שתי הנבחרות המדורגות על העפלה למונדיאל. הטורניר יתקיים באחת או יותר מהמדינות המארחות בנובמבר 2025 או במרץ 2026.\n\n8 הנבחרות במקום השלישי בכל בית עם המאזן הטוב ביותר מעפילות לשלב הנוקאאוט.\n\n ערך מורחב – גמר מונדיאל 2026\n\n אתר האינטרנט הרשמי של מונדיאל 2026 (באנגלית)\n אתר האינטרנט הרשמי של מונדיאל 2026\nמונדיאל 2026, באתר FIFA",
    "pageid": 1475022
  },
  {
    "title": "מכבי תל אביב (כדורגל)",
    "extract": "מכבי תל אביב הוא מועדון כדורגל ישראלי מהעיר תל אביב, שנחשב לאחד ממועדוני הכדורגל המובילים בישראל ומשחק בליגת העל. המועדון הוקם בשנת 1906 והוא נמנה עם המועדונים הוותיקים ביותר בליגה הבכירה בארץ ישראל כשהשתתף בעונת הבכורה, ומאז 2009 הוא בבעלות המיליארדר היהודי-קנדי מיטשל גולדהאר. המועדון חבר מן המניין בארגון המועדונים האירופיים.\nמכבי תל אביב היא הקבוצה המעוטרת ביותר בכדורגל הישראלי. הקבוצה מובילה את טבלת הקבוצות הזוכות באליפות המדינה עם 25 אליפויות ואת טבלת הזוכות בגביע המדינה עם 24 גביעים, מתוכם שבעה נלקחו בעונת דאבל (אליפות וגביע) ואחד בעונת טרבל (אליפות, גביע המדינה וגביע הטוטו). כמו כן, מובילה הקבוצה גם את טבלת הזוכות בגביע הטוטו לליגת העל, עם שבע זכיות. מכבי תל אביב גם זכתה פעמיים בגביע אסיה לקבוצות, והיא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגת המשנה.\nאצטדיון בלומפילד הוא אצטדיונה הביתי של מכבי תל אביב. צבעי הקבוצה הם צהוב וכחול. כינוייה הבולטים של הקבוצה הם \"מכבי\" ו\"הצהובים\". מכבי תל אביב היא אחת משלוש הקבוצות הישראליות שהעפילו לשלב הבתים של ליגת האלופות.",
    "pageid": 584855
  },
  {
    "title": "מצרים",
    "extract": "מִצְרַיִם (בימינו – רפובליקת מצרים הערבית; בערבית מצרית: جمهوريّة مصر العربيّة, גֻמְהוּרִיַּת מַצְר אֶלְעַרַבִּיַּה; בערבית: מִצְר; בתרגום לשפות זרות: הרפובליקה הערבית של מצרים) היא המדינה המאוכלסת ביותר מבין מדינות ערב, והמדינה השלישית המאוכלסת ביותר באפריקה (אחרי ניגריה ואתיופיה). היא גם ציוויליזציה עתיקת יומין, אחד המקומות הנחשבים ל\"ערש הציוויליזציה\", ומכונה בערבית \"אם העולם\" (أم الدنيا). שוכנת בפינה הצפון-מזרחית של אפריקה, לחוף הים התיכון בצפון וים סוף במזרח. בצפון-מזרח גובלת בישראל וברצועת עזה, במערב בלוב ובדרום בסודאן. על אף שטחה הגדול, מרוכזת כמעט כל אוכלוסייתה בעמק הנילוס, שנמצא במזרחה. זאת, משום ש־98% משטח מצרים הם מדבר שומם. גם בעמק הנילוס הפורה לא יורדים כמעט גשמים, ומקור המים העיקרי הוא נהר הנילוס, העובר לאורכו. נהר הנילוס יוצר דלתה בחלקו הצפוני, מקום השפך לים התיכון. בדלתה זו מרוכזים השטחים החקלאיים. דתה הרשמית של מצרים היא האסלאם, ושפתה הרשמית של המדינה היא הערבית. קיים ברפובליקת מצרים הערבית גם מיעוט קטן אך משמעותי של נוצרים-קופטים, הנחשבים כצאצאים ישירים של המצרים הקדומים.\nכמעט כל אוכלוסיית מצרים היא מוסלמית ובפרט בני הזרם הסוני, היא מדינה-חברה בארגון לשיתוף פעולה אסלאמי, כשבליגה הערבית מצרים היא חברה-מייסדת.",
    "pageid": 376
  },
  {
    "title": "מרוקו",
    "extract": "ממלכת מרוקו (בערבית מרוקאית: المغرب אל־מַעְ׳רִבּ, או المملكة المغربية אַלְ־מַמְלַכַּה אלְ־מַעְ׳רִבִּיַּה, תרגום מילולי: ממלכת המערב או הממלכה המערבית) היא מונרכיה בקצה הצפון-מערבי של יבשת אפריקה. מצפון היא גובלת בים התיכון, בסאוטה ומלייה (ספרד) ובמצר גיברלטר, במערבה באוקיינוס האטלנטי, במזרחה באלג'יריה ובדרומה בסהרה המערבית, אשר נמצאת בשליטת מרוקו מאז שנות ה-70. מרוקו קיבלה את עצמאותה מצרפת בשנת 1956. בירת מרוקו היא העיר רבאט, על אף שהעיר המרכזית והגדולה ביותר בה היא קזבלנקה. הדת הרשמית במרוקו היא אסלאם-סוני, והשפות הרשמיות בה הן צרפתית, ערבית וברברית.\nממלכת מרוקו חברה בליגה הערבית ובארגון לשיתוף פעולה אסלאמי.",
    "pageid": 19722
  },
  {
    "title": "ניימאר",
    "extract": "ניימאר דה סילבה סנטוס ז'וניור (בפורטוגזית: Neymar da Silva Santos Júnior; נולד ב-5 בפברואר 1992 במוז'י דאס קרוזס, סאו פאולו), המוכר בשמו הפרטי בלבד, ניימאר, הוא כדורגלן ברזילאי המשחק באל-הילאל מהליגה הסעודית ובנבחרת ברזיל בעמדת הקיצוני. סגנון המשחק שלו כולל שימוש בטכניקה גבוהה ובתרגילים ייחודיים. הוא מצטיין בשליטה בכדור, במהירות, בזריזות ובכדרור. הוא מדורג ראשון יחד עם פלה בטבלת הכובשים הגדולים ביותר בהיסטוריה של נבחרת ברזיל, לאחר מונדיאל 2022. הוא גם הופיע כשחקן בטלוויזיה ובקולנוע.",
    "pageid": 806467
  },
  {
    "title": "נינט טייב",
    "extract": "נינט טייב (נולדה ב-21 באוקטובר 1983) היא זמרת-יוצרת, שחקנית, דוגמנית ושדרנית רדיו ישראלית. זוכת \"פרס מסך הזהב\" כשחקנית הטובה ביותר בסדרה יומית. התפרסמה בזכות זכייתה בעונה הראשונה של תוכנית המציאות \"כוכב נולד\".",
    "pageid": 298535
  },
  {
    "title": "נעמה לזימי",
    "extract": "נעמה לָזִימִי (נולדה ב-11 בינואר 1986, ב' בשבט ה'תשמ\"ו) היא פוליטיקאית ישראלית, חברת הכנסת מטעם מפלגת העבודה, יושבת-ראש הוועדה המיוחדת לענייני הצעירים וחברת ועדת הכספים. בעבר הייתה חברת מועצת העיר חיפה וסגנית יו\"ר אגודת הסטודנטים באוניברסיטת חיפה.",
    "pageid": 1944889
  },
  {
    "title": "עונת 2024/2025 בליגת האלופות",
    "extract": "עונת 2024/2025 בליגת האלופות של אופ\"א צפויה להיות העונה ה-70 בה מתקיים טורניר הכדורגל שמאורגן על ידי אופ\"א, והעונה ה-33 במתכונת החדשה מאז שונה שם הטורניר מגביע אלופות אירופה למועדונים לליגת האלופות. זו תהיה העונה הראשונה בה יתקיים הפורמט החדש, טורניר בשיטה השווייצרית. \nהזוכה בתואר תשחק נגד זוכת הליגה האירופית בסופר קאפ האירופי, תקבל כרטיס לליגת האלופות בעונת 2025/2026 ותעפיל לגביע העולם למועדונים 2025.\nהגמר ייערך באליאנץ ארנה, מינכן, גרמניה. ב-31 במאי 2025.",
    "pageid": 2251278
  },
  {
    "title": "עוצבת האש",
    "extract": "אוגדה 98, הידועה בכינויה עוצבת האש, היא אוגדה סדירה של חטיבות צנחנים וקומנדו בצה\"ל. האוגדה כפופה לפיקוד המרכז, ולוחמיה מתמחים בביצוע איגוף אנכי בצניחה, או נחיתת סער באמצעות מסוקי סער ומטוסי תובלה, ולחימה בעומק שטח האויב.",
    "pageid": 411420
  },
  {
    "title": "עלמה גוב",
    "extract": "עלמה גוב (נולדה ב-13 במרץ 2002) היא זמרת-יוצרת, כותבת ומלחינה ישראלית. מאז החלה לפעול ב-2021 הוציאה שלושה אלבומי אולפן ומיני-אלבום (\"לב בקופסא\"). ב-2022 הייתה מועמדת לפרס \"פריצת השנה\" בגלגלצ. ב-2023 זכתה במקום השני במצעד שיר השנה של כאן 88 עם השיר \"מה לעשות עם הזאב\".",
    "pageid": 2315272
  },
  {
    "title": "פאר טסי",
    "extract": "פאר טסי (נולד ב-10 במאי 1984) הוא זמר-יוצר ומלחין ישראלי, זוכה פסטיבל הזמר והפזמון לשנת 2013 ופרס אקו\"ם לשיר השנה 2015 ולאלבום השנה 2023.",
    "pageid": 1151673
  },
  {
    "title": "פייסבוק",
    "extract": "פייסבוק (באנגלית: Facebook) היא פלטפורמת רשת המופעלת על ידי חברת מטא האמריקאית. הפלטפורמה היא הרשת החברתית המקוונת הגדולה בעולם, והיא זמינה ביותר משבעים שפות במדינות רבות ברחבי הגלובוס. ביוני 2017, דיווחה החברה על כשני מיליארדי חברים הרשומים באתר, כש-800 מיליון מהם פעילים בתדירות יומיומית. בחודש פברואר 2022 דיווחה החברה לראשונה בתולדותיה על קיטון במספר המשתמשים היומיים ביחס לרבעון הקודם. מספר המשתמשים ירד לשיעור של 2.91 מיליארד. על פי חברת דירוג האתרים אלכסה, פייסבוק הוא האתר השביעי הנצפה ביותר באינטרנט ברחבי העולם והשלישי הנצפה ביותר בישראל.\nהאתר הוקם על ידי מארק צוקרברג, אדוארדו סברין, דסטין מוסקוביץ', כריס יוז ואנדרו מקקולום , בהיותם סטודנטים באוניברסיטת הרווארד, ב-4 בפברואר 2004. 28.2% ממניות החברה בבעלות צוקרברג. בתחילה התאפשר רק לסטודנטים מהרווארד להצטרף לרשת, אך ב-11 בספטמבר 2006 היא נפתחה לשימוש כלל הציבור.\nשם האתר נובע משמו של הספר המקובל במכללות ובאוניברסיטאות ברחבי ארצות הברית, המכיל את תמונות הסטודנטים, והמחולק להם בשנתם הראשונה באקדמיה על מנת שהסטודנטים החדשים יוכלו להכיר טוב יותר איש את רעהו. ספר זה מכונה \"Face Book\" (באנגלית \"ספר פנים\").",
    "pageid": 399097
  },
  {
    "title": "צרפת",
    "extract": "צָרְפַת (נקראת רשמית: הרפובליקה הצרפתית; בצרפתית: République française, \"רֶפובְּלִיק פרָאנְסֶז\") היא מדינה במערב אירופה המחזיקה גם מספר טריטוריות ביבשות אחרות. היא משתרעת בין הים התיכון בדרום, מפרץ ביסקאיה במערב, התעלה האנגלית בצפון-מערב, ונהר הריין והאלפים במזרח.\nצרפת המטרופוליטנית גובלת בבלגיה ובלוקסמבורג בצפון-מזרח, בגרמניה, בשווייץ ובאיטליה במזרח, במונקו בדרום-מזרח, ובאנדורה וספרד בדרום. לצרפת חיבור יבשתי מלאכותי לממלכה המאוחדת באמצעות מנהרת התעלה, העוברת מתחת לתעלה האנגלית. צרפת היא המדינה המתויירת ביותר בעולם; בשנת 2018 הגיעו אליה 89.4 מיליון תיירים זרים.\nצרפת היא רפובליקה דמוקרטית, ועקרונותיה המרכזיים מבוטאים בהצהרת זכויות האדם והאזרח. כחברת ארגון המדינות המתועשות (G7)‏ ו-G20, זוהי מדינה מפותחת אשר כלכלתה מהגדולות בעולם. היא אחת המדינות המייסדות של האיחוד האירופי ושל ברית נאט\"ו, והמדינה הגדולה ביותר באיחוד האירופי מבחינת שטח והשנייה בגודל האוכלוסייה והכלכלה. צרפת היא גם אחת החברות המייסדות של האו\"ם ומוענקת לה זכות וטו במסגרת חברותה הקבועה במועצת הביטחון של הארגון; צרפת היא מדינה בעלת נשק גרעיני באופן רשמי.\nצרפת הוא גם שם הארץ של העם הצרפתי ושל גלגוליה הקודמים של מדינתו.",
    "pageid": 389
  },
  {
    "title": "קאת (צמח)",
    "extract": "קאת נאכלת (שם עממי: גת. שם מדעי: Catha edulis)  הוא צמח ממשפחת הקלסטריים שאזור תפוצתו הטבעי הוא מזרח ודרום-מזרח אפריקה. חקלאים מגדלים את הצמח ומוכרים את עליו בשוק. העלים משמשים ללעיסה, לשם מיצוי החומרים הפעילים בעלים, קאתין  וקאתינון , המשפיעים על מצב הרוח. יצואנית הגת הגדולה ביותר היא אתיופיה.\nבישראל הצמח מוכר יותר בשם גת, בהשפעת הערבית התימנית, שבחלק מהניבים שלה האות קאף נהגית כ-/ɡ/ (כמו גימ\"ל).",
    "pageid": 76596
  },
  {
    "title": "רצועת עזה",
    "extract": "רצועת עזה (בערבית: قطاع غزّة – קִטַאע עַ'זַּה; בערבית מדוברת: קִטַאע עַ'זֶּה) היא רצועת אדמה חופית בדרום מישור החוף הדרומי של ארץ ישראל. היא גובלת במצרים מדרום-מערב, בים התיכון ממערב ובישראל מדרום, מזרח וצפון. אורכה כ-40 קילומטרים, רוחבה נע בין 5.7 ל-12.5 קילומטרים ושטחה הכולל כ-365 קילומטר רבוע. לאחר הסכמי אוסלו נשלטה על ידי הרשות הפלסטינית, אך בשנת 2007 התרחשה השתלטות חמאס על רצועת עזה ומאז הוא שולט בה. נכון ל-2024 מוערכת אוכלוסיית רצועת עזה על ידי ה-CIA ב-2,141,643 תושבים.\nקו עקבה–רפיח הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית וכלל את רצועת עזה בתחומי ארץ ישראל העות'מאנית.\nרצועת עזה נכללה בתחום המנדט הבריטי על ארץ ישראל שיועד להקמת בית לאומי לעם היהודי. ב-29 בנובמבר 1947 קיבלה העצרת הכללית של האו\"ם את תוכנית החלוקה, במסגרתה נועדה הרצועה, לצד שטחים נוספים סביבה, להיכלל במדינה ערבית שנועדה לקום. הניצחון של המדינה היהודית שהוקמה, ישראל, על הצבא המצרי במבצע חורב בשלהי מלחמת העצמאות הביאו להקטנת השטח שלא נכלל במדינה היהודית לרצועת חוף צרה. גבולותיה של הרצועה הוגדרו בהסכמי שביתת הנשק בתום מלחמת העצמאות שנחתמו ברודוס בין ישראל למצרים בשנת 1949 והרצועה נותרה בשליטה מצרית.\nעד למלחמת ששת הימים הייתה רצועת עזה נתונה לשלטון מצרי (למעט תקופה קצרה של כיבוש ושלטון צבאי ישראלי לאורך כחצי שנה בעקבות מלחמת סיני). במלחמת ששת הימים שבה וכבשה ישראל את הרצועה, והקימה בה יישובים ישראלים, בעיקר בגוש קטיף, ששכן בין ח'אן יונס ורפיח לבין הים. בין היישובים חודש גם כפר דרום שהיה ברצועה עוד לפני מלחמת העצמאות וישראל נסוגה ממנו בהסכמי שביתת הנשק בתום המלחמה.\nבהסכמי אוסלו הועברה השליטה ביישובים הפלסטינים שברצועת עזה לידי הרשות הפלסטינית, אם כי הריבונות נותרה בידי צה\"ל. גם לאחר ההסכמים נותרה בידי ישראל השליטה על היישובים הישראליים ברצועה, הדרכים המובילות אליהם משטח ישראל, ציר פילדלפי (רצועה צרה לאורך הגבול בין רצועת עזה לבין מצרים) ומעבר הגבול עם מצרים ברפיח. כחלק מן ההיערכות החדשה של העברת השליטה בהסכמי אוסלו, אורגנה והושלמה גדר המערכת סביב רצועת עזה לפי תפיסת-הפעלה צה\"לית המקובלת בגדרות המערכת בגבולות המדינה מול מדינות שכנות אחרות.\nבמהלך האינתיפאדה השנייה ולאחריה התגברו פעולות הטרור משטח הרצועה, כלפי היישובים היהודיים ברצועה וכלפי האזור שמסביבה, שקיבל את הכינוי עוטף עזה. פעולות אלו כללו גם ירי מרגמות ושיגור רקטות פלסטיניות לעבר ישראל. באוגוסט 2005 הושלמה תוכנית ההתנתקות של ממשלת ישראל, במסגרתה פונו יישובי גוש קטיף ויישובים יהודיים נוספים, וכוחות צה\"ל נסוגו מכל שטחי הרצועה, למעט חדירות זמניות לשטח, סגר ימי ופיקוח ושליטה אווירית על השטח.\nפחות משנתיים לאחר מכן, ביוני 2007 השתלטו כוחות חמאס על הרצועה, כבשו את המתקנים הצבאיים שבשליטת פת\"ח שבהנהגת מחמוד עבאס (אבו מאזן) והוציאו להורג קצינים במנגנוני הביטחון, כאשר בחלק מהמקרים הושלכו אנשי הרשות הפלסטינית מגגות הבניינים הגבוהים בעזה. בתגובה פיזר מחמוד עבאס את ממשלת האחדות הפלסטינית והכריז על מצב חרום.\nשלטון חמאס ברצועה הביא להגברת ירי הרקטות לעבר ישראל בעיקר לשדרות ויישובי עוטף עזה. ממשלת ישראל הטילה, מצד הגבול הישראלי, סגר יבשתי וימי על עזה, אך מאפשרת הכנסת מוצרי מזון מסוימים וציוד רפואי לרצועה. כמו כן, המצור הביא אותה לספק מים וחשמל לתושבי הרצועה, על רקע משבר המים ברצועת עזה.\nב-27 בדצמבר 2008, לאחר תקופה ממושכת של ירי רקטות לשטחה, יצאה מדינת ישראל למבצע עופרת יצוקה נגד שלטון חמאס במטרה להביא לידי שינוי יסודי במצב הביטחוני השורר בדרום ישראל ולהסיר את האיום על אזרחיה. במהלך המבצע נהרגו ברצועת עזה 1,166 בני אדם ונגרם הרס רב. ביולי 2014, לאחר ירי רקטות רבות מרצועת עזה לישראל, פתח צה\"ל במבצע צוק איתן. במבצע נהרגו למעלה מ-2,000 פלסטינים, ונפצעו יותר מ-8,000 מהם, גם נגרם הרס נרחב ברצועת עזה. טווח הרקטות שנורו מהרצועה לישראל התרחב, וכלל יישובים ממצפה רמון וירוחם בדרום ועד חיפה וקיסריה בצפון.\nב-7 באוקטובר 2023, שמחת תורה התשפ\"ד, יזם חמאס מתקפת פתע נרחבת על ישראל מהרצועה, שכללה מטחי ירי נרחבים לאזורים רבים בישראל, פריצת גדר הגבול וחדירת אלפי מחבלים חמושים לישראל. המחבלים השתלטו על יישובים ומתקנים צבאיים, ביצעו טבח המוני, מעשי זוועות, אונס, התעללות ורצח אזרחים נרחב במקביל לחטיפת אזרחים וחיילים וירי רקטי מתמשך. בעקבות כך פרצה מלחמת חרבות ברזל במהלכה נהרגו יותר מ-37,000 פלסטינים, וכוחות צה\"ל השתלטו על אזורים נרחבים ברצועה, החריבו שטחים נרחבים בה ופינו מבתיהם כ-1.9 מיליון תושבים.",
    "pageid": 2543
  },
  {
    "title": "רקטות וטילים של צה\"ל",
    "extract": "אמצעי הלחימה המשמשים את צה\"ל כוללים גם קשת רחבה של רקטות וטילים המשמשים למגוון מטרות ומהווים חלק מאמצעי הלחימה של צה\"ל. רקטות וטילים אלה הם מתוצרת ישראל, מיבוא, ומשלל שנלקח במלחמות שונות.",
    "pageid": 235281
  },
  {
    "title": "שירה נאור",
    "extract": "שירה נאור (נולדה ב-28 באוגוסט 1993) היא שחקנית ומדבבת ישראלית.",
    "pageid": 838228
  },
  {
    "title": "תומר בר",
    "extract": "תומר בר (נולד בשנת 1969) הוא קצין צה\"ל בדרגת אלוף, המכהן כמפקד חיל האוויר. כיהן בין היתר כראש אגף התכנון ובניין הכוח הרב-זרועי, ראש להק המטה וראש להק מבצעי אוויר בחיל האוויר הישראלי.",
    "pageid": 1211247
  },
  {
    "title": "תעלת סואץ",
    "extract": "תעלת סואץ (בערבית: قناة السويس) היא תעלת מים מלאכותית העוברת במצרים, ממערב למדבר סיני ומשמשת למעבר אוניות ממזרח אסיה, האוקיינוס ההודי והים האדום, לים התיכון ולאירופה. אורכה כ-193 ק\"מ, רוחבה של התעלה נע בין 205 ל-225 מטרים, ועומקה בין 10 ל-20 מטרים. והיא נמתחת בין הערים פורט סעיד ופורט פואד בצפון, לבין העיר סואץ בדרום, ולאורכם של שלושה ממחוזות מצרים: פורט סעיד, אסמאעיליה וסואץ.\nחשיבותה הגדולה של התעלה היא מתן האפשרות לספינות הנעות בין אסיה לאירופה להימנע מהצורך להקיף את אפריקה דרך כף התקווה הטובה והאוקיינוס האטלנטי הסוער, ובכך לקצר ולהוזיל משמעותית את הדרך.\nהתעלה מהווה כיום את קו הגבול בין יבשת אסיה ליבשת אפריקה. היא הייתה גם קו הגבול בין ישראל למצרים בין מלחמת ששת הימים (1967) ועד הסכם הפרדת הכוחות בין ישראל למצרים שנחתם ב-1974 בעקבות מלחמת יום הכיפורים.\nב-6 באוגוסט 2015 נחנכה תעלת סואץ החדשה המקבילה לתעלה הקיימת ואורכה 72 ק\"מ. בכך מתאפשרת תנועה דו-סטרית של אוניות. תקוות המצרים שהתעלה הכפולה תניב הכנסה של כ-13 מיליארד דולר בשנה, כפליים מן ההכנסה הנוכחית ותייצר \"מיליון\" (לדברי נשיא מצרים א-סיסי) משרות חדשות.",
    "pageid": 1757
  },
  {
    "title": "קטגוריה:זמרים ישראלים",
    "extract": "ראו גם: קטגוריה:זמרים ביישוב",
    "pageid": 243973
  },
  {
    "title": "אדולף היטלר",
    "extract": "אדולף היטלר (בגרמנית: Adolf Hitler‏; 20 באפריל 1889 – 30 באפריל 1945) היה הקנצלר והפיהרר של גרמניה הנאצית בשנים 1933–1945, ומנהיג המפלגה הנאצית משנת 1921 ועד להתאבדותו בפיהררבונקר בברלין. היטלר חולל את מלחמת העולם השנייה, והיה אחראי להשלכות הנאציזם, ובהן, להשמדתם השיטתית והמאורגנת של למעלה משישה מיליון יהודים בשואה על פי \"הפתרון הסופי\". כמו כן גם להשמדת מיליוני בני אדם נוספים, לחורבן מדינות רבות באירופה, לפשעים נגד האנושות ולפשעי מלחמה. את רעיונותיו הגזעניים, האנטישמיים והלאומניים הקיצוניים צרף היטלר ביחד באידאולוגיה של הנאציזם, שהיה מנסחה הראשי ואשר משתקפת בספרו \"מיין קאמפף\".\nהיטלר נולד בחבל דובר־הגרמנית של האימפריה האוסטרו־הונגרית, ועבר לגרמניה ב־1913. בעת מלחמת העולם הראשונה שירת בצבא הגרמני כחייל ועם סיומה עבר לשרת כסוכן סמוי במעקב אחר התארגנויות מרקסיסטיות. ככזה הזדמן לאספה של \"מפלגת הפועלים הגרמנית\", התאגדות זעירה שרעיונותיה מצאו חן בעיניו. באמצעות כישרונו הרטורי התקדם בה עד שמונה ליושב ראש בזמן ששמה כבר שונה ל\"מפלגת הפועלים הגרמנית הנאציונל־סוציאליסטית\". היטלר הנהיג ניסיון הפיכה צבאית כושל נגד ממשלת בוואריה, נאסר ושהה בכלא במשך שמונה חודשים, אותם ניצל לכתיבת \"מיין קאמפף\". לאחר שחרורו שיקם את המפלגה, תוך הכפפתה לשליטתו המוחלטת בתור \"הפיהרר\", או המנהיג. על רקע המשבר הכלכלי העולמי שפגע קשות ברפובליקה הגרמנית צברה המפלגה הנאצית כוח ותמיכה רחבה. בינואר 1933, לאחר שקיבלה המפלגה כשליש מן הקולות בבחירות לרייכסטאג, עלו הנאצים לשלטון, והיטלר מונה לקנצלר. הוא חיסל בהדרגה את הדמוקרטיה הגרמנית המפוררת בתהליך של הפיכה עצמית ולאחר מות נשיא גרמניה הינדנבורג בשנת 1934 הפך לדיקטטור לכל דבר.\nכשליט גרמניה הנהיג היטלר שלטון רודני וסמכותני. הוא הכין את המדינה לקראת מלחמה כוללת מתוך שאיפה לבטל את ההפסדים הטריטוריאליים של מלחמת העולם הראשונה, וכדי להגשים את הפאן־גרמניות ברייך אחד מאוחד ולמגר את הקומוניזם. בין היתר סיפח את אוסטריה ולאחר הסכם מינכן גם השתלט בשלבים על צ'כוסלובקיה. ב־1939 פלש היטלר לפולין ופתח את מלחמת העולם השנייה. ביוזמתו ובהשראתו של היטלר נערך במהלך המלחמה רצח עם במיליונים של יהודים ולא יהודים, זאת בהתאם לעקרונות הגזעניים של הנאציזם שיש לשעבד או להשמיד את מה שכינו כ־\"הגזעים הנחותים\".\n\"רייך אלף השנים\" שהיטלר הבטיח לגרמניה, או \"הרייך השלישי\", החזיק מעמד 12 שנים בלבד עד כניעתה של גרמניה הנאצית. רבים ברחבי העולם רואים בהיטלר ובהנהגת הרייך כאחראים לביצוע פשעי מלחמה ופשעים נגד האנושות מהקשים ביותר בהיסטוריה האנושית בכלל ובעת החדשה בפרט (גם בעקבות משפטי נירנברג). בשיא כוחה, כבשה גרמניה הנאצית את מרבית יבשת אירופה. כשבעלות הברית החלו לגבור עליה ופלשו לשטחה, שלל היטלר כל אפשרות לכניעה והורה על מלחמה טוטלית בשאיפה לניצחון או חורבן גמור. בימיה האחרונים של המלחמה הוא האשים את העם הגרמני בתבוסה והורה על החרבת ארצו עד היסוד. לקראת סיום הקרב על ברלין התאבדו היטלר ובת זוגו אווה בראון בפיהררבונקר.",
    "pageid": 1094
  },
  {
    "title": "אזרבייג'ן",
    "extract": "רפובליקת אָזֶרְבַּיְיגָ'ן (באזרית: Azərbaycan Respublikası) היא מדינה באירואסיה, בעבר הקווקז הסמוכה לים הכספי. היא גובלת ברוסיה בצפון, בגאורגיה ובארמניה במערב, ובאיראן בדרום.\nהרפובליקה האוטונומית של נחצ'יבאן היא מובלעת המצויה אף היא בשליטת אזרבייג'ן, ולה גבול עם ארמניה מצפון וממזרח, עם איראן מדרום וממערב, ורצועה קצרה של גבול עם טורקיה מצפון-מערב. לאזרבייג'ן ישנן שלוש מובלעות נוספות (קארקי, בארחודארלי ויוחארי אסקיפארה) בתוך שטח ארמניה ואף מכילה בתוכה את מובלעת ארטסוואשן הארמנית.\nלרפובליקה האזרית יש מורשת תרבותית עתיקה. היא שוכנת בחבל ארץ הנחשב למקור של ציוויליזציות עתיקות. היא נחשבת כבעלת אחת החברות האסלאמיות המתפתחות והכי פחות אדוקות, ולאחת המדינות עם הסובלנות הגבוהה ביותר לבני דתות אחרות, כמובן כל זאת ביחס לכלל המדינות המוסלמיות בעולם. בעוד שהחוקה האזרית לא מגדירה דת רשמית במדינה, מרבית אזרחיה משתייכים לזרם האסלאם-השיעי. למרות זאת, הזהות המוסלמית של האזרים נוטה להיות מבוססת יותר על זיקה אתנית ותרבותית. עיר הבירה של אזרבייג'ן היא באקו.\nאזרבייג'ן הייתה למדינה השנייה בעלת רוב מוסלמי (אחרי הרפובליקה העממית של קרים) הנחשבת כבעלת משטר דמוקרטי לא-אדוק (הרפובליקה הדמוקרטית של אזרבייג'ן). היא נוסדה בשנת 1918, והצטרפה לברית המועצות בשנת 1920. בשנת 1991 עם התפרקות השלטון הסובייטי היא שבה והפכה לעצמאית. זמן קצר לאחר מכן, במהלך מלחמת נגורנו קרבאך, כבשה ממנה ארמניה את חבל נגורנו-קרבאך, את השטחים המקיפים אותו, וכן גם מספר מובלעות נוספות.\nרובם המכריע של אוכלוסיית אזרבייג'ן הם מוסלמים, והיא אף מדינה חברה בארגון לשיתוף פעולה אסלאמי.",
    "pageid": 22117
  },
  {
    "title": "אילומינטי",
    "extract": "אילומינטי (מלטינית: Illuminati – \"נאורים\") הוא שם המתייחס למספר אגודות סתרים, היסטוריות, מודרניות ואמיתיות, שהידועה בהן היא קבוצת האילומינטי הבווארית, אגודת סתרים מעידן הנאורות. בעידן המודרני מתייחס השם פעמים רבות לארגונים קונספירטיביים שהתגלגלו כביכול מן האגודה הבווארית. על פי תיאוריות קונספירציה, ארגונים אלה מתפקדים בתור \"הכוח שמאחורי הכתר\", שולטים בעולם באמצעות ממשלות ותאגידים, ושואפים לכונן סדר עולמי חדש.\nהאילומינטי הבווארית החלה ב-1 במאי 1776 כתנועת הארה על ידי אדם וייסהאופט הישועי, פרופסור לתאולוגיה ומומחה למשפט קאנוני. התנועה הייתה מסדר סודי, בדומה לבונים החופשיים, אך בשונה ממנה היו למסדרים אלו מטרות פוליטיות. עיקרה היה בכניעה לראשי המסדר שמוליכים את החברים לעבר מטרה סודית כלשהי. היא הוגדרה כתנועת הארה ובוטלה (או ירדה למחתרת) יחד עם כל המסדרים החופשיים בבוואריה בשנת 1784 כאשר השליט החדש של בוואריה, קארל תאודור, אסר את קיומם. ייתכן כי חברים אחדים בתנועתו של יעקב פרנק הצטרפו בשלב מסוים לאילומינטים.\nפרופ' ג'יימס בילינגטון, בספרו \"אש במוחות האדם\", כותב: \"השם 'אילומיניסט' ככל הנראה נבחר מתמונת השמש המקרינה הארה אל המעגלים החיצוניים. במרכזו של המעגל הפנימי של האראופוגיס (ריבון המסדר) בער נר שסימל את המקור הסולארי של כל ההארה. הכת הזורואסטרית מאניכאיסטית של האש הייתה מרכזית בעבור הסמליות של האילומיניסט, אשר בלעדיה הייתה נחשבת אקלקטית. לוח השנה שלהם התבסס על הפרסי ולא המודל הנוצרי הקלאסי.\"",
    "pageid": 334122
  },
  {
    "title": "אילון מאסק",
    "extract": "אִילון ריב מאסק (באנגלית: Elon Reeve Musk; נולד ב־28 ביוני 1971) הוא איש עסקים, יזם ומשקיע אמריקאי-קנדי יליד דרום אפריקה.\nמאסק הוא המייסד, המנהל הכללי, מנהל הטכנולוגיות הראשי והמעצב הראשי של חברת SpaceX; המנהל הכללי וארכיטקט המוצר של חברת טסלה; הבעלים של תאגיד אקס; המייסד של The Boring Company; ושותף בהקמת החברות ניוראלינק, PayPal ו־OpenAI. בשנת 2018 הוענק לו תואר עמית החברה המלכותית בבריטניה והוא דורג במקום ה־25 ברשימת האנשים החזקים בעולם לפי \"פורבס\".\nבינואר 2021 הפך לראשונה לאיש העשיר בעולם, עם הון שהוערך בכ־200 מיליארד דולר. ביולי 2024 כאיש העשיר בעולם, הונו הוערך על ידי \"פורבס\" בכ־250 מיליארד דולר. ב־2022 רכש את הרשת החברתית המקוונת טוויטר (ושינה את שמה ל-X).\nמאסק טוען כי הוא בעל תסמונת אספרגר (אוטיסט בתפקוד גבוה). מאסק אב ל־12 ילדים מ-3 נשים שונות.",
    "pageid": 849675
  },
  {
    "title": "אלבניה",
    "extract": "רפּוּבְּלִיקַת אַלְבַּנְיָה (באלבנית: Republika e Shqipërisë; פירוש השם הוא \"ארץ העיטים\") היא מדינה בדרום-מזרח אירופה. אלבניה גובלת במדינות מונטנגרו בצפון, קוסובו בצפון-מזרח, מקדוניה הצפונית במזרח, יוון בדרום, וחוף הים האדריאטי במערב. בשנת 2009 הצטרפה אלבניה לברית נאט\"ו.\nאלבניה היא גם מולדת העם האלבני. עיר בירתה היא טירנה.\nרוב אזרחי אלבניה הם מוסלמים-סונים, ומיעוטם הם נוצרים-קתולים או נוצרים-אורתודוקסים-מזרחיים. אלבניה היא גם חברה בארגון לשיתוף פעולה אסלאמי.",
    "pageid": 12612
  },
  {
    "title": "אנה ארונוב",
    "extract": "אנה ארונוב (ברוסית: Анна Аронов; נולדה ב-22 בינואר 1982) היא רקדנית, מורה לריקודים, כוריאוגרפית, דוגמנית, מנחת טלוויזיה ושחקנית ישראלית, ילידת קירגיזסטן הסובייטית.\nהיא התפרסמה בתוכנית \"רוקדים עם כוכבים\", והשתתפה בהמשך גם בתוכניות הטלוויזיה \"הישרדות VIP\" ו\"לאהוב את אנה\". כמו כן, היא הנחתה לצד איתי תורג'מן את תוכנית הריאליטי \"זוג מנצח VIP עונה 3\". שימשה כשופטת בתוכנית רוקדים עם כוכבים בקשת, והופיעה בארבעה פסטיגלים.",
    "pageid": 335503
  },
  {
    "title": "אסלאם שיעי",
    "extract": "אסלאם שיעי (בערבית: شيعة; תעתיק מדויק: שיעה) הוא הזרם השני בגודלו באסלאם, המונה כ-15% מהמוסלמים בעולם (הזרם הגדול, הסונה, מונה כ-80% מהמוסלמים). השיעים רואים בעלי בן אבי טאלב, בן דודו של מוחמד ובעלה של פאטמה בתו (שקיבל עליו את האסלאם ראשון או שני אחריו), הח'ליף הרביעי, את יורשו הבלעדי של מוחמד. הם אינם מכירים בשלושת הח'ליפים הראשונים אבו בכר, עומר ועות'מאן.\nייסוד הזרם השיעי מיוחס לבנו של עלי, חוסין, שהוא ו-70 מבני משפחתו נרצחו בעיר כרבלא שבעיראק בשנת 680 על ידי צבא סוני. לזכר הירצחו מציינים השיעים את חג העשוראא ובתוכו את טקס התעזיה בו הם מכים את עצמם עד זוב דם לזכר ייסוריו. בשל ההיסטוריה של רדיפת השיעים בידי הסונים, השקפת העולם השיעית ככלל קודרת ופסימית. משמעות המילה \"שיעה\" מלשון \"סיעה\", \"פלג\", \"קבוצה\".\nלשיעים עמוד אמונה שישי, הוולאיה, על החמישה המקובלים באסלאם, והוא האמונה שמנהיג האסלאם (אימאם) חייב להיות מזרע עלי בלבד ולו סמכות בלעדית בקדושה וחולין. השיעים גם מאמינים שבכל דור ודור, ישנו מנהיג שמתווך בין אלוהים לבין המאמינים, ובדור הנוכחי הוא נסתר ועדיין לא התגלה.\nלשיעים מספר ערים קדושות בנוסף על מכה ואל-מדינה המקודשות גם אצל הסונים, והחשובות שבהן הן כרבלא ונג'ף שבעיראק ומשהד וקום שבאיראן. בתוך השיעה יש כיתות משנה שונות, שמאמינות בשושלות שונות של אימאמים. בני כת ה-\"את'נא עשריה\" (או \"התריסרים\") מצפים לשובו של האימאם ה-12 (שנעלם במאה ה-9) שישוב בתור מהדי באחרית הימים.",
    "pageid": 12369
  },
  {
    "title": "בסיס נבטים",
    "extract": "בסיס חיל-האוויר נְבָטִים (בח\"א 28) הוא בסיס טיסה של חיל האוויר הישראלי השוכן בנגב הצפוני.",
    "pageid": 170506
  },
  {
    "title": "בצלאל סמוטריץ'",
    "extract": "בצלאל יואל סְמוֹטְרִיץ' (נולד ב-27 בפברואר 1980, י' באדר ה'תש\"ם) הוא פוליטיקאי ישראלי המשמש כשר האוצר, שר במשרד הביטחון ויושב ראש \"המפלגה הדתית הלאומית – הציונות הדתית\". כיהן כשר התחבורה והבטיחות בדרכים ובמשך כשבע שנים כחבר הכנסת.\nלפני כניסתו לחיים הפוליטיים שימש מנהל הפעילות של תנועת רגבים ומנהל ישיבת קדומים. עורך דין בהכשרתו.",
    "pageid": 1242553
  },
  {
    "title": "גרטרוד אדרלה",
    "extract": "גרטרוד קרוליין \"טרודי\" אדרלה (באנגלית: Gertrude Caroline \"Trudy\" Ederle;‏ 23 באוקטובר 1905 - 30 בנובמבר 2003). הייתה שחיינית אמריקאית. אלופה אולימפית ושיאנית עולם במשחה היוקרתי ל-100 מטר חופשי. ב-6 באוגוסט 1926 הייתה לאישה הראשונה בהיסטוריה שחצתה בשחיית סולו את תעלת למאנש וקבעה את התוצאה המהירה ביותר באותה העת (כולל גברים), לאחר ששחתה את המשחה בסגנון החתירה.\nאדלה כונתה בשם מלכת הגלים.",
    "pageid": 1557340
  },
  {
    "title": "גרי מנדלבאום",
    "extract": "גרשון (גרי) מנדלבאום הוא דמות בדיונית שהופיעה בקומדיות המצבים \"הפיג'מות\", \"הפיג'מות בקפה קר סול\", \"הפיג'מות במופע של דובל'ה\" ו\"מנדלבאום בלש פרטי\". הדמות מגולמת על ידי יניב פולישוק. מאופיין בהתנהגות ממורמרת וילדותית.",
    "pageid": 819048
  },
  {
    "title": "דאגלס אמהוף",
    "extract": "דאגלס קרייג \"דאג\" אמהוף (באנגלית: Douglas Emhoff;‏ נולד ב-13 באוקטובר 1964) הוא משפטן יהודי-אמריקאי. מתוקף היותו נשוי לסגנית נשיא ארצות הברית, קמלה האריס, הוא נושא בתואר האדון השני של ארצות הברית החל מינואר 2021. אמהוף הוא הגבר הראשון והיהודי הראשון בהיסטוריה האמריקאית לשאת בתואר זה.",
    "pageid": 1906566
  },
  {
    "title": "דדי שמחי",
    "extract": "דדי שמחי (נולד ב-25 במרץ 1965) הוא איש צבא ישראלי ששימש כנציב כבאות והצלה. קודם לכן שירת כקצין בדרגת תת-אלוף בצה\"ל וכיהן בין היתר כראש מטה פיקוד העורף.",
    "pageid": 1208422
  },
  {
    "title": "האח הגדול עונה 7",
    "extract": "האח הגדול עונה 7 היא העונה השביעית של תוכנית המציאות הישראלית \"האח הגדול\", והעונה התשיעית (כולל עונות ה-VIP) של התוכנית במצטבר ששודרה בערוץ 2 (קשת). העונה שודרה החל מ-16 בדצמבר 2015, הגמר נערך ב-6 באפריל 2016 שבסופו ניצחה הדיירת שי מיקה יפרח. את העונה הנחו ארז טל וקורין גדעון.",
    "pageid": 1364795
  },
  {
    "title": "האימפריה הביזנטית",
    "extract": "האימפריה הרומית המזרחית (ביוונית: Ανατολική Βασιλεία Ῥωμαίων), הידועה יותר בכינוי האנכרוניסטי האימפריה הביזנטית או ביזנטיון, הייתה אימפריה שנוצרה כתוצאה מפיצול האימפריה הרומית בשנת 395, והתקיימה עד נפילתה הסופית של בירתה קונסטנטינופול בידי הטורקים העות'מאנים בשנת 1453.\nבזמן קיומה של האימפריה הביזנטית לא נהגו לכנותה בשם זה. בראשיתה היא נקראה \"רומא\", ואילו בתקופות מאוחרות יותר כינו אותה תושביה בשם \"רומאניה\" ולעצמם קראו \"רומאנים\". המונחים \"ביזנטים\" ו\"האימפריה הביזנטית\" מקורם בשמה של העיר היוונית הקדומה ביזנטיון, ששכנה בעבר במקומה של קונסטנטינופוליס, והם המשמשים היסטוריונים מאז תקופת הרנסאנס, אולם רק באמצע המאה ה-19 נעשה המונח שגור בעולם המערבי.\nהאימפריה הביזנטית, שהתקיימה למעלה מאלף שנה, השפיעה על תולדות מזרח הים התיכון ודרום אירופה ותרמה גם לעיצוב אופייה של מזרח-אירופה. הנצרות האורתודוקסית שקמה באזורים שונים במזרח-אירופה הושפעה רבות מהמודל הביזנטי הנוצרי.",
    "pageid": 17652
  },
  {
    "title": "האריסון פורד",
    "extract": "האריסון פורד (באנגלית: Harrison Ford; נולד ב-13 ביולי 1942) הוא שחקן קולנוע יהודי-אמריקאי. תפקידיו המפורסמים ביותר הם האן סולו בטרילוגיית סרטי \"מלחמת הכוכבים\" (תפקיד שהיה הפריצה הגדולה שלו) והארכאולוג ההרפתקן אינדיאנה ג'ונס בסדרת סרטי אינדיאנה ג'ונס.\nבין השנים 1977–1983 שיחק בארבעה מתוך עשרת הסרטים המכניסים ביותר בכל הזמנים, וב-2001 זכה בתואר \"השחקן הרווחי ביותר\" בספר השיאים של גינס.",
    "pageid": 38799
  },
  {
    "title": "הלחימה ברצועת עזה במלחמת חרבות ברזל",
    "extract": "הלחימה ברצועת עזה במלחמת חרבות ברזל היא הלחימה בזירה המרכזית במלחמת חרבות ברזל, עליה הכריזה מדינת ישראל בעקבות מתקפת הפתע על ישראל שבוצעה על ידי ארגוני הטרור מרצועת עזה בהובלת חמאס, ארגון טרור אסלאמיסטי-סוני פלסטיני, ב-7 באוקטובר 2023, שמחת תורה, כ\"ב בתשרי ה'תשפ\"ד.\nראשית המערכה החלה בתקיפת חיל האוויר הישראלי על אלפי יעדים ברצועת עזה, ואליה הצטרפו בהמשך חיל הים הישראלי וחילות הקרקע.\nהחל מ-26 באוקטובר החלו פשיטות קרקעיות לעומק שטח רצועת עזה במטרה להכין את השטח לקראת המערכה המרכזית לטיהור רצועת עזה ממחבלי חמאס, הג'יהאד האסלאמי הפלסטיני ויתר הפלגים של ארגוני הטרור הפלסטינים, וכן חיסול התשתית הצבאית של חמאס, על ידי חילות הרגלים והצנחנים, התותחנים, ההנדסה הקרבית והשריון.\nהחל מ-9 בנובמבר החלו כוחות הרגלים של צה\"ל לפשוט על הרובע הביטחוני של חמאס בעזה בשילוב מדויק של תקיפות מהאוויר על ידי חיל האוויר הישראלי במטרה \"לסכל כמה שיותר איומים ביטחוניים בטווח הזמן המיידי\".\nעד סוף נובמבר, פעלו הכוחות ברוב צפון הרצועה, כולל בבית חאנון וברובה של העיר עזה. בדצמבר, הרחיב צה\"ל את פעילותו הקרקעית לאזור ח'אן יונס ונכנס לשכונת שג'אעייה ולעומק העיר ג'באליה. הלחימה התחלקה למספר קרבות עיקריים: קרב בית חאנון, קרב ג'באליה, קרב ג'באליה השני, קרב עזה, קרב שג'אעייה, קרב ח'אן יונס, הקרב במחנות המרכז וקרב רפיח.",
    "pageid": 2271917
  },
  {
    "title": "המפלגה הדמוקרטית",
    "extract": "המפלגה הדמוקרטית (באנגלית: Democratic Party) היא אחת משתי המפלגות הגדולות בארצות הברית. אפיון מצעה הפוליטי של המפלגה במישור החברתי והכלכלי הוא מרכז-שמאל ביחס למפלגה המתחרה בה, המפלגה הרפובליקנית.\nהמפלגה הדמוקרטית נוצרה לאחר פילוג המפלגה הדמוקרטית-רפובליקנית שייסד תומאס ג'פרסון ב-1794. מוסדות המפלגה הדמוקרטית של ימינו נוצרו ב-1828, מה שהופך אותה למפלגה הפעילה הוותיקה בעולם.\nנשיא ארצות הברית הראשון מטעם המפלגה הדמוקרטית היה אנדרו ג'קסון, והאחרון הוא הנשיא המכהן ג'ו ביידן.\nכיום, מבוסס מצע המפלגה בעיקרו על תמיכה מתונה ומסויגת בקפיטליזם, שכוללת, בין השאר, תמיכה בליברליזם חברתי, פרוגרסיביזם או בסוציאל-דמוקרטיה (למפלגה פלגים רבים). נושאים אחרים במצעה כוללים תמיכה באיגודים מקצועיים, זכויות אדם ומיעוטים, רפורמה במערכת אכיפת החוק, הפרדת דת ומדינה, רב-תרבותיות, איכות הסביבה ומאבק במשבר האקלים, רפורמה במערכת הבריאות כך שתהא ציבורית (\"אוניברסלית\"), חינוך ציבורי, תמיכה בזכותן של נשים לבצע הפלות, פיקוח נוקשה או התנגדות למכר כלי נשק לאזרחיה, ובעד זכויות להט\"ב.",
    "pageid": 34012
  },
  {
    "title": "הפיג'מות",
    "extract": "הפיג'מות היא סדרת טלוויזיה קומית-מוזיקלית ישראלית לילדים ונוער בהפקת טדי הפקות, ששודרה החל מ-6 ביולי 2003 ועד לסיומה ב-15 בפברואר 2015 במשך 9 עונות ו-223 פרקים בערוץ הילדים. הסדרה מגוללת את סיפורה של חברי להקה כושלת מנתניה בשם \"הפיג'מות\", העוברת להתגורר בתל אביב. התסריט לסדרה נכתב על ידי רובי דואניאס, אריק זילברמן, אלי דראי וחלק משחקניה. הסדרה משודרת בערוץ הילדים. \"הפיג'מות\" היא קומדיית המצבים השנייה באורכה בישראל, לאחר \"סברי מרנן\", שגם הופקה על ידי \"טדי יזמות והפקות\", חברת ההפקה של הסדרה.",
    "pageid": 167474
  },
  {
    "title": "הר אלכסנדר",
    "extract": "הר אלכסנדר הוא פסגתו של רכס אמיר המצוי בצפון-מערב השומרון בין מישור החוף לעמק יזרעאל. גובהו של ההר 518 מטר מעל פני הים.",
    "pageid": 1569979
  },
  {
    "title": "ויקינגים (סדרת טלוויזיה)",
    "extract": "ויקינגים (באנגלית: Vikings) היא דרמה היסטורית קנדית-אירית שנוצרה ונכתבה על ידי מייקל הירסט עבור ערוץ ההיסטוריה. הסדרה עלתה לשידור ב-3 במרץ 2013 בארצות הברית ובקנדה. הסדרה צולמה באירלנד בהשראת הסיפורים על הוויקינג רגנאר לודברוק, אחד מגיבורי התרבות הנורדית הנודעים ביותר. הסדרה מציגה את רגנאר כחקלאי שעולה לגדולה לאחר פשיטות מוצלחות באנגליה ובסופו של דבר הופך למלך סקנדינביה בתמיכת משפחתו וחבריו הלוחמים - אחיו רולו, בנו ביורן צד-ברזל ונשותיו בתולת המגן לגרטה והנסיכה אסלוג.\nהסדרה חודשה במרץ 2015 לעונה רביעית ארוכה מהרגיל הכוללת 20 פרקים, שעלתה לשידור ב-18 בפברואר 2016. ערוץ ההיסטוריה חידש את הסדרה לעונה חמישית במרץ 2016, שכוללת 20 פרקים ומשודרת מנובמבר 2017. החלק השני של העונה החמישית שודר החל מנובמבר 2018. בספטמבר 2017 חודשה לעונה שישית בת 20 פרקים אף היא, עד דצמבר 2020.\nהסדרה הייתה מועמדת לפרסים רבים, בהם פרס אמי לאפקטים חזותיים לשנים 2013-‏2015, וזכתה בארבעה פרסי המסך הקנדיים לשנים 2015-‏2016 וכן ארבעה פרסי גילדת הבמאים של קנדה לשנים 2014-‏2015.\nלאחר סיום הסדרה נודע על יצירת סדרת-בת בשם: \"ויקינגים: ולהאלה\", אשר תתחולל 100 שנים לאחר הסדרה.",
    "pageid": 1144380
  },
  {
    "title": "חטיבת גולני",
    "extract": "חטיבת גולני (חטיבה 1) היא חטיבת חיל רגלים סדירה בצה\"ל שהשתתפה בכל מלחמות ישראל. החטיבה המסונפת לפיקוד הצפון, נמצאת תחת פיקודה של עוצבת געש (אוגדה 36).\nחיילי חטיבת גולני חובשים כומתה חומה עם סמל חיל הרגלים ונועלים נעליים שחורות. הצבע החום מסמל את הלוחמים הראשונים של החטיבה שהיו עובדי אדמה שגויסו. דגל החטיבה הוא בצבעי ירוק וצהוב המסמל את שטחי הלחימה, גם בצפון וגם בדרום. סמלה של החטיבה, הנמצא גם על תג היחידה, הוא עץ זית בעל שורשים עמוקים ביותר, שעוצב על ידי דוד אלף. זאת, אף על פי שההשראה לציור העץ הייתה ככל הנראה של עץ אלון. בשנת 1979 ניטע עץ זית על יד \"קירות הזעקה\" במוזיאון גולני.\nמחטיבת גולני צמחו הרמטכ\"לים מרדכי גור, משה לוי, גבי אשכנזי וגדי איזנקוט שהיו אף מפקדי החטיבה. מאיר עמית ראש המוסד היה מג\"ד ומח\"ט בחטיבה. מפקדים רבים בחטיבה כמו אברהם יפה, משה פלד, אריאל שרון, רחבעם זאבי, יונה אפרת, אורי שגיא, יקותיאל אדם, משה קפלינסקי, אמיר דרורי, יאיר נוה ועוד הפכו לאלופים בצה\"ל.",
    "pageid": 12300
  },
  {
    "title": "חטיבת הצנחנים",
    "extract": "חטיבת הצנחנים (חטיבה 35) היא חטיבת צנחנים סדירה בצה\"ל, הכפופה לעוצבת האש ומהווה חלק מחיל הרגלים והצנחנים. בראש החטיבה עומד קצין בדרגת אלוף-משנה. מפקד החטיבה הנוכחי הוא אל\"ם עמי ביטון.\nחטיבת הצנחנים היא חטיבה התנדבותית בצה\"ל ומוגדרת כחטיבה מוצנחת, מוטסת ורכובה. החטיבה מתניידת על גבי האמרים נגמשים וכלי רכב מיוחדים אחרים בהתאם לאופי הפעילות ותוואי השטח. יכולות אלו משפיעות על המקום והאופן בו יופעלו כוחות החטיבה בפעילות מבצעית ובמלחמה.\nמהחטיבה צמחו עשרה רמטכ\"לים: מרדכי גור, רפאל איתן, משה לוי, דן שומרון, אמנון ליפקין-שחק, שאול מופז, משה יעלון, בני גנץ, אביב כוכבי והרצי הלוי. שבעה מתוכם אף כיהנו כמפקדי החטיבה.\nבחטיבה ישנם 4 גדודים: גדוד 890 – אפעה, גדוד 101 – פתן, גדוד 202 – צפע, והסיירת 5135 – שרף.",
    "pageid": 16196
  },
  {
    "title": "טיפאני טראמפ",
    "extract": "טיפאני אריאנה טראמפ (בשם מלא באנגלית: Tiffany Ariana Trump; נולדה ב-13 באוקטובר 1993) היא בתו הרביעית של נשיא ארצות הברית ה-45, דונלד טראמפ, בתו היחידה מאשתו השנייה מרלה מייפלס.",
    "pageid": 1474452
  },
  {
    "title": "יאסר ערפאת",
    "extract": "מוחמד יאסר עבד א-רחמן עבד א-ראוף ערפאת אל-קודווה אל-חוסייני (בערבית: محمد ياسر عبد الرحمن عبد الرؤوف عرفات القدوة الحسيني, נודע גם בכינוי אבו עמאר, أبو عمار; 24 באוגוסט 1929 (מצרים) – 11 בנובמבר 2004 (צרפת)) היה יושב ראש הארגון לשחרור פלסטין (אש\"ף), נשיא הרשות הפלסטינית וממנהיגי הפלסטינים, שהנהיג מדיניות של מלחמה בישראל באמצעות פיגועי טרור פלסטיני ולוחמת גרילה שבהם נרצחו מאות ישראלים. בשנת 1993 חתם על הסכמי אוסלו עם יצחק רבין, מעשה שבגינו הוענק לו פרס נובל לשלום.",
    "pageid": 880
  },
  {
    "title": "יומני הערפד",
    "extract": "יומני הערפד (באנגלית: The Vampire Diaries) היא סדרת טלוויזיה אמריקאית מסוגת דרמה על-טבעית שנוצרה על ידי קווין ויליאמסון וג'ולי פלק, המבוססת על סדרת ספרים באותו שם מאת ליסה ג'יין סמית. הסדרה עוסקת באחים סטפן ודיימון סלבטור המתאהבים באליינה גילברט וחושפים לפניה את עולם הערפדים. בהמשך העלילה מתגלים עוד יצורים על טבעיים כגון כפילות, אנשי זאב, מכשפות, סירנות, חדי קרן, ציפורי על ועוד. מאז עלייתה למסכי הטלוויזיה זכתה הסדרה בעשרות פרסים ברחבי העולם. לסדרה הופקו שתי סדרות-בת: \"המקוריים\" ו\"מורשות\".\n\n",
    "pageid": 790718
  },
  {
    "title": "יחידות מובחרות בצה\"ל",
    "extract": "מעגל היחידות המובחרות בצה\"ל מאגד בתוכו את יחידות העילית, חטיבת הקומנדו, יחידות טקטיות מיוחדות ואת סיירות החי\"ר.",
    "pageid": 220916
  },
  {
    "title": "ישראל במשחקים האולימפיים",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית בארבעת העשורים הראשונים, מאז שנות ה-90 הצליחה ישראל לזכות ב-13 מדליות בכל המשחקים שנערכו משנת 1992 מלבד אולימפיאדת לונדון ב-2012 .\nהישגי השיא של מדינת ישראל במשחקים האולימפיים הם זכייה ב-13 מדליות: הראשונה בהן היא מדליית הכסף היחידה של ישראל עד היום, שבה זכתה יעל ארד באולימפיאדת ברצלונה (1992) ובהמשך זכו ישראלים בשלוש מדליות זהב, הראשונה של גל פרידמן בגלישת רוח על גלשן מדגם \"מיסטרל\" באולימפיאדת אתונה (2004), השנייה של ארטיום דולגופיאט במדליית זהב בתרגיל הקרקע בהתעמלות מכשירים באולימפיאדת טוקיו (2020) והשלישית של לינוי אשרם בתחרות קרב רב אישי בהתעמלות אומנותית באולימפיאדת טוקיו (2020). מלבד זאת, זכתה ישראל ב-9 מדליות ארד נוספות על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג, וכן ארד אחד לנבחרת ישראל בג'ודו בתחרות קבוצתית מעורבת. גל פרידמן הוא הספורטאי היחיד שזכה בשתי מדליות אישיות, ואורי ששון הוא הספורטאי היחיד שזכה גם במדליה אישית וגם מדליה קבוצתית. כמו כן, נציגי המשלחת הישראלית הצליחו להגיע לשלבי גמר בתחרויות רבות לאורך השנים.\nמתוך 13 המדליות, שש הן בענף הג'ודו, שלוש בענף השייט (גלישת רוח), שתיים בענף ההתעמלות, אחת בענף הטאקוונדו והמדליה הנוספת, בענף הקיאקים. שמונה מהמדליות הושגו על ידי גברים, ארבע על ידי נשים ואחת קבוצתית בנבחרת מעורבת.\nישראל השתתפה בכל אולימפיאדות הקיץ מאז 1952, מלבד החרמת אולימפיאדת מוסקבה בשנת 1980 יחד עם מדינות מערביות רבות בשל פלישת ברית המועצות לאפגניסטן. באולימפיאדת החורף החלה ישראל להשתתף באולימפיאדת לילהאמר (1994), כששלחה לאולימפיאדה זו נציג בודד, המחליק האמנותי על קרח מיכאל שמרקין, ומאז היא משתתפת בקביעות.\nעד היום שלחה ישראל שני ספורטאים ערבים להתחרות באולימפיאדה: אדוארד מרון ורפעת טורק.",
    "pageid": 336841
  },
  {
    "title": "מבצע ארנון",
    "extract": "מבצע ארנון (נקרא במקור מבצע זרעי קיץ) היה מבצע חילוץ של מערכת הביטחון הישראלית שנערך ב-8 ביוני 2024, במהלכו חולצו ארבעה חטופים ישראלים שהוחזקו במחנה הפליטים נוסייראת ברצועת עזה על ידי חמאס. ב-11:00 בבוקר פשטו כוחות שב\"כ וימ\"מ במקביל על שני מבנים במחנה, בגיבוי אש חיפוי של צה\"ל, ושחררו את החטופים נועה ארגמני, אלמוג מאיר ג'אן, אנדריי קוזלוב ושלומי זיו, אשר נחטפו במהלך הטבח בפסטיבל נובה. במהלך המבצע התקיימו חילופי אש כבדים בין הכוחות הישראלים לבין מחבלים, במהלכם נפצע אנושות מפקד צוות ולוחם הימ\"מ פקד ארנון זְמוֹרָה, שהיה חלק מכוח הפריצה הראשון. זמורה מת מפצעיו בבית החולים, והועלה לדרגת רב-פקד לאחר פטירתו.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\".\n\n ערכים מורחבים – הטבח בפסטיבל נובה, החטופים הישראלים ברצועת עזה במלחמת חרבות ברזל\nהארבעה נחטפו על ידי חמאס לרצועת עזה מפסטיבל \"נובה\" ב-7 באוקטובר. כבר באותו בוקר פורסם תיעוד החטיפה של נועה ארגמני, אשר הכה גלים בעולם, והפך לסמל המזוהה ביותר עם החטיפה עבור צרכני החדשות הזרים. במהלך הלחימה, פורסמו סרטונים נוספים שבהם הופיעה ארגמני, וכן קלטת שמע בה הושמע קולה בלבד.\nלאחר שחרורם סיפרו החטופים כי במהלך שהותם בשבי צפו בשידורי טלוויזיה ורדיו ישראליים, ושאבו תקווה מן ההפגנות למען שחרורם. הם סיפרו כי עברו התעללות רגשית ושטיפת מוח כשהמחבלים הכריחו אותם לקרוא בקוראן וללמוד פסקי הלכה מוסלמיים. פרופ' איתי פסח שטיפל בארבעת החטופים סיפר כי הם סבלו מהתעללות נפשית ופיזית לאורך זמן ממושך.\nלאחר החילוץ, סיפרה ארגמני כי שהתה זמן מה בשבי עם שני חטופים נוספים, יוסי שרעבי ואיתי סבירסקי. שרעבי נהרג בשבי, ככל הנראה במהלך תקיפה של חיל האוויר, וסבירסקי נרצח על ידי שוביו כמה ימים לאחר מכן. לדברי ארגמני, עמדה בסכנת מוות כשטיל פגע בבית בו שהתה. לאורך התקופה הועברה בין ארבע דירות, ולא הוחזקה במנהרות. המקום ממנו חולצה הייתה דירה פרטית של משפחה עשירה. מעת לעת יצאה ארגמני להתאוורר בחוץ, כשהיא מחופשת לאישה ערבייה בלבוש אסלאמי מסורתי. רק לעיתים רחוקות מאוד זכתה להתקלח. במהלך השהות בשבי למדה ערבית, והיא מבינה ומדברת היטב את השפה.\nאלמוג מאיר ג'אן שהה במשך כל תקופת השבי עם שלומי ואנדריי והם היו מאוחדים. מספר שבועות לפני החילוץ, ב-22 במאי, הוסרט על ידי חמאס כשציין את יום הולדתו בשבי, אולם הסרטון לא פורסם. אנדריי קוזלוב סיפר כי החזיק יומן וכתב במחברתו שורה מדי יום. הוא הוסיף כי למד עברית במהלך השבי בזכות שיחות עם החטופים האחרים. אנדריי הוחזק כבול במשך חודשיים, תחילה עם ידיים מאחורי הגב, ובהמשך מלפנים. בתקופה זו קיבל אוכל דל, שהסתכם בשישה תמרים ביום או חצי פיתה. לאחר מכן הם הועברו בין מספר דירות, בהן סבל מהתעללות רגשית, טרור פסיכולוגי והתעללות פיזית. הדירה ממנה חולצו הייתה של עבדאללה אל-ג'מאל, עיתונאי עצמאי, ושל אביו הרופא. אל-ג'מאל, אביו ואשתו נהרגו במבצע החילוץ.\n\nעד המבצע, כבש צה\"ל במהלך מלחמת חרבות ברזל את מרבית רצועת עזה, אולם טרם פעל באופן יסודי במחנה נוסייראת. מסדרון נצרים מצפון למחנה הפך, בהכוונת צה\"ל, לנתיב התעבורה ראשי כדי לנתק את העיר עזה משאר חלקי הרצועה.\nב-12 במאי ישראל קיבלה מידע מודיעיני שארבעת החטופים מוחזקים במחנה הפליטים נוסיראת. המודיעין הישראלי ניסה לאתר את המיקום המדויק. כוחות היחידה המבצעית של שירות הביטחון הכללי נכנסו מסוערבים למחנה, כאשר התחזו לשתי משפחות שנמלטות מהלחימה ברפיח ומחפשות דירה במקום. הם הגיעו בשני כלי רכב מלאים רהיטים ישנים, והצליחו לשכור דירה גדולה ברחוב בו הוחזקה ארגמני. צוות המסתערבים כלל גם לוחמות סמויות לבושות עבאיה וחיג'אב. הצוות התחלק לשתי קבוצות קטנות, וביקשו לאמת את מיקום החטופים. ב-31 במאי הצליחו לאתר את מיקומם המדויק. התגלה כי הם מוחזקים בשני מבנים נפרדים באותו אזור, כשנועה ארגמני הוחזקה בקומה הראשונה של אחד מהמבנים, והשלושה האחרים בבניין אחר. לאחר האימות המודיעין מיפה את המבנים שבהם החטופים החוזקו.\nבהמשך נבנתה עם הימ\"מ תוכנית חילוץ, 28 לוחמי ימ\"מ תרגלו פשיטה על מודלים המדמים את הבתים שבהם הוחזקו החטופים. אחת המורכבויות הייתה פריצה בשני מוקדים במקביל. החשש היה שהמחבלים באחת הזירות יוציאו להורג את החטופים שבידיהם, אם יבינו את המתרחש בזירה השנייה. שישה ימים טרם המבצע הפעולה אושרה על ידי קבינט המלחמה. אז צה\"ל החל, תוך שמירה על מעטה סודיות ומידור, בפעולות הכנת השטח ודרכי הגישה לכוח המחלץ. מאות לוחמי חטיבת כפיר, חטיבה 7 של חיל השריון והצנחנים ביצעו פעולות חישוף בנתיבי הכניסה לנוסייראת, תוך לחימה במחבלי חמאס מגדוד דיר אל-בלח. בליל 5 ביוני המסתערבים הונחו לעזוב את המחנה, כשארבע לוחמים אחרים נשארו בשטח לתצפת שהחטופים לא מועברים למבנה אחר.\n\nבבוקר שבת פיקדו על המבצע הרמטכ\"ל הרצי הלוי וראש שב\"כ רונן בר בחפ\"ק משותף. לפי דיווחים פלסטיניים, הלוחמים נכנסו למחנה הפליטים על גבי משאיות אזרחיות. חלק מהכוח היה מסוערב והתחזה לעקורים מרפיח.\nסביב השעה 11:00 בבוקר ניתנה הפקודה \"פעל\", להתחיל במבצע. הכוחות פרצו בו זמנית לשני מבנים שבמרחק 200 מטר זה מזה. באחד הוחזקה נועה ארגמני, ובשני הוחזקו אלמוג מאיר ג'אן, אנדריי קוזלוב ושלומי זיו. הם הוחזקו באזור השוק של מחנה הפליטים נוסייראת, בסביבה אזרחית ששימשה כמגן אנושי. פעולת החילוץ כללה הסחות דעת והונאות. רדיו חמאס דיווח כי חיילים כיתרו בית ספר צפונית למחנה הפליטים, וחמאס טען כי \"כוח מיוחד ישראלי הסתנן למרכז שוק נוסייראת\". המחבלים לא ציפו לפעולת חילוץ לאור יום. לאור זאת הוזרמו לסביבה כוחות ישראליים גדולים אשר הגיעו אל החטופים במהירות תוך הפתעה מוחלטת. כל זאת לצד מעטפת אש שהמטיר צה\"ל והעסיקה את מחבלי חמאס.\n\nהפריצה לדירה שבה הוחזקה נועה, בקומה הראשונה, נעשתה באופן מהיר והיא חולצה תוך שש דקות. צוות ימ\"מ פשט על המבנה, חיסל את המחבלים שהשגיחו עליה, וחילץ אותה במהירות. כוחות הימ\"מ והשב\"כ, יחד עם נועה ארגמני, חברו לכוחות צה\"ל והעבירו אותה למסוק אשר הטיס אותה ארצה. לעומת זאת, שלושת החטופים האחרים הוחזקו בקומה השלישית של מבנה אחר, ומהלך מבצע השחרור שלהם הסתבך. הצוות התפצל כאשר חלק מלוחמיו נכנסו בסולם לחדר בו ישנו החטופים. במקביל, שאר הכוחות עלו לדירה ממדרגות הבניין בכניסה הראשית. הצוות המחלץ נתקל באש כבדה בתוך המבנה ומחוצה לו, הכוחות הישראלים הופתעו מכמות המחבלים שהמתינו להם. ההנחה היא שהם הגיעו שעות קודם לכן כדי לתגבר את האבטחה על החטופים. במהלך חילופי אש נהרג לוחם הימ\"מ פקד ארנון זמורה. ב-11:15 התקבלה הקריאה \"היהלומים בידינו\".\nהכוחות, שנשאו את זמורה על אלונקה, הובילו את החטופים למשאית שחיכתה להם בלב נוסייראת. אולם הפעולה שנעשתה לאור יום, ובלב מחנה פליטים הומה אדם, עוררה מהומה רבתי. חמאס החזיק מאות מחבלים חמושים מסביב, אשר רדפו אחרי הכוחות המחלצים. הם ירו שני טילי RPG לעבר המשאית, והסבו נזק לתיבת ההילוכים שהשבית את המשאית. כמו כן צמיגי המשאית נוקבו באש העזה שירו המחבלים הפלסטינים. המחבלים ניסו לפגוע שוב במשאית באמצעות RPG, אך כטב\"מים של צה\"ל חיסלו אותם שניות לפני הירי.\nבינתיים, לוחמי הימ\"מ חילצו את החטופים מהמשאית לעבר מבנה סמוך. בשלב זה צה\"ל השיב אש באמצעות תקיפות עצימות של חיל האוויר אשר בחסותן כוח קרקעי גדול נכנס לתוך מחנה הפליטים במעורבות כוחות ניוד,שריון,גבעתי,צנחנים ולוחמים משייטת 13. לבסוף, צוות קרב של סיירת צנחנים ולוחמי שייטת 13 חבר לכוחות הימ\"מ והשב\"כ, העלה את לוחם הימ\"מ הפצוע ארנון זמורה,את יתר הלוחמים ואת שלושת החטופים על גבי כלים ממוגנים, בסיוע יחידת הניוד 5515, סיירת גבעתי וגדוד השריון \"שלח\".\nבשעה 11:50 הגיעו אחרוני הכוחות הישראליים לקו החוף, והעבירו את החטופים למסוקים של חיל האוויר. החטופים נחתו בישראל במצב רפואי תקין, והועברו להמשך בדיקות רפואיות במרכז הרפואי שיבא – תל השומר. בשעה 13:33 הותר לפרסום כי צה\"ל, שב\"כ והמשטרה, במאמץ משולב, שחררו את ארבעת החטופים הישראלים. בערב הובאה נועה ארגמני לבית החולים איכילוב, שם נפגשה עם אמה, אשר נמצאת על ערש דווי. אלמוג מאיר ג'אן נתבשר כי אביו, אשר סבל מבעיות בריאות, נפטר כמה שעות לפני החילוץ.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\". בנוסף נגרם הרס רב באזור הפעולה.\n\nמבצע החילוץ נקרא במערכת הביטחון \"זרעי קיץ\". בעקבות מותו במבצע של פקד ארנון זְמוֹרָה, לוחם הימ\"מ ומפקד הכוח שחילץ את שלושת החטופים במבנה השני, סוכם על ידי הרמטכ\"ל ומפקד הימ\"מ כי המבצע ייקרא על שמו \"מבצע ארנון\". ההחלטה אושרה יום לאחר מכן בישיבת הממשלה. זמורה הועלה לדרגת רב-פקד לאחר מותו.\n\nבישראל התקבלה הידיעה בשמחה גדולה ובדמעות התרגשות באולפני החדשות. ברחובות פרצו חגיגות ספונטניות, כולל בקרב ישראלים שתיירו במדינות אחרות ובקהילות יהודיות בעולם. מנהיגי העולם המערבי נתנו את ברכתם. נשיא ארצות הברית ג'ו ביידן ונשיא צרפת עמנואל מקרון שיבחו את חילוץ בני הערובה. מדינות נוספות ובהן גרמניה, אוסטריה, הולנד ופולין בירכו על המבצע המוצלח. מנגד, מצרים, איראן ונורווגיה גינו את המבצע. שר החוץ של האיחוד האירופי, ז'וזפ בורל, זעם על הרג האזרחים בעזה במבצע חילוץ החטופים, וכינה אותו \"טבח מחריד, מרחץ דמים\".\nכלי התקשורת העולמיים חגגו את שובם של החטופים, ובהם העיתונים \"הגרדיאן\" הבריטי, \"לה מונד\" הצרפתי, והעיתונים האמריקאים \"וול סטריט ג'ורנל\", \"הוושינגטון פוסט\" ו\"הניו יורק טיימס\". ערוץ הטלוויזיה \"CNN\" פתח בסיקור נרחב מרגע פרסום החדשות.\nלטענת משרד ההסברה של חמאס, 274 פלסטינים, בהם 64 ילדים ונערים, 57 נשים ו-37 מבוגרים נהרגו במסגרת המבצע. דובר הזרוע הצבאית אבו עוביידה הכריז כי המבצע גרם למותם של חטופים ישראלים אחרים, אם כי לטענות אלו לא התקבל אימות.\nלאחר החילוץ נשא דברים יעקב ארגמני, אביה של נועה, בסרטון שהופץ על ידי דובר צה\"ל. בדבריו המקוריים הודה בין היתר לנשיא ארצות הברית ג'ו ביידן, אך בדובר צה\"ל השמיטו את ההתייחסות לביידן.\nב-11 ביוני האו\"ם הביע חשש מפני פשעי מלחמה שייתכן שבוצעו במהלך המבצע.\n\nמבצע ראשית האור\nמבצע יד זהב\n\n עדכון דובר צה\"ל - 08.06, צהריים, סרטון בערוץ \"עדכוני צה\"ל\", באתר יוטיוב (אורך: 07:49)\n פרטים נוספים מ\"מבצע ארנון\" לחילוץ החטופים, באתר צה\"ל, 9 ביוני 2024\nשי לוי, ‏\"באנו לחלץ אתכם. תהיו רגועים\": תיעוד דרמטי מרגע חילוץ החטופים, באתר ‏מאקו‏, 10 ביוני 2024\nניר דבורי, ‏מאש צלפים לשחרור חטופים: התוכנית שמעטים בצה\"ל ידעו עליה, באתר ‏מאקו‏, 11 ביוני 2024\nההכנות לחילוץ ארבעת החטופים נחשפות: \"מסתערבים שכרו דירה בנוסייראת, נשים הסתובבו עם שמלות וחיג'אב\", באתר ynet, 14 ביוני 2024\nהמחלצים: גיבורי מבצע \"ארנון\" לחילוץ ארבעת החטופים מדברים, באתר כאן – תאגיד השידור הישראלי, 14 ביוני 2024\nעידו סולומון, ‏כך התקבלה ההחלטה שהימ\"מ יחלצו חטופים ולא סיירת מטכ\"ל, באתר ‏מאקו‏, 14 ביוני 2024\nראיונות עם לוחמי הימ\"מ שחילצו את החטופים:\n \"נועה באנו להחזיר אותך לאמא\": השיחה המרגשת של לוחמי הימ\"מ עם נועה ארגמני, סרטון בערוץ \"כאן חדשות\", באתר יוטיוב (אורך: 11:27), 15 ביוני 2024\n שבוע אחרי שריגשו מדינה שלמה: לוחמי הימ\"מ מהחילוץ ההרואי בנוסיראת - נחשפים, סרטון בערוץ \"עכשיו 14\", באתר יוטיוב (אורך: 21:26), 15 ביוני 2024\n \"הם לא האמינו, היו בהלם\": לוחמי הימ\"מ משחזרים את מבצע חילוץ החטופים, סרטון בערוץ \"חדשות 13\", באתר יוטיוב (אורך: 15:33), 16 ביוני 2024",
    "pageid": 2345012
  },
  {
    "title": "מיסטר בין",
    "extract": "מיסטר בִּין (באנגלית: Mr. Bean) היא סדרת טלוויזיה קומית בריטית, בכיכובו של רואן אטקינסון. היא מציגה את עלילותיו של מר בין, דמות אקסצנטרית, ילדותית ומיזנתרופית. אטקינסון, בתפקיד שכמעט ואינו כולל דיבור, מופיע בתוכנית במעין מופע יחיד – מלבדו אין כמעט דמויות הממשיכות להופיע מפרק לפרק, ושאר התפקידים משניים.\nפרק טיפוסי בתוכנית מורכב משלושה מערכונים שונים, המציגים את בין בסיטואציות יומיומיות שגרתיות, אלא שבין הופך אותן למצבי ביש שמהם הוא נחלץ בדרכים יצירתיות ומשעשעות אך בלתי יעילות.\nהתוכנית, ששודרה בראשית שנות ה-90 של המאה ה-20, זכתה להצלחה גדולה בבריטניה, ויותר מכך מחוץ לבריטניה – במדינות מכל רחבי העולם. עבור אטקינסון, דמותו של מר בין היא הדמות המזוהה עמו ביותר ברחבי העולם. מעבר לתוכנית הטלוויזיה שבכיכובו של בין, הופקו שני סרטי קולנוע, \"בין\" (1997) ו\"החופשה של בין\" (2007), ואף סדרת אנימציה, המציגים את עלילותיה של הדמות. דמותו של מיסטר בין הפכה למותג מסחרי מצליח הנמכר במגוון מוצרים, והיא שמרה על פופולריות גם שנים רבות לאחר שהסתיימה הפקת התוכנית. כיום ישנו ערוץ ביוטיוב המכיל קטעים חדשים בכיכובו של מיסטר בין.\n\nלפני שעלתה התוכנית \"מיסטר בין\" לשידור, רואן אטקינסון כבר היה קומיקאי בולט בבריטניה והשתתף במספר תוכניות טלוויזיה קומיות מצליחות בתפקידים שונים: ב\"מבט הפוך\" (1979–1982), תוכנית שכללה מערכונים בנושאים שונים, ללא חוט מקשר, וכן באחת מקומדיות המצבים המצליחות בתולדות הטלוויזיה הבריטית, \"הפתן השחור\" (1983–1989), שבה גילם את התפקיד הראשי בדמותו של אדמונד בלקאדר. אטקינסון יצר את \"מיסטר בין\" במטרה להגיע לקהל הבינלאומי, ולהצליח גם מחוץ לגבולות בריטניה. לשם כך, יצר דמות אילמת, בלי מגבלות שפה, מבטא או רקע תרבותי. כמו כן, אופיין מיסטר בין באופי ילדותי, כשהסיבה לכך היא - לדבריו של אטקינסון - שילדים דומים בכל העולם, וההבדלים בין בני האדם מתחילים להיווצר רק כשהם מתבגרים.\nליצירת התוכנית הוא חבר למכריו ריצ'רד קרטיס (Richard Curtis) ובן אלטון, ששיתפו פעולה עמו עוד קודם לכן במספר פרויקטים, בהם \"הפתן השחור\". את התוכנית ביים תחילה ג'ון הווארד דייוויס, שהיה קודם לכן ראש מחלקת הקומדיה ב-BBC והפיק את \"הקרקס המעופף של מונטי פייתון\" ואת \"המלון של פולטי\". התוכנית הופקה על ידי חברת Tiger Television (כיום Tiger Aspect Productions) עבור Thames TV, זכיינית שידור ברשת ITV הבריטית שמשדרת בלונדון ובסביבתה.\nבנוגע לשאלה כיצד לקרוא לדמות, שקל אטקינסון תחילה את השם \"מיסטר וייט\" (Mr White, \"אדון לבן\"), אך לאחר מכן עבר לשקול שמות של ירקות במקום שמות של צבעים, ולבסוף בחר בשם \"מיסטר בין\" (Mr. Bean, \"אדון שעועית\"). כמו כן, באנגלית \"Bean\" הוא כינוי חיבה ל\"אדם חסר חשיבות\".\n\nדמותו של מיסטר בין והמערכונים הראשונים בתוכנית התבססו על מערכונים מהופעות חיות שערך אטקינסון מאז ימי לימודיו באוניברסיטת אוקספורד. אטקינסון ביצע מערכונים בכיכובה של הדמות כבר בשנות ה-80 המוקדמות, בפסטיבל הפרינג' של אדינבורו, וכן ב-1987, בפסטיבל Just For Laughs במונטריאול שבפרובינציית קוויבק בקנדה.\nעל עבודת הכתיבה של מערכוני התוכנית שקד אטקינסון לצד קרטיס ואלטון. בהמשך החליף רובין דריסקול את אלטון בכתיבה, והשלושה (דריסקול, יחד עם קרטיס ואטקינסון) היו צופים בהופעותיו המוקדמות של אטקינסון כדי לחפש בהן חומר שניתן לעבדו לטלוויזיה. עם זאת, מערכונים אחרים התבססו על רעיונות חדשים שהגו. מאחר שהיה מדובר בקומדיה שאינה מילולית, אלא כזו המתבססת על תנועות והבעות גוף (Physical comedy) ועל חזותיות (Visual comedy), כאשר חיפש ריצ'רד קרטיס רעיונות למערכונים עתידיים של בִּין, הוא ניסה להמחיזם בפועל, במקום להעלות את הרעיונות על הכתב, בשונה מצורת העבודה המקובלת בתחום ובניגוד לאופן העבודה שהיה רגיל אליו.\nמשנת 1993 (החל מהפרק השמיני) ועד סיום התוכנית, עבדו על כתיבת המערכונים דריסקול ואטקינסון לבדם.\n\nברוס דסאו (Bruce Dessau), הביוגרף של רואן אטקינסון, ציין את הסדרה הבריטית The Optimist (האופטימיסט), הסיטקום הראשון של ערוץ 4 הבריטי ששודר לראשונה ב-1983, כמקור השראה אפשרי ל\"מיסטר בין\". הסדרה, שעקבה אחר מעלליו של גיבורה האקסצנטרי בהוליווד, הייתה כמעט אילמת לחלוטין. דסאו סייג זאת בכך, ששורשי דמותו של בין ניטעו הרבה לפני 1983. התסריטאי של \"האופטימיסט\", ריצ'רד ספרקס (Richard Sparks), מכרו של אטקינסון, שלל את הסברה כי אטקינסון גנב ממנו את הרעיון.\nמעבר לכך, הגדיר דסאו את דמותו של בִין כ\"הכלאה בין ז'אק טאטי, צ'ארלי צ'פלין ופרנק ספנסר\" (האחרון הוא דמותו של מייקל קרופורד בסיטקום הבריטי Some Mothers Do 'Ave 'Em), כזו שהיוותה חידוש עבור צופים רבים. רואן אטקינסון אף אמר כי דמותו של מסייה הולו, בגילומו של ז'אק טאטי, הייתה לו מקור השראה בפיתוח דמותו של בין. הוא אף ציין כי ביסס את הדמות על עצמו בגיל תשע, ואמר כי \"מהותו של מיסטר בין היא שהוא אנוכי לחלוטין, מרוכז בעצמו ולא בדיוק מכיר בעולם החיצוני. הוא למעשה ילד בגוף של אדם מבוגר. שזה בעצם הבסיס למרבית הקומיקאים החזותיים (visual comedians): סטן לורל, צ'פלין, בני היל\". שחקן קומי נוסף שאליו הושוותה דמותו של מיסטר בין הוא כוכב הראינוע באסטר קיטון.\n\nהתוכנית \"מיסטר בין\" שודרה לראשונה ב-1 בינואר 1990 ברשת הטלוויזיה ITV. השידור זכה לנתוני צפייה גבוהים של כ-13 מיליון צופים. בניגוד למרבית תוכניות וסדרות הטלוויזיה הכוללות בכל עונה כ-20 פרקים כשכל עונה משודרת במשך כשנה — יצאו בסך הכול 15 פרקים בלבד של \"מיסטר בין\", ששודרו כ\"ספיישלים\" טלוויזיוניים, ויצאו במרווחים גדולים במהלך השנים 1995−1990.\nבישראל שודרה התוכנית בערוץ 2 במהלך שנות התשעים ובתחילת העשור הראשון של המאה ה-21.\n\nבפתיח התוכנית יורד מר בין מהשמים ונזרק על רצפת הרחוב באמצעות קרן אור, וברקע מושמעת שירת מקהלה, ששרה את אות הפתיחה בלטינית. משמעות המילים שהיא שרה בפתיח היא: \"הנה האיש שהוא שעועית [=הפירוש המילולי של 'בין']\" (Ecce homo, qui est faba); באות הסיום שרה המקהלה \"היה שלום, האיש שהוא שעועית\" (Vale homo, qui est faba). את המוזיקה חיבר הווארד גודל (Howard Goodall), ששיתף פעולה עם רואן אטקינסון עוד כשהופיע בהופעות קומיות בעת לימודיו באוניברסיטה. גודל אף ליווה, בנגינה בסינתיסייזר, את הופעותיו החיות של אטקינסון, שבהן פיתח את הבסיס לדמותו של בין.\nדסאו מפרש שפתיח התוכנית הוא \"התייחסות מרומזת לתקופת חייו של אטקינסון כתלמיד בית ספר. כשם שחבריו ללימודים כינוהו חייזר על שום מראהו החיצוני המוזר, כך יורד בִּין לארץ באמצעות קרן אור – כאילו היה אף הוא מכוכב אחר\".\n\n ערך מורחב – מיסטר בין (דמות)\nהדמות הראשית בתוכנית היא מיסטר בין בגילומו של רואן אטקינסון. בין הוא אדם ילדותי ואנוכי, שמתנהל בחייו היומיומיים בצורה המעלה גיחוך, ובפרט נוטה לסבך מצבים פשוטים, ולהיחלץ מהסיבוך בדרכים עוקפות ויוצאות דופן. הוא מתגורר בגפו בדירה לונדונית קטנה, ובדרך כלל חברתו היחידה היא בובת הדובי האהובה עליו, טדי. הוא נוהג ללבוש תמיד ז'קט טוויד אפור, מכנסיים מעט קצרים מדי, חולצה לבנה ועניבה, וכמו כן שיערו מסורק תמיד לצד. לבושו ותסרוקתו מזכירים מראה אופייני של תלמיד בבית ספר אנגלי בשנות ה-50. מיסטר בין כמעט שאינו מדבר, וכאשר הוא מוציא מילים מפיו, אלו מילים ספורות, שאותן הוא מבטא בקול לא ברור ונמוך באופן מוקצן וקומי. שמו הפרטי ותחום עיסוקו, אם הוא אכן בעל תעסוקה, אינם מוזכרים כלל במהלך התוכנית (בפני אחרים הוא מציג את עצמו בשם \"בין\").\nפעמים רבות נראה שמיסטר בין אינו מודע להיבטים בסיסיים הנוגעים לאופן שבו נוהג העולם, והמערכונים בתוכנית מציגים את דרכי ההתמודדות הייחודיות שלו עם פעולות שלרוב נחשבות טריוויאליות ופשוטות, כמו בילוי בבריכת שחייה, הפעלת טלוויזיה, צביעת הקירות בדירתו, או תפילה בכנסייה. כך למשל, על מנת לצבוע את קירות דירתו, הוא מכסה את כל החפצים בדירתו, מלבד הקירות, בנייר עיתון, ומפוצץ פחית צבע באמצעות זיקוק, כך שנוזל הצבע מתפזר לכל עבר בדירה. ההומור במערכונים נובע בעיקר מהפתרונות היצירתיים (והאבסורדיים לרוב) שבִּין מציג לבעיות בהן הוא נתקל, מהאנוכיות ומצרות המחשבה שהוא מפגין בפתרון הבעיות, ולפרקים מתעלוליו שפוגעים בזולת אך מסייעים לו.\nבמסיבת עיתונאים ב-2007 אמר רואן אטקינסון על מיסטר בין:\n\nטדי הוא בובת הדובי של בין (באנגלית, בובת דובי נקראת \"טדי בֵּר\" – Teddy Bear). טדי הוא בובת דוב חומה, רגליו עבות וכפתורים משמשים לו בתור עיניים. לרוב הוא מהווה את חברתו היחידה של בין, ובין מתייחס אליו כאל \"חברו\" הטוב ביותר. הוא נוהג בטדי כאילו היה יצור חי, וכך למשל הוא קונה לו מתנה בחג המולד או משתדל שלא להעירו בשעות הבוקר. עם זאת, פעמים רבות התנהלותו של בין מביאה לכך שהדובי נקרע, או שראשו נערף, או שהוא נפגם בצורה זו או אחרת. בנוסף, בין עושה בו שימוש רב-תכליתי בשעת הצורך. למשל, הוא מחבר אותו לקצה מברשת צבע לשם צביעת הקירות בדירתו, או משתמש בו לניגוב כלים.\n\nאירמה גוב היא חברתו של מר בין, והדמות האנושית היחידה, מלבד בין, שהופיעה ביותר מפרק אחד בתוכנית. השחקנית הבריטית מטילדה זיגלר  גילמה את דמותה. בין אינו מפגין התחשבות רגשית כלפיה, והוא רואה בה כמי שמארחת לו חברה, יותר מאשר הוא רואה בה את מושא אהבתו. אולם, הוא מקנא לה כאשר היא רוקדת עם גבר אחר במסיבת דיסקו. בחג המולד היא מצפה שיציע לה נישואים, ולאחר שהוא לא עושה זאת היא עוזבת אותו. דמותה של אירמה גוב מופיעה בשלושה פרקים בלבד, אך זיגלר הופיעה בפרקים נוספים בסדרה: בתפקיד מלצרית, בתפקיד אם של תינוק המסיעה עגלה ובתפקיד שוטרת. בתוכנית האנימציה של \"מיסטר בין\" חזרה להופיע דמותה של אירמה גוב, כשבסדרה יש לה בובת דובי משלה שמשמשת כגרסה נשית של טדי בשם לוטי.\n\nבין נוהג במכונית מיני של חברת British Leyland. המכונית משמשת אביזר מרכזי במספר מערכונים ובדיחות בתוכנית, למשל בקטע שבו בין מתלבש בתוכה ונוהג בעזרת רגליו, בקטע שבו הוא נוהג במכונית בעזרת מערכת שאלתר בעודו יושב על כיסא הקשור לגג המכונית ועוד. תחילה נהג בין במכונית BMC Mini MK II כתומה מודל 1969, אך מכונית זו נהרסה בתאונה לאחר צילומי הפרק הראשון. מאז נהג בין במכונית British Leyland Mini 1000 מודל 1976–1980, בצבע ירקרק-צהוב עם חלק קדמי שחור. המכונית אף מופיעה בסדרה המצוירת של מיסטר בין, אך בסרט \"החופשה של בין\" נוהג בין במכונית מיני אחרת.\nלאחר שצילומי התוכנית הסתיימו, נמכרה מכונית המיני המקורית ששימשה בצילומים לחברת Kariker Kars שהציגה אותה באירועים שונים. לאחר מכן הוצגה המכונית במשך תקופה מסוימת כאטרקציה מרכזית של מוזיאון Rover Group. ב-1997 נמכרה המכונית למוזיאון Cars of the Stars Motor Museum (\"המוזיאון המוטורי של מכוניות הכוכבים\") בקסוויק (Keswik), קאמבריה (שבאנגליה), והוצגה בו במשך תקופה מסוימת, אך לאחר מכן היא נמכרה שוב. במוזיאון הלאומי המוטורי בביולי (Beaulieu) בהמפשייר שבאנגליה, מוצגת מכונית שבה נעשה שימוש לקידום הסדרה המצוירת.\n\nהסוציולוגית פטרישיה נוויל (Patricia Neville), שחיברה מאמר על מודל הגבריות שמייצג מיסטר בין, מנתחת את יחסו של בין כלפי טדי, דוב הצעצוע שלו:\n\nנוויל משליכה מכך כי מודל הגבריות שמציג בין נוטה למבע רגשי מוגבל וחוסר יכולת לספק אהבה ותמיכה בצורה עקבית.\nנוויל כתבה גם על יחסו של בין לחברתו:\n\nהמבקרים קיבלו את \"מיסטר בין\" בביקורות מעורבות - לצד מבקרים ששיבחו את התוכנית, היו גם מבקרים שלעגו לה. אולם על ידי הקהל התקבלה התוכנית באהדה רבה – נתוני המדרוג של התוכנית היו גבוהים במיוחד. ב-1990, שנת הבכורה הטלוויזיונית של \"מיסטר בין\", בעוד \"הפתן השחור\" עדיין טרי בזיכרונו של הקהל, זכה רואן אטקינסון בפרס \"אישיות השנה\" של ה-BBC. גם התוכנית \"מיסטר בין\" זכתה בפרסים ובמועמדויות לפרסים, ובפסטיבל הטלוויזיה הבינלאומי רוז ד'אור (Rose d'Or) שנערך במונטרה ב-1990 זכה הפרק הראשון של התוכנית בשלושה פרסים: פרס העיתונות, פרס העיר ופרס הוורד המוזהב. הפרק \"The Curse of Mr. Bean\" (\"קללת מיסטר בין\"), השלישי בתוכנית, היה מועמד למספר פרסי באפט\"א ב-1991: \"הופעת הבידור הקל הטובה ביותר\" ו\"הקומדיה הטובה ביותר\" (תוכנית או סדרה). בנוסף, אטקינסון היה מועמד על תפקידו כמיסטר בין לפרס \"הופעת הבידור הקל הטובה ביותר\" בשנים 1991 ו-1994.\nב-1991 נרכשו לראשונה הזכויות לשידור התוכנית מחוץ לבריטניה, ולאורך השנים נרכשו הזכויות לשידור ביותר מ-200 מדינות. לאור הצלחת התוכנית, היא הופצה גם בווידאו החל משנת 1991. חברת Tiger Aspect סברה כי היקף המכירות הראשוני יהיה 50,000 קלטות, אך בפועל הגיע היקף המכירות עד ל-700,000 קלטות. בסך הכול נמכרו לאורך השנים מעל 20 מיליון קלטות וידאו של \"מיסטר בין\". כמו כן, פרקי התוכנית הופצו במהדורות שונות על גבי תקליטורי DVD, ביותר מ-45 מדינות ברחבי העולם.\n\nב-1993 החלו בחברת Tiger Aspect דיונים לגבי האפשרות להפוך את מיסטר בין למותג מסחרי, הנמכר במגוון מוצרים. מי שהובילו את פיתוח המותג, ומובילים אותו גם כיום, הם רואן אטקינסון, פיטר בנט ג'ונס (Peter Bennett Jones), יו\"ר חברת Tiger Aspect ומנהלו האישי של אטקינסון, והמפיקה קתרין סיניור (Katherine Senior). תחילה אויר לוגו למותג, ונקבעה חתימתה של הדמות. לאחר מכן נקבעו הערכים המרכזיים שלפיהם ייבנה המותג: פיתוח דמותו של מיסטר בין כדמות חביבה, שהצופים יחושו כלפיה אמפתיה; התמקדות בצחוק ובבידור, שמתאים לכל שכבות הגיל; פשטות - ההומור במערכונים של בין טמון בהתמודדות שלו עם מצבים פשוטים מחיי היומיום; וגלובליות - מאחר שמדובר בקומדיה אילמת, אין לה מגבלות שפה, וקל להביאה לתרבויות שונות בעולם.\nלאחר מכן החל השיווק של מגוון רחב של מוצרי \"מיסטר בין\": קלמרים, בובות פרווה, בובות בובלהד, חולצות, משחקי מחשב, מכוניות צעצוע, ספלים, פאזלים, קלפי משחק, פוסטרים, ספרי טלפונים ועוד. כמו כן, שימש אטקינסון פרזנטור בדמותו של בין למוצרים וחברות, למשל לחטיף השוקולד M&M's ולחברת הצילום Fujifilm.\nב-1993 הופץ בחנויות הספר Mr Bean's Diary, שהיה כביכול יומן מאת מיסטר בין. ב-1997 הוחלט להפיק סרט קולנוע בכיכובו של בין, בשם \"בין\". הסרט היה להצלחה קופתית, ועם הכנסות של מעל 250 מיליון דולר ברחבי העולם היה לאחד מהסרטים הבריטיים הרווחיים ביותר בכל הזמנים. לאחר שיצא הסרט לאקרנים התרחבה מאוד פעילות השיווק של המותג ופיתוחו, ומוצרי בין זכו להצלחה בחנויות ברחבי העולם.\nבאותה תקופה החלו דיונים על האפשרות להפיק תוכנית אנימציה בכיכובו של מיסטר בין. הדיונים ותהליך המשא-ומתן נמשכו עד ל-2001, והפקת הסדרה ארכה שנתיים וחצי. רואן אטקינסון השתתף בסדרה בדיבוב וכן במשחק מול המצלמה - האנימטורים נעזרו בקטעי הווידאו שהקליט לצורך תיאור הבעות הפנים האופייניות לבין ושפת הגוף שלו. קהל היעד של הסדרה היה בתחילה ילדים ומבוגרים גם יחד, אך היא זכתה לפופולריות בעיקר בקרב ילדים, במיוחד בקבוצת הגיל 7–9. הסדרה, ששודרה לראשונה ב-2002, שמרה על קיומו של המותג ועל הפופולריות שלו, על אף שהפרק האחרון של הסדרה המקורית שודר ב-1995.\nב-2007 יצא לאקרנים סרט שני בכיכובו של מר בין, \"החופשה של בין\", שהכניס 240 מיליון דולר בקופות הקולנוע, הגיע לראש רשימת הסרטים הרווחיים ביותר ברחבי העולם בעת הקרנתו ולראש רשימת הסרטים הנצפים ביותר בבתי הקולנוע ב-21 מדינות.\nבמשך שנים הייתה דמותו פופולרית במזרח התיכון - בישראל וכן במדינות ערב, כמו ערב הסעודית, עיראק ואיראן; באסיה, באירופה ובארצות הברית. פטריק ברקהאם (Patrick Barkham) מעיתון \"הגרדיאן\" הבריטי כינה את בין \"השגריר הבלתי רשמי שלנו\" ו\"הסמל לבריטיות ברחבי העולם\".\n\nכיום ממשיכה דמותו של מיסטר בין לשמור על פופולריות ברחבי העולם ובבריטניה, ובשנת 2008 דורג מיסטר בין כדמות הקומית הבריטית המצחיקה ביותר בכל הזמנים, בסקר של העיתון הבריטי \"סאן\". בשנת 2011 היה עמוד הפייסבוק של מיסטר בין לעמוד הדמות הציבורית (public figure) הפופולרי ביותר של דמות בריטית, מבחינת מספר המעריצים, בין היתר בשל הפופולריות העולמית שלו: מתוך 15.7 מיליון מעריצים, נרשמו 1.1 מיליון מעריצים בהודו, מיליון מעריצים בבריטניה ומיליון מעריצים באינדונזיה.\nסרטונים מתוך התוכנית \"מיסטר בין\" זוכים להצלחה גדולה באתר הסרטונים YouTube. עד לשנת 2009 הועלו לאתר מעל 5,000 סרטונים מתוך \"מיסטר בין\" על ידי משתמשי האתר, ולגבי רובם אישרה חברת Tiger Aspect שיישארו באתר. כמו כן נפתח באתר חשבון רשמי של \"מיסטר בין\", ובו פרקים מלאים של התוכנית ושל סדרת האנימציה. דמותו של בין אף הפכה ב-2012 למם אינטרנט פופולרי באתר 9GAG.\nב-2011 אמר אטקינסון כי אין בכוונתו לגלם שוב את דמותו של מר בין: \"יש לי הרגשה שכנראה לא אגלם שוב את הדמות. לעולם אל תאמר לעולם לא, אבל אני מרגיש שאני נהיה מבוגר מדי לכך. תמיד אהבתי לחשוב על מיסטר בין כמין דמות של סרטים מצוירים, שלא ממש מתבגרת\". אולם ביולי 2012 הפר \"הבטחה\" זו כאשר הופיע בדמותו של מר בין בטקס הפתיחה של אולימפיאדת לונדון בבימויו של דני בויל, שבו הופיע מקבץ מבכירי הבדרנים והאמנים הבריטים. בנובמבר 2012 חזר על דברים דומים, כשאמר בראיון: \"מתגברת תחושתי שאגלם הרבה פחות את תפקידי שהצליחו ביותר מבחינה מסחרית - בעיקרון, תפקידים פיזיים, די ילדותיים... מעבר לעובדה שהכושר הפיזי שלי יורד, אני חושב שזה די עצוב שמישהו בשנות ה-50 לחייו מתנהג בצורה ילדותית.\"\nבספטמבר 2015 יצא סרטון ב-YouTube לציון 25 שנה לסדרה, ובו נראה מיסטר בין נוהג על המיני שלו (על כורסה שקשורה לגג המכונית) ברחובות לונדון, ומבקר, בין השאר, בארמון בקינגהאם.\n\nכאמור, לפני שעלתה התוכנית \"מיסטר בין\" לשידור, כבר היה רואן אטקינסון קומיקאי מוכר בבריטניה. התוכנית עלתה זמן קצר לאחר סיום השידורים של \"הפתן השחור\", קומדיית מצבים היסטורית שהייתה להצלחה גדולה. כשהתוכנית \"מיסטר בין\" עלתה לשידור, היו אלו דווקא מעריצי \"הפתן השחור\" שחשו אכזבה מהתוכנית החדשה. ברוס דסאו מסביר זאת כך: \"אם 'הפתן השחור' לא היה טבוע עד כדי כך בז'אנר ההיסטורי, ו'מיסטר בין' לא היה מהווה שינוי סגנוני כה דרסטי לעומתו, ייתכן שלא הייתה מופנית כלפיו ביקורת כה רבה.\n\"מיסטר בין\" היה זה שהפך את רואן אטקינסון לאישיות מוכרת ברחבי העולם, בעקבות ההצלחה הבינלאומית שלה זכתה הדמות. לאחר מכן הופיע במספר סרטים פופולריים מלבד סרטי \"בין\", כגון \"ארבע חתונות ולוויה אחת\" (1994), \"מלך האריות\" (1994; בתפקיד דיבוב), \"מיליונר מי שגומר ראשון\" (2001) - שבו גילם את דמותו של אנריקו, בן דמותו של בין, \"אהבה זה כל הסיפור\" (2003) ו\"איזו מאמי\" (2005), וכן בקומדיית המצבים \"הקו הכחול הדק\" (1994-1995). מעבר לכך, יצר את דמותו של המרגל ג'וני אינגליש, פרודיה על ג'יימס בונד, ששברה קופות ברחבי העולם בשלושה סרטים - \"ג'וני אינגליש\" (2003) ,\"ג'וני אינגליש חוזר\" (2011) ו\"ג'וני אינגליש 3.0\" (2018).\nאולם, דמותו של מיסטר בין נותרה הדמות המזוהה ביותר עם אטקינסון בקרב הקהל הבינלאומי; בעוד שבבריטניה הוא ידוע גם בשל תפקידיו האחרים. על כך עמד אטקינסון במסיבת עיתונאים ב-2007:\n\nרשימת הפרקים ששודרו בטלוויזיה:\n\n ערך מורחב – מיסטר בין (סדרת אנימציה)\nבין השנים 2002–2004 הופיעה דמותו של בין בסדרת אנימציה בשם \"מיסטר בין\", שאופיינה גם היא בדיאלוג מועט ובמלמולים. הסדרה, שכללה 26 פרקים (כל פרק בעל שני חלקים), הרחיבה את מגוון הדמויות של \"מיסטר בין\", והוסיפה את גברת ויקט, בעלת הדירה המרירה של בין, וחתולהּ שתום העין סקראפר. בסדרה המצוירת חזרו להופיע טדי, דוב הצעצוע של בין, וחברתו אירמה גוב. אטקינסון דיבב בסדרה את דמותו של בין, ועם שאר המדבבים נמנים ג'ון גלובר, רופרט דגאס, גרי מרטין ולורלי קינג.\nב-14 בדצמבר 2007 יצא לאור משחק וידאו בגוף שלישי, בשם Mr. Bean's Wacky World (\"עולמו המטורף של מיסטר בין\"), המבוסס על הסדרה המצוירת. המשחק יצאו בפורמט PAL בלבד, לפלטפורמות פלייסטיישן 2,‏ נינטנדו DS ו-Wii.\n\n ערך מורחב – בין: הסרט והחופשה של בין\nשני סרטי קולנוע בכיכובו של מיסטר בין יצאו לאקרנים. הראשון, \"בין\", יצא לאקרנים בשנת 1997. את הסרט ביים מל סמית', שותפו של אטקינסון לצוות השחקנים הקבוע בתוכנית \"מבט הפוך\" (1979–1982). סרט זה חרג במבנה העלילה מהפורמט המקובל של תוכנית הטלוויזיה, בכך שהציג סיפור עלילה מגובש עם דמויות מפותחות יותר. בניגוד לתוכנית הטלוויזיה שבה בין היה תמיד מושא תשומת הלב הבלעדי, בסרט מוצגת מערכת היחסים של בין עם משפחה מקליפורניה שבביתה הוא מתגורר, בעת שהוא ממלא משימה שהוטלה עליו על ידי הגלריה הלאומית של לונדון שבה הוא עובד - לפקח על ההעברה של הציור \"אמו של ויסלר\" לגלריה בלוס אנג'לס. הסרט הכניס מעל 250 מיליון דולר ברחבי העולם (45 מיליון דולר בארצות הברית), עם תקציב משוער של 18 מיליון דולר.\nבמרץ 2005 פורסם כי סרט שני בכיכובו של מיסטר בין, \"החופשה של בין\", נמצא בשלבי פיתוח, ובו מופיע אטקינסון בתפקיד הראשי. במהלך שלבי העבודה עליו שונה שמו של הסרט מספר פעמים, ונשקלו בין היתר השמות \"בין 2\" ו\"בין הצרפתי\". הצילומים החלו ב-15 במאי 2006 ושלב הפוסט-פרודקשן החל באוקטובר 2006. ב-30 במרץ 2007 יצא הסרט לאקרנים בבריטניה, וב-17 ביולי 2007 נערכה הקרנת הבכורה שלו בצפון אמריקה, בפסטיבל Just For Laughs במונטריאול, קוויבק, קנדה. במהלך הסרט יוצא בין לחופשה בריביירה הצרפתית, ובמהלכה הוא נקרה למסע בלתי מתוכנן ברחבי צרפת, שמסתיים בהקרנת יומן המסע שלו בפסטיבל קאן. את הסרט ביים סטיב בנדלק (Steve Bendelack). הכנסות הסרט ברחבי העולם הסתכמו ב-230 מיליון דולר.\n\nThe Story of Bean, 1997, תוכנית דוקומנטרית על \"מיסטר בין\", בבימויו של רופרט אדוורדס (Rupert Edwards)\n\nהחופשה של בין\nבין (סרט)\nמיסטר בין (סדרת אנימציה)\nהומור בריטי\n\n אתר האינטרנט הרשמי של מיסטר בין (באנגלית)\n מיסטר בין, ברשת החברתית פייסבוק\n מיסטר בין, ברשת החברתית אקס (טוויטר)\n מיסטר בין, ברשת החברתית אינסטגרם\n מיסטר בין, ברשת החברתית טיקטוק\n מיסטר בין, סרטונים בערוץ היוטיוב\n \"מיסטר בין\", במסד הנתונים הקולנועיים IMDb (באנגלית)\n \"מיסטר בין\", באתר AllMovie (באנגלית)\n \"מיסטר בין\", באתר Rotten Tomatoes (באנגלית)\n\"מיסטר בין\", באתר Metacritic (באנגלית)\n\"מיסטר בין\", באתר Hulu סדרות (באנגלית)\n \"מיסטר בין\", במסד הנתונים הקולנועיים KinoPoisk (ברוסית)",
    "pageid": 343960
  },
  {
    "title": "מלחמת וייטנאם",
    "extract": "מלחמת וייטנאם היא הכינוי המקובל במרבית העולם המערבי למלחמה שהתנהלה בין צפון וייטנאם הקומוניסטית והווייטקונג (אשר נתמכו על ידי ברית המועצות וסין) לבין דרום וייטנאם וארצות הברית. המלחמה מכונה גם \"מלחמת הודו־סין השנייה\", ובווייטנאם היא ידועה בשם \"המלחמה האמריקאית\".\nהמלחמה החלה ב-1955 והסתיימה בניצחון צפון וייטנאם בשנת 1975 ובאיחודה של וייטנאם כולה תחת שלטון קומוניסטי, כשנתיים לאחר נסיגת ארצות הברית. מלחמה זו נחשבת לחוליה בולטת במלחמה הקרה בין הגוש המערבי-קפיטליסטי לגוש המזרחי-קומוניסטי. מעריכים כי מספר ההרוגים הכולל במלחמה היה קרוב לארבעה מיליון נפש, בהם כ-2 מיליון מאזרחי וייטנאם (צפון ודרום), לאוס וקמבודיה, כ-1.2 מיליון חיילים מצפון וייטנאם וכוחות הוייטקונג, כ-224 אלף חיילים מדרום וייטנאם וכ-58 אלף חיילים אמריקניים.\nמלחמת וייטנאם היא חלק מרצף מלחמות ופועולות איבה באזור הודו-סין שהחלו בפלישה היפנית להודו סין במהלך מלחמת העולם השנייה בשנת 1940 ונמשכו כמעט ברצף עד 1975.",
    "pageid": 4618
  },
  {
    "title": "מלחמת סיני",
    "extract": "מלחמת סיני (ידועה בישראל גם בשם \"מבצע קדש\", בערבית ידועה בשם \"התוקפנות המשולשת\" - العُدْوَان الثُلَاثِيّ, בצרפתית: Crise du canal de Suez - \"משבר תעלת סואץ\" וכן המלחמה הערבית-הישראלית השנייה) הייתה מלחמה קצרה שהתנהלה בין ישראל, בריטניה וצרפת מחד לבין מצרים מאידך, בין 29 באוקטובר ל-5 בנובמבר 1956 (כ\"ד בחשוון עד א' בכסלו תשי\"ז). במהלך המלחמה פלש צה\"ל לחצי האי סיני וכבש אותו, למעט רצועה צרה לאורך תעלת סואץ, השמיד תשתיות צבאיות רבות, ופגע בצבא המצרי. לאחר סיום המלחמה פינתה ישראל את כל השטח שכבשה, בעיקר כתוצאה מלחץ מארצות הברית, במהלך שהושלם בתחילת מרץ 1957. במקביל למערכה הישראלית ניהלו הממלכה המאוחדת וצרפת במשותף מבצע להשתלטות על תעלת סואץ, שנודע בשם \"מבצע מוסקטר\".\nהממלכה המאוחדת וצרפת יזמו את המלחמה לאחר הלאמת חברת תעלת סואץ על ידי מצרים, במטרה להשתלט עליה מחדש. ישראל הצטרפה אליהן בשל לחץ מצידן וכן בשל חסימת מצרי טיראן בפניה על ידי המצרים, ובשל פעילות הפדאיון. בסופו של דבר, זכתה ישראל בהישגים צבאיים משמעותיים. עם זאת, הממלכה המאוחדת וצרפת נכשלו בניסיונן להשתלט על תעלת סואץ, בשל לחץ מדיני כבד שמנע מהן להשלים את מבצע מוסקטר.\nההשראה לשם \"מבצע קדש\" היא ביישוב הקדום קדש ברנע, שהיה עיר מקראית בגבולה הדרומי של ארץ ישראל (על גבול סיני), שממנה שלח משה, על פי המסופר בספר במדבר, את שנים עשר המרגלים לתור את ארץ כנען.",
    "pageid": 3025
  },
  {
    "title": "נובאק ג'וקוביץ'",
    "extract": "נובאק ג'וקוביץ' (בסרבית: Novak Đoković או Новак Ђоковић, ‏‏?‏; נולד ב-22 במאי 1987) הוא טניסאי סרבי מקצועני. נכון ליולי 2024, מדורג במקום השני בעולם. ג'וקוביץ' דורג במקום הראשון בעולם במשך 428 שבועות בסך הכל (ראשון בכל הזמנים). זכה ב-24 תוארי גראנד סלאם (ראשון בכל הזמנים והיחיד שזכה לפחות 3 פעמים בכל אחד מתארי הגרנד סלאם). הוא סיים שמונה פעמים את השנה במקום ראשון בעולם (ראשון בכל הזמנים). במהלך הקריירה שלו הוא זכה ב-180 מיליון דולר (ראשון בכל הזמנים), ועד כה זכה ב-98 תארים בסבב ה-ATP (שלישי בכל הזמנים).  ג'וקוביץ' הוא אחד הטניסאים הטובים ביותר בכל הזמנים ובעיני רבים, אף נחשב לטניסאי הטוב ביותר בכל הזמנים.\nבמסגרת טורנירי הגראנד סלאם הוא זכה בכל הארבעה האפשריים, השלישי שכיהן כאלוף בהם בו זמנית, והיחיד שעשה זאת על שלושה משטחים שונים. הוא זכה עשר פעמים באליפות אוסטרליה הפתוחה (2008, 2011, 2012, 2013, 2015, 2016, 2019, 2020, 2021 ו-2023) יותר מכל טניסאי אחר בהיסטוריה, שלוש פעמים באליפות צרפת הפתוחה (2016, 2021 ו-2023), שבע פעמים באליפות וימבלדון (2011, 2014, 2015, 2018, 2019, 2021, ו-2022), וארבע פעמים באליפות ארצות הברית הפתוחה (2011, 2015, 2018 ו-2023). נוסף לכך, הוא זכה שבע פעמים בגמר ה-ATP‏ (2008, 2012–2015, 2022 ו-2023) יותר מכל טניסאי אחר בהיסטוריה ובמדליית ארד אולימפית (בייג'ינג 2008). ג'וקוביץ' היה הטניסאי הסרבי הראשון שזכה בטורניר גראנד סלאם.\nג'וקוביץ' זכה ב-40 טורנירי סבב המאסטרס העולמי 1000 של ה-ATP (ראשון בכל הזמנים),‏ שישה טורנירים מהם בשנת 2015 (שיא), והיחיד שזכה בכל תשעת טורנירי מאסטרס 1000 של סבב ה-ATP (ולפחות פעמיים בכל תואר).\nבשנת 2010 הוביל ג'וקוביץ' את נבחרת סרביה לזכייה היסטורית בגביע דייוויס ובשנת 2013 למשחק הגמר על הגביע.\nג'וקוביץ' משחק טניס ביד ימין. המשטח האהוב עליו הוא משטח קשה (84% הצלחה), אם כי ג'וקוביץ' מגדיר את עצמו כשחקן שיודע לשחק היטב על כל סוגי המשטחים השונים (83%). החבטה הנחשבת לטובה ביותר שלו היא חבטת גב יד לאורך הקו.",
    "pageid": 412142
  },
  {
    "title": "נוה דרומי",
    "extract": "נָוֶה דְּרוֹמִי (נולדה ב-24 ביולי 1985, ו' באב ה'תשמ\"ה) היא עיתונאית, פובליציסטית ומגישת טלוויזיה ישראלית. שימשה כמנחה וכפאנליסטית בערוץ עכשיו 14. בעלת טורים ומאמרי דעה בעיתונים ישראלים ובכלי תקשורת אחרים. מנהלת פורום המזרח התיכון בישראל.",
    "pageid": 1931255
  },
  {
    "title": "ניו יורק",
    "extract": "נְיוּ יוֹרְק (באנגלית: New York או New York City; בראשי תיבות: NYC) היא עיר במדינת ניו יורק והעיר המאוכלסת והצפופה ביותר בארצות הברית. לניו יורק שטח עירוני מהגדולים בעולם והיא מהווה עיר עולם בשל השפעתה העצומה על התקשורת, הפוליטיקה, הכלכלה, החינוך, הבידור, התרבות, האמנות והאופנה. לניו יורק מספר כינויים, כגון \"התפוח הגדול\" ו\"העיר שלא ישנה\".\nהעיר היא מרכז לפעילות בין-לאומית, ושוכן בה המטה של ארגון האומות המאוחדות. ראש עיריית ניו יורק מתחילת 2022 הוא אריק אדמס.\nהעיר ניו יורק מורכבת מחמישה רבעים: הברונקס, ברוקלין, מנהטן, קווינס וסטטן איילנד. אוכלוסיית העיר מגוונת מבחינה אתנית, נכון לשנת 2020 ניו יורק מונה 8.8 מיליון, המשתכנים בשטח של 1,214 קילומטר רבוע.\nרבות משכונות העיר ומאתריה ידועים ברחבי העולם. פסל החירות קידם את פניהם של מיליוני המהגרים בבואם לאמריקה בשלהי המאה ה-19 ובתחילת המאה ה-20. וול סטריט, השוכן במנהטן תחתית, מהווה מרכז פיננסי עולמי מאז סוף מלחמת העולם השנייה ומשכנה של הבורסה לניירות ערך. בעיר שוכנים כמה מהבניינים הידועים בעולם, כמו מגדל החירות והאמפייר סטייט, וכן שכנו בה מגדלי התאומים, שנהרסו בפיגועי 11 בספטמבר 2001.\nניו יורק היא מקום היווסדן של תנועות תרבות אמריקאיות רבות, כמו תנועת הספרות והאמנות הידועה בשם \"הרנסאנס של הארלם\", סגנון הציור האקספרסיוניסטי המופשט (שידוע גם כאסכולת ניו יורק), והסגנונות המוזיקליים היפ הופ, פאנק וסלסה. 36 אחוזים מאוכלוסייתה נולדו מחוץ לארצות הברית, ובשנת 2005 דוברו בה כמעט 170 שפות שונות. הרכבת התחתית של ניו יורק פועלת 24 שעות ביממה, רחובותיה סואנים בהולכי רגל ובמכוניות והיא מכונה \"העיר שאינה ישנה לעולם\".",
    "pageid": 986
  },
  {
    "title": "נרקיס (זמרת)",
    "extract": "נרקיס ראובן־נגר (נולדה ב-8 באוגוסט 1981, ח' באב ה'תשמ\"א) המוכרת בשמה הפרטי נרקיס, היא זמרת־יוצרת ישראלית.",
    "pageid": 1708259
  },
  {
    "title": "נת'ניאל בוזוליץ'",
    "extract": "נתניאל בוזוליץ' (באנגלית: Nathaniel Buzolic; נולד ב-4 באוגוסט 1983) הוא שחקן אוסטרלי, המוכר בעיקר בזכות גילום דמותו של קול מייקלסון בסדרה \"יומני הערפד\" ובסדרת הספין אוף שלה, \"המקוריים\".",
    "pageid": 1967147
  },
  {
    "title": "סטיב ג'ובס",
    "extract": "סטיבן פול \"סטיב\" ג'ובס (באנגלית: Steven Paul \"Steve\" Jobs; ‏24 בפברואר 1955 – 5 באוקטובר 2011) היה יזם, משקיע וממציא אמריקאי. ג'ובס היה ממייסדי חברת אפל והמנכ\"ל הראשון שלה, תפקיד בו כיהן בשנים 1976–1983, ולאחר מכן משנת 1997 ועד חודשים ספורים לפני מותו ב-2011. בזכות מחשב Apple II פורץ הדרך, נחשב ג'ובס לאחד מחלוצי המחשוב האישי. הוא נמנה עם המניעים העיקריים להבאת ממשק המשתמש הגרפי למחשב האישי במחשבי מקינטוש, ונחשב לדמות המרכזית שמאחורי הזינוק הכלכלי של חברת אפל בראשית המאה ה-21, בזכות מוצרים פופולריים וחדשניים כדוגמת אייפוד,‏ אייפד ואייפון. בנוסף לכך, ג'ובס היה שותף להקמת חברת NeXT וכיהן כיושב-ראש וכבעלים של אולפן ההנפשה פיקסאר. הוא נמנה עם עשירי העולם, והונו הוערך בספטמבר 2011, סמוך למותו, בסך של 7 מיליארד דולר. ג'ובס בעל עיטור מדליית החירות הנשיאותית (2022).",
    "pageid": 43272
  },
  {
    "title": "ספרד",
    "extract": "סְפָרַד (בספרדית: ‏‏?‏ \"אֶסְפַּנְיַה\") או ממלכת ספרד (בספרדית: Reino de España, תעתיק: \"ריינו דה אספניה\") היא מדינה בדרום-מערב אירופה ושטחה נפרש על פני מרבית שטחו של חצי-האי האיברי, אותו היא חולקת עם פורטוגל, אנדורה והטריטוריה הבריטית גיברלטר.\nחלק גדול מאדמתה גובל בדרום ובמזרח לים התיכון, למעט קו גבול יבשתי קצר עם גיברלטר; בצפונה, לאורך שרשרת הרי הפירנאים, היא גובלת בצרפת ובנסיכות אנדורה ולחופי מפרץ ביסקאיה; במערב וצפון-מערב היא גובלת בפורטוגל ובאוקיינוס האטלנטי. בטריטוריה הספרדית כלולים האיים הבלאריים בים התיכון, הסמוכים לחוף המזרחי של חצי האי (בהם מיורקה ואיביזה), והאיים הקנריים באוקיינוס האטלנטי, הסמוכים לחופי יבשת אפריקה. בנוסף, בשטחי ריבונותה של ספרד שתי הערים האוטונומיות סאוטה ומלייה, מעבר למצר גיברלטר, ומהוות מובלעות ספרדיות בצפון אפריקה, הגובלות במרוקו ובים התיכון. שטח המדינה נפרש על פני 505,370 קמ\"ר והיא המדינה השנייה בגודלה במערב אירופה ובאיחוד האירופי, אחרי צרפת.\nעקב מיקומו היה שטח ספרד נתון להשפעות חוץ ממקורות שונים, לעיתים בו-זמנית, הן בתקופה הפרהיסטורית, והן לאורך השנים הארוכות בהן התגבשה ספרד לכדי ישות מדינית אחת. מאידך, הייתה לספרד השפעה חשובה מחוץ לגבולותיה ואף מעבר לים, בעיקר בעידן המודרני (בין המאה ה-16 למאה ה-19). בשנים אלה, הייתה האימפריה הספרדית רחבת ההיקף מעצמה עולמית, ועקב כך שגורה כיום שפתה העיקרית, הספרדית, בפיהם של מעל 400 מיליון בני אדם בעולם, רובם באמריקה הלטינית.\nהחל משנת 1978, עקב מותו של החנרליסימו פרנקו שלוש שנים קודם לכן, ספרד היא דמוקרטיה פרלמנטרית הכפופה למונרכיה חוקתית. במונחים של תוצר לאומי גולמי ואיכות חיים (על פי מדד הפיתוח האנושי) נחשבת ספרד למדינה מפותחת. המדינה חברה באומות המאוחדות, האיחוד האירופי, נאט\"ו, הארגון לשיתוף פעולה ולפיתוח כלכלי וארגון הסחר העולמי ומשתייכת לפי הגדרת כלכלנים לקבוצת מדינות ה-PIGS במדינות גוש האירו.\nספרד מחולקת ל-17 קהילות אוטונומיות ושתי ערים אוטונומיות.",
    "pageid": 3104
  },
  {
    "title": "עינב צנגאוקר",
    "extract": "עינב צנגאוקר (נולדה ב-1979) היא פעילה בולטת במטה המשפחות להחזרת החטופים והנעדרים ובתנועת כולנו חטופים. צנגאוקר היא אימו של מתן צנגאוקר, שנחטף בידי חמאס ומוחזק בעזה.",
    "pageid": 2339489
  },
  {
    "title": "עמוס עוז",
    "extract": "עמוס עוז (קלוזנר) (4 במאי 1939, ט\"ו באייר ה'תרצ\"ט – 28 בדצמבר 2018, כ' בטבת ה'תשע\"ט) היה סופר ואינטלקטואל ישראלי, פרופסור לספרות באוניברסיטת בן-גוריון בנגב.\nעוז נחשב על ידי רבים לאחד מגדולי הסופרים בישראל. הגותו העיונית עסקה בספרות, בזהות ישראלית וציונית, במחשבה מדינית-חברתית מנקודת השקפה סוציאל-דמוקרטית. ספריו וסיפוריו תורגמו ל-45 שפות, והוא הסופר הישראלי במקום השני מבחינת מספר השפות אליהן תורגמו ספריו. זכה בפרסים יוקרתיים לספרות בישראל ובעולם, בהם פרס ישראל לספרות לשנת תשנ\"ח (1998), פרס גתה (2005), פרס היינריך היינה (2008) ופרס ביאליק. שמו הוזכר מספר פעמים כמועמד לפרס נובל לספרות.",
    "pageid": 11807
  },
  {
    "title": "עשרת הדיברות",
    "extract": "עֲשֶׂרֶת הַדִּבְּרוֹת הם רשימה של עשרה ציוויים דתיים ומוסריים, שכפי המסופר בתורה נאמרו על ידי אלוהים לעם ישראל במעמד הר סיני. הם נמסרו למשה על ידי אלוהים כשהם כתובים על לוחות הברית. הדיברות נחשבים למצוות יסודיות ביהדות, ולהם השפעה רבה על המשפט והמוסר ביהדות, בנצרות ובאסלאם.\nעשרת הדיברות הן:\n\nאָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים\nלֹא יִהְיֶה לְךָ אֱלֹהִים אֲחֵרִים עַל פָּנָי. לֹא-תַעֲשֶׂה לְךָ פֶסֶל, וְכָל-תְּמוּנָה\nלֹא תִשָּׂא אֶת שֵׁם ה' אֱלֹהֶיךָ לַשָּׁוְא\nזָכוֹר אֶת-יוֹם הַשַּׁבָּת לְקַדְּשׁוֹ\nכַּבֵּד אֶת-אָבִיךָ וְאֶת-אִמֶּךָ\nלֹא תִרְצָח\nלֹא תִנְאָף\nלֹא תִגְנֹב\nלֹא-תַעֲנֶה בְרֵעֲךָ עֵד שָׁקֶר\nלֹא תַחְמֹד",
    "pageid": 8281
  },
  {
    "title": "פאודה",
    "extract": "פאודה (בערבית: فوضى, תעתיק מדויק: פַוְצָ'א, בתרגום לעברית: \"כאוס\", \"בלאגן\") היא סדרת טלוויזיה ישראלית מסוג דרמת-פעולה, ששידורה החל ב-15 בפברואר 2015, בערוץ yes EDGE. את הסדרה יצרו העיתונאי אבי יששכרוף והשחקן ליאור רז. השניים התבססו בין היתר גם על חוויותיהם משירותם הצבאי ביחידת דובדבן. יששכרוף משמש ככתב וכפרשן לענייני ערבים של אתר וואלה ובעבר של קול ישראל. התסריטאי הראשי של העונה הראשונה היה משה זונדר. לסדרה ייעצו בין היתר גם גונן בן יצחק, רכז ביטחון בשב\"כ לשעבר, אבירם אלעד, יוצא יחידת דובדבן, ועמוס הראל, הפרשן הצבאי של עיתון \"הארץ\".\nב-2016 זכתה הסדרה ב\"פרס האקדמיה לטלוויזיה\" בקטגוריית סדרת הדרמה הטובה ביותר וב-2017 זכתה הסדרה ב-11 קטגוריות, בהן הדרמה הטובה ביותר, הבימוי הטוב ביותר (רותם שמיר) והשחקן הטוב ביותר בדרמה/דרמה יומית (ליאור רז).\nבנובמבר 2016, נרכשה הסדרה והועלתה לשידור על ידי שירות הצפייה נטפליקס. מינואר 2017 משודרת הסדרה בערוץ הראשון, ובהמשך בערוץ כאן 11.\nב-26 בדצמבר 2019 החלו שידורי העונה השלישית, וב-13 ביולי 2022 עלתה לשידור העונה הרביעית, שעלתה לשידור בנטפליקס בינואר 2023, והגיעה למקום השביעי בדירוג העולמי של נטפליקס, ולטופ 10 ב-21 מדינות באירופה, אפריקה ואסיה.\nב-4 בספטמבר 2023, הוכרז כי הסדרה תשוב לעונה החמישית.",
    "pageid": 1243000
  },
  {
    "title": "פונקציות זוגיות ואי-זוגיות",
    "extract": "פונקציות זוגיות ואי-זוגיות הן פונקציות ממשיות בעלות סימטריה מוגדרת ביחס לישר \n  \n    \n      \n         \n        x\n        =\n        0\n      \n    \n    {\\displaystyle \\ x=0}\n  \n (כלומר לציר ה-\n  \n    \n      \n        Y\n      \n    \n    {\\displaystyle Y}\n  \n).",
    "pageid": 294653
  },
  {
    "title": "פתיתים",
    "extract": "פתיתים (מכונים גם \"אורז בן-גוריון\" או קוסקוס ישראלי מאנגלית: Israeli couscous) הם גרגרים העשויים מרכיבים הדומים לפסטה אך בניגוד לפסטה, עוברים תהליך של אפייה. הפתיתים הומצאו בישראל בתקופת הצנע, ונחשבים לאחת התרומות הקולינריות המקוריות של ישראל לעולם. הפתיתים שייכים למשפחת הצורה הקצרה של הפסטה, הכוללת גם את המאכל האשכנזי \"פארפלעך\", הלבנוני-פלסטיני \"מַפְתוּל \", ה\"אורזו\" האיטלקי, וה\"פרגולה \" מסרדיניה.",
    "pageid": 618576
  },
  {
    "title": "צפון קפריסין",
    "extract": "הרפובליקה הטורקית של צפון קפריסין (בטורקית: Kuzey Kıbrıs Türk Cumhuriyeti ובראשי תיבות KKTC), ידועה גם בשמות קפריסין הטורקית, או קפריסין הצפונית (בטורקית: Kuzey Kıbrıs), היא מדינה עצמאית דה פקטו המשתרעת בחלק הצפוני של האי קפריסין. היא פועלת כרפובליקה עצמאית, ואף הכריזה רשמית על עצמאות ב-1983, אולם לא הוכרה על ידי אף מדינה אחרת למעט טורקיה, וע\"י הרפובליקה האוטונומית של נחצ'יבאן.\nמשנת 1975 ועד ל-1983 התקיימה המדינה תחת השם \"המדינה הפדרלית הטורקית של קפריסין\", גם אז ללא הכרה בינלאומית מלבד טורקיה. הקהילה הבין-לאומית והאו\"ם רואים ברפובליקת קפריסין, המונהגת בידי קפריסאים-יוונים, את הריבון החוקי בכל שטח האי קפריסין. טורקיה היא המדינה היחידה שמכירה ב\"רפובליקה הטורקית של צפון קפריסין\", תומכת בה כלכלית, דיפלומטית וצבאית, ואף עודדה אזרחים טורקים להתיישב בה. במקביל, טורקיה אינה מכירה באופן רשמי ברפובליקת קפריסין.\nהרפובליקה הטורקית של צפון קפריסין מכסה 37% משטח האי קפריסין. היא משתרעת מקצה חצי האי קרפאז בצפון-מזרח למפרץ מורפו, קייפ קורמקיטיס ועד לנקודה המערבית ביותר שלה, אקסטרה קוקקינה במערב. הנקודה הדרומית ביותר שלה היא הכפר לורוג'ינה, המשמש כאזור חיץ בשליטת האו\"ם המשתרע בין צפון קפריסין לשאר האי, ומחלק את העיר ניקוסיה, הבירה של שני חצאי האי, כשחלקה הצפוני-טורקי של העיר היא עיר הבירה דה פקטו, לפקושה.\nבמסגרת ההפיכה ביוון בשנת 1974, נעשה ניסיון לספח את האי ליוון, אשר כתגובה אליו פלשה טורקיה לקפריסין. הפלישה הובילה לחלוקת האי בין קפריסאים יוונים לקפריסאים טורקים: קפריסאים יוונים מהצפון ברחו לדרום, וקפריסאים טורקים מהדרום ברחו לצפון. החלק הצפוני הכריז על עצמאות חד צדדים בשנת 1983. צפון קפריסין תלויה מאוד בטורקיה לתמיכה כלכלית, פוליטית וצבאית בגלל היעדר ההכרה בה. הניסיונות להגיע לפתרון לסכסוך בקפריסין לא צלחו. אף שנוכחותה נתמכת ומאושרת על ידי ממשלת הרפובליקה של דרום קפריסין, האיחוד האירופי בכללותו והקהילה הבינלאומית רואים בה כוח כיבוש ונוכחותה הוקעה בכמה החלטות מועצת הביטחון של האו\"ם.\nצפון קפריסין היא רפובליקה דמוקרטית למחצה, עם מורשת תרבותית הכוללת השפעות שונות וכלכלה הנשלטת על ידי מגזר השירותים. הכלכלה צמחה במהלך שנות האלפיים וה-2010, כאשר התוצר לנפש עלה בכפי שלושה אך נעצר על ידי אמברגו בינלאומי בגלל הסגירה הרשמית של הנמלים בצפון קפריסין על ידי הרפובליקה של צפון קפריסין. השטחים שנותרו נטושים לאחר 1974 נחשבים כחור שחור של פשע באי, ובצד זה פועלות רשתות פשע מאורגן, לעיתים בשיתוף פעולה עם ארגוני פשע בינלאומיים, עם שוק מפותח לנשק שחור.\nהשפה הרשמית היא טורקית, בה מדברים עם ניב מקומי מובהק. כ-99% מאוכלוסיית קפריסין-הצפונית הם מוסלמים סונים, והיא אף מדינה משקיפה בארגון לשיתוף פעולה אסלאמי.",
    "pageid": 92596
  },
  {
    "title": "רון חולדאי",
    "extract": "רון חולדאי (נולד ב-26 באוגוסט 1944) הוא ראש עיריית תל אביב-יפו מטעם מפלגת העבודה מאז שנת 1998. קודם לכן שירת כטייס קרב וכמפקד בחיל האוויר הישראלי. לאחר סיום שירותו בצה\"ל בדרגת תת-אלוף, פנה לעסקים, ובהמשך שימש מנהל הגימנסיה העברית \"הרצליה\".",
    "pageid": 31476
  },
  {
    "title": "רמי קלינשטיין",
    "extract": "רמי קלינשטיין (נולד ב-10 בנובמבר 1962) הוא זמר-יוצר, מלחין, פזמונאי ומפיק מוזיקלי ישראלי.",
    "pageid": 212589
  },
  {
    "title": "שווייץ",
    "extract": "שְׁוַיְץ (לרוב נכתב שווייץ או שווייצריה; השם הקצר: בגרמנית: Schweiz; בצרפתית: Suisse; באיטלקית: Svizzera; ברומאנש: Svizra; השם הרשמי: בגרמנית: ‏‏?‏; בצרפתית: Confédération suisse; באיטלקית: Svizzera Confederazione; ברומאנש: Confederaziun svizra; בלטינית: Confœderatio Helvetica – הקונפדרציה ההלווטית, קונפדרציה הלווטיקה או הקונפדרציה השווייצרית) היא מדינה אלפינית ללא מוצא לים השוכנת במרכז אירופה. שווייץ גובלת בגרמניה בצפון, בצרפת במערב, באיטליה בדרום ובאוסטריה וליכטנשטיין במזרח.\nשווייץ מוכרת בנופיה המרהיבים בהריה ובאגמיה הרבים. לטופוגרפיה של שווייץ יש תפקיד מרכזי בעיצוב כלכלתה, תרבותה והמסורת המדינית שלה. היותה של שווייץ הררית הקשה על התהוות חקלאות קלאסית של מישורים נרחבים ואילץ את השווייצרים להתמקד בייצור מוצרים מתוחכמים כמו גבינות ויינות איכות, שוקולדים ושעונים. הטופוגרפיה גם הקשתה מאוד על התחבורה האזרחית והממשלתית כמו גם על התקדמות צבאות אויב. עובדות אלו יצרו בין אזרחי שווייץ מגוון תרבותי ושפתי עשיר, אילצו את השלטון המרכזי לתת לאזרחים מידה רבה של עצמאות מקומית ואפשרו התגוננות נגד אויבים קשים מבחוץ. לכן לשווייץ מסורת ארוכת שנים של משטר דמוקרטי יציב כמו גם מסורת של נייטרליות פוליטית וצבאית כלפי חוץ. באופן טבעי, שווייץ משמשת כביתם של ארגונים בינלאומיים רבים ושל בנקים גדולים. היא מאופיינת ברמת חיים גבוהה וכלכלתה יציבה.\nבמשך מרבית שנות קיומה, שווייץ הייתה קונפדרציה של קנטונים (מחוזות אוטונומיים) אשר תושביהם דוברי שפות שונות, ולא הייתה לה שפה רשמית. במהלך המאה ה-19, הקנטונים החליטו על הידוק שיתוף הפעולה, המדינה הוגדרה רשמית כפדרציה ומבחינה מנהלית היא אימצה מאפיינים חלקיים של ארגון פדרלי. כך, למשל, בדומה לפדרציות, אזרח שווייצרי נחשב לאזרח של אחד הקנטונים ולא של שווייץ כולה, אך בניגוד לקונפדרציות, התאזרחות בקנטון אחד דורשת את הסכמתם של הקנטונים האחרים.\nבמהלך המאה העשרים הוכרזו ארבע משפות המדינה כשפותיה הרשמיות. אחת מהן, רומאנש, משמשת שפה רשמית רק בשווייץ, וככל הנראה, רק בשווייץ קיימות קהילות הדוברות אותה. כאשר לא ניתן או לא נוח להשתמש בכל השפות לכתיבת שם המדינה, משמשת השפה הלטינית כברירת מחדל ובה נקראת המדינה: \"הקונפדרציה ההלווטית\" (Confœderatio Helvetica). שם זה וראשי התיבות שלו (CH) משמשים למטרות שונות, כגון סימול שם המדינה וסיומת האינטרנט שלה. בולים ומטבעות של שווייץ נושאים את השם Helvetia.",
    "pageid": 320
  },
  {
    "title": "תמיר בלאט",
    "extract": "תמיר בלאט (נולד ב-4 במאי 1997) הוא כדורסלן ישראלי המשחק בקבוצת מכבי תל אביב. גובהו 1.78 מ' והוא משחק בעמדת הרכז.",
    "pageid": 1415836
  },
  {
    "title": "7 באוקטובר",
    "extract": "7 באוקטובר הוא היום ה-280 בשנה בלוח הגרגוריאני (281 בשנה מעוברת). עד לסיום השנה נשארו עוד 85 ימים.\nלאחר מתקפת הפתע על ישראל שהחלה ביום זה בשנת 2023, הפך הביטוי \"7 באוקטובר\" בישראל לכינוי נפוץ לאסון הגדול ולמחדל הישראלי מאותה התקפת הפתע, וכן כינוי כללי לאסונות גדולים דומים שעלולים לקרות בעתיד. מלחמת חרבות ברזל מכונה לעיתים קרובות \"מלחמת 7 באוקטובר\".",
    "pageid": 2888
  },
  {
    "title": "אודיה",
    "extract": "אוֹדֶיָּה אזולאי (או בשם הבמה שלה אודיה; נולדה ב-19 באפריל 2001, כ\"ו בניסן ה'תשס\"א) היא זמרת-יוצרת ומלחינה ישראלית.",
    "pageid": 1957120
  },
  {
    "title": "אורן וייגנפלד",
    "extract": "אורן וייגנפלד (נולד ב-19 באוקטובר 1971) הוא עיתונאי, עורך וידאו ומגיש טלוויזיה ישראלי. הגיש את מהדורה ראשונה בחדשות 12 וכיום מגיש את המהדורה המוקדמת ואת מהדורת סוף השבוע בI24NEWS.",
    "pageid": 451977
  },
  {
    "title": "אליזבת השנייה, מלכת הממלכה המאוחדת",
    "extract": "המלכה אליזבת השנייה (שמה הפרטי המלא: אליזבת אלכסנדרה מרי; באנגלית: Elizabeth II,‏ Elizabeth Alexandra Mary; ‏21 באפריל 1926 – 8 בספטמבר 2022) הייתה מלכת הממלכה המאוחדת של בריטניה הגדולה וצפון אירלנד ו-14 מדינות נוספות. היא כיהנה בנוסף כראש חבר העמים הבריטי, בו חברות גם מדינות שהיא לא מלכה עליהן. החל מספטמבר 2015 הפכה למלכה אשר תקופת כהונתה היא הארוכה ביותר בהיסטוריה של המלוכה הבריטית. בעת פטירתה הייתה האדם עם הוותק הרב ביותר בעולם הנושא בתואר \"ראש מדינה\".\n\nמלבד היותה ראש הממלכה המאוחדת וחבר העמים הבריטי, שימשה אליזבת כמפקדת העליונה של הצבא הבריטי והמושלת העליונה של הכנסייה האנגליקנית העולמית. במקומות מסוימים היא נשאה תארים שונים, בין היתר: דוכסית נורמנדי, דוכסית לנקסטר, ראש השבטים העליונה של פיג'י ושליטת האי מאן. המלכה הייתה אחת משני אישים בלבד המכהנים כראש מדינה ביותר ממדינה אחת (השני הוא נשיא צרפת, המכהן כנסיך שותף של אנדורה).\nבתחילת שלטונה, בשנת 1952, היו נתונות למלכותה שבע מדינות, ולאורך כהונתה היא מלכה ב-32 מדינות שונות. במהלך כהונתה קיבלו מדינות רבות שהיו נתונות לשלטון האימפריה הבריטית עצמאות, אך חלקן הוסיפו לראות בה את מלכתן באופן סמלי עד שמינו לעצמן ראש מדינה מקומי (בדרך-כלל נשיא). 14 מדינות מלבד בריטניה הוסיפו לראות בה את מלכתן עד לפטירתה, בשנת 2022, בהן קנדה, אוסטרליה, ניו זילנד ושאר ממלכות חבר העמים הבריטי. בכל מדינה ממדינות אלו הוכר שלטונה של המלכה באופן עצמאי והיא הייתה מיוצגת בהן על ידי מושל כללי, שמונה מטעמה בהמלצת הממשלה המקומית. כל המדינות שבהן מלכה אליזבת השנייה היו חברות בחבר העמים הבריטי ואוכלוסייתן מקיפה כ-140 מיליון תושבים. בחבר העמים הבריטי חברות גם מדינות שלא היו נתונות למלכותה של אליזבת השנייה, אולם היא כיהנה גם כראש הארגון.\nסמכויותיה היו רחבות היקף להלכה, אך בפועל היא לא עשתה בהן שימוש. כמעט כל פעולותיה, בפרט בתחום הפוליטי, נעשו לצרכים סמליים וטקסיים בלבד. לדוגמה, בעת הצגת ממשלה חדשה בבריטניה, היא קראה את הנאום שכתב ראש הממשלה הנבחר. עם זאת, תחקירים שנעשו על שימוש בכוח הרשמי של המלוכה הראו שנעשה שימוש, בהקף לא ידוע, בחובת הפרלמנט לקבל את הסכמת המלוכה לדיון על הצעות חוק שנוגעות לאינטרסים או לסמכות של המלוכה כדי להשפיע על החקיקה.\nכהונתה החלה עם פטירת אביה, המלך ג'ורג' השישי, ב-6 בפברואר 1952. היא נישאה בשנת 1947 לנסיך פיליפ, שמאז נישואיהם ועד מותו נשא את תואר \"הדוכס מאדינבורו\" (ובהתאם, אליזבת הייתה גם דוכסית אדינבורו מנישואיה לפיליפ, בלי קשר לעובדת היותה מלכה), שכן במקרה שהמלכה מכהנת בתפקיד המונרך, בעלה לא נקרא \"מלך\".\nב-8 בספטמבר 2022 הלכה לעולמה בגיל 96, לאחר 70 שנות מלכות. את הכתר ירש בנה, המלך צ'ארלס השלישי.",
    "pageid": 12468
  },
  {
    "title": "אמינם",
    "extract": "מרשל ברוס מאת'רס השלישי (באנגלית: Marshall Bruce Mathers III; נולד ב-17 באוקטובר 1972), המוכר בשם הבמה אמינם (Eminem), או בשם האלטר אגו שלו סלים שיידי (Slim Shady), הוא ראפר, שחקן, ומפיק מוזיקלי אמריקאי. אמינם התפרסם ב-1999 עם אלבומו פורץ הדרך, The Slim Shady LP, אשר זכה בפרס גראמי בקטגוריית אלבום הראפ הטוב ביותר. האלבום השלישי שלו, The Marshall Mathers LP, הפך לאלבום הסולו הנמכר במהירות הרבה ביותר בהיסטוריה של ארצות הברית. אמינם צבר פופולריות במהירות עצומה, מה שהביא אותו להקים חברת תקליטים משלו בשם שיידי רקורדס, בו החתים את קבוצת הראפ D12, אשר חבריה הם חברי ילדות של אמינם, בנוסף, הוסיף אמינם לחברת התקליטים את ההרכב שלו עם הראפר רויס דה \"9'5 – \"Bad Meets Evil\". אמינם הוא הראפר הראשון בהיסטוריה שזכה בפרס האוסקר. הישגיו האישיים קבעו את מעמדו כאחד מאמני הראפ הגדולים בכל הזמנים.\nהאלבום The Marshall Mathers LP ואלבומו הרביעי The Eminem Show זכו גם הם בפרסי גראמי, מה שהפך את אמינם לאמן הראשון שזכה בפרס אלבום הראפ הטוב ביותר עבור שלושה אלבומי סולו ברציפות. ב-2010 זכה שוב בפרס גראמי עבור אלבומו Relapse, בכך צבר 11 פרסי גראמי ופרסי הרפר הכי מהיר לשנת 2009, בכל הקריירה שלו. ב-2003, הוא זכה בפרס השיר המקורי הטוב ביותר של האוסקר עבור השיר \"Lose Yourself\" מהסרט \"8 מייל\", שבו שיחק את הדמות הראשית. \"Lose Yourself\" כיכב במקום הראשון של מצעד הראפ במשך התקופה הארוכה ביותר. ב-2004 הוציא את אלבומו החמישי Encore, איתו קיים סיבוב הופעות כלל עולמי בשנת 2005. בזמן סיבוב ההופעות, התמכר אמינם לתרופות שינה, והודיע באופן פתאומי על הפסקת מסע ההופעות ויציאה לגמילה, ובכך, למעשה, יצא להפסקה מהקריירה המוזיקלית. ב-15 במאי 2009, הוציא את אלבומו השישי, הראשון מאז 2004, Relapse. באותה התקופה, עם תום העשור הראשון של המאה ה-21, הוכרז אמינם בתור האמן הנמכר ביותר של העשור בארצות הברית. אמינם מכר מעל ל-800 מיליון אלבומים בכל העולם, מה שהופך אותו לאמן ההיפ הופ הנמכר ביותר בעולם כולו. בשנת 2010, הוציא אמינם את אלבומו השביעי Recovery. ב-2013 הוציא אמינם את אלבומו השמיני The Marshall Mathers LP 2, אשר זכה לביקורות חיוביות רבות.\nאמינם דורג במקום ה-1 ברשימת \"100 האמנים הגדולים בכל הזמנים\" של ערוץ VH1.‏ בנוסף, הוא דורג במקום ה-5 ברשימת \"100 האמנים הגדולים בכל הזמנים\" של מגזין המוזיקה רולינג סטון. אם כוללים את עבודתו המשותפת עם להקת D12, לאמינם היו 7 אלבומים אשר כיכבו במקום הראשון במצעד הבילבורד 200.‏ ב-2010, דירג הערוץ MTV את אמינם במקום ה-7 ברשימת \"עשרת אמני הפופ הגדולים ביותר בהיסטוריה\". אמינם גם זכה ב-10 פרסי בילבורד, ו-10 פרסי VMA. הצלחתו לא פסחה על ישראל, ובשנת 2010, במצעד השנה של גלגלצ, שירו \"Love The Way You Lie\" בו הוא מארח את ריהאנה, נבחר להיות שיר השנה, בדומה לשירו \"Stan\" בשנת 2000. כמו כן, הוא נבחר גם לזמר השנה של גלגלצ. ב-2013 זכה בפרס אמן ההיפ הופ של השנה בטקס ה-EMA, ובנוסף זכה בפרס האייקון על עבודתו. ב-2017 זכה בפרס אמן ההיפ הופ של השנה בטקס ה-EMA.",
    "pageid": 40263
  },
  {
    "title": "באבא סאלי",
    "extract": "הרב ישראל אביחצירא (א' בתשרי ה'תר\"ן, 26 בספטמבר 1889 – ד' בשבט ה'תשמ\"ד, 8 בינואר 1984) היה רב מחוז תאפילאלת, ראש ישיבה, אב בית דין ומקובל מרוקאי-ישראלי, מוכר בכינוי הבאבא סאלי (\"אבא ישראל\", או \"האבא המתפלל\" \"בבא צלי\" - לשון תפילה). נודע בציבור כמחולל ניסים ורבים נהרו אליו לקבלת עצות וברכות.",
    "pageid": 8989
  },
  {
    "title": "בינה מלאכותית",
    "extract": "בינה מלאכותית (באנגלית: אינטליגנציה מלאכותית – Artificial intelligence, ובראשי תיבות: AI) היא שם מטאפורי למצב שבו מנסים לדמות את יכולות החשיבה האנושית באמצעים טכנולוגיים. הגדרה רחבה יותר לתחום זה ניתנה על ידי מרווין מינסקי: \"לגרום למכונה להתנהג בדרך שהייתה נחשבת לאינטליגנטית לו אדם התנהג כך\".\nיישומי בינה מלאכותית כוללים מנועי חיפוש מתקדמים באינטרנט (למשל, חיפוש גוגל), מערכות המלצות (בשימוש על ידי YouTube, אמזון ונטפליקס), הבנת דיבור אנושי (כגון סירי ואלקסה), מכוניות אוטונומיות, ובינה מלאכותית יוצרת (ChatGPT, ג'מיני, Midjourney ועוד), והיכולת להתחרות ברמה הגבוהה ביותר במשחקים אסטרטגיים (כגון שחמט ו-Go).\nבינה מלאכותית נוסדה כדיסציפלינה אקדמית בשנת 1956. בעשור הראשון של המאה ה-21, למידת מכונה מתמטית וסטטיסטית הוכיחה את עצמה כמוצלחת ביותר, וסייעה בפתרון בעיות מאתגרות רבות ברחבי התעשייה והאקדמיה. למידה עמוקה עלתה על כל טכניקות הבינה המלאכותית הקודמות במדדים בתעשייה, מה שהוביל לעלייה עצומה במימון ובעניין.\nהבינה המלאכותית (AI) התקדמה במהירות בשנים האחרונות, הן מבחינת כמות המשאבים שהוקצו לה והן מבחינת התפוקות שלה. האקונומיסט מעריך שמיזוגים ורכישות הקשורים לבינה מלאכותית היו גדולים פי 26 ב-2017 מאשר ב-2015. לגידול בהשקעה תרמה גם העלייה מהירה ביכולות הטכניות של בינה מלאכותית (AI). לדוגמה, על פי מדד הבינה המלאכותית, שיעורי השגיאות של זיהוי תמונה ירדו מ-29% לפחות מ-3% בין 2010 ל-2017.\nהמבחן המקובל ביותר לבינה מלאכותית הוגדר בשנת 1950 על ידי אלן טיורינג, וידוע בשם \"מבחן טיורינג\": מכונה תיחשב לתבונית, אם יינתן לאדם היושב בחדר סגור, לנהל שיחה באמצעות ממשק מחשב עם שתי ישויות שנמצאות בחדר השני, כאשר אחת מהן תהיה מכונה והשנייה אנושית, והמשוחח לא יוכל לזהות מי משתי הישויות היא מכונה או אדם.",
    "pageid": 965
  },
  {
    "title": "ביתא ישראל",
    "extract": "ביתא ישראל (בגעז: ቤተ እስራኤል – \"בֵּתֶה אְסרָאֵל\"; תרגום: \"בית ישראל\", כלומר \"קהילת ישראל\") היא קהילה היסטורית יהודית עם קשרים לתרבות ישראל ועדות יהודיות ומכונה גם יהודי אתיופיה. הקהילה התקיימה באזור חבש ההיסטורי, שהיווה חלק מהאימפריה החבשית והאימפריה האתיופית ומחולק בין המדינות האתיופיות אמהרה ותיגראי. ביתא ישראל קיימו מנהגים ופולחן המכונים \"היימנות\", השונים בחלקם מהמנהגים וההלכות של היהדות בימינו.\nבאמצע המאה ה-4 קם מרכז יהודי עצמאי בשם ממלכת הגדעונים שליבו בהרי סימן, כתוצאה מקבלת הנצרות באימפריה החבשית ועל בסיס שטחיו ההיסטוריים של גדעון. שטחי הממלכה ומידת עצמאותה המדינית בצל האימפריה החבשית השתנו במרוצת הדורות, עד שעלה בידי יהודית המלכה להדוף פלישה חבשית לממלכה ולכבוש את עיר הבירה החבשית אקסום. עליית השושלת הסולומונית בשלהי המאה ה-13 הביאה לחידוש העימות המזוין עם צבאות האימפריה האתיופית, עד אשר בתחילת המאה ה-17 סופחה הממלכה לאתיופיה. במהלך תקופת התחייה השתלבו בני ביתא ישראל רבים בממשל ובצבא הקיסרי, אולם רבים אחרים דבקו בכלל ההלכתי של הימנעות ממגע עם גויים (אטאנקון), גם במחיר נידוי חברתי ועוני גובר. תקופת השופטים והזעזועים הקשים שבעקבותיה, הביאו לשחיקה מתמדת בחופש הפולחן של קהילה זו. אלפים מבני הקהילה נספו בניסיון עלייה כושל לארץ ישראל בשנת 1862, ורבבות גוועו בתקופת הזמן הרע (\"כְּפוּ קֵן\") – שבע שנים רצופות של בצורת, מלחמות ומגפות. טרם קבלת העצמאות של אריתראה מממשלת המעבר האתיופית, בשנות ה-80 של המאה ה-20 הגיעה עליית ביתא ישראל להיקפים משמעותיים, ובמסגרתה עלו לישראל רוב יהודי אתיופיה.\n\n ערך מורחב – ביתא ישראל (מינוח)\nבמהלך תולדותיה כונתה הקהילה במספר כינויים נוספים. שמה המסורתי והרשמי של הקהילה הוא 'ביתא ישראל' (\"בֵּתא אִשׂרַאֶל\"), שמשמעותו (באמהרית וגעז) \"קהילת ישראל\". מקור הכינוי במאה ה-4 והוא נועד לציון השתייכות לקהילה ישראל, להבדיל מ\"ביתא כריסטיאן\", המציין השתייכות לכנסייה הנוצרית.[דרוש מקור] בניגוד לכינויים אחרים, כגון פֶלַאשַה (שמשמעותו 'גולים', 'זרים', המונח הוא קדום ביחסו ליהודים וכנראה בתחילה לא היה פוגעני. הוא שימש גם לכינוי אויבי הקיסרות ששיתפו פעולה עם המורדים היהודים למן המאה ה-14). לשם 'ביתא ישראל' לא יוחסו משמעויות שליליות והקהילה השתמשה בו לפני יצירת הקשר עם קהילות יהודיות חיצוניות לאתיופיה. בחלק מהספרות המחקרית נעשה שימוש בכינוי זה החל משנות השמונים של המאה העשרים.\nלהתייחסות לחברים בקהילה, השתמשו ביתא ישראל בכינוי אִשׂרַאֶלווי (\"ישראלי\"); הכינוי יהודים (\"אייהוד\"), כמעט ולא היה בשימוש הקהילה כיוון ששימש ככינוי גנאי בסביבה הנוצרית-אתיופית. רק עם התחזקות הקשר עם הקהילות היהודיות במאה ה-20 נפוץ השימוש גם בכינוי זה בקרב הקהילה עצמה.\nהכינוי פֶלַאשַה (רבים: \"פלאשים\"), שמשמעו בגעז נוודים, גולים, נטבע לראשונה בצוו שהוציא הקיסר יסחק, לפיו מי שלא יתנצר יישאר נווד וחסר קרקע: \"מי אשר יטבל לדת הנוצרית יוכל לרשת את נחלת אבותיו, אחרת עליו להיות פלאסי\"; \"מאז נקראו בית ישראל פלאשוץ' (גולים)\", נכתב על גב אחת מכתבי היד של הצו (מונח זה קדום לצו מכיוון שהוא מופיע בתנ\"ך שתורגם לשפת הגעז בהתייחסו לגולים ). בתקופת התסיסה הדתית באתיופיה, המאה ה-15 עד ה-17, ציין הכינוי את עובדת היותם של ביתא ישראל יריביה האידאולוגיים והצבאיים של הקיסרות. יש הרואים בשם פלשה כינוי גנאי, אף שהוא נמצא בשימוש במקורות יהודיים במאה ה-16 ובספרות המחקרית המודרנית.\n\n ערך מורחב – תולדות ביתא ישראל\n\n ערך מורחב – מוצא ביתא ישראל\n\nעל פי המקרא קהילות יהודיות באזור שמעבר לכוש היו קיימות עוד במאה ה-8 לפנה\"ס. בין חוקרי אתיופיה  קיימת הסכמה כללית כי היהודים והיהדות היו קיימים באתיופיה הקדומה, אך מקורם ותולדותיהם אינם ידועים ועל כך קיימות השערות מגוונות. המחלוקת העיקרית במחקר היא על טיב הקשר האתנו-דתי בין אותם יהודים קדומים לבין היהודים שהופיעו לראשונה על הכתב במאה ה-9 אצל אלדד הדני ובמאה ה-14 במקורות האתיופים. בשאלה זו קיימות שתי אסכולות מרכזיות בקרב ציבור החוקרים – אסכולת \"הגולה הנידחת\" ואסכולת \"הסיעה האתיופית\". אסכולת \"הגולה הנידחת\" סבורה כי ביתא ישראל הם קבוצה יהודית שגלתה בעבר הרחוק לאתיופיה ושמרה על זהות יהודית מובחנת ומובדלת מסביבתה הנוכרית במשך כל שנות קיומה. כך התייחסו הנוצרים האתיופים לביתא ישראל וכך סברו ראשוני השליחים והחוקרים שפגשו את בני העדה בכפריהם, לרבות יוסף הלוי, יעקב פייטלוביץ, קרלו אלברטו ויטרבו, וולף לסלאו, שמואל בארי, חזי עובדיה ומנחם ולדמן. הזיקות הרבות בין ההלכה היהודית הקדומה והלכות ביתא ישראל מחזקות סברה זו. בטיבן של הלכות ביתא ישראל ובזיקתן להלכה הקדומה המוכרת לנו מספרות בית שני עסקו בין היתר החוקרים אהרן זאב אשכולי, ג'יימס קווירין, מרדכי וורמברנד, דניאל שפרבר, יואל בן נון, מאיר בר-אילן, יוסי זיו ושרון שלום. בנוסף עמד יצחק גרינפלד על הזיקות הלשוניות בין לשונותיהן של ביתא ישראל למגוון שפות שמיות. מנגד, אסכולת \"הסיעה האתיופית\" סבורה כי מוצאה של ביתא ישראל בכת שמרדה בשלטון השושלת הסולומונית וכפרה ביסודות האמונה הנוצרית במרוצת המאות ה-14, ה-15 וה-16. על פי סברה זו, ההלכות היהודיות שחלחלו מן היהדות לתוך הכנסייה האורתודוקסית האתיופית היוו בסיס לחומרות שמהן התעצבה הלכת ביתא ישראל. כמו כן, הביטויים \"יהודים\", \"ישראלים\" ו\"גולים\" המתארים את ביתא ישראל בכתבים נוצריים אינם אלא כינויי גנאי ששימשו להצדקת רדיפתם. סברה זו מתיישבת עם העובדה כי כתבי הקודש של ביתא ישראל, המצהף קדוס, כתובים געז ובחלקם ניכר כי נוכשו מהם אזכורים של ישו. כוהני ביתא ישראל העידו אומנם כי נאלצו לגייר את ספרי הקודש הנוצריים לאחר שספריהם העבריים הוסתרו או הושמדו בתקופת האינקוויזיציה האתיופית, אולם ספרים כאלה טרם אותרו. עם אסכולה זו נמנים החוקרים סטיבן קפלן, קיי קאופמן שלמיי והגר סלמון. בעוד חסידי \"הגולה הנידחת\" בקיאים לרוב בהלכה היהודית לדורותיה וחסידי \"הסיעה האתיופית\" בקיאים לרוב בתולדות אתיופיה, אין (נכון ל-2019) חוקרים פעילים המשלבים בקיאות בתולדות ההלכה היהודית עם בקיאות בתולדות האמונה הנוצרית באתיופיה.\nלביתא ישראל ישנן מספר מסורות על מוצאה, אשר ברובן מודגש כי היהודים הגיעו גלים-גלים לאתיופיה, בעיקר דרך הנילוס ויובליו. חלק ממסורות אלו קושרות את הגעת היהודים לאתיופיה לסיפור פמליית מנליק המובא בכבר נגשת, בין היתר בכמה גרסאות יהודיות, כאשר חלקן מוסיפות לו הגירה מחצי האי ערב. מסורות אחרות, מורכבות יותר, גורסות כי גלי ההגירה של רבים משבטי ישראל, בעקבות כיבוש ארץ ישראל על ידי האשורים במאה ה-8 לפנה\"ס ועל ידי הבבלים במאה ה-7 לפנה\"ס, הם שיצרו את קהילת יהודי מצרים, שחלקים ממנה היגרו מאוחר יותר לאזור שמדרום לכוש.\nלפי מסורות אלו היהודים שהיגרו ממצרים מהאי יב שעל גבול סודאן והקריבו קורבנות פסח התיישבו באזור סנאר שבאי של מרואה שנמצא בכוש היא סודאן והמליכו על עצמם שושלת מלכים יהודים שהחזיקו בתואר אבתרה. לאחר מכן, בעקבות מלחמות תכופות ופלישות של העמים המקומיים דוברי שפות נילו-סהריות , היהודים היגרו דרומה לעבר חבש בשני נתיבים מרכזיים, נתיב אחד דרך התכזה לאדיבו ואקסום ונתיב שני דרך יובלי הנילוס הכחול לקווארה ואגם טאנה. לפי החוקר מרקוס לואיס, המזהה את אבות ביתא ישראל עם הגדוד המצרי \"אסמח\", שמם של היהודים מ-יב ב-מצרית עתיקה. ההתפשטות החלה לפני אמצע המאה ה-4 לפנה\"ס. חבש עצמה הייתה מיושבת במקור בקבוצות אגאו פגניים. חלק מאוכלוסייה זו קיבל במרוצת הדורות, אחר הגירת היהודים, את דת ישראל, ואילו אחרים, כגון הכמנתים, ספגו מנהגים יהודים, אך סירבו לקבל את היהדות.\nלאחר ההתפשטות, אזורי ההתיישבות חולקו בין שליטים מקומיים. את האזורים סנאר, קסלה, קווארה, אצ'פר והחוף הדרומי של אגם טאנה קיבל השליט \"הת\". את אדיבו, ולקאית, סגדה, סמין, וגרה, ארמצ'הו, צ'ילגה, סקלט, דמביה ובגמדיר קיבל השליט \"גדעון\"; והשליט עדאל קיבל את האזורים וג, לסתה, יג'ו והאיק. במקביל לכך חיו בצפון חבש, בעיקר באריתריאה וצפון תיגראי, החבשים, שעם הזמן החלו להתפשט עם תרבותם דרומה לאזורי האגאו וביתא ישראל. אוכלוסיות אלו היו לבסיס שעליו הושתתה האימפריה החבשית.\n\n ערך מורחב – ממלכת הגדעונים\n\nבמאה ה-4 ממלכת אקסום המירה את דתה לנצרות ובעקבות כך פרץ סכסוך בין השלטון לבין מורדים יהודים שכונו \"ביתא ישראל\". בראש המורדים עמד פינחס, מצאצאי גדעון ויורשו. פינחס והמורדים היהודים נמלטו להרי סימן ושם כוננו מחדש את ממלכתם. כתובת מתקופה זו מתארת כניעה והעלאת מס של סמין לאקסום.\nבשטחי גדעון ותחת שלטון צאצאיו (\"הגדעונים\") החלו להתגבש אוכלוסיות שבטי היהודים. על פי תפיסת הקהילה שושלת הגדעונים היא השושלת הסולומונית האמיתית מכיוון שלא בגדה ביהדות, בניגוד לשושלת החבשית שקיבלה על עצמה את עול הנצרות ולכן אינה לגיטימית. בשל תפיסה זו יהודי ביתא ישראל נתפסו בעיני החבשים כמורדי מלכות.\nבמאה ה-6 התרחשה נקודת שבר נוספת בין הנוצרים ליהודים שבסופה הופרדו שתי הקהילות. בשלהי המאה ה-9 ביקר באזור הנוסע היהודי אלדד הדני ותיאר ממלכה יהודית עצמאית הנלחמת כנגד שכנותיה הנוכריות. במאה ה-10 הדפו היהודים תחת שלטון יהודית פלישה חבשית, כבשו את אקסום בסיוע בעלי בריתם הפגנים מבני האגאו והשליטו את שלטונם למשך כ-40 שנה. במחצית המאה ה-12 עלתה לשלטון בחבש שושלת זאגווה, ובתקופתם החלה חדירה אתיופית לשטחי גדעון. ההתפשטות הייתה לאזור בגמדיר על חופה המזרחי של אגם טאנה. בשלהי אותה המאה דיווח בנימין מטודלה על יהודי האזור ”ואין עליהם עול גוים” הנלחמים כנגד ממלכת נוביה הנוצרית, ובשלהי המאה ה-13 דיווח גם מרקו פולו על הימצאות יהודים באזור.\n\nבסוף המאה ה-13 עלתה לשלטון השושלת הסולומונית והתחילה לבסס עצמה באמצעות מסעות כיבוש והפצת הנצרות בממלכות פגניות, מוסלמיות ויהודיות. במאה ה-14 התבצעה פעילות מיסיון נוצרי בקרב יהודי שאווה שמחוץ לשטחי גדעון והוקמו בקרבם כנסיות ומנזרים. באותה מאה פלשו האתיופים לאזורי היהודים אשר בשטחי גדעון וכבשו את הנותר מבגמדר, את וגרה ודמביה. כדי לבסס את הכיבוש הקימו האתיופים מוצבים צבאיים בסקלט וגונדר. בעקבות זאת, פרץ מרד יהודי אשר דוכא ביד קשה והוביל גם לפעילות מוגברת של המיסיון באזור. עד המאה ה-15 התרחשו באזור קרבות דומים. במאה זו התנהלה בווגרה אחת הלחימות העיקשות ביותר, שבסופה הוצאה גזרת הפלאשים והוקמו מרכזים נוצריים רבים. התנגשויות נוספות בין הצדדים המשיכו לסירוגין עד לפלישת גארן שבה היה שיתוף פעולה כנגד אויב משותף.\nבשלהי המאה ה-16 התחילו האתיופים להעביר את בירתם הנודדת לאזורי גדעון, בתחילה לגוזרה שבאמפרז, לאחר מכן לגורגורה, ואז לגומנגה הממקומת אף היא בדמביה. העברת עיר הבירה הייתה כרוכה בתהליכי אמהריזציה והתנצרות היהודים והפגנים המקומיים. היהודים ובראשם המרכז היהודי העצמאי בסימן חשו מאוימים מהעברת המרכז האתיופי לאזורם והחלו במספר תגובות צבאיות. מערכות אלו, שחלקם צלחו, דוכאו באכזריות ודרבנו את האתיופים להעביר את בירתם ללב ההתיישבות היהודית. בתחילת המאה ה-17 התרחשה הלחימה היהודית האחרונה, שבה נכבשה סימן. עם הכיבוש הוגלה המלך היהודי לוונאצ'י, כאשר חלק ממשפחת המלוכה נסו לקווארה. בנוסף לכך, הוצאו צווים להשמדת היהודים והיהדות.\n\nבתקופת התחייה בוטלו הצווים והוקמה בלב האזור היהודי העיר גונדר, תוך הנהגת מדיניות סגרגציה בין הקבוצות האתנו-דתיות. מנקודה זו ואילך ביתא ישראל החלו להשתלב בחברה החבשית הודות לכישוריהם בבנאות, נפחות, קדרות, אומנות ואריגה, מקצועות שחלקם נחשבו בזויים בעיני החבשים. היהודים השתלבו במערכת הצבאית, הכלכלית והשלטונית, והפכו לקבוצה משפיעה שזכתה להגנת הקיסרות. במקביל לכך באזורי גדעון המסורתיים המשיכו תהליכי האמהריזציה, ובשלהי התקופה האזור היה כבר ל\"אזור אמהרי מסורתי\" וחלק בלתי נפרד מהאימפריה האתיופית. החל מסוף המאה ה-18 האימפריה נכנסה לתקופת השופטים שבה החלו מושלי המחוזות לצבור כוח על חשבון השלטון המרכזי, וההגנה שהקהילה זכתה לה נעלמה. בהמשך התקופה היהודים החלו לרדת במעמדם והחבשים החלו לזהותם בשל עיסוקיהם העיקריים כבודה. התגובה היהודית לכך הייתה ניתוק כמעט כולל מחיי החברה החבשית והסתגרות בתוך עצמה.\n\n ערכים מורחבים – מיסיון הכנסייה ליהודים, יהדות רבנית\n\nבראשית המאה ה-19 הגיע לאתיופיה המיסיונר סמואל גובאט, שנפגש עם ביתא ישראל ותיאר אותם בכתב. בעקבות המפגש ארגן גובאט משלחת מיסיון לקהילה. המשלחת המיסיונרית החלה לפעול ב-1860 ונוהלה בידי מיסיון הכנסייה ליהודים. ב-1862 שלחה גם הכנסייה הסקוטית מיסיון מטעמה. עמידת ביתא ישראל למול המיסיונרים הובילה לגירושם מכפריהם ולפולמוסים דתיים סביב מנהגי הקהילה, לרבות הקרבת הקורבנות. ב-1862, בעקבות משיחיות שאחזה בקהילה, הוביל הנזיר אבא מהרי ניסיון לעלות לארץ ישראל, אך הוא כשל. ב-1868, הגיע יוסף הלוי לביתא ישראל, בשליחות רבני יהדות התפוצות, כדי לבחון את מצבם נוכח המיסיון. במחצית השנייה של המאה התרחש הזמן הרע, שבע שנים רצופות של בצורת, מלחמות ומגפות שבהן נספו כשני שלישים מן היהודים.\nבתחילת המאה ה-20 הגיע לאתיופיה תלמידו של הלוי, יעקב פייטלוביץ', ובכך החל קשר רציף בין יהדות התפוצות לקהילה. במקביל, המשיכה הפעילות המיסיונרית. החל מ-1922 ואילך החל פייטלוביץ' לשלוח נערים מביתא ישראל למוסדות חינוך באירופה ובארץ ישראל כדי שישמשו בהמשך כמדריכים ומנהיגים.\nבתקופת הכיבוש האיטלקי הופסק הקשר עם יהדות העולם. השלטון המקומי גילה יחס עוין כלפי היהודים ורבים מהם הצטרפו לכח גדעון ולתנועה הפטריוטית. חוקי הגזע שפורסמו לא היטיבו עם היהודים ורבים הוצאו להורג בגין המרדה. בשנת 1941 הגיעו פקודות להוציא לפועל את התוכנית להשמדת ביתא ישראל במקביל לשואה, אך תבוסת איטליה לבעלות הברית במלחמת השחרור האתיופית מנעה את מימוש ההוראות.\nב-1941 שוחררה אתיופיה בידי כוחות הברית והקיסר היילה סלאסי חזר לשלטון. הקיסר נקט מדיניות אמהריזציה של עמי אתיופיה השונים, ובהתאם לכך, ב-1948, אישר למיסיון להמשיך בפעולותיו בקרב הקהילה.\nבשנות ה-50 הועבר מיזמו החינוכי של פייטלוביץ' לידי המחלקה לחינוך ותרבות תורניים בגולה וזו החליטה לפתוח בתי ספר לביתא ישראל. ב-1953 נשלח לאתיופיה מטעם הסוכנות היהודית הרב שמואל בארי וייסד את בית הספר העברי באסמרה, אשר בו למדו נערים, כמו גם כהנים, את הדת הרבנית.\nב-1955 ו-1965 הגיעו לכפר בתיה עשרים ושבעה נערים מהקהילה. צעירים אלו הוכשרו כשליחים, שישובו בהמשך בכפרים באתיופיה וישמשו בהם כמורים מטעם הסוכנות היהודית. ב-1957 נסגר בית הספר באסמרה והועבר לכפר איזווה. בוגרי אסמרה וכפר בתיה הקימו בתי ספר נוספים בשאר כפרי היהודים, כאשר ב-1958 הועבר בית הספר של אסמרה לכפר אמבובר, לאחר התנכלויות מצד השכנים הנוצרים. בשלהי אותה השנה הפסיקה הסוכנות באופן חד-צדדי את ההתקשרות עם שליחיה באתיופיה, בהוראת מחליפו של פרופ' גבריהו בסוכנות היהודית, ואף קיצצה בתקציב הפעילות החינוכית ביותר ממחצית. כתוצאה מכך, בתי הספר כולם נסגרו, למעט זה שבאמבובר. סחבת זו נמשכה והסוכנות היהודית הציעה להעביר את הטיפול ביהודים לגורמים שאינם מזוהים ישירות עם מדינת ישראל. ב-1961 הצליח פרופ' נורמן בנטוויץ' להשיג מימון לחינוך, מן החברה היהודית להתיישבות, ובהמשך נרתמו לכך ארגונים יהודיים נוספים, לרבות האגודה לרווחת הפלאשים והג'וינט. בשנות ה-70 הקימה רשת אורט בתי ספר בכפרי הקהילה. אלו פעלו עד שנת 1981, שבה הממשלה האתיופית הורתה לרשת להפסיק את הפעילות החינוכית.\nביוני 1999 הסתיימה עליית יהודי קווארה לישראל ואיתה גם הנוכחות של ביתא ישראל באתיופיה.\n\n ערך מורחב – קהילות ביתא ישראל\n\nלפני תחילת העלייה לישראל, התרכזו ביתא ישראל בעיקר בצפון-מערב אתיופיה, היא חבש ההיסטורית, בין העיר אקסום וסמוך לגבול עם אריתריאה בצפון, ועד לבני שנגול בדרום. יהודים ישבו בכל אזור בגמדר וסביב אגם טאנה, במערב גוג'ם ובשירה שבתיגראי. קהילות נוספות היו בשוואה ואדיס אבבה, שבוולו. אזורים אלו מתחלקים בין מדינת אמהרה ותיגראי.\nהיישובים היהודיים שהיו יישובים קהילתיים התרכזו בעיקר ליד נחלים והרים והוקמו על קרקע \"ווֹאִינָה דֶגָה\" (\"אדמת גפנים\") בגבהים של כאלפיים עד שלושת אלפים מטרים. \"אדמת הגפנים\" ניחנה באקלים נוח (טמפרטורות ממוצעות הנעות בין 2.5 °C- לבין 18 °C), קרקע פורייה ושפע משקעים (כ-1,550 מילימטרים בממוצע לשנה) המורעפים בשתי עונות גשומות. היישובים שוכנים לגדות יובלי נהר תכזה וסביב אגם טאנה, מקור הנילוס הכחול. היישוב היהודי כלל את שרשרת הרי סימן שההר הגבוה בו, ראס דאשן, מתנשא לגובה 4,549 מטר מעל גובה פני הים. הקרקע בגבהים העולים על שלושת אלפים מטרים נוחה להגנה אך קשה לעיבוד חקלאי. אוויר ההרים באזורים אלה, המכונים דֶגָה, נחשב מועיל לבריאות, לאריכות ימים ולכושר גופני.\nבאופן מסורתי נמנעו בני ביתא ישראל מהקמת יישובים בשפלה שמתחת לגובה אלפיים מטרים, המכונה \"קוֹלה\". זאת עקב חשש ממחלות טרופיות כגון מלריה, מטפילים ומחיות בר כגון בבונים, ומשבטים עוינים. במהלך העלייה לארץ ישראל נאלצה הקהילה לחצות אזורים מסוכנים אלה ואלפים נספו, בייחוד במהלך ההמתנה הממושכת לעלייה, במחנות המתנה במדבר סודאן ובאדיס אבבה.\n\n ערך מורחב – היימנות\n\nאמונתה של ביתא ישראל, שבלשון הדיבור בין דוברי האמהרית נהוג לכנותה יְשׂרָאֵל הָיְיְמָנוׂת כלומר אמונת ישראל להבדיל מכְרִיִסְטיָאן הָיְיְמָנוׂת לנצרות, היא אמונה מונותאיסטית מוחלטת, באל אחד ויחיד, הוא ה' אלוהי ישראל. אמונה זו אינה סובלת שיתוף של האל ועבודת אלילים המכונות בגעז \"טעות\". ישנה אמונה בשכר ועונש, מלאכים, בית דין של מעלה, גן עדן וגיהנום, תחיית המתים, משיח ואמונה בשיבה לירושלים אשר אינה תלויה בביאת המשיח.\nבניגוד ליהדות הרבנית שהעלתה את התורה שבעל פה על הכתב, ביתא ישראל לא עשתה זאת והפירוש לספרי הקודש מובא בעל פה ומועבר מדור לדור. היחידים אשר מורשים לפרש את כתבי הקודש הם המנהיגים הרוחניים, הנביאים, הנזירים והכהנים ובמקרים חריגים גם הזקנים.\n\nהיימנות כוללות הלכות טהרה שכוללות בתוכם הלכות נידה ויולדת, טומאת שרץ ונבלה, טומאת המת והגוי. הלכות אחרות הן כשרות ובתוכה איסור אכילת מאכלי גויים ושחיטה, איסור הצגת צלמים ובהם גם של מנהיגים רוחניים, שמירת דורות, עבדות, נישואין וגירושין ומילה. הלכות נוספות הן וידוי, גיור, אזכרת המת והעלאת קורבנות. שפת הפולחן היא געז בשילוב עם שפות אגאו.\nישנו גם לוח שנה ירחי בן 12 חודשים וכן ספירת שנים המבוססת על מניין קשוטא שלפיה שנת ה'תשע\"א, מן הלוח העברי, היא שנת 7082. ישנם גם מספר חגים כגון הארפה עשרת (\"החודש העשירי) והמהללה (\"תחינה\") שלהם אין מקבילה בקהילות יהודית אחרות. השימוש בכלי נגינה והשילוב של ריקודים לליווי שירת הקודש כמעשה הלוויים אף הוא יוצא דופן בקרב קהילות היהדות השונות. המועד הקדוש ביותר בהיימנות היא השבת.\nבתחילת המאה ה-20 החל תהליך של אימוץ אלמנטים מהיהדות הרבנית וזניחת ההיימנות. התהליך נמשך למן אמצע המאה והואץ לאחר עליית מרבית בני הקהילה לישראל. בימינו מקבלים ביתא ישראל על עצמם את אמונת הזרם הרבני.\n\n ערך מורחב – תרבות חבשית\nתרבות ביתא ישראל היא התרבות החבשית שהיא תרבותם המשותפת של התגרים והאמהרים (החבשים), לרוב אין הבדל תרבותי גדול בין שני עמים אלו חרף השוני בשפתם המדוברת.\n\nאין אנו יודעים עם איזו שפה הגיעו היהודים לאתיופיה. על פי כתב יד של הקהילה, העברית החלה להיעלם כלשון פולחן, החל ממחצית המאה ה-16, עד שנעלמה כליל בתחילת המאה ה-17. שפת הפולחן היא הגעז. לשונות הדיבור בעבר בקרב הקהילה היו כיילה ופלאשה, ניבים של שפת האגאו המערבית. הכיילה הייתה נפוצה בשטחי גדעון והפלאשה בקווארה. השפות הללו ירדו במעמדן מתחילת המאה ה-17 וכבר בחצי השני של המאה ה-19 הקהילה השתמשה באמהרית ובתגרית. סוג הכתב המשמש את כלל השפות שנזכרו הוא הכתב החבשי.\n\nאריגה הייתה אחת ממקצועות שבהם היהודים התמחו. הבגדים היו נתפרים מבד הכותנה. הלבוש עצמו מתחלק לשתי קבוצות, גברי ונשי, כאשר הלבוש הגברי מורכב ממכנסיים (מודה) וחולצה (ג'ובה), והלבוש הנשי משמלה (\"קמיס\") וחגורה (\"מקנת\"). שני המינים משתמשים בלבושם בנטלה, המזוהה בקרב חוקרים עם הטלית.\n\n ערכים מורחבים – השחתת איבר המין הנשי\nבדומה לשכנים החבשים נהגו חלק מביתא ישראל לבצע השחתת איבר המין הנשי בטקס שאינו דתי. המילה, בקרב ביתא ישראל, יכלה להתבצע בידי אישה בלבד. במדגם שפורסם בשנת 1997 נמצאה ב-42 מתוך 113 נשים שנבדקו עדות למילה כלשהי. מילת הנשים פסקה כליל עם העלייה לישראל. לטענת מחברי המאמר המדגם לא פורסם בתקשורת הישראלית מחשש לתגובת החברה הישראלית ויוצאי אתיופיה.\n\n ערכים מורחבים – מוזיקה · מחול\n\n ערך מורחב – המטבח החבשי\n\nהמאכל הבסיסי במטבח הוא האנג'רה, פיתה העשויה מדגן טף, שעליה מניחים תבשילים (וָואט ) הנאכלים יחדיו בידיים. מרבית התבשילים החבשיים חריפים אך קיימים לצידם גם אי אילו תבשילים נטולי-חריפות (אָליצָ'ה). המרכיב החריף בתבשיל הוא הבֶּרְבֶּרֶה העשוי מתבלין בעל אותו השם. בשבתות נפוץ יותר לאכול תבשילי עוף, ובחגים ואירועים מיוחדים, תבשילי בשר.\nמזונות הבצק שבמטבח כוללים סוגים שונים של לחם כגון, הדָאבּוֹ, האָמְבָּשָה, והעמיזה, או המסוואית והברכת הנאכלים בשבתות ובחגים. הלחמים והאנג'רה נאכלים גם בתצורת פירורים (פְטְפְטְ ) המעורבבים בתוך תבשילים.\nבמטבח החבשי קיימות גם מספר דייסות כגון הגנפו והקנצ'ה העשויות שעורה, העג'ה העשויה שיבולת-שועל והאילווט העשויה חילבה.\nמספר משקאות המאפיינים את המטבח הם: הטֶלָה  שהיא בירה חבשית; הקוֹרוֹפֵה, משקה העשוי מדגוסה; אָבִיש המורכב מחילבה ודבש; טג' המורכב ממים, דבש וגשו; קָטיקלָה (ערק); טֶלבָּה העשוי ממים, פשתן ודבש; בִּירְז המורכב ממים, דבש וזנגביל; סוּף (משקה חמניות); נוֹג צִ'ילְקָה המבוסס על שומשום שחור ושי (תה חבשי).\n\n ערך מורחב – רפואה מסורתית\n\n ערכים מורחבים – אחיזת המקרקעין באימפריה האתיופית, קדרות ביתא ישראל\nלפי חוקי אחיזת המקרקעין באימפריה האתיופית, עד המהפכה האתיופית, לאיכר הייתה גישה מלאה לאדמתו הודות לרסת, היא הזכות לרשת ולהשתמש באדמת אבות. משמעות הרסת הייתה שאיכר יכול לטעון לבעלות על אדמה בזכות הראשון מאבותיו שהשתמש בה, בין אם מדובר בגבר או אישה. על מערכת הרסת חל הגלת, הוא זכות גביית מס מבעלי הרסת, שהוקנתה לאצולה על ידי הקיסר. סוג אחר של חזקה שהיה נפוץ באזורי היישוב היהודי היה רים, שהיא אדמה שהוקדשה לכנסייה או המנזר המקומי ועובדה על ידי צמיתים המכונים זגוץ'.\nהחל מהמאה ה-15 ואילך החלו הקיסרים האתיופים לנשל את ביתא ישראל מאדמותיהם והקיסר יצחק הוציא צו השולל את הרסת מיהודים שלא יתנצרו. בתחילת המאה ה-17 עם הבסת המרכז העצמאי בהרי סמן, אדמות היהודים ניתנו לכנסייה, ואחרות למתנצרים ולמהגרים. כתוצאה מנישול היהודים מאדמותיהם התפרנסו יהודים רבים כבעלי מלאכה המוכרים את תוצרתם לחקלאים הנוצרים, בהם נפחים ואורגים גברים, לצד נשים העוסקות בקדרות. במרוצת המאה ה-18 נעזרו הקיסרית מאנטאווב ובנה הקיסר ייאסו השני בבנאים ובאמנים יהודים להקמת מבני פאר במתחם פאסיל גמב.\nמיהודים שחיו באזורים קווארה, ולקאית ותיגראי לא נשללה הרסת ורבים החזיקו בה עד עלייתם לישראל. במהלך תקופת גונדר האליטה היהודית קיבלה רסת מהקיסרים. רבים מהיהודים שנשללה מהם הרסת חכרו אדמות במרוצת הזמן והפכו לאריסים של בעלי הרסת, בהסדר שנשמר מספר דורות.\nלאחר המהפכה האתיופית, ב-1974, ותחת השלטון הקומוניסטי של הדרג, עברה אתיופיה רפורמה אגררית כוללת, והאדמות חולקו מחדש בין כל האיכרים, כולל מחוסרי הרסת, בהם גם היהודים. החלוקה מחדש של האדמות ונתינתן לאוכלוסיות חסרות רסת הביאה למתחים חברתיים רבים שליבו את מלחמת האזרחים.\n\nלפי מסורת ביתא ישראל והחבשים הנוצרים, רבים מהאמהרים והתגרים וכן האגאו מלסתה הם מצאצאי יהודים אשר המירו את דתם לנצרות מהמאה ה-4 ואילך. במאה ה-15 איגרות רבנים העריכו את מספרם של היהודים במאות אלפים, בעוד שמיסיונרים פורטוגזים העריכו את מספר ביתא ישראל בכרבע מיליון. בסוף המאה ה-17 מספר היהודים הגיע לכמיליון [דרוש מקור] אך כניסתה של האימפריה האתיופית לתקופת גונדר לא היטיבה עם היהודים ומספרם החל להידלדל כתוצאה מנישואי תערובת, רדיפות והתנצרות. עלייתה של שושלת יג'ו באמצע המאה ה-18 תרמה להחמרת הרדיפות. בתחילת המאה ה-19 הוערך מספר היהודים בפחות מ-350 אלף, בסוף המאה ה-19 התחולל הזמן הרע, תקופה של רעב, בצורת ומלחמות, שבמהלכה נספו כשני שלישים מהקהילה ונותרו פחות מ-120 אלף יהודים. הממשל הפשיסטי העריך את מספרם בין חמישים לשישים אלף איש. דו\"ח ישעיהו משנת 1958 העריך שיש בין 50–60 אלף יהודים. במפקד בני הקהילה משנת 1976 נאמד מספרם בכ-28 אלף.\n\n ערך מורחב – פלאשמורה\nכינוי שניתן למומרים ולמתבוללים מביתא ישראל וצאצאיהם החל ממחצית המאה ה-19 ואילך.\n\n ערך מורחב – ביתא אברהם\nקהילה אשר חיה ברובה הגדול במחוז שאווה הצפונית שבמדינת אמהרה ובאדיס אבבה. מוצא קהילה זו הוא מיהודי ביתא ישראל שחיו באזור וקיבלו עליהם את הנצרות במרוצת הדורות. בפועל הקהילה מערבבת את מנהגיה היהודיים עם הנצרות. בשנים האחרונות רבים מבני הקהילה החלו לחזור לשורשיהם היהודיים ולאמץ את היהדות הרבנית. חלק מחברי הקבוצה הקימו את האגודה האתיופית הציונית של צפון שאווה שמטרתה קידום הזהות היהודית.\n\n ערך מורחב – עבד כנעני\nהעבדות הייתה נהוגה באתיופיה עד אשר נאסרה דה יורה בשנת 1923 ודה פקטו ב-1991. לאחר שהעבדים נקנו בידי יהודי הם עברו גיור ונהפכו לרכוש הקונה שהוא אדונם. העבדים כונו ברייה על שמו של אחד מהעמים ממנו נלקחו עבדים, אלו היו עוברים בירושה בתוך משפחת האדון דורות רבים. חל איסור חיתון עימם וצאצא מעורב נחשב לעבד.\n\n ערך מורחב – הקשר בין ביתא ישראל לתפוצות ישראל\n\nבברית החדשה מובא סיפור על שליח מכוש שבא להתפלל בבית המקדש. בתלמוד הבבלי נזכר פעמיים האמורא הגר רבי יהודה מהנדואה או הינדואה (היא הודו) שזוהתה באותם הימים עם חבש.\nהקשר הראשון שנעשה בין ביתא ישראל לשאר תפוצות ישראל היה בסוף המאה ה-9, כאשר הגיע אלדד הדני לקירואן וסיפר על ממלכה יהודית עצמאית שיש שזיהו אותה עם ממלכת ביתא ישראל.\n\nבמאה ה-12 מדווח בנימין מטודלה על יהודים באתיופיה ובמאה ה-15 מגיעים דיווחים מאת הרב אליהו מפרארה שכתב על ממלכה יהודית עצמאית חזקה בשטח האימפריה האתיופית, וכן דיווח מרבי עובדיה מברטנורא שכתב על נפילת הכוחות היהודיים בפרעות מרקוס. במאה ה-16 מתרבים הדיווחים על ביתא ישראל ועל ממלכתם. במאה זו כתב הרדב\"ז שהמלחמות בין ביתא ישראל והאימפריה האתיופית נודעו למרחקים. רבנים נוספים דיווחו על הממלכה מפי שבויים מביתא ישראל שהגיעו למצרים לאחר שנמכרו לעבדות. נמסר גם דיווח על עזרתם של ביתא ישראל לעות'מאנים במלחמה העות'מאנית-אתיופית.\nבמאה ה-17 הגיע לאתיופיה רב מווינה בשם שלמה עם ספרים רבניים, במטרה לתת אותם לביתא ישראל. לאחר מספר פולמוסים דתיים עם המיסיונרים הפורטוגזים ועם נציגי הכנסייה האורתודוקסית האתיופית, גורש הרב בפקודה קיסרית וספריו נשרפו.\nב-1770 סייר ג'יימס ברוס באתיופיה. ב-1790 אחר שובו פרסם את ספרו ובו אזכורים רבים על ביתא ישראל.\nבמאה ה-19 הגיעו ידיעות ממיסיונרים נוצרים על הצלחותיהם באתיופיה בקרב ביתא ישראל. ב-1855 הגיע לירושלים שליח מאתיופיה בשם דניאל בן חנניה.\n\n ערכים מורחבים – גזע, לאומיות יהודיות\nבמקורות היהודיים צבע עורם של יהודי ארץ ישראל בתקופת המשנה לא היה לבן ולא שחור אלא בינוני: ”בהרת עזה נראית בגרמני כהה, והכהה בכושי עזה. רבי ישמעאל אומר, בית ישראל, אני כפרתן--הרי הן כאשכרוע: לא שחורים ולא לבנים, אלא בינוניים.”\nבמהלך ימי הביניים נפגשו בני הקהילה עם יהודים במצרים ובארץ ישראל ואלו ציינו מדי פעם כי צבע עורם של ביתא ישראל הוא כהה או דומה לשחור, אך לא ייחסו לכך חשיבות ולא פקפקו בשייכותם לעם היהודי.\nבמאה ה-19, עם עליית תורת הגזע שחילקה את בני האדם לגזעים על פי מאפיינים פיזיים, החל גם דיון על ביתא ישראל, וחוקרי גזע סיווגו את העמים כהי העור דוברי השפות האפרו-אסיתיות, לרבות החבשים וביתא ישראל, כחלק מהגזע הקוקזואיד. בקרב חלק מחוקרים יהודים נפוצו תאוריות גזע שרבות מהן טענו כי האשכנזים הם הגזע היהודי האמיתי והגזע היהודי הוא חלק מהגזע הלבן, אך קהילות שאינן אשכנזיות דוגמת יהדות ארצות האסלאם הן יהודיות למחצה בגזען, וקהילות לא לבנות דוגמת ביתא ישראל, בני ישראל, יהדות קוצ'ין ויהודי סין אינן יהודיות בגזען אלא רק בדתן.\nבעקבות קול קורא של הרב עזריאל הילדסהיימר בנוגע ליהודי אתיופיה, הוציא החכם באשי של טורקיה – הרב יקיר גירון – בשנת 1866 (ה'תרכ\"ו) מכתב תחת הכותרת \"קול קורא לעזרת בני ישראל בארץ כוש\", שבו הדגיש כי אין שוני בין יהודי אתיופיה לשאר יהודי הגלויות, התריע על סכנת המיסיון המאיימת על העדה, וקרא לפעול להצלתה. בעקבות קריאות אלו החלו לצאת משלחות סיוע לקהילות היהודיות באתיופיה.\nב-1908 שלחה חברת כי\"ח את הרב חיים נחום לבדוק בין היתר את השייכות הגזעית של \"הגזע הפלאשי\" ל\"גזע היהודי\", באמצעות בדיקה שיטתית של גולגולות וגופות של בני הקהילה.\n\nשיח על יהדותה של ביתא ישראל התרחש בשנת 1923 לאחר שסטודנט מהקהילה שלמד בווינה ורצה להצטרף לאגודת הסטודנטים היהודית נדחה, בין היתר בטענה כי קהילת ביתא ישראל אינה משתייכת ל\"גזע היהודי\".\nב-14 באוקטובר 1934 נערכה ישיבת הנהלה של הסוכנות היהודית בעניין הענקת אשרות עלייה ליהודי אתיופיה. הישיבה הפכה לדיון על יהדותה של ביתא ישראל. ארתור רופין טען כי ביתא ישראל ”הם כושים אשר עברו ליהדות בכח החרב במאה השישית לפני ספירת הנוצרים. אין להם כל קשר ליהדות”. לתפיסת רופין היהודים הם קבוצה גזעית המשתייכת לגזעים ההודו-גרמניים הלבנים ואינה כוללת בתוכה עמים שחורים או אסייתים. משה שרת טען כי העניין הגזעי אינו חשוב כי אם ההכרה בביתא ישראל כחלק מהלאום היהודי: ”הדבר הקובע בלאומיות הוא ההכרה”. לכך רופין השיב כי ביתא ישראל רחוקים מהתרבות של יהדות אירופה. בתגובה לאותו דיון השיב אשכולי כי אין גזע יהודי טהור וכל היהודים דומים לשכניהם הלא-יהודים ואין לפסול את שייכותם של ביתא ישראל ללאום היהודי רק בגלל צבע עורם. ואולם למרות טענותיהם של שרת ואשכולי, שהקריקטריון שלהם היה לאומי, מה שקבע בסופו של דבר את מדיניות היישוב בנוגע להגירת האתיופים הייתה דעתו של רופין שהקריטריונים שלו נבעו מתפיסה גזעית ואיגנית; רופין היה באותה תקופה בעל כוח השפעה רב בהרבה משל שרת ואשכולי גם יחד.\nבשנת 1951 ביקשה הסוכנות היהודית מהרב הראשי לישראל, הרב הרצוג, להכריע אודות מעמדם של בית ישראל באתיופיה. במכתב התשובה שלו משנת 1951 הפציר הרב הרצוג בסוכנות היהודית לחזק את הפלשים רוחנית ולהעלות אותם לישראל. הוא הוסיף כי קיים קושי הלכתי בהיבט התרתם לבוא בקהל, מחשש שהם יהודים מזרע ישראל ושגטיהם אינם כשרים. בעוד שהרדב\"ז (ובעקבותיו הרבנים עובדיה יוסף ומשה פיינשטיין בשלהי המאה העשרים) התיר לבית ישראל לבוא בקהל ישראל כאשר פסק כי נישואיהם אינם תקפים מצד ההלכה, הרב הרצוג הציע לפסוק לקולא ולהתירם לבוא בקשרי חיתון עם שאר עם ישראל על יסוד הספק כי הם צאצאי גרים. במכתב נוסף מפברואר 1954 הסתמך הרב הרצוג על חוקרים בלתי מזוהים כאשר ציין כי \"התרשם שהפלשים הם צאצאים של גזע לא-יהודי שהתגייר בעבר\". הרב הרצוג היה הפוסק הראשון שעשה שימוש במונח \"גזע\" בהקשר למעמדם ההלכתי של יהודי אתיופיה, ונשען בפסיקתו על דעותיהם של חוקרים בני זמנו. לטענת החוקר דון סימן הסתמך הרב הרצוג על תכתובות שקיים עם יעקב פייטלוביץ', יצחק בן צבי ושליחי הסוכנות היהודית לאתיופיה כגון הרב שמואל בארי. מאחר שהממצאים שהובאו בפניו באותה עת לא היו חד-משמעיים, פסק הרב הרצוג בשנת 1955 כי יהודי אתיופיה הם \"ספק יהודים\" וכי יש להטבילם בפני בית דין בעיר עדן טרם עלייתם לישראל. בהמשך, בזמן כהונתו של הרב יצחק נסים כראשון לציון (1955–1972) התנגד הלה לכל עלייה המונית של הקהילה.\nבציבוריות הישראלית שררו דעות דומות, וב-1968 טען השופט שמעון אגרנט שביתא ישראל מהווים סתירה סוציולוגית ולכן ספק אם מוצאם מ\"הגזע היהודי\". ב-1973 יצא דו\"ח ליטבק, המביא את כל הנימוקים נגד עליית הקהילה, ובהם הנימוק שלקהילה אין קשר ל\"גזע היהודי\". באפריל 1975 קבעה ועדה ממשלתית שאנשי ביתא ישראל יוכרו כיהודים לעניין חוק השבות ומרשם האוכלוסין.\nההכרה בביתא ישראל כחלק מהלאום היהודי הושגה באמצעות מאבק. ההחלטה להעלותם ארצה הגיעה עם פסיקתו של הרב עובדיה יוסף להכרה ביהדותם משנת 1973. עם זאת הרבנות הראשית לישראל לא קיבלה את פסיקתו ודרשה מהם גיור לחומרא. ב-1977 נחשבה הקהילה כיהודית לצורך חוק השבות בלבד, ורק בשנת 1984 החל משרד הפנים לרשום \"יהודי/ה\" בסעיף הלאום של בני הקהילה במרשם האוכלוסין. בשנת 2020, שנים רבות לאחר שהעלייה והגיור לחומרא של בני הקהילה הסתיים, החליטה הרבנות הראשית לאמץ באופן רשמי את פסיקתו של הרב יוסף.\n\n ערך מורחב – עליית ביתא ישראל\n\nהעולים הראשונים מביתא ישראל שקבעו את ביתם בארץ ישראל בתקופה המודרנית, הגיעו ב-1934 יחד עם העליות של יהודי תימן מאריתריאה האיטלקית.\nבשלהי 1949 נשלח יעקב וינשטיין מטעם מחלקת העלייה של הסוכנות היהודית לאתיופיה כדי לבחון אפשרות עלייה. על בסיס הערכתם של יהודי אדיס אבבה, כתב וינשטיין כי \"אין דחיפות בעליית ביתא ישראל ויש לתת עדיפות לעליית יהודים מארצות האסלאם ומזרח אירופה\".\nלאחר דו\"ח וינשטיין, ועם סיום העלייה ההמונית, התנגדה ישראל לעליית בני הקהילה ולהכרה ביהדותם, משום שלא הייתה מעוניינת ליצור \"בעיות גזע\", בנוסף להבדלי תרבויות שהתקיימו כבר בחברה הישראלית. יועציו של ראש הממשלה דוד בן-גוריון התנגדו לעלייה מאתיופיה, ובהמשך התנגד לכך גם ראש הממשלה משה שרת, שסבר שאנשי הקהילה אינם יהודים. בתקופה זו הגיעו ארצה מספר משפחות מביתא ישראל וכן משפחות מעורבות תימניות-אתיופיות, שחיו במחוז בגמדר ובאריתריאה.\n\n ערכים מורחבים – האגודה לרווחת הפלאשים, התוכנית ליישובה מחדש של ביתא ישראל\n\nבתקופת לוי אשכול התנגד ראש הממשלה לעלייה המונית, ולאחריו התנגדה גולדה מאיר לכל רעיון של הכרה ועלייה. מתנגדי העלייה טענו כי אי התמיכה בעלייה נובעת מהמעמד ההלכתי של הקהילה.\nבשנות ה-60 פנו ראשי הקהילה לקונגרס היהודי העולמי ואלו הקימו את האגודה לרווחת הפלאשים שהחלה בפעילות בתוך אתיופיה. הפעילות הייתה בראש ובראשונה חינוכית שהובילה לשינויים בתוך דתה של ביתא ישראל. במקביל לכך החלו צעירים מהקהילה לעלות לישראל, דבר אשר הוביל ב-1971 לניסוח של נוהל קונסולרי השולל כניסה של אדם מהקהילה ללא אישור מראש של משרד הפנים בישראל. אך העלייה לישראל נמשכה ויהודים המשיכו להגיע במסווה של נוצרים.\nב-1973 החל שר הפנים להוציא צווי גירוש לבני הקהילה ששהו בישראל ושלפי טענתו חוק השבות לא חל עליהם. יהודים אלו התחבאו במקומות מחבוא שסופקו על ידי הוועד הציבורי למען יהודי אתיופיה. על מנת למנוע את גירושם פנה חזי עובדיה לראשון לציון הרב עובדיה יוסף, שהביע את עמדתו שבני הקהילה הם יהודים לכל דבר ויש להעלותם לישראל. בתגובה לעמדתו של הרב עובדיה ניסחו מתנגדי העלייה וההכרה, ובראשם שר הפנים יוסף בורג ושר הקליטה שלמה רוזן, את דו\"ח ליטבק המביא את כל הנימוקים נגד הכרה ועלייה. למרות עמדתו הרשמית של הרב, לא שינתה ממשלת ישראל את יחסה לביתא ישראל ושר הפנים המשיך להוציא צווי גירוש.\n\n ערכים מורחבים – הוועד הישראלי למען יהודי אתיופיה, האגודה האמריקאית למען יהודי אתיופיה\nב-1974, עם החלפת הממשלה, פרש בורג מתפקידו כשר הפנים למשך חצי שנה. מחליפו, שלמה הלל, כינס ועדת שרים אשר החליטה ב-10 באפריל 1975 כי השבות תוחל על ביתא ישראל. החלטה זו בוטלה ב-25 ביולי, עת שב בורג לתפקידו.\nבאוקטובר 1975 החלו לצאת הוראות מישראל להברחת יהודים מאתיופיה, כאשר במקביל התרחשו דיונים רשמיים בדבר איחוד משפחות תמורת נשק. זאת, על אף שהחלת השבות בוטלה. רבים קושרים את שינוי העמדה של ישראל בדבר עליית הקהילה למצבה הבין-לאומי, ובעיקר להחלטה 3379 של העצרת הכללית של האו\"ם שקבעה כי ציונות היא צורה של גזענות.\nב-14 במרץ 1977, חוק השבות הוחל שוב על ביתא ישראל וזאת לאחר פרישת המפד\"ל מהממשלה וחזרת הלל למשרד הפנים. אתיופיה וישראל הגיעו להסכמה בדבר איחוד משפחות, ונערכה רשימה של 150 יהודים שיעזבו את המדינה בשלוש קבוצות. איחוד המשפחות נעצר בעקבות דבריו של שר הביטחון, משה דיין, שאמר במסיבת עיתונאים שישראל מחמשת את אתיופיה. לאחר הדברים ניתקה אתיופיה את קשריה עם ישראל, וקבוצת העולים השלישית נותרה באתיופיה.\n\n ערכים מורחבים – מבצע אחים, מבצע אליהו, מבצע משה, מבצע פדיון שבויים, מבצע שלמה\n\nלאחר ניתוק היחסים בין המדינות, מלחמת האזרחים שפרצה באתיופיה החריפה, והמצב הביטחוני של ביתא ישראל הידרדר. ארגונים בין-לאומיים, פעילי עלייה ויוצאי אתיופיה בישראל לחצו על מדינת ישראל לפעול בנושא, וזו החליטה ליישם את תוכנית הלפרן של האגודה האמריקאית למען יהודי אתיופיה (AAEJ), להעלאת הקהילה דרך סודאן. בין השנים 1979 ל-1990 התרחש מבצע אחים שבו כעשרים אלף מבני הקהילה עשו דרכם למחנות הפליטים בסודאן. כ-16 אלף מהם הצליחו לעלות לישראל והשאר, כארבעת אלפים איש, נספו במחנות הפליטים בסודאן או בדרך אליהם.\nעם חידוש היחסים הדיפלומטיים עם ישראל, החלה פעילות רבתי של AAEJ, שהחלה לשכור אמצעי תחבורה ולרכז את היהודים שנותרו באתיופיה באדיס אבבה, בעזרת הוועד. האגודה סברה שיש לרכז את יהודי אתיופיה במקום אחד ולהכריח את מדינת ישראל לערוך מבצע עלייה חד-פעמי, וזאת בניגוד לתוכנית של ישראל, שסברה שיש לערוך עלייה מדורגת. ב-1991 נחתמה עסקה עם החונטה שדרשה 35 מיליון דולר. את הכסף שילמה יהדות ארצות הברית ובכך הוצא לפועל מבצע שלמה.\n\n ערך מורחב – יהודים ישראלים יוצאי אתיופיה\nיוצאי אתיופיה בישראל מונים בימינו מעל ל-165,000 נפש. עליית ביתא ישראל לארץ ישראל ובהמשך למדינת ישראל החלה בתחילת שנות ה-30 של המאה ה-20, תחילה כבודדים והחל משנות ה-60 בצורה בלתי חוקית. מסוף שנת 1975 ולאורך שנות ה-80 וה-90 ביצעה ישראל יחד עם ארצות הברית שני מבצעי עלייה רחבי היקף: \"מבצע אחים\" (1979–1990) ו\"מבצע שלמה\" (1990–1991). העלייה נמשכת עד ימינו ובמסגרתה עולים הפלאשמורה, צאצאי יהודים שעזבו את הקהילה.\nבקליטת יוצאי אתיופיה בארץ הושקעו משאבים לא מעטים, ועם זאת קליטתם אינה נחשבת למוצלחת ביותר, עובדה המתבטאת עד היום בפערים בולטים בינה לבין יתר אוכלוסיית ישראל, בעיקר מבחינת הכנסה, השכלה ותעסוקה. אופן הקליטה של אוכלוסיית יוצאי אתיופיה זכה ללא מעט ביקורות; חוסר ההבנה של השונות התרבותית בין יוצאי אתיופיה לבין החברה הישראלית הקולטת, טעויות מוסדיות בתהליך הקליטה, וקשיי החברה הישראלית להטמיע את העולים, כל אלו הביאו להחלשת הקהילה והקשו על השתלבותם בחברה הישראלית. על אלו נוספו ליקויים בהשקעת המשאבים שתוקצבו לקליטה, שהביאו להחמצת ייעודם.\nלפי דו\"ח מבקר המדינה לשנת 2012 \"מדינת ישראל ויהדות התפוצות השקיעו ומשקיעות מאות מיליוני ש\"ח ב-20 השנים האחרונות בקליטתם של יוצאי אתיופיה\". ממצאי הדוח מצביעים עם זאת \"כי למרות המאמצים הניכרים של משרדי הממשלה, בשיתוף המגזר השלישי, לקדם את יוצאי אתיופיה, הפערים ביניהם לבין האוכלוסייה עדיין ניכרים\", כאשר הדוח מייחס פערים אלו להיעדר מימושם של \"תנאֵי יסוד לפעולה אפקטיבית של משרדי הממשלה\", ובראש ובראשונה \"לחסרונה של פעולה מתואמת, המונהגת בידי גוף מתכלל שיפעיל ויתאם את כלל התקציבים של הממשלה ושל המגזר השלישי, כך שיענו על הצרכים של יוצאי אתיופיה.\" הדוח מדגיש כי לא נקבע תקציב מינימום הכרחי של הממשלה אשר יבטיח שההשקעה על פני זמן אינה יורדת לטמיון, ומעריך כי בשל ליקויים אלו \"משאבים ניכרים מתפזרים על תוכניות רבות פעמים ללא בדיקת מועילותן. כך נוצר בזבוז רב, ולעיתים משאבים, שיועדו ליוצאי אתיופיה נספגים בתקורות כפולות, ולעומת זאת משאבים אחרים שיועדו לה כמעט שאינם מנוצלים.\"\n\nבני ישראל (הודו)\nחבשים\nכמנתים\nביתא ישראל (מינוח)\nישראלים יוצאי אתיופיה\n\nאסתר הרצוג, הביורוקרטיה ועולי אתיופיה - יחסי תלות במרכז הקליטה, צ'ריקובר, 1998 (הספר בקטלוג ULI)\nאברהם עפשטיין, אלדד הדני - סיפוריו והלכותיו במהדורות שונות על פי כתבי-יד ודפוסים עתיקים עם מבוא והערות בצירוף מאמר על הפלשים ומנהגיהם, פרסבורג, תרנ\"א\nאהרון זאב אשכלי, ספר הפלשים - יהודי חבש תרבותם ומסורותיהם, מוסד הרב קוק וראובן מס, תשל\"ג (הספר בקטלוג ULI)\nמנחם ולדמן, מעבר לנהרי כוש - יהודי אתיופיה והעם היהודי, תשמ\"ט (הספר בקטלוג ULI)\nהגר סלמון, קהילות ישראל במזרח במאות התשע-עשרה והעשרים - אתיופיה, יד בן-צבי, תשס\"ח\nמיכאל קורינאלדי, יהדות אתיופיה - זהות ומסורת, תשמ\"ט\nסטיבן קפלן ושושנה בן-דור, יהודי אתיופיה - ביבליוגרפיה מוערת, יד בן-צבי, 1998\nמנחם ולדמן (עורך), יצחק גרינפלד, מחקרים בתולדות יהודי אתיופיה, מכון הברמן למחקרי ספרות, 2011\nיעקב מלקמו, סולומון מברטו, זיוה מקונן, שושנה סמואל, אורלי אוסדון, רחמים מלקו, מורשת יהדות אתיופיה - קהילת \"ביתא ישראל\" באתיופיה ובישראל, המינהל לחינוך התיישבותי ועליית הנוער במשרד החינוך, 2002\nמלכה שבתאי, יהודי אתיופיה מזרע ביתא ישראל, הסוכנות היהודית לארץ ישראל, 2006\nרפאל פלק, ציונות והביולוגיה של היהודים, רסלינג, 2006 (הספר בקטלוג ULI)\nשירה שאטו, הנרטיבים השונים של מסע עליית יהודי אתיופיה, האוניברסיטה העברית, 2011\nשרון שלום, מסיני לאתיופיה: עולמה ההלכתי והרעיוני של יהדות אתיופיה, הוצאת ידיעות ספרים, 2012\nיוסי זיו, חג ומועד בביתא ישראל, יד בן צבי, 2017 גרסה מקוונת של הספר (לבעלי הרשאה), באתר \"כותר\"\n\nביתא ישראל, באתר אנציקלופדיה בריטניקה (באנגלית)\n\"מדינת ישראל ויהדות אתיופיה, 1973-1948\", באתר ארכיון המדינה\nאטילה שומפלבי, ניר כהן, תיעוד נדיר: הקהילה היהודית באתיופיה כמו שלא הכרתם, באתר ynet, 28 בנובמבר 2022\n יהודי אתיופיה, דף שער בספרייה הלאומית\n\nEthiostruggle - אתיופים ברשת\nאינסרה - מרכז מורשת יהדות אתיופיה\nאנדנת - מרכז רוחני והדרכה ארצי לקהילת יוצאי אתיופיה\nבהלצ'ין - מרכז מורשת יהודי אתיופיה\nביתא ישראל - חברה ותרבות יהודי אתיופיה\nיופי - פורטל הקהילה האתיופית בישראל\nכפר ביתא ישראל - מרכז חינוכי לימודי של מסורת יהודי אתיופיה\nתורת משה - מורשת ותרבות בית ישראל\nBina - ביתא ישראל של צפון אמריקה (אנגלית)\nY.E.S - סטודנטים אתיופים צעירים\nמסע בין שני בתים - מאתיופיה לישראל ובחזרה, באתר בית אבי חי\nהמרכז למורשת יהדות אתיופיה\n\nפעמים - פרקי עיון במורשת ישראל במזרח, יד בן צבי, גיליון 22 (תשמ\"ה), 33 (תשמ\"ח) ו-58 (תשנ\"ד): יהודי אתיופיה \n  יאיר שלג, ‏עלייה וירידות, בעיתון מקור ראשון, 16 ביולי 2019\n\nישראל אדנה יסמני יציאת בית ישראל מאתיופיה",
    "pageid": 541776
  },
  {
    "title": "בלייק לייבלי",
    "extract": "בלייק אלנדר לַייבְלִי (באנגלית: Blake Ellender Lively; נולדה ב-25 באוגוסט 1987) היא שחקנית ודוגמנית אמריקאית. ידועה בעיקר בזכות תפקידה כסרינה ואן דר וודסן בסדרת הדרמה של רשת ה-CW, \"אחת שיודעת\" (2012-2007). לייבלי גם כיכבה בסרטים \"אחוות הג'ינס\" משנת 2005, \"שיגעון של קולג'\" משנת 2006, \"חייה הפרטיים של פיפה לי\" משנת 2009, \"גנב עירוני\" משנת 2010, \"גרין לנטרן\" משנת 2011, \"בלי חוקים\" משנת 2012, \"הסיפור של אדליין\" משנת 2015 ו\"מים לא שקטים\" משנת 2016.",
    "pageid": 666409
  },
  {
    "title": "גולדה מאיר",
    "extract": "גולדה מאיר (במקור מאירסון; נולדה בשם גולדה מאבוביץ'; 3 במאי 1898, י\"א באייר ה'תרנ\"ח – 8 בדצמבר 1978, ח' בכסלו ה'תשל\"ט) הייתה ראש ממשלת ישראל הרביעית בין 1969 ל-1974. לפני כן כיהנה מאיר כשגרירת ישראל בברית המועצות, כחברת הכנסת, כשרת העבודה ושרת החוץ.\nגולדה מאיר נולדה בקייב, האימפריה הרוסית, ובילדותה היגרה משפחתה לארצות הברית, בה גדלה. בגיל 23 עלתה ארצה יחד עם בעלה, מוריס מאירסון.  תחילה הייתה חלוצת התיישבות בקיבוץ קודם שנעשתה לאשת ציבור. מאיר החלה את דרכה הפוליטית כמזכירת מועצת הפועלות בהסתדרות העובדים, ומטעמה יצאה מספר פעמים לשליחויות באמריקה בסוף שנות ה-20 ובתחילת שנות ה-30 של המאה ה-20. עם השנים התקדמה בתפקידיה בתנועת הפועלים ובתנועה הציונית ופעלה בארץ ישראל ובארצות הברית. ב-1948 מונתה כחברת מועצת העם, והייתה מחותמות מגילת העצמאות.\nמאיר נבחרה לאספה המכוננת, שבהמשך הפכה לכנסת הראשונה, ומונתה לשרת העבודה בממשלת ישראל הראשונה. בתפקידה זה הובילה חקיקה חברתית רחבה. ב-1955 הוצבה כמועמדת מפא\"י לראשות עיריית תל אביב, אך לא נבחרה לתפקיד. ב-1956 מונתה לשרת החוץ ובעקבות זאת עברתה כנהוג אז את שם משפחתה ממאירסון למאיר. היא כיהנה כשרת החוץ במשך עשור, בתקופה שבה פרצה מלחמת סיני. היא פרשה מתפקידה ב-1966, אך עד מהרה חזרה לפעילות פוליטית ומונתה למזכירת מפא\"י. בתור מזכירת מפא״י פעלה רבות למען איחוד מפלגות הפועלים, מטרה שהוגשמה עד מהרה, ומאיר כיהנה כמזכירת מפלגת העבודה.\nעם מותו של לוי אשכול, הוחלט על מינויה ליושבת-ראש מפלגת העבודה (שרצה במשותף עם מפ\"ם במסגרת המערך), ובמרץ 1969 הרכיבה את ממשלת ישראל הארבע עשרה. המערך בהנהגתה זכה ב-56 מושבים בכנסת השביעית, ההישג הגבוה ביותר של רשימה כלשהי בישראל. עם כניסתה לתפקיד הנהיגה את ישראל תוך מלחמת ההתשה. לאחר המלחמה שאפה לקיים  משא ומתן ישיר לשלום קבע  בין ישראל למדינות ערב יתקיים. גישה זאת נדחת על ידי מדינות ערב ובראשן מצרים.[דרוש מקור]\nבמהלך כהונתה כראש הממשלה עמדה מאיר במספר משברים: מחאת הפנתרים השחורים, אליה הגיבה בצורה שנחשבה מנותקת בעיניי חלק ניכר מהציבור; גל הטרור; ומלחמת יום הכיפורים, שבה נפלו מעל אלפיים חללים. ועדת אגרנט, שהוקמה בעקבות הכשל המודיעיני שסבב סביב פריצת מלחמת יום כיפור, פרסמה את מסקנותיה הנוקבות נגד הדרג המבצעי, ושיבחה את התנהגותה של ראש הממשלה גולדה מאיר. ימים בודדים אחרי פרסום דו\"ח הביניים של הוועדה, בעקבות תסיסה ציבורית וחוסר אחדות פנים מפלגתית, החליטה מאיר להתפטר מתפקידה כראש ממשלה.\nבפוליטיקה הישראלית של תקופתה, בלטה מאיר בהיותה אישה. בין היתר היתה האשה הראשונה שכהנה כשרת חוץ בישראל, האישה הראשונה (והיחידה עד כה) שכיהנה בתפקיד כראש ממשלת ישראל, ואחת הנשים הראשונות בעולם שהנהיגו מדינה דמוקרטית. כמו כן, היא אחת משתי הנשים היחידות החתומות על מגילת העצמאות (יחד עם רחל כהן-כגן).",
    "pageid": 515
  },
  {
    "title": "גספצ'ו",
    "extract": "גספצ'ו (בספרדית: gazpacho) הוא מרק עגבניות קר המקובל במטבח הספרדי, אשר נאכל בעיקר בעונת הקיץ.",
    "pageid": 361024
  },
  {
    "title": "גרמניה",
    "extract": "גרמניה (בגרמנית: Deutschland – דויטשלנד) היא ארץ במרכז אירופה, כיום מדינה בשם הרפובליקה הפדרלית של גרמניה (בגרמנית: Bundesrepublik Deutschland – בּוּנדֶס־רֶפּוּבְּלִיק, דוֹיִטְשׁלַנד), הנמנית עם המדינות המתועשות החזקות בתבל וחברה באיחוד האירופי. בצפונה גובלת גרמניה בים הצפוני, בדנמרק, ובים הבלטי; במזרחה בפולין ובצ'כיה; בדרומה באוסטריה ובשווייץ ובמערבה היא גובלת בצרפת, בלוקסמבורג, בבלגיה ובהולנד. נהרות הריין, האלבה והדנובה חוצים את שטחה, דבר שהקנה לה לאורך ההיסטוריה מעמד של מרכז כלכלי, מסחרי ותרבותי ביבשת כולה.\nגרמניה היא כיום איחוד פדרלי הכולל שש-עשרה מדינות (Bundesländer, הגייה [ˈbʊndəsˌlɛndɐ]). היא לא התקיימה כמדינת לאום מאוחדת עד 1871, אף שהתרבות והשפה הגרמנית עתיקות הרבה יותר. במשך כמעט אלף שנה, עד 1806, הייתה גרמניה בבחינת מקבץ מדינות אוטונומיות למדי, במסגרת האימפריה הרומית הקדושה. בין 1815 ל-1867 התאגדו המדינות הגרמניות בקונפדרציה רופפת. תחת אוטו פון ביסמרק אוחדו אותן מדינות ב-1871 לקיסרות גרמנית מאוחדת, שהפכה באחת לכוח החזק ביותר באירופה. המדינה תועשה במהרה ורשמה זינוק כלכלי עצום אולם ניסיונותיה להשיג מעמד של מעצמה אירופית מן הדרג הראשון הגיעו לקיצם עם תבוסתה במלחמת העולם הראשונה.\nהסנקציות והקנסות שספגה גרמניה ממדינות ההסכמה לאחר המלחמה וכן קשייה הכלכליים החמורים של רפובליקת ויימאר, יחד עם ייאוש מתבוסת המלחמה, הובילו במידה רבה לעלייתם לשלטון של אדולף היטלר והמפלגה הנאצית, אשר סחפו בסופו של דבר את מדינתם ואת שאר העולם למלחמת העולם השנייה. במהלך מלחמה זו, חוללה גרמניה תחת השלטון הנאצי את השואה – רצח עם ייחודי בתולדות העמים – במהלכה נרצחו באופן שיטתי כשישה מיליון יהודים בשל יהדותם, ממניעים אידאולוגיים-אנטישמיים. כמו כן, במהלך המלחמה, נרצחו בידי הנאצים כחמישה מיליון בני עמים נוספים.\nגרמניה הובסה בשנית ונכבשה על ידי בעלות הברית, ואולם לנוכח המלחמה הקרה פוצלה המדינה למערב גרמניה (הרפובליקה הפדרלית של גרמניה), בעלת משטר דמוקרטי מערבי וכלכלת שוק קפיטליסטית, ולמזרח גרמניה (הרפובליקה הדמוקרטית הגרמנית), מדינת לוויין בעלת משטר קומוניסטי, בפועל בחסות ברית המועצות. בנפול הקומוניזם והגוש המזרחי, התאחדו שתי הגרמניות תחת הרפובליקה הפדרלית בשנת 1990. השוני בין מזרח ומערב וצמיחה כלכלית איטית, מוסיפים להקשות על המדינה.\nכחברת ארגון המדינות המתועשות (G7), כלכלתה של גרמניה היא הרביעית בגודלה בעולם, והיא ידועה בתעשיות הברזל, הפלדה, המיכון והרכב שלה. גרמניה היא עמוד תווך מרכזי של האיחוד האירופי, לצד צרפת, בהיותה אחת ממייסדות הארגון ובפרט כחברה בעלת האוכלוסייה והכלכלה הגדולה ביותר באיחוד. המדינה חברה גם באומות המאוחדות ובברית נאט\"ו.",
    "pageid": 482
  },
  {
    "title": "דופמין",
    "extract": "דופמין (באנגלית: DA - Dopamine) הוא תרכובת אורגנית ממשפחות הקטכולאמינים והפנתילאמינים. הוא מתפקד הן כהורמון והן כמוליך עצבי (נוירוטרנסמיטר) וממלא מספר תפקידים חשובים במוח ובגוף.\nהדופמין פועל הן במערכת העצבים המרכזית והן במערכת העצבים ההיקפית והוא אחד החומרים המשתתפים במהלך הסינתזה של אפינפרין ונוראפינפרין.\nלחוסר או עודף של דופמין השפעה גדולה במספר גדול של הפרעות ומחלות, ובתוכן סכיזופרניה, מחלת פרקינסון, דיכאון מז'ורי, הפרעה דו-קוטבית והפרעות קשב. על בסיס ידע זה פותחו תרופות רבות במטרה להתערב בפעילות הדופמין.\n\nהנוסחה הכימית של הדופמין היא (C6H3(OH)2-CH2-CH2-NH2). הדופמין משתייך למשפחת הקטכולאמינים, יחד עם אדרנלין ונוראדרנלין. זוהי קבוצת משנה של קבוצת התרכובות המונואמינים, המכילה גם את הסרוטונין.",
    "pageid": 13398
  },
  {
    "title": "דנה ויס",
    "extract": "דנה ויס (נולדה ב-4 במאי 1969) היא עיתונאית ומגישת טלוויזיה ישראלית. משמשת כפרשנית המדינית ומגישת \"חדשות סוף השבוע\" בחברת החדשות. בעבר הגישה את התוכנית \"פגוש את העיתונות\".",
    "pageid": 643847
  },
  {
    "title": "האח הגדול עונה 13",
    "extract": "האח הגדול עונה 13 היא העונה ה-13 של תוכנית המציאות הישראלית \"האח הגדול\", והעונה השביעית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-30 במאי 2023. הגמר נערך ב-10 בספטמבר, ובסופו ניצחה הדיירת יובל מעתוק. את העונה הנחו גיא זו-ארץ ולירון ויצמן.",
    "pageid": 2218872
  },
  {
    "title": "המבצר",
    "extract": "המבצר (בצרפתית: Fort Boyard, באיטלקית: fortezza) הוא שעשועון תחרותי אשר שודר לאורך השנים ברשתות טלוויזיה בכל העולם, הראשונות שבהן באיטליה ובצרפת.\nהגרסה הישראלית הופקה על ידי חברת JCS לשידור בערוץ 2, במסגרת זכיינית השידור טלעד בשנים 1998–1999. מנחי התוכנית בגרסה זו היו אקי אבני וסיגל שחמון.",
    "pageid": 448160
  },
  {
    "title": "המפקח הכללי של משטרת ישראל",
    "extract": "המפקח הכללי של משטרת ישראל או בקיצור מפכ\"ל המשטרה הוא קצין משטרה בדרגת רב-ניצב, העומד בראש משטרת ישראל ואחראי על ניהול המשטרה. מקום משרדו הוא בבניין המטה הארצי של משטרת ישראל בקריית הממשלה ע\"ש מנחם בגין בירושלים.\nהמפכ\"ל נבחר לתפקידו על ידי הממשלה בהמלצת השר לביטחון הפנים.\nב-17 בינואר 2021 מונה קובי שבתאי לתפקיד המפכ\"ל ה-19. עם סיום תפקידו ב-18 ביולי 2024 ובלא שאושר מינויו של מפכ\"ל חדש, החל סגן המפכ\"ל, ניצב אבשלום פלד, את תפקידו כממלא מקום המפכ\"ל.",
    "pageid": 16897
  },
  {
    "title": "המשבר בים סוף",
    "extract": "המשבר בים סוף הוא עימות צבאי שפתחו החות'ים ב-19 באוקטובר 2023, בעקבות מלחמת חרבות ברזל. המורדים החות'ים בתימן שולטים על חלק גדול מחוף ים סוף במדינה, ועל מצר באב אל-מנדב שמהווה צוואר בקבוק בספנות העולמית, בדרך ממזרח אסיה לאירופה. בעקבות המלחמה הטילו החות'ים מצור על ים סוף על ידי יירוט אוניות סוחר, בדרישה מישראל להפסיק את הלחימה ברצועת עזה, וכתמיכה בארגוני הטרור ברצועת עזה ובחזבאללה.\nהצבא החות'י קטן ומונה, לפי הערכות, בין 20,000 ל-50,000 חיילים. הם נתמכים על ידי איראן שמחמשת אותם, ומשמשים לה פרוקסי במלחמתה נגד ארצות הברית וישראל. התקפותיהם על אוניות בים סוף שיבשו את הכלכלה הבין-לאומית, והעלו אותם למודעות העולמית.\nבעקבות ההתקפות הפסיקו חברות הספנות האמריקאיות והאירופאיות הגדולות לעבור בתעלת סואץ ובחרו במסלול הארוך יותר מסביב לאפריקה.\nלפני העימות התעבורה בים סוף הייתה בין 12% ל-15% מהתעבורה העולמית, מתוך זה כ-30% אוניות קונטיינרים. בינואר-פברואר 2024 התעבורה הכללית קטנה לכחצי לעומת השנה הקודמת, ותעבורת המכולות קטנה בכ-67%.\nמחירי הביטוח לאוניות העוברות בים סוף עלו מסביבות 0.1% משווי האוניה והמטען, והגיעו עד 1%. אוניות ששוויין בתוספת שויי המטען הוא גבוה כגון אוניות קונטיינרים ומכליות גז טבעי נוזלי, מעדיפות את תוספת המחיר הכרוך בהקפת אפריקה על פני תשלום הביטוח. לאור זה נמלי אפריקה שלאורך המסלול החדש חוו עליה גדולה בדרישה לשירותי נמל ותדלוק, שאינם יכולים לשרת ביעילות ונוצר בהם גודש.\nארצות הברית ובריטניה הקימו כוח הגנה בשם \"שומר השגשוג\" שיירט חלק מהטילים, אך מספר אוניות נפגעו ושלושה ימאים נהרגו. ארצות הברית ובריטניה גם תקפו את בסיסי השיגור של החות'ים ביבשה, התקפות החות'ים פחתו אך לא פסקו.\nאוניות של רוסיה וסין המשיכו לעבור בים סוף ובתעלת סואץ ללא הפרעה, וכן אוניות מקוריאה הדרומית, מטאיוואן, וממדינות נוספות.\nמשבר הספנות בים סוף בא על רקע משבר מתמשך בתעלת פנמה עקב בצורת קשה שאילצה את מפעילי התעלה לצמצם את מספר האוניות מ-36 ביום ל-24, ועל רקע הסגר הימי שהטילה רוסיה על חופי אוקראינה בים השחור.",
    "pageid": 2314491
  },
  {
    "title": "הרפובליקה העממית של סין",
    "extract": "הרפובליקה העממית של סין (בסינית מפושטת: 中华人民共和国, בפין-יין: Zhōnghuá Rénmín Gònghéguó, בתעתיק: ג'וֹנְגְּ-חוּאָה רֵנְמִין גוֹנְגְ-חֶה-גּוּוֹ; נקראת בקיצור סין העממית, סין הקומוניסטית או רק סין) היא מדינה במזרח אסיה. אוכלוסייתה מונה כ-1.4 מיליארד תושבים, שנייה רק להודו. בגודל שטחה, ממוקמת סין במקום החמישי בעולם, והיא גובלת ב-14 מדינות: קוריאה הצפונית, רוסיה, מונגוליה, קזחסטן, קירגיזסטן, טג'יקיסטן, אפגניסטן, פקיסטן, הודו, נפאל, בהוטן, מיאנמר, לאוס ווייטנאם.\nהרפובליקה העממית של סין הוקמה בשנת 1949. היא מחולקת ל-33 מחוזות מנהליים. מאז, היא טוענת לריבונות על האי טאיוואן ומספר איים נוספים הנמצאים בשליטת טאיוואן, וכן על איי סנקאקו שבשליטת יפן. המונח \"סין היבשתית\" מבדיל בין הרפובליקה הסינית שעל האי טאיוואן, לבין הרפובליקה העממית של סין. מאז 2021, גברה המתיחות בין המדינות על רקע תביעת הריבונות של סין היבשתית על טאיוואן העצמאית.\nהמשטר הסיני הוא משטר חד-מפלגתי הנשלט על ידי המפלגה הקומוניסטית של סין. זאת אף על פי שרוב החוקרים לא מגדירים אותו כמשטר קומוניסטי או סוציאליסטי.[דרוש מקור] התאגדויות הנחשבות סכנה עבור המשטר, כגון הפאלון גונג ותנועות לשחרור טיבט, נרדפות על ידי השלטונות, ומחבריהן נמנעות לעיתים תכופות זכויות האדם. בשנת 2018 סימן דו\"ח החירות המקוונת של Freedom House  את סין כמובילה עולמית במודל שלטון טוטליטרי עדכני, אותו מאמצות מדינות נוספות שמנסות להתקרב לסין.\nכלכלת סין, נכון לשנת 2018, היא השנייה בגודלה בעולם. למרות זאת, סין אינה חברה בארגון המדינות המתועשות הן משום שהתמ\"ג לנפש שלה נמוך בהשוואה למדינות המפותחות והן מסיבות פוליטיות אחרות. לסין הצבא הגדול בעולם מבחינת כוח אדם. תקציב הביטחון של סין שני רק לארצות הברית. בנוסף, סין היא מדינה החמושה בנשק גרעיני וחתומה על האמנה למניעת הפצת נשק גרעיני.",
    "pageid": 1835
  },
  {
    "title": "וולט דיסני",
    "extract": "וולטר אליאס דיסני (באנגלית: Walter Elias Disney‏; 5 בדצמבר 1901 – 15 בדצמבר 1966) היה מפיק סרטי הנפשה, אנימטור, מקים פארק השעשועים המפורסם \"דיסנילנד\" ומייסד חברת וולט דיסני הרווחית. דיסני היה מועמד 59 פעמים לפרס אוסקר וזכה ב-22 פרסים, ארבעה מהם בשנה אחת. כל אלו הם שיאים שטרם נשברו.",
    "pageid": 25758
  },
  {
    "title": "ויקינגים",
    "extract": "ויקינגים (Viking) היו יורדי ים, ברובם שבטים צפון-גרמאניים דוברי נורדית עתיקה שמקורם בסקנדינביה. הם נהגו לערוך פשיטות על חופי צפון אירופה, מערב אירופה והאיים הבריטיים, כמו גם לאורך הנהרות במזרח אירופה עד לים הכספי, מסוף המאה ה-8 עד המאה ה-11. יעילותם וכיבושיהם נודעו ברחבי אירופה והם הפכו לאימת חופיה המערביים של היבשת. במקביל לכישורי הלחימה שלהם היו הוויקינגים ידועים גם כסוחרים ומתיישבים. הם התיישבו בארצות זרות והיו סוחרים ובעלי מלאכה.\nהתקופה הוויקינגית החלה בזמן הפשיטות הראשונות, בשלהי המאה השמינית, ונמשכה עד כיבוש ממלכת אנגליה על ידי \"ויליאם הכובש\", מלך הנורמנים. את התקופה הזו, של התפשטות ונדידת שבטים צפון-גרמאניים מסקנדינביה, ניתן לראות כשלב מאוחר יותר של נדידת השבטים הגרמאניים, הסלאבים ואחרים, שהתרחשה בין המאה הרביעית למאה התשיעית לספירה.",
    "pageid": 6352
  },
  {
    "title": "חטיבת כפיר",
    "extract": "חטיבת כפיר (חטיבה 900) היא חטיבת חיל רגלים סדירה בצה\"ל. החטיבה הוקמה בשנת 2005 והייתה תחת פיקודה של עוצבת עידן, בספטמבר 2020 החטיבה הוכפפה לעוצבת הבזק (אוגדה 99) תוך הסבה לחטיבת חי\"ר-אש.\n\"כפיר\" היא החטיבה הגדולה מבין חטיבות החי\"ר. החטיבה מורכבת מארבעה גדודים וסיירת.החטיבה מתמרנת בכלל הגזרות. חיילי החטיבה חובשים כומתה בצבעי הסוואה (מנומרת) עם סמל חיל הרגלים ונועלים נעליים אדומות.\nמפקד החטיבה מאוגוסט 2023 הוא אלוף-משנה יניב בארוט.",
    "pageid": 239868
  },
  {
    "title": "טאדיי פוגאצ'אר",
    "extract": "טאדיי פוגאצ'אר (באנגלית: Tadej Pogačar; נולד ב-21 בספטמבר 1998) הוא רוכב אופני כביש סלובני בקבוצת יו.איי.אי אמירטס. מנצח טור דה פראנס 2020 וטור דה פראנס 2021, במהלכם ניצח שישה קטעים, את קטגוריית ההרים וקטגוריית הרוכב הצעיר. מנצח הג'ירו ד'איטליה ב-2024, בו ניצח גם בקטגוריית ההרים. פוגאצ'אר הוא גם מנצח המונומנטים לייז'–בסטון–לייז', ג'ירו די לומברדיה והרונדה ון פלנדרן (2021, 2022 ו-2023 בהתאמה. לייז'–בסטון–לייז' גם ב-2024). ב-2019 ניצח את הטור של קליפורניה והוואלטה או אלגארבה, הוא ניצח שלושה קטעים וסיים שלישי בוואלטה אספנייה באותה השנה. \nפוגאצ'אר הפך לסלובני הראשון שניצח בטור דה פראנס, כשגם בשתי הקטגוריות האחרות הוא היה לסלובני הראשון שניצח בהן ולסלובני השני אחרי פרימוש רוגליץ' לנצח בקטע במרוץ. בנוסף לכך הוא גם היה לרוכב הצעיר ביותר, מאז הנרי קורנט ב-1906, לנצח בטור.\n\nבשנת 2016, פוגאצ'אר סיים במקום ה-11 במרוץ הפריז - רובה לצעירים. הוא ניצח את קטע 2ב' בקורס דה לה פאייה, וסיים במקום ה-26 הכללי. הוא ניצח את אליפות סלובניה עד גיל 19, וסיים שלישי באליפות אירופה עד גיל 19.\n\nפוגאצ'אר הצטרף לקבוצת הקונטיננטל, \"רוג - לובליאנה\"  הסלובנית. הוא סיים חמישי באליפות סלובניה בנגד השעון, וסיים שלישי באליפות סלובניה בנגד השעון עד גיל 23. בטור סלובניה, הוא סיים במקום ה-5 הכללי, 46 שניות אחרי רפא מייקה המנצח, וניצח את דירוג הצעירים במרוץ. בטור הונגריה, סיים פוגאצ'אר במקום השלישי. הוא סיים במקום ה-20 באליפות העולם עד גיל 20.\n\nפוגאצ'אר סיים במקום ה-13 בטור של קרואטיה, ו-13 במרוץ הפלש דו סוד. וניצח את מרוץ הגראנד פרי פריסניץ, ואת דירוג הצעירים והמטפסים במרוץ. הוא סיים רביעי בטור של סלובניה, 2:16 דקות אחרי המנצח של המרוץ, פרימוז' רוגליץ'. הוא סיים שישי באליפות סלובניה, וניצח את הטור דה ל'אווניר היוקרתי. לאחר מכן הוא גם ניצח את מרוץ הג'ירו דל רגיונה. הוא סיים שביעי באליפות העולם עד גיל 23.\n\nפוגאצ'אר ניצח את הוולטה או אלגארבה, וניצח גם את הקטע השני במרוץ. הוא סיים שישי במרוץ גראן פרמיו מיגל אינדוראין, וסיים שישי בטור של חבל הבסקים (ניצח את דירוג הצעירים). פוגאצ'אר ניצח את הקטע השישי בטור של קליפורניה, ובעקבות כך גם את המרוץ כולו ואת דירוג הצעירים. הוא ניצח את אליפות סלובניה בנגד השעון. בטור של סלובניה, סיים רביעי כללי וראשון בדירוג הצעירים. הוא סיים שביעי באליפות סלובניה, ובגרנד טור הראשון שלו, הוואלטה אספנייה, פוגאצ'אר ניצח את הקטע ה-9, ה-13, וה-20. בקטע ה-20, פוגאצ'אר הדיח את נאירו קינטנה מהמקום השלישי, ותפס אותו במקומו. הוא סיים בפער של 2:38 דקות מהמנצח במרוץ, בן מדינתו פרימוז' רוגליץ'. בנוסף לכך הוא סיים שני בקטגוריית המאיצים עם 136 נקודות, רביעי בקטגוריית מלך ההר עם 38 נקודות, וניצח את דירוג הצעירים בפער של 1:53 דקות על המקום השני, מיגל אנחל לופז.\n\nאת 2020 פתח פוגאצ'אר בניצחון בקטע השני בוולטה אה ולנסיה, כשהוא מקדים את אלחנדרו ולוורדה ואת דילן טונס. פוגאצ'אר ניצח גם בקטע השלישי ותפס את ההובלה במרוץ, עליה שמר עד הסוף וניצח את המרוץ כולו. הוא סיים שני בטור של האמירויות לאחר שבקטע ה-3 הוא סיים שני אחרי אדם ייטס בפער של 1:03 דקות. פוגאצ'אר ניצח את הקטע ה-5 במרוץ, שהסתיים בעלייה לג'אבל חפיט, אותו המקום בו הסתיים הקטע ה-3, לאחר שגבר על אלכסיי לוצנקו וייטס בספרינט הסיום. כאמור, במרוץ כולו הוא סיים במקום השני, בפער של 1:07 דקות מייטס המנצח.\n\nהמרוץ הבא שבו התחרה פוגאצ'אר היה ארבעה חודשים אחר כך, בשל פגרת הקורונה שנכפתה על הרוכבים. המרוץ הזה היה אליפות סלובניה, בעוד פוגאצ'אר סיים שני לרוגליץ' במקצה הכביש, במקצה נגד השעון הוא כבר ניצח, לאחר שהקדים את רוגליץ' ב-9 שניות. לאחר מכן התחרה בצמד קלאסיקות באיטליה, סטראדה ביאנקה ומילאנו - סן רמו, פוגאצ'אר סיים בהן במקום ה-12 וה-13 בהתאמה. מרוץ ההכנה האחרון של פוגאצ'אר לטור דה פראנס היה הקריטריום דו דופינה, בו סיים רביעי, 56 שניות מדניאל פיליפה מרטינס המנצח. בטור דה פראנס, פתח את המרוץ עם מקום שני לפרימוש רוגליץ' בקטע ה-4 שהסתיים בספרינט בין דבוקת רוכבי הדירוג הכללי, שהציב אותו במקום הרביעי הכללי, 11 שניות מז'וליאן אלאפיליפ המוביל. בקטע ה-7, הפסיד פוגאצ'אר כ-1:21 דקות לשאר רוכבי הדירוג הכללי לאחר שנתקע מאחור על המסלול כתוצאה מרוחות צד שפירקו את הדבוקה, הוא סיים את הקטע במקום ה-43. הוא ירד למקום ה-16 הכללי, 1:28 דקות מאדם ייטס המוביל. בקטע ה-8 התחיל במאמציו לקזז את הפערים והרוויח 8 שניות על יריביו לדירוג הכללי. בקטע ה-9 הוא התקיף ביחד עם מיקל לנדה, פרימוש רוגליץ' ואיגן ברנל במהלך העלייה המדורגת האחרונה במרוץ, הקול דו מארי בלאנק, הארבעה תפסו את מארק הירשי שהיה בבריחת סולו, ובספרינט הסיום בין החמישה, ניצח פוגאצ'אר, לאחר שהקדים את רוגליץ' והירשי. בעקבות הקטע הזה פוגאצ'אר עלה למקום השביעי הכללי, 44 שניות ממוביל המרוץ החדש, רוגליץ'. בקטע ה-12, התקיף פוגאצ'אר בעלייה האחרונה עליה הסתיים הקטע, ביחד עם פרימוש רוגליץ'. הקטע הסתיים בניצחון של קבוצת הבריחה, אך שני הסלובנים פתחו פער משאר יריביהם לדירוג הכללי. בתום הקטע פוגאצ'אר עלה למקום השני הכללי, אך פערו מרוגליץ' נשאר על כנו. הקטע ה-15 הסתיים בעלייה בגרנד קולומבייר, גם בקטע הזה המאבק הבולט היה בין שני הסלובנים, רוגליץ' ופוגאצ'אר, הקטע הוכרע בספרינט בין שניהם לקו הסיום ופוגאצ'אר הכניע שוב את רוגליץ', השיג את ניצחונו השני במרוץ וצימק את הפער מרוגליץ' ל-40 שניות. הקטע ה-17 הסתיים בעלייה לקול דו לוז, בעוד מיגל אנחל לופס ניצח את הקטע, רוגליץ', שסיים שני, הרוויח 15 שניות על פוגאצ'אר נוספות שסיים שלישי את הקטע. לקטע ה-20 והמכריע של המרוץ, הגיעו שני הסלובנים במקומות ה-1 וה-2 הכללי, כשרוגליץ' מוביל ב-59 שניות על פוגאצ'אר. הקטע היה מרוץ נגד השעון שהסתיים בעלייה ללה פלנש דה בל פי. בקטע ניצח פוגאצ'אר, מקדים ב-1:30 דקות את טום דימולן ו-1:31 דקות את ריצ'י פורט. בעוד רוגליץ' סיים רק חמישי, 1:56 דקות מפוגאצ'אר. בעקבות כך, השלים פוגאצ'אר מהפך היסטורי בדירוג הכללי וניצח בטור דה פראנס, כשהוא הופך לסלובני הראשון שניצח במרוץ, מקדים ב-56 שניות את רוגליץ' ו-3:03 דקות את ריצ'י פורט. פוגאצ'אר גם ניצח בקטגוריית ההרים עם 82 כאלו, לעומת 74 של ריצ'רד קאראפאס ו-67 של רוגליץ'. הוא גם סיים שמיני בקטגוריית הנקודות עם 143 נקודות.\nפוגאצ'אר רכב כפועל עבור רוגליץ' באליפות העולם וסיים במקום ה-33 את המרוץ, בעוד רוגליץ' סיים שישי. פוגאצ'אר סיים את עונתו בקלאסיקות הארדנים בבלגיה, הוא סיים תשיעי בלה פלש ואלון, שהסתיים בניצחונו של מארק הירשי. בלייז'–בסטון–לייז' היה בקבוצה קדמית עם רוגליץ', ז'וליאן אלאפיליפ, והירשי. אל הקבוצה חבר סלובני שלישי, מאטיי מוחוריץ'. בספרינט הסיום אלאפיליפ גלש באגרסיביות לתוך קו הספרינט של הירשי ופוגאצ'אר ומנע מהם להאיץ, בעוד אלאפיליפ חגג מוקדם ורוגליץ' לקח את הניצחון. בעקבות מה שקרה בספרינט, אלאפיליפ נפסל והועבר למקום החמישי, מה שהכניס את פוגאצ'אר לפודיום עם מקום שלישי.\n\nאת עונת 2021 פתח פוגאצ'אר באיחוד האמירויות, כשהתחרה בטור האמירויות, בו הפסיד ב-2020 לאדם ייטס. כבר בקטע הראשון של המרוץ נפתחו פערים גדולים מאוד בדירוג הכללי, לאחר שהפלוטון התפצל לחלקים גדולים והרבה מהיריבים של פוגאצ'אר הפסידו זמן וסיכוי מעשי לדירוג הכללי, בעוד פוגאצ'אר עצמו סיים את הקטע בדבוקה הראשונה ובמקום השישי, כשמת'יו ואן דר פול ניצח. בקטע ה-2 למחרת שהיה נגד השעון, פוגאצ'אר סיים רביעי, 24 שניות מפיליפו גאנה המנצח, ועלה להובלת המרוץ. בקטע ה-3, היריבות בין ייטס לפוגאצ'אר בעלייה לג'אבל חפיט חזרה שוב, כשהשניים ברחו ליריבים שלהם, אך למרות הניסיונים העיקשיים של ייטס, הוא נכשל בניסיון שלו לנער ממנו את פוגאצ'אר ובספרינט הסיום, פוגאצ'אר גבר על ייטס והשיג את הניצחון הראשון שלו בעונת 2021. הקטע ה-5 במרוץ היה הקטע השני שהסתיים בעלייה, הג'אבל ג'איס, אך הייתה פחות משופעת מקודמה. בקטע ניצח יונאס וינגגו, כשפוגאצ'אר סיים שני בפער של 3 שניות עם ייטס שמסיים שלישי באותו הזמן. ב-2 הקטעים הבאים שהסתיימו במאוץ המוני, פוגאצ'אר שמר על ההובלה שלו והשלים ניצחון כללי במרוץ, 35 שניות מייטס ו-1:02 דקות מז'ואאו אלמיידה במקום השלישי. לאחר מכן השתתף   בסטראדה ביאנקה וסיים במקום השביעי. גם המרוץ הבא של פוגאצ'אר היה באיטליה, הוא ערך הופעת בכורה בטירנו - אדריאטיקו, ניצח את הקטע החמישי במרוץ והמשיך עד לניצחון כללי, 1:03 דקות מווט ואן ארט ו-3:57 דקות ממיקל לנדה. לאחר מכן התחרה בטור של חבל הבאסקים, למרות שניצח את הקטע השלישי במרוץ בדירוג הכללי הוא הגיע אחרי פרימוש רוגליץ' ו-וינגגו, שניהם מיומבו–ויסמה. בקלאסיקות הארדנים, פוגאצ'אר תכנן להתחרות בלה פלש ואלון ובלייז'–בסטון–לייז', אך מקרה  קורונה בקבוצת האמירויות גרמה לקבוצתו לא לזנק ללה פלש ואלון. בלייז'–בסטון–לייז', המרוץ הוכרע בספרינט סיום בין פוגאצ'אר, דויד גאודו, אלחנדרו ולוורדה, ז'וליאן אלאפיליפ ומייקל וודס, בו הקדים פוג'אצ'אר את אלאפיליפ ואת גאודו, כשהוא משחזר את הישגו של רוגליץ' מ-2020 והופך לסלובני השני לנצח את המרוץ. \nבתור הכנה לטור דה פראנס, החליט פוגאצ'אר שלא להשתתף במרוצי ההכנה המסורתיים כמו הטור דה סוויס והקריטריום דו דופינה, ולהתחרות במקום בטור דה סלובניה. פוגאצ'אר ניצח את הקטע ה-2 במרוץ והמשיך עד לניצחון כללי בתום 5 הקטעים שהרכיבו את המרוץ. מקדים את בן קבוצתו דייגו אוליסי ב-1:21 דקות ואת מטאו סובררו (אסטנה) ב-1:35 דקות. באליפות סלובניה, הוא איבד את תוארו כאלוף סלובניה בנגד השעון ליאן טראטניק אחרי שסיים שלישי.  כשבמקצה הכביש באליפות סיים חמישי. \nכבר בתחילת השבוע הראשון של הטור דה פראנס פוגאצ'אר הראה עליונות על יריביו לדירוג הכללי, בקטע ה-1 סיים שישי ובקטע ה-2 סיים שני. בקטע ה-5, שהיה קטע נגד השעון מישורי, פוגאצ'אר ניצח כשהוא מקדים ב-19 שניות את שטפן קינג וב-27 שניות את יונאס וינגגו. קטע זה שם את פוגאצ'אר בהובלת המרוץ, עליה שמר עד לסיומו. בקטע ה-8 הגדיל את פערו מיריביו לדירוג הכללי כשסיים רביעי בקטע בו ניצח דילן טונס מקבוצת הבריחה, כשהוא בורח מיריביו לדירוג הכללי ותופס רוכבים שנשרו מקבוצת הבריחה. פוגאצ'אר וקבוצתו שמרו על שליטה לאורך כל קטעי המרוץ, כשפוגאצ'אר גם ניצח את קטעים 17 ו-18 ההרריים, כשלאחר קטע 18 הבטיח מעשית  ניצחונו במרוץ. \nפוגאצ'אר השלים ניצחון שני ברצף בטור דה פראנס, מקדים ב-5:27 דקות את וינגגו וב-7:03 דקות את ריצ'רד קאראפאס (אינאוס גרנדיירס), כשהוא הופך לרוכב השני מאז כריסטופר פרום ב-2016 ו-2017 לנצח בשתי מהדורות רצופות של הטור דה פראנס. בהמשך העונה התחרה באולימפיאדת טוקיו (2020) וזכה במדליית הארד במקצה הכביש.\n\n אתר האינטרנט הרשמי של טאדיי פוגאצ'אר (בסלובנית ובאנגלית)\n\n טאדיי פוגאצ'אר, ברשת החברתית פייסבוק\n טאדיי פוגאצ'אר, ברשת החברתית אקס (טוויטר)\n טאדיי פוגאצ'אר, ברשת החברתית אינסטגרם\n טאדיי פוגאצ'אר, סרטונים בערוץ היוטיוב\nטאדיי פוגאצ'אר, באתר olympedia.org\nטאדיי פוגאצ'אר, באתר Cycling Archives\n אמיר ענבר, \"הקניבל החדש\": בזכייתו הקודמת בטור הוא התעלה. הפעם נראה שאפילו לא התאמץ, באתר הארץ, 19 ביולי 2021",
    "pageid": 1752395
  },
  {
    "title": "טורקמניסטן",
    "extract": "טורקמניסטן (בטורקמנית: Türkmenistan נהגה: טירקמנית'אן, ברוסית: Туркмения) היא מדינה השוכנת במרכז אסיה. בעברה הייתה חלק מברית המועצות (ונקראה באותה תקופה \"הרפובליקה הסובייטית הסוציאליסטית הטורקמנית\"), והפכה למדינה עצמאית ב-27 באוקטובר 1991. אוכלוסייתה מונה כ-6,031,200 בני אדם (נכון ל-1 ביולי 2020).\nרוב תושבי טורקמניסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 31870
  },
  {
    "title": "טיילור סוויפט",
    "extract": "טיילור אליסון סוויפט (באנגלית: Taylor Alison Swift; נולדה ב-13 בדצמבר 1989) היא זמרת-יוצרת אמריקאית ואחת הזמרות עם שיאי המכירות הגבוהים בעולם.\nסוויפט נולדה בווסט רידינג, פנסילבניה. עברה להתגורר בנאשוויל, טנסי בשנת 2004 כדי להמשיך בקריירת מוזיקת הקאנטרי שלה. אלבום הבכורה שלה משנת 2006 היה האלבום היחיד משנות ה-2000 שהצליח לשהות 275 שבועות במצעד הבילבורד 200. הסינגל השלישי מתוכו, \"Our Song\", הפך אותה לאדם הצעיר ביותר שכתב והקליט שיר לבדו, שהגיע למקום הראשון במצעד שירי הקאנטרי. אלבום האולפן השני שלה, Fearless ‏(2008‏), הכיל בתוכו את סוגת הקאנטרי פופ וזיכה אותה בפרס גראמי לאלבום השנה. לאור הצלחתם הבינלאומית של שני הסינגלים \"Love Story\" ו-\"You Belong with Me\", ‏Fearless קיבל את תואר היהלום, על ידי איגוד תעשיית ההקלטות האמריקאי (RIAA). ‏Speak Now‏ (2010), אלבומה השלישי, משלב את סוגת הקאנטרי פופ עם קאנטרי רוק והוא הנפיק את שני הלהיטים \"Mine\" ו-\"Back to December\". אלבום האולפן הרביעי שלה, Red ‏(2012), היה אלבום ניסיוני שהכיל סוגות כמו פופ, קאנטרי ורוק. הוא כלל את שני הלהיטים \"We Are Never Ever Getting Back Together\" ו-\"I Knew You Were Trouble\", שהפכו לשניים מהשירים המצליחים ביותר בעשור השני של המאה ה-21.\nעם צאת אלבום האולפן החמישי שלה, 1989 (2014), הודיעה סוויפט על מעבר מלא שלה לעולם הפופ. האלבום הפך אותה לאישה הראשונה שזכתה פעמיים בפרס גראמי לאלבום השנה והנפיק שלושה להיטים שכבשו את פסגת מצעד הבילבורד הוט 100: \"Shake It Off\",‏ \"Blank Space\" ו-\"Bad Blood\". היא המשיכה להשתמש בסוגת הפופ האלקטרוני בשני אלבומי האולפן הבאים שלה: Reputation ‏(2017), ששילב אלמנטים של היפ-הופ והנפיק את הלהיט \"Look What You Made Me Do\" ו-Lover ‏(2019), שהיה אלבום האולפן הנמכר ביותר בעולם בשנת 2019. שני אלבומי האולפן הבאים שלה, Folklore ו-Evermore (שניהם יצאו בשנת 2020), מכילים את סוגות הפולק רוק והרוק האלטרנטיבי. הסינגלים המובילים מתוכם, \"Cardigan\" ו-\"Willow\", הפכו אותה לאמן הראשון בכל הזמנים שהופיע לראשונה במקביל במקום הראשון במצעד הבילבורד הוט 100 והבילבורד 200.\nעם מכירות של למעלה מ-414.86 מיליון אלבומים ושירים, סוויפט היא אחת מהאמנים הנמכרים ביותר בכל הזמנים. הישגיה כוללים 14 פרסי גראמי, פרס אמי, עשרים ושבעה שיאי גינס, 40 פרסי המוזיקה האמריקאית, 39 פרסי המוזיקה של בילבורד, 11 פרסי איגוד מוזיקת הקאנטרי, שמונה פרסי האקדמיה למוזיקת קאנטרי ושני פרסי המוזיקה הבריטית. חמשת סיבובי ההופעות של סוויפט הכניסו מעל 940 מיליון דולר, והיא נכללה שלוש פעמים ברשימת 100 האנשים המשפיעים ביותר בעולם של טיים מגזין. היא דורגה במקום השמיני ברשימת \"האמנים הגדולים ביותר בכל הזמנים\" על פי בילבורד ונכללה ברשימת \"100 כותבי השירים הגדולים בכל הזמנים\" על פי רולינג סטון (2015). היא נבחרה לאשת העשור (של שנות ה-2010) על ידי בילבורד, לאמנית העשור (של שנות ה-2010) על ידי פרסי המוזיקה האמריקאית, לאמנית הנשית השנייה המושמעת ביותר באותו עשור בספוטיפיי (לאחר אריאנה גרנדה) והמושמעת ביותר בכל הזמנים בפלטפורמה, תוך ששניים מאלבומיה הופיעו ב-500 האלבומים הגדולים בכל הזמנים על פי רולינג סטון (2020). בשנת 2021 זכתה בפעם השלישית בפרס גראמי בקטגוריית \"אלבום השנה\" עבור Folklore והייתה לאישה הראשונה והיחידה בהיסטוריה שעשתה זאת. בשנת 2023 נבחרה לאשת השנה של טיים מגזין.",
    "pageid": 665861
  },
  {
    "title": "טיל בליסטי",
    "extract": "טיל בליסטי הוא טיל שחלק ניכר ממסלולו הוא בליסטי, כלומר מושפע מכוחות הכבידה והתנגדות האוויר (גרר) בלבד. למרות שהגדרה זו מתאימה למעשה למרבית הטילים וכן לפגזי ארטילריה, השימוש המקובל במונח \"טיל בליסטי\" מתאר טיל שמרבית מסלולו מתבצע מחוץ לאטמוספירה, והוא בעל טווח של מאות ק\"מ לפחות. טיל כזה מונחה לרוב רק בשלב בו הוא מונע ומסלולו נקבע על-פי חוקי האסטרודינמיקה והבליסטיקה. מסלולו של טיל בליסטי בשלב הטיסה החופשית הוא בקירוב פרבולי, אך חיכוך האוויר גורם לכך שמסלולו אינו פרבולי אידיאלי.\nמסלול הטיסה של טיל בליסטי כולל שלושה שלבים:\n\nהשלב הממונע – בו הוא נע בכוח מנועו (רקטת דלק מוצק או נוזלי). יכול להימשך מעשרות שניות בודדות ועד מספר דקות. חלק זה מהטיסה יכול להיות מונע בשלב יחיד או במספר שלבים.\nשלב הטיסה החופשית – השלב הארוך ביותר בטיסת הטיל, שנמשך מרגע סיום פעולת המנוע ועד לשלב הכניסה מחדש לאטמוספירה, במהלכו הטיל מושפע מכוח הכבידה בלבד הפועל ככוח מרכזי. בעוד ששלב זה מהווה לרוב מעל 80% מן המסלול הן מבחינת זמן והן מבחינת מרחק. לרוב אין בשלב זה כל יכולת לשנות את מסלול הטיל.\nשלב החדירה – בו חוזר הטיל לאטמוספירת כדור הארץ. הוא מתחיל בגובה שבו הגרר האטמוספירי מתחיל להשפיע משמעותית על מסלול הטיל, ונמשך עד לפגיעת הטיל.\nניתן לשגר טילים בליסטיים מאתרים נייחים או ממשגרים ניידים, לרבות כלי רכב קרקעיים (נושא-מזקיף-משגר), מטוסים, ספינות וצוללות.\nעל מנת להגיע למרחקים ארוכים, משוגרים טילים בליסטיים בדרך-כלל לטיסה תת-מסלולית גבוהה; טילים בין-יבשתיים יכולים להגיע בשיא הגובה שלהם בטיסה חופשית למרחק של כ-1,200 ק\"מ.\nניווט הטיל הבליסטי הוא בדרך כלל ע\"י מערכת ניווט אינרציאלית. מדי תאוצה מודדים את תאוצות הטיל בשלושה צירים, גירוסקופים מודדים את התאוצות הזוויתיות, מחשב מחשב את הדרך שעשה הטיל, מיקומו ומצבו על בסיס התאוצות, משווה לנתוני הירי שהוזנו מראש ומוציא פקודות תיקון להגאים. בסיום שלב החדירה משתמשים לרוב להנחיית הטיל בביות סופי.",
    "pageid": 94339
  },
  {
    "title": "יחידה 504",
    "extract": "יחידה 504 (נודעה בעבר גם בשמות \"יחידה 154\", \"מודיעין 10\", \"יחידת הקת\"ם\" ובכינוי \"עוצבת המודיעין האנושי\") היא יחידה באגף המודיעין של צה\"ל, האחראית על הפעלת סוכנים סמויים מחוץ לגבולות מדינת ישראל. זאת, בדומה ליחידות המודיעין האנושי (יומינט) במוסד למודיעין ולתפקידים מיוחדים ובשירות הביטחון הכללי.\nשורשי \"יחידה 504\" בש\"י. היחידה הוקמה ביוני 1948 ונקראה \"מודיעין 10\" (ש.מ. 10). כינוי, המשמש כיום כשם עמותת מודיעין 10 שהוקמה על ידי בוגרי יחידה 504 במטרה לשמר את מורשת היחידה, להנחילה לקציני ולחיילי היחידה בהווה ולחשוף לציבור הרחב את פעילות היחידה בעבר, המותרות בפרסום. מפקדה הראשון היה דוד קרון. בשנת 1957 שונה שמה ל\"יחידה 154\". לאחר מלחמת ששת הימים, בעקבות איחודה עם יחידה 560 שעסקה בחקירת שבויים, שונה שמה ל\"יחידה 7019\" ולאחר מלחמת יום הכיפורים נקראה \"יחידה 504\".",
    "pageid": 76681
  },
  {
    "title": "יחידת מגלן",
    "extract": "יחידת מַגְלָן (יחידה 212‏‏) היא יחידת קומנדו בצה\"ל, המתמחה בהשמדת מטרות איכות בעומק שדה הקרב וביצירת מודיעין צבאי באמצעות אמצעי לחימה מיוחדים. היחידה הוקמה בינואר 1986 תחת פיקוד עוצבת קלע דוד, לאחר כשלוש שנים עברה לעוצבת האש (אוגדה 98), והייתה כפופה לה עד דצמבר 2015. ב־27 בדצמבר 2015 הוכפפה לחטיבת עוז (עוצבה 89). היחידה נקראת על שם העוף מגלן, שניתן לראותו גם בסיכת היחידה.",
    "pageid": 155601
  },
  {
    "title": "ימ\"מ",
    "extract": "הימ\"מ – היחידה הלאומית המיוחדת ללוחמה בטרור – היא היחידה הלאומית של ישראל ללוחמה בטרור. זוהי יחידת העילית של משטרת ישראל ומשמר הגבול ללוחמה בטרור ויחידת ההשתלטות (פריצה וחילוץ בני ערובה) הלאומית הבכירה בישראל, ובנוסף משמשת למשימות משטרה מיוחדות. השם \"ימ\"מ\" הוא ראשי תיבות של \"יחידה מרכזית מיוחדת\" או \"יחידה משטרתית מיוחדת\". הימ\"מ נקראת גם \"היחידה המיוחדת ללוחמה בטרור\" או \"היחידה הלאומית ללוחמה בטרור\". לשם ייצוג היחידה בחו\"ל משתמשת משטרת ישראל בשם Israel's National Counter Terror Unit ולעיתים בשמות Israel's Counter Terrorism Unit או Israel's Counter Terror Unit. היחידה נחשבת לאחת מהיחידות המיומנות והמקצועיות בעולם וליחידה המיומנת ביותר למטרות אלה בקרב כוחות הביטחון הישראליים.\nהימ\"מ הוקמה ב-1974 על ידי מפקד משמר הגבול ניצב חיים לוי, שהטיל על ראובן יעקב (נמרודי) (המפקד הראשון של הימ\"מ) להקים את היחידה כיחידת השתלטות, כמענה לפיגועי חטיפה ומיקוח. בהמשך הוטלו עליה משימות ותפקידים נוספים, שהעיקריים שבהם הם לוחמה בטרור, סיכול ומניעת פיגועים, מעצר מחבלים, הפעלת צלפים ומשימות משטרה מיוחדות. רוב פעילותה מסווגת, אך בעקבות מספר רב של מבצעים מוצלחים לאורך השנים זכתה היחידה למוניטין גבוה בקרב כוחות הביטחון בישראל ובעולם. כיום היא נחשבת לאחת היחידות המקצועיות, המנוסות והטובות מסוגה בעולם, למרות תקציבה הקטן יחסית. הימ\"מ היא אחת היחידות העסוקות ביותר במערכת הביטחון ומבצעת מאות מבצעים ופעולות מדי שנה. מאז 2022 מוגדרת הימ\"מ כיחידה הלאומית של ישראל ללוחמה בטרור.\nכאמור, הימ\"מ היא יחידת ההשתלטות הבכירה של ישראל. יחידות השתלטות נוספות בישראל הן סיירת מטכ\"ל ושייטת 13 של צה\"ל, לוט\"ר אילת – יחידת מילואים צה\"לית, ויחידת מצדה של שירות בתי הסוהר. הימ\"מ מקבילה ליחידות השתלטות ולוחמה בטרור בעולם, כגון יחידות ה-SWAT האמריקניות ויחידת חילוץ בני הערובה של ה-FBI, ה-GIGN הצרפתית, אלפא ואומו\"ן הרוסיות וה-GSG-9 הגרמנית, שהוקמה באירופה בשנות ה-70 של המאה ה-20 בעקבות רצח המשלחת הישראלית באולימפיאדת מינכן כדי להילחם בחטיפות מטוסים על ידי מחבלים פלסטינים.\nהמוטו של היחידה הוא ”אֶרְדּוֹף אוֹיְבַי וְאַשִּׂיגֵם, וְלֹא אָשׁוּב עַד כַּלּוֹתָם”, הלקוח מספר תהילים, פרק י\"ח, פסוק ל\"ח.",
    "pageid": 60375
  },
  {
    "title": "יניב איצקוביץ'",
    "extract": "יניב איצקוביץ' (נולד ב-2 במאי 1975) הוא סופר ישראלי, פילוסוף, פובליציסט ומרצה.",
    "pageid": 629426
  },
  {
    "title": "יצחק רבין",
    "extract": "יִצְחָק רַבִּין (‏‏?‏;‏ א' באדר ה'תרפ\"ב, 1 במרץ 1922 – י\"ב בחשוון ה'תשנ\"ו, 4 בנובמבר 1995) היה פוליטיקאי ואיש צבא ישראלי, שכיהן כרמטכ\"ל השביעי של צה\"ל, כראש ממשלת ישראל החמישי וכשר הביטחון העשירי. נרצח במהלך כהונתו כראש הממשלה בידי מתנקש יהודי-ישראלי.\nלפני הקמת מדינת ישראל שימש רבין כמפקד גדוד בפלמ\"ח וכמח\"ט \"הראל\" בצה\"ל במלחמת תש\"ח, ולאחריה המשיך לטפס בסולם הדרגות. בשנות השישים מונה לרמטכ\"ל צה\"ל, עליו פיקד בעת שפרצה מלחמת ששת הימים. רבין היה איש מפתח בהכנתו המוצלחת של צה\"ל למלחמה. לאחר שחרורו משירות צבאי מונה לשגריר ישראל בארצות הברית, ומששב ארצה שובץ ברשימת המערך השני לכנסת השמינית מטעם מפלגת העבודה, נבחר לכנסת וכיהן כשר העבודה בממשלת גולדה מאיר.\nלאחר התפטרותה של מאיר התמודד על ראשות מפלגת העבודה, גבר על שמעון פרס ומונה לראש הממשלה בשנת 1974; הראשון מבין ראשי ממשלות ישראל שנולד בארץ ישראל. במהלך כהונתו הראשונה נחתם הסכם הביניים בין ישראל למצרים ובולט בזיכרון הציבורי במיוחד הוא מבצע יונתן. ב-1977, בעקבות פרשת חשבון הדולרים, התפטר מראשות הממשלה ומראשות המפלגה, ולאחר תבוסת מפלגות הפועלים בבחירות היה לחבר הכנסת באופוזיציה עד לכינונה של ממשלת האחדות הלאומית בשנת 1984, שהחל ממנה כיהן כשר הביטחון בממשלות האחדות. בתקופתו התייצב צה\"ל ברצועת הביטחון בלבנון והתמודד מול פרוץ האינתיפאדה הראשונה. רבין תמך תוך הסתייגות מסוימת בתוכנית להפלת ממשלת האחדות ב-1990, ומשזו נכשלה שב לאופוזיציה והחליט להתמודד על ראשות המפלגה.\nב-1992 התמודד על ראשות מפלגת העבודה, ניצח בהתמודדות והוביל את מפלגתו לניצחון בבחירות לכנסת השלוש עשרה. רבין מונה בשנית לראשות הממשלה והוביל את הסכם השלום עם ירדן ואת הסכמי אוסלו. על חלקו בתהליך אוסלו זכה בפרס נובל לשלום בשנת 1994. רבין קידם גם משא ומתן להסדר קבע עם סוריה, בתיווך אמריקאי. במקביל התחוללה סדרת פיגועי טרור שקרעה את עמדת הציבור בין תומכי ומתנגדי תהליך השלום, בנוסף על הקרע האידאולוגי שבא עם הוויתור על אדמות מולדת. בתחום הכלכלי קידם את המשך תהליך הליברליזציה הכלכלית של המשק הישראלי, ותקופת כהונתו עמדה בסימן המשך העלייה מברית המועצות לשעבר.\nרבין נרצח ב-4 בנובמבר 1995, בתום עצרת השלום בכיכר מלכי ישראל, על-ידי יגאל עמיר, מתנקש יהודי דתי שהתנגד לתהליך אוסלו ומצא הצדקה הלכתית למעשה הרצח. הוא נקבר בחלקת גדולי האומה.",
    "pageid": 624791
  },
  {
    "title": "כלי טיס בלתי מאוישים בישראל",
    "extract": "כלי טיס בלתי מאוישים (כטב\"מים) מיוצרים באופן נרחב בישראל, ומשולבים כאמצעי לחימה בצה\"ל.\nמאז שנות ה-70 של המאה ה-20 נחשבת מדינת ישראל כמובילה עולמית בתחום כלי הטיס הבלתי מאוישים, וב-2013 הייתה ליצואנית הכטב\"מים הגדולה בעולם, עם מכירות של כ-4.62 מיליארד דולר בשמונה השנים האחרונות.\nהסיבות להצלחתה של ישראל בתחום זה:\n\nחוסר אמון של מדינות אחרות בנושא זה, שנחשב קרוב יותר לעולם החובבני של טיסנאות ולא לעולם הצבאי[דרוש מקור].\nאמינות נמוכה באותן שנים של המערכות הקריטיות של כלי טיס בלתי מאוישים, כמו מנועים, מערכות בקרה ועוד.[דרושה הבהרה][דרוש מקור]\nהתמקדות המעצמות (ארצות הברית וברית המועצות), וכן מדינות מובילות נוספות בתחום הנדסת אווירונאוטיקה (כמו צרפת ובריטניה) בתחומים שקשורים יותר למרוץ החימוש של המלחמה הקרה[דרוש מקור].\nמחסור בתקציבים במדינת ישראל לפיתוח כלי טיס מאוישים, כפי שבא לידי ביטוי בסגירת פרויקט הלביא.",
    "pageid": 1160162
  },
  {
    "title": "כרתים",
    "extract": "כרתים (ביוונית: Κρήτη, \"קְרִיטִי\"; בטורקית: Girit) הוא האי החמישי בגודלו מבין איי הים התיכון.\nהאי כרתים הוא אחד ממחוזות יוון והוא הגדול באיי יוון. אורכו 252 ק\"מ ורוחבו 12–60 ק\"מ. שטחו 8,300 קמ\"ר. ב-2011 מנתה אוכלוסיית האי 623,065 תושבים. כרתים מחולק לארבע יחידות אזוריות – חאניה (האניה), הרקליון (אירקליון), לסיטי ורת'ימנו. יש משערים כי כרתים היא האי כפתור, מקום מוצאם של הפלשתים על פי המקרא. גם השם כרתים מופיע במפורש במקרא כמקור הפלשתים: ”הוֹי יֹשְׁבֵי חֶבֶל הַיָּם גּוֹי כְּרֵתִים דְּבַר ה' עֲלֵיכֶם כְּנַעַן אֶרֶץ פְּלִשְׁתִּים” (ספר צפניה, פרק ב', פסוק ה').",
    "pageid": 25716
  },
  {
    "title": "מאיה ראכלין",
    "extract": "מאיה ראכלין (נולדה ב-5 באוגוסט 1998) היא עיתונאית, שדרנית, עורכת ומגישת חדשות ישראלית. מגישה את תוכנית האקטואליה והראיונות היומית \"מהדורת חמש\" המשודרת בערוץ כאן 11. בנוסף, נמנית ראכלין בין מגישי מהדורת חדשות הערב.\nבשנת 2023 נבחרה על ידי פורבס ישראל לאחת מ-30 הצעירים הישראלים המבטיחים.",
    "pageid": 2056463
  },
  {
    "title": "מהירות הקול",
    "extract": "מהירות הקול היא המהירות שבה נעים גלי הקול בתווך. מהירות הקול תלויה במקדם הקשיחות של חומר התווך ובצפיפות שלו. מהירות הקול בגז אידיאלי תלויה רק בטמפרטורה ובהרכב שלו. עם זאת, מהירות הקול משתנה מחומר לחומר: כללית, הקול עובר הכי לאט בגזים, מהר יותר בנוזלים והכי מהר במוצקים.\nבדרך כלל, משתמשים במונח \"מהירות הקול\" כשמתכוונים למהירות הקול באוויר, שהיא 343 מטר לשנייה או 1234.8 קמ\"ש, בטמפרטורה של 20 מעלות צלזיוס באוויר יבש. לעומת זאת, בברזל, מהירות הקול היא אלפי מטרים בשנייה ובמים מהירות הקול גבוהה פי 4.3 ממהירות הקול באוויר – 5309.6 קמ\"ש.\nבוואקום ובתווך בין-כוכבי בהם צפיפות החומר נמוכה מאוד, גלי הקול אינם יכולים להתקדם.",
    "pageid": 2779
  },
  {
    "title": "מוקש אמבאני",
    "extract": "מוקש אמבאני (Mukesh Ambani; נולד ב-19 באפריל 1957 בתימן) הוא מיליארדר הודי.\nאמבאני מחזיק ב 48% ממניות Reliance Industries ההודית, חברת החזקות, בה הוא גם מכהן כמנהל הכללי. הוא גם הבעלים של קבוצת הקריקט מומבאי אינדיאנס.\nביולי 2024 הוערך הונו האישי בכ-125 מיליארד דולר.",
    "pageid": 611675
  },
  {
    "title": "מיוחדת (סדרת טלוויזיה)",
    "extract": "מיוחדת היא סדרת טלוויזיה ישראלית, אשר משודרת בכאן חינוכית החל מ-3 ביולי 2022.\nהסדרה זכתה בפרס בינלאומי בפסטיבל \"מיפקום\" 2022 בקטגוריית ייצוג מוגבלויות בסדרה מתוסרטת הטובה ביותר.\nב-25 בדצמבר 2022 פורסם כי הסדרה תחודש לעונה שנייה.\nב-27 ביוני 2023 פורסם כי הסדרה נמכרה לטורקיה וכי תופק שם עיבוד מקומי לסדרה. ב-14 בינואר 2024 פורסם כי העונה הראשונה של הסדרה משודרת בנטפליקס, והיא נמכרה לחברה זאת.\nב-11 ביוני 2024 פורסם הפרומו לעונה השנייה, והוכרז שהעונה השנייה תשודר ב-23 ביוני 2024.",
    "pageid": 2111413
  },
  {
    "title": "מלחמת המפרץ",
    "extract": "מלחמת המפרץ, הידועה גם כמלחמת המפרץ הראשונה, כמבצע סופה במדבר היא מלחמה שהתנהלה מ-2 באוגוסט 1990 ועד 28 בפברואר 1991 (מבצע \"סופה במדבר\" עצמו החל ב-17 בינואר 1991), ובמהלכה הוקמה, באישור האומות המאוחדות, קואליציה בראשות ארצות הברית בת 34 מדינות, שמטרתה הייתה שחרור כווית הכבושה.\nלאחר הפלישה העיראקית לכווית וכיבוש המדינה, החלה מועצת הביטחון של האומות המאוחדות בנקיטת סנקציות כלפי עיראק והציבה בפניה אולטימטום - נסיגה תוך ארבעה חודשים מכווית, או שקואליציה רחבה תנקוט בפעולה צבאית לשחרור כווית. משפג האולטימטום, פתחה קואליציה בת 34 מדינות, בראשות ארצות הברית, במבצע סופה במדבר שהחל במתקפה אווירית רחבת היקף, ולאחר מכן גם במהלך קרקעי בן 100 שעות במהלכו שוחררה כווית. במהלך הלחימה תקפה עיראק בטילים את ערב הסעודית ואת ישראל.",
    "pageid": 332821
  },
  {
    "title": "מנדלבאום בלש פרטי",
    "extract": "מנדלבאום בלש פרטי היא קומדיית מצבים בהפקת טדי יזמות והפקות, ששודרה בערוץ הילדים ובערוץ לוגי. סדרה זו היא ספין אוף של הסדרה המצליחה \"הפיג'מות\", ומתמקדת במעלליו של גרי מנדלבאום (יניב פולישוק) לאחר שהצטרף לצוות חקירות. העונה הראשונה שודרה בערוץ הילדים בשנת 2009, והשנייה שודרה בערוץ לוגי ב־2010.\nב־30 במאי 2019 הסדרה ירדה משירות ה-VOD של HOT. הסדרה זמינה במלואה בפרטנר TV, סלקום tv, FreeTV ובביגי.\nשיר הפתיח של הסדרה, \"ממש כמו כולם\", נכתב על ידי התסריטאי רובי דואניאס והולחן ועובד על ידי המוזיקאי טל ירדני. את השיר מבצעת השחקנית אפי בן ישראל, ואחד מהנגנים שהתלוו אליה הוא הסקסופוניסט פטר ורטהיימר. מיקס השיר עובד על ידי יובל סגל.",
    "pageid": 666183
  },
  {
    "title": "מנעמים",
    "extract": "מנעמים הוא מפעל ישראלי למאפים מתוקים, בעיקר אפיפיות.",
    "pageid": 624362
  },
  {
    "title": "מספר מאך",
    "extract": "מספר מאך הוא יחידת מידה חסרת ממד למדידת מהירות, המוגדרת כיחס בין המהירות הנמדדת ובין מהירות הקול בתווך הנתון. משתמשים במספר מאך בעיקר לתיאור מהירותם של עצמים בנוזל או בגז (למשל מטוסים וטילים באוויר), או לתיאור מהירותם של נוזלים בתעלות וצינורות שונים, כמנהרות רוח. מספר מאך נקרא על שמו של הפיזיקאי האוסטרי-צ'כי, ארנסט מאך.\n\n  \n    \n      \n        \n          M\n        \n        =\n        \n          \n            \n              v\n              \n                object\n              \n            \n            \n              v\n              \n                sound\n              \n            \n          \n        \n      \n    \n    {\\displaystyle \\mathrm {M} ={\\frac {v_{\\text{object}}}{v_{\\text{sound}}}}}\n  \n\nכאשר\n\nM הוא מספר המאך\nvobject היא מהירות האובייקט ביחס לתווך\nvsound היא מהירות הקול בתווך.\nבמכניקת זורמים תופעות עם מספר מאך נמוך מ-1 או גבוה מ-1 הן שונות מאוד באופיין, ולכן נוהגים לאפיין זרימה כתת-קולית או כעל-קולית בהתאמה, כחלוקה גסה, ולצרכים הנדסיים נהוגות תת-חלוקות מדויקות יותר.\nמכיוון שמהירות הקול עולה עם עליית הטמפרטורה, מהירותו של עצם הנמדדת במאך, תהיה תלויה בטמפרטורת הסביבה.\nבטמפרטורה של 15 מעלות צלזיוס בגובה פני הים, מהירות הקול באטמוספירה היא 340.3 מטר לשנייה (1,225 קילומטר לשעה, 761.2 מייל לשעה, 661.5 קשר או 1,116 רגל לשנייה). עם זאת, 1 מאך אינו מספר הקבוע במהירות, ושינויי גובה, טמפרטורה ותנאים סביבתיים אחרים יכולים להשפיע על ערכו משמעותית.",
    "pageid": 26963
  },
  {
    "title": "נטלי פורטמן",
    "extract": "נטלי פורטמן (באנגלית: Natalie Portman; נולדה בשם נטע-לי הֵרְשְׁלַג; ב-9 ביוני 1981) היא שחקנית, במאית ומפיקת קולנוע אמריקאית-ישראלית.\nפורטמן התפרסמה לראשונה בשנת 1994, כששיחקה לצד ז'אן רנו בסרט \"לאון\". מאז שיחקה בעשרות סרטים, בהם בטרילוגיית \"מלחמת הכוכבים\", \"קרוב יותר\", \"ונדטה\" ו\"ברבור שחור\". בשנת 2005 הייתה מועמדת לפרס אוסקר וזכתה בפרס גלובוס הזהב עבור תפקידה בסרט \"קרוב יותר\". בשנת 2011 זכתה בפרס אוסקר לשחקנית הטובה ביותר, בפרס גלובוס הזהב, בפרס גילדת שחקני המסך ובפרס באפט\"א, עבור תפקידה בסרט \"ברבור שחור\". בשנת 2016 הייתה מועמדת בשלישית לפרס אוסקר, לפרס גלובוס הזהב ולפרס באפט\"א עבור תפקידה בתור ג'קלין קנדי-אונאסיס בסרט \"ג'קי\".",
    "pageid": 32942
  },
  {
    "title": "נפוליאון בונפרטה",
    "extract": "נפוליאון בונפרטה (בצרפתית: Napoléon Bonaparte, מבוטא: בּוֹנָפָּרְט‏; 15 באוגוסט 1769 – 5 במאי 1821; ידוע גם כנפוליאון הראשון) היה שליט צרפת, מייסד הקיסרות הראשונה, ומגדולי המצביאים בהיסטוריה. מחשובי האישים שעיצבו את המאה ה-19. ייסד את קוד נפוליאון – קובץ החוקים של צרפת, שבהשפעתו עוצבו חוקים רבים במערב אירופה ובמרכזה, והשפעתו ניכרת עד היום. הפיץ דרך כיבושיו את רעיונות המהפכה הצרפתית בכל רחבי אירופה, ובמקביל התאמץ לדכא ולהשכיח את השפעתה בצרפת פנימה. חידש והגה רעיונות טקטיים ואסטרטגיים מרחיקי לכת בצבא שמקובלים עד עצם היום הזה.\nכיהן כשליט צרפת במהלך השנים 1799 עד 1814, ובמשך כ-100 ימים בשנת 1815. בשיאו, הוביל את צרפת לכיבוש רוב מערב אירופה ומרכזה.\nנפוליאון, יליד קורסיקה, עלה לשלטון בהפיכת 18 בברימר לאחר קריירה מזהירה כאיש צבא. פעולותיו הראשונות היו ביסוס מערכות השלטון הפנימיות בצרפת והרגעת המדינה לאחר התקופה הסוערת של המהפכה הצרפתית. לאחר מכן יצא למסע כיבושים בכל אירופה וכונן את \"הקיסרות הראשונה\" בראשותו. עלה בידו להביס שוב ושוב בריתות מתחלפות של מעצמות אירופה, שהתאגדו כדי לבלום את השתלטות צרפת על היבשת, אך לאחר מספר מערכות הפסיד לבסוף והוגלה לאי אלבה. הוא הצליח לברוח מהאי, לשלוט שוב בצרפת למשך תקופה קצרה שמכונה \"מאה הימים\" עד שנוצח בקרב ווטרלו ונשלח לגלות באי סנט הלנה, שם מת.\nנפוליאון הוא גם המייסד של שושלת בונפרטה: אֶחיו כיהנו כמלכים בארצות שכבש באירופה, בנו, נפוליאון השני, הוכרז על ידיו כמלך רומא, ואחיינו, הידוע כנפוליאון השלישי, כיהן כשליט צרפת (נשיא ואחר כך קיסר) בין השנים 1848 ל-1870.",
    "pageid": 2932
  },
  {
    "title": "נשיא ארצות הברית",
    "extract": "נשיא ארצות הברית של אמריקה (באנגלית: President of the United States, ובקיצור הרווח POTUS) הוא ראש המדינה וראש הרשות המבצעת הנבחר של ארצות הברית. הנשיא עומד בראש הממשל הפדרלי, והוא המפקד העליון של הכוחות המזוינים של ארצות הברית.\nהנשיא נבחר באמצעות העם בבחירות לא ישירות באמצעות חבר האלקטורים לכהונה בת ארבע שנים. הנשיא, הוא אחד משני הנבחרים הפיקודיים הנבחרים ברמה הלאומית הפדרלית, לצד סגן נשיא ארצות הברית. התיקון ה-22 לחוקה, שאושר בשנת 1951, מגביל את הנשיא מבחירה לכהונה שלישית מלאה.\n45 בני אדם שירתו בתפקיד זה. הנשיא הנוכחי וה-46 של ארצות הברית הוא ג'ו ביידן.",
    "pageid": 1621
  },
  {
    "title": "נשיא מדינת ישראל",
    "extract": "נְשִׂיא מְדִינַת יִשְׂרָאֵל הוא ראש המדינה של מדינת ישראל. מאחר שישראל היא דמוקרטיה פרלמנטרית, בה סמכויות הרשות המבצעת נתונות בידי הממשלה, ממלא נשיא המדינה תפקידים אשר בעיקרם הם ייצוגיים וטקסיים. מוסד הנשיאות נחשב למבטא את אחדות העם, והנשיא מכונה לעיתים \"האזרח מספר 1\". נשיא המדינה נבחר על-ידי הכנסת לכהונה בת שבע שנים, שלאחריה הוא לא יכול להיבחר בשנית. נשיא המדינה הוא מבעלי התפקידים היחידים בישראל שמחזיקים מתוקף תפקידיו בדגל רשמי, הנקרא נס הנשיא.\nתפקידיו, סמכויותיו ודרך בחירתו של נשיא המדינה מוגדרים בחוק-יסוד: נשיא המדינה, אשר נחקק ב-1964.\nהמעון הרשמי שבו גר הנשיא ומשפחתו הוא בית הנשיא ברחוב הנשיא בשכונת טלביה בירושלים.",
    "pageid": 2251
  },
  {
    "title": "סיסמת החות'ים",
    "extract": "הצעקה (בערבית: الصرخة, א-צרח'ה) היא סיסמת תנועת החות'ים (שנקראת רשמית \"אנסאר אללה\"), ארגון טרור שיעי בתימן. הסיסמה, שנהגתה על ידי מייסד התנועה חוסיין בדר א-דין אל-חות'י, היא \"אללה אכבר, מוות לאמריקה, מוות לישראל, קללה על היהודים, ניצחון לאסלאם\" (בערבית: \"الله أكبر, الموت لأمريكا, الموت لإسرائيل, اللعنة علی اليهود, النصر للإسلام\"). הסיסמה מופיעה לעיתים קרובות על דגל מלבני לבן בעל מסגרת ירוקה, כאשר התכביר והמילים \"ניצחון לאסלאם\" מופיעות בירוק ואילו המילים \"מוות לאמריקה\", \"מוות לישראל\" ו\"קללה על היהודים\" מופיעות באדום.",
    "pageid": 2307648
  },
  {
    "title": "צבי האוזר",
    "extract": "צבי (צביקה) האוזר (נולד ב־5 ביולי 1968, ט' בתמוז ה'תשכ\"ח) הוא איש ציבור ישראלי אשר כיהן כחבר כנסת מטעם סיעת 'דרך ארץ'. במסגרת כהונתו עמד בראשות ועדת החוץ והביטחון וכיהן כסגן יושב־ראש הכנסת.\nלפני כן שימש בתפקיד מזכיר הממשלה, יושב הראש של המועצה לשידורי כבלים ולוויין, היה חבר הנהלה במספר מוסדות ציבוריים וכן מילא שורה של תפקידי מפתח בשוק התקשורת והשידורים בישראל. האוזר הוא מיוזמי חוק יסוד: ישראל מדינת הלאום של העם היהודי, כיהן שנתיים כחבר הוועדה לתכנון ולתקצוב יוזם ויו\"ר התכנית הלאומית \"ציוני דרך\" – התכנית להעצמת תשתיות המורשת הלאומית, שימש חבר הצוות המייעץ לסוגיית הסדרי התפילה בכותל המערבי וכיהן כיו\"ר מוזיאון ארץ ישראל ומייסד היחדה למען הגולן.",
    "pageid": 706273
  },
  {
    "title": "רצח תאיר ראדה",
    "extract": "רצח תאיר ראדה היה רצח של נערה בכיתה ח', שהתרחש בתא שירותים בבית הספר התיכון \"נופי גולן\" שבקצרין ב-6 בדצמבר 2006.\nבדצמבר 2006 נעצר רומן זדורוב, אזרח אוקראינה שעבד כרצף בבית הספר, והודה ברצח ראדה בפני מדובב משטרתי. בזמן החקירות טען כי המניע לרצח היה גידופים שהטיחה בו ראדה. זדורוב הודה בפני החוקרים ברצח ושחזר אותו, ובמסגרת זו מסר מספר פרטים שבערכאות השונות הוכרו כפרטים מוכמנים. תוך ימים בודדים חזר בו זדורוב מהודאתו וב-14 בספטמבר 2010 הורשע זדורוב ברצח של ראדה ונידון למאסר עולם.\nבהמשך הגיש זדורוב מספר ערעורים. זדורוב הורשע שוב, ובערעור נוסף אישר בית המשפט העליון ברוב קולות את פסק הדין המרשיע. במהלך אחד הערעורים, הציגה ההגנה חוות דעת של מומחה, לפיה טביעת דם שנמצאה בתא שירותים ושאינה שייכת לזדורוב, היא עקבה של אדם שעשוי להיות הרוצח. בעקבות זאת, הורה השופט חנן מלצר על עריכת משפט חוזר לזדורוב, וזדורוב שוחרר למעצר בית בתנאים מגבילים. המשפט החוזר נפתח בספטמבר 2021 בבית המשפט המחוזי בנצרת, וב-30 במרץ 2023 זוכה זדורוב בדעת רוב.\nב-14 במאי הודיעה פרקליטות המדינה שלא תערער על זיכויו.\nלאורך השנים הפרשה זכתה לכיסוי תקשורתי נרחב. מספר סרטים וסדרה נעשו עליה ופותחו תיאוריות קשר שונות לגבי זהות הרוצח, והתנהלות החקירה והמשפט.",
    "pageid": 621929
  },
  {
    "title": "שקשוקה (סדרת טלוויזיה)",
    "extract": "שקשוקה היא סדרת טלוויזיה ישראלית המשודרת בכאן חינוכית. הסדרה נוצרה על ידי אבנר ברנהיימר ואסיה לבטוב ובוימה על ידי אביעד קידר. הסדרה נכתבה בהשראת ספריה של גליה עוז \"שקשוקה\" ו\"אני מייקי\".\nהסדרה החלה את שידוריה ב־3 במרץ 2021. ב־13 במרץ 2022 עלתה העונה השנייה. העונה השלישית של הסדרה עלתה ב־12 במרץ 2023. יוצרי הסדרה הודיעה על עונה רביעית ועונה חמישית, העונה הרביעית עלתה ב-10 בספטמבר 2023. העונה החמישית עלתה ב-31 במרץ 2024. ב-16 ביולי 2024 יצא טריילר לעונה השישית שתשודר ב-4 באוגוסט 2024.",
    "pageid": 1957975
  },
  {
    "title": "קטגוריה:קבוצות כדורגל אנגליות",
    "extract": "",
    "pageid": 90264
  },
  {
    "title": "אביבה נגוסה",
    "extract": "אביבה סימניש נגוסה טרי (נולדה ב-14 ביולי 1984) היא שחקנית ישראלית.",
    "pageid": 1959406
  },
  {
    "title": "אהוד ברק",
    "extract": "אהוד ברק (במקור: ברוֹג; נולד ב־12 בפברואר 1942, כ\"ה בשבט ה'תש\"ב), הוא איש צבא, פוליטיקאי ואיש עסקים ישראלי, שכיהן כראש ממשלת ישראל העשירי (1999–2001). ברק כיהן גם כשר הביטחון (2007–2013), שר החוץ (1995–1996) וכרמטכ\"ל ה־14 של צה\"ל (1991–1995). ברק היה חבר הכנסת מטעם מפלגת העבודה ומפלגת העצמאות.\nבמהלך כהונתו בראשות ממשלת ישראל העשרים ושמונה נסוג צה\"ל מדרום לבנון, פרצה האינתיפאדה השנייה (לאחר כישלון המשא ומתן המדיני עם הרשות הפלסטינית בוועידת קמפ דייוויד ובוועידת טאבה), וישראל ניהלה שיחות שלום עם סוריה בוועידת שפרדסטאון. במהלך כהונתו כשר הביטחון תקף חיל האוויר את הכור הגרעיני בסוריה, והוצאו לפועל מבצע עופרת יצוקה ומבצע עמוד ענן.\nהוא חולק, עם נחמיה כהן, את התואר הלא רשמי \"החייל המעוטר ביותר בצה\"ל\".",
    "pageid": 524
  },
  {
    "title": "אורן סמדג'ה",
    "extract": "אורן סְמַדְגָ'ה (נולד ב-20 ביוני 1970) הוא ג'ודוקא עבר ישראלי והמאמן-הראשי של נבחרת הגברים של ישראל בג'ודו; סגן אלוף העולם (1995) וזוכה מדליית ארד אולימפית מאולימפיאדת ברצלונה 1992 (אחד משני הישראלים הראשונים אשר זכו במדליה אולימפית). הוא הישראלי הראשון שגם זכה במדליה אולימפית כספורטאי וגם הדריך חניכים למדליה (ריו דה ז'ניירו 2016 וטוקיו 2020).",
    "pageid": 25461
  },
  {
    "title": "איסלנד",
    "extract": "איסלנד (באנגלית : Iceland, באיסלנדית: Ísland) היא מדינת אי בצפון האוקיינוס האטלנטי הממוקמת בין גרינלנד, נורווגיה וסקוטלנד, צפון מערבית לאיי פארו. המדינה שוכנת על אי מרכזי ומספר איים סמוכים. צפיפות האוכלוסייה בה היא מהקטנות בעולם הואיל ושטחה 103,000 קמ\"ר, אך נכון לשנת 2019 האוכלוסייה מונה כ־375,780 נפש בלבד, מחציתה מתרכזת בעיר הבירה רייקיאוויק.\nבשנים האחרונות נהנית איסלנד מגידול האוכלוסין הגבוה ביותר באירופה, בעיקר בשל כניסת מהגרים המהווים כ־7% מאוכלוסייתה (2015), רובם מנורווגיה. האי איסלנד הוא חלק מהרכס המרכז־אטלנטי שנקודתו הגבוהה ביותר היא הר קְוואנַדַלְסְנְיוּקוּר (Hvannadalshnjúkur) אשר גובהו 2,111 מטר מעל פני הים. 11% משטח האי מכוסה בקרחונים ובהם קרחון ואטנאייקוטל, הקרחון הגדול באירופה. באי פעילות געשית וגאותרמית רבה המספקת אנרגיה זולה ונקייה.\nאיסלנד חברה בנאט\"ו על אף שלה עצמה אין צבא קבע.",
    "pageid": 16887
  },
  {
    "title": "אלברט איינשטיין",
    "extract": "אלברט איינשטיין (בגרמנית: ‏‏?‏‏; 14 במרץ 1879 – 18 באפריל 1955) היה פיזיקאי יהודי-גרמני-אמריקאי, מגדולי המדענים בכל הזמנים.\nאיינשטיין נחשב לגדול התאורטיקנים, לצד אייזק ניוטון, אבי המכניקה הקלאסית. שם משפחתו הפך מילה נרדפת לגאונות. הוא זכה לפרסום עולמי ברבע הראשון של המאה ה-20 בזכות תורת היחסות אותה פיתח (תורת היחסות הפרטית ותורת היחסות הכללית), אשר שינתה את מה שהיה ידוע עד אז על מהותם של הזמן, המרחב, המסה, התנועה וכוח הכבידה. כן נודע בזכות תרומותיו לתחומי מכניקת הקוונטים והמכניקה הסטטיסטית ולהסברת האפקט הפוטואלקטרי. בגין תרומתו הייחודית בנושא האחרון זכה בפרס נובל לפיזיקה בשנת 1921.\nמלבד חלקו המכריע בפיתוח תחומי המדע, התבטא ופעל גם בנושאים אקטואליים והיה סוציאליסט נלהב. ב-1932, טרם עליית הנאצים לשלטון ובשל התגברות האנטישמיות בגרמניה ובפרט תנועת הפיזיקה הגרמנית שיצאה נגד איינשטיין, עבר להתגורר וללמד בארצות הברית. אף שהגדיר את עצמו פציפיסט, חתם איינשטיין על מכתב איינשטיין-סילארד שנכתב לנשיא רוזוולט ועודדו לקדם פיתוח של נשק גרעיני בארצות הברית לפני שגרמניה הנאצית תגיע ליכולת זו. עם זאת, לאחר הטלת פצצת האטום בהירושימה ונגסאקי, היה איינשטיין מן הדוברים הראשיים שקראו להחרמת הנשק הגרעיני, ואף הקים את \"ועדת החירום של מדעני האטום\" למטרה זו.\nמלבד פעילותו המדעית, איינשטיין היה ידוע בתמיכתו בציונות ובמדינת ישראל. יחד עם ידידו חיים ויצמן הוא פעל נמרצות להקמת האוניברסיטה העברית בירושלים, וכיהן כיו\"ר המועצה האקדמית שלה. בצוואתו ציווה להוריש לאוניברסיטה את כל כתביו. עם זאת דחה את הצעתו של דוד בן-גוריון לכהן כנשיא המדינה לאחר פטירת חיים ויצמן.",
    "pageid": 83
  },
  {
    "title": "אנטון צ'כוב",
    "extract": "אַנְטוֹן פַּאבלוֹבִיץ' צֶ'כוֹב (ברוסית: Антон Павлович Чехов;‏ 29 בינואר 1860 – 15 ביולי 1904‏) היה סופר ומחזאי רוסי, הנחשב לאחד מכותבי הסיפורים הקצרים והמחזאים הטובים בהיסטוריה.",
    "pageid": 14709
  },
  {
    "title": "אסון הר מירון (2021)",
    "extract": "האסון בהילולת רבי שמעון בר יוחאי במירון (מכונה בקיצור: אסון מירון) הוא אסון שהתרחש בליל ל\"ג בעומר, י\"ח באייר ה'תשפ\"א, 30 באפריל 2021, ובו, עקב מעיכה וחנק שנגרמו בתדחוקת קהל, נספו 45 גברים וילדים, ונפצעו 102 בני אדם. זהו האסון האזרחי הגדול ביותר בתולדות מדינת ישראל.\nביוני 2021 הוקמה ועדת חקירה ממלכתית לחקר האסון, שפרסמה את מסקנותיה במרץ 2024.",
    "pageid": 1979662
  },
  {
    "title": "אקס-מן (סדרת סרטים)",
    "extract": "אקס-מן הוא זיכיון קולנועי לעולם משותף של חברת ההפצה פוקס המאה ה-20 המאגד סדרת סרטי גיבורי-על המבוססים על הקומיקס \"אקס-מן\" של חברת ההוצאה לאור מארוול קומיקס.\nעלילתה של סדרת הסרטים מגוללת את סיפורם של המוטאנטים, גזע של בני אדם בעלי מוטציות המעניקות להם כוחות-על ויכולות מיוחדות. המוטאנט נלחמים נגד שלילת זכות קיומם כתוצאה מחריגותם והפחד שהם מעוררים באנשים הרגילים. בסכסוך זה, עומדים שני צדדים — האקס-מן של צ'ארלס אקסבייר, הדוגלים בדו-קיום ונלחמים להגן על אלה שפוחדים מהם ושונאים אותם; ואחוות המוטאנטים של מגנטו, שאינם מאמינים בדו-קיום בין בני אדם \"רגילים\" לבין המוטאנטים ושואפים לעליונות הגזע המוטאנטי ומחרחרים מלחמה. לעיתים, הקבוצות השונות נאלצות לשתף פעולה זו עם זו על מנת למנוע את כיליון העולם או את השמדת המוטאנטים. פרט לכך, סרטי ספין אוף שונים מתמקדים בקורותיהן של דמויות מסוימות בצורה ביוגרפית מבלי להתקשר בהכרח לעלילה המרכזית.\nנכון לנובמבר 2020, הסדרה כוללת שלושה עשר סרטים. לפי האתר \"Box Office Mojo\", הזיכיון הוא השביעי בהכנסותיו ברשימת הזיכיונות שוברי הקופות הגדולים בכל הזמנים.",
    "pageid": 550280
  },
  {
    "title": "בואו לאכול איתי עונה 8",
    "extract": "בואו לאכול איתי עונה 8 היא העונה השמינית ועונת היחידים השביעית של תוכנית המציאות הישראלית \"בואו לאכול איתי\". העונה משודרת החל מ-14 ביולי 2024 בכאן 11 והיא תכלול 25 פרקים.",
    "pageid": 2348748
  },
  {
    "title": "בוב ניוהארט",
    "extract": "ג'ורג' רוברט \"בוב\" ניוהארט (באנגלית:  George Robert \"Bob\" Newhart;‏ 5 בספטמבר 1929 – 18 ביולי 2024) היה שחקן וקומיקאי אמריקאי. ניוהארט, כוכב הסדרות הקומיות \"המופע של בוב ניוהארט\" ו\"ניוהארט\" זכה בחייו בפרס גלובוס הזהב, פרס אמי ושני פרסי גראמי.\n\nניוהארט נולד בכפר אוק פארק  שבאילינוי לג'וליה פאולין (1901-1994) ולג'ורג' דייוויד ניוהארט (1899-1987). לניוהארט שלוש אחיות וירג'יניה, מרי ג'ואן ופאולין. גדל כנוצרי קתולי אדוק, הוא למד במוסדות הפרטיים \"מכללת סט' אייגנטיאוס\" ו\"אוניברסיטת ליולה שיקגו\", משם סיים עם תואר אקדמאי בניהול עסקי.\nהוא היה ממוצא אירי וגרמני.\nלאחר שסיים את לימודיו התגייס ניוהארט לצבא ארצות הברית ושירת במלחמת קוריאה, הוא שוחרר לאחר תקופה קצרה.\n\nניוהארט החל את דרכו המקצועית בשנות ה-60 של המאה ה-20 בסדרה הקומית \"המופע של בוב ניוהארט\" ובסרטים \"איש נוכל היה\" בתפקיד ווילארד עוזרו של הפושע מרקוס פנדלטון (פיטר יוסטינוב) ו\"גיהנום הוא לגיבורים\" של דון סיגל. בשנת 1962 קיבל פרס גלובוס זהב לכוכב הטלוויזיה הטוב ביותר.\nבשנות ה-70 וה-80 היה ניוהארט לאחד מכוכבי הטלוויזיה הקומיים הבולטים ביותר בארצות הברית בזכות תפקידיו הראשיים בקומדיות המצבים \"המופע של ניוהארט\" ו\"ניוהארט\" על משחקו באותן הסדרות בתפקיד הפסיכולוג רוברט הארטלי והסופר דיק לודון הועמד לשישה פרסי גלובוס הזהב לשחקן הטוב ביותר בסדרה קומית. באותן השנים השתתף בקולנוע בפנטזיה המוזיקלית של וינסנט מינלי \"ביום בהיר אתה יכול לראות לנצח\" בתפקיד ד\"ר מייסון היום, בעיבוד הקולנועי של מייק ניקולס לרומן המלחמה \"מלכוד 22\" בתפקיד המייג'ור ודיבב בסרט האנימציה הקלאסי \"הרפתקאות ברנרד וביאנקה\" את הדמות הראשית של העכבר ברנרד, אותה הוא דיבב גם בסרט ההמשך \"ברנארד וביאנקה במבצע אוסטרליה\".\nגם לאחר שיאו ניוהארט המשיך להשתתף כשחקן קולנוע בקומדיות כמו \"קטן עליו\" של ג'ון פאברו בתפקיד השדון המבוגר מחבורת השדונים, \"בפנים ובחוץ\" של פרנק אוז ו\"לא רק בלונדינית 2\".\nניוהארט זכה לפרסום גם בזכות תפקיד מנהל הספרייה ג'ודסון בסרטים \"הספרן: המסע בעקבות החנית\",\"הספרן 2 - בחזרה למכרות המלך שלמה\" ו\"הספרן 3: קללת גביע יהודה\".\nבשנת 2013 זכה בפרס אמי לשחקן הטוב ביותר בהופעת אורח על משחקו בסדרה \"המפץ הגדול\".\nמחוץ למשחק מקצועני היה ניוהארט סטנדאפיסט מצליח ואלבומו זוכה פרס גראמי \"The Button-Down Mind of Bob Newhart\" היה לאחד מאלבומי הקומדיה המצליחים ביותר במאה ה-20. ניוהארט עצמו זכה בשנת 1961 בפרס גראמי לאומן החדש הטוב ביותר.\n\nניוהארט היה נשוי לווירג'יניה קווין, בתו של השחקן ביל קווין, יותר מ-60 שנה, החל מינואר 1963, אז נישאו השניים, ועד לפטירתה ב-23 באפריל 2023, ולזוג היו יחד ארבעה ילדים. ב-18 ביולי 2024 נפטר ניוהארט בביתו בלוס אנג'לס, קליפורניה בגיל 94. \n\nגיהנום הוא לגיבורים (1962)\nHot Millions (1968)\nביום בהיר אתה יכול לראות לנצח (1970)\nמלכוד 22 (1970)\nקולד טרקי (סרט) (1971)\nהרפתקאות ברנרד וביאנקה (1977)\nמשפחה ראשונה (1980)\nפיקדון קטן (1980)\nברנארד וביאנקה במבצע אוסטרליה (1990)\nבפנים ובחוץ (1997)\nלא רק בלונדינית 2 (2003)\nקטן עליו (2003)\nהספרן: המסע בעקבות החנית (2004)\nהספרן 2: בחזרה למכרות המלך שלמה (2006)\nהספרן 3: קללת גביע יהודה (2008)\nחמש (2011) - סרט טלוויזיה\n\nהמופע של ניוהארט (1972–1978)\nניוהארט (1982–1990)\nבוב (1992–1993)\nג'ורג' וליאו (1998-1997)\nהמפץ הגדול (2013–2014)\nשלדון הצעיר (2017)\n\n בוב ניוהארט, ברשת החברתית פייסבוק\n בוב ניוהארט, ברשת החברתית אקס (טוויטר)\n בוב ניוהארט, במסד הנתונים הקולנועיים IMDb (באנגלית)\n בוב ניוהארט, באתר AllMovie (באנגלית)\n בוב ניוהארט, באתר Rotten Tomatoes (באנגלית)\n בוב ניוהארט, במסד הנתונים הקולנועיים KinoPoisk (ברוסית)\n בוב ניוהארט, באתר ספוטיפיי\n בוב ניוהארט, באתר MusicBrainz (באנגלית)\n בוב ניוהארט, באתר Discogs (באנגלית)\n בוב ניוהארט, באתר Songkick (באנגלית)\n בוב ניוהארט, באתר בילבורד (באנגלית)\nבוב ניוהארט, באתר אנציקלופדיה בריטניקה (באנגלית)",
    "pageid": 1255612
  },
  {
    "title": "בנימין זאב הרצל",
    "extract": "בנימין זאב תאודור הרצל (בגרמנית: Theodor Herzl; בהונגרית: Herzl Tivadar; י' באייר ה'תר\"ך, 2 במאי 1860 – כ' בתמוז ה'תרס\"ד, 3 ביולי 1904) \"חוזה המדינה\", המדינאי שפיתח, גיבש ואירגן באופן משמעותי את רעיון הציונות המדינית, ביוזמתו כונס הקונגרס הציוני הראשון באוגוסט 1897 והצלחת הקונגרס והתמדת כינוסו הביא את הציונות לתפקד כתנועה לאומית-מדינית ממוסדת, הן ברחבי העולם היהודי בתפוצות והן בקרב יהודי ארץ-ישראל.\nלפני שהחל במפעלו הציוני (שלהי 1894), היה הרצל משפטן, סופר, מחזאי ועיתונאי.\nחלק מרכזי בפועלו הציוני של הרצל עד מותו (קיץ 1904) היה בתחום הדיפלומטיה. במסגרת מסעותיו ברחבי היבשת, הביא את בשורת הציונות ליהדות אירופה, והצלחתו היתה בעיקר במזרחה. על אף כישלונותיו הדיפלומטיים, הצליח ביעדו להפוך את השאלה היהודית לנושא ציבורי, ובכך תרם לגיבוש פרהסיה יהודית לאומית, שקיבלה ביטוי במוסדות ציוניים שהוקמו עוד בימיו של הרצל: הקונגרס (כגרעין של פרלמנט ממלכתי), קק\"ל (כמכשיר ליצירת תשתית לחיים יהודיים בקנה מידה נרחב), אוצר התיישבות היהודים (כמכשיר פיננסי בלעדיו אין אפשרות לקדם שום יוזמה) וכדומה, כל אלו היו מסד להקמת מדינת ישראל.",
    "pageid": 336
  },
  {
    "title": "בסיס תל נוף",
    "extract": "בסיס חיל־האוויר תֵּל נוֹף (בשמו הרשמי: בסיס חיל האוויר 8. בקיצור: בח\"א 8, \"שדה עקיר\" לשעבר) הוא בסיס טיסה של חיל האוויר הישראלי. מפקד הבסיס הוא קצין בדרגת תת-אלוף הכפוף ישירות למפקד חיל האוויר. באופן מסורתי מתמנה לתפקיד טייס קרב ולסגנו מתמנה איש צוות אוויר בדרגת סגן-אלוף. מפקד הבסיס המכהן הוא תת-אלוף אריאל דיין, מפקד הבסיס הראשון ממערך המסוקים.",
    "pageid": 108484
  },
  {
    "title": "ג'ון לנון",
    "extract": "ג'וֹן וִינסְטוֹן אוֹנוֹ לֶנוֹן (באנגלית: John Winston Ono Lennon;‏ 9 באוקטובר 1940 – 8 בדצמבר 1980) היה זמר-יוצר, סופר, מלחין ופעיל שלום אנגלי, שזכה לתהילת עולם כאחד מהאמנים והיוצרים מהמשפיעים ביותר בהיסטוריה של המוזיקה. ביחד עם ג'ורג' האריסון, רינגו סטאר ופול מקרטני הקים לנון את הביטלס, הרכב הרוק המצליח והמשפיע ביותר במאה העשרים. ב-2004 דירג אותו מגזין \"רולינג סטון\" במקום ה-38 ברשימת \"100 האמנים הגדולים בכל הזמנים, וב-2008 דורג במקום החמישי ברשימת \"100 הזמרים הגדולים בכל הזמנים\".\nלנון נרצח בפתח ביתו, על ידי מארק דייוויד צ'פמן.\nלנון נודע כאחד המוזיקאים, הזמרים וכותבי השירים הפוריים והמשפיעים ברוקנרול, וזאת בזכות שני מפעלים עיקריים: הראשון הוא עבודתו המוזיקלית, בעיקר כחבר להקת הביטלס, שהביאה לו פרסום עולמי. השני הוא העובדה שהחל מתקופה מסוימת בחייו, החליט לנצל את פרסומו להפצת מסרים שבהם האמין – כמו שלום ואחווה, וכך קנה את הערצתם של המונים שהזדהו עמו ועם עקרונותיו.",
    "pageid": 17485
  },
  {
    "title": "גביע העולם בכדורגל",
    "extract": "גביע העולם בכדורגל (באנגלית: FIFA World Cup, באיטלקית: Campionato mondiale di calcio, בספרדית: Copa Mundial de, בצרפתית: Coupe du monde de la FIFA) או גביע העולם של פיפ\"א. המוכר בישראל מאז שנות השמונים בשם מונדיאל (מהמילה הספרדית Mundial), הוא טורניר הכדורגל החשוב ביותר בעולם, שבו מתמודדות 48 מתוך כלל הנבחרות הלאומיות לגברים, ובסופו מוענק הגביע לנבחרת המנצחת בטורניר. פיפ\"א הוא הגוף הבין-לאומי המנהל את תחרויות הכדורגל הרשמיות המקדימות לטורניר, ואת הטורניר עצמו. הטורניר נערך לראשונה ב-1930, ומאז הוא נערך אחת לארבע שנים, למעט ביטולו ב-1942 וב-1946 בשל מלחמת העולם השנייה.\nבמתכונת שתצא לפועל משנת 2026 משתתפות בטורניר 48 נבחרות המתחרות במספר אצטדיונים במדינה שנבחרת מראש, ומשכו כחודש אחד. שלב המוקדמות, הנמשך כשנתיים, משמש לקביעת 47 הנבחרות שיעפילו לטורניר ביחד עם הנבחרת המייצגת את המדינה המארחת. בטורניר המוקדמות משתתפות יותר מ-200 נבחרות, המחולקות לשישה אזורים שונים לפי שיוכן היבשתי וקונפדרציית הכדורגל שאליה הן משתייכות. בעבר היה נהוג כי הנבחרת שזוכה בטורניר מעפילה אוטומטית לטורניר הבא, אך מנהג זה בוטל בתחילת שנות ה-2000, כך שנבחרת ברזיל, שזכתה במונדיאל 2002, הייתה צריכה להתמודד במוקדמות מונדיאל 2006.\nב-22 המונדיאלים שנערכו עד כה זכו שמונה נבחרות. נבחרת ברזיל זכתה במונדיאל חמש פעמים, והיא גם הנבחרת היחידה שהשתתפה בכל המונדיאלים. נבחרת איטליה ונבחרת גרמניה זכו בארבעה מונדיאלים כל אחת. נבחרת ארגנטינה עם שלוש זכיות. האלופות האחרות הן נבחרת אורוגוואי (מנצחת המונדיאל הראשון) ונבחרת צרפת עם שתי זכיות, ונבחרת אנגליה ונבחרת ספרד עם זכייה אחת כל אחת.\nהמונדיאל הוא אירוע הספורט הנצפה ביותר בעולם. אף יותר מהמשחקים האולימפיים. בגמר מונדיאל 2022 צפו כמיליארד וחצי בני אדם.",
    "pageid": 11721
  },
  {
    "title": "דב גליקמן",
    "extract": "דב (דבל'ה) גליקמן (נולד ב-22 בדצמבר 1949) הוא שחקן וקומיקאי ישראלי, זוכה שני פרסי אופיר ושני פרסי האקדמיה לטלוויזיה.\n\nנולד לדבורה ולשלמה גליקמן וגדל בשכונת רמת החייל בתל אביב. למד בתיכון לאמנויות רננים שבעיר, לצד שלמה בראבא, שלומית אהרון ויגאל בשן. את שירותו הצבאי עשה בלהקת חיל הים, ושם היה שותף לתוכניות \"וביום השלישי\" ו\"רפסודה בכחול\" לצד שלמה ארצי, רבקה זהר, אבי אוריה, ריקי גל ואחרים.\n\nגליקמן הופיע בהצגה \"אירמה לה דוס מיפו\" בהפקת התיאטרון העממי של אברהם דשא פשנל ב-1971. שיחק בתיאטרון חיפה בהצגה \"קריזה\" בשנת 1976.\nהופיע ב-1975 בדרמת הטלוויזיה \"דודי ורעי\" לפי ספרה של נעמי פרנקל. באותה שנה השתתף בסדרה \"גם אנו שופטים\" בפרק \"הקש האחרון\". גילם סמ\"פ בסרט הקולנוע \"מסע אלונקות\" (1977), ואת מפקד הלהקה בסרט הקולנוע המצליח \"הלהקה\" (1978). שיחק תפקיד אורח בסרט הקולנוע \"שלאגר\" (1979). וכן שיחק בסרטים \"סופו של מילטון לוי\" (1981), \"לנה\" (1982) ו\"אירית עירית\" (1985).\nב-1984 גילם תפקיד אורח בקומדיית המצבים \"קרובים קרובים\". במהלך אותו עשור שיחק גליקמן בהצגות תיאטרון רבות, ביניהן \"אחרון הפועלים\" של יהושע סובול ו\"הנשים האבודות מטרויה\" של חנוך לוין.\nבשנים 1985–1998 הופיע כחבר קבוע בתוכנית הבידור \"זהו זה!\" לצד מוני מושונוב, שלמה בראבא ואחרים. ב-1990 הנחה את הפסטיגל לצד מושונוב ובראבא. בראשית שנות ה-90 גילם את דמותו הקומית של מוכר חמניות נוירוטי בקמפיין פרסומות של \"דפי זהב\". ב-1995 כיכב לצד לימור גולדשטיין בקומדיית המצבים \"ייסורי אפרים\" שכתב אפרים קישון.\nבשנת 2002 גילם דמות דומה בקומדיית המצבים \"שאול\" (בערוץ 3 בכבלים), שהיה שותף לכתיבתה. בשנים 2001-2000 השתתף בתוכנית הבידור \"רק בישראל\". ביולי 2006 השתתף במהדורה מיוחדת של תוכנית הבידור \"משחק מכור\" בערוץ 2. באותה שנה יצא סרט הקולנוע \"מכתבים לאמריקה\", שבו גילם את דמותו של פרויקה. ב-2007 הופיע בתפקיד משני בסדרת הדרמה הקומית \"מסודרים\".\nבשנת 2008 שב להופיע בפרסומת של \"דפי זהב\" כאותו מוכר חמניות מוכר בשם \"שאול פרחים\".\nבשנת 2010 היה מעורב בתאונת דרכים ונעצר בחשד לנהיגה בשכרות. לאחר שהודה במיוחס לו, גזר עליו בית משפט לתעבורה בתל אביב חמישה חודשי מאסר על תנאי ופסל אותו מלהחזיק ברישיון נהיגה במשך שלוש שנים.\nבשנת 2011 השתתף בעונה השנייה של הסדרה הקומית \"בובי ואני\" וגם השתתף בשניים מפרקי העונה הראשונה של הסדרה \"סברי מרנן\" בתפקיד אחיה של ריקי (אותה מגלמת סנדרה שדה).\nבשנים 2013–2021 גילם את דמותו של \"הרב שלום (שוּלֶם) שטיסל\" בסדרת הדרמה \"שטיסל\", תפקיד שעליו קיבל פעמיים את פרס האקדמיה לטלוויזיה לשחקן ראשי. באוגוסט 2013 יצא סרטם של אהרון קשלס ונבות פפושדו \"מי מפחד מהזאב הרע\", שבו מגלם גליקמן את יורם, אביו של גידי (צחי גראד).\nב־2017 כיכב גליקמן בדרמת הטלוויזיה אשר שודרה בערוץ הציבורי \"האיש שניסה למנוע מלחמה / נסיונותיו של לוי אשכול למנוע את מלחמת ששת הימים\", בבימויו של גדעון גנני. גליקמן גילם את דמותו של לוי אשכול. ובנוסף שיחק באותה שנה בסרט הקומדיה הישראלי ״מסע הטבעת״. ב-2018 השתתף בסרטו של יהונתן אינדורסקי \"דרייבר\" ובסדרת הטלוויזיה \"שטוקהולם\". באותה שנה הופיע בתפקיד הראשי בסרטו של יעקב גולדווסר \"שרוכים\", עליו זכה בפרס אופיר לשחקן המשנה הטוב ביותר. בנוסף הופיע בסרטו של כריסטיאן פרוש, \"מורר: אנטומיה של משפט\", שהוקרן בפסטיבל הסרטים בחיפה.\nכיום משחק ב\"אנגינה פקטוריס\" בצוותא ו\"גלננגרי גלן רוס\" בתיאטרון חיפה.\nגליקמן חזר לעונה המיוחדת שהפיק ערוץ כאן 11 של \"זהו זה!\" בעקבות אירועי הקורונה, וממשיך להופיע בתוכנית זו גם ב-2023.\nבקיץ של שנת 2023 יצאו כוכבי התוכנית ״זהו זה!״ וגליקמן בתוכם במופע שבו הם מבצעים לקט מן השירים שהם ביצעו בתוכניתם. מופעים אלו משכו קהל של עשרות אלפי צופים במצטבר.\n\nאחיו הגדול, חגי גלבוע, שהיה טייס תובלה בחיל האוויר הישראלי, נפל ב-29 באפריל 1964 בהתרסקות מטוס מדגם נורד 2501 נוראטלס במכתש הגדול בנגב.\nגליקמן היה מ-1976 בזוגיות עם השחקנית ג'יטה מונטה, שלצידה שיחק בהצגה \"האשה שבישלה את בעלה\". בשנת 2009 השניים נפרדו לאחר 33 שנות זוגיות.\nמשנת 2011 בת זוגו היא שלומציון קינן, בתם הבכורה של עמוס קינן ונורית גרץ ואחותה של הזמרת רונה קינן.\nמתגורר בתל אביב.\n\nבשנים 2013 ו-2015 זכה בפרס האקדמיה לטלוויזיה לשחקן הראשי הטוב ביותר על תפקידו בסדרה ״שטיסל״.\nבשנת 2018 זכה בפרס אופיר לשחקן המשנה הטוב ביותר על תפקידו בסרט ״שרוכים״.\nבשנת 2021 זכתה חמישיית \"זהו זה\" (גידי גוב, אבי קושניר, דב גליקמן, מוני מושונוב ושלמה בראבא) בפרס מפעל חיים של אמ\"י (תשפ\"ב).\nבשנת 2022 זכתה התוכנית בפרס מפעל חיים מטעם האקדמיה הישראלית לקולנוע וטלוויזיה.\nמאי 2023 תואר דוקטור לשם כבוד מטעם אוניברסיטת בר-אילן לגליקמן ולמשתתפי התוכנית זהו זה בהווה: גידי גוב, שלמה בראבא, מוני מושונוב ואבי קושניר, על תרומתם המשותפת לתרבות הישראלית בשנת ה־75 למדינת ישראל, ועל יכולתם לשמח וללכד את הציבור סביב יצירתם.\n\nדודי ורעי (1973)\nמסע אלונקות (1977)\nהלהקה (1978)\nשלאגר (1979)\nלנה (1980)\nסופו של מילטון לוי (1981)\nאירית עירית (1985)\nמכתבים לאמריקה (2006)\nהחזקים שורדים (2009)\nמי מפחד מהזאב הרע (2013)\nנורמן (2017)\nהאיש שניסה למנוע מלחמה (2017)\nמסע הטבעת (2017)\nדרייבר (2017)\nשרוכים (2018)\nמורר: אנטומיה של משפט (2018)\nשאיפה לחיים (2020)\nאוסלו (2021)\nצדיק (2023)\n\nגם אנו שופטים (1975)\nזהו זה! (1978–1998, 2020–הווה)\nקרובים קרובים (1984)\nייסורי אפרים (1995)\nשאול (2002)\nמסודרים (2007–2009)\nסברי מרנן (2011)\nבובי ואני (2011)\nשטיסל (2013–2021)\nהמנצח (2018)\nשטוקהולם (2018–2020)\nPolizeiruf 110‏ (2021)\nהמטרה: מינכן (2022)\n\nדב גליקמן, במיזם \"אישים\" לתיעוד היצירה הישראלית\n דב גליקמן, במסד הנתונים הקולנועיים IMDb (באנגלית)\nדב גליקמן, באתר \"אידיבי\", מאגר הידע העברי לקולנוע ישראלי ועולמי\nדב גליקמן, באתר ספר הקולנוע הישראלי\n דב גליקמן, באתר MusicBrainz (באנגלית)\nדב גליקמן, בארכיון הבימה\nדב גליקמן, באתר ארכיון הסרטים הישראלי בסינמטק ירושלים\nדֹבלֶה גליקמן. עשה את זה ב\"זהו זה!\", מעריב, \"סופשבוע\", 7 באוקטובר 1988\nערן אלדר, חיבוק דוב: דוב'לה גליקמן, באתר nrg‏, 26 ביולי 2009\nזיו רביב, איתי אילנאי, דובל'ה, החיים שאחרי, באתר mynet (כפי שנשמר בארכיון האינטרנט), 18 באפריל 2011\nקובי מידן, חוצה ישראל - שיחה עם דובל'ה גליקמן, הטלוויזיה החינוכית, 17 בפברואר 2017\nנעמה לנסקי, \"להביא ילדים לעולם? זה עוד מוקדם לי מדי\", באתר ישראל היום, 6 בנובמבר 2015\nרן בוקר, \"רוצה שיקראו לי דב - לא דבל'ה גליקמן\", באתר ynet, 15 ביולי 2018\n  יואב בירנברג, המנצח, באתר \"ידיעות אחרונות\", 31 באוקטובר 2018\nנעמה לנסקי, \"רוצים להספיק לתפוס מה שנשאר\", באתר ישראל היום, 7 במאי 2020\nזהו זה! - פרקים מכל הזמנים, באתר הטלוויזיה החינוכית הישראלית",
    "pageid": 289001
  },
  {
    "title": "דניאל גל",
    "extract": "דניאל גל (נולדה ב-27 ביולי 1987) היא שחקנית ישראלית.",
    "pageid": 1352084
  },
  {
    "title": "היורשים: עלייתה של רד",
    "extract": "היורשים: עלייתה של רד (באנגלית: Descendants: The Rise of Red) הוא סרט פנטזיה קרוסאובר מוזיקלי אמריקאי, שבוים על ידי ג'ניפר פאנג על פי תסריט מאת דן פריי וראסל זומר. הסרט, שהופק על ידי ערוץ דיסני, הוא הרביעי בזיכיון \"היורשים\", ומשמש כספין אוף לטרילוגיה המקורית.\nבסרט מככבות צ'יינה אן מקליין ומלאני פקסון, ששבות לגלם את דמויותיהן של אומה והפיה הסנדקית מהטרילוגיה המקורית; וברנדי נורווד ופאולו מונטלבן, ששבים לגלם את דמויותיהם של סינדרלה והמלך מקסים מהעיבוד הטלוויזיוני של רוג'רס והמרשטיין משנת 1997.\nהסרט עלה לשירות הזרמת המדיה \"דיסני+\" ב-12 ביולי 2024.",
    "pageid": 2209810
  },
  {
    "title": "המוסד למודיעין ולתפקידים מיוחדים",
    "extract": "המוסד למודיעין ולתפקידים מיוחדים, הידוע יותר בשמו המקוצר: המוסד, הוא ארגון במערכת הביטחון הישראלית ואחד מהגופים החברים בקהילת המודיעין הישראלית. המוסד הוא ארגון הביון של ישראל, הממונה על איסוף מידע מסוג מודיעין אנושי ומשימות הפקת מודיעין חשאיות מחוץ לגבולות המדינה, דיפלומטיה חשאית, תפקידים מיוחדים וסיכול יעדים אזרחיים וצבאיים של האויב (למוסד מיוחסות התנקשויות בשורה של מחבלים בכירים בארגוני טרור שנלחמים נגד ישראל ופעולות נגד תוכנית הגרעין האיראנית). בניגוד לצה\"ל ולשירות הביטחון הכללי – יעדיו, מבנהו וסמכויותיו של המוסד אינם מוסדרים בחוק יסוד, בחקיקה ראשית או משנית. פעילותו כפופה לנהלים שלא פורסמו מעולם. המוסד כפוף למשרד ראש הממשלה.",
    "pageid": 1605
  },
  {
    "title": "חיפה",
    "extract": "חֵיפָה (בערבית: حيفا) היא עיר באזור הכרמל, השלישית בגודל אוכלוסייתה בישראל (אחרי ירושלים ותל אביב-יפו), בעלת אוכלוסייה מעורבת עם מיעוט ערבי. היא חברה בארגון פורום ה-15, משמשת מרכזה של מטרופולין חיפה, בירת מחוז חיפה והיא מרכז עירוני חשוב והגדול ביותר בצפון ישראל. חיפה המשתרעת על פני כ-70 קמ\"ר, היא העיר עם השטח ה-6 בגודלו בישראל ומונה כ-300,000 תושבים.\nחיפה היא מרכז תחבורה, תעשייה ותרבות חשוב ומשפיע על כל מדינת ישראל ואחד ממרכזי הסחר הימי של ישראל. מראשית ימיה, הייתה עיר נמל. גם בשנות האלפיים, אחד מסמלי העיר הוא נמל חיפה, שהוא אחד משני נמלי המסחר הגדולים של ישראל.",
    "pageid": 678474
  },
  {
    "title": "חמדה (סרט)",
    "extract": "חמדה הוא סרט קולנוע ישראלי משנת 2024 בכתיבה ובימוי של שמי זרחין, עם ששון גבאי, אסי לוי ומאור לוי בתפקידים הראשיים. זהו שיתוף פעולה חוזר בין זרחין, גבאי ולוי לאחר \"אביבה אהובתי\" משנת 2006. העלילה עוקבת אחר זוג נשוי העובר משברים קשים אבל האהבה ביניהם חזקה ומנצחת. שיר הנושא \"חמדה\" (שמי זרחין מילים, גל לב לחן) מושר בפי גלי עטרי.",
    "pageid": 2346134
  },
  {
    "title": "טייסת 140",
    "extract": "טייסת 140 המכונה גם \"טייסת נשר הזהב\" ו\"טייסת החמקן הראשונה\", היא טייסת מטוסי קרב בחיל האוויר הישראלי, המפעילה כיום את מטוסי החמקן מדגם F-35I אדיר.",
    "pageid": 693006
  },
  {
    "title": "יומני האפלצ'ים",
    "extract": "יומני האפלצ'ים (באנגלית: Hillbilly Elegy) הוא סרט דרמה ביוגרפי אמריקאי משנת 2020 בבימויו של רון הווארד, עם איימי אדמס וגבריאל באסו בתפקידים הראשיים.\nהתסריט מבוסס על ספר הזיכרונות רב המכר \"יומני האפלצ'ים\" : זכרונות של משפחה ותרבות במשבר\" (2016) של ג'יי. די. ואנס שמתאר את דרכו הקשה במידלטון, אוהיו במשפחה של אם יחידנית מכורה לסמים וכמעט הידרדרות לפשע, עד ללימודי משפטים באוניברסיטת יל. עלילת הסרט מתוארת בפלשבקים.\nכמעט כל מבקרי קולנוע העניקו לסרט ביקורת שלילית, אך ציינו לשבח חלק מהשחקנים. הסרט היה מועמד לפרס התסריט הגרוע ביותר, הבמאי הגרוע ביותר ושחקנית המשנה הגרועה ביותר בפרס פטל הזהב. למרות זאת, גלן קלוז הייתה מועמדת לפרס אוסקר לשחקנית המשנה הטובה ביותר ולמספר פרסים נוספים.",
    "pageid": 2301348
  },
  {
    "title": "יוסף חדאד",
    "extract": "יוּסֵף חדאד (בערבית: يوسف حداد; נולד ב-3 בספטמבר 1985) הוא ערבי-ישראלי נוצרי, פעיל הסברה ישראלית, עיתונאי, פעיל חברתי במגזר הערבי בישראל, אושיית רשת ומנכ\"ל עמותת \"ביחד – ערבים זה לזה\" הפועלת לחיבור החברה הערבית לחברה הישראלית. נכה צה\"ל ממלחמת לבנון השנייה.",
    "pageid": 1635599
  },
  {
    "title": "יורו 2024",
    "extract": "יורו 2024 (בגרמנית: Fußball-Europameisterschaft 2024) היה טורניר אליפות אירופה בכדורגל, שנערך בגרמניה מ-14 ביוני עד ל-14 ביולי 2024, שבו נערך משחק הגמר באצטדיון האולימפי בברלין.\nנבחרת ספרד זכתה בטורניר, לאחר שניצחה 1:2 את נבחרת אנגליה במשחק הגמר.",
    "pageid": 1628721
  },
  {
    "title": "יחידה 81",
    "extract": "יחידה 81 (קרי: שמונה אחת) או היחידה הטכנולוגית של מערך המבצעים המיוחדים היא יחידה במערך המבצעים המיוחדים תחת אגף המודיעין של צה\"ל העוסקת במתן פתרונות טכנולוגיים לצרכים מבצעיים של אגף המודיעין.\nהיחידה מורכבת בעיקרה מאנשי צבא, אולם משרתים בה גם אזרחים, ובהם בעלי תואר דוקטור לתחומים ייחודיים בפיזיקה ובהנדסה. בראשה עומד קצין בדרגת אלוף-משנה.",
    "pageid": 1293779
  },
  {
    "title": "לינוי אשרם",
    "extract": "לינוי אשרם (נולדה ב-13 במאי 1999) היא מתעמלת עבר ישראלית, בהתעמלות אמנותית, האלופה האולימפית (טוקיו 2020) בתחרות קרב רב אישי, סגנית אלופת העולם (סופיה 2018) ואלופת אירופה (קייב 2020) בקרב-רב. בעלת 11 מדליות מאליפויות העולם, מהן שש כסף וחמש ארד, ושלוש מדליות מאליפויות אירופה, מהן אחת זהב ושתיים ארד. היא זכתה ב-47 מדליות מתחרויות הסבב העולמי, מהן שלוש זהב בקרב-רב. אשרם היא הישראלית היחידה בענף שזכתה במדליה בתחרות קרב-רב במשחקים האולימפיים ובאליפות העולם.",
    "pageid": 1308319
  },
  {
    "title": "מאיר לנסקי",
    "extract": "מאיר לנסקי (באנגלית: Meyer Lansky; ‏4 ביולי 1902 – 15 בינואר 1983) היה מאפיונר ואיש עסקים אמריקאי-יהודי, ושותף קרוב של לאקי לוצ'יאנו, מראשי המאפיה האמריקאית.",
    "pageid": 55244
  },
  {
    "title": "מארק קוקורייה",
    "extract": "מארק קוקורייה אי ססטה (בקטלאנית: Marc Cucurella i Saseta; נולד ב-22 ביולי 1998 באלליה שבספרד) הוא כדורגלן ספרדי-קטלאני, המשחק בעמדת המגן השמאלי והקשר במדי צ'לסי ובנבחרת ספרד.",
    "pageid": 1670780
  },
  {
    "title": "מבצע שומר החומות",
    "extract": "מבצע שומר החומות (בערבית: معركة سيف القدس; בתעתיק: מַעְרַכַּת סָיְף אלְקֻדְס, \"קרב חֶרֶב ירושלים\") היה מבצע צבאי רחב-היקף של צה\"ל ברצועת עזה, שהחל ביום ירושלים, 10 במאי 2021, לאחר שארגוני הטרור הפלסטיניים בהובלת חמאס החלו בירי רקטות מסיבי לעבר ירושלים במהלך מצעד הדגלים ובהמשך גם לגוש דן, השפלה, הנגב והשרון. המבצע נמשך עד להפסקת האש שנכנסה לתוקפה ב-21 במאי, בשעה 02:00 בלילה, בתיווך מצרים.\nבמהלך המבצע ארגוני הטרור ברצועת עזה שיגרו לעבר ישראל כ-4,360 רקטות, טילי נ\"ט ופצצות מרגמה, מתוכן 1,661 יורטו בידי מערכות כיפת ברזל במעל ל-90% הצלחה. 176 לא יורטו ונפלו בשטחים בנויים, ו-1,843 נפלו בשטחים פתוחים. כ-680 רקטות שנורו לכיוון ישראל נפלו בשטח רצועת עזה וגרמו, על פי הערכות ישראליות, למותם של יותר מ-20 מתושבי הרצועה. 9 אזרחים ישראלים, 3 אזרחים זרים וחייל אחד נהרגו מירי הפלסטינים מרצועת עזה.\nמנגד, צה\"ל תקף למעלה מ-1,500 מטרות טרור, בהן: רבי-קומות ששימשו כמטות של חמאס וג'יהאד האסלאמי הפלסטיני (גא\"פ), עשרות עד מאות בתים ומשרדים של פעילי טרור, מעל כ-100 קילומטרים של מנהרות תת-קרקעיות, מתוך רשת המנהרות שנחפרה מתחת לרצועת עזה (וקיבלה בישראל את הכינוי ה\"מטרו\" של עזה), מחסני אמל\"ח ומאגרי רקטות, אתרים לייצור רקטות, משגרי רקטות ובורות שיגור תת-קרקעיים, משגרי נ\"ט, כלי טיס בלתי מאוישים, מוצבים, נכסי מודיעין וטכנולוגיה, מטרות של הכוח הימי של חמאס ועשרות חוליות שיגור. לפי מקורות ישראליים, בתקיפות צה\"ל נהרגו ברצועת עזה כ-225 פעילי טרור, מהם 25 בכירים, ובין 51 ל-128 אזרחים.",
    "pageid": 1983535
  },
  {
    "title": "מירב גרובר",
    "extract": "מירב גרובר (נולדה ב-9 במרץ 1965) היא שחקנית קולנוע, טלוויזיה ותיאטרון ומחזאית ישראלית.",
    "pageid": 203683
  },
  {
    "title": "נאיה בינשטוק",
    "extract": "נאיה בינשטוק (נולדה ב-21 בינואר 2001) היא שחקנית ישראלית.",
    "pageid": 1827001
  },
  {
    "title": "נגה - ניהול מערכת החשמל",
    "extract": "נגה - ניהול מערכת החשמל בע\"מ היא חברה ממשלתית ישראלית לניהול מערכת החשמל הארצית.\nהחברה הוקמה במסגרת הרפורמה במשק החשמל בישראל, שנועדה לצמצם את המונופול של חברת החשמל בתחום זה. עד לחתימה על הרפורמה בחברת החשמל בשנת 2018 לא הייתה שום פעילות בחברה. במסמך הרפורמה נקבעו בין היתר עקרונות להעברת עובדי חברת החשמל לחברת ניהול המערכת. בעקבות החתימה התמנה יושב ראש, סמי תורג'מן והחלה פעילות להתארגנות לקראת הפעלת החברה.\nביוני 2020, רשות החשמל פרסמה \"רישיון ניהול המערכת\" ובכך נקבעה מסגרת רגולטורית לפעילות החברה. החברה החלה לפעול בסוף שנת 2020 כאשר הועברו אליה יחידת התכנון פיתוח וטכנולוגיה ויחידת הסטטיסטיקה מחברת החשמל. בהמשך, בנובמבר 2021 הועברה אליה יחידת ניהול המערכת והחברה החלה לפעול באופן מלא.\nמנכ\"ל החברה הראשון היה יורם כהן, וכיום המנכ\"ל הוא שאול גולדשטיין שכיהן בעבר כמנהל רשות הטבע והגנים.\nעם הפעלתה המלאה של החברה היא מנהלת את תכנון ופיתוח מערכת החשמל והפעלת יחידות ייצור החשמל בישראל, שכשני שלישים ממנו נמצאים בידי חברת החשמל לישראל, והשליש הנותר – בחברות פרטיות. כמו כן החברה אחריות על ניהול ביקוש החשמל על היבטיו השונים. המטה הטכני של החברה ממוקם בחיפה במרכז קסטרא.",
    "pageid": 2037771
  },
  {
    "title": "נלי תגר",
    "extract": "נלי תגר (נולדה ב-30 בנובמבר 1982) היא שחקנית, קומיקאית, סטנדאפיסטית, שדרנית רדיו ופרזנטורית ישראלית. זוכת פרס האקדמיה לטלוויזיה לשחקנית הטובה ביותר לשנת 2016 על תפקידה בסדרה הקומית \"האחיות המוצלחות שלי\".",
    "pageid": 696610
  },
  {
    "title": "סדרה הנדסית",
    "extract": "במתמטיקה, סדרה הנדסית או סדרה גאומטרית היא סדרה של מספרים, כך שהיחס בין כל שני איברים סמוכים הוא קבוע. במילים אחרות, ניתן לחשב כל איבר בסדרה על ידי הכפלת האיבר הקודם לו במספר קבוע \n  \n    \n      \n        q\n      \n    \n    {\\displaystyle q}\n  \n (היחס בין האיברים; נקרא גם מנת הסדרה). סדרה הנדסית קרויה כך, משום שכל איבר בה הוא הממוצע ההנדסי של האיבר הקודם לו והאיבר העוקב לו.",
    "pageid": 165279
  },
  {
    "title": "עדן סבן",
    "extract": "עדן סבן (נולדה ב-30 בנובמבר 1995) היא שחקנית, פרזנטורית ודוגמנית ישראלית.",
    "pageid": 2037156
  },
  {
    "title": "עודד מכנס",
    "extract": "עודד מָכְנֶס (נולד ב-8 ביוני 1956) הוא כדורגלן עבר ישראלי ששיחק בעמדת החלוץ, מגדולי השחקנים של קבוצת מכבי נתניה בכל הזמנים, וחבר היכל התהילה של הכדורגל הישראלי.",
    "pageid": 97895
  },
  {
    "title": "פורטוגל",
    "extract": "פורטוגל (נקראת רשמית: הרפובליקה הפורטוגלית; בפורטוגזית: República Portuguesa) היא מדינה בדרום-מערב אירופה, הגובלת בספרד, ושוכנת בחלקו המערבי של חצי האי האיברי. תחת ריבונותה מספר איים באוקיינוס האטלנטי (חבלי פורטוגל האוטונומיים), בהם האיים האזוריים ואיי מדיירה. בני פורטוגל מכונים פורטוגזים, כשם שפתם – פורטוגזית.\nבעברה הייתה פורטוגל מעצמה קולוניאלית ימית (ראו האימפריה הפורטוגלית), חלוצת עידן התגליות האירופי, ושלטה בחלקים גדולים באפריקה ובדרום אמריקה וכן בנתיבי המסחר בין אירופה למזרח הרחוק ולהודו. פורטוגזית, השפה המדוברת בפורטוגל, מדוברת גם במושבותיה לשעבר, כגון ברזיל שבאמריקה הדרומית, אנגולה ומוזמביק שבאפריקה, ומקאו שבמזרח אסיה.",
    "pageid": 3213
  },
  {
    "title": "פלייטיקה",
    "extract": "פלייטיקה (באנגלית: Playtika) היא חברה ישראלית בשליטה סינית, המפתחת משחקי רשת.\nנכון לשנת 2022 לחברה משרדים ב-13 מדינות, בהם מועסקים יותר מ-3,000 עובדים. מטה החברה נמצא בהרצליה ומועסקים בו כ-800 עובדים.",
    "pageid": 1399945
  },
  {
    "title": "קולומביה",
    "extract": "קוֹלוֹמְבְּיָה, או בשמה הרשמי רֶפּוּבְּלִיקַת קוֹלוֹמְבִּיָּה (בספרדית: República de Colombia, ‏‏?‏) היא מדינה בצפון-מערב דרום אמריקה. גובלת במזרח עם ונצואלה וברזיל, בדרום עם אקוודור ופרו, בצפון עם האוקיינוס האטלנטי, דרך הים הקריבי, בצפון-מערב עם פנמה, ובמערב עם האוקיינוס השקט. חולקת גבולות ימיים עם מדינות הקריביים בהן ג'מייקה, האיטי, והרפובליקה הדומיניקנית, ועם מדינות מרכז אמריקה, בהן הונדורס, ניקרגואה וקוסטה ריקה.\nקולומביה היא המדינה ה-25 בגודלה בעולם והרביעית בגודלה בקרב מדינות דרום אמריקה (אחרי ברזיל, ארגנטינה ופרו) מבחינת שטח. קולומביה היא גם המדינה ה-29 בעולם בגודל אוכלוסייתה, והשנייה בקרב מדינות דרום אמריקה, אחרי ברזיל.\nהשטח שבו שוכנת כעת קולומביה אוכלס בעבר על ידי שבטים ילידים שהיגרו מצפון ומרכז אמריקה, כגון שבטי המוייסקה, קיומבאיה, וטאיירונה. בדרום שכנה אימפריית האינקה. הספרדים הגיעו בשנת 1499, והחלו תקופה של כיבוש ויישוב, קולוניזציה, שבסופו של דבר הובילה להקמת מלכות המשנה של גרנדה החדשה (שהכילה את המדינות קולומביה, ונצואלה, אקוודור ופנמה) ובירתה בוגוטה. עצמאות מספרד הושגה בשנת 1819, אבל כבר בשנת 1830 רפובליקת קולומביה הגדולה התמוטטה כתוצאה מפרישתן של ונצואלה ואקוודור. קולומביה המודרנית, ביחד עם פנמה, נהייתה לרפובליקת גרנדה החדשה. האומה החדשה התנסתה בפדרליזם כשהקימה את הקונפדרציה הגרנדית בשנת 1858, ולאחר מכן את ארצות הברית של קולומביה בשנת 1863, עד שלבסוף הוכרז על רפובליקת קולומביה בשנת 1886. פנמה פרשה מהרפובליקה בשנת 1903.\nלקולומביה עבר עשיר של שלטון חוקתי, והמפלגה הקונסרבטיבית והמפלגה הליברלית, שהוקמו ב-1843 ו-1848 בהתאמה, הן שתי המפלגות העתיקות ביותר ששרדו באמריקות. למרות זאת, מתיחות בין שתי המפלגות הובילה לעיתים קרובות לאלימות, במיוחד במלחמת אלף הימים (1899–1902) וב- La Violencia (האלימות), החל מ-1948. מאז 1960, כוחות ממשלתיים היו מעורבים בעימותים עם מתקוממים שמאלניים וכוחות צבאיים-למחצה ימניים. הסחר בקוקאין החמיר את המצב, והעימותים החריפו באופן ניכר החל משנת 1990. למרות זאת, למתקוממים חסר הכוח הצבאי או התמיכה הציבורית הדרושה להפיכת הממשלה, ובשנים האחרונות האלימות מצטמצמת. המתקוממים ממשיכים לבצע התקפות כנגד אזרחים, וחלקים גדולים העוטפים את האזור הכפרי עדיין תחת השפעת קבוצות גרילה, אולם הממשלה החלה במאמצים שמטרתם לאשר מחדש את שליטתה לאורך כל המדינה, וכעת ישנה נוכחות ממשלתית בכל אחד ממחוזות קולומביה. בינתיים, למרות הדאגה מהאלימות במדינה, שיעור הרצח בקולומביה היה למשך מספר רב של שנים בין הגבוהים בעולם, אך קוצץ בכמעט חצי משנת 2002.\nקולומביה היא בעלת הציבור דובר-הספרדית השני בגודלו בעולם, אחרי מקסיקו. היא גם אחת המדינות המתועשות ביותר בדרום אמריקה. קולומביה מגוונת מאוד מבחינה אתנית, והיחסים בין צאצאי השבטים המקוריים, הקולוניאלים הספרדיים, עבדים אפריקאיים ומהגרים מהמאה ה-20 מאירופה והמזרח התיכון הפיקו מסורת תרבותית עתיקה, שגם הושפעה מהגאוגרפיה המגוונת להפליא. רוב המרכזים העירוניים ממוקמים ברמות הרי האנדים, אבל שטחה של קולומביה מקיף גם את יער האמזונאס, ערבות טרופיות ורצועות החוף הקריבי והשקט. מבחינה אקולוגית, קולומביה היא אחת מ-17 המדינות שמארחות את רוב זני כדור הארץ.",
    "pageid": 48720
  },
  {
    "title": "קוריאה הצפונית",
    "extract": "קוריאה הצפונית, ובשמה הרשמי הרפובליקה הדמוקרטית העממית של קוריאה (בקוריאנית: 조선민주주의인민공화국, צ'וֹסוֹן מִינְג'וּג'וּאִי אִינְמִין גּוֹנְגְּחְוָאגּוּק), היא מדינה במזרח אסיה, בחלקו הצפוני של חצי האי הקוריאני. בירתה של המדינה והעיר הגדולה ביותר בה היא פיונגיאנג. האזור המפורז הקוריאני, הנמצא בחלק הדרומי של המדינה, משמש כשטח חוצץ בין המדינה לקוריאה הדרומית. היא גובלת גם ברפובליקה העממית של סין בצפון ובמערב, ויש לה גבול קצר גם עם רוסיה בצפון-מזרח.\nחצי האי הקוריאני היה בשליטתה של האימפריה הקוריאנית עד 1905, עת סופח בפועל על ידי יפן בעקבות מלחמת רוסיה–יפן, ומשנת 1910 נשלט רשמית על ידי האימפריה היפנית. לאחר מלחמת העולם השנייה חולק חצי האי לאזורי חסות בין ברית המועצות לארצות הברית: החלק הצפוני של חצי האי עבר לחסותה של ברית המועצות, והחלק הדרומי עבר לחסותה של ארצות הברית. ב-1948 נערכו בחירות כלליות בחצי האי בפיקוחם של אנשי ארגון האומות המאוחדות. קוריאה הצפונית סירבה להשתתף בבחירות, דבר שהוביל להקמתן של שתי ממשלות קוריאניות נפרדות. שתי הממשלות טענו לריבונות על כל חצי האי, וב-1950 הובילה מחלוקת זו למלחמת קוריאה. הסכם שביתת הנשק שנחתם בין האו\"ם לקוריאה הצפונית בשנת 1953 סיים את מעשי האיבה. קוריאה הדרומית לא חתומה על הסכם זה ולכן, נכון להיום (2022), שתי המדינות עודן נמצאות במצב מלחמה, שכן הסכם שלום ביניהן מעולם לא נחתם, והסכם הפסקת האש אינו חתום על ידי הדרום. ב-1991 התקבלו שתי המדינות לארגון האומות המאוחדות.\nהמשטר בקוריאה הצפונית הוא חד-מפלגתי, כשהמפלגה השולטת היא מפלגת הפועלים של קוריאה הצפונית. ממשלת קוריאה הצפונית פועלת לפי אידאולוגיית ג'וצ'ה שפיתח קים איל-סונג, נשיאה הראשון של המדינה, הדוגלת ב\"הסתמכות עצמית\" וניהול משק אוטרקי. קים איל-סונג הוא היחיד בהיסטוריה של קוריאה הצפונית שהחזיק בתואר \"נשיא המדינה\", ולאחר מותו הוכרז כנשיאה הנצחי של המדינה. אף על פי שקים איל-סונג פעל לפי אידאולוגיית ג'וצ'ה כבר ב-1955, הג'וצ'ה הפכה לאידאולוגיה הרשמית של המדינה רק ב-1972, לאחר אשרור החוקה החדשה במדינה.\nלאחר התפרקות ברית המועצות ב-1991 וסדרה של אסונות טבע, שרר רעב המוני במדינה שהביא למותם של בין 800,000 ל-3.5 מיליון איש. לנוכח נסיבות אלו, אימץ שליט המדינה באותה תקופה, קים ג'ונג איל, את ה\"סונגון\" הידועה כמדיניות \"קדימות לצבא העם\". מדיניות זו דגלה בהפניית משאביה של המדינה לצבא בעדיפות ראשונה ונועדה לחזק את המדינה ואת ממשלתה. בעשור השלישי של המאה ה-21, קוריאה הצפונית היא אחת המדינות המיליטריסטיות ביותר בעולם והיא בעלת יכולת גרעינית.\nקוריאה הצפונית מתוארת על ידי גורמים רבים כדיקטטורה טוטליטרית סגורה בסגנון סטליניסטי בעלת פולחן אישיות סביב משפחת קים, וכאחת המדינות שמפרות זכויות אדם בצורה החמורה ביותר. על פי ארגון אמנסטי אינטרנשיונל, בקוריאה הצפונית יש כ-200 אלף אסירים המוחזקים במחנות מעצר פוליטיים שונים ברחבי המדינה.",
    "pageid": 13605
  },
  {
    "title": "קשר העשרים ביולי",
    "extract": "קשר העשרים ביולי היה ניסיון של חבורת קציני ורמאכט וגורמים נוספים להפיל את המשטר הנאצי בגרמניה, ולהתנקש בחיי אדולף היטלר ב־20 ביולי 1944. הקשר נכשל, לאחר שתיק ובו פצצה שהונחה בסמוך להיטלר הוזז מעט. כתוצאה מכך נהרגו אחרים, אך היטלר נפצע קלות.\nעל רבים מהמעורבים בקשר, בהם מנהיגו - גראף קלאוס שנק פון שטאופנברג, נגזרה הוצאה להורג. הקשר היה האחרון מבין 15 ניסיונות ידועים להפלת המשטר הנאצי, שנעשו על ידי גרמנים שהתנגדו למשטר הנאצי.",
    "pageid": 15041
  },
  {
    "title": "רומניה",
    "extract": "רומניה (ברומנית: ‏‏?‏) היא רפובליקה במזרח אירופה, חלקה בצפון-מזרח חבל הבלקן שבדרום-מזרח אירופה. המדינה גובלת באוקראינה בצפון וגם בדלתת הדנובה בדרום; במולדובה במזרח, בהונגריה במערב, ובסרביה ובולגריה בדרום, לאורך נהר הדנובה. כמו כן, בדרום מזרח המדינה יש לרומניה רצועת חוף לאורך הים השחור. ב-2004 הצטרפה רומניה לברית נאט\"ו וב-2007 גם לאיחוד האירופי.",
    "pageid": 5576
  },
  {
    "title": "ריטה",
    "extract": "ריטה יהאן-פרוז (נולדה ב-24 במרץ 1962, י\"ח באדר ב' ה'תשכ\"ב), המוכרת בשמה הפרטי ריטה, היא זמרת, פזמונאית ושחקנית ישראלית.",
    "pageid": 94057
  },
  {
    "title": "רמב\"ם",
    "extract": "רבי משה בן מימון (ד'תתצ\"ח, 1138 – כ' בטבת ד'תתקס\"ה, 13 בדצמבר 1204), המכונה בד\"כ בראשי תיבות רמב\"ם או הרמב\"ם (בערבית מוכר כמוסא בן מימון או כאבן עבד אללה, ובלשונות אירופה כמיימונידֶס) היה רב ספרדי ופילוסוף, מגדולי הפוסקים בכל הדורות, מחשובי הפילוסופים בימי הביניים, איש אשכולות ורופא. הרמב\"ם השפיע באופן משמעותי על תרבותו של העם היהודי ועל כן הוא אחד האישים החשובים והמוערכים ביותר ביהדות. עליו נאמר \"ממשה עד משה לא קם כמשה\" והוא אף הוכתר בכינוי \"הנשר הגדול\". הרמב\"ם החזיק במשנה רציונליסטית מובהקת שבאה לידי ביטוי בכתביו.\nמעמדו של הרמב\"ם כפוסק גדול כמעט משל כל פוסק אחר. הקודקס ההלכתי שלו, \"משנה תורה\", מקיף באופן כמעט בלעדי את כל תחומי ההלכה, ומהווה מקור בסיסי בכל דיון הלכתי. על דבריו נתחבר מספר עצום של פירושים וחיבורים. רבי יוסף קארו, השתית את חיבורו \"שולחן ערוך\" בראש ובראשונה על פסקי הרמב\"ם, שאותו הוא מנה כאחד משלושת \"עמודי ההוראה\". אף שלא פרסם את פירושו לתלמוד, במהלך לימוד של כמעט כל סוגיה תלמודית, דברי הרמב\"ם, הנדלים מחיבוריו השונים, מהווים מקור חשוב בהבנת הסוגיה.\nמכתביו של הרמב\"ם בתחום ההגות הושפע כמעט כל הוגה יהודי שקם אחריו, החל מרבי מנחם המאירי, דון יצחק אברבנאל, ברוך שפינוזה, הרב אברהם יצחק הכהן קוק, ישעיהו ליבוביץ, דניאל סיבוני ועוד. הוכר כפילוסוף וכרופא גם בתרבויות הערביות והאירופיות והשפיע על מגוון הוגים כגון תומאס אקווינס, גוטפריד לייבניץ ואף אייזק ניוטון. על ספרו מורה הנבוכים הוציא האפיפיור הונוריוס הרביעי כתב הגנה.\nהרמב\"ם היה בקיא בספרות הפילוסופית היוונית והאמין שהידע המדעי אינו סותר את האמת המקראית. כתביו קיימים ועומדים לא רק כפירוש למקרא אלא אף כיצירות פילוסופיות בפני עצמן. כמו כן, כתביו מעידים גם על כך שהיתה לו השכלה רחבת-היקף בפיזיקה, באסטרונומיה, במתמטיקה, ברפואה ובלוגיקה של זמנו.",
    "pageid": 647251
  },
  {
    "title": "רמי איגרא",
    "extract": "רמי איגרא הוא איש ביטחון ישראלי, לשעבר ראש חטיבת השבויים והנעדרים במוסד ונכון ל-2023, מנכ\"ל חברת Tender Loving Care.",
    "pageid": 1698460
  },
  {
    "title": "רשת 13",
    "extract": "רשת 13 (נקרא גם ערוץ 13) הוא ערוץ טלוויזיה מסחרי ישראלי בבעלות רשת מדיה בע\"מ. הערוץ הושק ב-1 בנובמבר 2017, עם פיצול ערוץ 2, לאחר שאותו הפעילה מ-4 בנובמבר 1993, יחד עם \"קשת\" ו\"טלעד\". לאחר המיזוג עם ערוץ עשר ב-2019, הערוץ משדר את תוכניות חדשות 13, שבעברה נקראה \"חדשות 10\", וכן תוכניות ששודרו בעבר בערוץ עשר.\nב-13 ביוני 2018 החל ערוץ עשר תהליך מיזוג עם הזכיינית רשת. אישור המיזוג הושלם ב-8 בנובמבר 2018, וב-16 בינואר 2019 החל המיזוג בערוץ 13 (לפני עלייתו כונה זמנית בתקשורת בשם \"ערוץ רשת-עשר\"). הסלוגן שליווה את השקת הערוץ היה ״הכול מתחבר״. כיום שולט בחברה האוליגרך לן בלווטניק, דרך אחזקות בחברת רשת מדיה.\nבין התוכניות הבולטות של הערוץ ניתן למנות את \"האח הגדול\", \"הישרדות\", \"משחקי השף\", \"נבסו\", \"אבודים\", \"המקור\", \"בלקספייס\", \"אהבה חדשה\", \"שמים אדומים\", \"שנות ה-80\" ,\"שנות ה-90\" ו\"הצינור\".\n\nבתחילת שידורי הערוץ ב-1 בנובמבר 2017 שלטו בעלי רשת מדיה בע\"מ. הרכב המניות של הערוץ היה הרכב המניות של \"רשת\": משפחת עופר (51%), שטראוס השקעות (16%) ואנדמול (33%).\nמנכ\"ל הערוץ היה אבי צבי.\nבעקבות מיזוג רשת וערוץ עשר, החל מ-16 בינואר 2019 הרכב בעלי המניות בערוץ שונה, והוא הורכב כך: מבעלי המניות של ערוץ עשר, לן בלווטניק החזיק כ-52%, אודי רקנאטי (באמצעות נפתלי השקעות) מחזיק כ-9%, ונדב טופולסקי החזיק כ-7% מהמניות. שלושתם החזיקו יחדיו 68% כחברת RGE. מבעלי המניות של \"רשת\", אודי אנג'ל החזיק כ-16%, חברת \"אנדמול\" החזיקה כ-11%, ומיכאל שטראוס החזיק כ-5%.\n\nכיום, מנכ\"ל הערוץ הוא אמליאנו קלמזוק ומנכ\"לית חדשות 13 היא יוליה שמאלוב ברקוביץ.\nהחל מיוני 2020, החלו מגעים עם גורמים נוספים לשותפות ורכישת חלקו של בלווטניק בחברה, בהם חברת מדיה יוונית \"אנטנה גרופ\" ואנשי העסקים קובי ריכטר ופרנק לואי. החל מינואר 2021 נוספו מגעים גם עם קבוצת \"דיסקברי\".\nהעסקה עם דיסקברי אושרה ביולי 2021. מבנה האחזקות החדש בערוץ הוא: כ-52% אקסס של לן בלווטניק, 13.5% נדב טופולסקי, 21% דיסקברי, 8% אודי אנג'ל ו-5.5% משפחת שטראוס. למעשה, דיסקברי החליפו את אנדמול ורקנאטי שהחזיקו מניות בערוץ.\n\nרשת הייתה אחת משלוש זכייניות השידור הישראליות, ביחד עם קשת וטלעד (ששידרה עד 2005), ששידרו בערוץ 2 משנת 1993. בפיצול הערוץ, שקרה ב-1 בנובמבר 2017, נסתיימו שידורי ערוץ 2 במתכונתו המקורית, והחלו שידורי ערוץ 13 של \"רשת\" ושידורי ערוץ 12 של קשת. שידורי הזכיינית במסגרת שידורי ערוץ 2 הסתיימו ביום שבת, 28 באוקטובר 2017, והחלו בערוץ 13 החדש בחצות הלילה שבין 31 באוקטובר ל-1 בנובמבר 2017. ביום השידורים האחרון של ערוץ 2, 31 באוקטובר, נתנה \"קשת\" ל\"רשת\" זמן אוויר באורך שעה, בו \"רשת\" שידרה תוכנית אולפן בשידור חי שעסקה במעבר לערוץ 13.\nב-2017 הרשות השנייה חייבה את רשת, קשת וערוץ עשר לשדר באיכות HD. אולם עם שינוי האפיקים, ב\"עידן+\", ובממירים של סלקום TV הנשענים עליו, הערוצים עדיין משודרים באיכות SD, הנמוכה יותר.\nנכון לחודש אוקטובר 2019, ערוץ 13, יחד עם קשת 12, נשארו במרבב הראשון של עידן+, וכדי לאפשר זאת יעבור ערוץ מַכַּאן 33 למרבב השני של עידן+.\n\nכבר בתקופת ערוץ 2 הוצעו מיזוגים של שחקנים בשוק התקשורת, בין אם איחוד זכייניות ערוץ 2 לזכיינית אחת, ובין אם איחוד בין אחת מהזכייניות של ערוץ 2 עם ערוץ 10.\nביוני 2018 רשת וערוץ עשר חתמו על מזכר הבנות לקראת מיזוג הערוצים, והגישו פנייה רשמית לקבל את אישור הממונה על ההגבלים העסקיים. הצדדים קבעו כי תאריך המיזוג יהיה ה-30 בספטמבר 2018 וכי הערוץ יפעל באפיק 13.\nב-4 ביולי 2018 רשת וערוץ עשר חתמו על הסכם המיזוג.\n\nב-15 באוקטובר 2018 הודיעו בעלי המניות של רשת שהם מבטלים את המיזוג עם ערוץ עשר לאור עיכוביה של הרשות השנייה. ב-8 בנובמבר 2018 אישרה הרשות את המיזוג, ונקבע כי שידורי הערוץ הממוזג יתחילו ב-1 בינואר 2019.\nב-3 בינואר 2019 אושר המיזוג על ידי ועדת הריכוזיות. ב-9 בינואר 2019 פורסם שהממונה על ההגבלים אישר את המיזוג בין הגופים. יום למחרת אישרה הרשות השנייה בשנית את המיזוג. המיזוג נקבע ללילה שבין 15 בינואר וה-16 בינואר.\n\nעם השלמת המיזוג, נסגר אתר \"נענע10\" לצמיתות על כל תוכנו, וחלקים ממנו הוטמעו בתוך אתר חדשות 13, שבמקורו היה אתר \"10.tv\", שיועד להחליף את נענע10 לאחר פיצול ערוץ 2. רוב תוכני הארכיון של ערוץ עשר היו זמינים בתחילה באתר \"10.tv\", אך עם סגירתה הסופית של \"נענע10\", הפכו למוגבלים יותר. עם המיזוג של ערוץ עשר ורשת, לא ניתן למצוא תוכניות רבות ששודרו בערוץ עשר, ובעיקר תוכניות שלא שבו לעונות חדשות, ובהן: \"כאן גרים בכיף\", \"מסובך\" ועוד. גם תוכניות מסוימות של \"חדשות 10\" לא זמינות יותר לצפייה באתר.\nחלק מתוכניות הטלוויזיה של ערוץ עשר ששודרו ומשודרות ברשת 13, כוללות בקרדיטים שלהן את סמלילי ערוץ עשר. כחלק מההחלטה למחוק את מותג העבר, אנשי הקונטרול של רשת \"מדביקים\" על המסך, לפני הצגת הקרדיטים, את סמל \"רשת 13\" - במטרה להסתיר את הסמל הישן (שכן ערוץ עשר חדל מלהתקיים, והזכויות על התכנית המשודרת שייכות כעת ל\"רשת 13\"), וזאת מבלי לערוך את התוכניות מחדש.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\"מהדורת החדשות המרכזית של ערוץ 13\" (עברה מערוץ עשר) (2019-רץ) - מהדורת החדשות המרכזית בהגשת הילה קורח ואודי סגל.\n\"העולם הבוקר\" (בעבר: רשת על הבוקר, עברה מערוץ 2) (2017-רץ) – תוכנית הבוקר בהנחיית גאולה אבן-סער בימי חול ורותם ישראל בימי שישי (משודרת מ-6:10 עד 9:30 בימי חול ובשישי עד 10:00).\n\"פותחים יום\" (2017–רץ) – מגזין הבוקר של ערוץ 13 בהנחיית אלעד זוהר וירדן הראל (משודרת מ-9:35 עד 12:00).\n\"חדשות היום\" (2020-רץ) - תוכנית אקטואליה בהגשת אלמוג בוקר עם הדיווחים הראשונים של היום.\n\"אזור בחירה\" (2022-רץ) –תוכנית אקטואליה פוליטית בהגשת רביב דרוקר. התוכנית החלה את שידוריה לקראת הבחירות לכנסת העשרים וחמש באוקטובר 2022.\n\"הצינור\" (עברה מערוץ עשר) (2019-רץ) - תוכנית בהגשת גיא לרר העוסקת בחדשות מתוך הרשת, בתרבות רשת ובטכנולוגיה. הוגשה, עד לספטמבר 2017, בידי גיא לרר, ועד המיזוג בינואר 2019 על ידי טל ברמן.\n\"היום שהיה\" (עברה מערוץ עשר) (2019-רץ) - תוכנית המסכמת את חדשות היום בהגשת טל ברמן.\n\"פותחים שישי\" (עברה מערוץ 2) (2017–רץ) – בהנחיית אלעד זוהר וירדן הראל (משודרת בימי שישי מ-10:00 עד 12:00).\n\"המגזין\" (2021–רץ) – תוכנית מגזין-אקטואליה שבועית בהגשת נגה ניר נאמן, המשודרת בימי שישי ומציגה את מיטב הכתבות של חדשות 13.\n\"אלמוג בשישי\" (2020–רץ) – תוכנית אקטואליה המשודרת בימי שישי. בהגשת אלמוג בוקר.\n\"שישי\" (עברה מערוץ עשר) (2019-רץ) - מגזין יום שישי בהגשת מגישים מתחלפים, עם הדיווחים וכתבות המגזין.\n\"המטה המרכזי\" (עברה מערוץ עשר) (2019-רץ) - תוכנית אקטואליה פוליטית שבועית בהגשת ספי עובדיה, הדנה בנושאים הפוליטיים של השבוע יחד עם פאנל הפרשנים.\n\"מהדורת השבת\" (בעבר: המגזין, עברה מערוץ עשר) (2019-רץ) – מהדורת חדשות סוף השבוע בהגשת תמר איש שלום. עד יוני 2019 נקראה \"המגזין\" והוגשה על ידי אושרת קוטלר.\n\n\"הדו\"ח היומי\" (2021–רץ) - מגזין יומי בהנחיית קובי מחט המסכם את מה שקורה בעולם הבידור, וכן מלווה את תוכניות הריאליטי של הערוץ, בין היתר \"האח הגדול\", \"הישרדות\" ונוספים.\n\"סלבריישן\" (2017–רץ) - תוכנית אירוח בהגשת צחי קומה שמארחת מדי שבוע את מיטב הסלבריטאים בארץ לשיחת סלון אינטימית.\n\"תוכנית הלילה עם דורין אטיאס\" (2022-רץ) - תוכנית לילה בהנחיית דורין אטיאס הנותנת הצצה קומית אל אירועי המחר וחוגגת את היום שיהיה מזווית קצת אחרת.\n\"ארוחת שחיתות\" (2022-רץ) תוכנית לילה בימי שני בהנחיית טום אביב ועפר שכטר.\n\"טוקר בשישי\" (עבר מערוץ 2) (2017–רץ) – תוכנית אירוח שבועית בהנחייתו של מנחם טוקר.\n\"קרוב עם צופית גרנט\" (2020–רץ) - תוכנית אירוח וראיונות מפורסמים בהנחיית צופית גרנט.\n\n\"מאחורי הכסף\" (2020-רץ) - תוכנית כלכלית לילית המשודרת בימי שלישי ושבת; בהגשת קובי מחט. בעבר הנחה את התוכנית דני רופ.\n\"סטטוסקופ\" (2021-רץ) - מגזין בריאות שמביא לצופים את כל מה שכדאי לדעת בנושאי בריאות, רפואה ואורח חיים בריא. בהנחיית טלי מץ, איתן פרידמן ואיתי גל.\n\"המצעד המשפטי\" (2021-רץ) - תוכנית מגזין שבועית העוסקת בענייני משפט; בהנחיית דורון הרמן.\n\"ירוק בלילה\" (2021) - תוכנית מגזין לילית בהגשת ינון מילס עם כל החדשות בנושא משבר האקלים, סביבה ואקולוגיה, קיימות, חדשנות ובריאות וכל המידע בתחום איכות הסביבה.\n\"מילון היופי\" (עבר מערוץ עשר) (2019–רץ) - תוכנית לייפסטייל שבועית בהנחיית סנדרה רינגלר.\n\"כל מה שיפה עם שלי גפני\" (2020–רץ) – מגזין עם כל הטרנדים בעולם היופי והחיים הטובים בהגשת שלי גפני.\n\n\"נבסו\" (עברה מערוץ 2) (2017–רץ) – סדרה קומית על זוגיות בין בחור אתיופי לבחורה אשכנזייה בכיכובם של יוסי ואסה ומירב פלדמן.\n\"חברות\" (עבר מערוץ עשר) (2019–רץ) – סדרה קומית בכיכובה של ליטל שוורץ.\n\"לה פמיליה\" (עבר מערוץ עשר) (2019–רץ) – סדרה קומית בכיכובם של רותם אבוהב, מריאנו אידלמן ונורמן עיסא.\n\"בלקספייס\" (2020–רץ) – סדרת דרמה בדיונית בכיכובו של גורי אלפי.\n\"שנות ה-90\" (2024-2022) – סדרה קומית המהווה סדרת המשך לשנות ה-80, בכיכובם של שלום ודניאל אסייג.\n\"השגרירות\" (2023-רץ) – סדרה קומית שעוקבת אחר סיפוריהם של אנשי הצוות הישראלי בשגרירות ישראל באיחוד האמירויות הערביות.\n\n\"אמבוש\" (עברה מערוץ עשר) (2020) – תוכנית מתיחות בהנחיית עופר שכטר.\n\"קובי וליטל החיים עצמם\" (2020-רץ) - תוכנית תעודה קומית בהשתתפותם של קובי מימון וליטל שוורץ. התוכנית צפויה לשוב לעונה שנייה.\n\"סטאנד-אפ NATION\" ‏(2021) - תוכנית סטנדאפ בהנחייתם של שלום אסייג, מני עוזרי, קובי מימון, שלומי קוריאט, ליטל שוורץ.\n\n\"הישרדות\" (עברה מערוץ 2) (2019–רץ) – תוכנית מציאות בה קבוצת אנשים נשלחת לאתר מבודד, למשך כמה שבועות, עם תנאי מחיה בסיסיים, ועליהם להתמודד במשימות שונות, ועל-פי תוצאות המשימות לקבל תגמולים, ולקבוע מי ממשיך במשחק ומי מודח. בהגשת גיא זו-ארץ. העונות הראשונות של התוכנית שודרו בערוץ 10 מ-2007 עד 2012. משנת 2015 משודרת התוכנית בשידורי רשת בערוץ 2 והחל מ-2019 משודרת בערוץ 13.\n\"האח הגדול\" (עברה מערוץ 2, קשת) (2018–רץ) – תוכנית הריאליטי בגרסתה הישראלית בה מספר מתמודדים נכנסים אל \"בית האח הגדול\", בו הם מצולמים ומוקלטים 24/7, ובמהלך השהות על הדיירים לבצע משימות שונות ולקבל את אהדת הקהל כדי להישאר בבית, עד שיישאר הדייר האחרון ויזכה במיליון שקלים. המנחים הם לירון ויצמן וגיא זו-ארץ. העונות הראשונות של התוכנית שודרו בערוץ 2 בקשת מ-2008 עד 2017.\n\"אהבה חדשה\" (2020-רץ) – תוכנית מציאות למציאת אהבה, שבה 4 נשים גרות באותו בניין מגורים, ויצטרכו למצוא אהבה. בהנחיית מאיה ורטהיימר.\n\"משחקי השף\" (עברה מערוץ 2) (2018–רץ) – תוכנית מציאות העוסקת בבישול, בהנחיית מירי בוהדנה, והשופטים אסף גרניט, מושיק רוט, יוסי שטרית והחל מהעונה השישית גם תמר כהן צדק, רז רהב ותומר אגאי.\n\"אקס פקטור ישראל\" (עברה מערוץ 2) (2017–רץ) – תוכנית מציאות מוזיקלית בהנחיית לירון ויצמן. שופטי התוכנית הם, רן דנקר, נטע ברזילי, מירי מסיקה, אביב גפן ומרגול. בעונות 1 ו-2 הנחתה את התוכנית בר רפאלי ושופטי התוכנית היו סאבלימינל, עברי לידר, שירי מימון ומשה פרץ.\n\"The Voice ישראל\" (עברה מערוץ 2) (2019–רץ) – תוכנית מציאות מוזיקלית שבה בשלב האודישנים ה\"מנטורים\" יושבים עם הגב למתמודדים, ואינם רואים אותם, ומנטור שמעוניין לצרף מתמודד לנבחרתו מסתובב אליו במהלך השיר. בהמשך בכול נבחרת יש התמודדות פנימית, כאשר כל מנטור מנסה להוביל זמר מנבחרתו לניצחון בתוכנית הגמר. בהנחיית מיכאל אלוני, והשופטים הם שלומי שבת ויובל דיין, נסרין קדרי, עברי לידר ודורון מדלי. הזמר החדש הזוכה מקבל פרס כספי וחוזה הקלטות.\n\"זוג מנצח VIP\" ‏(עברה מערוץ עשר) (2021-רץ) – תוכנית מציאות בהנחיית איתי תורג'מן ובהשתתפותם של זוגות ידוענים.\n\"המסעדה הבאה\" (2022-רץ) – תוכנית מציאות העוסקת בבישול, בהנחיית רותם ישראל, והשופטים רותי רוסו, אסף גרניט, מושיק רוט ויוסי שטרית.\n\"שף מתחלף\" (2022-רץ) – תוכנית מציאות שבמסגרתה שני שפים מתחלפים ביניהם למשך 24 בניהול המסעדות אחד של השני.\n\n\"אל תפילו את המיליון\" (עבר מערוץ 2, קשת) (2021 - רץ) - שעשועון טלוויזיה בריטי בהנחיית אברי גלעד בו המשתתפים מקבלים מיליון שקל על ההתחלה ועליהם לשמור אותם לאורך 10 שאלות. השעשועון שודר בהתחלה ב-2010–2011 בזכיינית \"קשת\" והיה נקרא \"אל תפיל את המיליון\".\n\"לעוף על המיליון\" (עבר מערוץ עשר) (2019) – שעשועון טלוויזיה מקורי בהנחיית ירון ברובינסקי, בו המשתתף מתמודד מול 10 אנשים בדרך למיליון שקלים דרך דו-קרבות בין המשתתף לאחד מהם, בשאלות טריוויה של השלמת מילים עם אותיות חסרות. המפסיד עף לתוך פתח שנפתח מתחתיו.\n\n\"אבודים\" (עברה מערוץ 2) (2017–רץ) – סדרה תיעודית בהנחיית צופית גרנט על אנשים המחפשים את קרוביהם.\n\"המקור\" (עבר מערוץ עשר) (2019–רץ) – תוכנית תחקירים בהגשת רביב דרוקר.\n\"תיק בחקירה\" (עבר מערוץ 2) (2018–רץ) – תוכנית תחקירים של ערוץ 13. העונה הראשונה שודרה בערוץ 2 בשידורי \"רשת\".\n\"צופית גרנט ללא גבולות\" (2022) - תוכנית תחקירים בה צופית גרנט נכנסת למקומות הקיצוניים בישראל.\n\"שתולה\" (2022) - סדרת דוקו-דרמה מאת צבי יחזקאלי (ראש הדסק לענייני ערבים) בת חמישה פרקים, החושפת תיעוד אותנטי על המתרחש מאחורי הקלעים של ארגוני זכויות האדם הפועלים ברשות הפלסטינית.\n\n\"הפליליסטיות\" (2024 – רץ) – תוכנית מציאות תיעודית העוקבת אחר עורכות הדין של העבריינים וראשי ארגוני פשע בישראל.\n\"ווארט\" (2024 – רץ) – תוכנית שידוכים לחברה החרדית שבמסגרתה שדכנים ושדכניות חרדים משדכים בין רווקים מהחברה החרדית על מנת להגיע לווארט.\n\n\"היכון הכן שף!\" (2018–רץ) – תוכנית בישול בהנחיית עדי שילון, אשר בה מתחרים שפים ישראלים על בישול אותו מתכון.\n\"אצל ג'קי\" (2019–רץ) – תוכנית בישול בהנחיית ג'קי אזולאי.\n\"אופים עולם\" (2020–רץ) – תוכנית בישול בה הקונדיטור מיקי שמו וירדן הראל יוצאים לסיבוב בקונדיטוריות בעולם.\n\"באנו לאפות\" (2020–רץ) – תוכנית בישול של קינוחים ירושלמיים בהגשת קרן ואיציק קדוש.\n\n\"מהדורת החדשות המרכזית של חברת החדשות\" (2017–2019) – מהדורת החדשות המרכזית בהגשת יונית לוי ודני קושמרו לסירוגין.\n\"שש עם\" (2017–2019) – תוכנית אקטואליה יומית עם עודד בן-עמי, סיון רהב-מאיר, ערד ניר ורינה מצליח לסירוגין.\n\"מהדורה ראשונה\" (2019-2017) - עם אורן וייגנפלד, עופר חדד ודפנה ליאל לסירוגין.\n\"אולפן שישי\" (2017–2019) – מהדורת החדשות של יום שישי עם דני קושמרו.\n\"סדר עולמי\" (2017–2019) – מגזין חדשות החוץ עם ערד ניר.\n\"חדשות סוף השבוע\" (2017–2019) – מהדורת חדשות סוף השבוע עם דנה ויס.\n\"פגוש את העיתונות\" (2017–2019) – תוכנית אקטואליה פוליטית עם רינה מצליח. עברה לקשת 12 בעת המיזוג.\n\"לילה טוב ישראל\" (לשעבר \"חדשות הלילה\" ו\"תוכנית הלילה\") (2017–2019) – תוכנית אקטואליה לילית עם דוריה למפל, עידו סולומון ועמליה דואק לסירוגין. סיימה את דרכה בעת מיזוג רשת-עשר.\n\n\"העולם הבוקר: החיים הטובים\" (2017) – תוכנית לייף-סטייל בהגשת קובי מחט, יעל בר זוהר ודנה פאן לוזון. ירדה מהאוויר מספר שבועות לאחר השקת הערוץ.\n\"אקטואליות\" (2017–2018) – בהשתתפות שרון כידון שמנחה את התוכנית, מרגלית צנעני, דנה ספקטור, ציפי לוין ועוד פאנליסטיות מתחלפות לאורך השבוע. התוכנית התבססה על התוכנית המדוברת \"The View\" של רשת ABC, אשר כוללת פאנל נשי בלבד. התוכנית שודרה מדי יום מ-15:30 עד 16:30.\n\"ג'ודי ואלירז\" (2018) – תוכנית אקטואליה שבועית בהנחיית ג'ודי ניר מוזס ואלירז שדה.\n\"בוקר בריאות\" (2018–2019) – תוכנית בוקר העוסקת בבריאות הגוף בהנחיית קרן אן גיימן.\n\"שיחת היום\" (עברה מערוץ 2) (2018–2019) – עם לוסי אהריש, שודרה מדי ראשון עד חמישי בשעות 17:15 עד 18:00. התוכנית חזרה לשידור לראשונה מאז פיצול ערוץ 2.\n\"הצנרת\" (עברה מערוץ 2) (2017–2019) – בהנחיית גיא לרר ושי-לי שינדלר. סיימה את דרכה בעת מיזוג רשת-עשר והוחלפה בתוכנית \"הצינור\", שבעצמו הנחה לרר בערוץ עשר ואף מנחה בערוץ הממוזג.\n\"ברקוד\" (עברה מערוץ עשר) (2019) – תוכנית צרכנית-כלכלית בהגשת נגה ניר נאמן.\n\"כותרות היום\" (עבר מערוץ עשר) (2019–2020) – מגזין יומי בנושאי היום בהגשת אלי ראכלין.\n\"מהדורת חמש\" (2019 - 2020) – מהדורת החדשות שמתנהלת באופן דומה למהדורה המרכזית, עם תוספת מבט על הרשתות החברתיות, בהגשת יעקב אילון.\n\"מאסט\" (2020) – תוכנית לייטנייט בהנחיית שי-לי שינדלר ועמית קוטלר, המסכמת את היום.\n\"מהדורת 19:00\" (2021) - מבזק בן 15 דקות שמסכם את אירועי היום בשעה 19:00, הוגש על ידי מגישי לפני החדשות.\n\"מדד ישראל\" (2022) - תוכנית אקטואליה יומית בהנחייתו של אברי גלעד. ירדה מהאוויר לאחר חודשיים בעקבות רייטינג נמוך.\n\"שש - אמנון לוי\" (2023-2019) – תוכנית אקטואליה יומית עם אמנון לוי, הכוללת ראיונות שונים ודיווחי החדשות השונים.\n\"השבוע ברשת - המהדורה בערבית\" (2023-2020) – תוכנית חדשות ואקטואליה שבועית בשפה הערבית בהגשת אייל חדיד.\n\n\"The Wall\"‏ (2018) – שעשועון המבוסס על פורמט אמריקאי בהנחיית צביקה הדר, בו זוג משתתפים יצטרך לענות על שאלות ולנצח את ה\"קיר\", כדי לצאת עם יותר מ-6 מיליון ש\"ח.\n\"5 טבעות זהב\" (עבר מערוץ עשר) (2019) – שעשועון טלוויזיה בריטי בהנחיית ירון ברובינסקי.\n\n\"מחר שבת\" (2017–2018) – תוכנית אירוח המשודרת בימי שישי, בהנחיית צביקה הדר. התוכנית ירדה בעקבות רייטינג נמוך מהמצופה.\n\"דידי בשישי\" (2017–2019) – תוכנית אירוח עם דידי הררי, המשודרת בימי שישי. שודרה בעבר לפני \"אולפן שישי\", אך החל מ-4 במאי 2018 שודרה אחרי \"אולפן שישי\".\n\"שרון ורני בע\"מ\" (2019) – תוכנית אקטואליה שבועית בהגשת שרון גל ורני רהב.\n\"אשלי וחברים\" (2019) - תוכנית אירוח יומית בהנחיית אשלי וקסמן בקשי.\n\"שי בשידור\" (עבר מערוץ עשר) (2019–2021) – תוכנית אירוח סאטירית בהנחייתו של שי שטרן.\n\"13 בצהריים\" (2020–2021) - מגזין יומי המסכם את מה שקורה בבית \"האח הגדול\" ומחוצה לו, בהנחיית קובי מחט. הוחלפה ב\"הדו\"ח היומי\", שחזרה למסך.\n\"חוזרים לפספוסים\" (2022) – תוכנית אירוח בימי שישי בהנחיית יגאל שילון שמארח נמתחים ממתיחות בפספוסים.\n\"חזקים ביחד עם שלום אסייג\" (2023) – תוכנית אירוח ובידור בהגשת שלום אסייג שעלתה לאוויר בעקבות מלחמת חרבות ברזל.\n\n\"המדרשה\" (עבר מערוץ 2) (2017–2018) – סדרת דרמת אקשן על המוסד. בהשתתפות יהודה לוי, לירון וייסמן ויהורם גאון.\n\"חיים שלי\" (2018) – סדרה מוקומנטרית קומית על חייו של הסטנדאפיסט קובי מימון.\n\"לצבי יש בעיה\" (עברה מערוץ 2) (2018) – סדרה קומית מוקומנטרית בכיכובם של צביקה הדר, שיפי אלוני וגל תורן.\n\"מפלצות קטנות\" (עבר מערוץ 2) (2019) – סדרה קומית על ארבע משפחות ישראליות שכל אחת מהן חווה משבר סביב ההורות וגידול הילדים.\n\"מגן דוד דרום\" (2019) – סדרה קומית על תחנת מגן דוד אדום בים המלח.\n\"זאת וזאתי\" (2019–2020) – סדרה קומית בכיכובן של תותית ומילעל, שתי זמרות שמנסות למצוא את עצמן בג'ונגל של תעשיית הבידור.\n\"שנות ה-80\" (עברה מערוץ 2) (2018–2020) – סדרה קומית תקופתית המבוסס על ילדותו של הבדרן שלום אסייג. בכיכובם של שלום אסייג, דניאל אסייג, אוולין הגואל ועפר שכטר.\n\"הרמון\" (2018) – מותחן פסיכולוגי חדש על אב משפחה מניפולטיבי החי בפוליגמיה, בכיכובם של אלון אבוטבול, חן אמסלם ונועם לוגסי.\n\"אנחנו במפה\" – ש.ח. של סדרת מערכונים של שלישיית מה קשור ששודרה בעבר בהוט.\n\n\"הערב\" (2017–2018) – תוכנית המציגה עדכונים על תחום הבידור בישראל ומחוצה לה, בהנחיית קובי מחט ויעל בר זוהר.\n\"קומדי סטאר\" (2020) - תחרות סטנדאפ בהנחיית צביקה הדר והשופטים נטע אלחמיסטר, חנן סביון, וגיא עמיר.\n\"גב האומה\" (עברה מערוץ עשר) (2019–2020) – תוכנית סאטירה בהנחיית ליאור שליין, בהשתתפות אורנה בנאי, עינב גלילי ואורחים מתחלפים. בעבר שודרה בערוץ 2 בשידורי \"רשת\", בשם \"מצב האומה\".\n\"הכל הולך\" (עברה מערוץ 2) (2017–2018) – תוכנית אלתור בה קומיקאים ושחקנים משתתפים במשחקי אלתור, ביניהם \"הבמה העקומה\". בהנחייתו של דביר בנדק.\n\"טלוויזיה מהעתיד\" (עברה מערוץ 2) (2018–2019) – תוכנית מערכונים, נונסנס וסאטירה בהנחיית אריאל ויסמן, יואב רבינוביץ' וניב מג'ר שגם מביים את התוכנית.\n\n\"דה פור\" (2018) – תוכנית מציאות מוזיקלית בה הכל הפוך: כבר בתוכנית הראשונה יש רביעיית גמר, אבל הרביעייה יכולה להשתנות בכל תוכנית. בתוכנית מתקיימים אודישנים למתמודדים החדשים, שאם יעברו אותם בפה אחד מהשופטים – יוכלו להתמודד נגד אחד מרביעיית הגמר על מקום ברביעייה, בקרב בו הקהל יחליט על המנצח. המנחה היא אסתר רדא, ושופטיה הם מארינה מקסימיליאן, מוקי, דיקלה וגלעד כהנא. התוכנית קיבלה רייטינג נמוך במיוחד, ולכן בוטלה.\n\"גוט טאלנט ישראל\" (2018–2019) – תוכנית כישרונות בהנחיית עפר שכטר ואסי ישראלוף, אשר שופטיה הם נועה קירל, ירדן \"ג'ורדי\" פלג, אורי גלר ומורן אטיאס.\n\n\"המערכת\" (עברה מערוץ 2) (2017–2018) – תוכנית תחקירים בהנחיית מיקי חיימוביץ'.\n\"הרשת החברתית\" (2018) – תוכנית תחקירים אקטיביסטית בהנחייתם של ערן הילדסהיים, אור-לי ברלב ותומר אביטל (שידוע בהשתתפותו ב\"חתונה ממבט ראשון\" של קשת 12), כולם בלוגרים המתעסקים בעניינים כלכליים וחברתיים במדינה, בעיקר ברשתות החברתיות. בתוכנית זו הבלוגרים מתעסקים בנושאים הכואבים ביותר, ובכל פרק הם עוסקים במוסד ממשלתי אחר ובעיותיו. ירדה בעקבות רייטינג נמוך מהמצופה.\n\"אורלי וגיא\" (2019–2020) - תוכנית תחקירים בהגשתם של אורלי וילנאי וגיא מרוז.\n\"קשר השתיקה\" (2018) – תוכנית בה צופית גרנט יוצאת למלחמה בשביל ההורים שאיבדו את הכל.\n\n\"סאלח, פה זה ארץ ישראל\" (2018) – סרט דוקומנטרי שעובד לסדרה תיעודית בת ארבעה פרקים. הסדרה כללה גילויים נוספים וחדשים על אלו שהופיעו בסרט.\n\"צל של אמת: רוצח כביש החוף\" (2019) – מיני סדרה דוקומנטרית על פרשיות רצח בעלות אופי מיני של נשים, שהתרחשו לאורך שנות ה־70 וה־80 בסמוך לכביש החוף. הסדרה מהווה כסדרת המשך לסדרה \"צל של אמת\" שעוסקת בפרשת רצח תאיר ראדה. הסדרה שודרה גם ב-HOT8.\n\"רשימת חיסול\" (2019) – סדרת דוקו אקשן של אלון בן דוד, המשחזרת את מבצעי החיסול של מדינת ישראל.\n\"עפרה\" (2020) – סדרה בת 3 פרקים על חייה ומותה של הזמרת עפרה חזה. שודרה גם ב-HOT8.\n\n\"אמבולנס\" (2018) – סדרה העוקבת אחר צוותי מגן דוד אדום בפעולה.\n\"קפיצה למחר\" (2018) – תוכנית בהנחיית צופית גרנט בה מפורסמים מקבלים הזדמנות לראות את עצמם בעוד 30 שנה.\n\"הזדמנות אחרונה לאהבה\" (2018) – הפסיכולוג צחי בן ציון יוצא לשוחח עם בני זוג העומדים בפני גירושין, וינסה לגשר ביניהם.\n\"6 אבות\" (2018) – תוכנית מציאות תיעודית העוקבת אחר 6 אבות ידוענים, בה הם נחשפים ומראים את אורח חייהם עם משפחתם וכיצד האבהות משפיעה על הקריירה והזוגיות. הסדרה שודרה בעבר בגרסתה הנשית בשם \"6 אימהות\" בערוץ 2.\n\"אף פעם לא מאוחר\" (2018) – תוכנית טיולים בה מפורסמים בגיל ה-70 לערך יוצאים לבלות בעולם, ביעדים חדשים שבהם מעולם לא היו – למרות הגיל המתקדם. בהנחיית יואב רבינוביץ'.\n\"המתנחל\" (עברה מערוץ עשר) (2019) – תוכנית דוקו-ריאליטי בה חנוך דאום משמש כקואצ'ר בביתם של ידוענים במטרה לשפר את חייהם. הוא \"מתנחל\" בביתם למשך 48 שעות, על מנת לקדם את חייהם המדשדשים. התוכנית חזרה לרגל בחירות 2019, ובעונה היו בעיקר מתמודדי הבחירות עצמם.\n\"חיים של אבא\" (2021) - תוכנית מציאות תיעודית המלווה אבות מפורסמים ואת נשותיהם, ומלווה אותם בניסיון לשלב בין הקריירה להורות.\n\"מהפכה במטבח\" (עברה מערוץ 2) (2017–2019) – תוכנית דוקו-ריאליטי בהנחיית השף אסף גרניט, המהווה גרסה ישראלית לתוכנית הידועה \"בעזרת השף\" (Ramsey's Kitchen Nightmares) בהנחיית השף גורדון רמזי.\n\"המסע המופלא של אהרוני וגידי\" (עברה מערוץ עשר) (2018–2021) – תוכנית טיולים ואוכל עם ישראל אהרוני וגידי גוב, בה הם מטיילים מסביב לעולם בעקבות המאכלים הבולטים בעולם. התוכנית שודרה בעבר בערוץ עשר.\n\"הכי בעולם\" (2019) – תוכנית העוקבת אחר מקומות הכי מדוברים והכי מתוייגים ברשת, בהנחיית ירדן הראל.\n\"מה אתם הייתם עושים?\" (עברה מערוץ 2, קשת) (2019) – תוכנית ניסויים חברתיים בהנחיית אברי גלעד, שבוחנת מה אנשים שונים היו עושים בסיטואציות שונות.\n\n\"פודיז\" (2017) – תוכנית בישול עם נועה רוזין, ששודרה בשידור חי. ירדה מהאוויר כמה שבועות אחרי השקת הערוץ.\n\"שני גברים ומקרר\" (2018) – תוכנית בישול עם אודי ברקן ואושר אידלמן.\n\"אין כמו בבית\" (2019) – מיקי שמו ומיכל ויצמן בתוכנית בישול משותפת בה הם יבשלו קינוחים ויארחו מפורסמים שונים.\nסודות הבישול עם טום אביב\" (2019–2020) – תוכנית בישול בהגשת טום אביב. בכל תוכנית מתארח שף אחר.\n\"דנון עושה לכם בית ספר\" (2020) – תוכנית בישול בהגשת השף מאיר דנון.\n\"מה יש לאכול\" (2020) – תוכנית בישול להורים בהגשת תמרה אהרוני ועומר מילר.\n\"חם, קר, פשוט\" (2020) – תוכנית קינוחים השף ואושיית הרשת אור בן אוליאל.\n\"מתכונים לחיים\" (2020) – תוכנית הבישול של ללי האס ושמרית הלל.\n\"טעים לארח\" (2020) –תוכנית בישול עם השף אמיר דן ובלוגרית האוכל יונית צוקרמן.\n\n\"פרקליטים עד הבית\" (עבר מערוץ 2) (2018) - תוכנית העוסקת בתחומי המשפט האזרחי ודיני משפחה בהנחיית עורכי הדין רן רייכמן ויניב מרקוביץ'.\n\"בסלון של שרון\" (2018–2019) – תוכנית ביוטי ולייף סטייל בהנחיית שרון גוטליב.\n\"משפחה פלוס\" (2018–2019) – תכונית העוסקת בענייני משפחה בהנחיית מיכל ינאי.\n\"לחיות טוב\" (2019) – תוכנית תזונה ואורח חיים בריא בהנחיית קרן אן גיימן.\n\"זמן נדל\"ן\" (2019) – תוכנית מגזין בענייני נדל\"ן בהנחיית שי לי שינדלר ואלדר אדטו.\n\"טרמינל\" (2019) – מגזין תיירותי בהנחיית עמית קוטלר.\n\"טרנדים\" (2019–2020) – מגזין עיצוב בהגשת מושיק גלאמין שמציג את הטרנדים והחידושים של עולם העיצוב.\n\"סודות הנדל\"ן\" (עבר מערוץ עשר) (2019) – מגזין בנושא עולם הנדל\"ן המארח את המומחים בתחום.\n\"חיים בריא\" (עבר מערוץ עשר) (2019–2020) – תוכנית מגזין בענייני בריאות בהנחיית פרופסור רפי קרסו.\n\nב-14 בספטמבר 2019 ערוץ הילדים, אשר בשליטת RGE, בין בעלי השליטה בערוץ, החל לשדר בערוץ רשת 13 בימי שבת ובמהלך חגים בשעות הבוקר, בדומה למהלך שנעשה לפני כן בערוץ עשר, כשרשת 13 היא ממשיכת דרכה גם בכך. רצף השידורים כולל בעיקר שידורים חוזרים לסדרות האנימציה \"ארתור\" ו\"פוקימון\". ביולי 2021 הופסק שידור סדרות הערוץ.\n\n אתר האינטרנט הרשמי של רשת 13\n\n רשת 13, ברשת החברתית פייסבוק\n רשת 13, ברשת החברתית אקס (טוויטר)\n רשת 13, ברשת החברתית אינסטגרם\n רשת 13, ברשת החברתית טיקטוק\n רשת 13, סרטונים בערוץ היוטיוב\nכתבות\nשגיא בן נון‏, מה עבר על רשת 13 בשנה מאז המיזוג?, באתר וואלה‏, 20 בינואר 2020\n נתי טוקר, האח הקטן: בלי אסטרטגיה ועם סכסוכים פנימיים ומנכ\"ל חדש - ערוץ 13 עדיין שוקע, באתר TheMarker‏, 22 בינואר 2020\nירון טן-ברינק, ‏שנה לשידורי רשת 13: כישלון שיש לו אבא, באתר \"Time Out ישראל\", 20 בינואר 2020\nענת ביין-לובוביץ', ‏נפלו ברשת: לן בלווטניק היה אמור להיות נמל המבטחים של ערוץ 13. אז מה השתבש בדרך?, באתר גלובס, 28 במאי 2020\nענת ביין-לובוביץ', ‏החזון של אבי ניר, האקסל של אבי בן טל: כך חזרו קשת ורשת להרוויח | בלעדי, באתר גלובס, 28 באוקטובר 2021\n יסמין גואטה, במקום שתהיה מספר שתיים תחרותית, רשת הידרדרה לרבע משוק הטלוויזיה המסחרית, באתר TheMarker‏, 21 בינואר 2024",
    "pageid": 1512842
  },
  {
    "title": "שגיב יחזקאל",
    "extract": "שגיב שלום יחזקאל (נולד ב-21 במרץ 1995) הוא כדורגלן ישראלי המשחק בעמדות המגן-הימני והקיצוני בנבחרת ישראל.\n\nיחזקאל נולד בראשון לציון שבישראל. החל לשחק כדורגל בקבוצות הילדים של הפועל תל אביב, וכשהיה בן 15 עבר למחלקת הנוער של מכבי תל אביב.\nבמרץ 2013, כשהגיע לגיל 18, ביקש להשתחרר ממכבי תל אביב, ונכנס להסגר קטין. יחזקאל לא שיחק במשך תשעה חודשים, עד שבתום הליך בוררות חתם בהפועל תל אביב. עד תום העונה שיחק בקבוצת הנוער של המועדון, וב-10 במאי 2014 ערך את הופעת הבכורה שלו בקבוצה הבוגרת של הפועל תל אביב, כשנכנס כמחליף במשחק מול הפועל באר שבע במסגרת ליגת העל, וכבש את שערו הראשון בקריירה. בעונת 2014/2015 ערך יחזקאל 15 הופעות בליגת העל וכבש שני שערים. בעונת 2015/2016 ערך 19 הופעות וכבש ארבעה שערים.\nאת עונת 2016/2017 פתח יחזקאל עם הפועל תל אביב בליגת העל, ושותף בשני משחקי ליגה בלבד במדיה.\nאולם ב-2 בספטמבר 2016 חתם לארבע עונות במכבי תל אביב של ג'ורדי קרויף, ששילמה עבורו כ-750 אלף יורו. ב-27 באוקטובר ערך את הופעת הבכורה שלו בקבוצה, כששותף במשחק רבע גמר גביע הטוטו מול עירוני קריית שמונה. במהלך המשחק, שהסתיים בתוצאה 2–3, בישל יחזקאל את השער השלישי. בעונה זו ערך שמונה הופעות בליגה במדי מכבי תל אביב.\nבתחילת עונת 2017/2018 כבש את יחזקאל את שער הבכורה שלו במכבי תל אביב, בניצחון 0–2 על בני יהודה תל אביב בגביע הטוטו, ולאחר מכן שותף במחזור הפתיחה של ליגת העל.\nב-4 בספטמבר 2017 הושאל לעירוני קריית שמונה מליגת העל, עד לתום העונה. חמישה ימים לאחר מכן ערך את הופעת הבכורה שלו במועדון, כשפתחת בהרכב בניצחון החוץ 0–2 על מ.ס. אשדוד. את שערו היחיד במדי עירוני קריית שמונה כבש בניצחון 0–3 על הפועל עפולה במסגרת גביע המדינה, ובליגה ערך 15 הופעות.\nב-29 ביולי 2018 הושאל לבני יהודה תל אביב. ב-8 באוגוסט ערך את הופעת הבכורה שלו בקבוצה, בתיקו 0–0 נגד מכבי פתח תקווה בגביע הטוטו. ב-10 בנובמבר כבש את שערו היחיד במדי בני יהודה תל אביב, בניצחון 0–2 על הפועל חיפה, ובסך הכל ערך 11 הופעות ליגה במדי הקבוצה.\nב-24 בינואר 2019 הושאל למ.ס. אשדוד עד לסוף העונה. את שער הבכורה שלו במדי הקבוצה כבש ב-30 במרץ 2019, בניצחון 3–2 על עירוני קריית שמונה, ובסך הכל כבש שלושה שערים בתשע הופעות ליגה במדי הקבוצה עד תום עונת 2018/2019.\nבתום עונת 2018/2019 שוחרר ממכבי תל אביב וחתם כשחקן מן המניין לשנתיים במ.ס. אשדוד מליגת העל, כשעל פי החוזה החדש שלו, מכבי תל אביב תקבל 50 אחוזים מכל מכירה עתידית שלו.\nב-11 בפברואר 2021 חתם יחזקאל בהפועל באר שבע מליגת העל, בחוזה לשלוש שנים וחצי. את הופעת הבכורה ערך ב-13 בפברואר בתיקו 2–2 של קבוצתו עם הפועל חיפה. ב-3 במרץ כבש שער בכורה בתיקו 2–2 של קבוצתו עם עירוני קריית שמונה. במהלך 2022 עשה יחזקאל הסבה לעמדת המגן-הימני, ובעמדה זו הפך לשחקן מפתח בקבוצה.\n\nב-15 בספטמבר 2023 חתם באנטליהספור מליגת העל הטורקית, בחוזה למשך שלוש עונות עד 30 ביוני 2026, כשהפועל באר שבע קיבלה תמורת יחזקאל, כמיליון יורו. ארבעה ימים אחר כך הוא ערך את משחק הבכורה שלו במדי אנטליהספור ובליגה, כשעלה כמחליף בדקה ה-58 ואף בישל את שער השוויון השני של קבוצתו החדשה במשחק חוץ מול פנרבחצ'ה, תוך שש דקות מכניסתו. לזכותו של יחזקאל 6 שערים ו-2 בישולים מתוך 13 הופעותיו בליגה הטורקית (וכן בכל המסגרות) לעונה זו במדי אנטליהספור, - מתוכם צמד שכבש בניצחון הביתי 2–0 על סמסונספור, וצמד מכריע שהבקיע לאחר בישול השער הראשון בניצחון הביתי 3–2 על בשיקטש.\nב-13 בינואר 2024, במשחק ליגה ביתי של אנטליהספור מול טרבזונספור, יחזקאל כבש את שער השוויון לטובת קבוצתו בדקה ה-68, וחגג תוך הקדשת השער לציון 100 יום לחטיפת הישראלים בידי חמאס. המחווה של יחזקאל עוררה סערה, והנהלת אנטליהספור הודיעה שיחזקאל ישוחרר מהמועדון וחוזהו מבוטל. באותו הערב עוכב יחזקאל לחקירה במשטרת אנטליה באשמת \"פגיעה ברגשות הציבור\", והעביר את הלילה במעצר. למחרת שוחרר ממעצר, ושב לישראל.\nב-26 בינואר 2024, הענישה ההתאחדות הטורקית את יחזקאל בהשעיה ל-8 משחקים, למרות שכבר אינו שחקן בקבוצה.\nב-19 ביולי 2024 פסק בית הדין של פיפ\"א, לאחר עתירת השחקן נגד ההתאחדות הטורקית לכדורגל, כי הוא שחקן חופשי, ויפוצה ב-100 אלף אירו.\n\nלזכותו של יחזקאל 22 הופעות ושלושה שערים בכל מדי נבחרות הנערים והנוער של ישראל (למעט בנבחרת נערים ב' עד גיל 16, בה לא שיחק). ב-26 במרץ 2015 ערך את הופעת הבכורה שלו במדי הנבחרת הצעירה עד גיל 21, במשחק ידידות מול קפריסין עד גיל 21, ובסך הכול לזכותו שתי הופעות במדי הנבחרת הצעירה עד גיל 21.\nבנובמבר 2022 זומן לראשונה לנבחרת ישראל הבוגרת, על-ידי המאמן הלאומי אלון חזן, לקראת משחקי הידידות מול זמביה ומול קפריסין. ב-17 בנובמבר 2022 ערך את הופעת הבכורה שלו בבוגרים של הנבחרת, כאשר נכנס כמחליף בדקה ה-74, במשחק הידידות מול זמביה שהסתיים בניצחון ביתי 2–4 לטובת ישראל.\n\nבאוגוסט 2022 נישא לאליאן יוסף, ולהם בן שנולד ביוני 2023.\n\nהפועל באר שבע\n\nגביע המדינה: 2021/2022\nאלוף האלופים: 2022\nאישיים\n\nנבחרת העונה בליגת העל מטעם אתר ONE וארגון שחקניות ושחקני הכדורגל בישראל: 2022/2023\n\n שגיב יחזקאל, ברשת החברתית אינסטגרם\nשגיב יחזקאל, באתר ההתאחדות לכדורגל בישראל\nשגיב יחזקאל, באתר Transfermarkt\nשגיב יחזקאל, באתר Soccerway\nשגיב יחזקאל, באתר WorldFootball.net\nשגיב יחזקאל, באתר FootballDatabase.eu\nשגיב יחזקאל, באתר ESPN\nתקדים יוסף עטאל? בטורקיה קוראים להחמיר עם עונשו של שגיב יחזקאל, באתר וואלה‏, 15 בינואר 2024",
    "pageid": 1406072
  },
  {
    "title": "תאילנד",
    "extract": "ממלכת תאילנד (בתאית: ประเทศไทย, תעתיק: פּרַאתֶט תַאִי, תרגום: מדינת החופשיים; ‏‏?‏) היא מדינה בדרום-מזרח אסיה. ידועה גם בשמה הקודם, סיאם (สยาม - היה זה שמה הרשמי עד 23 ביוני 1939 וגם מ-1945 עד 11 במאי 1949). תושבי תאילנד נקראים \"תאים\" (בשפה יומיומית מקובל גם \"תאילנדים\"). תאילנד גובלת בלאוס מצפון-מזרח, בקמבודיה מדרום-מזרח, במלזיה מדרום, ובמיאנמר (בורמה) מצפון-מערב.",
    "pageid": 3203
  },
  {
    "title": "תומאס מת'יו קרוקס",
    "extract": "תומאס מת'יו קרוקס (באנגלית: Thomas Matthew Crooks;‏ 20 בספטמבר 2003 – 13 ביולי 2024) היה אזרח אמריקאי שניסה ב-13 ביולי 2024 להתנקש בחיי דונלד טראמפ, הנשיא האמריקני לשעבר ומועמד המפלגה הרפובליקנית לבחירות לנשיאות ב-2024. במהלך עצרת פוליטית, שהתקיימה בפאתי העיר באטלר שבפנסילבניה, ירה קרוקס לעבר טראמפ עם רובה מגג של מבנה סמוך בעת שטראמפ נשא נאום, וגרם לפציעתו ולפציעה של שני אנשים אחרים, ולהרג של אדם נוסף. מיד לאחר מכן נהרג קרוקס על ידי צלפי השירות החשאי של ארצות הברית. ה-FBI עדיין חוקר את התקרית, והמניע של קרוקס עדיין לא ידוע.\n\nקרוקס נולד ב-20 בספטמבר 2003 וגדל בעיירה בת'ל פארק אשר במדינת פנסילבניה. הוריו היו עובדים סוציאליים.\nקרוקס, אשר למד בבית הספר התיכון בת'ל פארק, סיים את לימודיו בשנת 2022 והוא תואר כתלמיד מצטיין. תלמידים מכיתתו והנהלת הבית ספר ציינו שהוא היה אדם שקט שנטה להתבודד, וחלק מהתלמידים מכיתתו טענו שלעיתים קרובות קרוקס היה קורבן למקרי בריונות מסיבות שונות, בין היתר משום שהוא היה אדם שקט, או משום שהוא נהג ללבוש בגדי הסוואה לבית הספר. קרוקס אהב לשחק שחמט ומשחקי וידאו, ולמד תכנות. קרוקס קיבל בעבר פרס מטעם בית הספר בסך 500 דולר על הצטיינות במתמטיקה.\nחודשיים לפני ניסיון ההתנקשות השלים לימודי תעודה במדעי ההנדסה במכללת מחוז אלגני. קרוקס עבד במטבח של בית אבות מקומי בעת שביצע את ניסיון ההתנקשות. לא היה לקרוקס עבר פלילי, וה-FBI ציין שלא הייתה שום אינדיקציה לכך שהיו לו הפרעות נפשיות.\n\n ערך מורחב – ניסיון ההתנקשות בדונלד טראמפ\nב-12 ביולי 2024 קרוקס הלך למטווח בו הוא היה חבר במטרה להתאמן בירי. ב-13 ביולי קרוקס רכש מעל ל-50 כדורים ואת הסולם שישמש אותו בניסיון ההתנקשות למחרת.\nב-14 ביולי 2024 ה-FBI הצהיר שקרוקס הוא האדם שניסה להתנקש בחייו של דונלד טראמפ ביום הקודם. קרוקס הצליח לפגוע בטראמפ בחלקה העליון של אוזנו הימנית בעת שנאם בעצרת אשר התקיימה בפאתי העיר באטלר שבמדינת פנסילבניה. מהירי נפגעו גם שלושה אנשים בקהל ואחד מהם נהרג - קורי קומפרטורה בן ה-50. שני האנשים האחרים נפצעו באורח אנוש. גורמים רשמיים ציינו בתקשורת שקרוקס השתמש ברובה AR-15 חצי אוטומטי אותו אביו רכש באופן חוקי.\nקרוקס נהרג על ידי צלפי השירות החשאי שניות לאחר שהחל לירות. ברכבו ובביתו נמצאו חומרים לייצור פצצות. בתמונות של גופתו ניתן היה לראות שהוא לבש חולצה של \"Demolition Ranch\" שהוא ערוץ יוטיוב פופולרי המוקדש לכלי ירייה.\nה-FBI עדיין חוקר את התקרית והמניע של קרוקס עדיין לא ידוע.\n\nקרוקס היה רשום כמצביע רפובליקני החל מספטמבר 2021 - החודש בו מלאו לו 18. גורמים רשמיים ציינו שהוא הצביע רק בבחירות אמצע הקדנציה של 2022.\nב-20 בינואר 2021, כאשר הוא היה בן 17, קרוקס תרם 15 דולרים לארגון הקשור למפלגה הדמוקרטית. התרומה הועברה ביום ההשבעה של ג'ו ביידן לנשיאות ארצות הברית. אחד מהתלמידים מכיתתו ציין בתקשורת שבמהלך דיונים פוליטיים בבית הספר הובהר שלקרוקס היו עמדות שמרניות ולכן הוא תהה מדוע קרוקס בחר לנסות להתנקש במועמד השמרני.",
    "pageid": 2356207
  },
  {
    "title": "קטגוריה:אנגליה: מחוזות",
    "extract": "",
    "pageid": 134800
  },
  {
    "title": "אדידס",
    "extract": "אדידס היא חברת מוצרי ספורט גרמנית גדולה. החברה היא חלק מקבוצת אדידס, המורכבת מחברת הספורט ריבוק, חברת הגולף טיילורמייד, יצרנית כדורי הגולף מקספליי וחברת אדידס גולף. קבוצת אדידס היא יצרנית אופנת הספורט הממוקמת במקום השני בגודלה בין חברות הספורט הגדולות בעולם (לאחר נייקי). החברה קרויה על-שם מייסדה הגרמני, אדולף \"אדי\" דסלר.",
    "pageid": 376810
  },
  {
    "title": "אור החיים (ספר)",
    "extract": "אור החיים הוא חיבורו המפורסם של רבי חיים בן עטר והוא ביאור על חמשת חומשי התורה, ומשלב ביאור עם דרש וקבלה. החיבור קודש על ידי ראשי תנועת החסידות, שראו בו ספר יסוד לדרכם והשתדלו להתמיד בלימודו ובהדפסתו, ואף ראו בכך סגולה לעניינים רבים ובעיקר לפוריות והולדה. ברבות השנים הוא הודפס במהדורות שונות של מקראות גדולות לצד ביאורם של הראשונים.",
    "pageid": 1209427
  },
  {
    "title": "אוראל צברי",
    "extract": "אוראל מרסל צברי (נולד ב-28 בנובמבר 1993) הוא שחקן, מדבב, קומיקאי, חקיין ואושיית רשת ישראלי.",
    "pageid": 1770609
  },
  {
    "title": "איימי ויינהאוס",
    "extract": "איימי ג'ייד ויינהאוס (באנגלית: Amy Jade Winehouse;‏ 14 בספטמבר 1983 – 23 ביולי 2011) הייתה זמרת-יוצרת יהודייה-בריטית, שהתפרסמה בזכות סגנונה האקלקטי, הכולל תערובת של ז'אנרים רבים, בהם סול, סקא, ג'אז, ורית'ם אנד בלוז.\nאלבומה הראשון של ויינהאוס, Frank, הצליח למדי, הן מסחרית והן בקרב המבקרים במולדתה, הממלכה המאוחדת. האלבום גם היה מועמד לפרס מרקיורי. אלבומה השני, Back to Black, שיצא ב-2006, הוביל לחמש זכיות בפרס גראמי והפך אותה לאמנית הבריטית הראשונה שזכתה בחמישה פרסי גראמי, כולל שלושה מתוך הארבעה הגדולים: \"תגלית השנה\", \"הקלטת השנה\" ו\"שיר השנה\". ב-14 בפברואר 2007 זכתה בפרס המוזיקה הבריטית בקטגוריית \"הזמרת הבריטית הטובה ביותר\".\nויינהאוס נפטרה בביתה בקמדן טאון שבלונדון ב-23 ביולי 2011 מהרעלת אלכוהול.",
    "pageid": 501520
  },
  {
    "title": "אמה מנורמנדיה",
    "extract": "אמה מנורמנדיה (985 לערך – 6 במרץ 1052) הייתה בתם של רישאר הראשון, דוכס נורמנדי ושל אשתו השנייה, גוּנוֹרה (Gunnora). בעקבות נישואיה לאתלרד השני (בין השנים 1002–1016) ולקאנוט הגדול (בין השנים 1017–1035) הפכה להיות המלכה הרעיה של אנגליה, דנמרק ונורווגיה. היא הייתה אם לשלושה בנים: אדוארד המודה, אלפרד אֶתֶלינג והארדיקאנוט, ושתי בנות: גוֹדה נסיכת אנגליה וגוּנהילדה נסיכת דנמרק. גם לאחר מות שני בעליה, נותרה אמה פעילה בחיי הציבור והמשיכה לקחת חלק בחיים הפוליטיים. אמה כונתה \"הראשונה מבין מלכוֹת ימי הביניים המוקדמים\" והיא עומדת במרכזה של היצירה הספרותית \"שיר הלל למלכה אמה\" (Encomium Emmae Reginae), שהיא מקור חשוב להיסטוריה של אנגליה בראשית המאה ה-11.",
    "pageid": 1211584
  },
  {
    "title": "אמנון לוי",
    "extract": "אמנון לוי (נולד ב-18 באוגוסט 1955) הוא עיתונאי, מחזאי ומנחה טלוויזיה ישראלי.",
    "pageid": 192755
  },
  {
    "title": "אסלאם",
    "extract": "אִסְלַאם (בערבית: ‏‏?‏, בעברית: השלמה) היא דת מונותאיסטית אברהמית שמהותה השלמה מלאה עם סונת מוחמד, כלומר, השלמה מלאה עם משנתו של מוחמד בן עבדאללה, הנחשב בקרב כלל המוסלמים כנביא החשוב והאחרון אי פעם וגם השלמה מלאה עם מה שמוסלמים מבינים כרצון האל אללה, דרך מילוי מצוות ספר הקוראן, אשר נחשב בקרב כלל המוסלמים לדברו הישיר של אללה.\nלאחר מות מוחמד, החלו המוסלמים מסעות כיבוש ואיסלום, שבהם כבשו ואיסלמו שטחים ואוכלוסיות נרחבים מחצי האי ערב ועד מערב אפריקה ומרכז אסיה, אך מסעות אלה נבלמו צבאית בהודו, צרפת וכזאריה.\nדת האסלאם מבוססת על סונת מוחמד, כפי שהיא מתועדת בספרות הסירה (سيرة), ובספרות החדית' (حديث) וכן על ספר הקוראן (القـُرْآن), אשר לפי המוסלמים, ניתן למוחמד מאללה, באמצעות המלאך ג'יבריל (בעברית: גבריאל) במשך כ-23 שנים, פסוק אחר פסוק, אותם הכתיב מוחמד למאמיניו.\nמנהיג קהילה דתית באסלאם נקרא באופן כללי אימאם; תואר המקביל לרב ביהדות ולכומר בנצרות אך ישנם תארים נוספים למנהיג דתי באסלאם; כך למשל מופתי פוסק פסקי הלכה וקאדי פוסק פסקי דין. מופתים וקאדים מכונים עולמא (علماء, \"חכמים\") ופסקי הלכה ופסקי דין שהם פוסקים מכונים שריעה (شريعة, \"הוראה\"). המופתים והקאדים פוסקים שריעה לפי ספרות הסונה, ספר הקוראן ולפעמים גם לפי ספרות התפסיר וספרים אחרים. לכל זרם באסלאם שריעה משל עצמו.\nלפי רוב ההיסטוריונים, דת האסלאם החלה להתפתח במאה השביעית בחצי האי ערב תחת הנהגתו של מוחמד כדת סינקרטיסטית המשלבת אמונות שונות מן היהדות, נצרות אזוטרית, מסורות ערביות קדם-אסלאמיות ועוד.\nכיום, בדת האסלאם שלוש חטיבות זרמים עיקריות: הסונים (הנחשבים לאורתודוקסיה של האסלאם), השיעים, והאיבאדים. רוב המוסלמים הם סונים, ומיעוטם שיעים, איבאדים ואחרים. לאורך ההיסטוריה, הסונים והשיעים התפצלו כל אחד למספר זרמים (לפי רוב החוקרים, מקור האיבאדים בשיעים).\nעל פי המחקר העדכני ביותר, מספרם הכולל של המוסלמים כיום הוא כ-1.9 מיליארד, כרבע מאוכלוסיית העולם. בכך הם מהווים את הקהילה הדתית השנייה בגודלה בעולם. לשם השוואה, בתחילת המאה ה-20 המוסלמים היו כשמינית מאוכלוסיית העולם והיו הדת הרביעית בגודלה בעולם (הדת הסינית העממית וההינדואיזם היו גדולות ממנה). הגידול במספרם היחסי של המוסלמים הוא תוצאה של ריבוי טבעי גבוה מצד אחד, ומיעוט תהליכי חילון בקרב חברות מוסלמיות מצד שני. בהנחה שהמגמות הללו יימשכו, מעריכים כי בשנת 2050 שיעור המוסלמים בעולם יהיה כ-30% בדומה לזה של הנוצרים, וב-2070 האסלאם יהפוך לדת הגדולה בעולם. מרבית המוסלמים חיים במזרח התיכון, בצפון אפריקה, דרום אסיה ודרום-מזרח אסיה. רק כ־20 אחוזים מהם חיים בארצות ערב. מוסלמים מהווים, נכון לשנת 2020, 18.0% מן האוכלוסייה בישראל.",
    "pageid": 409
  },
  {
    "title": "אפולו 11",
    "extract": "אפולו 11 (באנגלית: Apollo 11) הייתה טיסת חלל שבמסגרתה נחתו לראשונה בני אדם על הירח. מפקד המשימה ניל ארמסטרונג והטייס באז אולדרין הנחיתו את רכב הנחיתה הירחי איגל על אדמת הירח ב־20 ביולי 1969, בשעה 20:17 לפי זמן אוניברסלי מתואם (UTC)\nשש שעות ו־39 דקות מאוחר יותר, ב־21 ביולי בשעה 02:56 UTC, צעד ארמסטרונג על הירח, והיה לאדם הראשון שצעד אי פעם על גרם שמיים מחוץ לכדור הארץ, באמרו ”זהו צעד קטן לאדם, צעד גדול לאנושות”(במקור: \"That's one small step for [a] man, one giant leap for mankind.\"), (בתרגום מילולי : \"קפיצה ענקית לאנושות\").\nבאז אולדרין הצטרף אליו 19 דקות לאחר מכן. ביחד הם שהו כשעתיים ורבע מחוץ לחללית, ביצעו משימות מחקר, ואספו 21.5 ק\"ג של אדמה וסלעים מפני הירח. בעודם נמצאים על אדמת הירח, מייקל קולינס, טייס תא הפיקוד קולומביה, נשאר לבדו במסלול סביב הירח בתא הפיקוד של החללית אפולו.\nארמסטרונג ואולדרין שהו 21 שעות ו־36 דקות על פני הירח באזור הנקרא \"ים השלווה\", ובסיומן המריאו מפני השטח וחברו עם קולינס לתא הפיקוד של החללית אפולו במסלולה סביב הירח.\nאפולו 11 שוגרה ב־16 ביולי בשעה 13:33 UTC על ידי המשגר סטורן 5 ממרכז החלל קנדי. זו הייתה המשימה המאוישת השישית בתוכנית אפולו של נאס\"א. חללית אפולו הייתה מורכבת משלושה חלקים: תא הפיקוד, בו שהו שלושה האסטרונאוטים במשך רוב המשימה והחלק היחיד שחזר לכדור הארץ; תא השירות שסיפק הנעה, חשמל, חמצן ומים עבור תא הפיקוד; ורכב הנחיתה הירחי שהורכב משני שלבים – שלב הנחיתה, עבור נחיתה על פני הירח, ושלב ההמראה, המיועד לשגר את האסטרונאוטים בחזרה למסלול סביב הירח ולעגון עם תא הפיקוד.\nלאחר שהשלב השלישי של המשגר סטורן 5 ביצע תמרון מעבר ירחי ושלח את חללית האפולו לכיוון הירח, נפרדה החללית מהמשגר ונעה במשך שלושה ימים, עד שנכנסה למסלול סביב הירח. לאחר מכן עברו ארמסטרונג ואולדרין מתא הפיקוד אל רכב הנחיתה הירחי ונחתו בים השלווה ב־20 ביולי. בסיום שהותם על אדמת הירח, הם השתמשו בשלב ההמראה של רכב הנחיתה הירחי על מנת להיכנס למסלול סביב הירח ולחבור חזרה לתא הפיקוד בו שהה קולינס. לאחר עגינתם, הם נפרדו מרכב הנחיתה הירחי וביצעו מספר תמרונים שהוציאו אותם מהמסלול סביב הירח ושלחו אותם לכיוון כדור הארץ. ב־24 ביולי תא הפיקוד ובו האסטרונאוטים חדר לאטמוספירה של כדור הארץ, ונחת בצניחה אל מי האוקיינוס השקט לאחר יותר משמונה ימים בחלל.\nאפולו 11 נחשב על ידי רבים כהישג הבודד הגדול ביותר של האנושות. הצעד הראשון של ארמסטרונג על אדמת הירח שודר ישירות בטלוויזיה ברחבי העולם. אפולו 11 הביאה למעשה לסיום המרוץ לחלל, והגשימה יעד לאומי שהציב הנשיא ג'ון פיצג'רלד קנדי בשנת 1961, כשהכריז על כוונתה של ארצות הברית: \"להנחית לפני תום העשור אדם על הירח ולהחזירו לכדור הארץ בשלום\".",
    "pageid": 10164
  },
  {
    "title": "ברית המועצות",
    "extract": "ברית המועצות (ברוסית: (סוֹיוּז סוֹבְיֶטסקִיך סוֹצִיאָלִיסְטִיצֵ'סְקִיך רֶסְפּוּבְּלִיק), ידועה גם בראשי התיבות СССР, USSR או סססר. בתרגום לעברית: ברית הרפובליקות הסוציאליסטיות הסובייטיות) הייתה מעצמת על שהשתרעה על פני כ-17% מכלל היבשה בכדור הארץ, על פני צפון אירופה, מזרח אירופה ומרכז אסיה.\nלאחר מלחמת העולם השנייה הייתה, לצד ארצות הברית, אחת משתי מעצמות-העל החזקות בעולם. בברית המועצות שלטה המפלגה הקומוניסטית ושיטת הממשל הייתה ריכוזית, אף כי ניתנו סמכויות מסוימות גם ל-15 הרפובליקות דוברות-הרוסית שמהן הורכבה המדינה.\nברית המועצות הייתה למנהיגת הגוש המזרחי-סובייטי בעולם. היא הוקמה ב-30 בדצמבר 1922 בעקבות ניצחון הצבא האדום במלחמת האזרחים ברוסיה, כאיחוד בין רוסיה הסובייטית לרפובליקות הסובייטיות של עבר הקווקז, אוקראינה הסובייטית, ובלארוס הסובייטית, שהוקמו אף הן בזמן המלחמה, והתקיימה עד להתפרקותה הסופית ב-25 בדצמבר 1991. בשטחים שהשתייכו לברית המועצות חיו כ-100 עמים שונים.",
    "pageid": 6474
  },
  {
    "title": "גילה גמליאל",
    "extract": "גילה גמליאל-דִּמְרִי (נולדה ב-24 בפברואר 1974) היא שרת החדשנות, המדע והטכנולוגיה וחברת הכנסת מטעם הליכוד. כיהנה כשרת המודיעין, שרה להגנת הסביבה וכשרה לשוויון חברתי.",
    "pageid": 20940
  },
  {
    "title": "גל תורן",
    "extract": "גל תורן (נולד ב-30 בספטמבר 1975) הוא מוזיקאי ושחקן ישראלי. תורן הוא סולן להקת הרוק-פאנק הישראלית \"מרסדס בנד\", בה הוא שר, מלחין וכותב, בנוסף להשתתפותו בצמד המוזיקלי \"ליילי\". תורן הוא גם שחקן טלוויזיה והופיע בסדרות ״תעשה לי ילד״, \"המדרשה\", \"אורי ואלה\", \"פגע וברח\",״להרוג את הסבתא״ \"לאבד את אליס\", \"הטבח\", \"האחיות המוצלחות שלי\", ובתוכנית הדוקו-ריאליטי \"טיול אחרי צבא\".",
    "pageid": 745621
  },
  {
    "title": "גלעד שליט",
    "extract": "גלעד שליט (נולד ב־28 באוגוסט 1986) הוא ישראלי שנחטף בהיותו חייל צה\"ל בשירות סדיר, באזור כרם שלום ב־25 ביוני 2006 על ידי מחבלים פלסטינים, שהשתייכו לארגוני הטרור חמאס, ועדות ההתנגדות העממית וצבא האסלאם. שליט הוחזק בשבי ברצועת עזה במשך כחמש שנים וארבעה חודשים (1,941 ימים). במסגרת עסקה בין ישראל לחמאס הוא שוחרר והושב לישראל ב-18 באוקטובר 2011, תמורת שחרור 1,027 אסירים ביטחוניים, בהם מאות אסירי עולם.",
    "pageid": 212034
  },
  {
    "title": "דור הררי",
    "extract": "דור הררי (נולד ב-31 במרץ 1989) הוא שחקן וזמר ישראלי.",
    "pageid": 1994934
  },
  {
    "title": "האי (סדרת טלוויזיה)",
    "extract": "האי היא סדרת דרמה ומדע בדיוני ישראלית לילדים ונוער, אשר שודרה בערוץ הילדים החל מ-28 באוקטובר 2007 ועד לסיומה ב-1 במרץ 2010 בחברת HOT. הסדרה מציגה את סיפורם של חבורת ילדים שייעודם הוא להציל את העולם מאסטרואיד שאמור לפגוע בכדור הארץ ב-9 בספטמבר 2009. את הסדרה יצר וכתב גיורא חמיצר והיא בוימה על ידי עפר ויצמן.\nשיר הנושא של הסדרה, \"כאילו אין מחר\", נכתב על ידי גיורא חמיצר, הולחן על ידי דני רייכנטל ובוצע על ידי השחקנית והזמרת דנה ברגר (משחקת בסדרה בתפקיד סילביה).\nהסדרה הופקה בעלות של כ-150 אלף שקל לפרק בממוצע, והיא אחת מסדרות הילדים שהופקו בעלות הגבוהה ביותר בישראל. היא זכתה בפרס האקדמיה לטלוויזיה בקטגוריית תוכנית לילדים ונוער הטובה ביותר לשנת 2008. כוכב הסדרה יון תומרקין זכה בפרס שחקן השנה בטקס נבחרי ערוץ הילדים על תפקידו בסדרה שלוש פעמים.",
    "pageid": 439627
  },
  {
    "title": "האנטומיה של גריי (סדרת טלוויזיה)",
    "extract": "האנטומיה של גריי (באנגלית: Grey's Anatomy) היא סדרת טלוויזיה אמריקאית העוסקת בדרמה רפואית שעלתה לשידור לראשונה ב-27 במרץ 2005, שנוצרה על ידי שונדה ריימס ומשודרת בערוץ טלוויזיה \"ABC\". הסדרה מתמקדת בחייהם של רופאים מתמחים, תושבים והמטפלים בכירורגיה כשהם מתפתחים לרופאים ותיקים תוך איזון יחסים אישיים ומקצועיים. הכותרת היא רמז לאנטומיה של גריי, ספר לימוד קלאסי של האנטומיה האנושית שפורסם לראשונה ב-1858 בלונדון ונכתב על ידי הנרי גריי. שונדה ריימס פיתחה את הפיילוט והמשיכה לכתוב לסדרה עד 2015. קריסטה ורנוף, שעבדה בעבר עם ריימס, היא כעת המפיקה הבכירה של הסדרה. ריימס היה גם אחד מהמפיקים בפועל לצד בטסי בירס, מארק גורדון, קריסטה ורנוף, רוב קורן, מארק וילדינג, אלן היינברג ואלן פומפאו. למרות שהסדרה מתרחשת בסיאטל שבוושינגטון, היא מצולמת בעיקר בלוס אנג'לס, קליפורניה, ובונקובר, קולומביה הבריטית.\nהסדרה סובבת סביב דמותה של אלן פומפאו, ד\"ר מרדית' גריי, עד מחצית העונה ה-19 שלה, שלאחריה היא עוברת לפורמט אנסמבלי יותר, כאשר פומפאו תופיע רק ב-8 פרקים בעונה 19. גריי מוצגת לראשונה כמתמחה ואחר כך הופכת להיות ראש הכירורגיה הכללית, תוך הצגת סיבוכי חייו של מנתח. צוות השחקנים המקורי כלל תשעה שחקנים: אלן פומפאו, סנדרה או, קתרין הייגל, ג'סטין צ'יימברס, טי אר נייט, צ'נדרה וילסון, ג'יימס פיקנס, איזאיה וושינגטון ופטריק דמפסי. צוות השחקנים עבר שינויים גדולים במהלך הסדרה. בתחילת העונה ה-19, לתוכנית היה צוות גדול של 18 שחקנים - כולל שלושה שחקנים מהצוות המקורי (פומפאו, וילסון ופיקנס).\nהאנטומיה של גריי היא תוכנית הפריים-טיים התסריטאית הארוכה ביותר המשודרת כעת ב-ABC, וסדרת הפריים-טיים התסריטאית הארוכה ביותר שמועברת על ידי ABC. הצלחת הסדרה הזניקה רבים מכוכביה, כולל את פומפאו, דמפסי ואוה, להכרה עולמית; הם היו בין חמשת שחקני הטלוויזיה המרוויחים ביותר ב-2013. בעוד שהרייטינג של התוכנית ירד במהלך ההרצה (היא הייתה פעם בין עשרת התוכניות המובילות בארצות הברית), היא עדיין אחת התוכניות עם הדירוג הגבוה ביותר מבין 18–49 הדמוגרפיות, והמספר 3 דרמה בכל הטלוויזיה המשודרת בארצות הברית. הסדרה הייתה התוכנית המרוויחה ביותר בטלוויזיה מבחינת פרסום בעונת 2007–2008; בשנת 2017, הוא דורג במקום העשירי ברשימה. בעונתה ה-15, האנטומיה של גריי דורגה כדרמה בעלת הדירוג הגבוה ביותר של ABC. נכון ל-28 בפברואר 2019, זו הייתה סדרת הדרמה הרפואית האמריקאית בפריים-טיים הארוכה ביותר. ב-10 במאי 2019, הסדרה חודשה לעונה 16 ו-17. העונה ה-16 עלתה לראשונה ב-26 בספטמבר 2019. העונה ה-17 עלתה לראשונה ב-12 בנובמבר 2020, כחודשיים מאוחר מהרגיל, עקב עיכובים בהפקה שנגרמו על ידי מגפת הקורונה. ב-10 במאי 2021, הסדרה חודשה לעונה 18, כאשר פומפאו, וילסון ופיקנס חזרו כולם. העונה ה-18 עלתה לראשונה ב-30 בספטמבר 2021. בינואר 2022, הסדרה חודשה לעונה 19, כאשר פומפאו הכריזה שתופיע כדמות לא מרכזית בסדרה. ב-14 במרץ 2024, עלתה לראשונה ה-20. ב-2 באפריל 2024, חודשה הסדרה לעונה ה-21, שתעלה לשידור ב-30 בספטמבר. לתוכנית היו סדרות ספין-אוף הנקראות \"מרפאה פרטית\" (2007–2013), ו-\"תחנה 19\" (2018–2024).\nהסדרה שודרה בישראל בחברות HOT, Yes, סלקום TV ובפרטנר TV. החל מ-16 ביוני 2022 הסדרה זמינה במלואה בשירות הסטרימינג דיסני+.",
    "pageid": 241339
  },
  {
    "title": "היפותרמיה",
    "extract": "היפותרמיה (מיוונית, Hypothermia, בעברית, על־פי האקדמיה ללשון העברית: חֹם נָמוּךְ, תַּת-חֹם) היא ירידה בטמפרטורת הגוף כתוצאה ממחלה, חשיפה לטמפרטורות נמוכות או גורמים אחרים.\nטווח הירידה בטמפרטורת הגוף במקרה של היפותרמיה, רחב מעט מטווח העלייה במקרה של פירקסיה (חום גבוה):\n\nהמצב מוגדר כהיפותרמיה כשמתרחשת ירידה של יותר מ־C°‏ 2 מטמפרטורת גוף נורמלית (C°‏ 35 ומטה).\nטמפרטורת גוף נמוכה מ־C°‏ 32 נחשבת למסוכנת ועלולה לגרום אף למוות.\nטמפרטורת גוף נמוכה מ־C°‏ 27 תגרום כמעט תמיד למוות.\nטמפרטורת הגוף הנמוכה ביותר שנרשמה אי-פעם ושלא גרמה למוות היא C°‏ 13.",
    "pageid": 65574
  },
  {
    "title": "הכחשת השואה",
    "extract": "הכחשת השואה היא הטענה כי השואה לא אירעה, או כי לא הייתה בממדים המיוחסים לה על ידי ההיסטוריונים מהזרם המרכזי, או כי לא הייתה מכוונת ומאורגנת על ידי הממשלה הנאצית בגרמניה או כי לא הייתה מכוונת דווקא כלפי יהודים. להכחשת שואה מאפיינים של תאוריית קשר אנטישמית הטוענת לשכתוב ההיסטוריה על ידי ארגונים רבי השפעה.\nהכחשת השואה היא עבירה פלילית, שעונשה קנס ומאסר, בישראל, בצרפת, בגרמניה, באיטליה, באוסטריה, בספרד ובבלגיה ואסורה בעקיפין במדינות נוספות. בישראל אין לפרסם פרסומים המהווים הכחשת השואה (או מביעים אהדה לפשעי הנאצים), ועונשה של הפרת הוראה זו הוא חמש שנות מאסר, בהתאם לחוק איסור הכחשת השואה. נכון לשנת 2024, מעולם לא הורשע אדם בעבירה על חוק זה בישראל.\nיש המבדילים בין רמות שונות של הכחשת שואה, למשל הכחשה המבטלת את התרחשות השואה מכל וכל, ובין הכחשה טוענת שהתרחשה שואה, אם כי לא בממדים המדוברים, או שאיננה תופעה ייחודית ודומה למעשי טבח ורצח עם אחרים שנעשו לפניה. בנוסף להכחשת השואה בידי יחידים, היא ניכרת בעיקר בקרב קבוצות נאו נאציות וארגונים אנטישמיים, וכן בקרב גורמים מוסלמים ובמיוחד הרדיקלים שבהם.",
    "pageid": 14063
  },
  {
    "title": "המזרח התיכון",
    "extract": "המזרח התיכון (באנגלית: The Middle East) הוא הגדרה פוליטית-היסטורית של אזור בדרום-מערב אסיה, הכולל בתוכו את חצי האי ערב, הסהר הפורה, הלבנט, פרס, ואסיה הקטנה. שטח המזרח התיכון לפי ההגדרה המצומצמת הוא 7,302,680 קמ\"ר. נכון לשנת 2024 מתגוררת בשטח זה אוכלוסייה של 489,689,549 אנשים. לפי ההגדרה הרחבה יותר כולל המזרח התיכון גם את מדינות צפון-אפריקה.",
    "pageid": 321
  },
  {
    "title": "הפועל תל אביב (כדורגל)",
    "extract": "הפועל תל אביב הוא מועדון כדורגל ישראלי מהעיר תל אביב, המשחק בליגה הלאומית. המועדון הוקם בשנת 1923, עם הקמת אגודת הפועל תל אביב, והוא אחד המועדונים הוותיקים ביותר בישראל, ומהמועדונים המייסדים של הליגה הבכירה בארץ ישראל כשהשתתף בעונת הבכורה (1931/1932). צבעי המועדון הם אדום ולבן, ומגרשה הביתי של הקבוצה הוא אצטדיון בלומפילד הממוקם ביפו.\nהפועל תל אביב שיחקה בליגה הבכירה בישראל מאז היווסדה, וירדה שלוש פעמים לליגת המשנה – בתום עונת 1988/1989, בתום עונת 2016/2017 ובתום עונת 2023/2024. המועדון הוא אחד המעוטרים ביותר בישראל, עם שלוש עשרה אליפויות (מתוכן שמונה לאחר קום המדינה), שישה עשר גביעי מדינה (מתוכם עשרה לאחר קום המדינה) וגביע טוטו אחד. המועדון זכה בדאבל ארבע פעמים (1934, 1938, 2000, 2010), והוא גם המועדון היחיד בישראל שזכה שלוש פעמים ברציפות בגביע המדינה (בשני רצפים שונים: 1937–1939 ו-2010–2012).\nהפועל תל אביב במפעלים הבין-לאומיים זכתה בליגת האלופות האסייתית בשנת 1967, ובסגנות ליגה זו בשנת 1970. במפעלים האירופיים, היא העפילה לשלב רבע הגמר בעונת 2001/2002 בגביע אופ\"א, אחד ההישגים הבולטים של קבוצה ישראלית כלשהי במפעלים האירופים. הפועל תל אביב היא הקבוצה הישראלית היחידה אשר סיימה במקום הראשון בשלב הבתים של הליגה האירופית (עונת 2009/2010). בעונת 2010/2011 העפילה הקבוצה לראשונה בתולדותיה לשלב הבתים של ליגת האלופות.",
    "pageid": 584844
  },
  {
    "title": "התקיפה הישראלית באיראן (2024)",
    "extract": "התקיפה המיוחסת לישראל באיראן אירעה ב-19 באפריל 2024, והותקף בה בסיס של חיל האוויר האיראני שנמצא ליד העיר אספהאן. לפי דיווחי איראן, הייתה פגיעה בבסיס ללא נפגעים. ישראל הרשמית לא אישרה שהיא התוקפת ולא מסרה מידע על התקיפה, אך בתקשורת הבינלאומית התקיפה יוחסה לישראל, כפעולת תגמול לתקיפה האיראנית על ישראל, ופורסמו פרטים על אופן ביצועה. התקיפה כללה גם תקיפה בא-סווידא שבדרום סוריה. צה״ל תקף באמצעות כטב\"מים ומטוסי קרב של חיל האוויר",
    "pageid": 2329265
  },
  {
    "title": "חטיבת גבעתי",
    "extract": "חטיבת גבעתי (חטיבה 84) היא חטיבת חיל רגלים סדירה בצה\"ל, הנמצאת תחת עוצבת הפלדה (אוגדה 162). החטיבה הוקמה בשנת 1983 ונקראה על שם חטיבת גבעתי שפעלה במלחמת העצמאות.\nחיילי חטיבת גבעתי חובשים כומתה סגולה עם סמל חיל הרגלים ונועלים נעליים שחורות. סמלה של החטיבה משלב בתוכו את סמלי חטיבת גבעתי שלחמה בתש\"ח וסיירת שקד.",
    "pageid": 16249
  },
  {
    "title": "חם, לוהט, רותח!",
    "extract": "חם, לוהט, רותח! (באנגלית: Too Hot to Handle) היא תוכנית מציאות אמריקאית-בריטית שהופקה על ידי Talkback , חברת ההפקה של Fremantle . היא נוצרה על ידי לורה גיבסון וצ'רלי בנט. התוכנית כללה שמונה פרקים, שיצאו ב-17 באפריל 2020 ברשת נטפליקס. המארחת של הסדרה היא עוזרת וירטואלי, בשם \"לאנה\", שמציגה למשתתפים את הכללים לפיהם עליהם לנהוג בעונה; דזירה ברץ' קריינה. הנחת המוצא של התוכנית היא ללמד צעירים וצעירות, רווקים וסטוציונרים, ליצור קשרים אמיתיים וארוכי-טווח. אם המתמודדים באים במגע מיני כלשהו באי, דמי הפרס פוחתים מסכום הפרס ההתחלתי, העומד על 100,000 דולר. בינואר 2021 חודשה הסדרה לשתי עונות נוספות, והצילומים נערכו במקביל למגפת הקורונה, באיי טרקס וקייקוס. העונה השנייה עלתה לשידור ב-23 ביוני 2021. ב-19 ינואר 2022 עלתה לשידור העונה השלישית. ב-7 בדצמבר 2022 עלתה לשידור בנטפליקס העונה הרביעית. העונה החמישית עלתה ביולי 2023.",
    "pageid": 1826757
  },
  {
    "title": "חן אהרוני",
    "extract": "חן אהרוני (נולד ב-12 באפריל 1990 בחולון, ישראל) הוא זמר, מוזיקאי ומנחה טלוויזיה ישראלי. התפרסם בשנת 2007 בזכות השתתפותו בתוכנית הריאליטי \"כוכב נולד\" בעונתה החמישית. אהרוני היה אחד ממרימי המופע Locura יחד עם פליפה קולומבו, רוסיו איגרסבל ופלורנסיה ברטוטי.",
    "pageid": 404053
  },
  {
    "title": "טורקיה",
    "extract": "טוּרְקִיָּה (מקובל גם: תורכיה; בטורקית: Türkiye), שמה הרשמי רפובליקת טורקיה (Türkiye Cumhuriyeti \"טורְקִיֶה גֻ'מְהוּרִיֶּתִי\"), היא מדינה מוסלמית המשתרעת בימינו על כל חצי האי אסיה הקטנה שב מזרח התיכון, איים מסוימים במזרח הים התיכון, ושטח קטן במערב חבל הבלקן שבדרום-מזרח אירופה. טורקיה גובלת כיום בדרום בים התיכון, בסוריה ובעיראק, במערב בים האגאי, בצפון-מערב ביוון ובבולגריה, בצפון בים השחור, בצפון-מזרח בגאורגיה ובמזרח בארמניה, באזרבייג'ן (דרך נחיצ'יבאן) ובאיראן. שפתה הרשמית היא הטורקית (שעד 1928 נכתבה באותיות האלפבית הערבי, ומאז נכתבת באותיות המבוססות על   האלפבית הלטיני).\nהאזור בו נוסדה טורקיה המודרנית היה ערש הולדתן של תרבויות חשובות, בהן האימפריות הביזנטית והעות'מאנית. בשל המיקום האסטרטגי של טורקיה, בנקודת המפגש בין אסיה ואירופה, התרבות הטורקית היא מיזוג אחד ויחיד במינו של המסורת המערבית והמזרחית. יש לה גם חשיבות גאו-פוליטית אסטרטגית משמעותית. רוב תושבי טורקיה מוסלמים.\nטורקיה היא רפובליקה מאוחדת וחוקתית. בשנת 2018 הוחלפה בה שיטת הממשל מפרלמנטרית לנשיאותית לאחר משאל עם.\nמוסטפא כמאל אטאטורק הקים את המערכת הפוליטית שלה ב-1923, לאחר נפילת האימפריה העות'מאנית. טורקיה נמנתה עם החברות המייסדות של האומות המאוחדות, וכמייסדת-חברה בארגון לשיתוף פעולה אסלאמי, והצטרפה לנאט\"ו ב-1952. טורקיה של אטאטורק התאפיינה בחילוניות ופתיחות למערב, מאפיינים שנחלשו בתקופתו של ארדואן.\nמאז 2005 מנהלת טורקיה משא ומתן להצטרפות לאיחוד האירופי, כשב-2017 היא נדחתה באופן רשמי על ידי האיחוד עקב \"צעדיה של טורקיה אל עבר משטר אוטוקרטי\". הממשל של ארדואן, מאז עלייתו לשלטון, הנהיג חוקים ותקנות שמגבירים את השפעת האסלאם, ובכך מערערים את השפעת עקרונות ששת החיצים ומחלישים את חופש העיתונות.\n\nבטורקית עתיקה משמעות המילה \"טורקי\" היא \"חזק\". ישנן עדויות על שימוש בשם זה כבר בסביבות המאה ה-8, בכתובות האורחון של הגקטורקים מאסיה המרכזית.\nהכתיב \"תורכיה\" מבוסס על תעתיק השם מתוך צורת הכתיבה שלו באותיות ערביות (تُرْكِيَا), שהייתה צורת הכתיבה התקנית של השפה הטורקית עד 1928; ואילו הצורה \"טורקיה\" מבוססת על תעתיק השם מתוך צורת הכתיבה שלו באותיות לטיניות (Türkiye), שהיא צורת הכתיבה התקנית בטורקית מאז רפורמת הכתב שהנהיג אטאטורק ב-1928. על פי כללי האקדמיה ללשון העברית הכתיב התקני בלא ניקוד הוא \"טורקייה\".\nבפי יהודים כונתה \"טורקיה\" במשך שנים רבות תוגרמה או תוגרמא, ובקיצור תוגר.\nבחודש ינואר 2022 החליט נשיא המדינה, רג'פ ארדואן, לשנות את הצורה שבה כותבים באנגלית את שם המדינה טורקיה (Turkey), כך שתיכתב: Türkiye.\n\n ערך מורחב – היסטוריה של טורקיה\n\nחצי האי אסיה הקטנה, המהווה את רוב שטחה של טורקיה המודרנית, הוא מהאזורים העתיקים בעולם, המיושבים ברציפות מאז תקופת האבן, וזאת בשל מיקומה במפגשן של אסיה ואירופה. היישובים המוקדמים ביותר מתקופת האבן, הנמנים עם היישובים המוקדמים בעולם כולו, נתגלו בצ'טלהויוק, צ'איאונו, נבאלי ג'ורי (Nevali Cori), גבקליטפה ובאזור העיר מרסין לחופי הים התיכון. יישובה של טרויה החל בתקופת האבן ונמשך עד תקופת הברזל. תושבי האזור דיברו במשך ההיסטוריה שפות הודו-אירופיות, שפות שמיות ושפות חורו-אוררטיות , לפי השלטון והתקופה.\n\nהאימפריה המשמעותית הראשונה באזור הייתה האימפריה החתית שהתקיימה בין המאות ה-18 וה-13 לפנה\"ס. הפריגים ירשו את החתים עד שהקימרים החריבו את ממלכתם במאה ה-7 לפנה\"ס. במקביל, בין שנת 1000 לפנה\"ס ועד למאה ה-6 לפנה\"ס התקיימה ממלכת אוררטו בחלקה המזרחי של אסיה הקטנה, עד שנכנעה למדי. את מקומה של פריגיה תפסו מספר ממלכות שהחשובות שבהן היו לידיה, קאריה וליקיה, כולן בחלקה המערבי של אסיה הקטנה, והיוונים החלו מיישבים אותה לקראת סוף האלף השני לפנה\"ס. האזור כולו נכבש על ידי הממלכה האחמנית במאות ה-6 וה-5 לפנה\"ס, ולאחר מכן על ידי אלכסנדר הגדול בשנת 334 לפנה\"ס. בתקופה ההלניסטית חלקו מספר ממלכות את שטחה של אסיה הקטנה ובמאה ה-2 לפנה\"ס החלו הרומאים בכיבושה והשלימו אותו בשנת 65\n\n ערך מורחב – האימפריה הביזנטית\nעם חלוקתה הסופית של האימפריה הרומית בשנת 395, באה אסיה הקטנה תחת שליטתה של האימפריה הביזנטית ובירתה בקונסטנטינופול. תור הזהב של האימפריה הביזנטית היה בעת שלטונו של יוסטיניאנוס הראשון במאה ה-6, והיא ידעה פריחה מחודשת גם בתקופת השושלת המקדונית במאה ה-10 ובתחילת המאה ה-11. ב-1054 התחולל הפילוג הגדול בין הנצרות המערבית לנצרות המזרחית שמרכזה בקונסטנטינופול. במאות הבאות התמודדה האימפריה הביזנטית עם פלישת הסלג'וקים ולאחריהם המונגולים. קיצה של האימפריה הביזנטית בא לה מהעות'מאנים שכבשו לבסוף את קונסטנטינופול ב-1453.\n\n ערך מורחב – היסטוריה של האימפריה העות'מאנית\nמבין הנסיכויות הבייליקיות באנטוליה התבלטה זו של עות'מאן הראשון שהניח בתחילת המאה ה-14 את הבסיס לממלכה חדשה של שבטים טורקים, שנקראה ברבות הימים על שמו – \"האימפריה העות'מאנית\". האימפריה הגיעה לשיאה במאה ה-16 בזמנו של הסולטאן סולימאן הראשון (\"המפואר\"), אז שלטה על הבלקן, חופי הים השחור, הסהר הפורה, חופי ים סוף וצפון אפריקה. במאה ה-17 החל תהליך גסיסתה של האימפריה העות'מאנית, אשר נמשך כ-200 שנה עד לתבוסתה במלחמת העולם הראשונה. במסגרת הסכם סוור (1920) חולקו שטחיה של האימפריה בין הכוחות המנצחים. צרפת והממלכה המאוחדת קיבלו את מרבית השטחים במזרח התיכון, איטליה ויוון זכו במרבית שטחה של אנטוליה, והמדינה העצמאית של ארמניה הוקמה במזרח טורקיה, עד שסופחה לברית המועצות לאחר פלישת הצבא האדום ב-1920. כן הוקם אזור כורדי אוטונומי, אך ניסיונותיו לקבל עצמאות דוכאו על ידי הטורקים.\n\n ערך מורחב – היסטוריה של הרפובליקה הטורקית\n\nלאור תנאיו המשפילים של הסכם סוור וחלוקת טורקיה, קמה בה תנועת התנגדות למשטר הישן ולשושלת הסולטאנים, בראשותו של מוסטפא כמאל אטאטורק. לאחר שתנועת ההתנגדות הטורקית – בשיתוף פעולה עם הכוחות הסובייטיים וקבלת עזרה צבאית מהם[דרוש מקור] – כבשה את האזורים היווניים, האיטלקיים, הארמניים והכורדיים, נחתם הסכם חדש, הסכם לוזאן, שסיים את כל מעשי האיבה באופן רשמי, והוביל ליצירת הרפובליקה הטורקית המודרנית. ב-1922 נפל שלטון המלוכה, ואטאטורק התמנה לנשיא המדינה החדשה.\nאטאטורק היה מנהיג פרגמטי אשר הוביל רפורמות נרחבות בטורקיה, שהביאו למודרניזציה ולהתמערבות והפכו את המדינה המוסלמית לרפובליקה חילונית בעלת אוריינטציה מערבית. במדינה הונהגו שינויים רבים הידועים כרפורמות אטאטורק. הרחוב הטורקי שינה את פניו – נשים טורקיות, שהיו רגילות להתהלך בחוצות עטופות ברעלה, הסירו אותן, ואילו הגברים הסירו את התרבוש המסורתי. הכתב הערבי הוחלף בכתב המבוסס על האלפבית הלטיני. אנקרה הוכרזה כבירה הטורקית החדשה, והחליפה את איסטנבול שסימלה את שלטון הסולטאנים. מוסטפא כמאל הפך לדמות נערצת בקרב חלק ניכר מן הציבור הטורקי, שרואה בו את מקימה של טורקיה החדשה, ומכאן כינויו \"אטאטורק\" – אבי הטורקים.\nבראשית ימיה של הרפובליקה הטורקית, מפלגתו של אטאטורק, מפלגת העם הרפובליקנית, הייתה המפלגה היחידה המותרת. בסוף שנות ה-40 הותר קיומן של מפלגות נוספות, וב-1950 אף זכתה בבחירות המפלגה הדמוקרטית האופוזיציונית. ב-1960 צברה מפלגה זו כוח כה רב, עד כי המשטר הדמוקרטי היה בסכנה. הצבא הטורקי, שהופקד על שמירת החוקה, נטל את המושכות לידיו, והעמיד את מנהיגי המפלגה למשפט באשמה של הפרת החוקה. ב-1961 נערכו בחירות חדשות. השתלטות הצבא על המדינה בנסיבות דומות אירעה גם ב-1970. ב-1980 התרחש משבר פוליטי חדש. תנועות פרו-סובייטיות ותנועות אסלאמיות איימו על יציבות השלטון. בתווך ניצבו שתי מפלגות המרכז, שהשוויון בכוחן שיתק את הפרלמנט. הצבא, בראשותו של הגנרל קנאן אוורן, התערב בפעם השלישית. אוורן התפטר מתפקידו בצבא ונשאר לכהן כנשיא המדינה, עד לבחירות שנערכו ב-1983. שנות ה-80 של המאה ה-20 עמדו בסימן ליברליזציה כלכלית אשר שינתה את פני הארץ. ב-1997 שוב התערב הצבא בשלטון, והביא להתפטרותו של ראש הממשלה נג'מטין ארבקן. בעשורים האחרונים מתמודדת טורקיה עם פילוג גובר והולך בין התומכים בהמשך הליברליזציה ומצדדים בהצטרפות לאיחוד האירופי, לבין המצדדים בהדגשת אופייה המוסלמי של המדינה.\nהחילוניות הטורקית, שהונהגה על ידי המשטר הסמכותני והחד-מפלגתי של מפלגת העם הרפובליקאית, שתפקד למעשה כדיקטטורה צבאית, נחלשה בהדרגה עם התגברות הדמוקרטיה והליברליזם במדינה, על אף שורת הפיכות צבאיות. ניעות חברתית וכלכלית אפשרה לאוכלוסייה המסורתית (\"טורקים שחורים\") ולכוחות אסלאמיים לקרוא תיגר על האליטות הכמאליסטיות הוותיקות (\"טורקים לבנים\"). מאז 2002 שולטת במדינה מפלגת הצדק והפיתוח באופן רציף, וההפרדה החדה בין הדת למדינה ולמרחב הציבורי הולכת נשחקת. ב-2013 אף בוטל האיסור בן שלושים השנה על חבישת מטפחות לנשים במוסדות ציבוריים, פריט לבוש שהיה לסמל המאבק בין כמאליסטים למסורתיים.\nב-15 ביולי 2016 התקיים ניסיון הפיכה נוסף, כשצבא טורקיה לקח את הרמטכ\"ל הטורקי, נאמנו של ארדואן, בשבי והכריז כי הוא שולט במדינה לאור ניסיונות לפגוע בחוקת המדינה ובחילוניותה, המהפכה שדוכאה חיזקה את שלטונו של ארדואן, שניצל אותה על מנת להדיח ממשרתם אלפים ולהעמיד לדין אלפים נוספים, אף שלא הוכח קשר ישיר בינם למהפכה.\nב-16 באפריל 2017 נערך משאל עם לאשרור תיקונים לחוקה לפיהם תהפוך טורקיה מרפובליקה פרלמנטרית לרפובליקה נשיאותית בעלת משטר ריכוזי, עם ביטול תפקיד ראש הממשלה.\n\n ערך מורחב – פוליטיקה של טורקיה\nהחל משנת 2017 התחלף שלטונה של טורקיה לדמוקרטיה נשיאותית, לאחר משאל עם בנושא, שיזם הנשיא רג'פ טאיפ ארדואן. ארדואן פעל בכהונתו לשינויים נוספים בשיטת הממשל, ובשנת 2007, בימיו כראש הממשלה, העביר תיקון לחוקה לפיו נבחר הנשיא בבחירות ישירות.\nלאחר המעבר לדמוקרטיה נשיאותית, עם בחירתו מחדש ביוני 2018 אשרר למעשה ארדואן את כהונתו לקדנציה נוספת, שבמסגרתה יורחבו סמכויותיו והוא יחזיק בסמכויות חסרות תקדים שאף מנהיג טורקי לא החזיק בהן במאה השנים האחרונות, זאת במקביל להשתלטות הדרגתית שביצע על מנגנוני האיזונים והבלמים במערכת הפוליטית הטורקית, וביצוע פעולות שנועדו למנוע ביקורת עליו, כמו מינוי נאמנים בין ראשי הצבא, ומאסר לעיתונאים ופעילי זכויות אדם שביקרו את השלטון.\nחוקת טורקיה קובעת את המסגרת החוקית של המדינה. היא קובעת את עקרונות הממשל, ומבטאת את היותה של טורקיה מדינה אחדותית וריכוזית. החוקה הנוכחית אושרה במשאל עם ב-1982 ותוקנה פעמים רבות מאז.\nאת ענייני המדינה מנהלת ממשלה הזקוקה לתמיכת רוב חברי הפרלמנט. לצד הממשלה פועלת מועצה לביטחון לאומי המורכבת בעיקר מאנשי צבא ומשמשת לה גוף מייעץ ומנחה. הפרלמנט חד-ביתי, ובו 550 צירים הנבחרים בבחירות כלליות יחסיות אחת לחמש שנים. הרשות השופטת עצמאית מהמבצעת ומהמחוקקת, ובית המשפט החוקתי אחראי על פסיקה לגבי התאמה של חוקים לחוקה. מועצת המדינה היא הערכאה השיפוטית הגבוהה ביותר לנושאים מנהליים, ובית דין גבוה לערעורים לשאר הנושאים.\nראש הממשלה הוא באופן כללי ראש המפלגה שניצחה בבחירות, ונבחר בידי הפרלמנט. ראש הממשלה או שריו אינם צריכים להיות חברי פרלמנט, אך ברוב המקרים הם כן חברים בו.\n550 חברי הפרלמנט נבחרים לחמש שנים על פי מערכת מפלגתית, מ-85 אזורי בחירה. רק מפלגות שזכו ביותר מ-10% מהקולות יכולות להיכנס לפרלמנט. מאז 1933 קיימת זכות בחירה כללית בטורקיה, וכל אזרח שגילו מעל 18 יכול לבחור. נכון לשנת 2004, היו רשומות במדינה 50 מפלגות, מהשמאל הקיצוני ועד לימין הקיצוני. בית המשפט החוקתי יכול לאסור את קיומן של מפלגות שהן לדעתו אנטי-חילוניות או בעד היפרדות מטורקיה, או למנוע מהן מימון ציבורי.\nבאופן מסורתי, הצבא הוא מוסד פוליטי משמעותי, ונחשב כמגן הרפובליקה של אטאטורק. על פי חוק, הצבא אמור להגן על החוקה הטורקית ועל אחדות המדינה, ולפיכך הוא ממלא תפקיד פוליטי דרך המועצה לביטחון לאומי, כמגינה על אופייה האחדותי והחילוני של הרפובליקה, ועל הרפורמות של אטאטורק. דרך המועצה, הצבא משפיע על מדיניות ההגנה כנגד כל איום על המדינה, כולל בדלנות אתנית או קיצוניות דתית. המצב השתנה כאשר רפורמות הביאו למאמצים להחליש את האחריות של הצבא בפני החוקה, תחת תוכנית של התאמה לדרישות האיחוד האירופי ונוכחות אזרחית גוברת במועצה לביטחון לאומי. לאחר ניסיון ההפיכה של 2016, התחלפו רבים מהבכירים בצבא שנקשרו בהפיכה, בנאמנים למפלגת השלטון, ובכך נחלש קולו העצמאי. בשנים שלאחר ניסיון ההפיכה, גורמים נוספים שנחשבו לבעלי כוח, כמו בית המשפט ועיתונאים שהרבו בביקורת על השלטון, נתקלו בקשיים כשלא יישרו קו עם השלטון, ובמקרים מסוימים אף נאסרו עיתונאים ופעילי זכויות אדם מקומיים.\n\nפרט לכמה שנים ראשונות בהן עוד הסתמכה על התמיכה הסובייטית לביסוס עצמאותה[דרוש מקור], כמעט מאז ייסוד הרפובליקה, היחסים הפוליטיים, הצבאיים והכלכליים העיקריים של טורקיה הם עם מדינות המערב. כך, למשל, נטלה טורקיה חלק במלחמת קוריאה, והצטרפה לברית נאט\"ו בשנת 1952. היא נחשבה כמגן בפני הגוש המזרחי בשנות המלחמה הקרה, והשתתפה במשימות שמירת-שלום רבות בנאט\"ו מאז נפילת חומת ברלין. מסיבות היסטוריות ותרבותיות רבות, והדבר זה הביא לערבוב מגמות מסוים במדינות החוץ הטורקית. טורקיה היא החברה היחידה בארגון המדינות האסלאמיות שהיא גם חברה בנאט\"ו, ויחסיה עם ישראל הם מבריתות המפתח ביחסים במזרח התיכון.\nהאיחוד האירופי הוא השותף העסקי החשוב ביותר של טורקיה, וקיומה של פזורה טורקית משמעותית באירופה תרמה לפיתוח יחסים נרחבים בין שני הצדדים במשך השנים. טורקיה חברה במועצת אירופה מאז 1949, וחברת משנה בקהילה הכלכלית האירופית (EEC) מאז 1963. לאחר עשורים של משא ומתן פוליטי, ביקשה טורקיה להתקבל כחברה מלאה ב-EEC ב-1987. היא חתמה על הסכם מכס עם האיחוד האירופי ב-1995, וב-17 בדצמבר 2004 נפתח המשא ומתן להצטרפותה. מאז, זהו אחד הנושאים העיקריים שבהם עוסק משרד החוץ הטורקי. יש להניח כי תהליך זה יימשך עוד זמן רב, בשל גודלה של טורקיה והיעדר הסכמה על נושאים רבים.\nבאופן היסטורי, היחסים עם יוון השכנה היוו מקור למתח תמידי. עדיין קיימות בין השתיים מחלוקות לגבי גבולות הים והאוויר בים האגאי. עם זאת, לאחר רעידות האדמה ב-1999 בטורקיה וביוון, והתגובה המיידית של צוותי חילוץ והצלה משני הצדדים, החלו תקופה חיובית יותר, ויוון אף החלה לתמוך באופן פעיל בהצטרפות טורקיה לאיחוד האירופי.\nמאז סוף המלחמה הקרה, בונה טורקיה קשרים קרובים עם מדינות קומוניסטיות לשעבר במזרח אירופה ובמרכז אסיה, דבר שהביא להשקעות עסקיות רבות וכן להגירה בין המדינות. יחסיה של טורקיה עם ארמניה השכנה עדיין מתוחים בשל רצח העם הארמני בשנים 1915–1917. ממשלת טורקיה דוחה את האשמות הארמנים שפעולות הטורקים הצעירים שהביאו להגליה ולמוות של עד 1.5 מיליון ארמנים, בסוף מלחמת העולם הראשונה, מהווה רצח עם, ומעדיפה לטעון שמדובר במוות בשל המלחמה, מחלות ורעב. רוב החוקרים המערביים טוענים שאכן מדובר ברצח-עם.\nעל אף שטורקיה השתתפה במשימת שמירת-השלום של נאט\"ו באפגניסטן, לאחר ה-11 בספטמבר 2001, הייתה התנגדות רבה בטורקיה למלחמת עיראק. הממשלה לא הצליחה להעביר בפרלמנט החלטה המאשרת לארצות הברית להעביר את חייליה דרך שטחה של טורקיה כדי להגיע לעיראק, דבר שהביא להתקררות ביחסי ארצות הברית-טורקיה. טורקיה חוששת בעיקר מהתפתחות של מדינה כורדית עצמאית בעיראק. מאז 1978 מנהלת טורקיה מאבק במחתרת הכורדית, ה-PKK, הנחשבת כארגון טרור בכמה מדינות, מאבק אשר במהלכו נהרגו כ-37,000 בני אדם. בשל חשש זה, לחצה טורקיה על ארצות הברית לפעול כנגד בסיסי אימונים של המורדים בצפון עיראק, ללא הצלחה רבה. על רקע הצהרות אמריקאיות לגבי עזיבה הדרגתית של כוחות אמריקאים את המזרח התיכון, תחת ממשל טראמפ, שינתה טורקיה גישה והחלה להפעיל כוחות משלה במדינות השכנות.\nמהלך זה היה חלק מהתגברות כללית של מעורבותה של טורקיה במזרח התיכון, שהתחזקה בעשור השני של המאה ה-21. נכון לשנת 2019, במאמציה למניעת הקמת מדינה כורדית, וכדי למקסם את השפעתה האזורית, מחזיקה טורקיה בנוכחות צבאית בצפון סוריה ובצפון עיראק, וכן הקימה בשנים אלו בסיסים צבאיים בקטר, סומליה וסודאן – הסמוכות למצרים ולחצי האי ערב. בים התיכון מדיניות החוץ של טורקיה הפכה לאגרסיבית יותר, והיא מפריעה לחיפושי האנרגיה בים מצד קפריסין, תוך תביעות מול קפריסין ויוון להגדלת הטריטוריה הימית שלה. בנוסף, טורקיה מסרבת לשתף פעולה עם מדינות המערב בהפעלת לחצים על איראן סביב נושא הגרעין, זאת על אף שמאז המהפכה האיראנית נהגה טורקיה לרוב, בשל המסורות החילוניות שלה, ביחס של חשדנות לאיראן ולמדינות נוספות הפועלות על פי חוקי השריעה.\nטורקיה הגישה לראשונה בקשה להצטרפות לאיחוד האירופי כבר ב-14 באפריל 1987. הדיונים עברו תהפוכות רבות: ב-1999 קיבלה טורקיה מעמד של מדינה מועמדת, ומאז אוקטובר 2005 היא מנהלת משא ומתן להצטרפות. הסכסוך בקפריסין היה לאחת מנקודות המחלוקת העיקריות במשא ומתן להצטרפותה של טורקיה לאיחוד האירופי, מכיוון שטורקיה מסרבת לפתוח את נמליה לתחבורה קפריסאית. במרץ 2019 קיבל הפרלמנט האירופי ברוב עצום, החלטה בלתי מחייבת אמנם, להשעות את המשך הדיונים עם טורקיה על הצטרפותה לאיחוד.\n\n ערך מורחב – יחסי טורקיה–ישראל\nטורקיה נמנתה בנובמבר 1947 עם המדינות שהתנגדו לתוכנית החלוקה ולהקמת מדינת ישראל. עם זאת, לאחר שמצרים ולבנון חתמו על הסכם שביתת נשק עם ישראל במרץ 1949, הכירה טורקיה רשמית במדינת ישראל, ובתחילת 1950 כוננו שתי המדינות יחסים דיפלומטיים והחליפו ביניהן נציגים בדרגת ציר. בכך הייתה טורקיה למדינה המוסלמית הראשונה המכירה במדינת ישראל.\nהיחסים בין המדינות ידעו עליות ומורדות. בין השנים 1955 ו-1958 העדיפה טורקיה קשר קרוב עם עיראק במסגרת ברית בגדאד, אולם לאחר ההפיכה הצבאית בעיראק ב-1958 התחזקו קשריה עם ישראל. לאחר מלחמת ששת הימים הלכו והדרדרו היחסים, וב-1980 הורידה טורקיה את דרג היחסים עם ישראל. החל מ-1986 חלה התחממות מחודשת של היחסים, שהגיעה לשיאה בין השנים 1992 ו-2000 עת נחשבו ישראל וטורקיה בעלות קרבה מיוחדת.\nעם התחזקות הגורמים האסלאמיים בטורקיה משנת 2002 היא הלכה והתקרבה לעולם הערבי, ויחסיה עם ישראל הצטננו. מאז היבחרו בשנת 2003 של רג'פ טאיפ ארדואן לראשות הממשלה, חל בהדרגה מפנה ביחסים, וטורקיה בראשות ארדואן התייצבה לצד הפלסטינים במאבקם נגד ישראל, ארדואן גינה את ישראל פעמים רבות לעיתים בצורה בוטה, בין השאר תקף את ישראל בעקבות מבצע עופרת יצוקה שאותו כינה \"פשע נגד האנושות,\" במיוחד זכורה התפרצותו של ארדואן לדבריו של נשיא מדינת ישראל שמעון פרס והאשמותיו כי ישראל רוצחת ילדים בעזה.\nבשנת 2010 חלה הרעה נוספת ביחסי ישראל וטורקיה, לאחר ששגרירה של טורקיה בישראל הוזמן לשיחת נזיפה על ידי סגן שר החוץ דני אילון והושב על כיסא נמוך ללא כיבוד. ההידרדרות הגיעה לשיאה באירועי המשט לעזה שבהם נהרגו תשעה אזרחים טורקים לאחר שנקטו באלימות קשה כלפי חיילי השייטת שניסו להשתלט על הספינה, אלימות שהביאה לפציעתם של עשרה חיילים. ארדואן כינה את פעולות ישראל כ\"פיראטיות\" ואיים כי \"אם אתם – ישראל – רוצים את טורקיה כאויב, היא תהיה אויב חזק וקשה\". למרות זאת, ב-2 בדצמבר 2010, שלחה טורקיה 2 מטוסי כיבוי כדי לעזור לכוחות הכיבוי בישראל לכבות את השרפה בכרמל. בשנת 2011, לקראת פרסום דו\"ח פאלמר, דרשו הטורקים התנצלות ישראלית על המשט ופיצויים למשפחות ההרוגים במשט. הדו\"ח נדחה מספר פעמים על מנת לאפשר לישראל וטורקיה להגיע להבנות לפני פרסום הדו\"ח אך ללא הועיל. לבסוף, הדו\"ח פורסם ב-2 בספטמבר ובו ביקורת על שתי המדינות. טורקיה מצידה מימשה את האולטימטום שהציבה לישראל ביום שלפני פרסום הדו\"ח – התנצלות או סנקציות – ונקטה במספר צעדים נגד ישראל, בהם גירוש השגריר הישראלי והקפאת ההסכמים הצבאיים בין המדינות. במרץ 2013 התנצל בנימין נתניהו על אירועי המרמרה, לכאורה בהתאם לבקשתו של ברק אובמה, והוחלט ששתי המדינות יחזרו לשתף פעולה, אך היחסים ביניהן לא השתפרו, וארדואן הרבה להשתלח בישראל.\nלבסוף, ביוני 2016 נחתם בין המדינות הסכם פיוס שכלל סעיף על הגז הישראלי, במסגרתו העבירה ישראל 21 מיליון דולר כפיצוי למשפחות ההרוגים במשט. בעקבות הסכם הפיוס, חזרו המדינות לשתף פעולה והחליטו על מינוי שגרירים לתל אביב ולאנקרה. בדצמבר 2017 איים ארדואן לנתק את היחסים הדיפלומטים עם ישראל, אם נשיא ארצות הברית דונלד טראמפ יצהיר כי ירושלים היא בירת ישראל, איום זה לא מומש למעשה.\nב-2022 היחסים בין ישראל לטורקיה נורמלו והיחסים הדיפלומטיים הוחזרו במלואם.\nבפבואר 2023, התרחשו רעידות אדמה עוצמה של כ-7.8 בסולם מגניטודה לפי מומנט בסוריה וטורקיה, הרעידות גרמו לנזקים ואבדות רבים ומדינת ישראל שלחה משלחות ישראליות לסייע. נשלחו שתי משלחות בהובלת פיקוד העורף יום אחרי יום כשהמשלחת השנייה מונה כ-230 אנשי רפואה. מבצע החילוץ נקרא מבצע ענפי זית. לאחר מכן נשלחה גם משלחת של ארגון איחוד הצלה.\nבשנת 2023, בעקבות מתקפת הפתע של חמאס ב-7 באוקטובר 2023, הנשיא ארדואן התייצב פעמים רבות לצד חמאס. בזמן המתקפה בכירי חמאס רבים שהו בטורקיה ובעקבות כך ביקש ארדואן מהבכירים לעזוב את המדינה, בנוסף, הזהיר את ישראל שלא לחסל פעילי חמאס בשטח טורקיה. בנובמבר של אותה שנה, כינה את ישראל \"מדינת טרור שמבצעת רצח עם\" ובנוסף ביטל את ביקורו המתוכנן בארץ בעקבות המלחמה.\n\n ערכים מורחבים – הכוחות המזוינים של טורקיה, ארגון הביון הלאומי\nצבא טורקיה מדורג על ידי גורמים שונים כאחד מן הצבאות החזקים בעולם, ונהנה מיוקרה רבה, שמתרגמת לעיתים אף להשפעה על הפוליטיקה האזרחית של טורקיה. במהלך השנים, ביצע הצבא מספר הפיכות צבאיות וניסיונות הפיכה, שהאחרון שבהם החל ביולי 2016.\n\n ערך מורחב – כלכלת טורקיה\nכלכלת טורקיה היא תערובת של תעשייה מודרנית לצד סקטור של חקלאות מסורתית (אשר העסיק כ-40% מהאוכלוסייה בשנת 2001). ההערכה המקובלת היא שכ-50% מהאוכלוסייה חיה מתחת לקו העוני הבינלאומי, בעיקר בחלקים הדרום-מזרחיים של המדינה, הנמצאים באזורי סכסוך.\nחלק גדול מכלכלת טורקיה מבוסס על תיירות, נכון לשנת 2019 טורקיה היא המדינה השישית המתוירת ביותר בכל בעולם. בשנת 2019 ביקרו בטורקיה מעל 50 מיליון תיירים.\nרוב הייצוא של טורקיה מתבסס על גידולים חקלאיים כגון חיטה, כותנה, טבק, פירות, ירקות, אורז ותה. טורקיה היא יצרנית הצמר הגדולה באירופה,[דרוש מקור] והיצרנית הגדולה בעולם של אגוזי לוז.\nהכלכלה הטורקית מצויה בעיצומו של משבר שהחל ב-2018, המאופיין בצניחת ערכה של הלירה הטורקית (TRY), אינפלציה גבוהה, עליית מחירי האשראי, ועליה בחדלות פירעון בכלל המדינה.\n\n ערך מורחב – גאוגרפיה של טורקיה\nטורקיה נמצאת בשתי יבשות, ומהווה גשר בין אירופה לאסיה. מיצרי הבוספורוס, ים מרמרה והדרדנלים מפרידים את חלקה האסיאתי (אנטוליה או \"אסיה הקטנה\") מחלקה האירופי (תֶרַאקיה). החלק האירופי מהווה רק 3% משטח המדינה.\nשטחה של טורקיה 780,580 קמ\"ר. לטורקיה גבולות יבשתיים באורך 2,627 ק\"מ עם 8 מדינות: בולגריה (240 ק\"מ), גאורגיה (252 ק\"מ), ארמניה (268 ק\"מ), אזרבייג'ן (9 ק\"מ), איראן (499 ק\"מ), עיראק (331 ק\"מ), סוריה (822 ק\"מ), ויוון (206 ק\"מ). 7,200 ק\"מ מהווים את גבולותיה הימיים של טורקיה בים השחור, בים השיש, בים האגאי ובים התיכון.\nטורקיה האסיאתית הררית ברובה, וטורקיה האירופית גבעית ברובה. בטורקיה נופים מגוונים כרמת אנטוליה מצד אחד, והרי הפונטוס, הטאורוס והאנטי טאורוס מצד שני. הנקודה הגבוהה ביותר בטורקיה היא פסגת הר אררט בגובה 5,166 מטר. כ-85% משטח המדינה נמצאים בגובה העולה על 450 מ' מעל פני הים. בצפונה של המדינה במקביל לים השחור משתרעים הרי הפונטוס, ואילו בדרומה, במקביל לים התיכון, משתרעים הרי הטאורוס. שפלת החוף לאורך שני החופים הללו צרה. מזרח המדינה היא רמה מבותרת על ידי נהרות ונחלים, ובהם בדרום הרמה אגנים של ימות מלוחות, שהגדולה שבהן היא ימת ואן.\nטורקיה עשירה במים, בתוכה כ-1,200 ק\"מ של נהרות, הגדולים והחשובים מביניהם הם נהרות הפרת, החידקל והקיזילאירמאק. בנוסף להם זורמים במדינה נהר המריצה, נהר הקורה, נהר הדודן, נהר הצ'ורו, נהר המנדרס, נהר הקופרו (נהר הקופרולו) נהר אראס ועוד. בשטחה של טורקיה נמצאים שני מיצרים שחשיבותם קריטית למסחר ולתעבורה העולמית – הבוספורוס והדרדנלים, המחברים בין הים האגאי לים השחור.\nטורקיה נמצאת על לוח טקטוני קטן, הממוקם בצומת לוחות טקטוניים שבה תנועה מרובה. הלוח הערבי נכנס תחת לוח אנטוליה ודוחף יחד עם הלוח האפריקאי את טורקיה לכיוון הלוח האירואסייתי. בשל תופעה זו, 80% מהשטח במדינה שבור והררי, ורעידות אדמה והתפרצויות געשיות שכיחות באזור. ב־23 באוקטובר 2011 אירעה במזרח טורקיה רעידת אדמה בעוצמה של 7.2 בסולם ריכטר, שגרמה ליותר מ-500 הרוגים.\nב־6 בפברואר 2023 אירעה רעידת אדמה בעוצמה של 7.7 בסולם ריכטר, שעל פי הפרסומים בכלי התקשורת בטורקיה, גרמה ללמעלה מ־47,000 הרוגים ונזק רב.\n\n ערך מורחב – חלוקה מנהלית של טורקיה\n\nקיימת חלוקה כללית של טורקיה לשבעה מחוזות, אך חלוקה זאת אינה מנהלית, כלומר אין לה משמעויות שלטוניות-ממשליות. המחוזות הם: מרמרה (״ים השיש״ באיור), הים האגאי, הים השחור, הים התיכון, מרכז אנטוליה, מזרח אנטוליה ודרום-מזרח אנטוליה.\n\nמתחת לחלוקה זו, שהנה בעיקרה סטטיסטית, יש חלוקה מנהלית ל-81 נפות, הקרויות בד״כ על שם בירתן, ובראשן עומד ואלי – מושל הנפה. הנפות מחולקות ל-973 תת-נפות  ותחתיהן נמצא השלטון המקומי (ערים, רשויות מקומיות וכפרים). 8 ערים בטורקיה הוכרזו כאזור מטרופוליני ו-7 אחרות נחשבות ל\"ערים גדולות\" (פירוט).\n\n ערך מורחב – דמוגרפיה של טורקיה\n\nבטורקיה נערך מפקד אוכלוסין מדי עשור. נכון למפקד של שנת 2020, חיים כ־82 מיליון תושבים ב-81 פרובינציות של המדינה. היא אחת המדינות המאוכלסות בעולם, והשלישית בגודלה באירופה, אחרי רוסיה וגרמניה. שיעור גידול האוכלוסייה הוא 1.5% בשנה וממוצע הילודה הוא 2.01 לאישה. לפי נתוני הממשלה, תוחלת החיים במדינה עומדת על 78.2 שנים בממוצע.\nסעיף 66 לחוקה הטורקית מגדיר \"טורקי\" כ\"מישהו הקשור למדינה הטורקית בקשר אזרחות\", ולפיכך, המינוח המשפטי והאתני \"טורקי\" אינם זהים זה לזה. רוב אזרחי המדינה הם טורקים אתנים (כ-80%). המיעוטים האתניים העיקריים במדינה הם הכורדים, הערבים, האלבנים, הארמנים, היוונים הגאורגים ולאחר מלחמת האזרחים הסורית נוספו למדינה כשלושה מיליון פליטים סוריים. גופים בינלאומיים מעריכים כי הכורדים, המתגוררים בעיקר בדרום מזרח המדינה, הם המיעוט הגדול במדינה, כ-20%, אולם נתון זה שנוי במחלוקת. המילה \"מיעוט\" מהווה סוגיה בעייתית בפני עצמה. טורקיה מכירה בקהילות המוזכרות באמנת לוזאן (בעיקר יוונים אורתודוקסים, ארמנים ויהודים) כמיעוטים, אך בשל העיקרון החוקתי המשתית את המדינה על שוויון ואי הבחנה בין גזעים, אין לבני קהילות אלה זכויות מיוחדות. מספר מיעוטים ניסו להשיג זכויות, בין אם באמצעות טרור (דוגמת PKK) ובין באמצעים פוליטיים.\nטורקית היא השפה הרשמית היחידה בטורקיה. לא קיימים נתונים אמינים עבור חלוקה לשונית באוכלוסייה, אך רשת הטלוויזיה הציבורית TRT משדרת מספר שעות בשבוע בערבית, בבוסנית, באדיגית ובכורדית.\n99.8% מהאוכלוסייה בטורקיה הם מוסלמים, סונים ברובם, והשאר (0.2%) הם בעיקר נוצרים ויהודים. טורקיה היא מדינה חילונית, ויש בה הפרדה מוחלטת בין דת למדינה מימיו של אטאטורק. עובדה זו הופכת את טורקיה למדינה ייחודית מאוד ביחס למדינות הסובבות אותה. יתר על כן, עובדה זו חשובה מאוד ליחסים בין טורקיה למערב בכלל ולישראל בפרט, ולתכנונים אסטרטגיים ושיתוף פעולה בין המדינות.\nשיעור האוריינות בטורקיה הוא 99.08% אצל גברים ו-94.42% אצל נשים, ובממוצע 96.74%. בשנים האחרונות חל גידול משמעותי באחוז הנשים אשר יודעות קרוא וכתוב.\n\n ערך מורחב – יהדות טורקיה\n\nיהדות טורקיה הייתה בעבר אחת הקהילות היהודיות העתיקות והמשפיעות ביותר באזור הבלקן ובאזור המזרח התיכון, שני אזורים שטורקיה מהווה חלק מהן. כבר בימי הבית השני התיישבו יהודים באסיה הקטנה ויש על כך עדויות היסטוריות. שרידי בית כנסת מהמאה ה-4 לפנה\"ס נמצאו בעיר סרדיס, בירתה של ממלכת לידיה הקדומה. שמה של סרדיס היה \"סְפָרַד\", ואולי היא זו המוזכרת בשם זה בספר עובדיה. בתקופה הביזנטית הייתה באסיה הקטנה ובארצות הבלקן קהילה יהודית של רומניוטים, שמקורה מארץ ישראל.\nהאימפריה העות'מאנית הזמינה את היהודים שגורשו מספרד ומפורטוגל, בימי הסולטאן באיזיט השני. הם היו במשך 300 שנה לגורם דומיננטי ומכריע בחיי המסחר, התרבות והרפואה. שלוש ערים בטורקיה המודרנית, איסטנבול, אדירנה, איזמיר, היו למרכזים ראשיים של יהדות ספרד. בשנת 1900 מנתה יהדות טורקיה 300,000 נפש (בעיקר יהודים-ספרדים), אולם מאז רובם היגרו ממנה: ליבשת אמריקה, לארצות המזרח התיכון ולארץ ישראל. נכון ל-2022 חיים בטורקיה 14,500 יהודים, בתוך אוכלוסייה של 86 מיליון איש.\nלאחר מלחמת העולם השנייה הייתה מדיניות השלטונות בטורקיה ליברלית וסובלנית לגבי עליית יהודים לישראל, ובמשך עשור מסוף המלחמה ניתנו כמאה אלף אישורי הגירה מטורקיה לישראל.\nלאחר שני הפיגועים בבית הכנסת \"נוה שלום\" שבאיסטנבול, בשנים 1986 ו-2003, גבר החשש לביטחון האישי, והקהילה היהודית מציבה אבטחה כבדה. נכון ל-2016, המיעוט היהודי במדינה מונה כ-18,000 יהודים. קיימים בה 23 בתי כנסת, מהם 16 באיסטנבול. לקהילה היהודית באיסטנבול בית ספר יסודי ועל יסודי ובאיזמיר – בית ספר יסודי.\n\nהרפובליקה הטורקית של צפון קפריסין\n\nאריק יאן צורשר, תורכיה: היסטוריה מודרנית, אוניברסיטת תל אביב ההוצאה לאור, 2005\n\n אתר האינטרנט הרשמי של טורקיה (בטורקית)\n טורקיה, ברשת החברתית פייסבוק\n טורקיה, ברשת החברתית אקס (טוויטר)\n טורקיה, ברשת החברתית אינסטגרם\n טורקיה, סרטונים בערוץ היוטיוב\n טורקיה, דף שער בספרייה הלאומית\nטורקיה, באתר אנציקלופדיה בריטניקה (באנגלית)\n\nמידע פוליטי-חברתי על טורקיה, באתר המכון הישראלי לדמוקרטיה\nצור שיזף, באתר המחבר\nעופר קניג, הבחירות בטורקיה: ניצחון לאסלאם או הבעת אמון לראש הממשלה ארדואן?, באתר המכון הישראלי לדמוקרטיה, 11 באוגוסט 2007\nמידע מקיף אודות טורקיה בעברית\nטורקיה באתר \"למטייל\"\nטורקיה באתר nrg, באתר nrg\nהיסטוריה של טורקיה באתר \"turkey guide\"\nכתבות על יעדי טיול ונופש בטורקיה, באתר GoTravel\nטורקיה והאיחוד האירופי, באתר e-mago\nצבי מזאל, ההתמודדות עם בעיות דת ולאום סבוכות מסכנות את יציבותה של תורכיה, באתר המרכז הירושלמי לענייני ציבור ומדינה\nארקאדאש - קהילת יוצאי טורקיה בישראל\nתורכיה לאן? מאתאתורכ לארדואן, יום עיון העוסק בשינויים בתורכיה לאורך השנים \nפרסום באתר ארכיון המדינה: יחסי ישראל-טורקיה בשנים 1967-1961\nג'והן פרקר וצ'רלס סמית, ‏כוחה הצבאי ומעמדה האסטרטגי של תורכיה, מערכות 14 - 15 ינואר 1943\n\"תּוּרְקִיָא (תֻּרְכִּיָה)\", יהודה דוד אייזנשטיין (עורך), אנציקלופדיה אוצר ישראל, ניו יורק: פרדס, תשי\"ב, חלק י, עמודים 242–245, באתר היברובוקס\nעפרה בנג'ו, ארדואן, הכורדים והבחירות בטורקיה: לאן מכאן?, גיליון 1735, 6 ביוני 2023, המכון למחקרי ביטחון לאומי (INSS)",
    "pageid": 357
  },
  {
    "title": "יאיר לפיד",
    "extract": "יאיר לפיד (נולד ב־5 בנובמבר 1963, י\"ח בחשוון ה'תשכ\"ד) הוא פוליטיקאי ישראלי, ראש האופוזיציה, מייסד ויושב ראש מפלגת \"יש עתיד\" וחבר הכנסת מטעמה. כיהן כראש ממשלת ישראל ה־14, וכן כשר החוץ, ראש הממשלה החליפי ושר האוצר.\nלפני כניסתו לפוליטיקה, היה סופר, עיתונאי, עורך, תסריטאי, מחזאי, פזמונאי, שחקן קולנוע ומנחה טלוויזיה. פריצתו לפוליטיקה הישראלית הייתה לקראת הבחירות לכנסת התשע עשרה בשנת 2013, כשהקים את מפלגת \"יש עתיד\" והובילהּ להישג של 19 מנדטים כמפלגה השנייה בגודלה בכנסת. מאז הוא מכהן כחבר הכנסת מטעמה. עם הקמת הממשלה ה־33 בראשות בנימין נתניהו, מונה לפיד לשר האוצר בממשלתו, והיה לנדבך מרכזי בממשלה בטרם פוטר מתפקידו לצד שרת המשפטים ציפי לבני. בכנסת ה־20 פחת כוחה של יש עתיד ל־11 מנדטים, ולפיד היה חבר הכנסת באופוזיציה החבר בוועדת החוץ והביטחון ובוועדת המשנה למודיעין ולשירותים החשאיים.\nבמהלך הבחירות לכנסת העשרים ואחת התאחדה מפלגתו עם \"חוסן לישראל\" בראשות בני גנץ ועם \"תל\"ם\" בראשות משה יעלון, והאיחוד בין שלוש המפלגות יצר את רשימת \"כחול לבן\", שהתפצלה לאחר הבחירות לכנסת העשרים ושלוש. במאי 2020 הפך לפיד לראש האופוזיציה מיד עם השבעת ממשלת ישראל השלושים וחמש. כשנה לאחר מכן הוביל לפיד את הקמת הממשלה ה-36, שבתחילת כהונתה היה לפיד ראש ממשלת ישראל החלופי במקביל להיותו שר החוץ. מ־1 ביולי 2022, לאחר פיזור הכנסת העשרים וארבע, שימש לפיד כראש ממשלת ישראל עד ל-29 בדצמבר 2022, אז הוחלף על ידי בנימין נתניהו.",
    "pageid": 128726
  },
  {
    "title": "ירדן",
    "extract": "ממלכת יַרְדֵּן (בערבית: الأردنّ אל-אֻרְדֻן, השם הרשמי: المملكة الأردنّيّة الهاشميّة אַלְמַמְלַכַּה (א)לְאֻרְדֻנִּיָּה (א)לְהַאשִמִיָּה, הממלכה הַיַרְדֵּנִּית הַהַאשִמִית) היא מדינה במזרח התיכון. היא גובלת בצפון בסוריה, במערב בישראל ובגדה המערבית, בדרום בים סוף (מפרץ אילת) ובערב הסעודית, במזרח בערב הסעודית, ובצפון-מזרח בעיראק. רוב מכריע מאוכלוסיית ירדן, של כ-92%, הם ערבים-מוסלמים מהזרם הסוני. המדינה חברה בארגון לשיתוף פעולה אסלאמי, והיא אף חברה-מייסדת בליגה הערבית.\nעם הקמתה נקראה אמירות עבר הירדן (Transjordan Emirate, إمارة شرق الأردن) ובעקבות הפלישה של הלגיון הערבי של עבר הירדן לארץ ישראל המערבית בשנת 1948, כיבוש יהודה ושומרון וסיפוחם לממלכה ההאשמית – שינתה הממלכה את שמה לירדן. לשטח המסופח קראו הגדה המערבית (כאחת מגדות נהר הירדן), לעומת הגדה המזרחית, שבה הוקמה הממלכה הירדנית ההאשמית.",
    "pageid": 328
  },
  {
    "title": "ישו",
    "extract": "יֵשׁוּ או יֵשׁוּעַ (גם ישו מנצרת; ישוע בן יוסף, או כפי הגרסה הארמית: ישוע בר יוסף; ביוונית: Ἰησοῦς, ובלטינית: Iesus; לפי המשוער סביב 4 לפנה\"ס – סביב 30 או 33 לספירה) היה מטיף ומנהיג דתי יהודי בן המאה הראשונה לספירה. הוא הדמות המרכזית בנצרות, הדת הגדולה בעולם, שבה הוא נחשב למשיח ולבן האלוהים.\nלפי האמונה הנוצרית והמסופר בברית החדשה, ישו היה יהודי ונצר לבית דוד שנולד בבית לחם לאמו מרים כשהיא בתולה, תוך שהתעברה באורח נסי מרוח הקודש. בימי חייו סבב בין תושבי הגליל ויהודה, נטבל על ידי יוחנן המטביל, עמד בפיתויי השטן, גייס את שנים-עשר השליחים כתלמידיו וחולל נסים. ישו הפיץ את בשורתו, הכריז על מעמדו כבן האלוהים והודיע שבא להביא את הגאולה הסופית ומלכות השמים. לאחר בואו לירושלים סעד עם השליחים בפעם האחרונה, ואז נבגד על ידי יהודה איש קריות ונמסר לרשויות. ישו נשפט על ידי הכהן הגדול והוסגר לידי המושל הרומאי פונטיוס פילאטוס, שבלחץ ההמון הורה להוציאו להורג בצליבה. בעינויים שסבל רואה הנצרות קורבן שבא לכפר על המין האנושי כולו ולהושיעו מחטאיו, בתנאי שיקבל את היות ישו אלוהי וגואל. על פי הברית החדשה, ביום השלישי לאחר מותו קם ישו לתחייה, התגלה לתלמידיו, ולאחר שסבב על הארץ זמן מה עלה השמימה בגופו כדי לשבת לימין האל. הוא אמור לשוב באחרית הימים ולשפוט את החיים והמתים.\nטבעו, מהותו ומסריו של ישו הם נושא יסוד בתאולוגיה הנוצרית וליבתה של הנצרות. התפישה המסורתית ברוב המוחלט של הכנסיות השונות, היא שישו הוא ההתגלמות הגשמית של האל הבן, אחד ממרכיבי השילוש הקדוש, שהתקיים עם אלוהים האב ורוח הקודש מטרם הבריאה והתגלגל בבשר כדי למלא את שליחותו; לצד טבעו האלוהי לגמרי היה גם אנושי לגמרי, והדבר אפשר לו לגשר על הפער בין בני-האדם לאלוהים ולקרב אותם לבורא. הקביעה ששני טבעים אלה התקיימו כאחד היא עיקר אמונה עליון עבור רוב הכנסיות מאז ועידת כלקדון ב-451, אם כי יש כנסיות הטוענות שהיה לישו רק טבע אחד מושלם. ישנו גם מיעוט קטן הדוחה את רעיון השילוש. מלבד יסודות אלו, פרשנות מסריו, היחס בין האלוהי לאנושי באישיותו ושאלות אחרות היוו תמיד מוקד למחלוקות עזות ולפילוגים הרבים בתוך הנצרות. למרות זאת, זרמיה כולם רואים בו את מושיע האנושות, וחייו ותורתו מצוינים בחגיהם ובמסורתם ונלמדים על ידם. הטקס המרכזי \"סעודת האדון\" מוקדש לאכילת יין ולחם ההופכים באופן נסי לדמו ובשרו או לפחות מסמלים אותם. גם לאחר תהליך החילון במאות האחרונות, בעולם הנוצרי עדיין נתפש ישו כמורה מוסרי וכדמות מופת, על אף היחלשות או דחיית האמונה ביסודות העל-טבעיים שבדת. הוא דמות חשובה ביותר בתרבות המערבית ובתרבות העולם בכלל.\nחז\"ל תפסו את ישו כאדם שלילי ושנוא, ולעומת זאת בקרב המוסלמים והדרוזים הוא נערץ ומקובל בתור עיסא, אחד מנביאי האסלאם והדת הדרוזית. מציאותו ומעשיו של ישו ההיסטורי, מחוץ למסגרת האמונה הדתית, שנויים במחלוקת קשה בעולם האקדמי. רוב החוקרים מניחים כי יהודי בשם ישו אכן התקיים בפועל והפיץ בשורה רוחנית, אך דוחים כליל את עיקר המדווח אודותיו בכתבי הקודש הנוצריים ובמסורת הכנסייה, שמקובל כיום שנתחברו זמן רב לאחר מותו, אם בכלל היה. כך, לדוגמה, מעריכים כי בדורות הראשונים לא נתפש ישו על ידי כל מאמיניו כאלוהי, וחלקם ראו אותו כמשיח וכנביא בלבד.",
    "pageid": 599455
  },
  {
    "title": "ישראלים זוכי מדליות אולימפיות",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית  בארבעת העשורים הראשונים, מאז אולימפיאדת ברצלונה (1992) ועד אולימפיאדת טוקיו (2020), זכתה ישראל ב-13 מדליות, כאשר באולימפיאדת לונדון (2012) היא לא זכתה באף מדליה.\nהישגי השיא של מדינת ישראל במשחקים האולימפיים הם זכייה בשלוש מדליות זהב, הראשונה של גל פרידמן בגלישת רוח על גלשן מסוג \"מיסטרל\" באולימפיאדת אתונה (2004), השנייה של ארטיום דולגופיאט בהתעמלות מכשירים בתרגילי קרקע באולימפיאדת טוקיו (2020) והשלישית של לינוי אשרם בהתעמלות אמנותית בתחרות קרב רב אישי גם מאוליפיאדת טוקיו. מלבד זאת, זכתה ישראל במדליית כסף אחת על ידי יעל ארד באולימפיאדת ברצלונה (1992) (המדליה הראשונה שישראל זכתה בה) וב-9 מדליות ארד על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג ונבחרת ישראל בג'ודו. נציגיה הצליחו להגיע לשלבי גמר בתחרויות רבות לאורך השנים.\nמתוך 13 המדליות שהשיגה ישראל, שש הן בתחום הג'ודו, שלוש נוספות בתחום השיט (גלישת רוח), ומדליה אחת בתחומי התעמלות אמנותית, התעמלות מכשירים, טאקוונדו וקיאקים. שמונה מהמדליות הושגו על ידי גברים, ארבע על ידי נשים ואחת על ידי קבוצה מעורבת.",
    "pageid": 2006934
  },
  {
    "title": "כנף 2",
    "extract": "כנף 2 (כינוי: בסיס שדות האלה) הוא בסיס של חיל האוויר הישראלי. מפקד הבסיס הוא קצין בדרגת אלוף-משנה.\nעל פי האתר GlobalSecurity, הבסיס ממוקם בסמוך למושבים שדות מיכה וזכריה, מערבית לבית שמש. על פי פרסומי האתר, אף שהוא נקרא \"כנף\" ועל אף שלכאורה ממוקמות בו טייסות, הוא אינו בסיס טיסה ואין בו כלל שדה תעופה או מסלול טיסה. על פי האתר ממוקמות בבסיס שלוש טייסות של טילים בליסטיים מסוג \"יריחו\" המסוגלים לשאת גם ראשי קרב גרעיניים. הטייסות הן טייסת 150, טייסת 199 וטייסת 248. לטענת האתר נכרו בבסיס מנהרות ופירים לאחסון טילים ולשיגורם. מניתוח צילומי הלוויין המסחרי איקונוס משנת 2002 וצילומי לוויין הריגול האמריקאי קורונה אשר שוחררו לציבור עולה, על פי טענת הכותבים באתר, כי במקום נמצא גם מאגר תחמושת גדול שיוכל לשמש גם את בסיס תל נוף.\nגם מקורות נוספים טוענים שבסיס \"שדות האלה\" נמצא ליד זכריה והוא משמש כמקום אחסון לטילי יריחו.\nהאזור בו נטען שנמצא הבסיס מכונה במסמכים רשמיים \"שטח אש 209\" ושטחו 12,550 דונם. השטח נמצא בבעלות מדינת ישראל ומיועד לשימוש משרד הביטחון. נכון ל-2005 חלקו מיועד לסוללת חץ וחלקו לחברה הממשלתית \"תומר\" ולחברת תעש מערכות. המרחב האווירי שבסביבת הבסיס מסומן במפות טיסה כאזור אסור לטיסה.\nבצילומי לוויין שנערכו מיד לאחר מתקפת הפתע על ישראל ב-7 באוקטובר 2023, פרצה בבסיס שריפה, ככל הנראה כתוצאה מרקטה ששוגרה על ידי ארגון חמאס. על פי הערכת מנהל פדרציית המדענים האמריקאים במחקר שפורסם בשנת 2022, בבסיס מאוחסנים 46-23 משגרי טילי יריחו במנהרות, אולם ראשי הנפץ מאוחסנים בנפרד במתקן סמוך.",
    "pageid": 193354
  },
  {
    "title": "כריס קורנל",
    "extract": "כריס קורנל (נולד בשם כריסטופר ג'ון בויל; Christopher John Boyle; ‏20 ביולי 1964 – 18 במאי 2017) היה מוזיקאי אמריקאי בסגנון גראנג' ומטאל ממוצא יהודי. ידוע בעיקר כסולנה של להקת סאונדגארדן. הוא נחשב לאחת הדמויות האיקוניות של הגראנג' האמריקאי בזכות פעילותו בסאונדגארדן ובהרכבים נוספים. במאי 2017 התאבד בתלייה בבית מלון בדטרויט.",
    "pageid": 109070
  },
  {
    "title": "כתובת בלעם",
    "extract": "כתובת בלעם בן בְּעור היא כתובת עתיקה (המתוארכת ל־840–760 לפנה\"ס) שנמצאה בתל דיר עלא שבירדן. יש המזהים אותו עם היישוב המקראי סוכות, מצפון-מזרח למפגש נחל יבוק עם נהר הירדן.",
    "pageid": 86070
  },
  {
    "title": "ליאנה עיון",
    "extract": "ליאנה עיון (נולדה ב-8 בדצמבר 1994) היא שחקנית, מדבבת, דוגמנית ומנחת טלוויזיה ישראלית.",
    "pageid": 1221427
  },
  {
    "title": "ליגת העל בכדורגל",
    "extract": "ליגת העל בכדורגל היא ליגת הכדורגל הבכירה בישראל.\nהליגה נוסדה בתקופת המנדט הבריטי בשנת 1931, ושמה העברי היה ליגת ארץ ישראל בכדורגל.\nהליגה נקראת \"ליגת העל\" החל מעונת 1999/2000, כאשר בין השנים 1955 ל-1999 היא נקראה \"הליגה הלאומית\", ולפני כן \"הליגה הארצית\", \"הליגה הישראלית\" ו\"ליגה א'\". מכבי תל אביב היא הקבוצה היחידה המשתתפת בליגה ברציפות מאז שנת היווסדה.\nהליגה נמצאת תחת אחריות ההתאחדות לכדורגל בישראל, וביחד עם הליגה הלאומית אלו שתי הליגות המקצועניות בישראל. החל משנת 2014 מנוהלות שתי הליגות הבכירות על ידי מנהלת הליגות לכדורגל.\nנכון לעונת 2023/2024, מדורגת ליגת העל הישראלית במקום ה-16 בדירוג אופ\"א בשקלול של חמש העונות האחרונות.",
    "pageid": 115210
  },
  {
    "title": "ליהיא גרינר",
    "extract": "ליהיא גרינר-צבר (נולדה ב-10 באוקטובר 1984) היא ידוענית ישראלית. התפרסמה בעקבות השתתפותה בעונה השלישית של תוכנית המציאות \"האח הגדול\", בה סיימה במקום השני.",
    "pageid": 1076530
  },
  {
    "title": "מדונה",
    "extract": "מדונה לואיז צ'יקוני (באנגלית: Madonna Louise Ciccone; נולדה ב-16 באוגוסט 1958), המוכרת בשמה הפרטי מדונה, היא זמרת-יוצרת, שחקנית, מפיקה מוזיקלית, ואשת עסקים אמריקאית. בזכות השפעתה על התרבות הפופולרית בכלל ועל מוזיקת פופ בפרט לאורך קריירה של מעל ל-40 שנה, מדונה ידועה בכינויה בתור \"מלכת הפופ\".\nמדונה נולדה וגדלה במישיגן. בשנת 1977 עברה לניו יורק, במטרה להתקדם בקריירת הריקוד שלה. היא התחילה להתפרסם בשנות השמונים, כאשר זכתה לתשומת לב רבה מרשת MTV. במהלך הקריירה שלה זכתה במגוון פרסים, וביניהם שבעה פרסי גראמי, שני פרסי גלובוס הזהב ועשרים פרסי הווידאו קליפים של MTV כשבסך הכול הייתה מועמדת לפרס שישים-ושמונה פעמים. עד לשנת 2016 היא החזיקה במשך 25 שנים בשיא \"האמנית שזכתה במספר הפרסים הרב ביותר\". בשנת 1989 הייתה האישה הראשונה שזכתה בפרס מפעל חיים מיוחד על שם מייקל ג'קסון. למדונה ארבעה-עשר אלבומי אולפן ששבעה מתוכם נמכרו בלמעלה מ-10 מיליון עותקים ברחבי העולם. לפי גינס שיאי עולם, היא האמנית הנמכרת ביותר בהיסטוריה עם מכירת מעל 400 מיליון תקליטים. נכון לשנת 2021, הונה עומד על כ-850 מיליון דולר, האמנית בעלת השווי הרב ביותר בכל הזמנים, לצד סלין דיון.\nבארצות הברית היא הזמרת השנייה שהצליחה למכור את מספר עותקי האלבום רב ביותר, עם כ-64.5 מיליון עותקים בסך הכול. בשנת 1990 שברה שיא כאשר הוציאה את אלבום האוסף, The Immaculate Collection שנמכר בלמעלה מ-30 מיליון עותקים והפך לאלבום האוסף הנמכר ביותר בכל הזמנים. מדונה מחזיקה במספר שיאים במצעדי הבילבורד בעודה הזמרת השנייה עם מספרי האלבומים הרב ביותר בצמרת מצעד הבילבורד 200 (תשעה), חמישים שירים שדורגו בראש מצעד שירי הדאנס קלאב וכ38 שדורגו בעשירייה הפותחת במצעד הרשמי בבילבורד הוט 100 – יותר מכל אמן סולו אחר. בשנת 2016 הוכתרה כ\"אשת השנה\" על ידי בילבורד, וכאמן עם שירי הדאנס הטובים בכל הזמנים. בשנת 2008 היא נכנסה להיכל התהילה של הרוק אנד רול. מדונה היא אמן הסולו עם ההכנסות הגבוהות ביותר בהיסטוריה מקיום סבבי הופעות (במצטבר), כשהיא גורפת כ-1.4 מיליארד דולר נכון לשנת 2016.\nמדונה השתתפה בלמעלה מחמישה-עשר סרטים והיא השחקנית שצברה את המספר הרב ביותר של פרסי פטל הזהב. בין סרטיה המוכרים: \"סוזאן סוזאן\" (1985), \"ליגה משלהן\" (1992) ו\"אוויטה\" (1996), שעל כיכובה בו זכתה בפרס גלובוס הזהב בקטגוריית \"השחקנית הטובה ביותר\". היא זכתה בפרס נוסף על שיר הנושא \"Masterpiece\" שכתבה וביצעה עבור \"וואליס ואדוארד\" אותו ביימה.\nזמרים ושחקנים רבים הצהירו על מדונה כמקור השראה עבורם, בהם: בריטני ספירס, דרייק, כריסטינה אגילרה, ליידי גאגא, מיילי סיירוס וג'סטין טימברלייק. ברשת הטלוויזיה VH1 הכתירו אותה במקום הראשון ברשימת \"100 הנשים המוצלחות בתעשיית המוזיקה\" ובמגזין רולינג סטון כללו אותה ברשימת \"האמנים הטובים בכל הזמנים\" ובמקום ה-56 ברשימת \"כותבי השירים הטובים בכל הזמנים\". בסיום עשור שנות האלפיים, הוגדרה בתור \"אמן הסולו הנמכר ביותר בארצות הברית\" ו\"האמנית המושמעת ביותר בממלכה המאוחדת\". בין היתר מדונה נחשבת לאמן הבין-לאומי הנמכר ביותר בכל הזמנים בפינלנד, האמנית הבין-לאומית הנמכרת ביותר בכל הזמנים בגרמניה, ולפרקים האמן הנמכר ביותר בכל הזמנים בממלכה המאוחדת.",
    "pageid": 36395
  },
  {
    "title": "מדינות לפי שם",
    "extract": "ערך זה מפרט את רשימת המדינות המוכרות, המדינות שאינן מוכרות, ורשימת הטריטוריות שאינן ריבוניות.",
    "pageid": 233513
  },
  {
    "title": "מורשת קרב",
    "extract": "מורשת קרב (בראשי תיבות נפוצים: מור\"ק) היא סוגה של היסטוריה צבאית העוסקת לרוב באירועי גבורה של יחידה צבאית (לרבות הצבא כולו ויחידות מיוחדות משטרתיות), לוחם בודד או מערכת נשק; או לחלופין מתמקדת בתיאור מלחמה או קרב מסוימים, שזכו לפרסום בשל הגבורה והתושייה שהלוחמים גילו בהם. מורשת הקרב היא כמעט תמיד חיובית ומהווה חלק חשוב בבניית גאוות היחידה, חיזוק מורל המשרתים בה והתוויית הערכים והסטנדרטים שלאורם היחידה מחונכת ופועלת.\nמורשת הקרב נאספת ומתועדת מחד על ידי מפקדי היחידות ולוחמיהן, ותיקי היחידות (veterans), ועמותות יוצאי ובוגרי היחידות, לצרכים פנימיים; והן על ידי היסטוריונים צבאיים ולעיתים גם עיתונאים, לצורכי מחקר והנגשת סיפורי הקרב (שהם לרוב מעניינים) לכלל הציבור. היא מאוגדת ומוצגת בספרים, בכתבות בעיתונים ובכתבי עת, ומוצגת במוזיאונים צבאיים ואתרי הנצחה, וכן באתרי אינטרנט שמופעלים על ידי היחידות עצמן או עמותות הוותיקים שלהן, או על ידי היסטוריונים צבאיים (כגון אתר הגבורה המתעד את מורשת הקרב של ישראל).",
    "pageid": 1655910
  },
  {
    "title": "מקדונלד'ס",
    "extract": "מקדונלד'ס (באנגלית: McDonald's) היא רשת מסעדות מזון מהיר אמריקאית רב-לאומית, מהגדולות בעולם, כולל בישראל. מזוהה במיוחד עם המנה העיקרית שהיא מגישה: המבורגר – כריך לחמנייה עגולה ובה קציצת בשר בקר טחון העשויה בגריל.",
    "pageid": 19873
  },
  {
    "title": "עוזי רבי",
    "extract": "עוזי רבי (נולד ב-5 בדצמבר 1957) הוא פרופסור מן המניין, ראש מרכז משה דיין ללימודי המזרח התיכון ואפריקה באוניברסיטת תל אביב, ומרצה ברחבי הארץ ובעולם בנושאים הקשורים לגאופוליטיקה אזורית, ישראל והמזרח התיכון.",
    "pageid": 571003
  },
  {
    "title": "עומר נודלמן",
    "extract": "עומר נודלמן (נולדה ב-22 באוקטובר 1997) היא דוגמנית ושחקנית ישראלית.",
    "pageid": 1990067
  },
  {
    "title": "עלמה הראל",
    "extract": "עלמה הראל (נולדה ב-1976) היא במאית קליפים וסרטים ישראלית-אמריקאית. ידועה בעיקר בזכות סרט הבכורה שלה, הסרט העלילתי משנת 2019, Honey Boy , עליו זכתה בפרס גילדת הבמאים של אמריקה .\nסרטה התיעודי Bombay Beach מ-2011, שזכה בפרס הראשון בפסטיבל הסרטים טרייבקה, קיבל מועמדות לפרס Independent Spirit. בשנת 2016, סרטה התיעודי LoveTrue זכה בפרס הגרנד פרי הדוקומנטרי הטוב ביותר בפסטיבל הסרטים הבינלאומי של קרלובי וארי. באותה שנה, הראל נבחרה לאחת מ-\"12 יוצרות הקולנוע המובילות שמוכנות לביים שובר קופות\" על ידי IndieWire.",
    "pageid": 2219761
  },
  {
    "title": "פרשת פינחס",
    "extract": "פָּרָשַׁת פִּינְחָס היא הפרשה השמינית בספר במדבר. לפי החלוקה לפרקים, היא מתחילה בפרק כ\"ה, פסוק י' ומסתיימת בפרק ל', פסוק א'.\nפינחס אשר על שמו נקראת הפרשה כולה הוא נכדו של אהרון הכהן, שבקנאת ה' הרג בסוף הפרשה הקודמת (בלק) את זמרי בן סלוא, ובפרשה זו מקבל ברכה ייחודית מאת ה', וממונה 'לכהונת עולם'. \nפינחס עצר את המגפה שפרצה לאחר חטא השיטים בכך שהרג שנים מן החוטאים. פינחס מתבשר שהוא מקבל על כך מינוי לכהן וברית שלום. לאחר המגפה צבא עם ישראל מתארגן ונמנה לקראת הכניסה לארץ ישראל, בנות צלופחד פונות בבקשה לקבל את נחלת אביהן בארץ ישראל ונענות בחיוב. בסוף הפרשה מפורטים דיני קורבן התמיד, קרבן ראשי חודשים והמועדים השונים.\nפרשה זו היא השנייה באורכה מבין פרשות השבוע – יש בה 168 (קס\"ח) פסוקים. הפרשה נקראת לרוב בסמוך לשבעה עשר בתמוז.",
    "pageid": 88921
  },
  {
    "title": "קוקסינל",
    "extract": "ז'אקלין שארלוט דיפרנואה (בצרפתית: Jacqueline Charlotte Dufresnoy; ‏23 באוגוסט 1931 – 9 באוקטובר 2006), שהתפרסמה בשם הבמה קוֹקְסִינֵל (בצרפתית: Coccinelle, כלומר מושית השבע (\"פרת משה רבנו\")) הייתה שחקנית, בדרנית וזמרת צרפתייה טרנסקסואלית.\nבסלנג הישראלי השם \"קוֹקְסִינֵל\" משמש לתיאור פוגעני של גברים נשיים, הומוסקסואלים, וטראנסג'נדרים.",
    "pageid": 156284
  },
  {
    "title": "קנדה",
    "extract": "קנדה (באנגלית ובצרפתית: Canada) היא מדינה בצפון אמריקה והצפונית ביותר בה. היא המדינה השנייה בגודלה בעולם בשטחה (אחרי רוסיה), ואוכלוסייתה מונה כ-40 מיליון תושבים. קנדה היא פדרציה המורכבת מעשר פרובינציות ושלוש טריטוריות, והיא מונרכיה חוקתית ודמוקרטיה פרלמנטרית. לקנדה שני גבולות יבשתיים – עם ארצות הברית, ועם דנמרק באי בודד ובלתי־מיושב, ה\"אי הנס\". גבולה עם ארצות הברית הוא הגבול היבשתי הארוך בעולם שאורכו כ־8,891 קילומטרים. בקנדה לבדה יש יותר אגמים מאשר שאר האגמים על פני כדור הארץ.\nעיר הבירה של קנדה היא אוטווה. בבירה שוכן הפרלמנט והיא מקום מושבה של הממשלה הפדרלית וכן של המושל הכללי, המייצג את מלך אנגליה, צ׳ארלס השלישי. קנדה היא מושבה בריטית לשעבר והיא המדינה הגדולה ביותר בחבר העמים הבריטי.\nכחברת ארגון המדינות המתועשות (G7), קנדה היא מדינה מודרנית ומפותחת טכנולוגית. כלכלתה בנויה על שפע של חומרי גלם טבעיים. למרות זאת, כלכלתה אינה מוגבלת ליצוא חומרי גלם בלבד והיא מייצרת מוצרים רבים.",
    "pageid": 894848
  },
  {
    "title": "רוקדים עם כוכבים (רשת)",
    "extract": "רוקדים עם כוכבים הייתה תוכנית מציאות ישראלית ששודרה בשנים 2005–2012 במסגרת שידורי הזכיינית \"רשת\" בערוץ 2. הפורמט שלה לקוח מהתוכנית הבריטית \"Strictly Come Dancing\" המקורית של רשת BBC, ושמה לקוח מהגרסה האמריקאית \"Dancing with the Stars\".\nבשנת 2022, חזרה \"רוקדים עם כוכבים\" בעונתה השמינית והמחודשת בישראל, לאחר שעברה מרשת לזכיינית קשת.",
    "pageid": 144903
  },
  {
    "title": "רותם סלע",
    "extract": "רותם סלע-רוטר (נולדה ב-16 באוגוסט 1983) היא מנחת טלוויזיה, שחקנית, דוגמנית ופרזנטורית ישראלית. מנחה לצד אסי עזר את תוכנית המציאות \"הכוכב הבא לאירווזיון\". עורכת דין בהכשרתה.",
    "pageid": 1020348
  },
  {
    "title": "ריאל מדריד",
    "extract": "מועדון הכדורגל ריאל מדריד (בספרדית: Real Madrid Club de Fútbol) הוא מועדון כדורגל ספרדי מהעיר מדריד, אשר נחשב לאחד ממועדוני הכדורגל הגדולים בעולם, הן מבחינת זכייה בתארים והן מבחינה תדמיתית וכלכלית. המועדון הוקם ב-6 במרץ 1902.\nמאז אמצע המאה ה-20, ריאל מדריד נחשבת לאחת הקבוצות הגדולות באירופה. המועדון זכה בליגת האלופות 15 פעמים, יותר מכל מועדון אחר. הקבוצה משחקת בלה ליגה מאז הקמתה, וזכתה באליפות הליגה 36 פעמים, יותר מכל מועדון אחר. הקבוצה לא ירדה מעולם מהליגה הראשונה בספרד, והיא אחת משלוש קבוצות ספרדיות השותפות להישג זה, יחד עם ברצלונה ואתלטיק בילבאו.\nבדצמבר 2000 ועדה מיוחדת של פיפ\"א העניקה לריאל מדריד ברוב של 42.35% קולות את תואר המועדון הטוב ביותר במאה ה-20. גם לפי הפדרציה הבינלאומית להיסטוריה וסטטיסטיקה של הכדורגל (IFFHS), ארגון המוכר על ידי פיפ\"א, ריאל היא הקבוצה הכי מצליחה באותה תקופה. במהלך השנים עברו שחקנים מפורסמים רבים במועדון ואגדות רבות שיחקו בשורותיו. ריאל מדריד היא קבוצת הכדורגל העשירה בעולם. כמו כן, למועדון יש הכי הרבה עוקבים בכל הרשתות החברתיות. ריאל מדריד היא אחת מקבוצות הכדורגל האהודות ביותר בעולם.\nלריאל יריבות ספורטיבית עתיקה עם מועדון הכדורגל ברצלונה המבוססת על היסטוריה ועמדות פוליטיות שונות. המשחק ביניהם מכונה 'אל קלאסיקו' וידוע כאחד המשחקים הגדולים והאטרקטיביים בעולם. פרט לכך, יש לריאל יריבות עירונית עם מועדון הכדורגל אתלטיקו מדריד,  המשחקים עם שתי היריבות הללו נמצאים גבוה ברשימת משחקי הכדורגל הנצפים ביותר ברחבי העולם.\nהקבוצה משחקת במדים לבנים לחלוטין, עובדה אשר העניקה לה את הכינוי \"Los blancos\" (הלבנים). אצטדיונהּ הביתי של הקבוצה הוא אצטדיון סנטיאגו ברנבאו, השוכן במדריד, והוא מכיל כ-81 אלף מקומות ישיבה.",
    "pageid": 27868
  },
  {
    "title": "שבטי ישראל",
    "extract": "שבטי ישראל או בני ישראל הם השבטים שעל פי המקרא הרכיבו את עם ישראל הקדום, ונחשבים לפי המסורת לאבותיהם של היהודים של ימינו.\nלפי המקרא, השבטים הם הצאצאים של שנים־עשר בניו של יעקב, שנקרא גם \"ישראל\". מאחר שמצאצאי יוסף בן יעקב יצאו שני שבטים נפרדים – אפרים ומנשה - היו בפועל שלושה־עשר שבטים, אך בהתייחסויות לשבטי ישראל במקרא המספר היחיד המוזכר במפורש הוא שנים־עשר. הסיבות לכך שונות: בחלק מהמקרים נספרים רק השבטים שקיבלו נחלה בארץ ישראל, ולכן שבט לוי נעדר מהספירה ובני יוסף, אפרים ומנשה נספרים כשני שבטים; במקרים אחרים נספרים שנים עשר בני יעקב, ואפרים ומנשה לא מוזכרים; ובחלק מהמקרים נכתב רק \"שנים עשר שבטי ישראל\" מבלי לפרט.\nעל פי המסופר בתורה ובספר יהושע, שבטי ישראל נדדו במדבר סיני, ובתום מסע של ארבעים שנה במדבר כבשו את הארץ מידי העמים הכנענים, התנחלו באזורים שונים של ארץ ישראל, הנקראים נחלות, ויחד הקימו את ממלכת ישראל המאוחדת.\nבארכאולוגיה המקראית וביקורת המקרא ישנן מספר תאוריות בנוגע למוצאם האתני והגאוגרפי של השבטים. חלק מהן כוללות התפתחות של תרבות ישראלית מתוך עמי כנען שישבו בארץ ישראל, ואחרות מתארות שילוב של עמים אלה עם קבוצות שונות שהגיעו ממקומות אחרים כמו ממלכת מיתני, עבר הירדן, ומצרים. חוקרים אינם בטוחים כי אכן התקיימו 12 שבטים ומניחים כי מדובר במספר טיפולוגי. כמן כן, במחקר המדעי יש ויכוחים וספקות לגבי היבטים כמו תקופת האבות, הנדודים במדבר סיני, כיבוש הארץ בתקופת יהושוע, ומקום התיישבות השבטים. חוקרים רבים סבורים כי חלק גדול מהטקסטים הנוגעים לתיאור תקופת השבטים בתקופת האבות, השופטים וספרי מלכים, נערכו בתקופות מאוחרות יותר כמו לאחר גלות ישראל או אף מאוחר יותר וכי יש בהם אי דיוקים. גם לגבי האמונות הדתיות של השבטים יש תאוריות שונות כאשר חלק מן החוקרים טוענים כי המסורת הדתית של ישראל גובשה כתוצאה משילוב של אמונות שהביאו שבטים שונים, שמקורן ממקורות שונים כמו מצרים, עמים במדבר סיני, עמי כנען ועוד והתגבשו לגבי תאולוגיה יהודית רק בשלבים מאוחרים יותר.",
    "pageid": 10899
  },
  {
    "title": "תוכנית ההתנתקות",
    "extract": "תוכנית ההתנתקות היתה תכנית ישראלית לפינוי כל ההתנחלויות וכוחות צה\"ל מרצועת עזה לגבולות הקו הירוק ומסירת מרבית השליטה ברצועה לרשות הפלסטינית. בנוסף כללה התכנית פינוי ארבע התנחלויות מבודדות ומוצבי צה\"ל מצפון השומרון. התכנית בוצעה בקיץ 2005, תחת ממשלת ישראל השלושים בראשותו של אריאל שרון.\nתוכנית ההתנתקות הייתה שנויה במחלוקת, ועמדה בניגוד להצהרותיו של שרון טרם היבחרו. לאחר שעלה לשלטון הציג את התכנית ופעל ליישם התוכנית. הוא העמידה למשאל בקרב מתפקדי הליכוד, אשר דחו ברוב גדול את התוכנית, אולם למרות תוצאות המשאל שרון המשיך ביישומה. הוא סירב להצעה להעמיד את התוכנית למשאל עם, אולם סקר שהתפרסם הצביע על תמיכת רוב הציבור בעריכת משאל עם כזה כמו גם על תמיכת רוב הציבור בתוכנית. לאחר מאבק ממושך בממשלה ובכנסת אושר החוק ליישום התוכנית בקריאה שלישית ב-16 בפברואר 2005 ברוב של 59 תומכים מול 40 מתנגדים ו-5 נמנעים. המאבק הפנימי בליכוד סביב התכנית הוביל לפרישת שרון מהמפלגה והקמת קדימה, כאשר בנימין נתניהו, למרות שהצביע בעד התכנית, עומד בראש הליכוד.\nבניגוד להבטחות טרום ביצוע התוכנית ובמהלכה, לקה שיקום מפוני ההתנתקות במחדלים רבים, וועדת החקירה הממלכתית שדנה בסוגיה מתחה ביקורת קשה על מנהלת ההתנתקות והטיפול במפונים.",
    "pageid": 16802
  },
  {
    "title": "קטגוריה:שרי הרווחה והביטחון החברתי בממשלות ישראל",
    "extract": "",
    "pageid": 587930
  },
  {
    "title": "אגם רודברג",
    "extract": "אגם רוּדברג-קרוּבִּינר (נולדה ב-8 בפברואר 1986) היא שחקנית, מדבבת ודוגמנית ישראלית. זוכת פרס מסך הזהב (2004) ופרס האקדמיה הישראלית לטלוויזיה (2020).",
    "pageid": 63375
  },
  {
    "title": "אהרון חליוה",
    "extract": "אהרון חליוה (נולד ב-12 באוקטובר 1967) הוא קצין בצה\"ל בדרגת אלוף, המשמש ראש אגף המודיעין מאז 5 באוקטובר 2021. קודם לכן שימש ראש אגף המבצעים, ראש אגף הטכנולוגיה והלוגיסטיקה, ראש חטיבת המבצעים באמ\"ץ, מפקד עוצבת האש, מפקד חטיבת הצנחנים ומפקד בה\"ד 1. בהיותו ראש אמ\"ן התרחשה מתקפת הפתע על ישראל, שבעקבותיה הודיע על בקשתו לסיים את תפקידו ולפרוש מצה\"ל.",
    "pageid": 671499
  },
  {
    "title": "אריאל שרון",
    "extract": "אריאל (אריק) שרון (26 בפברואר 1928, ה' באדר ה'תרפ\"ח – 11 בינואר 2014, י' בשבט ה'תשע\"ד) היה ראש ממשלת ישראל ה-11 בין השנים 2001–2006, שר בממשלות ישראל, חבר הכנסת מטעם סיעת הליכוד, מייסד ויושב ראש מפלגת קדימה. לפני כניסתו לחיים הפוליטיים היה שרון מפקד חטיבת הצנחנים, מקים יחידה 101 ונודע בפעולות התגמול שעליהן פיקד וכמי שהכריע את הטרור ברצועת עזה בתחילת שנות ה-70 כאלוף פיקוד הדרום. במלחמת יום הכיפורים חצה עם אוגדתו את תעלת סואץ והביא למפנה העיקרי בחזית הדרום.\nהיה ממייסדי מפלגת הליכוד, שחרתה על דגלה את חזון ארץ ישראל השלמה. במשך שלושים שנות פעילותו הפוליטית בלט בגישתו התקיפה למלחמה בטרור ובתמיכתו במפעל ההתנחלויות, ואף כונה \"אבי ההתנחלויות\". כשר הביטחון הוביל את צה\"ל למלחמת לבנון הראשונה, ונמצא אחראי לטבח סברה ושתילה. כראש הממשלה הוביל במרץ 2002 את ישראל למבצע חומת מגן, ובשנים 2003-2005 הכריז והוביל את ביצוע תוכנית ההתנתקות - במסגרתה פונו כל ההתנחלויות מרצועת עזה וכן ארבע התנחלויות בצפון השומרון. לאחר ביצוע תכנית ההתנתקות פרש מהליכוד והקים את מפלגת קדימה.",
    "pageid": 298565
  },
  {
    "title": "בחורים רעים: הכל או כלום",
    "extract": "בחורים רעים: הכל או כלום (באנגלית: Bad Boys: Ride or Die) הוא סרט פעולה קומי אמריקאי משנת 2024. הסרט הוא סרט המשך לסרט בחורים רעים לתמיד, שבעצמו היה המשך לסרט משנת 1995, \"בחורים רעים\".",
    "pageid": 2320965
  },
  {
    "title": "בני אבני",
    "extract": "בני אבני (נולד ב-26 בספטמבר 1970) הוא שחקן ישראלי וטייס באל על וביחידת הכיבוי האווירי.",
    "pageid": 1204156
  },
  {
    "title": "בת ים (מיתולוגיה)",
    "extract": "בת ים או בתולת ים היא יצור אגדי, שחציו העליון דמוי אישה וחציו התחתון דמוי דג.",
    "pageid": 76410
  },
  {
    "title": "גאוגרפיה של ליכטנשטיין",
    "extract": "ליכטנשטיין היא מדינה זעירה ללא מוצא לים בעמק נהר הריין, בהרי האלפים.",
    "pageid": 2291630
  },
  {
    "title": "גדודי עז א-דין אל-קסאם",
    "extract": "גדודי עז א-דין אל-קסאם (בערבית: كتائب الشهيد عز الدين القسام, בתעתיק מדויק: כתאיב אלשהיד עז אלדין אלקסאם) הם הזרוע הצבאית של ארגון הטרור האסלאמיסטי-סוני הפלסטיני חמאס. הארגון ידוע בפיגועי ההתאבדות שיזם באינתיפאדה השנייה, ברקטות שפעיליו משגרים לעבר יישובים ישראליים, ובמתקפת הפתע על ישראל שאותה הוביל. זהו הארגון הצבאי הגדול והחמוש ביותר ברצועת עזה. נכון ל-2019 היו לארגון כ-30,000 פעילים, כ-7,000 אנשי עתודה וכ-15,000 רקטות.\nגדודי אל-קסאם נכללו באופן מפורש ברשימות ארגוני הטרור של האיחוד האירופי, אוסטרליה, ניו זילנד, מצרים, ובריטניה. ארגון האם של הגדודים, חמאס, נכלל ברשימות ארגוני הטרור של ארצות הברית וקנדה. מפקד הארגון, מוחמד דף, הוכרז כטרוריסט באופן רשמי על ידי ארצות הברית.",
    "pageid": 596561
  },
  {
    "title": "גלאון",
    "extract": "גַּלְ-אוֹן הוא קיבוץ מתנועת הקיבוץ הארצי השומר הצעיר. ממוקם כ-7 קילומטר צפונית מזרחית לקריית גת, על כביש 353 מזבדיאל לשריגים. נמצא כ-200 מטר מעל פני הים ליד נחל גוברין, שהוא יובל של נחל לכיש. שייך למועצה אזורית יואב.",
    "pageid": 250275
  },
  {
    "title": "דרוזים",
    "extract": "דרוזים (בערבית: دُرُوز, דֻרוּז; צורת היחיד: دُرْزِيّ, דֻרְזִיּ) הם קבוצה אתנו-דתית דוברת ערבית במזרח התיכון, המקיימת דת אתנית ייחודית שהתפצלה מהאסלאם השיעי-איסמאעילי במאה ה-11.\nעל פי העדויות ההיסטוריות, האמונה הדרוזית - דין א-תַּוְחִ֫יד (دين التوحيد, ובעברית: דת הייחוד), צמחה במצרים בתחילת המאה ה-11, ובמרכזה עמדה דמותו של אל-חאכם באמר אללה (الحاكم بامر الله), הח'ליף ה-6 בשושלת הפאטמית. על פי המסורת הדרוזית, אל-חאכם היה התגלמות הרוח האלוהית. בשנת 1021 הוא נעלם אבל לפני שנעלם הוא הורה לאנשיו להפיץ את אמונתו[דרוש מקור: האם זוהי מסורת או נתמך על ידי מקורות היסטוריים?], ומי שהמשיכו להפיץ את בשורתו ואת האמונה שהוא התגלות האלוהות היו חמזה בן-עלי ומוחמד בן אסמאעיל א-דרזי. השניים הסתכסכו וא-דרזי הואשם במעשים שליליים, ועל כן הכינוי \"דרוזי\" נחשב דווקא לשלילי בעיני הדרוזים, והם מעדיפים להיקרא בשם \"בַּ֫נִי מערוף\" (بني معروف) שפירושו \"בני החסד\". אחרים גורסים שבני מערוף היו שבט שאימץ את הדת הדרוזית בעבר הרחוק. על פי מסורות דרוזיות לדרוזים שורשים קדומים בהרבה, שהתנהלו לאורך שנים באופן מחתרתי.\nהדרוזים במזרח התיכון הם דוברי השפה הערבית הדומה לניבים סוריים. כמעט כל הדרוזים במזרח התיכון חיים באזור הגאוגרפי הכולל את לבנון, דרום סוריה וצפון ישראל (ראו הדרוזים בישראל). התיישבותם הררית, במטרה להישמר מאוכלוסייה עוינת. רובם אזרחים סורים, אך יש קהילה דרוזית גדולה בין אזרחי לבנון. בסוף שנת 2018 נמנו כ-143 אלף דרוזים תושבי קבע בישראל, מהם כ-120 אלף אזרחים ישראלים, והיתר חלק מתושבי רמת הגולן המסרבים לקבל אזרחות ישראלית. ישנה קהילה דרוזית גדולה בוונצואלה וזאת בשל הגירה מסיבית, מסוף המאה ה-18, מהמזרח התיכון, לצורכי עבודה. כמו כן, ישנן קהילות דרוזיות גדולות בארצות הברית, בקנדה, באוסטרליה, בגרמניה, בשוודיה ובקולומביה.\nהדרוזים בישראל מהווים כ-1.4% מכלל אוכלוסיית המדינה.",
    "pageid": 9880
  },
  {
    "title": "דרום תימן",
    "extract": "דרום תימן הייתה רפובליקה עממית ששכנה בדרום חצי האי ערב, בין ים סוף והסולטנות של מסקט ועומאן. היא התקיימה משנת 1967 ועד 1990, כשאז התאחדה עם צפון תימן והוקמה הרפובליקה של תימן. בין השנים 1967–1970 היא נקראה רפובליקת תימן העממית ובין 1970–1990 – רפובליקת תימן הדמוקרטית העממית.\nשטחה של דרום תימן היה 332,970 קמ\"ר, והיא גבלה בצפון תימן, בסעודיה ובסולטנות של מסקט ועמאן. הגבול המסומן היחיד היה עם צפון תימן. בסוף קיומה מנתה אוכלוסייתה כ-1,300,000 איש, העיר העיקרית בה הייתה עדן, ועיר הבירה הייתה מדינת אל שעב (\"עיר העם\"), הסמוכה לעדן. את רוב הכנסותיה קיבלה דרום תימן מנמל עדן ומבתי הזיקוק.\nדרום תימן הורכבה מהמושבה לשעבר עדן, ושטחי החסות הבריטיים, המערבי והמזרחי של עדן, דהיינו \"פרוטקטורט עדן\"  (כולל אלה שלא הצטרפו ב-1962 לפדרציה של דרום ערב ), וגם האיים פרים, קאמראן וסוקוטרה, השוכנים מול חופיה של עדן. שטח החסות המזרחי של עדן היה רובו מדבריות והרים צחיחים.",
    "pageid": 194734
  },
  {
    "title": "האימפריה העות'מאנית",
    "extract": "האימפריה העוֹתְ'מָאנִית (בטורקית עות'מאנית: دولت علیۂ عثمانیہ, בטורקית מודרנית: Osmanlı İmparatorluğu, בערבית: الدولة العثمانية. נכתב גם: האימפריה העותמאנית) הייתה אימפריה שהתקיימה במשך 624 שנים, משלהי המאה ה-13 עד תחילת המאה ה-20, והשתרעה מדרום-מזרח אירופה עד לצפון אפריקה וחצי האי ערב. האימפריה העות'מאנית הייתה בין הכוחות הפוליטיים העיקריים בעולם מהמאה ה-15 עד תחילת המאה ה-18, והיוותה איום על מדינות אירופה עד שהתפרקה, לאחר מלחמת העולם הראשונה, ופינתה את מקומה לטורקיה המודרנית.",
    "pageid": 16330
  },
  {
    "title": "המטבח התימני",
    "extract": "המטבח התימני מתייחס לסגנון הבישול הנפוץ בתימן.",
    "pageid": 363340
  },
  {
    "title": "המיניונים",
    "extract": "המיניונים (באנגלית: Minions) הוא סרט קומדיה אמריקאי בהנפשה ממוחשבת של אילומיניישן מ-2015. הסרט בוים על ידי פייר קופין וקייל בלדה, ונכתב על ידי בריאן לינץ'. הסרט מהווה פריקוול לסרט \"גנוב על הירח\" מ-2010, והוא לשלישי בזיכיון \"גנוב על\".\n\"המיניונים\" זכה להצלחה רבה, וגרף בקופות ברחבי העולם הכנסות של $1,159,398,397, שהביאו לדירוגו במקום החמישי ברשימת הסרטים המכניסים ביותר לשנת 2015. נכון ל-2019 הסרט נמצא במקום ה-19 ברשימת הסרטים המכניסים ביותר בכל הזמנים. למרות ההכנסות הגבוהות, הסרט זכה לביקורות ממוצעות.",
    "pageid": 1337354
  },
  {
    "title": "הרמס 450",
    "extract": "הרמס 450 הוא כלי טיס מאויש מרחוק (כטמ\"ם) טקטי לשהייה ממושכת המיועד לדרגי האוגדה והגיס לשימוש במשימות תקיפה, סיור ואיסוף מודיעין מתוצרת \"חץ הכסף\", חברה-בת של אלביט מערכות הישראלית. הוא הכטמ\"ם השלישי בגודלו במשפחת כטמ\"מי ההרמס של חץ הכסף, הכוללת גם את הרמס 90, הרמס 180, הרמס 900 והרמס 1500.",
    "pageid": 252163
  },
  {
    "title": "ווארט (תוכנית טלוויזיה)",
    "extract": "ווארט היא תוכנית מציאות תיעודית ישראלית העוסקת בעולם השידוכים בחברה החרדית. במסגרת התוכנית, קבוצה של שדכנים ושדכניות משדכים בין רווקים מהחברה החרדית על מנת להגיע לאירוסין. התוכנית משודרת החל מ-20 במאי 2024 ברשת 13.\nב-18 ביוני 2024 נפתחה ההרשמה לעונה השנייה של התוכנית.",
    "pageid": 2333456
  },
  {
    "title": "זוהר ארגוב",
    "extract": "זוהר ארגוב (16 ביולי 1955, כ\"ו בתמוז ה'תשט\"ו – 6 בנובמבר 1987, י\"ד בחשוון ה'תשמ\"ח) היה זמר ישראלי, אשר היה פעיל בין השנים 1977–1987. ארגוב נחשב לגדול זמרי המוזיקה המזרחית והאחראי המרכזי על ההכרה במוזיקה הים תיכונית כחלק מההוויה הישראלית. מכונה \"הזמיר\" ו\"המלך\". יחד עם זאת, ארגוב הוא דמות שנויה במחלוקת, בשל התמכרותו לסמים והעבירות הפליליות שבהן הורשע, בהן אונס.\nמבקר המוזיקה בן זילכה תיאר את חשיבותו המוזיקלית כך: \"ארגוב הוא פורץ דרך אמנותי בסדר גודל של יוצרים ידועי שם מהתרבות הפופולרית המערבית, גאונים מוזיקליים שמעט מאוד מהמהפכה שלהם הייתה קשורה ליד המקרה\".",
    "pageid": 30894
  },
  {
    "title": "חדשות 13",
    "extract": "חדשות 13 (בעבר: \"החדשות 13\", \"חדשות 10\", בין 2003 ל-31 באוקטובר 2017 ו\"חדשות עשר\", החל מ-1 בנובמבר 2017 עד 15 בינואר 2019), הוא שם המותג של חברת \"חדשות 13 בע\"מ\" המפיקה את תוכניות החדשות והאקטואליה המשודרות בערוץ 13. החברה פועלת בהתאם להוראות חוק הרשות השנייה לטלוויזיה ורדיו. רם לנדס היה מקים החברה והמנכ\"ל הראשון שלה, וכיום בעל השליטה בה הוא המיליארדר הלונדוני לן בלווטניק.\nב-1 בנובמבר 2017, שונה שם המותג מ\"חדשות 10\" ל\"חדשות עשר\" בעקבות מיתוג מחדש של ערוץ 10 והמעבר לשדור באפיק 14. ב-16 בינואר 2019, השתנה שם המותג של \"חדשות עשר\" פעם נוספת ל\"החדשות 13\". זאת, עקב מיזוג רשת וערוץ עשר והפיכת החברה להיות מפיקת החדשות של ערוץ 13. ב-1 במרץ 2020, יום לפני הבחירות לכנסת העשרים ושלוש, הושק האולפן החדש של החברה בנווה אילן, ויחד איתו שונה שם המותג ל\"חדשות 13\".",
    "pageid": 96204
  },
  {
    "title": "חטיבת הנח\"ל",
    "extract": "חטיבת הנח\"ל (חטיבה 933) היא חטיבת חיל רגלים סדירה בצבא ההגנה לישראל, הכפופה לעוצבת הפלדה (אוגדה 162). החטיבה השתתפה בכל מערכות ישראל החל ממלחמת שלום הגליל, למעט מבצע עופרת יצוקה בה תפסה קו בגבולות סוריה ולבנון.\nשמה של החטיבה נגזר מראשי תיבות של מסגרת נוער חלוצי לוחם (נח\"ל), משום שמקורה בגרעיני הנח\"ל שהוקמו החל מימיה הראשונים של מדינת ישראל. עם זאת, רוב החטיבה מורכבת מחיילים מכלל הציבור, שאינם קשורים לתנועת ההתיישבות ולגרעינים.\nחיילי חטיבת הנח\"ל חובשים כומתה בצבע ירוק בהיר עם סמל חיל הרגלים ונועלים נעליים אדומות. תג היחידה של הנח\"ל מורכב מחרב, מגל וחיטה. החרב מסמלת את ההגנה והמגל והחיטה מסמלים את עבודת האדמה והחלוציות. ארבעת החצים מסמלים את גדודי החטיבה: שחם (931), גרניט (932), בזלת (50) והסיירת (934).\nמפקד החטיבה הוא אלוף-משנה יאיר צוקרמן, שמונה לאחר נפילת מפקד החטיבה הקודם יהונתן שטיינברג, בתחילת מלחמת חרבות ברזל.\nבסיס האימון החטיבתי של חטיבת הנח\"ל (בא\"ח נח\"ל) שוכן בתל ערד החל מחודש מארס 1993.",
    "pageid": 6950
  },
  {
    "title": "טיל שיוט",
    "extract": "טיל שיוט הוא טיל מונחה, שטס למטרה בתוך האטמוספירה, בדומה למטוס. הוא משמש כנגד מטרות קרקעיות וימיות, ונקרא כך משום שעיקר מסלול הטיסה שלו נעשה בשיוט. בניגוד לטיל בליסטי, מסלולו אינו פרבולי או אליפטי. טילי השיוט מצוידים בכנפיים, מונעים בדרך־כלל על ידי מנוע סילון, נושאים ראש קרב עם חומר נפץ רגיל או גרעיני, בעלי טווח ארוך של מאות קילומטרים ומאופיינים כמדויקים ביחס לטילים בליסטיים (בעלי CEP נמוך בהרבה).\nטילי שיוט מודרניים טסים במהירות על־קולית או תת־קולית גבוהה ובגובה נמוך, כדי לחמוק מגילוי על ידי מכ\"ם. ככלל הטילים לרוב מצוידים במערכת ניווט אינרציאלית.",
    "pageid": 95128
  },
  {
    "title": "יאיר גולן",
    "extract": "יאיר גולן (נולד ב-14 במאי 1962) הוא פוליטיקאי ישראלי, איש צבא בדימוס, המכהן כיו\"ר מפלגת העבודה. כיהן כסגן שרת הכלכלה והתעשייה בממשלת ישראל ה-36 בשנים 2021–2022, וכחבר כנסת בשנים 2019–2022 מטעם מפלגת מרצ. הוא אלוף במילואים בצה\"ל, ובמהלך שירותו הצבאי כיהן, בין היתר, כסגן הרמטכ\"ל, מפקד פיקוד העורף ומפקד פיקוד הצפון.\nבמרץ 2024 נבחר לראשות מפלגת העבודה, אשר תחת הנהגתו הגיעה להסכמה על מיזוג עם מפלגת מרצ במסגרת מפלגה שתיקרא \"הדמוקרטים\".",
    "pageid": 610039
  },
  {
    "title": "יוני",
    "extract": "יוני (מלטינית Iunius, ההגייה העברית נגזרת מהשפה הגרמנית) הוא החודש השישי בלוח השנה הגרגוריאני. חודש זה מקביל לחודש סיוון בלוח השנה העברי, כאשר הוא כולל לעיתים גם חלקים מהחודשים אייר ותמוז.\nחודש זה קרוי בשם \"יוני\" על שמה של האלה הרומית, יונו (מקבילתה הרומאית של הרה), מלכת האלים ואשתו של יופיטר.\nבכל שנה, חודש יוני, מתחיל בדיוק באותו היום בשבוע שבו יתחיל חודש פברואר בשנה שאחרי.\nבאזור חצי הכדור הצפוני, יוני הוא ברובו חודש אביבי ובחלקו קיצי, ואילו באזור חצי הכדור הדרומי, יוני הוא ברובו חודש סתווי ובחלקו חורפי.\nשבוע הספר העברי מתקיים בדרך כלל בחודש יוני. בחודש יוני בדרך כלל צועד מצעד הגאווה ברחבי העולם, וכן בו מצוין חודש הגאווה.\nבחודש יוני יש 30 ימים.",
    "pageid": 2461
  },
  {
    "title": "יוסיין בולט",
    "extract": "יוסיין סנט ליאו בולט (באנגלית: Usain St. Leo Bolt; נולד ב-21 באוגוסט 1986) הוא אצן עבר ג'מייקני, מגדולי האצנים בכל הזמנים. הוא אלוף אולימפי, בעל 8 מדליות זהב, אלוף עולם, בעל 14 מדליות מהן 11 זהב ושיאן העולם בריצת 100 מטר (9.58 שניות), בריצת 200 מטר (19.19 שניות), ובריצת שליחים 4X100 מטר ‏(36.84 שניות). באולימפיאדת בייג'ינג (2008) שבר בולט את שלושת שיאי העולם הללו, ובכך הפך לאצן הראשון בהיסטוריה ששבר את שיא העולם בכל אחד משלושת המקצועות האלו באולימפיאדה אחת.\nבולט הוא האתלט היחיד בהיסטוריה שזכה 3 פעמים באליפות העולם ב-3 מדליות זהב בריצות היוקרתיות ל-100 ול-200 מטר ובריצת שליחים 4x100 מטר (ברלין 2009, מוסקבה 2013 ובייג'ינג 2015).\nבולט מדורג במקום השלישי בכל הזמנים במספר מדליות הזהב שצבר (8) מבין כל הספורטאים באתלטיקה במשחקים האולימפיים, ובמקום הראשון מבין הספורטאים של ג'מייקה במספר מדליות הזהב.\nבולט מדורג במקום הראשון בכל הזמנים באליפויות העולם באתלטיקה במספר המדליות שצבר (14) ובמספר מדליות הזהב שצבר (11).",
    "pageid": 541489
  },
  {
    "title": "יחידה 8200",
    "extract": "יחידה 8200 (קרי: \"שמונה מאתיים\") היא יחידה לאיסוף מודיעין אותות (סיגינט) ופענוח צפנים, השייכת לאגף המודיעין של צה\"ל. היחידה נחשבת לאחת מהיחידות הטכנולוגיות הטובות בעולם וליחידה הגדולה ביותר מבין יחידות צה\"ל. מפקד היחידה הוא קצין בדרגת תת-אלוף.",
    "pageid": 111183
  },
  {
    "title": "יפן",
    "extract": "יפן (בקאנג'י: 日本; בקטאקנה: ニホン／ニッポン; בהיראגאנה: にほん／にっぽん;  ברומאג'י: Nippon או Nihon, תלוי בהקשר) היא מדינת איים בצפון-מערב האוקיינוס השקט, השייכת ליבשת אסיה.\nלמרות היותה מדינה בינונית מבחינת שטחה, יפן היא מעצמה כלכלית: היא המדינה השישית בעולם מבחינת עוצמתה הכלכלית, בחישוב לפי תמ\"ג וחברה בארגון המדינות המתועשות (G7). יפן מכונה גם בשם: \"ארץ השמש העולה\" או \"ארץ שמונת האיים הגדולים\".\nיפן היא ארכיפלג של 6,852 איים. הקצה הצפוני שלה מרוחק כ-50 ק\"מ מן האי הרוסי סחאלין, והקצה הדרומי שלה נמצא במרחק כ-150 ק\"מ מדרום קוריאה. האיים הראשיים הוקאידו, הונשו, שיקוקו וקיושו סמוכים זה לזה ומהווים 97% משטחה היבשתי של יפן. נכון לשנת 2022, מונה אוכלוסייתה של יפן למעלה מ-125 מיליון איש, והיא המדינה העשירית בגודלה מבחינת אוכלוסייה. מרבית האוכלוסייה מתרכזת במישורים ובשפילות החוף של המזרח והדרום, ואילו הצפון דליל יותר באוכלוסין.\nיפן היא המדינה שתוחלת החיים בה היא הגבוהה בעולם. מטרופולין טוקיו רבתי, בירת יפן, הוא המטרופולין הגדול בעולם ובה למעלה מ-30 מיליון תושבים.",
    "pageid": 381
  },
  {
    "title": "כדור הארץ",
    "extract": "כדור הארץ (או ארץ; מכונה גם \"העולם\") הוא כוכב הלכת השלישי במערכת השמש, החמישי בגודלו במערכת, והגדול מבין ארבעת כוכבי הלכת הארציים. על פי הערכות מדעיות, הוא נוצר לפני כ-4.54 מיליארד שנים\nוכ-20–30 מיליון שנים לאחר מכן רכש את הלוויין הטבעי היחיד סביבו, הירח.\nכמיליארד שנים לאחר היווצרותו הופיעו בו התאים החיים הראשונים. כדור הארץ הוא גרם השמיים היחיד שידוע על קיום חיים בו.\nיום כדור הארץ, המצוין ב-22 באפריל, הוכרז באו\"ם ב-2009, כיום בינלאומי, המציין מודעות להגנת הסביבה של כדור הארץ.",
    "pageid": 250
  },
  {
    "title": "כיפת ברזל",
    "extract": "כיפת ברזל היא מערכת הגנה אווירית אקטיבית ניידת ליירוט רקטות קצרות-טווח, פצצות מרגמה וכלי טיס בלתי מאוישים שפותחה ומיוצרת בישראל, בעזרת סיוע כלכלי של ארצות הברית. המערכת פותחה ומיוצרת על ידי חברת \"רפאל - מערכות לחימה מתקדמות\". חברת \"אלתא\" מייצרת את המכ\"ם, וחברת \"mPrest\" פיתחה את מערכת השליטה והבקרה.‏\nחברת \"רפאל\" הציגה את המערכת כפתרון יעיל נגד רקטות קצרות טווח ופגזי 155 מ\"מ, הפועל ביום ובלילה, בכל תנאי מזג אוויר, ומסוגל להתמודד עם מספר רב של איומים בו זמנית, וכן כמערכת נ\"מ המסוגלת ליירט מטוסים וכלי טיס בלתי מאוישים הטסים עד גובה של 10 ק\"מ. סוללה אחת אמורה להגן על שטח של עד 150 קמ\"ר. ב-2017 נוספה למערכת גם היכולת ליירט פצצות מרגמה. בנובמבר 2017 הוכרזה מערכת \"כיפת ברזל\" הימית C-Dome \"כשירה לשימוש מבצעי\". כיום המערכת מותקנת בספינות סער 6 של חיל הים הישראלי עם יכולת להגן בפני רקטות, טילי שיוט וכטב\"מים.\nהמערכת הפכה למבצעית בסוף מרץ 2011, במסגרת גדוד 947 של מערך ההגנה האווירית, והיא אחת מארבע מערכות מבצעיות המהוות את מערכת ההגנה הרב-שכבתית של ישראל. המערכת מהווה מרכיב חשוב בהתמודדות של ישראל מול התקפות רקטות פלסטיניות על ישראל מרצועת עזה, כחלק מהלחימה ברצועת עזה לאחר מבצע עופרת יצוקה, ובפרט במבצעי צה\"ל: עמוד ענן, צוק איתן, שומר החומות, עלות השחר, מגן וחץ, ומלחמת חרבות ברזל. ב-2014 היו בישראל עשר סוללות מבצעיות.\nמערכת \"כיפת ברזל\" זכתה להצלחה מבצעית, ונהפכה לשם נרדף להישגים טכנולוגיים ייחודיים של ישראל. מפתחי המערכת זכו בפרס ביטחון ישראל. בשל הצלחתה הרבה, ויעילותה הגבוהה, נעשה בציבור ובפוליטיקה שימוש בביטוי \"כיפת ברזל\" שימוש מושאל לתייג טכנולוגיה או פטנט כפתרון קסם לאיום מסוים, למשל המעבדה הטכנולוגית לגילוי ואיתור מנהרות כונתה \"כיפת ברזל נגד מנהרות הטרור\".",
    "pageid": 534290
  },
  {
    "title": "לאה ינאי",
    "extract": "לאה ינאי מור (נולדה ב-1981) היא רקדנית ישראלית. היא בוגרת להקת בת דור, שימשה כסולנית הבלט הישראלי. במאי 2024 החלה לשפוט בעונה השלישית של \"רוקדים עם כוכבים\", לצד אנה ארונוב, דוד דביר ואלי מזרחי.",
    "pageid": 2346078
  },
  {
    "title": "מונקו",
    "extract": "נסיכות מונקו (בצרפתית: Principauté de Monaco, קרי: \"פְּרַנְסִיפּוֹטֶה דה מונקו\", במונגאסקית: Principatu de Munegu) היא נסיכות המהווה עיר-מדינה באירופה. מונקו שוכנת בריביירה הצרפתית, בקרבת הגבול של צרפת עם איטליה. העיר העתיקה של מונקו ואזורים שנבנו בתקופות מאוחרות יותר נכללים בטריטוריה של מונקו. מונקו נחשבת לאחת המדינות העשירות בעולם, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\nמונקו נמצאת במקום השני בעולם (אחרי קריית הוותיקן) ברשימת המדינות העצמאיות בעלות השטח הקטן ביותר. תחום שיפוטה משתרע על פני 2.02 קילומטר רבוע בלבד, ונכון לשנת 2022 היא מדורגת במקום השני בעולם בצפיפות אוכלוסין: עם אוכלוסייה של 39,700 תושבים הצפיפות בה היא כ-20,000 נפש לקמ\"ר.\nמונקו חברה באו\"ם (החל מ-1993) ובמועצת אירופה (החל מ-2004). היא אינה חלק מהאיחוד האירופי, אך בעלת הסכם מכסים עם צרפת. ההילך החוקי בה הוא האירו, על פי הסכם עם האיחוד האירופי. היא חברה דה פקטו באמנת שנגן.",
    "pageid": 19120
  },
  {
    "title": "מייקל ג'קסון",
    "extract": "מייקל ג'וזף ג'קסון (באנגלית: Michael Joseph Jackson;‏ 29 באוגוסט 1958 – 25 ביוני 2009) היה זמר, מוזיקאי, רקדן, כוריאוגרף, מפיק מוזיקלי, שחקן, מלחין ופזמונאי אמריקאי. ג'קסון, שנודע בכינויו \"מלך הפופ\", נחשב לאחד הזמרים המצליחים והמשפיעים ביותר בכל הזמנים.\nהקריירה המוזיקלית של ג'קסון החלה בשנת 1963 כאשר הצטרף לאחיו בתור החבר הצעיר ביותר בהרכב המוזיקלי המשפחתי \"חמישיית הג'קסונים\". בהמשך עזב את הלהקה ופתח בקריירת סולו. אלבומו Thriller משנת 1982 נמכר מעל 110 מיליון עותקים ונשאר עד היום האלבום הנמכר ביותר בכל הזמנים, לצד ארבעה אלבומים נוספים של ג'קסון. הווידאוקליפים לשיריו \"Beat It\"‏, \"Billie Jean\" ו-\"Thriller\" נחשבו לפורצי דרך והשפיעו רבות על תעשיית המוזיקה בהמשך. באותה העת, שילב ג'קסון בהפקותיו מספר טכניקות ריקוד מורכבות, אשר הידועה ביותר מביניהן היא \"הליכת הירח\". הסגנון המוזיקלי, הסגנון הווקאלי והכוריאוגרפיה הייחודית של ג'קסון זכו לפופולריות עצומה, אשר חצתה פערי דורות, גזעים ותרבויות. הקריירה המוזיקלית של ג'קסון היוותה השראה למיליוני אנשים ברחבי העולם ואמנים רבים בתחום המוזיקה והריקוד הושפעו ממנו[דרוש מקור].\nהישגים נוספים לג'קסון כוללים בין היתר שבירת מספר שיאים עולמיים שנכנסו לספר השיאים של גינס: \"האמן שזכה ביותר פרסים מכל אמן אחר\" (15 פרסי גראמי, 26 פרסי המוזיקה האמריקאית, 17 סינגלים אשר הגיעו למקום ראשון במצעד הפזמונים האמריקאי, ארבעה מתוכם של חמישיית הג'קסונים), ו\"זמר הפופ אשר תרם הכי הרבה עבור צדקה\". סך מכירות אלבומיו, המוערך בכ-780 מיליון עותקים ברחבי העולם, הפך אותו לאמן המצליח ביותר מבחינה מסחרית בהיסטוריה של המוזיקה.\nלאורך השנים עיתונים שונים ברחבי העולם עסקו באינטנסיביות בחייו הפרטיים של ג'קסון, בשינויים הקיצוניים במראהו החיצוני (מבנה אפו, צבע עורו, ועוד), במערכות היחסים שניהל, וכן בהאשמות כי ביצע סדרה ארוכה של מעשים מגונים בילדים. בשנת 2019 יצא סרט תיעודי העוסק בהיסטוריה הבעייתית של ג'קסון עם ילדים.\nג'קסון נפטר ב-25 ביוני 2009 מדום לב בשל מנת יתר של הסם פרופופול, סם הרדמה המשמש בניתוחים. מותו אירע במהלך ההכנות לסבב הופעותיו האחרון, \"This Is It\". רופאו האישי של ג'קסון, קונראד מארי, הורשע בהריגתו ברשלנות, ונידון לארבע שנות מאסר, מתוכן ריצה שנתיים בפועל.\nב-2008 דורג ג'קסון במקום ה-25 ברשימת 100 הזמרים הגדולים בכל הזמנים של המגזין \"רולינג סטון\".",
    "pageid": 8346
  },
  {
    "title": "נטע ברזילי",
    "extract": "נטע ברזילי (נולדה ב-22 בינואר 1993), המוכרת גם בשמה הפרטי בלבד \"נטע\" כשם במה, היא זמרת-יוצרת, מוזיקאית, פזמונאית, מלחינה ותקליטנית ישראלית; זוכת העונה החמישית של התוכנית \"הכוכב הבא לאירוויזיון\", אשר הובילה אותה לניצחון באירוויזיון 2018 עם השיר \"Toy\".",
    "pageid": 1563149
  },
  {
    "title": "נעמי שמר",
    "extract": "נעמי שמר (13 ביולי 1930, י\"ז בתמוז ה'תר\"ץ – 26 ביוני 2004, ז' בתמוז ה'תשס\"ד) הייתה משוררת, מוזיקאית, מלחינה ופזמונאית ישראלית. כלת פרס ישראל לזמר עברי לשנת תשמ\"ג (1983). שמר כתבה שירים רבים, בהם שנעשו לנכסי צאן ברזל במורשת הישראלית, כמו \"ירושלים של זהב\", \"חורשת האקליפטוס\", \"לו יהי\", \"על כל אלה\", שלומית בונה סוכה ו\"שירת העשבים\". נחשבת בעיני רבים ל\"משוררת הלאומית\".",
    "pageid": 6473
  },
  {
    "title": "נפתלי בנט",
    "extract": "נַפְתָּלִי בֶּנֶט (נולד ב-25 במרץ 1972, י' בניסן ה'תשל\"ב) הוא פוליטיקאי ישראלי, אשר כיהן כראש ממשלת ישראל ה-13 בשנים 2021–2022. קודם לכן כיהן כשר הביטחון, שר החינוך, שר הכלכלה, כיו\"ר רשימת ימינה וכיו\"ר מפלגות הימין החדש והבית היהודי.\nבתחילת דרכו היה יזם היי-טק, וממייסדי חברת סאיוטה. כמו כן היה מנכ\"ל מועצת יש\"ע וממייסדי תנועת ישראל שלי. נבחר לראשות הבית היהודי ב-2012. בשנים 2013–2019 עמד בנט בראש מפלגת הבית היהודי, והיה שר הכלכלה (2013–2015) שר החינוך (2015–2019) וחבר הכנסת מטעמה, המפלגה הייתה שותפה בממשלות נתניהו השלישית והרביעית. ב-2019 פרש ממפלגת הבית היהודי והקים יחד עם איילת שקד את מפלגת הימין החדש, ואחר כך את סיעת \"ימינה\". כשעמד בראש מפלגת הימין החדש כיהן במשך חצי שנה של ממשלת מעבר בתפקיד שר הביטחון, ובמהלך כהונתו התקיים מבצע חגורה שחורה. עם הקמת ממשלת נתניהו החמישית לאחר בחירות 2020 נשאר באופוזיציה.\nלאחר בחירות 2021 ובצל המשבר הפוליטי ו\"מבצע שומר חומות\" חידש את השותפות עם יאיר לפיד והקים איתו ממשלת חילופים שכללה מפלגות מימינה ועד רע\"ם, והייתה מבוססת על 61 ח\"כים. במסגרת ממשלת החילופים שהוקמה כיהן בנט ראשון כראש הממשלה. במהלך כהונתו המשיכה התפרצות מגפת הקורונה, וכמו כן הממשלה יזמה את מבצע שובר גלים לטיפול בהתגברות הטרור הפלסטיני מיו\"ש. בנט קידם את פיזור הכנסת והיציאה לבחירות לכנסת העשרים וחמש לאחר שממשלתו איבדה את הרוב הקואליציוני שלה, וב-1 ביולי 2022 לאחר שאושר החוק לפיזור הכנסת ה-24 בקריאה שלישית, עברה ראשות הממשלה ליאיר לפיד בהתאם לתיקון לחוק ממשלת החילופים שעבר בתחילת הכהונה.",
    "pageid": 747851
  },
  {
    "title": "סברי מרנן (סדרת טלוויזיה)",
    "extract": "סַבְרִי מָרָנָן היא קומדיית מצבים ישראלית, המשודרת החל מ-4 באוגוסט 2011. הסדרה שודרה בערוץ 2 במסגרת שידורי קשת, ומנובמבר 2017 היא משודרת בקשת 12. היא נוצרה על ידי רובי דואניאס ויניב פולישוק, מופקת על ידי טדי יזמות והפקות, ומצולמת באולפני ברודקאסט חולון.\nבשנת 2018 הועלו עונות 1–4 של הסדרה לשירות של נטפליקס. ב-1 באוגוסט 2020, הורדו העונות משירות של נטפליקס פרט לעונה הרביעית. לאחר מכן ב-1 באוקטובר, הוסרה העונה הרביעית.\nב-1 במאי 2020, הפכה הסדרה \"סברי מרנן\" לקומדיית המצבים הארוכה ביותר ששודרה בישראל מבחינת מספר הפרקים. באותו יום במקביל שודר פרק ספיישל שצולם במיוחד לכך במתכונת שונה בעקבות התפרצות נגיף הקורונה בישראל בה כל אחד משחקני הסדרה צולם לראשונה בנפרד.\nבשנת 2014 החל ביוון שידורה של גרסה מקומית ל\"סברי מרנן\" - \"Το σόι σου\" (יוו'), אשר ירדה משידור בשנת 2019. בשנת 2015 שודרה עונה אחת של גרסתה האמריקאית בשם \"Your Family or Mine\", ברשת TBS, עד לביטול הסדרה.\n\nהעלילה מתארת את סיפורה של משפחה ישראלית בה מתקיימים נישואים בין-עדתיים, ובאופן קומי את הסטיגמות העדתיות. משפחת חסון היא משפחה ספרדית-מזרחית ממוצא צפון אפריקאי, ומשפחת רוזן היא משפחה אשכנזית, ממוצא מזרח אירופי (ארץ המוצא הספציפית היא מדינה מזרח-אירופאית דמיונית בשם \"שווידניצה\").\nהסדרה עוקבת אחרי שי ושני, צאצאי שתי המשפחות תוך הצגת סיטואציות קומיות שמתרחשות בעת ביקוריהם אצל הוריהם בימי שישי בערב לצורך הקידוש המסורתי והארוחה המשפחתית המסורתית. מכאן נובע גם שם הסדרה \"סברי מרנן\" שמקורו בפנייה שפונה המארח אל האורחים לפני הקידוש. הביקורים מתקיימים לסירוגין אצל רחל, סילבן ומירב חסון, לשם מגיעים גם אורנה ומשה כץ ובנותיהם, ואלין ומני וילדיהם; ואצל פנחס וריקי רוזן, לשם מגיעים איתמר ובת זוגו, ואדם ובת זוגו.\nכיוון שהסדרה עוסקת בשוני שבין שתי המשפחות הופקו לפתיח הסדרה שלוש גרסאות, כאשר בתחילת כל פרק מופיעה אחת הגרסאות הרומזת באיזו משפחה יעסוק הפרק ובגרסת הפתיח השלישית רואים את שי, שני, ובנותיהם מתפצלים לשתיים והולכים לשתי המשפחות. וזה אומר שבפרק יראו את שתי המשפחות. בעונה הרביעית, עקב הוספתם של הדמויות לירי, אהרון, ספיר, והבת הקטנה של שי ושני, צולם פתיח חדש. בעונה השביעית צולם פתיח שלישי.\n\nלפרקים בסדרה יש תבנית קבועה. בראשית כל פרק מוצג מבוא בן כדקה וחצי, שבו שי ושני יושבים בקדמת המכונית המשפחתית. לעיתים שי הוא הנהג, ולעיתים הנהגת היא שני. המצלמה מתמקדת בשיחתם של שי ושני, ובתחושותיהם ביחס למפגש המשפחתי אליו הם נוסעים. הבנות יושבות בספסל האחורי, ומצותתות לשיחה, והערותיהן הבלתי צפויות, משליכות אור קומי נוסף על הסיטואציה, שלעיתים השחקנים רומזים שהיא מבדחת אף אותם.\nלאחר המבוא, בא הפתיח שבו יש מעין אירוע צילום משפחתי של כל בני שתי המשפחות המתגודדים לבושי מחלצות. שי ושני ניצבים במרכז במת הצילום. בני משפחת חסון, ובכלל אלו גם שני, הדורים בלבן, עומדים משמאלם של בני הזוג (ועל כן בצידה הימני של התמונה כשהיא מוצגת לצופה מנקודת ראותו של הצלם המשפחתי הבלתי נראה). מן הצד השני, ניצבים בני משפחת רוזן הדורים אף הם אך בשחור. אחת מהבנות של שי ושני לבושה בלבן ועומדת לפני שני, והבת האחרת הלבושה בשחור, עומדת לפני שי. בעונה הרביעית מופיעה בפתיח בתם השלישית של השניים שלבושה בבגד שחציו שחור וחציו לבן.\nלאחר הבזקי הצילום, פונים בני משפחת חסון לצידה הימני של התמונה, ובני משפחת רוזן שמאלה. אם הפרק עתיד להתרחש בבית משפחת חסון או להיות קרוב יותר למשפחת חסון מאשר למשפחת רוזן שי, שני, ושלוש הבנות מצטרפים לבני משפחת חסון. ובכל זאת, שי מתמהמה מעט ואף מביט רגע לאחור אל משפחת רוזן המתרחקת. תמונת ראי של הכוריאוגרפיה מוצגת כאשר הפרק עתיד להתרחש בבית משפחת רוזן, או להתמקד יותר במשפחת רוזן על פני משפחת חסון. בחלק מהפרקים מופיעים שתי המשפחות, ואז שי מוצג הולך לבית משפחת חסון בעוד שני מוצגת נעה לבית משפחת רוזן, כאשר שלוש בנותיהם מתפצלות לשני כיוונים.\nרוב הפרקים מציגים מפגש משפחתי אשר במרכזו הקידוש על היין ואמירת סברי מרנן על ידי המקדש, וסעודה משפחתית חגיגית. אולם, הפרקים בדרך כלל מתמקדים באירועים לפני הקידוש: הגעתם של בני המשפחה המורחבת לבית המארח, ו\"נשנוש\" מטעמים במטבח טרם הארוחה. בבית משפחת רוזן עטים הגברים על השניצלים, ובבית משפחת חסון, על מטעמי ה\"מז'לוף\" - שם אשר נטבע על ידי יוצרי הסדרה והמציין מאכל בלתי ידוע שצבעו צהוב. בבית משפחת רוזן, הארוחה עצמה מורכבת מ\"שלופס\" (ככל הנראה הכוונה ל\"קלופס\" מאכל קציץ בשר במילוי ביצים קשות) ומ\"שלייקלעך\" - אף הם מונחים שבריאתם במוח היוצרים, ואשר נתפסים כמבחילים באפרוריותם ומרקמם על ידי מרבית הסועדים.\nבעונה השביעית שונה הרעיון העלילתי וכך בכל שבוע אחת מהמשפחות מתארחת אצל שי ושני.\nבסוף כל פרק, שי ושני ובנותיהם יישובים במכונית, ומסכמים את רשמיהם מהמפגש, תוך שהבנות מצותתות, ומקניטות בהערותיהן. טעויות צילום (פיספוסים) מוצגות בתום צילום הדקה וחצי במכונית (הפספוסים אינם מוצגים בעת השידור בטלוויזיה וניתן לראותם רק בצפייה באינטרנט או בשידורים חוזרים).\nבעונה הרביעית בפרק השמיני מוצג לצופים דרך האינטרנט לאחר הפספוסים קטע בונוס הקשור לעלילה ששודרה בפרק.\n\nפעמים רבות במהלך העלילה, מתייחסות הדמויות לשחקניהם המגלמים אותן ולאופי הסדרה: בפרק \"הפורמט\", מציע מני חסון לעשות סדרה \"שבה מפורסמים משחקים משפחה, ובכל פרק קורה בתוך אותה משפחה משהו אחר\". תיאור זה הוא תיאור דומה להתרחשות בסדרה עצמה. דוגמה נוספת היא ששי רוזן אמר בשלב מסוים \"כל ביקור כזה אצל ההורים זה פרק\". ואכן, בסדרה כל ביקור כזה הוא פרק; פנחס אומר לרז ש\"על משפחת רוזן צריך לעשות סדרה של חמש עונות, ארבעים פרקים כל עונה\"; אלין שואלת את בנות משפחת חסון \"מה זה סברי מרנן?\"; בפרק \"קידוש\", שי מצטער על זה שאין אפקט של \"קליפ קלאפ\" כמו בטלוויזיה ואז בדיוק יש את האפקט הזה, בפרק \"זה רדיו, זה?\" שי מספר שהוא היה בבית הוריו וכך פספס את העלילה המרכזית (של הפרק); בסוף הפרק \"גאולה\" אמרה שני שסילבן חושב שהוא דמות בסדרה קומית בעלת רייטינג גבוה; בסיום העונה השישית בפרק 40 כאשר כל המשפחות מכונסות בסלון של משפחת רוזן, משתיקה אותם מירב באומרה: \"תראו מה יש בטלוויזיה\" כאשר ברקע נשמע אות הסדרה. לאחר מכן, מציינת מירב באכזבה שמדובר בשידור חוזר, דבר שהוא מעין פרודיה על ריבוי השידורים החוזרים של הפרקים במהלך השבוע; בפרק \"חג שני\" שי לאחר שהוא מבין שהוא ושני צריכים להיות אצל שתי המשפחות אומר שהוא לא מאמין שזאת העלילה (של הפרק) שנכפתה עליהם. בפרק \"טיפול זוגי\" סילבן אומר לפנחס שהוא מקווה שאף אחד לא מצלם אותם, ואז שניהם מסתכלים על שתי המצלמות שמצלמות אותם. בפרק \"פינחסילבן\" שי מספר שספרו נמכר ליוון שזו רמיזה על רכישת הסדרה על ידי היוונים. בפרק \"הצוק\" שי מראה למשפחתו את העיבודים שעשו לספר על משפחתו, שאלה אכן העיבודים שעשו על הסדרה. בסוף העונה השביעית שתי המשפחות מסתדרות לתצלום משפחתי משותף בהתאם לפתיח הסדרה. בהמשך, שי סיפר שכל העיבודים שנעשו לספרו התבטלו, דבר שקרא לכל הגרסאות באמת.\nסילבן חסון (שמגולם על ידי יהורם גאון) אומר שגאון אינו שחקן טוב, וכמו כן מצוין שהוא שר בצורה \"נוראית למדי\" (פרט אירוני, לאור העובדה שגאון, המגלם אותו, התפרסם כשחקן וכזמר); שי רוזן אומר שהוא חושב שהוא יכול להיות מנחה טלוויזיה מעולה ונתקל בזלזול מאשתו, שני (במציאות, את שי רוזן מגלם דביר בנדק, שהנחה מספר תוכניות טלוויזיה). בפרק אחר, סילבן מדבר על עזיבתם וחזרתם של מירב ואהרון לבית חסון, ומשווה אותם ל\"איש אשר תמיד חוזר\" (חלק מהשיר \"הנני כאן\" של יהורם גאון). בפרק ״כעבור 10 שנים״ סילבן פונה אל בנם של מירב ואהרון, יורם, ומכנה אותו ״יהורם גאון״ (שזה שמו של השחקן).\nריקי מכנה את אורנה ואת בעלה משה כץ כ\"אורנה ומשה כץ\" בהטעמה (פרודיה על אורנה ומשה דץ).\nהמקצוע של סמדר, אשתו הראשונה של איתמר, הוא פסיכולוגית, שזה כנראה רמיזה לדמות שגילמה נינה קוטלר ב\"משחק החיים\" שגם היא הייתה פסיכולוגית. לנכדו של סילבן ממירב קוראים יהורם, שזה רמיזה לשמו של יהורם גאון עצמו. בפרק בעונה החמישית שי השווה מפגש שלו עם דן כנר למפגש של שני עם ילדת הטלטקסט שזאת רמיזה לאחד הדברים הראשונים שרותם פרסמה בילדותה. סילבן מספר לשי ומשה ש\"קזבלן\" היה הסרט שהוא ורחל ראו אותו מספר פעמים ואף ציין שרחל נדלקה על השחקן הראשי, שזאת רמיזה לאחד הסרטים המפורסמים שיהורם עשה בקריירה שלו, שכן כיכב בשתי גרסאות של המחזמר עצמו, בתפקיד הראשי. כמו כן, בפרק השני בעונה השלישית, סילבן אומר שבבית משפחת חסון נותנים לו \"כבוד!\" וברקע נשמעת המנגינה של השיר \"כבוד\" מהמחזמר קזבלן, אותו מבצע גאון.\nבעונה החמישית, רחל מגישה תוכנית אירוח ברשת, שזאת רמיזה על הקריירה של יונה אליאן כמנחת טלוויזיה. פנחס אומר באחד בפרקים \"ניקוי הראש הוא הכרחי\" רמיזה לתוכנית המערכונים שבה טוביה השתתף. במהלך העונה השישית, בשיחה של שני עם רחל הוזכרו צ'ומפי ואינשם. זהו אזכור לתוכנית \"שלוש ארבע חמש וחצי\", שבה אליאן השתתפה בעברה.\nבסדרה צוין שאדם למד פנטומימה, שזה אזכור לקריירת הפנטומימה שעשה תום בתחילת דרכו. בפרק אחר באותה עונה פנחס לא ידע מי זאת מיכל צפיר שהיא במציאות כלתו של טוביה מצד בנו יואב.\nבפרק אחר משה מספר לסילבן על הבעיה של חברו לגבי הקבורה של סבתו של החבר בקיבוץ שזאת רמיזה לסרט \"מבצע סבתא\" שבה שיחקו עמי סמולרצ'יק, דביר בנדק ורותם אבוהב, ובאותו פרק אהרון אומר שיש לו ידע בצילום שזאת כנראה רמיזה למשפחת פרג' שאליה משתייך קובי. בפרק \"גאולה\" סילבן, כשיצא מחדרו, התחיל במשפט \"הנני כאן\".\nבעונה השביעית נתנאלה אמרה שהיא איננה אוהבת להצטלם שזאת אירוניה לנטע עצמה שמתפעלת עמוד אינסטגרם משלה.\nלאורנה אשתו של משה, נאמר עליה שהיא מכשפה, שזה כנראה אזכור לסרט \"סימה וקנין מכשפה\" שבה שיחקו עמי סמולרצ'יק בתור שוטר ורותם אבוהב בתור אשתו של השכן שעליו שוגרו הקללות.\nיפעת, חברתו של רז, אומרת לפנחס שהוא יכול להיות סבה. השחקנית שמגלמת אותה היא מיה צפיר, נכדתו במציאות של טוביה, בתם של יואב ומיכל צפיר.\nשי מספר שהעביר את הוריו לבנק שבו הפרזנטור לא התחלף, שזה אזכור לסדרת הפרסומות של \"מזרחי טפחות\" בכיכובו של דביר עצמו.\nבפרק \"דירה להסתיר\" שר סילבן את השיר \"איזה יום יפה\" שזה אזכור ל\"שלישיית גשר הירקון\" שבה היה חבר גאון.\nבפרק \"ראש העיר\" אחד השמות שאיתמר מציע לילדו השלישי זה יניב, שזה בהקשר ליניב פולישוק עצמו.\nבסדרה מופיעים גם ששי קשת, בעלה של יונה אליאן המשחקת את סבתא רחל, אך בסדרה הוא משחק כשכן הנתפס לעיני סילבן כבוגד בו עם רחל וכהרבה הגברים המנסים להתחיל איתה. לירז צ'רכי, אשתו של השחקן תום אבני גם נראית כחברתו לשעבר של אדם. גם אשתו של דביר בנדק, עירית נתן בנדק מופיעה. יוסי סגל, המשחק את שטייניץ השכן של משפחת חסון, הוא אביו במציאות של יובל סגל, המשחק את בנו של שטייניץ יואל בסדרה. מיכאל מושונוב בנה של סנדרה, משחק את אחיינה של ריקי.\nכמו כן, הייתה התייחסות לאולפני טדי עצמם כשהמפיק (אילן רוזנפלד) השווה את הסומק בלחייו של שי לעגבנייה בסרטון הלוגו של טדי.\n\nשי רוזן (דביר בנדק): בנם הבכור של ריקי ופנחס רוזן, בעלה של שני רוזן. שי הוא אב ובעל אוהב. נוהג לפלרטט בעדינות עם הנשים שהתלוו לאחיו אדם ואיתמר, לביקור בבית משפחת רוזן. הוא נהג להציג את עצמו לנשים אלו, על ידי הושטת ידו ללחיצה, העלאת חיוך חם על פניו ובאמירה לבבית, \"נעים מאוד, שי.\" הוא התקשה להסתפק בהצגת עצמו פעם אחת בלבד בפני אותה אישה. מרבה לספר בדיחות מילוליות. מוצג כאדם קמצן חסר תקנה אשר בכל הזדמנות מנסה לחסוך כסף ולהימנע מהוצאות באמצעות תירוצים שונים. בעונה השישית הופך לכוכב רשת, ובהמשך מפתח קריירה טלוויזיונית, כשבהמשך תוכניתו יורדת עקב מדרוג טלוויזיוני נמוך. הוא ושני הכירו בתקופת הצבא. בעונה השביעית כתב ספר על משפחתו שזכה להצלחה מרובה ואף עובד לסדרה במספר מדינות.\nשני רוזן (רותם אבוהב): בתם של סילבן ורחל חסון. אשתו של שי רוזן. שני היא השפויה והחכמה במשפחות, לוקחת פיקוד על סיטואציות, צינית ולעיתים אף שתלטנית. שרויה בחרדה מתמדת מהביקורת לה היא זוכה מריקי. לשני ולשי שלוש בנות. שני ידועה בהיותה חמת מזג וכועסת על התערבותה של ריקי בגידול הבנות. עם זאת, שני בעצמה \"סוחבת\" על גבה את כל משפחתה ובעיותיהם, לפעמים אפילו ללא בקשתם. היא נוזפת בשי על יחסו לנשים אחרות כאשר הוא נוטה להציג את עצמו בפניהן מספר פעמים.\nהבנות (יעל, גאיה וללי) (גלי שמיר ושיר דויד בעונות 1–2, ניצן צוק ורוני ראובן בעונה 3, ירין פרי, גאיה גריאני ומיה אלקיים החל מעונה 4): בנותיהם של שי ושני אשר אינן מוצגות בשמן בסדרה עד עונה 6. שמה של הבת הגדולה יעל, האמצעית גאיה, והקטנה לילך/ללי (נולדה במהלך העונה השנייה), וניתן להן תפקיד מינורי ברוב הסדרה.\n\nריקי (רבקה) רוזן (סנדרה שדה): אמם של שי, איתמר ואדם ורעייתו של פנחס. ריקי המוצגת בדמות ה\"פולניה הקלאסית\" הממררת את חייהם של כל בני המשפחה, הן באמצעות הערות פוגעניות, התכחשות אליהן באמירה \"מה כבר אמרתי?\", והן באמצעות התערבות בוטה בחייהם. בין השאר, היא תופסת את בני משפחת חסון כנחותים, ומרבה לבקר את שני. ריקי היא סנובית ומתנשאת, מושלת בביתה ביד רמה, מגלה תאווה כמעט בלתי נשלטת לכסף, מתקשה בנתינה ובשלנית גרועה, המרבה להפשיר מאכלים שאותם בישלה קודם. ריקי דוגלת באופי האירופאי שלה ושל משפחתה ונוהגת בגזענות כלפי העדות האחרות. נוהגת לדאוג לילדיה בטרם הם מגיעים לאירועים המשפחתיים ומביעה זאת בהגעתם עם המשפט \"איפה הייתם? כבר נורא דאגתי...\".\nפנחס רוזן (טוביה צפיר): אביהם של שי, איתמר ואדם רוזן ובעלה של ריקי. ניכר בו שהסכים עם שליטתה של ריקי, אם כי הוא מודע לקשיים הגלומים באישיותה, ומנסה כשאר בני המשפחה להתמודד עם אלו. אדם נעים הליכות ושוחר שלום. היפוכונדר במקצת שנוטל תרופות בכמויות שאינן הגיוניות. סבל מפוגה דיסוציאטיבית בתחילת העונה השישית ויוצא ממנה בפרק 4 של אותה עונה.\nאדם רוזן (תום אבני): בנם השלישי והצעיר של ריקי ופנחס. רווק הולל, אשר מחליף בנות זוג חטובות ויפות תואר בקצב מהיר. ריקי שופטת את בנות זוגו על פי מידת הרכוש וההכנסה אשר הן צפויות להביא לקשר. במהלך העונה השלישית הוא נמצא בקשר רציני עם בת זוגו, ספיר. בתחילת העונה החמישית מתחתן עם ספיר, ולהם ילד ותאומות.\nספיר ג'ורג' כהן רוזן (ירדן ברכה) (עונות 3–8): גדלה בנווה עוז, פתח תקווה. בת זוגו של אדם. הם הכירו במועדון אשר אדם נהג לבלות שם וספיר שימשה בתור אמנית שם. בתחילת העונה החמישית התחתנה עם אדם, ולהם ילד ותאומות. ספיר סובלת מהצקות יתר מצד אמו של אדם- ריקי אשר מתגרה בה ומתנהגת אליה כנחותה בגלל מוצאה הגיאורגי לעיתים קרובות.\nאיתמר רוזן (יניב פולישוק): בנם השני של פנחס וריקי. בעל אופי ילדותי, העוויות וביטויים אופייניים. הסדרה מאזכרת באורח תדיר את השפשפת ושלפוחית השתן הרגיזה מהן הוא סובל. איתמר הוא גרוש פעמיים, בפעם הראשונה התגרש מסמדר רוזן והוא אב לשני ילדים מנישואין אלו, בפעם השנייה מיכל התגרשה ממנו לפני העונה השלישית, בעקבות גירושין אלו חזר איתמר לגור עם הוריו. החל מהעונה הרביעית נמצא בזוגיות עם לירי גבריאל אשר הכירו במהלך תאונה. שב לביתם של פנחס וריקי עם לירי בעקבות פרשיית שחיתות שבה לירי הייתה מעורבת. זכה ב-7 מיליון אירו בלוטו בקפריסין. בעונה העונה השישית, חוזר לנהל רומן עם סמדר. בעונה השביעית הוא מנהל רומן עם שכנתה של ריקי, רעות תוך כדי שהוא עדיין ברומן עם סמדר. בהמשך, נישא שנית לסמדר.\nליאורה (לירי) גבריאל (גלית גיאת) (עונות 4–7): בת הזוג החדשה של איתמר. אישה לא אמפתית, קרה, בעלת קריירה מצליחה כאשת נדל\"ן שאכפת לה מאוד מהתדמית שלה. הדמות שעשתה את תאונת הדרכים עם איתמר ומירב. אמא חד-הורית לבן בשם שון. עברה עם איתמר לביתם של פנחס וריקי לאחר פרשיית שחיתות שבה הייתה מעורבת, שבסופה היא גם נעצרה ונכנסה לכלא, בהמשך היא השתחררה. בהמשך התגלה שהיא כתבה ספר ילדים המבוסס על שהותה בכלא. בהמשך, נעצרה שנית לאחר שהיא ארגנה קבוצת רכישה פיקטיבית תחת השם של אדם וספיר ותכננה לברוח מהארץ. נוהגת לקרוא לשני \"שנית\".\nסמדר רוזן (נינה קוטלר) (עונות 1–4, 8–7, אורחת בעונה 6): גרושתו הראשונה של איתמר, ואמם של רז וליאן. היא ואיתמר הכירו במסיבת טבע. ריקי תופסת את סמדר כאישה האידיאלית לאיתמר והיא מרבה לקונן על גירושיהם של איתמר וסמדר, ולייחל לחזרתם של השניים. נישאה במהלך העונה השלישית, בסיום העונה השישית חוזרת לנהל רומן עם איתמר. בעונה השביעית, עזבה את בעלה השני לטובת איתמר, ובהמשך נישאה לו שנית.\nמיכל רוזן (ליאת הר לב) (עונות 1–2, אורחת בעונה 3): אשתו של איתמר. מוצגת כדמות ילדותית ו\"חסרת טקט\" אשר מכורה לאלכוהול. נוהגת להגיד \"לא, אני מתה\". צמחונית, ומרבה לעסוק בטכניקות רוחניות שונות. מיכל נאנקה תחת ביקורתה של ריקי, והעדפתה הברורה של סמדר, עד שהתגרשה מאיתמר לפני העונה השלישית.\nרז רוזן (ניב שטיינגרט): בנם הבכור של איתמר וסמדר, המוצג כנער העסוק תדיר במשחקי מחשב, ולראשו אזניות נצחיות. במהלך העונה החמישית מתגייס לצה\"ל והחל לשרת בשלישות בבסיס קציעות לאחר שלא התקבל למשרד דובר צה\"ל, והפסיק ללכת עם האוזניות. יודע לנגן על גיטרה. בעונה השישית סיים קורס קצינים.\nליאן פיפה רוזן (דריה מוטולה (עונות 1-3), עלמה הטוני (עונות 4-8)): בתם הקטנה של איתמר וסמדר. מדברת באופן לא ברור ואף אחד לא מבין מה היא אומרת. בעונה החמישית מצוין שהיא התחילה לדבר ברור. במשך הסדרה היא קרויה פיפה ובעונה ה-7 מוסבר ששמה מבוסס על שם המשחק FIFA.\n\nשלמה/שלומית פינקוס (דב גליקמן) (עונה 1): אח של ריקי. הומוסקסואל וטרנסג'נדרית. שלמה/שלומית התגרשה מאשתו ורה וכעת נשואה לאלכס. בעלת חנות שמלות בשם \"שמלמלון\" באוסטריה יחד עם בעלה, אלכס. ידועה גם בתור \"דודה שלמה\" ו-\"דוד שלומית\", לעיתים בני משפחת רוזן נוטים להחליף \"היא\" ב-\"הוא\" או \"הוא\" ב-\"היא\" כאשר מדברים עליו/עליה.\nחנה פינקוס (רות גלר) (עונה 1): אמם של ריקי, יפצ'וק ושלמה, סבתם של שי, איתמר, אדם ופול אשר מתוארת כ\"פולנייה האולטימטיבית\", אפילו יותר מבתה ריקי. נפטרה בסוף העונה הראשונה.\nשמואל פינקוס (סימון רוזנפלד) (עונה 1): דוד של ריקי. מדובר כי היה איש עשיר, הוריש כמעט את כל ירושתו לאלמנות וליתומים. במהלך העונה נפטר.\nמלי טננבלט (אפרת רייטן) (עונה 1): חברה של ריקי מהקאנטרי. אלמנה. מוזכרת רבות לאורך העונות ואף השתתפה בפרק בו היא יוצאת עם אדם רוזן, אך נפרדו באותו יום מפני שריקי סירבה להם להיפגש.\nצבי (אלון דהן) (עונה 1): רופא של קבוצות כדורגל. חברו הטוב ביותר של שי. שי מכנה אותו \"אחיץ\" וצבי מכנה את שי \"אחיץ\".\nכנרית (לירז צ'רכי) (עונות 1–2,‏ 4): האקסית של אדם המתקשה להיפרד ממנו לאחר שהתארס.\nטובה יעקובסון (רבקה גור) (עונות 2, 5): אחותו של פנחס רוזן, שאינה מדברת עמו כבר כמעט שלושים שנה.\nפאני (אביבה מרקס) (עונה 2): חברה של ריקי ופנחס רוזן מהקאנטרי. מוזכרת רבות לאורך העונות. בעלת מבטא בריטי די כבד, מוכרת גם כ-פאני והשקית.\nפרופסור קליין (אלי גורנשטיין) (עונה 3): השכן החדש של פנחס וריקי. פנחס קינא ביחס של ריקי אליו. משלב פירות למאכל אחד מהונדס גנטית.\nורה ומרצ'ל זליג (מיקי קם ופולי רשף) (עונות 4, 5, 8): זוג חברים של ריקי ופנחס. מוזכרת רבות לאורך העונות.\nשון גבריאל (תובל שפיר) (עונה 4): בנה של לירי אשר מתגורר בסן דייגו. לא אוהב את איתמר.\nירון טננבלט (רון ביטרמן) (עונה 6): בנה של מלי. הפיק לריקי סרט שינציח את מורשתה של ריקי.\nדובה פינקוס (דב רייזר) (עונה 6): דודתה הסיעודית של ריקי ואחותה של חנה. משופמת. כולם חשבו שהיא מתה, אך מסתבר שלא הדבר כך. אומרת רק את המילה \"שלום\".\nכרמלה (אודליה סגל) (עונה 6): השותפה של לירי בכלא, לא מסתדרת עם לירי.\nיפעת (מיה צפיר) (עונות 7–8): חברה של רז. בעונה השמינית נפרדו.\nרעות פלדמרשל (לירון וייסמן) (עונה 7): שכנה של ריקי ופנחס. מציגה את עצמה כגרושה וכבת לאותה עדה של ריקי, ומנהלת רומן עם איתמר. נעצרה לאחר שהתגלה שהיא גנבה את הכסף שלהם.\n\nרחל חסון (יונה אליאן): אם משפחת חסון, ובשלנית מחוננת. מבין תבשיליה מוזכרים רבות ה\"מז'לוף\" וה\"בולטים\". היא נתפסת כאישה חמה ולבבית המסוגלת להתמודד עם דאגת כל אחד מבני המשפחה. מאמינה שפעולת מכונה אינה תחליף לפעולת אדם. היא וסילבן נישאו בשבועות.\nסילבן \"סאלי\" חסון (יהורם גאון): נשוי לרחל, ולהם חמישה ילדים. סילבן הוא טיפוס משפחתי, ביתי, היפוכונדר מעט, ונוטה להדגיש את דבריו בתנועות ידיים ובהטעמות קול. לסילבן ורחל חמישה ילדים: שני, מירב, התאומות אורנה ואפרת, ובן בשם מנחם. רחל מכנה אותו בשם סאלי. חוגג בעונה השביעית את יום הולדתו השמונים.\nמנחם \"מני\" חסון (קובי מאור) (עונות 1–6): בנם של רחל וסילבן, וקרוי על שם סבו (אבא של סילבן). נשוי לאלין, ולהם ארבעה ילדים, שלוש בנות בשם: אלה, מאיה ודריה, ובן זקונים בשם סיוון, הנכד הראשון ממין זכר של סילבן ורחל. בעונה השישית עובר לגור עם משפחתו באיטליה.\nאלין חסון (תמרה קלינגון) (עונות 1–6, אורחת בעונות 7–8): אשתו של מני. ממוצא אוקריני. מעשית, חדה ונמרצת. במהלך הסדרה מפגינה פעמים רבות יכולת טכנית גבוהה. בעונה השישית התקבלה לחברת \"למבורגיני\", כשבעקבותיו היא עוברת עם מני וילדיהם לאיטליה.\nאורנה כץ-חסון (ימית סול): אורנה היא בתם של רחל וסילבן חסון. אחותה התאומה של אפרת. לאורנה יש נטייה ל\"תאונות\" קלות, אשר לרוב מסתיימות בהכתמת בגדיה החגיגיים.\nמשה כץ (עמי סמולרצ'יק): בעלה של אורנה ואחיו הגדול של אהרון. משה נחשב ל\"טמבל\" של המשפחה, וסילבן נוהג להכותו בעיתון מגולגל, ספק בצחוק, ספק ברצינות, כל אימת שהוא נתפס במעשה אווילי. אורנה מצידה נוהגת להגן על כבודו של משה וניכר בה שהיא אוהבת אותו מאוד. ריקי מכנה את משה ואורנה \"אורנה ומשה כץ\" בהטעמה (פרודיה על אורנה ומשה דץ).\nמירב כץ-חסון (עדנה בליליוס): בתם הצעירה של סילבן ורחל. רווקה מובטלת אשר מתגוררת בבית הוריה. מירב מצליחה להוציא בתואנות שונות סכומי כסף נכבדים משלושת אחיה, אך היא חיה בעיקר על חשבונם של הוריה, המייחלים לנישואיה ועזיבתה את הבית. מירב מרבה ב\"דייטים\", ומנסה לעגוב על כל גבר פנוי הנקלע לסביבתה. מערכות היחסים שמירב יוצרת הן לעולם קצרות ימים, ואחת דינן, להסתיים במפח נפש כבד של מירב. בתחילת העונה הרביעית התארסה לאהרון כץ ונישאה לו. במהלך העונה החמישית נכנסת להריון. בעונה השישית נולד לזוג ילד, ששמו יורם.\nאהרון כץ (כהן צדק) (קובי פרג') (עונות 4–8, אורח בעונות 1,2): אחיו הקטן של משה כץ, נפגש מדי פעם עם המשפחה באירועים משפחתיים ובדרך כלל מעורר ויכוח. בעונה הרביעית מופיע כדמות קבועה, נישא למירב. בעונה השישית נולד לזוג ילד, כשבהמשך הוא ומירב קראו לו יורם על שמו של יורם ארבל.\nאפרת חסון (ימית סול) (עונות 1–7): אחותה התאומה של אורנה, אחותה הקטנה של שני ואחותם הגדולה של מני ומירב ובתם של סילבן ורחל. אפרת מתגוררת בלוס אנג'לס ולה בעל בשם מייק ושתי בנות, ג'יזל ורייצ'ל. לא אוהבת להודיע על ביקוריה.\nמייק (יפתח אופיר בעונה 3 ואדם שפר בעונה 5): בעלה של אפרת ואביהן של ג'יזל ורייצ'ל. דובר אנגלית בלבד. כמו לאפרת, גם לו יש אח תאום.\nרייצ'ל (דניאל דואניס) (אורחת בעונה 6): בתם הצעירה של מייק ואפרת. בעונה השישית הגיעה לארץ לכאורה על מנת להתגייס לשירות קרבי בצה\"ל, אך למעשה היא אמרה את זה על מנת להרגיז את אימה על מנת שתסכים שהיא תלמד בקולג' במדינת מסצ'וסטס.\nשנטל כץ (אופיר נדבורני) (עונות 1–6): בתם הבכורה של אורנה ומשה כץ. מכורה לטלפון הסלולרי.\n\nסלק (רפי רוטשטיין) (עונות 2–8): חבר טוב של משה. קוראים לו סלק כי הוא אלרגי לסלק.\nמר שטייניץ (יוסי סגל) (עונות 2–3, 5): שכן של רחל וסילבן ויו\"ר הוועד. אבא של יואל.\nיעקב (ששי קשת) (עונות 3–5): שכן של רחל וסילבן.\nעו\"ד מנדל (דור צויגנבום) (עונות 3–6): עורך דין ושכנם של רחל וסילבן.\nיואל שטייניץ (יובל סגל) (עונות 3, 5, 7): הבן של שטייניץ, השכן של רחל וסילבן.\nקלייר (דינה דורון) (עונה 5): חמותה הקשוחה של אפרת ואמא של מייק, סבתן של ג'יזל ורייצ'ל.\nנתנאלה (נטע אלחמיסטר) (עונות 6–8): המטפלת של בנותיהם של שני ושי. מתנדבת במגן דוד אדום. בוגרת בני עקיבא.\nפלג (גיא לואל) (עונות 7,3–8): עמית לעבודה של שני. הומוסקסואל.\nחנוך (שמואל וילוז'ני) (עונה 8): שכנם של שי ושני.\nמוטי אברהם (רמי ברוך) (עונה 8): ראש העירייה שמתמודד מול שני על התפקיד. גרוש מאשתו.\nדינה אברהם (גילת אנקורי) (עונה 8): גרושתו של מוטי שחיה אתו תחת אותה קורת גג.\n\nלאורך שנותיה, הופיעו בסדרה שחקנים אורחים רבים. בין התפקידים האורחים ניתן למנות את: עירית נתן בנדק, ניצה שאול, שמיל בן ארי, רבקה מיכאלי ויערה בנבנישתי. שחקנים נוספים קיבלו הופעות קמע כעצמם, כמו: ישראל אהרוני, ריקי גל, מיכל אמדורסקי, עודד מנשה ומשה פרץ. \n\nעד העונה השלישית הסדרה שודרה בערוץ 2 במסגרת \"שידורי קשת\". פרק הבכורה של הסדרה שודר ב-4 באוגוסט 2011 וזכה ל-27.9% מדרוג. בפרק סיום העונה נרשמו 29.1% רייטינג. ממוצע העונה הראשונה של הסדרה הוא 23.2%. העונה כללה 42 פרקים.\nשידור העונה השנייה החל ב-26 במרץ 2013. פרק הבכורה זכה ל-23.9% רייטינג. העונה הופסקה לקראת הפרק האחרון בתחילת \"מבצע צוק איתן\" ב-11 ביולי 2014, והפרק האחרון שודר ב-19 בספטמבר 2014. העונה כללה 40 פרקים וממוצע של 22.3% אחוזי רייטינג.\nהעונה השלישית עלתה לשידור ב-11 במרץ 2016. פרק פתיחת העונה זכה ל-20.5% רייטינג. העונה הסתיימה ב-5 באוגוסט 2016, פרק הסיום זכה ל-14.6% רייטינג. העונה כללה 40 פרקים. לעונה זו הצטרפה ירדן ברכה בתפקיד קבוע בתור ספיר, בת הזוג של אדם (תום אבני). כמו כן, לאחר עונה זו עזבה את הסדרה ליאת הר-לב שגילמה את מיכל, אשתו לשעבר של איתמר (יניב פולישוק).\nצילומי העונה הרביעית החלו ב-20 באפריל 2017 והסתיימו ב-13 ביוני 2017. העונה עלתה לשידור בערוץ קשת 12 ב-3 בנובמבר 2017. לעונה זו הצטרפה גלית גיאת בתור לירי - החברה החדשה של איתמר למשפחת רוזן ולמשפחת חסון הצטרף בתפקיד קבוע (לעומת תפקיד אורח בעונה 2) קובי פרג' בתור אהרון, אח של משה והבעל של מירב.\nצילומי העונה החמישית החלו ב-25 במרץ 2018 והסתיימו ב-22 במאי 2018. העונה עלתה לשידור ב-14 בדצמבר 2018. פרק הבכורה זכה ל-13.8% רייטינג. העונה הסתיימה ב-13 בספטמבר 2019, פרק הסיום זכה ל-12.7% רייטינג.\nצילומי העונה השישית החלו ב-15 בדצמבר 2018. העונה עלתה לשידור ב-3 בינואר 2020. פרק הבכורה זכה ל-13.1% רייטינג. העונה הסתיימה ב-23 באוקטובר 2020.\n\n אתר האינטרנט הרשמי של סברי מרנן\nסברי מרנן לצפייה ישירה, באתר mako TV (כדי לצפות בטלפון צריך להוריד את אפליקציית מאקו tv)\nמידע וכתבות:\n\n\"היה צמא לסיטקום ישראלי שמתעסק בשד העדתי\": ביקור בסט \"סברי מרנן\", באתר וואלה‏, 08 במרץ 2016\n \"סברי מרנן\", במסד הנתונים הקולנועיים IMDb (באנגלית)\n \"סברי מרנן\", באתר נטפליקס\n\"סברי מרנן\", באתר אידיבי\n \"סברי מרנן\", במסד הנתונים הקולנועיים KinoPoisk (ברוסית)\n\"סברי מרנן\", במיזם \"אישים\" לתיעוד היצירה הישראלית\nביקורות:\n\nביקורת טלוויזיה: \"התוכנית 'סברי מרנן' היא פשוט עיסה של כוכבי עבר, הייתי ממש נבוך\", בתוכנית של איריס קול, באתר רדיו ללא הפסקה\nסמדר שילוני, \"סברי מרנן\": עוד מאותו דבר, באתר ynet, 27 במרץ 2013\nאליק מרגלית, \"סברי מרנן\": מראה שחורה לישראלי המכוער, באתר nrg‏, 3 באפריל 2013\nסמדר שילוני, \"סברי מרנן\": מה מצחיק בזה?, באתר ynet, 12 במרץ 2016",
    "pageid": 936708
  },
  {
    "title": "סכיזופרניה",
    "extract": "סכיזופרניה (מונח שהומצא בהשראת היוונית: σχιζοφρενία; בעברית גם: שַׁסַּעַת. באנגלית Schizophrenia) היא הפרעה נפשית ממושכת, מורכבת והטרוגנית בביטוייה, השייכת לקבוצת ההפרעות הנפשיות המלוות לרוב בתופעות של פסיכוזה. הפרעה זו מתאפיינת בהזיות, שמיעת קולות שאף אחד אחר לא שומע, מחשבות שווא, הפרעות בארגון הדיבור והחשיבה, צמצום רגשי, פגיעה בהנאה ובכוח הרצון והיוזמה (initiative), בעיות קוגניטיביות (בזיכרון, קשב, פונקציות ניהוליות וכו'), התנהגויות מוזרות המוסברות על ידי החוויות הפנימיות החריגות (ההזיות, מחשבות השווא) ועל ידי שיבושי מערכות בקרה (קוגניטיביות), קשיים תפקודיים רבים בתחום התעסוקתי והחברתי. בדרך כלל מחלקים את התופעות לתופעות \"חיוביות\" כגון הזיות, שמיעת קולות, התנהגויות מוזרות ומחשבות פרנויות, ותופעות \"שליליות\" כגון פגיעה בהנאה וביוזמה. רוב התרופות לטיפול בסכיזופרניה מכווונות לטיפול בתופעות ה\"חיוביות\".\nפירוש המונח הלטיני, שמקורו ביוונית, הוא מוח או שכל מפוצל או שסוע, אך סכיזופרניה איננה \"פיצול אישיות\" (הפרעת זהות דיסוציאטיבית); הכוונה במונח היא לפיצול או אי תיאום עם המציאות. מונח זה המקובל בסיווג הפסיכיאטרי, אינו תיאור מדויק לכל הצורות והביטויים המגוונים של הפרעה זו.\nסכיזופרניה מסווגת כהפרעה פסיכוטית, אך התופעות הפסיכוטיות אינן קבועות ולעיתים חלק מהתופעות נעלמות תוך כדי טיפול.\nהגורמים להתפתחות מחלת הסכיזופרניה עדיין לא ידועים. לפי תאוריה הרווחת, לדופמין יש תפקיד חשוב בהתפתחות סכיזופרניה. דופמין הוא מתווך עצבי המשמש להעברת מידע בין התאים במוח וקשור לתחושות הנאה ותגמול. כשאדם עובר חוויה מהנה, כמו קיום יחסי מין, רמת הדופמין במוח עולה. לפי התאוריה, בסכיזופרניה יש השפעה עודפת של דופמין, או שרמות הדופמין המופרשות במוח גבוהות מדי, או שמוחם של החולים נעשה רגיש במיוחד לדופמין שמופרש. רמות גבוהות מדי של דופמין עלולות לשבש את המסלולים במוח שאחראים לחלק מהתפקודים הנפשיים החשובים ביותר כמו זיכרון, רגשות, התנהגות חברתית ומודעות עצמית. הפרעות בפעילויות אלו יכולות להסביר את הסימפטומים הפסיכוטיים של סכיזופרניה, כמו שמיעת קולות ומחשבות שווא. רוב התרופות הנמצאות בשימוש היום בטיפול בסכיזופרניה מורידות את כמות הדופמין בדם.",
    "pageid": 669717
  },
  {
    "title": "עיראק",
    "extract": "רפובליקת עיראק (בערבית: ‏‏?‏, גֻ'מְהוּרִיַּת (א)לְעִרַאק; בכורדית: كۆماری عێراق, Komarî Êraq, כומארי עיראק) היא מדינה במזרח התיכון בדרום מערב אסיה. בצפון היא גובלת עם טורקיה, במערב בסוריה ובירדן, בדרום בערב הסעודית ובכווית, ובמזרח היא גובלת עם איראן. חיים בה מעל 41 מיליון בני אדם, רובם המכריע ערבים. 97% מתושבי עיראק הם מוסלמים, מהם כ-65% שיעים ו-35% סונים. בצפון-מזרח המדינה מתקיימת אוטונומיה כורדית, המכונה כורדיסטן העיראקית. השפות הרשמיות בעיראק הן ערבית וכורדית.\nעיראק חברה בארגון לשיתוף פעולה אסלאמי.",
    "pageid": 488
  },
  {
    "title": "פינלנד",
    "extract": "רפובליקת פינלנד (בפינית: Suomen tasavalta, בשוודית: Republiken Finland) היא מדינה בצפון אירופה, התחומה על ידי הים הבלטי בדרום־מערב, המפרץ הבוטני במערב והמפרץ הפיני בדרום. לפינלנד גבול ארוך בן 1,340 ק\"מ עם רוסיה במזרח, וגבולות נוספים עם נורווגיה בצפון ועם שוודיה בצפון־מערב. פינלנד היא חלק מברית נאט\"ו.\nשמה של פינלנד בשפת תושביה הוא סואומי (Suomi), השם פינלנד מקורו בשפה השוודית. הסימול הבינלאומי המקוצר של פינלנד הוא SF, ראשי התיבות של שני שמות המדינה.\nאקלימה של פינלנד מאופיין בטמפרטורות קרות, כמעט ארקטיות, אך עדיין מתונות יחסית בזכות השפעתם של הים הבלטי ואגמיה הרבים – 187,888 אגמים. פני השטח נמוכים ומישוריים ברובם, עם גבעות קטנות.\nאוכלוסייתה של פינלנד מונה כ־5.5 מיליון בני אדם (נכון לפברואר 2021), ומרוכזת ברובה במישור החוף שבדרום ובדרום־מערב המדינה. היא מורכבת מרוב פיני יציב, ממיעוט שוודי וממיעוט סאמי. כ-10% מהתושבים הם רוסים, סוחרים ברובם. רוב אזרחיה הם נוצרים לותרנים, אך ישנו גם מיעוט של נוצרים אורתודוקסים וחסרי דת.",
    "pageid": 4037
  },
  {
    "title": "פלישת טורקיה לקפריסין",
    "extract": "פלישת טורקיה לקפריסין (בטורקית: Kıbrıs Barış Harekâtı - \"מבצע השלום בקפריסין\", ביוונית: Τουρκική εισβολή) התרחשה ב-20 ביולי 1974, בעקבות ההפיכה הצבאית בקפריסין ותפיסת השלטון בידי ארגון קפריסאי יווני לאומני אשר רצה לספח את האי ליוון חמישה ימים קודם לכן. המערכה זכתה לשם הקוד הצבאי \"מבצע אטילה\" ונמשכה עד תחילת חודש אוגוסט 1974, תוך שהיא מבססת מסדרון בשליטה טורקית מחופו הצפוני של האי עד לבירה ניקוסיה. לאחר שלא הושגה הפסקת אש כבש הצבא הטורקי את כל חלקו הצפוני של האי במסגרת \"מבצע אטילה 2\", וביסס את חלוקת האי לשתי ישויות נפרדות. בחלקו הצפוני של האי הוקמה הרפובליקה הטורקית של צפון קפריסין, וחלקו הדרומי המשיך להתקיים כרפובליקה של קפריסין. שתי הישויות המדיניות הנפרדות ממשיכות ומתקיימות מאז זו לצד זו.",
    "pageid": 393888
  },
  {
    "title": "פרשת מותו של יוסף סלמסה",
    "extract": "פרשת מותו של יוסף סלמסה, עוסקת במותו של צעיר בן העדה האתיופית בשנת 2014. הפרשה סוקרה באמצעי התקשורת על רקע טענת משפחתו כי מותו נבע מחשמול בטייזר, בעת מעצר, על ידי שוטרים ממשטרת זכרון יעקב כמה חודשים קודם למותו. גופתו של סלמסה אותרה בתחתית מצוק ללא שברים בעצמות הגולגולת או בחוליות עמוד השדרה, עם פצע שנגרם מחפץ חד ובכיסו סכין יפנית שנעלמה מרשות המשטרה ולא הועברה לבדיקת הפתולוג. בדו\"ח הנתיחה של גופתו צוינה פגיעה עצמית כסיבת המוות המשוערת לצד הקביעה כי \"לא ניתן לשלול פגיעה על ידי גורם אחר\".\nחקירת המחלקה לחקירות שוטרים בעניין מותו של סלמסה העלתה כי השוטרים שחשמלו אותו שיקרו בחקירתם, אולם הוחלט כי דיווחם הכוזב מחייב צעדים פיקודיים ומשמעתיים ולא משפט פלילי. היועץ המשפטי לממשלה דחה את ערעורה של משפחת סלמסה, בנימוק כי \"אין ראיות הקושרות את מותו של סלמסה עם התנהלות השוטרים\".\nמותו של סלמסה הפך לסמל מרכזי בהפגנות יוצאי אתיופיה בשנת 2015, שבהן טענו בני העדה כי מופעלת נגדם אלימות משטרתית וכי הם חווים יחס גזעני.",
    "pageid": 1358412
  },
  {
    "title": "פרשת מותו של סלומון טקה",
    "extract": "סלומון טקה נהרג ב-30 ביוני 2019 בקריית חיים. קצין משטרה, שלא בתפקיד, הותקף באבנים על ידי ארבעה צעירים. הקצין, שחשש לחייו, ירה אל הכביש במטרה להרחיק את התוקפים. הקליע שנורה התפצל וחלק ממנו ניתז אל אחד הצעירים, סלומון טקה, והרגו. טקה היה צעיר בן שמונה-עשרה שעלה מאתיופיה בגיל אחת עשרה. הפרשה הובילה להפגנות של יוצאי אתיופיה במוקדים רבים בישראל במחאה נגד שיטור יתר על בסיס צבע עור ולהליך משפטי פלילי ואזרחי נגד משטרת ישראל ונגד הקצין היורה.\nהמשפט האזרחי הסתיים במרץ 2022 בהסדר על פיצוי של 1.8 מיליון שקל חדש למשפחת ההרוג. המשפט הפלילי הסתיים באפריל 2024 בזיכויו של הקצין היורה. כחודש לאחר פסק הדין, הפרקליטות הגישה ערעור עקרוני על זיכוי השוטר.",
    "pageid": 1730458
  },
  {
    "title": "קורטיזול",
    "extract": "קורטיזול הוא הורמון סטרואידי ממשפחת הגלוקוקורטיקואידים (שעמו נמנים גם הקורטיזון והקורטיקוסטרון), שמופרש בכמות משמעותית יחסית להורמונים אחרים ממשפחה זו. הוא מופרש בגוף מבלוטת יותרת הכליה.",
    "pageid": 21882
  },
  {
    "title": "קורין אלאל",
    "extract": "קורין אלאל (נולדה ב-15 במרץ 1955) היא זמרת-יוצרת, מלחינה, מעבדת ומפיקה מוזיקלית, גיטריסטית ופזמונאית ישראלית, כלת פרס לנדאו למפעל חיים לשנת 2022.",
    "pageid": 54193
  },
  {
    "title": "קורל סימנוביץ'",
    "extract": "קורל סימנוביץ'-רוברטו (נולדה ב-9 בספטמבר 1991) היא מעצבת אופנה, דוגמנית ושחקנית ישראלית-אמריקאית.",
    "pageid": 1580244
  },
  {
    "title": "ראיין ריינולדס",
    "extract": "ראיין רודני ריינולדס (באנגלית: Ryan Rodney Reynolds; נולד ב-23 באוקטובר 1976) הוא שחקן קולנוע ואיש עסקים קנדי.",
    "pageid": 640912
  },
  {
    "title": "רוג'ר פדרר",
    "extract": "רוג'ר פדרר (בגרמנית: Roger Federer;‏ נולד ב-8 באוגוסט 1981 בבזל) הוא טניסאי עבר שווייצרי. נחשב לאחד הטניסאים הטובים בכל הזמנים. פדרר דורג במקום הראשון בעולם במשך 237 שבועות ברציפות בין השנים 2004–2008 (ראשון בכל הזמנים), ובסך הכל דורג במקום הראשון בעולם במשך 310 שבועות (שני בכל הזמנים).\nפדרר זכה ב-20 תוארי גראנד סלאם (שלישי בכל הזמנים), ובסך הכל זכה ב-103 תארים בסבב העולמי ליחידים (שני בכל הזמנים), ובשמונה תארים בזוגות. כמו כן, פדרר הוא שיאן כל הזמנים במספר הזכיות בטורניר וימבלדון לגברים יחידים, עם שמונה זכיות במספר.\nב-15 בספטמבר 2022, הודיע פדרר על פרישתו מטניס מקצועני.",
    "pageid": 42635
  },
  {
    "title": "רן כוכב",
    "extract": "רן (רנכו) כוכב (נולד ב-6 ביולי 1971) הוא קצין צה\"ל במילואים בדרגת תת-אלוף. כיהן כדובר צה\"ל, כמפקד מערך ההגנה האווירית וכקצין המשטרה הצבאית הראשי (הקַמצָ\"ר).",
    "pageid": 1395734
  },
  {
    "title": "רפאל איתן",
    "extract": "רפאל \"רפוּל\" איתן (11 בינואר 1929, כ\"ט בטבת ה'תרפ\"ט – 23 בנובמבר 2004, י' בכסלו ה'תשס\"ה) היה הרמטכ\"ל ה-11 של צה\"ל, חבר הכנסת ושר בממשלות ישראל. כהונתו של איתן כרמטכ\"ל הייתה הארוכה ביותר, 60 חודשים (5 שנים).",
    "pageid": 2767
  },
  {
    "title": "שומרונים",
    "extract": "שומרונים (בעברית שומרונית: ࠔࠠࠌࠝࠓࠩࠉࠌ שָׁמֶרִים, במשמעות שומרי התורה, בערבית: السامريون, א-סאמיריוּן) הם עם וקבוצה אתנו-דתית ייחודית שחיה במשך מעל אלפיים שנה בשומרון, וטוענת להיותה המשך ישיר של בני ישראל. השומרונים טוענים כי הם צאצאי שבטי אפרים, מנשה ולוי שלא גלו במהלך גלות עשרת השבטים לאחר חורבן ממלכת ישראל.\nהדת השומרונית מבוססת על האמונה כי השומרונים הם ה\"שומרים\", כלומר שומרי התורה המקורית, לפי נוסח ייחודי של התורה המצוי בידם. נוסח זה, הכתוב בכתב שומרוני הדומה במידה רבה לכתב העברי הקדום, כולל כמה הבדלים עלילתיים. שפתם של השומרונים דומה לעברית עתיקה, והם מחזיקים בגרסה משלהם לחגים המקובלים גם ביהדות וגם מנהגיהם שונים מאלה הנהוגים בעם היהודי. במהלך ההיסטוריה נתגלעו מחלוקות בעלות אופי דתי בין היהודים לבין השומרונים, המכונים בספרות חז\"ל בשם \"כותים\" ומעמדם ההלכתי שנוי במחלוקת. המחלוקת המרכזית בין היהודים לשומרונים סובבת סביב \"המקום הנבחר\" לבניית בית המקדש, אותו מזהים השומרונים עם הר גריזים.\nבשלהי העת העתיקה חייתה בשומרון אוכלוסייה שומרונית צפופה, שהתפשטה גם דרומה ומערבה בעקבות הידלדלות היישוב היהודי ביהודה במרד בר כוכבא, וכן במספר קהילות מחוץ לארץ ישראל. אולם, במהלך המאות ה-5 וה-6, העדה הצטמצמה כתוצאה ממרידות השומרונים כנגד האימפריה הביזנטית וכן תהליכי התנצרות. לאחר הכיבוש הערבי של ארץ ישראל, שומרונים רבים המירו את דתם לאסלאם בעקבות רדיפות דתיות, מיסים כבדים, עוני ופרעות, והישוב השומרוני הכפרי כמעט ונכחד. השומרונים חוו שוב רדיפות, מעשי טבח והתאסלמות בכפייה גם בימי הצלבנים, האיובים והעות'מאנים, ועד ראשית המאה ה-20 שרדו כ-130 נפש בלבד, שהתרכזו בעיר שכם. מספר משפחות מוסלמיות בשכם וסביבתה מתייחסות לשומרונים ושומרות את דבר מוצאן השומרוני.\nבעשורים האחרונים השתקמה מעט הקהילה השומרונית, ונכון ל-2021 היא מונה כ-840 נפשות, מרביתם חיים בקריית לוזה שבהר גריזים, ובשכונה השומרונית בעיר חולון. ייסוד השכונה בחולון נעשה ביוזמתו של הנשיא יצחק בן-צבי, שחקר בעברו כהיסטוריון את השומרונים, כדי לאחד את הקהילות הקטנות שהיו פזורות לכדי קהילה מגובשת ויציבה. השומרונים תושבי חולון מחזיקים בתעודת זהות ישראלית ומתגייסים לצה\"ל, ואילו תושבי קריית לוזה מחזיקים בתעודת זהות כפולה, ישראלית ופלסטינית, וכן לומדים ועובדים בצמוד לאוכלוסייה הערבית בשכם, ולכן פטורים משירות צבאי.",
    "pageid": 22413
  },
  {
    "title": "תוצר מקומי גולמי",
    "extract": "תוצר מקומי גולמי (תמ\"ג; באנגלית: gross domestic product‏ – GDP) הוא מונח כלכלי המציין מדידה של הערך הכולל של הסחורות (מוצרים) והשירותים שיוצרו בשטח טריטוריאלי מסוים (לרוב מדובר במדינה) במהלך תקופה נתונה (לרוב מדובר על שנה), לפני הפחתת הבלאי. נתונים אלו מבוטאים במונחים של כסף. המונח שונה מתוצר לאומי גולמי (תל\"ג) בכך שהוא מוציא מכלל החישובים העברות כספים בין מדינות, כך שהחישוב כולל למעשה את התוצר שנוצר בתוך מדינה מסוימת ולא את התוצר שנתקבל בה.\nהתמ\"ג הוא אחד המדדים המשמשים להערכת חוסנו הכלכלי של האזור הנבדק. יחד עם זאת, התמ\"ג אינו משקף בהכרח את רמת ההתפתחות הכלכלית היחסית של המדינה, משום שהוא איננו מתחשב בשאלת פיזור התוצר הנמדד בין כמה תחומים, בשאלת מהות המוצר הנמדד או בשאלת ריכוזיות הרווח מהמוצר בכלל הכלכלה במדינה. לדוגמה, מדינה בעלת כלכלה המבוססת ברובה המוחלט על ייצור נפט עשויה להציג תמ\"ג גבוה מאוד אך אין בכך להעיד בהכרח על חוסנו הכלכלי של המשק באותה מדינה או על כך שהמשק כולו נהנה משגשוג ופיתוח ולא רק קבוצה קטנה של משקיעים או בעלי-עניין.\nיש להבחין בין \"תמ\"ג נומינלי\", השימושי יותר בהשוואה לכלכלות לאומיות בשוק הבינלאומי אך אינו משקף הבדלים ביוקר המחיה ובשיעורי האינפלציה של המדינות, לבין \"תמ\"ג שווי כוח הקנייה\" (PPP), שעשוי להיות שימושי יותר בהשוואת רמת החיים בין מדינות.\nניתן לחלק את התמ\"ג הכולל לתרומה של כל ענף או מגזר במשק. היחס בין התמ\"ג לכלל אוכלוסיית האזור הוא התמ\"ג לנפש (נקרא גם רמת החיים הממוצעת).\nעל בסיס התמ\"ג נבנה מדד תמ\"ג לנפש המותאם לכח קניה במדינה. מדד זה לוקח בחשבון שני משתנים נוספים: גודל האוכלוסייה במדינה, ורמת המחירים במדינה. באמצעות התמ\"ג לנפש מעריכים את רמת החיים במדינה.\nעל פי נתוני קרן המטבע הבין-לאומית, סכום התמ\"ג של כלל מדינות העולם עמד בשנת 2014 על 77.27 טריליוני דולרים, ועשר המדינות המובילות ייצרו 65.18% ממנו. לעומת זאת, על פי נתוני הבנק העולמי (לפי כוח קנייה), עמד התמ\"ג של כלל מדינות העולם בשנת 2014 על 108 טריליוני PPP, ועשר המדינות המובילות ייצרו 60% ממנו. התמ\"ג מניח שכל מה שמיוצר הוא על פי הגדרה בגדר \"טובין\" (goods). בחישוב אין הבחנה בין עלויות לרווחים, בין פעילויות יצרניות לפעילות שאינה יצרנית או פעילות הפוגעת במשאבי טבע מתכלים.",
    "pageid": 29515
  },
  {
    "title": "קטגוריה:רטבים",
    "extract": "",
    "pageid": 100647
  },
  {
    "title": "אורי לוי (שדרן)",
    "extract": "אוּרי לוי (נולד ב-25 בינואר 1952) הוא עיתונאי, קריין ומנחה טלוויזיה ישראלי, מבכירי שדרני הספורט בישראל, לשעבר מנהל חטיבת החדשות של הערוץ הראשון, שבו הוא עבד משנת 1977 עד 2017, עת עבר לתאגיד השידור הישראלי. לוי נחשב לאחד משדרני הספורט המובילים בישראל. הוא שידר רבים מהמשחקים של קבוצות הכדורסל של מכבי תל אביב והפועל ירושלים בגביעי אירופה, וכן אירועי ספורט במשחקים אולימפיים ובמסגרות אחרות. אחד השידורים הזכורים שלו היה הקרב של יעל ארד באולימפיאדת ברצלונה (1992), שהקנה לה מדליית כסף, ומדליה אולימפית ראשונה לישראל.",
    "pageid": 1032937
  },
  {
    "title": "אורלי ויינרמן",
    "extract": "אורלי ויינרמן (נולדה ב-21 ביוני 1971) היא שחקנית, דוגמנית וזמרת ישראלית. \nהיא מוכרת במיוחד בתפקידה כעוגן בקומדיית המצבים \"שמש\".\n\nויינרמן נולדה בתל אביב, לאם פסנתרנית ולאב מהנדס.\nבילדותה שיחקה בתיאטרון הנודד של דני פלץ, שם השתתפה בין היתר בהצגות \"כיפה אדומה\" ו\"שלגייה ושבעת הגמדים\". היא השתתפה גם בשירוויזיון בשנת 1982. לאחר מכן עברה לדרום אפריקה בעקבות שליחות הוריה, וב-1987 בגיל 16 שבה לישראל. את לימודי התיכון עשתה ויינרמן בתיכון אליאנס תל אביב.\nבין השנים 1987–1990 הייתה ויינרמן חברה בלהקת \"צעירי תל אביב\" ובמסגרתה השתתפה בין היתר בפינה בתוכנית \"זהו זה!\" ובסדרת הטלוויזיה הראשונה של הלהקה \"החופש האחרון\".\nאת שירותה בצה\"ל עשתה בלהקת חיל האוויר.\n\nויינרמן למדה בבית הספר לתיאטרון ולקולנוע ע\"ש לי סטרסברג שבארצות הברית. לאחר מכן, עברה זמנית ליפן ושם עסקה בדוגמנות. לאורך השנים היא השתתפה במספר קמפיינים שונים כדוגמנית, בישראל ומחוצה לה.\nב-1997 חזרה ויינרמן לישראל כדי להשתתף בפיילוט לקומדיית המצבים הישראלית, \"שמש\", בדמותה של עוגן. בעקבות הצלחת הסדרה, הפכה ויינרמן לחלק מצוות השחקנים הקבוע בסדרה בין השנים 1997–2004. \nבמקביל לעבודתה בסדרה \"שמש\", היא השתתפה בין היתר בתוכנית \"רק בישראל\", בסדרות \"פאזל\" ו\"פלורנטין\", ובהצגה \"הקוסם 2000\".\nב-2008 הופיעה ויינרמן בסרט הישראלי \"הכתובה\".\nב-2009 הנחתה ויינרמן בערוץ המוזיקה, 24. באותה שנה השתתפה בעונה החמישית של תוכנית הריאליטי \"רוקדים עם כוכבים\" ששודרה בערוץ 2. היא הודחה בתוכנית השנייה, אך חזרה והגיעה עד השלבים האחרונים.\nנכון לשנת 2024 ויינרמן אינה פעילה בתחום המשחק.\n\nבשנת 2006 הייתה בקשר עם סיף אל-אסלאם קדאפי, בנו של שליט לוב מועמר קדאפי. בשנת 2011, לאחר שנתפס במהלך ההתקוממות בלוב, היא קראה לשליח הקוורטט לענייני המזרח התיכון, טוני בלייר, להצילו מגזר דין מוות הצפוי לו.\nהיא אימצה דעות אנטי-ציוניות ואנטי-אימפריאליסטיות. היא נוהגת להשתתף באופן פעיל במחאות שונות, ומתנגדת בחריפות למדיניות הישראלית בסכסוך הישראלי-פלסטיני. במהלך מבצע צוק איתן, דבריה בגנות ישראל שפורסמו בפייסבוק קיבלו חשיפה תקשורתית.\nב-2015 פתחה ממקום מגוריה באותה עת, בסאו פאולו שבברזיל, בקמפיין מימון המונים כדי לסייע לה לממן הליך הקפאת ביציות.\nנכון לאמצע העשור השני של המאה ה-21, התגוררה ויינרמן בקיטו, בירת אקוודור, ובמרץ 2022 חזרה לארץ[דרוש מקור].\nויינרמן רווקה.\n\nאורלי ויינרמן, במיזם \"אישים\" לתיעוד היצירה הישראלית\n אורלי ויינרמן, במסד הנתונים הקולנועיים IMDb (באנגלית)\n אורלי ויינרמן, במסד הנתונים הקולנועיים KinoPoisk (ברוסית)\nמה קרה לאורלי ויינרמן?, באתר ‏מאקו‏, 7 באוגוסט 2014",
    "pageid": 374304
  },
  {
    "title": "אחמד רפעת",
    "extract": "אחמד א-סייד רפעת אחמד (בערבית: أحمد السيد رفعت أحمد, בתעתיק מדויק: אחמד אלסיד רפעת אחמד;‏ 20 ביוני 1993 – 6 ביולי 2024) היה כדורגלן מצרי ששיחק בעמדת קשר הכנף.",
    "pageid": 2357525
  },
  {
    "title": "אירופה",
    "extract": "אֵירוֹפָּה היא יבשת מבחינה היסטורית ותרבותית ותת-יבשת מבחינה גאוגרפית. היא נמצאת בחלקה המערבי ביותר של יבשת העל אירואסיה, שבחצי הכדור הצפוני. בצפונה אירופה גובלת באוקיינוס הקרח הצפוני; במערבה – באוקיינוס האטלנטי; במזרחה – בהרי אורל ובים הכספי; ובדרומה – בים התיכון ובים השחור. כ-50 מדינות מרכיבות את אירופה: רוסיה היא הגדולה ביותר, הן מבחינת השטח והן מבחינת האוכלוסייה, ואילו קריית הוותיקן היא הקטנה ביותר. אירופה משתרעת על כ-10,180,000 קמ\"ר, והיא היבשת השישית בגודלה בעולם (מקדימה את אוקיאניה בלבד). עם זאת, היא אחת היבשות המאוכלסות בעולם (שלישית, אחרי אסיה ואפריקה). כ-11% מאוכלוסיית העולם מתגורר ביבשת זו, 892,000,000 נפשות (לשנת 2017).\nבאירופה נולדה תרבות המערב – שממלאת תפקידים דומיננטיים בעניינים גלובליים החל מהמאה ה-16, במיוחד מראשית הקולוניאליזם. בין המאה ה-16 למאה ה-20, מדינות אירופאיות שלטו לסירוגין באמריקה, רוב אפריקה, אוקיאניה וכן בחלקים גדולים של אסיה. שתי מלחמות העולם התמקדו בעיקר באירופה, ותרמו רבות לירידת הדומיננטיות של מדינות אירופה המערבית בעניינים דיפלומטיים באמצע המאה ה-20. במהלך המלחמה הקרה, אירופה חולקה לאורך מסך הברזל של נאט\"ו במערב וברית ורשה במזרח. האינטגרציה האירופית הובילה להיווצרותה של מועצת אירופה והאיחוד האירופי במערב אירופה, ששתיהן התרחבו בהדרגה מזרחה עם מהפכת סתיו העמים ונפילת ברית המועצות בתחילת שנות ה-90.\nאירופה דלה, באופן יחסי, במשאבי טבע. מבחינה היסטורית רוב חלק ניכר משטחה היה מכוסה ביערות והיא הייתה משופעת בעצים ובאבנים טובים לבנייה. בנוסף יש בה מרבצי ברזל ופחם ומעט נפט. משאבי טבע אחרים נמצאים בכמויות קטנות יחסית. גם שטחי אדמה חקלאית טובה מצומצמים באופן יחסי. עובדה זו, יחד עם אקלים קריר בצפונה ובמזרחה של היבשת הקשו על חקלאות מפותחת באזורים אלה. עם זאת, אירופה פתוחה לשיט ימי דרך האוקיינוס האטלנטי ושני ימים פנימיים גדולים – הים התיכון שמקשר בינה לבין אסיה ואפריקה והים הבלטי. שני הימים שימשו למסחר פורה ובהמשך נפתחו נתיבי שיט באוקיינוס שהובילו לתגליות גאוגרפיות חשובות.\nאירופה היא גם המקום שבו קיבל המדע את דחיפתו הגדולה ביותר. אמנם, עד העת החדשה אסיה הייתה מתקדמת יותר מבחינה טכנולוגית, אך פיתוחים מדעים חשובים הזניקו את אירופה קדימה. הפריצה הטכנולוגית החשובה החלה עוד לפני תקופת הרנסאנס. הפיתוח הטכנולוגי קיבל תאוצה נוספת עם תחילת הרנסאנס ופרץ קדימה בעת החדשה. מאז ועד היום אירופה וממשיכי דרכה הרעיוניים במערב הם השולטים בכיפה הטכנולוגית והמדעית. הפיתוח המדעי והטכנולוגי אפשר לאירופה להתעשר הרבה יותר מאשר לשכניה המידיים באפריקה ובאסיה ואפשר את מסע התגליות הענף שהביא בתורו את הקולוניאליזם והאימפריאליזם האירופאי.",
    "pageid": 319
  },
  {
    "title": "אנדורה",
    "extract": "נְסִיכוּת אַנְדּוֹרָה (בקטלאנית: Principat d'Andorra) היא נסיכות קטנה בדרום-מערב אירופה, בפירנאים המזרחיים, בין צרפת וספרד. בעבר הייתה מבודדת, אך כיום היא זוכה לשגשוג, בעיקר בזכות ענף התיירות ומעמדה כמקלט מס. אנדורה היא גם חלק מהארצות הקטלאניות; זוהי המדינה העצמאית היחידה, ששפתה הרשמית היא הקטלאנית. תוחלת החיים הממוצעת באנדורה היא מהארוכות בעולם, ועומדת על 82.36 שנים, נכון לשנת 2010.",
    "pageid": 23263
  },
  {
    "title": "אנטישמיות",
    "extract": "אַנְטִישֵׁמִיּוּת הוא המונח המודרני לתיאור תופעה חברתית של שנאת יהודים. מונח רווח שקדם לאנטישמיות היה שנאת ישראל. אנטישמיות נחשבת לסוג של גזענות. למרות הפירוש המילולי של המונח, \"נגד [העמים] השֵמִיִים\", אשר ביניהם נמנים בין היתר היהודים (כולל אתיופים), הערבים (על שמו של שם בן נח, על פי ההיסטוריוגרפיה המקראית), לרוב מתייחס המושג אנטישמיות לשנאת יהודים בלבד, ולא לציון שנאה כלפי הגזע השמי כולו. במהלך המאה ה-20 התקבל המונח בשפה העברית ובשפות אחרות במשמעות של עוינות או שנאה ליהודים הכולל את כל צורות האיבה כלפי יהודים במהלך ההיסטוריה.\nהסיבות לאנטישמיות במהלך ההיסטוריה הן רבות, ובהן: שנאה על רקע דתי, שנאה על רקע כלכלי-חברתי, שנאה על רקע תרבותי ושנאה על רקע גזעני. בהיסטוריוגרפיה נהוג לחלק את האנטישמיות לאנטישמיות מסורתית ולאנטישמיות מודרנית, כאשר האנטישמיות המודרנית נבנתה כקומה נוספת מעל לאנטישמיות המסורתית, עם מאפיינים ייחודיים משלה.\nיחזקאל קויפמן, פילוסוף וחוקר מקרא, הפריד בחיבורו חורבן הנפש, משנות ה-30 של המאה ה-20, את רגש השנאה מן האנטישמיות, אף על פי שהיא כרוכה ברגש השנאה עומדת כשלעצמה, כאידיאה, תורה ולפעמים 'שיטה מדעית' להצדקת שנאת ישראל ולא לבאר אותה, תוך שהיא מטעימה בשנאה טעמים מסוג, עלילה, קטרוג שקר וסילוף, שאינם טעמיה וגורמיה האמיתיים. ומתוך כך אוטואנטישמיות יכולה לנבוע מאהבת ישראל ואנטישמיות של גוי יכולה להתקיים ללא שנאה. מטעים קויפמן שאנטישמיות מתאפיינת בסגנונה ותוכנה נגד הדת, המוסר, הגזע ואורח החיים היהודיים ויחסם אל הסביבה הנוכרית הבא להצדיק את הדין על היהודים. תוכחה וקיטרוג כלפי ישראל, אינם מהווים כשלעצמם \"אנטישמיות\" - אלא שהם לרוב ביטוי שלה, כיוון שהמרכיב היהודי הוא מאפיין אידיוסינקרטי של מדינת ישראל. ואנטישמיות היא מה שהיא גם כשהיא מתלבשת בלבוש של לאומיות ואהבת ישראל.\nסקרים מקיפים מראים כי בשנת 2014, אחד מתוך כל ארבעה מבוגרים בעולם מחזיק בדעות אנטישמיות כגון \"היהודים אשמים ברוב המלחמות בעולם\" (מחצית מהנשאלים לא שמעו מעולם על השואה). חוקרים מאוניברסיטת תל אביב, המחברים דו\"ח שנתי על מצב האנטישמיות בעולם, תולים חלק מהגורמים לתקריות האנטישמיות של המאה ה־21 באופיין של הרשתות החברתיות, ומצביעים על עליה בתקריות אנטישמיות בסמוך לאירועים מחוללים דוגמת מגפת הקורונה או מבצעים צבאיים בהם מעורבת ישראל.",
    "pageid": 316
  },
  {
    "title": "אסון מעבורת החלל קולומביה",
    "extract": "אסון מעבורת החלל קולומביה מתייחס להתפרקות מעבורת החלל קולומביה מעל טקסס ב-1 בפברואר 2003 בעת חזרתה לכדור הארץ ממשימה STS-107. באסון נספו שבעת אנשי צוות המעבורת: ריק האסבנד, מפקד; ויליאם מק'קול, טייס; מייקל אנדרסון, מפקד מטען ואחראי על הניסויים המדעיים; קלפנה צ'אולה, מומחית משימה, ילידת הודו; לורל קלארק, קצינת רפואה ימית בצי האמריקני ומנתחת מוטסת; דייוויד בראון, רופא וטייס מהצי האמריקני; ואילן רמון, מומחה מטען והאסטרונאוט הישראלי הראשון בחלל.\nבעקבות אסון זה שהתרחש במשימה 113 של מעבורות החלל, קורקעו כל הטיסות של מעבורות החלל במשך כשנתיים וחצי, ולא חודשו עד יולי 2005. לאחר אסון זה, שהצטרף לאסון הצ'לנג'ר, נותרה נאס\"א עם שלוש מעבורות מבצעיות בלבד. להנצחת הנספים באסון זה נקראו גבעות קולומביה במאדים.",
    "pageid": 7036
  },
  {
    "title": "בנות ברק",
    "extract": "בנות ברק היא תוכנית מציאות תיעודית ישראלית העוקבת אחר נשים חרדיות מהעולם החרדי של בני ברק. התוכנית משודרת בערוץ HOT3.",
    "pageid": 2128559
  },
  {
    "title": "ברידג'רטון",
    "extract": "ברידג'רטון (באנגלית: Bridgerton) היא סדרת דרמה תקופתית אמריקאית, שנוצרה על ידי כריס ואן דוזן והופקה על ידי שונדה ריימס. הסדרה מבוססת על הרומנים של ג'וליה קווין, העוקבת אחר עולמה התחרותי של החברה הגבוהה ב\"תקופת העוצרות\" בלונדון. הסדרה עלתה בבכורה עולמית ב-25 בדצמבר 2020 בנטפליקס. בתפקידים הראשיים מככבים פיבי דינבור, הארייט קיינס, ג'ולי אנדרוז, בן מילר, רגה ז'אן פייג', לוק תומפסון וג'ונתן ביילי. מדד הצפיות של הסדרה מוערך בכ-82 מיליון משקי בית, והיא הייתה הסדרה הנצפית ביותר בנטפליקס בכל הזמנים עד לחודש אוקטובר 2021 בו תפסה את מקומה \"משחק הדיונון\".\nבינואר 2021 חודשה הסדרה לעונה שנייה שעלתה לשידור ב-25 במרץ 2022. באפריל 2021, הוכרז שהסדרה חודשה לעונה שלישית ורביעית. במאי 2024 עלה חלקה הראשון של העונה השלישית של הסדרה. החלק השני של העונה עלה ביוני 2024.",
    "pageid": 1900974
  },
  {
    "title": "ברצלונה (כדורגל)",
    "extract": "מועדון הכדורגל ברצלונה (בקטלאנית: Futbol Club Barcelona) הוא מועדון כדורגל מהעיר ברצלונה שבספרד. המועדון נוסד ב-29 בנובמבר 1899 על ידי קבוצת כדורגלנים שווייצרים, בריטים וקטלאנים, בראשות ז'ואן גאמפר. המועדון הפך למוסד קטלאני תרבותי בולט, ולפיכך המוטו שלו הוא \"יותר ממועדון\" (Més que un club). קבוצת הבוגרים של המועדון עורכת את משחקי הבית שלה בהאצטדיון האולימפי ליואיס קומפאניס החל משנת 2023 לאחר שהקאמפ נואו, נסגר עקב שיפוצים. \nמלבד קבוצת הכדורגל הידועה כולל המועדון גם קבוצת מילואים בשם ברצלונה אתלטיק, ועוד ארבע קבוצות מקצועניות בענפי ספורט אחרים: קבוצת כדורסל, כדוריד, כדורגל אולמות והוקי גלגיליות. המועדון חולק את פסגת הכדורגל הספרדי עם ריאל מדריד, והיריבות הספורטיבית ארוכת השנים בין השתיים הפכה לשם דבר בכדורגל הספרדי, יריבות שהתחדדה עקב הבדלים גדולים בעמדות הפוליטיות של תומכי שני המועדונים, במהלך שלטונו הדיקטטורי של פרנקו בספרד. המשחקים בין ברצלונה לריאל ידועים בכינוי \"אל קלאסיקו\". פרט ליריבות עם ריאל מדריד יש לברצלונה יריבות עירונית עם מועדון הכדורגל אספניול.\nהמועדון הוא בין המובילים באירופה. במהלך השנים זכה מספר פעמים בגביעים יבשתיים על גלגוליהם השונים. חמש פעמים זכה בתואר האירופי החשוב ביותר, ליגת האלופות, בשנים 1992, 2006, 2009, 2011 ו-2015. במועדון שיחקו במהלך השנים שחקנים ידועים רבים. באפריל 2015 דורג המועדון על ידי מגזין פורבס במקום השני בעולם מבחינת עושרו (אחרי ריאל מדריד ולפני מנצ'סטר יונייטד).",
    "pageid": 52156
  },
  {
    "title": "ג'ון פיצג'רלד קנדי",
    "extract": "ג'ון פיצג'רלד \"ג'ק\" קנדי (באנגלית: John Fitzgerald \"Jack\" Kennedy;‏ 29 במאי 1917 – 22 בנובמבר 1963), הידוע גם בראשי תיבות שמו JFK, היה נשיאה ה-35 של ארצות הברית, משנת 1961 ועד ההתנקשות בחייו ב-1963. קנדי היה הנשיא בשיאה של המלחמה הקרה, וברוב תקופת נשיאותו טיפל בניהול היחסים עם ברית המועצות. הוא היה חבר במפלגה הדמוקרטית, ולפני כהונתו כנשיא ייצג את מדינת מסצ'וסטס בבית הנבחרים ובסנאט. קנדי הוא הקתולי הראשון שכיהן כנשיא ארצות הברית, הנשיא הנבחר הצעיר ביותר בתולדות ארצות הברית, הנשיא השני הצעיר ביותר (אחרי תאודור רוזוולט), והנשיא הראשון שנולד במאה ה-20.\nקנדי נולד בברוקליין שבמסצ'וסטס לג'וזף ולרוז קנדי, בן למשפחת קנדי, ואחיהם המבוגר של הסנאטור רוברט קנדי, שכיהן בממשלו כתובע הכללי, ושל הסנאטור טד קנדי. הוא סיים את לימודיו באוניברסיטת הרווארד ב-1940, וכעבור שנה הצטרף למערך המילואים של הצי האמריקני. במהלך מלחמת העולם השנייה פיקד קנדי על כמה סירות טורפדו במהלך המערכה באסיה ובאוקיינוס השקט ועוטר במדליה על פעולותיו. לאחר מכן נבחר לייצג את מחוז הבחירה ה-11 מטעם מדינת מסצ'וסטס בבית הנבחרים, והיה חבר בו בין השנים 1947–1953. לאחר מכן נבחר לסנאט ושירת בו עד שנת 1960. באותה תקופה פרסם את הספר \"דיוקנאות באומץ\", שזכה בפרס פוליצר. באותה שנה ניצח בבחירות את סגן הנשיא והמועמד הרפובליקני לנשיאות, ריצ'רד ניקסון.\nבעת כהונתו של קנדי כנשיא הייתה מתיחות גבוהה בין ארצות הברית לברית המועצות. קנדי העלה את מספר היועצים הצבאיים שנשלחו לדרום וייטנאם ב-18%. באפריל 1961 אישר את הפלישה למפרץ החזירים, במהלכה ניסה ה-CIA להדיח את הממשלה הקובנית של פידל קסטרו. הוא התנגד לתוכניותיהם של ראשי המטה לבצע התקפות מבוימות על שטח אמריקני כדי להכשיר את דעת הקהל למלחמה מול קובה. באוקטובר 1962 גילו מטוסי ריגול אמריקניים שהסובייטיים הקימו בסיסי טילים בקובה, וכתוצאה נוצר משבר בין המעצמות שהביא את העולם אל סף מלחמה גרעינית. בנושאי פנים תמך קנדי בהקמת חיל השלום, תמך בתנועה לזכויות האזרח של ארצות הברית, ופעל לטובת זכויות השחורים. בנוסף, הגביר את המרוץ לחלל על ידי התחלת תוכנית אפולו, והציב את הנחיתה על הירח כמטרה להשגה עד סוף שנות השישים. קנדי זכה לאורך השנים לפופולריות רבה, ונחשב בעיני רבים לאחד הנשיאים הגדולים בתולדות ארצות הברית. במהלך כהונתו הוא קיבל מהציבור שיעור אהדה ממוצע של 70%, שיעור גבוה ביותר.\nקנדי נרצח במהלך כהונתו כשביקר בדאלאס שבטקסס ב-22 בנובמבר 1963, בעת שנסע במכונית פתוחה ברחובות העיר. לצידו ברכב היו רעייתו ג'קלין ומושל טקסס ג'ון קונלי. הרוצח, לי הארווי אוסוואלד, נעצר עוד באותו יום והואשם באותו לילה. ג'ק רובי ירה באוסוולד והרג אותו יומיים לאחר מכן, לפני שנערך לו משפט. ה-FBI וועדת וורן הגיעו למסקנה רשמית כי אוסוולד פעל לבדו. ועדת בית הנבחרים בנוגע להתנקשויות הסכימה עם המסקנה כי אוסוולד ירה בנשיא קנדי ורצח אותו, אולם הוסיפה כי קרוב לוודאי שקנדי נרצח כתוצאה מקונספירציה. לינדון ג'ונסון ירש אותו כנשיא מיד לאחר הרצח.",
    "pageid": 546
  },
  {
    "title": "ג'חנון",
    "extract": "גִּ'חְנוּן(בערבית: جَحْنُون) הוא מאכל יהודי-תימני מסורתי שמקורו ביהדות עדן, שם קראו לו גִּחְנוּן.\nישנן מספר סברות באשר למוצאו של הג'חנון וכיצד הגיע לעדן, כגון: מטורקיה - מאז הגעת העות'מאנים לעדן, מספרד - מאז הגעת מתיישבים יהודים ממגורשי ספרד, מהודו - שהביאו עמם יהודים הודים שהתיישבו בעדן. הג'חנון לא היה בתפריט של יהודי צנעא וגם לא בתפריטם של יהודי צפון תימן.\nבתימן הכינו את בצק הג'חנון מקמח מלא ו \"סָאמְנֶה\" - חמאה מזוקקת, שעובד וקופל מספר פעמים ליצירת בצק עלים (יחד עם מעט סוכר ומלח). לאחר יצירת השכבות הרבות, מגלגלים את הג'חנון לקוטר של כשלושה סנטימטרים. אופים אותו בתוך סיר באפייה איטית - בטמפרטורה נמוכה של פחות מ-100 מעלות צלזיוס במשך 8 עד 12 שעות. לעיתים, לשם העשרת הטעם, שמים בסיר גם סילאן.\nכשהגיעו יהודי תימן לישראל, בהיעדר קמח מלא וחמאה, הכינו את הג'חנון מקמח לבן וממרגרינה.\nבתרבות האכילה של יהודי עדן והיהודים הכפריים, הכינו את הג'חנון בערב שבת, והוא נאכל ב\"סעודת יצחק\" - ארוחת בוקר - צהריים של השבת.\nבמטבח הישראלי אוכלים את הג'חנון במהלך כל השבוע.\nבעדן נהגו להגיש לצד הג'חנון דברי מתיקה: ריבות, חלווה או סוכר.\nבישראל מקובל לאכול ג'חנון בתוספת של עגבניות מרוסקות טריות, ממרח חריף כגון סחוג וביצה קשה חומה המבושלת בסיר יחד עם הג'חנון.",
    "pageid": 170943
  },
  {
    "title": "גביע הטוטו 2024/2025",
    "extract": "גביע הטוטו לעונת 2024/2025 הוא התחרות ה-40 של מפעל גביע הטוטו, שהוא המפעל השלישי בחשיבותו של הכדורגל הישראלי (אחרי אליפות ליגת העל וגביע המדינה).",
    "pageid": 2349678
  },
  {
    "title": "דגל סודאן",
    "extract": "דגל סודאן (בערבית: علم السودان, בתעתיק מדויק: עלם אלסודאן) הוא דגלה הלאומי של סודאן. הוא אומץ ב-20 במאי 1970.\nהדגל הוא דגל טריקולור בצבעי הלאומיות הכלל-ערבית: אדום, לבן ושחור. משולש ירוק נמצא סמוך לניצב הדגל. עד המהפכה הצבאית של 1969 דגל סודאן היה דגל טריקולור בצבעים הכלל-אפריקאיים: כחול, צהוב וירוק.\nהצבע האדום מסמל את המאבק של סודאן להקמת אומה ערבית גדולה. הלבן מסמל את האסלאם, את השלום, את האור והאהבה. השחור מסמל את המהפכה בסודאן, והירוק מסמל עושר וחקלאות.",
    "pageid": 21715
  },
  {
    "title": "האישה באגם (סדרת טלוויזיה)",
    "extract": "האישה באגם (באנגלית: Lady in the Lake) היא מיני-סדרה אמריקאית המבוססת על הרומן באותו שם מאת לורה ליפמן. היא תוקרן בבכורה באפל TV פלוס.\n\nבבולטימור של שנות ה-60, עיתונאי חוקר שעובד על רצח לא פתור מתנגש עם אישה הפועלת לקידום סדר היום של הקהילה השחורה בעיר. הגיבורה עוזבת את בעלה ואת ביתה הגדול בפייקסוויל כדי להמשיך בקריירה ככתבת בעיתון. היא נהיית אובססיבית לפענח את המסתורין של שני רציחות נפרדות: טסי פיין בת האחת-עשרה וברמנית בשם קליאו שרווד.\n\nנטלי פורטמן – מאדי שוורץ\nמוזס אינגרם – קליאו שרווד\nי'לן נואל – פרדי פלאט\nמייקי מדיסון – ג'ודית ויינשטיין\nברט גלמן\nנואה ג'ופ\nמייק אפס\nביירון באוורס\nיאשיהו קרוס\nפרוט טיילור וינס\nרוני ג'ין בלווינס – השוטר בוסקו\nדייוויד קורנסווט\nאנג'לה רובינסון – מירטל סאמר\nקתרין וינטר – אתל כהן\nסמיר רויאל – ליונל ג'ונסון\nדילן ארנולד – סטיבן זוואדזקי\n\nסדרת הטלוויזיה מבוססת על הרומן בעל אותו השם. לורה ליפמן, המחברת, קיבלה השראה משני רציחות אמיתיות שהתרחשו בצעירותה. הראשון היה חטיפתה ורציחתה של אסתר לבוביץ' בת ה-11, ילדה יהודייה לבנה שמותה זכה לפרסום רב. המוות השני היה שירלי פרקר בת ה-33, אישה שחורה שנמצאה מתה במזרקה של מאגר פארק הדרואיד היל. מותה של פרקר זכה לתשומת לב רק בעיתונים אפרו-אמריקאים, במיוחד בבולטימור האפרו-אמריקאי.\n\nהמיני-סדרה קיבלה אור ירוק להפקה במרץ 2021, כאשר נטלי פורטמן ולופיטה ניונגו אמורות לככב, ועלמה הראל תביים את כל פרקי הסדרה. באפריל 2022 נוספו לקאסט י'לאן נואל, מייקי מדיסון וברט גלמן. במאי 2022, ניונגו עזבה את הפרויקט. מוזס אינגרם לוהקה להחליף אותה ביוני. נואה ג'ופ, מייק אפס, ביירון באוורס, ג'וזיה קרוס ופרוט טיילור וינס לוהקו ביולי.\n\nהצילומים החלו באפריל 2022, כשההפקה התרחשה בבולטימור. הפקת הסדרה הופסקה לזמן קצר בסוף אוגוסט 2022, לאחר שההפקה קיבלה איומים באלימות בזמן הצילומים בעיר. מחקירת המשטרה עלה כי האיומים לא היו מבוססים.\n\n האישה באגם, במסד הנתונים הקולנועיים IMDb (באנגלית)\n \"האישה באגם\", במסד הנתונים הקולנועיים IMDb (באנגלית)",
    "pageid": 2238832
  },
  {
    "title": "הולנד",
    "extract": "הוֹלַנְד (בהולנדית: Nederland; ‏‏?‏) היא מדינה בצפון מערב אירופה, הגובלת במערב ובצפון בים הצפוני, במזרח בגרמניה ובדרום בבלגיה. הולנד היא החלק העיקרי והגדול ביותר בממלכת ארצות השפלה (\"ממלכת הולנד\"), הכוללת גם כמה איים בים הקריבי. הולנד היא אחת המדינות הצפופות ביותר באירופה ובעולם כולו, ובין החברות המייסדות של האיחוד האירופי וברית נאט\"ו.\nאמסטרדם, העיר הגדולה בהולנד, היא עיר הבירה הבלעדית של הולנד. מעמדה כבירת הולנד קבוע בסעיף 32 של חוקת הולנד. כל מונרך ממלכת ארצות השפלה (כולל הולנד) מחויב להישבע אמונים באמסטרדם הבירה עם מועד המלכתו. רוב מוסדות המדינה הרשמיים והשגרירויות וכן ארמון המלוכה שוכנים בעיר האג (Den Haag). בשונה מהמחלוקת העולמית סביב העיר ירושלים כבירת מדינת ישראל, הערים אמסטרדם והאג אינן-נחשבות לסוגיות השנויות במחלוקת סביב הולנד.",
    "pageid": 3970
  },
  {
    "title": "היהודים באים",
    "extract": "היהודים באים היא סדרת טלוויזיה ישראלית סאטירית, הכוללת מערכונים בנושאים מן ההיסטוריה של עם ישראל ושל ההיסטוריה של מדינת ישראל, מראשית ימי התנ\"ך ועד ימינו. בסדרה מככבים ומגלמים את הדמויות השונות מוני מושונוב, יוסי מרשק, יעל שרוני, עידו מוסרי, יניב ביטון, מעיין בלום והחל מהעונה הרביעית גם שירה נאור. זוכת פרס האקדמיה הישראלית לטלוויזיה לתוכנית סאטירה ומערכונים לשנים 2014 ו־2022.",
    "pageid": 1227114
  },
  {
    "title": "הפועל באר שבע",
    "extract": "הפועל באר שבע הוא מועדון כדורגל ישראלי מהעיר באר שבע, המשחק בליגת העל הישראלית. המועדון הוקם בשנת 1949, ומאז 2007 הוא מנוהל על ידי אשת העסקים אלונה ברקת, שמכהנת כבעלי המועדון. המועדון כולל גם קבוצות נוער, נערים וילדים, ובתי ספר לכדורגל. המועדון חבר מן המניין בארגון המועדונים האירופיים.\nצבעי התלבושת הביתית הקבועה של המועדון הם אדום ולבן. עד שנת 1959 ערכה הקבוצה את משחקי הבית שלה באצטדיון שהיה ממוקם בעיר העתיקה בבאר שבע, לאחר מכן עברה לשחק באצטדיון וסרמיל. החל מעונת 2015/2016 משחקת הקבוצה באצטדיון טרנר.\nהמועדון החל לזכות בתארים משנות ה-70. לאורך כל שנותיה זכתה הקבוצה בחמש אליפויות, שלושה גביעי מדינה, ארבעה גביעי טוטו (אחד בליגה הלאומית), ארבעה גביעי אלוף האלופים (אחד בליגה השנייה) וגביע ליליאן אחד.\nכמו כן, באר שבע היא הקבוצה הראשונה בתולדות הכדורגל הישראלי ששיחקה במפעל אירופאי (גביע האינטרטוטו), במשותף עם בית\"ר ירושלים. בנוסף, באר שבע היא הקבוצה הראשונה בתולדות הכדורגל הישראלי ששיחקה במוקדמות גביע אופ\"א, ובמוקדמות הקונפרנס ליג במשותף עם מכבי תל אביב ומ.ס. אשדוד.",
    "pageid": 12899
  },
  {
    "title": "הפרעת אישיות נרקיסיסטית",
    "extract": "הפרעת אישיות נרקיסיסטית (באנגלית: Narcisistic Personality Disorder; בראשי תיבות: NPD) היא הפרעת אישיות המתבטאת בדפוס מתמשך של התנהגות חריגה המאופיינת ברגשות מוגזמים של חשיבות עצמית גרנדיוזית, צורך מוגזם בהערצה, ויכולת נמוכה לגלות אמפתיה כלפי אחרים. היא מסווגת ב-DSM 5 באשכול B של הפרעות האישיות. הלוקים בה משקיעים זמן רב בחשיבה ובפנטזיות על השגת כוח, או על השגת הצלחה, או על המראה שלהם, לעיתים תוך ניצול הסובבים אותם. ההתנהגות מתחילה בדרך כלל בבגרות המוקדמת, ומשפיעה על הלוקים בה בכל תחומי החיים. יש להבחין בין נרקיסיזם מהסוג השכיח בגיל הנעורים לבין נרקיסיזם המתאפיין ביכולת הסתגלות מוגבלת ובנוקשות מחשבתית המאפיינת בני נוער שעתידים לפתח את ההפרעה.\nהטיפולים בהפרעה זו לא נחקרו היטב. ההפרעה תוארה לראשונה בשנת 1925 על ידי רוברט ואלדר, והמונח \"הפרעת אישיות נרקיסיסטית\" נטבע לראשונה על ידי היינץ קוהוט בשנת 1968. הביטוי \"נרקיסיסט\" נתפס כמילת גנאי, והשימוש בו מתייג אנשים באופן שלילי, אף שחלקם יכולים להיות מקסימים, מוכשרים ומצליחים על פי אמות מידה חברתיות.",
    "pageid": 108771
  },
  {
    "title": "הקו הירוק",
    "extract": "הקו הירוק הוא קו שביתת-הנשק של מדינת ישראל עם מצרים, עם ירדן, עם סוריה ועם לבנון, כפי שנקבע בהסכמי שביתת הנשק שנחתמו בשנת 1949, לאחר מלחמת העצמאות, עם חריגות מסוימות שנתקבעו בראשית שנות ה-50 ועד מלחמת ששת הימים בשנת 1967. שמו ניתן לו משום שבמפות המודפסות שלפני מלחמת ששת הימים, הוא סומן בצבע ירוק. כינויים נוספים לקו הירוק הם \"גבולות 4 ביוני 1967\", \"גבולות 67\" וגם \"גבולות 48\".\nבמפה הרשמית של מדינת ישראל, עליה החליטה ועדת השרים לענייני ביטחון של ממשלת ישראל באוקטובר 1967, על בסיס קווי הפסקת האש של מלחמת ששת הימים, הקו הירוק אינו מסומן.\nגבולותיה של ישראל לפני 1967 שיקפו את פרישׂת הכוחות הישראלים והערבים בעקבות הסכמי שביתת הנשק לאחר מלחמת העצמאות והשינויים שחלו בראשית שנות ה-50. רשמית לא היה זה קו גבול אלא קו הפרדת הכוחות בין ישראל לשכנותיה. \n\"בעיני העולם, זהו קו הגבול המזרחי של מדינת ישראל, אך המדינה איננה מקבלת טענה זו, ולתפיסתה קו זה אינו קיים. קו גבול אחר – אם ייקבע – ייקבע בהסכם בין מדינת ישראל למדינה פלסטינית, אם זו תקום אי פעם\".\nרוב חלקי הקו הירוק משמשים היום כגבול מינהלי בין השטחים עליהם חלה ריבונות ישראל, לבין שטחים המנוהלים על-ידה באמצעות ממשל צבאי או על-פי הסכמים עם הרשות הפלסטינית. לדוגמה, בהסכם לשיתוף פעולה שנחתם בין ארגון מגן דוד אדום ומקבילו הסהר האדום הפלסטיני בדצמבר 2005 נקבע כי הקו הירוק יגדיר את הגבול בין תחומי הפעילות הגאוגרפיים של הארגונים.",
    "pageid": 6767
  },
  {
    "title": "השומר",
    "extract": "השוֹמֵר היה ארגון הגנה ביישוב היהודי בארץ ישראל, שפעל בשנים 1909–1920. הארגון הוקם על ידי אנשי ארגון בר גיורא, ומטרתו המוצהרת הייתה \"כיבוש השמירה\" ו\"כיבוש העבודה\". כלומר: לימוד עבודת האדמה והמלאכות שבכל ענף ומקצוע, והעדפת העסקת יהודים על פני פועלים שאינם יהודים. בשיא פעילותו, בשנת 1913, מנה הארגון כ-100 חברים וכ-300 שכירים יהודים, וריכז את השמירה ב-13 מושבות בארץ ישראל. לאחר פירוק \"השומר\" בשנת 1920, השתתפו חברי הארגון בהקמת \"ההגנה\", גדוד העבודה, מחתרת הקיבוץ החשאי, ותרומתם ניכרה בהקמת הפלמ\"ח, וצבא ההגנה לישראל. לארגון \"השומר\" חלק במורשת הציונית בשל עקרונות 'כיבוש העבודה' וככוח מגן בהקמת ההתיישבות היהודית בארץ ישראל.",
    "pageid": 50291
  },
  {
    "title": "וולפגנג אמדאוס מוצרט",
    "extract": "וולפגנג אמדאוס מוצרט (בגרמנית: Wolfgang Amadeus Mozart;‏ 27 בינואר 1756 – 5 בדצמבר 1791) היה מלחין ווירטואוז בן התקופה הקלאסית. מספר היצירות שחיבר במהלך חייו הקצרים ואיכותן יוצאת הדופן, מציבים אותו כאחד מגדולי המלחינים של כל הזמנים.\nמוצרט הלחין למעלה מ-800 יצירות. מלחינים בולטים שהשפיעו על יצירתו הם יוזף היידן ויוהאן כריסטיאן באך, אך הוא הביא עמו סגנון חדש ורענן אל התקופה הקלאסית, והיה אחד המלחינים הבולטים בה. מוצרט תרם רבות למוזיקה הקלאסית, והמוזיקה שחיבר שימשה השראה לשורה ארוכה של מלחינים.\nיצירותיו של מוצרט קוטלגו בשנת 1862 בקטלוג כרונולוגי-נושאי על ידי לודוויג פון קכל. רשימת קכל (שבה מקוטלגות יצירות מוצרט מ-K.1a עד K.626) עברה מאז מספר עדכונים, האחרון שבהם בשנת 1964.",
    "pageid": 1241
  },
  {
    "title": "חצרמוות (מחוז)",
    "extract": "מחוז חצרמוות (בערבית: محافظة حضرموت, תעתיק מדויק: חַצְ'רַמַוְת) הוא מחוז בתימן הגובל בצפון בסעודיה ובדרום בחוף הים הערבי. ב-2004 סופח האי סוקוטרה למחוז.\n\nמחוז חצרמוות, נקרא על שם  ממלכה קדומה באותו השם שהתקיימה באזור זה, ושמו נזכר בתנ\"ך. בירת המחוז היא העיר אל-מוכלא, ובעת העתיקה הייתה שבוה. המחוז נמצא בתוך חבל ארץ ששמו אף הוא חצרמוות (חבל ארץ) המשתרע לכל רוחב דרום חצי האי ערב על פני מישור מדברי נרחב שנחצה בידי ואדי חצרמוות, ובידי הרים שהגבוה ביניהם מגיע לגובה של 2,500 מטרים. חלק מחבל ארץ זה נמצא כיום בשליטת דרום ערב הסעודית. טרם הכיבוש בידי מלכות שבא במאה הרביעית לספירה, העם שחי בה דיבר שפה ייחודית עם כתב קדם-ערבי ייחודי שהשתמרה בחרסים וחריטות אבן.\nהטמפרטורה הממוצעת בשנה היא 27° מעלות צלזיוס, הקיץ חם, החורף מתון. ישנם גשמים במחוז גם בימי הקיץ, בנוסף לימי הסתיו ולימי החורף.",
    "pageid": 50715
  },
  {
    "title": "טוויסטרס",
    "extract": "טוויסטרס (באנגלית: Twisters) הוא סרט אסונות אמריקאי בבימויו של לי אייזק צ'אנג , ותסריט מאת מארק ל. סמית', והופק על ידי פרנק מרשל ופטריק קראולי. הסרט מתואר כ\"פרק חדש\" לסרט \"טוויסטר\" משנת 1996. בסרט מככבים דייזי אדגר-ג'ונס, גלן פאוול ואנתוני ראמוס. הסרט עתיד לעלות לאקרנים בארצות הברית על ידי \"סרטי יוניברסל\", ובשאר העולם על ידי אולפני האחים וורנר.",
    "pageid": 2286003
  },
  {
    "title": "יאיר נתניהו",
    "extract": "יאיר נתניהו (נולד ב-26 ביולי 1991, ט\"ו באב ה'תשנ\"א) הוא בנם של בנימין ושרה נתניהו.",
    "pageid": 1507333
  },
  {
    "title": "לונגלגס",
    "extract": "לונגלגס (באנגלית: Longlegs) הוא סרט מותחן אימה אמריקאי, שבוים על ידי אוזגוד פרקינס. בסרט מככבים מייקה מונרו, ניקולס קייג', אלישה ויט, קירנן שיפקה ובלייר אנדרווד.\nהסרט עלה לאקרנים בארצות הברית ב-12 ביולי 2024, ובישראל ב-11 ביולי 2024.",
    "pageid": 2353097
  },
  {
    "title": "לייף אייריקסון",
    "extract": "לֵייף אייריקסון (איסלנדית: Leifur Eiríksson לֵיְבֻר אֵרִיקְסוֹן; נורדית עתיקה: Leifr Eiríksson לֵיְבְר אֵיְרִיקְסוֹן; 970–1020) היה מגלה ארצות נורדי. ככל הנראה היה לייף האירופאי הראשון שדרך על אדמת אמריקה הצפונית (לאחר שאביו הגיע לגרינלנד). קורותיו מתועדים בסאגות איסלנדיות, שלפיהן הוא הקים מושבה נורדית במקום בשם וינלנד, מדרום-מערב לגרינלנד. חוקרים מודרניים ממקמים את וינלנד על רצועת החוף של צפון אמריקה, ובפרט, לאור ממצאים ארכאולוגים המצביעים על התיישבות נורדית במקום, משערים כי היא בניופאונדלנד שבקנדה.",
    "pageid": 148129
  },
  {
    "title": "מאמא מיה! (סרט)",
    "extract": "מאמא מיה! (באנגלית: !Mamma Mia) הוא סרט קולנוע בריטי-אמריקאי-שוודי שיצא בשנת 2008 המבוסס על מחזמר בעל אותו השם מהווסט אנד, המבוסס על שירי להקת ABBA. שם הסרט, \"Mamma Mia\", נלקח משירם של הלהקה, שהגיע לראש המצעדים ברחבי העולם. הסרט הופק על ידי אולפני יוניברסל, בשיתוף עם פלייטון וליטלסטאר והוא צולם ברובו ביוון. \nמריל סטריפ, זוכת פרס האוסקר, מובילה את צוות שחקני הסרט, ומשחקת את תפקידה של דונה שרידן, אם יחידנית. פירס ברוסנן משחק את סם, אחד משלושה אבות אפשריים של סופי, בתה של דונה. את סופי משחקת אמנדה סייפריד.  פירס ברוסנן זכה על תפקידו בסרט בפרס פטל הזהב בקטגוריית השחקן הגרוע ביותר, הסרט גם זכה לביקורות שליליות, אך היה שובר קופות.\nבשנת 2008 יצא לאקרנים \"אבבא: הסיפור מאחורי מאמה מיה\", סרט תיעודי על הפקת המחזמר והסרט. \nבקיץ 2018 יצא לאקרנים סרט המשך הנקרא \"מאמה מיה! Here We Go Again\", שגם היה שובר קופות.",
    "pageid": 333936
  },
  {
    "title": "מייקל פלפס",
    "extract": "מייקל פרד פֶלפּס (באנגלית: Michael Fred Phelps; נולד ב-30 ביוני 1985) הוא שחיין עבר אמריקאי, אלוף אולימפי, אלוף עולם ושיאן עולם. נחשב לשחיין הטוב בהיסטוריה ולאחד הספורטאים הטובים ביותר בכל הזמנים, זכה 8 פעמים בתואר שחיין השנה בעולם, יותר מכל שחיין אחר בהיסטוריה. פלפס הוא הספורטאי האולימפי המעוטר ביותר בהיסטוריה, עם 28 מדליות אולימפיות (מתוכן 16 מדליות אישיות), וגם האלוף האולימפי בעל מספר מדליות הזהב הרב ביותר בתולדות המשחקים האולימפיים המודרניים מכל ענפי הספורט – 23 מדליות זהב (מתוכן 13 אישיות). כמו כן, הוא אלוף העולם המעוטר ביותר, עם 33 מדליות, בהן 26 מדליות זהב, 6 מדליות כסף ומדליית ארד אחת מ-6 אליפויות עולם. הוא השחיין היחיד עד כה בהיסטוריה שזכה במדליית זהב בארבע אולימפיאדות רצופות במשחה ל-200 מטר מעורב אישי.\nבאולימפיאדת אתונה (2004) זכה ב-8 מדליות, מהן 6 מדליות זהב, שהושגו בארבעה משחים אישיים ובשני משחי שליחים.\nבאולימפיאדת בייג'ינג (2008) זכה ב-8 מדליות זהב בחמישה משחים אישיים ושלושה משחי שליחים, תוך שבירת שבעה שיאי עולם ושיא אולימפי אחד; בכך שבר את שיאו של מארק ספיץ מאולימפיאדת מינכן ב-1972, שבה זכה ב-7 מדליות זהב בארבעה משחים אישיים ושלושה משחי שליחים עם שבעה שיאי עולם. לאחר הישגיו באולימפיאדת בייג'ינג הוכרז כספורטאי השנה של ספורטס אילוסטרייטד לשנת 2008.\nבאולימפיאדת לונדון (2012) זכה פלפס ב-6 מדליות, מהן 4 זהב ו-2 כסף והיה השחיין המעוטר ביותר בתחרות בפעם השלישית ברציפות.\nבאולימפיאדת ריו דה ז'ניירו (2016) זכה ב-6 מדליות, 5 מהן זהב והיה השחיין המעוטר ביותר בתחרות בפעם הרביעית ברציפות. נוסף על כך, הוא זכה 4 פעמים ברציפות במשחה ל-200 מטר מעורב אישי, הישג יחיד בהיסטוריה של המשחקים.\nבאליפות העולם במלבורן שבאוסטרליה ב-2007 זכה ב-7 מדליות זהב, על אף שנבחרתו נפסלה במשחה השליחים 4X100 מטרים מעורב. בשנים 2001–2011 זכה ב-5 אליפויות עולם במשחה ל-200 מטר פרפר (ב-2005 הוא לא שחה משחה זה), ובכך היה לשחיין היחיד בהיסטוריה שזכה בחמש אליפויות עולם באותו משחה.",
    "pageid": 129113
  },
  {
    "title": "ממשלת ישראל השלושים ושבע",
    "extract": "ממשלת ישראל השלושים ושבע (מכונה גם ממשלת נתניהו השישית) היא ממשלת ישראל הנוכחית בראשות בנימין נתניהו. הממשלה קיבלה את אמונה של הכנסת העשרים וחמש והושבעה ב־29 בדצמבר 2022, ה' בטבת ה'תשפ\"ג. מכהנים בה 32 שרים וחמישה סגני שרים, והיא הממשלה הגדולה ביותר שהייתה בישראל בשיאה.",
    "pageid": 1994933
  },
  {
    "title": "מערך ההגנה האווירית",
    "extract": "מערך ההגנה האווירית (בראשי תיבות: מערך ההגנ\"אנ, בעבר: מערך הנ\"מ) הוא הגוף המאגד את יחידות הקרקע של ההגנה האווירית של צבא הגנה לישראל. המערך, אשר כפוף לחיל האוויר, אחראי על הגנת המרחב האווירי של ישראל לצד כלי הטיס של החיל. דוקטרינת הגנת המרחב האווירי הישראלי קובעת כי חיל האוויר נסמך בעיקר על מטוסי יירוט ככלי להשגת עליונות אווירית ואל מול זאת מערך ההגנה האווירית מהווה את קו ההגנה האחרון מפני איומים אוויריים הכוללים כלי טיס וקו ההגנה הראשון כנגד איומים אוויריים הכוללים טילים בליסטיים, טילי קרקע־קרקע ורקטות ארטילריות. \nבראש מערך ההגנה האווירית עומד קצין בדרגת תת־אלוף, הכפוף ישירות למפקד חיל האוויר; בעבר, הקצין, וכן מִפְקֶדֶת המערך, היו קרויים מכהנ\"מ – מפקד (או מִפְקֶדֶת) כוחות הנ\"מ. החל משנת 2011, לאור השינוי הגדול בסוגי האמל\"ח אותו מתפעל המערך, ועל מנת להדגיש את שינוי הייעוד של המערך מ\"מגן מפני מטוסים\" בלבד למגן מפני כלי טיס, טילי קרקע קרקע ורקטות קרקע קרקע, שוּנה שם המערך, ובהתאם, מפקד המערך נקרא מהגנ\"א (מפקד מערך ההגנה האווירית). מפקדו הנוכחי של המערך הוא תת-אלוף גלעד בירן.",
    "pageid": 30642
  },
  {
    "title": "מצר גיברלטר",
    "extract": "מצר גיברלטר (בערבית: مضيق جبل طارق; בספרדית: Estrecho de Gibraltar; באנגלית Strait of Gibraltar) הוא מצר ים המפריד בין אירופה לאפריקה ומקשר בין האוקיינוס האטלנטי לבין הים התיכון. בצדו הצפוני (האירופי) שוכנות ספרד והמושבה הבריטית גיברלטר, ובצדו הדרומי (האפריקאי) – מרוקו והעיר סאוטה (מובלעת בשליטה ספרדית בצפון מרוקו). בעת העתיקה נודעו הצוקים שבכניסה המזרחית למצר בשם \"עמודי הרקולס\". במצר מצויים מספר איים קטנים, כמו האי פרחיל, שיש מחלוקת בין ספרד ומרוקו על השליטה בו.\nמקור השם גיברלטר בשמו של המצביא המוסלמי טארק אבן זיאד, שחצה את המצר בשנת 711 בדרכו לכיבוש ספרד הוויזיגותית. צוק גיברלטר נקרא על שמו, ג'בל טארק (ג'בל בערבית: הר), שם ששובש עם הזמן לגיברלטר.\nכנתיב השיט היחיד המקשר בין האוקיינוס האטלנטי לים התיכון, הייתה למצר גיברלטר חשיבות אסטרטגית רבה. חשיבות השליטה בו הוכרה כבר בתקופה הפיניקית (מהמאה העשירית לפנה\"ס).\nעומקו של המצר הוא כ-300 מטר, ורוחבו בנקודה הצרה ביותר כ-14.4 ק\"מ.\nבשנים האחרונות נבדקת האפשרות לכריית מנהרה מתחת למצר, שתאפשר מעבר יבשתי בין אירופה לאפריקה. בסוף 2003 נחתם הסכם בין ספרד למרוקו, לבדיקת ישימות הנדסית, גאולוגית וכלכלית לחפירת מנהרת רכבת מתחת למצר.",
    "pageid": 29725
  },
  {
    "title": "נרקיסיזם",
    "extract": "נרקיסיזם (מאנגלית: Narcissism; בעברית גם: מְאֹהָבוּת בְּעַצְמוֹ או נַרְקִיסִיּוּת) הוא מונח עם מגוון רחב של משמעויות, בין אם הוא משמש כדי לתאר את אחד הרעיונות המרכזיים של התאוריה הפסיכואנליטית, מאפיינים אישיותיים, בעיה חברתית או תרבותית. מלבד המובן של נרקיסיזם כאהבה עצמית בריאה, \"נרקיסיזם\" בדרך כלל משמש כדי לתאר סוג של בעיה במערכות היחסים של האדם או הקבוצה עם עצמו ועם אחרים.\nמשמעות המושג נרקיסיזם במובנו היום-יומי נרדפת לממוקדות-עצמית (self-centeredness) או לעיסוק יתר בעצמי (self-preoccupation). במובן זה, המושג נרקיסיזם משמש לתיאור אנשים שמחשבתם ושיחתם מתמקדות בעצמם. במשמעות זו, הנרקיסיזם הוא הנטייה של האדם לעשות שימוש בעצמו כנקודת תצפית והתייחסות אשר עבורה מתארגנות כל החוויות וההתנסויות. בפסיכולוגיה, המונח משמש לתיאור נרקיסיזם הקיים אצל כל אדם במידה מסוימת, אך בדרגה קיצונית מדובר בהפרעת אישיות נרקיסיסטית.\nמקור המונח באגדה המספרת על נסיך יווני יפה תואר בשם נרקיסוס, שהתאהב בבבואתו הנשקפת ממי הביצה ולא יכול היה להינתק ממנה עד שגווע.",
    "pageid": 35949
  },
  {
    "title": "סוול אריאל אור",
    "extract": "סְוֶול אריאל אור (נולדה בשנת 1999) היא שחקנית ישראלית.",
    "pageid": 2122324
  },
  {
    "title": "סוריה",
    "extract": "הרפובליקה הערבית הסורית (בערבית: ‏‏?‏), היא מדינה ערבית במזרח התיכון הגובלת בישראל בדרום-מערב, בלבנון ובים התיכון במערב, בטורקיה בצפון, בעיראק במזרח, ובירדן בדרום. רוב תושבי סוריה הם מוסלמים סונים.\nבשטחה של סוריה המודרנית התקיימה אחת הציוויליזציות הקדומות ביותר, והעיר אֶבּלה, בה התגוררו קרוב לרבע מיליון בני אדם, מעידה על קיומה של אימפריה שמית גדולה שחלשה על השטח שבין הים האדום לאנטוליה בין השנים 2500 ל-2400 לפני הספירה. בסוריה ישבו או שלטו במהלך ההיסטוריה עמים רבים, ובהם האכדים, האמורים, החִתים, הכנענים, הישראלים הקדומים, הארמים, האשורים, הבבלים, הפרסים, היוונים, הארמנים, הרומאים, הנבטים, הביזנטים, הערבים, הצלבנים, המונגולים, הממלוכים, העות'מאנים והצרפתים. דמשק ידועה בתור אחת מהקדומות שבערי העולם (וכמוה העיר חלב, הגדולה בערי סוריה), ושימשה בירתה של האימפריה האומיית וכבירה הפרובינציאלית של האימפריה הממלוכית.\nבמהלך המאה ה-20 הייתה סוריה גורם מרכזי בסכסוך הערבי-ישראלי, והיא בעימות עם מדינת ישראל מאז הקמתה. עד היום תובעים שלטונותיה מישראל את החזרת השליטה על שטח של כ-1,200 קמ\"ר ברמת הגולן המערבית, שנכבש על ידי ישראל במלחמת ששת הימים בשנת 1967. לסוריה היה סכסוך טריטוריאלי גם עם טורקיה על שטח של 5,403 קמ\"ר סביב מפרץ איסכנדרון, שסופח לטורקיה ב-1939, אם כי סוריה נוטה להשלים עם שליטת טורקיה באזור זה.\nמשנת 1970 שולטת בסוריה מפלגת הבעת' (מיוני 2000 בראשות הנשיא בשאר אל-אסד), המתבססת על בני המיעוט העלווי, המהווה רק כ-11% מהאוכלוסייה. בני העדה מחזיקים ברוב המשרות השלטוניות ותפקידי הקצונה הבכירים בצבא ובשירותי הביטחון, אף שרוב האוכלוסייה הסורית היא סונית (כ-74% מהאוכלוסייה). מיעוטים כגון כורדים ופליטים פלסטינים מוגבלים בזכויותיהם.\nמאז תחילת האביב הערבי בתחילת 2011, מתקיימת בסוריה מלחמת אזרחים בין כוחות הנשיא אסד לבין כוחות המורדים והפולשים, בעיקר האופוזיציה הסורית, תחריר אל-שאם הג'יהאדיסטי והמדינה האסלאמית (דאעש) הקיצונית. נכון למרץ 2018 נהרגו במלחמה לפחות 511,000 אנשים, ויותר מארבעה מיליון איש נמלטו כפליטים למדינות השכנות. גם במישור הבינלאומי דומה שהמשטר הסורי נמצא על סף איבוד הלגיטימציה, הן מצד הליגה הערבית, שהוציאה את המשטר הסורי משורות הארגון, הן מצד המדינות השכנות טורקיה וירדן, והן מצד מדינות המערב, המחריפות את הסנקציות כלפי המשטר ובכיריו. המדינות התומכות ביותר ביחסן לסוריה הן בעלת בריתה איראן, שהבטיחה לה תמיכה צבאית בלתי מסויגת, ורוסיה, שהיא לה בעלת ברית וספקית נשק מרכזית עוד מימי ברית המועצות.\nבתחילת שנת 2020 דורגה המדינה במקום השלישי ברשימת מעקב החירום העולמית של ארגון ה-IRC .\nסוריה היא אחת החברות המייסדות של הארגון לשיתוף פעולה אסלאמי, אם כי מ-15 באוגוסט 2012 הושעתה המדינה מחברותה בארגון עקב האלימות שמפעיל המשטר כנגד אזרחיו שלו.",
    "pageid": 410
  },
  {
    "title": "עוצבת הבזק",
    "extract": "עוצבת הבזק (אוגדה 99) היא אוגדת חי\"ר-אש בפיקוד המרכז. מפקד האוגדה הנוכחי הוא תא\"ל ברק חירם.",
    "pageid": 1848275
  },
  {
    "title": "עידו טאקו",
    "extract": "עידו טאקו (נולד ב-4 בנובמבר 1999) הוא שחקן ישראלי.",
    "pageid": 2169438
  },
  {
    "title": "פולין",
    "extract": "רפובליקת פּוֹלִין (בפולנית: Rzeczpospolita Polska, \"זֶ'צְ'פּוֹסְפּוֹלִיטַה פּוֹלְסְקַה\") היא מדינה במרכז אירופה, הגובלת בגרמניה במערב, בצ'כיה ובסלובקיה בדרום, באוקראינה ובבלארוס במזרח, ובליטא, ברוסיה (מחוז קלינינגרד) ובים הבלטי בצפון.\nפולין נשלטה במשך מאות שנים על ידי שושלת פיאסט. היא הגיעה לתור הזהב שלה לקראת סוף המאה ה-16 תחת השושלת היגיילונית, כאשר פולין הייתה אחת המדינות העשירות והחזקות ביותר באירופה. ב-3 במאי 1791 הצביע הסיים (הבית התחתון של הפרלמנט) של ברית פולין-ליטא בעד קבלת \"חוקת מאי\" לפולין, החוקה הכתובה הראשונה באירופה והשנייה בעולם אחרי חוקת ארצות הברית. זמן קצר לאחר מכן חדלה פולין מלהתקיים, לאחר שחולקה על ידי שכנותיה: האימפריה הרוסית, אוסטריה, ופרוסיה.\nפולין קיבלה את עצמאותה מחדש ב-1918 לאחר חתימת חוזה ורסאי. תקופה זו בתולדותיה של פולין נקראת \"הרפובליקה השנייה של פולין\". בספטמבר 1939 פלשו גרמניה הנאצית וברית המועצות לפולין וכבשו אותה, במהלך שפתח את מלחמת העולם השנייה. לאחר המלחמה הפכה פולין למדינת חסות של ברית המועצות. ב-1989 התקיימו בפולין בחירות חופשיות למחצה, הראשונות שנערכו בה מאז מלחמת העולם השנייה, ובהן השתתפה תנועת סולידריות, שהנחילה תבוסה למפלגה הקומוניסטית. תקופה זו בתולדותיה של פולין נקראת \"הרפובליקה השלישית של פולין\". בשנת 1997 נכתבה חוקה חדשה. במרץ 1999 הפכה פולין לחברה רשמית בברית נאט\"ו, וב-2004 הצטרפה המדינה לאיחוד האירופי.",
    "pageid": 411
  },
  {
    "title": "פרשת ווטרגייט",
    "extract": "פרשת ווטרגייט (באנגלית: Watergate scandal) הייתה פרשה פוליטית שהתרחשה בארצות הברית בין השנים 1972 ל-1974, והובילה בסופו של דבר להתפטרותו של נשיאה ה-37, ריצ'רד ניקסון. הפרשה אירעה במהלך מלחמת וייטנאם, בתקופה שבה החל הציבור האמריקאי לאבד את אמונו בצדקת המלחמה, והתמיכה הציבורית בה ירדה מאוד, תהליך שהחל עוד בתקופתו של הנשיא הקודם, לינדון ג'ונסון.\nהמונח \"פרשת ווטרגייט\" מתייחס לשרשרת אירועים שהתחוללו במשך כשנתיים. תחילת הפרשה בגילוין של פעולות בלתי חוקיות שנקטו אנשי ממשל ניקסון נגד מחאת הדמוקרטים על המלחמה בווייטנאם. באוגוסט 1974 נחשפה קלטת ובה ראיות חותכות לפעולות אלו ולמעורבותו של הנשיא ניקסון בהן. חשיפת הקלטת גרמה לסערה ציבורית ומשפטית, שגררה מהלך שנועד להביא להדחת הנשיא ניקסון מכס הנשיאות, אך הוא הקדים את המהלך והתפטר ארבעה ימים מאוחר יותר, ב-9 באוגוסט 1974.",
    "pageid": 9252
  },
  {
    "title": "צבי יחזקאלי",
    "extract": "צבי (צביקה) יחזקאלי (נולד בט\"ו באב ה'תש\"ל, 17 באוגוסט 1970) הוא עיתונאי ישראלי, פרשן לענייני ערבים ומגיש תוכנית בחדשות I24, עד ליוני 2024 שימש כראש הדסק לענייני ערבים של \"חדשות 13\".",
    "pageid": 67189
  },
  {
    "title": "ציפי רפאלי",
    "extract": "ציפורה (ציפי) לוין-רפאלי (נולדה ב-7 במרץ 1955) היא דוגמנית עבר ואשת חברה ישראלית, אמם של הדוגמנים בר ואון רפאלי והסוכנת האישית שלהם.",
    "pageid": 1089832
  },
  {
    "title": "צפון תימן",
    "extract": "צפון תימן הוא כינוי לישות המדינית הרפובליקה הערבית התימנית (בערבית: الجمهورية العربية اليمنية) שהתקיימה בין השנים 1962–1990 וזו שקדמה לה - \"הממלכה המותוואכלית התימנית\" (ערבית: المملكة المتوكلية اليمنية), שהתקיימה בין השנים 1918–1962. שתיהן היו טריטוריה ריבונית במערב תימן המודרנית, בחלקו הדרומי-מערבי של חצי האי ערב.",
    "pageid": 268463
  },
  {
    "title": "קוסטה קונקורדיה",
    "extract": "קוסטה קונקורדיה (באיטלקית: Costa Concordia) הייתה אוניית תענוגות איטלקית בת 17 סיפונים וקיבולת של 3,700 נוסעים. בראשית 2012 עלתה האונייה על שרטון וטבעה חלקית כאשר היא נוטה על צידה. ב-2014 חולצה האונייה ונגררה לפירוק.",
    "pageid": 969897
  },
  {
    "title": "קח אותי לירח",
    "extract": "קח אותי לירח (באנגלית: Fly Me to the Moon) הוא סרט קולנוע אמריקאי משנת 2024 מסוגת דרמה היסטורית בבימויו של גרג ברלנטי, עם סקרלט ג'והנסון, צ'נינג טייטום ווודי הרלסון בתפקידים הראשיים.\nהתסריט מבוסס על סיפור החללית אפולו 11 בתוספת סיפור פיקטיבי על הסרטת סרט גיבוי לנחיתה במקרה שהנחיתה ישתבש (בהשראת תאוריית הקשר על זיוף הנחיתה על הירח)\nהשיר \"Fly Me to the Moon\" מושר בסרט בפי פרנק סינטרה.",
    "pageid": 2357104
  },
  {
    "title": "קרב ווטרלו",
    "extract": "קרב ווטרלוֹ נערך ב-18 ביוני 1815 בווטרלו שבבלגיה והיה הקרב המכריע שהביא דה פקטו לסיום המלחמות הנפוליאוניות. הקרב נערך בין כוחות הצבא הצרפתי בפיקודו של נפוליאון בונפרטה לבין כוחות הקואליציה האנטי-צרפתית השביעית, כאשר העיקריים בהם היו כוחות בריטניה בפיקודו של ארתור ולסלי - הדוכס מוולינגטון, שהיה המפקד העליון של כוחות הקואליציה, וכוחות פרוסיה בפיקודו של גבהרד לברכט פון בליכר בן ה-72.",
    "pageid": 17842
  },
  {
    "title": "ריקוד האש",
    "extract": "ריקוד האש היא סדרת טלוויזיה ישראלית מסוגה דרמה שכתבה רמה בורשטין. הופקה בסיוע קרן גשר לקולנוע רב תרבותי ועלתה לשידור ב-24 באפריל 2022 ביס. שנת ההפקה של הסדרה היא שנת 2022. לסדרה יש סיווג צפייה לגיל 14 ומעלה.",
    "pageid": 1982435
  },
  {
    "title": "שחר חסון",
    "extract": "שחר חסון (נולד ב-11 בספטמבר 1976) הוא קומיקאי, סטנדאפיסט, שחקן, מוזיקאי, תסריטאי, ראפר, שדרן רדיו ומנחה טלוויזיה ישראלי.",
    "pageid": 656446
  },
  {
    "title": "שמעון פרס",
    "extract": "שמעון פֶּרֶס (‏‏?‏; 2 באוגוסט 1923, כ' באב ה'תרפ\"ג – 28 בספטמבר 2016, כ\"ה באלול ה'תשע\"ו) היה פוליטיקאי ומדינאי ישראלי, שכיהן כנשיאהּ התשיעי של מדינת ישראל וכראש ממשלתה השמיני.\nפרס החל את מעורבותו בציבוריות הישראל כבר בגיל צעיר. בשנת 1952, בגיל 29, מונה למנכ\"ל משרד הביטחון. הוא נמנה עם מקימי הקריה למחקר גרעיני בדימונה והתעשייה האווירית הישראלית.\nבשנת 1959 נבחר לראשונה לכנסת מטעם מפא\"י, ומאז כיהן בה כחבר במשך 48 שנים רצופות (למעט תקופה קצרה של חודשים מספר, ובסך הכול – 17,272 ימים) – יותר מכל אדם אחר. זמן קצר לאחר בחירתו לכנסת מונה לסגן שר הביטחון. בשנת 1965 פרש פטרונו הפוליטי, דוד בן-גוריון, ממפלגתו הוותיקה מפא\"י, והקים את רשימת פועלי ישראל. פרס הצטרף לבן-גוריון ומונה כמזכ\"ל המפלגה החדשה. רפ\"י לא עמדה בציפיותיה להפוך למפלגת שלטון ונותרה באופוזיציה עד ל-1967, עת צורפה לממשלה על רקע תקופת ההמתנה. בדצמבר אותה שנה הוביל פרס את ההחלטה למזג את רפ\"י עם מפא\"י ליצירת מפלגת העבודה הישראלית.\nב-1969 מונה לראשונה לשר בממשלת גולדה מאיר, ושימש במספר תיקים חברתיים-כלכליים. לאחר שמאיר התפטרה מראשות מפלגת העבודה, התמודד פרס מול יצחק רבין על ראשות המפלגה, אך הפסיד. רבין הרכיב את הממשלה ומינה את פרס לשר הביטחון.\nבשנת 1977 התפטר יצחק רבין מראשות מפלגת העבודה; פרס התמודד על התפקיד וניצח. מאז כיהן כיו\"ר המפלגה במשך כ-15 שנים רצופות. בבחירות לכנסת התשיעית נחלה מפלגת העבודה מפלה דרמטית, ולשלטון עלתה לראשונה מפלגת הליכוד. פרס היה לראש האופוזיציה ושימש בתפקיד עד לכינונה של ממשלת האחדות הלאומית בשנת 1984.\nבבחירות לכנסת האחת עשרה לא הושגה תוצאה שאיפשרה לאחת מן המפלגות הגדולות (קרי, הליכוד או המערך) לכונן ממשלה אידאולוגית. בתיווכו של נשיא המדינה הוחלט על כינונה של ממשלת אחדות, בה יכהן פרס כראש הממשלה תחילה, ולאחר שנתיים יתפטר ואחריו יכהן יצחק שמיר. כך אכן היה, ולאחר שסיים את כהונתו כראש הממשלה ב-1986, מונה פרס לשר החוץ. ב-1988 התקיימו בחירות, שלאחריהן הוחלט לכונן שוב ממשלת אחדות, אך הפעם בלי לקיים רוטציה על ראשות הממשלה. בממשלה זו כיהן פרס כשר האוצר, עד שהגה תוכנית להפלת הממשלה ולהקמת ממשלה בראשות המערך בלבד, מה שכונה \"התרגיל המסריח\". ביום הצבעת האי-אמון פיטר שמיר את פרס. והממשלה אמנם נפלה, אך פרס כשל בהקמת ממשלה. שמיר הצליח לכונן ממשלה בראשות הליכוד, ופרס היה שוב לראש האופוזיציה.\nב-1992 התקיימו בחירות על ראשות מפלגת העבודה לקראת הבחירות לכנסת השלוש עשרה. בבחירות אלו ניצח רבין את פרס, ולאחר ניצחון מפלגת העבודה בבחירות היה רבין לראש הממשלה ופרס מונה לשר החוץ. בכהונתו זו היה פרס ממובילי תהליך אוסלו, ועל כך זכה בפרס נובל לשלום לשנת 1994. ב-4 בנובמבר 1995 נרצח יצחק רבין, ופרס מונה לראש הממשלה בפועל. פרס הקים ממשלה והחליט על הליכה לבחירות. בבחירות לכנסת הארבע עשרה נבחר ראש הממשלה בבחירות ישירות, ובהן ניצח בנימין נתניהו את פרס.\nב-1999 ניצח אהוד ברק את נתניהו בבחירות, והקים ממשלה. פרס היה לשר לשיתוף פעולה אזורי, והתמודד בשנת 2000 בבחירות לנשיאות המדינה, אך הפסיד בהן למשה קצב. פרס נבחר בשלישית לראשות מפלגת העבודה ב-2003, ובשנת 2005 הצטרף למפלגת קדימה. בשנת 2007 התמודד שוב בבחירות לנשיאות המדינה, והפעם ניצח. הוא כיהן כנשיא מדינת ישראל עד שנת 2014. נפטר בשנת 2016 ונקבר בחלקת גדולי האומה.",
    "pageid": 519
  },
  {
    "title": "ששון איפרם שאולוב",
    "extract": "ששון איפרם שאולוב (נולד ב-15 ביוני 2002) הוא זמר-יוצר ישראלי.",
    "pageid": 2265932
  },
  {
    "title": "קטגוריה:סופרים ישראלים",
    "extract": "חיפוש: סופרים ישראלים • סופרות ישראליות",
    "pageid": 53986
  },
  {
    "title": "אוסטריה",
    "extract": "אוסטריה, כיום רֶפּוּבְּלִיקַת אוֹסְטְרִיָה (בגרמנית: Republik Österreich, קרי: \"רֶפּוּבְּלִיק אֶוסטרייך\") היא ארץ במרכז אירופה, בעבר ארכידוכסות וקיסרות, כיום רפובליקה פדרלית המורכבת מ-9 מדינות. אוסטריה גובלת בליכטנשטיין ובשווייץ במערב, באיטליה ובסלובניה בדרום, בהונגריה ובסלובקיה במזרח ובגרמניה ובצ'כיה בצפון.\nתושביה נקראים אוסטרים  ורובם שייכים לקבוצה האתנית האוסטרית ממוצא גרמני. הדת הנפוצה ביותר היא הנצרות הקתולית. אוסטריה היא חברה באיחוד האירופי.",
    "pageid": 3323
  },
  {
    "title": "אוסטרליה",
    "extract": "אוסטרליה (באנגלית: Australia), או הקהילייה של אוסטרליה (באנגלית: Commonwealth of Australia) היא פדרציה של שש מדינות ועוד עשר טריטוריות, כששלוש מהן הן חלק מהיבשת עצמה. המדינות: ניו סאות' ויילס, ויקטוריה, קווינסלנד, אוסטרליה הדרומית אוסטרליה המערבית וטסמניה. הטריטוריות: \"הטריטוריה הצפונית\", \"טריטוריית מפרץ ג'רוויס\" ו\"טריטוריית הבירה האוסטרלית\". אוסטרליה היא מונרכיה חוקתית, המשתייכת לממלכות חבר העמים הבריטי כשהמלך צ'ארלס השלישי הוא ראש המדינה.\nהאוכלוסייה באוסטרליה כיום כוללת ברובה אנשים ממוצא אירופאי, בפרט מהאיים הבריטיים. תושביה המקוריים של אוסטרליה וילידי המקום מכונים אבוריג'ינים, ומהווים כיום מעט יותר מ-2 אחוזים מאוכלוסיית היבשת.",
    "pageid": 2699
  },
  {
    "title": "אוקראינה",
    "extract": "אוּקְרָאִינָה (באוקראינית: Україна) היא ארץ ומדינה השוכנת במזרח אירופה, ששטחה 603,628 קמ\"ר ואוכלוסייתה מנתה (לפני המלחמה עם רוסיה) 43 מיליון נפש. בירת אוקראינה, והעיר הגדולה ביותר בשטחה, היא קייב. אוקראינה חולקת גבולות עם בלארוס מצפון, פולין, סלובקיה והונגריה ממערב, רומניה ומולדובה מדרום ורוסיה ממזרח. לאוקראינה קו חוף לאורך ים אזוב והים השחור. מבין מדינות אירופה, אוקראינה היא המדינה השנייה בגודל שטחה והשמינית בגודל אוכלוסייתה.\nאוקראינה היא רפובליקה דמוקרטית בעלת משטר נשיאותי-למחצה עם הפרדת רשויות. היא יצואנית דגנים גדולה, ומכילה בשטחה כ־5% מפוטנציאל המינרלים בעולם. היא מדינה מתפתחת ואחת המדינות העניות ביותר באירופה. צבאה הוא השני בגודלו באירופה לאחר הצבא הרוסי. במשך השנים, הפכה לחברה ביותר מ־40 ארגונים בינלאומיים. בזמן שהייתה חלק מברית המועצות, הצטרפה אוקראינה לאומות המאוחדות כאחת המדינות המייסדות, יחד עם בלארוס, ביוזמת השלטונות הסובייטיים במוסקבה, ובזכות זה נהנתה ברית המועצות משלושה קולות בעצרת הכללית של האו\"ם.\nהיסטוריונים אוקראינים רואים את ראשית תולדות ארצם ברוס של קייב, ישות פוליטית סלאבית שקמה במאה התשיעית. במאה ה-14 סופח האזור על ידי דוכסות ליטא, שהתאחדה מאוחר יותר עם פולין. ב-1648, מרד קוזאקים בהנהגת בוגדן חמלניצקי הביא לייסוד ההטמאנות הקוזאקית, ישות עצמאית-למחצה, שפוצלה במהרה בין רוסיה לפולין-ליטא ופורקה סופית ב-1764. לאחר חלוקת פולין, עברו שטחי מדינת אוקראינה המודרנית שברשותה לידי האימפריה ההבסבורגית. במאה ה-19 קמה תנועה לאומית אוקראינית, שצברה תמיכה עממית, ביססה את השפה והתרבות המקומיות והנחילה את השם \"אוקראינה\" לאזורים עליהם תבעה ריבונות. לאחר נפילת האימפריה הרוסית והאימפריה האוסטרו-הונגרית בתום מלחמת העולם הראשונה, הוקמו מספר מדינות עצמאיות אוקראיניות, שהגדולה ביניהן הייתה הרפובליקה העממית של אוקראינה. אלו ניהלו מלחמות עם שכנותיהן כדי להתאחד ולקיים את עצמאותן, אך הובסו. הרפובליקה הסובייטית הסוציאליסטית האוקראינית, במסגרת ברית המועצות, נותרה כביטוי הלאומי היחיד. במלחמת העולם השנייה ולאחריה סיפחו הסובייטים את כל השטחים המאוכלסים באוקראינים שנותרו בשליטת מדינות אחרות. ב-1991, עם התפרקות ברית המועצות, הרפובליקה נעשתה למדינה עצמאית. השאיפה להתקרב לאיחוד האירופאי ולמערב, ולהתנתק מחוג ההשפעה הרוסי, היא אחד הגורמים לסכסוך מתמשך בין אוקראינה לרוסיה החל מ-2014 ולמלחמת אוקראינה–רוסיה החל מ-2022.",
    "pageid": 3888
  },
  {
    "title": "אילת",
    "extract": "אֵילַת היא העיר הדרומית ביותר במדינת ישראל. משמשת כעיר נמל ותיירות מרכזית. שוכנת בדרום הערבה, שייכת למחוז הדרום, ומתגוררים בה כ-53,600 תושבים. היא העיר היחידה בישראל השוכנת לחופי הים האדום.\nהעיר נקראת על שם העיר המקראית אֵילַת (גם: אֵילוֹת), הנזכרת מספר פעמים בתנ\"ך, לצד העיר עציון גבר, בתקופות ממלכת ישראל המאוחדת וממלכת יהודה כעיר נמל יהודית על שפת ים סוף – \"תחנת הצי המסחרי של העם העברי\". בדיון בוועדה הגאוגרפית (שקדמה לוועדת השמות הממשלתית) על שמה של העיר, הייתה התלבטות אם לקרוא לעיר \"אילת החדשה\" או \"עציון גבר\", ומכיוון שהשם נטמע בציבור, הוחלט לקרוא למקום אילת אף שהעדויות הארכאולוגיות אז לא הוכיחו שהזיהוי מדויק. \nבתקופת המנדט הבריטי שכנו במקום כפר בדואי בשם אום א-רשראש (בערבית: أم الرشراش) ותחנת משטרת המנדט. מדרומה שוכנת העיירה טאבה בסיני שבשליטת מצרים, וממזרחה לה נמצאת העיר עקבה שבשליטת ירדן. ב־1949 נכבש המקום מצבא עבר הירדן, במהלך מלחמת העצמאות של מדינת ישראל, ושימש בעיקר כמחנה צבאי. בשנת 1950 הוקם במקום יישוב קטן ושדה תעופה. אילת הוכרזה כעיר בשנת 1959.\nשטח השיפוט של אילת הוא 98,760 דונם, מה שממקם אותה כעיר החמישית בגודלה בישראל. משנת 1985 מוגדר אזור אילת כ\"אזור סחר חופשי\", הפטור ממע\"מ (פרט למוצרים בודדים), וממסים נוספים.\nהחיבור בין העיר אילת לשאר חלקי ישראל מתקיים באמצעות כביש 90, לאורך הערבה, וכן באמצעות כביש 40, העובר באזורי המישור, מכתש רמון והר הנגב. ניתן להגיע לעיר אילת בטיסה לנמל התעופה רמון. ממרכז הארץ, מנמל התעופה בן-גוריון, בטיסה הנמשכת 35 דקות, או מצפון הארץ, מנמל התעופה חיפה, בטיסה הנמשכת פחות משעה.",
    "pageid": 6146
  },
  {
    "title": "אל על",
    "extract": "אל על נתיבי אוויר לישראל בע\"מ, המוכרת בשם המקוצר אל על, היא חברת התעופה הגדולה בישראל וחברת הדגל שלה. אל על היא חברה ציבורית ונסחרת בבורסה לניירות ערך בתל אביב, ונמצאת בשליטת חברת כנפי נשרים תעופה בע\"מ בבעלותו של אלי רוזנברג. מרכז פעילותה והנהלתה של החברה בנמל התעופה הבינלאומי בן-גוריון.\nאל על מתמקדת בשוק הבינלאומי ומפעילה טיסות לאירופה, אסיה, אפריקה וצפון אמריקה. בין השנים 2010–2014 הפעילה החברה קו טיסות סדיר לנמל התעופה אילת, אך טיסות אלו הופסקו.\nבמשך שנים שימשה אל על כחברת התעופה הלאומית של ישראל והייתה בבעלות ממשלת ישראל, אך צעדים להפרטתה החלו ב-12 ביוני 2003, כשמניות החברה הוצעו למכירה לציבור, וב-1 בינואר 2005 הפכה חברת כנפיים אחזקות בע\"מ לבעלת השליטה באל על. תולדותיה של חברת אל על קשורות באופן מובהק בדברי ימיה של מדינת ישראל – היא נטלה חלק במבצעי העלייה הגדולים מארצות ערב, מאתיופיה ומחבר המדינות, ורשת יעדיה שיקפה לאורך השנים את יחסיה הבינלאומיים של ישראל עם מדינות העולם, ובמיוחד עם שכנותיה. במהלך שנת 2020 בצל משבר הקורונה, השתנתה השליטה בחברה וכיום החברה נמצאת בשליטת חברת כנפי נשרים תעופה בע\"מ, חברה בבעלות אלי רוזנברג.\nלאל על מספר מאפיינים ייחודיים לה, ובהם הקפדה על הסדרי ביטחון ואבטחה, הימנעות מטיסה בשבתות ובמועדי ישראל והקפדה על כללי הכשרות, הן במטוסיה והן במתקניה הקרקעיים. עם זאת, חלק ממטוסי אל על וצוותי האוויר הוחכרו בשבתות ובמועדי ישראל לחברות ישראליות אחרות.\nאל-על נחשבת לחברה עם נפח תנועת הנוסעים הגדולה בישראל. בשנת 2022 הטיסה החברה כ-4,181,596 נוסעים, שהיוו כ-21.75% מכלל הפעילות השנתית.",
    "pageid": 32170
  },
  {
    "title": "אלכסנדר הגדול",
    "extract": "אלכסנדר השלישי ממוקדון, המוכר יותר כאלכסנדר הגדול (ביוונית: Αλέξανδρος ο Μέγας), והידוע בעברית גם כ\"אלכסנדר מוקדון\" (ביוונית: Αλέξανδρος ο Μακεδών; ככל הנראה 20 או 21 ביולי 356 לפנה\"ס – 10 או 11 ביוני 323 לפנה\"ס) היה מלך מוקדון, ומגדולי המצביאים והמדינאים של העת העתיקה. כיבושיו הנרחבים כללו את ערי המדינה של יוון העתיקה, כל שטחה של האימפריה הפרסית, מספר אזורים במרכז אסיה ואף חלקים מתת-היבשת ההודית.\nאלכסנדר תואר כגבר אתלטי, אמיץ ויפה תואר, אולם ככל הנראה שזורים בתיאורים אלו גם דברי חנופה. רבים, במיוחד במצרים, סגדו לו, אם כי רבים מקרב האריסטוקרטיה היוונית-מוקדונית סירבו בתוקף להשתחוות לו. אישיותו והישגיו של אלכסנדר שימשו מופת לאישים מפורסמים רבים לאורך ההיסטוריה, שאחד מהבולטים בהם הוא יוליוס קיסר.\nעל אף שמת בגיל צעיר (כמעט 33), הותיר אלכסנדר הגדול חותם משמעותי על ההיסטוריה. כיבושיו הנרחבים פתחו תקופה חדשה בתולדות האנושות – התקופה ההלניסטית. חזונו של אלכסנדר, שכלל שילוב המזרח עם המערב, שילוב תרבות, דת, מנהגים וקשרי משפחה, בא לידי ביטוי בתרבות ההלניסטית שמיזגה את יסודותיה של תרבות יוון העתיקה עם תרבויות בני המקום. השפעותיה של התרבות ההלניסטית בתחום האמנות, הפילוסופיה ובתחומים אחרים ניכרים עד עצם היום הזה.",
    "pageid": 581
  },
  {
    "title": "אנגלית",
    "extract": "אנגלית (באנגלית: English) היא שפה ממשפחת השפות הגרמאניות שמקורה באנגליה, והיא אחת השפות המדוברות ביותר בעולם. השפה רכשה לה מעמד דומיננטי והיא השפה המרכזית והרשמית בארצות רבות. אנגלית נלמדת ומובנת יותר מכל שפות העולם, משמשת שפה שנייה ושפה רשמית במדינות רבות, ולרוב מוגדרת כ\"לינגואה פרנקה\" בזכות השפעתה העצומה בתחומים רבים.\nעל־פי הערכות, יש בעולם בין 500 מיליון ל־1.8 מיליארד דוברי אנגלית ברמה כלשהי, בין כשפת אם או כשפה שנייה. מתוכם, בין 300 ל־450 מיליוני בני אדם מדברים אנגלית כשפת אם. אנגלית היא השפה השלטת במדע, באקדמיה, בתקשורת, בעסקים, בתעופה, בים, בדיפלומטיה, בתיירות, בבידור, במחשבים ובאינטרנט.\nהתפשטות השפה והשפעתה גברו בימי הזוהר של האימפריה הבריטית, אך לא פסקו גם בעת שזו דעכה, בין היתר עקב התעצמותה של ארצות הברית מבחינה מדינית, צבאית, כלכלית, מדעית, טכנולוגית ותרבותית.\nזוהי שפה רשמית בממלכה המאוחדת, אירלנד, קנדה, ניו זילנד, מלטה, הודו, פקיסטן, הפיליפינים, סינגפור, ובמספר מדינות באפריקה, באמריקה הלטינית ובאיי אוקיאניה.\nבארצות הברית ובאוסטרליה לא מוגדרת שפה רשמית, אך השפה האנגלית משמשת את ממשלותיהן ואת תושביהן יותר מכל שפה אחרת.\n\nבניתוח התפתחות השפה לאורך השנים נוהגים להבחין בין ארבעה שלבי התפתחות עיקריים, המייצגים ארבע שפות שונות:\n\nאנגלית עתיקה (Old English). דומה יותר לשוודית מאשר לאנגלית מודרנית; הבנתה על ידי דוברי אנגלית מודרנית כמעט בלתי־אפשרית. (בערך מ־475–1100 לספירה)\nאנגלית תיכונה (Middle English). זו הייתה שפתו של המשורר ג'פרי צ'וסר, מחבר \"סיפורי קנטרברי\" (The Canterbury Tales) והנחשב למייסד השירה האנגלית. (בערך מ־1100–1475 לספירה)\nאנגלית מודרנית מוקדמת (Early Modern English). זו הייתה שפתו של ויליאם שייקספיר. השוני בין אנגלית זו ובין המודרנית, להבדיל, מקביל לשוני בין העברית המקראית, שבה כתוב התנ\"ך, ובין העברית הישראלית המדוברת כיום. (בערך מ־1475–1650 לספירה)\nאנגלית מודרנית (Modern English). (בערך מ־1650 להיום)\n\nמערך התנועות באנגלית מורכב, יחסית לזה שבעברית, וכולל מספר גבוה יחסית של תנועות שונות.\n\nהערה: התנועות המוצגות בטרפזים משמאל ובטבלה להלן הן רק הבסיסיות. באנגלית ישנו מספר אלופונים גבוה לתנועות אלו בהתאם למיקומן והטעמתן במילה.\n\nבאנגלית שלושה סוגי פעלים: חזקים, חלשים ושונים. הפעלים החזקים הם הפעלים אשר במעבר בין שלושת הזמנים (שיוסברו בפסקה הבאה) משתנה בהם אות/תנועה במרכז הפועל. הפעלים החלשים הם אלו שבמעבר בין הזמנים מוספת להם תוספת \"ed-\", או אחד מהעיצורים \"t, d\"; אלו הם רוב הפעלים. הפעלים השונים הם אלו שבמעבר בין שלושת הזמנים הפועל משתנה בלי התאמה לשום תבנית.\nבאנגלית ארבעה זמנים: הווה (present), עבר (past), עתיד (future), ועבר־עתיד (past-future); לכל אחד ארבע צורות: פשוט (simple), מתקדם (progressive), מושלם (perfect) ומושלם־מתקדם (perfect-progressive). לכל אחד מהצירופים האפשריים יש שני \"קולות\": אקטיבי ופסיבי.\nלהלן יודגמו הצירופים השונים במקרים השימושיים (לא כולל צירופים הכוללים את הזמן: \"עתיד־עבר\" או את הצורה \"מושלם מתקדם\"):\n\nתבנית הזמן \"עתיד מתקדם\" היא: \"will be V1+ing\" והפועל הוא \"be\", אז התבנית אמורה להיות, בעיקרון: \"will be being\". כיוון שדבר זה לא נשמע אסתטי ואף מרגיש כאילו הוא חוזר על עצמו, מוותרים על הפועל עצמו ומשאירים את זה \"will be\". ר' גם: פועלים דינמיים וסטטיביים\n\nהזמן הפשוט מתאר פעולה כללית שאדם עושה/עשה/יעשה, בלי קשר לשאלה עוד כמה זמן או לפני כמה זמן (בעבר והווה בהתאמה) או שזו פעולה שעושים כהרגל. דוגמה: He climbs mountains, הוא מטפס על הרים (כהרגל).\nהזמן המתקדם מתאר פעולה שמתרחשת/התרחשה/תתרחש, ובאותו זמן קורה/קרתה/תקרה פעולה נוספת. דוגמה: When you got here, I was writing the essay, כשהגעת לכאן, כתבתי את המאמר. דרך נכונה יותר לתאר זאת היא התרגום: \"כשהגעת לכאן, הייתי באמצע כתיבת המאמר\".\nהזמן המושלם מתאר את התנועה המדוברת ביחס לתנועה אחרת אשר מתרחשת/התרחשה/תתרחש בהווה/עבר/עתיד (בהתאמה). דוגמה: Whenever I get home, usually John has already arrived, כשאני מגיע הביתה, ג'ון בדרך כלל כבר מספיק להגיע.\n\nבאנגלית 2 פועלי עזר עיקריים: be ו־have, אשר מוטים לכמה פעלים שונים, בהתאם לצורה ולזמן הפועל. \nפועלי העזר חיוניים לאנגלית, ובלעדיהם משפט הכולל פעולה לא יהיה תקני ואף לא ישמע הגיוני בכלל.\nBe: לפועל Be תפקוד עיקרי אחד שהוא לתפקד כמקשר בין שם עצם לפועל במשפט, והוא חלק בלתי נפרד מהפועל. משתמשים בו בצורה המתקדמת ובעתיד מתקדם ביחד עם Have.\nHave: לפועל Have שני תפקודים עיקריים:\n\nתפקוד דומה מאוד לפועל Be\nתפקוד כשייכות, אך תפקוד זה קיים רק בזמנים מסוימים.\nמשתמשים בו בצורה המושלמת, בעתיד מושלם משתמשים בו ביחד עם Be.\nבטבלות הבאות הסימנים V1, V2, V3 ממלאים את מקום הפועל אשר אמור להיות שם. כאשר V1 זו צורת ההווה הבסיסית, V2 זו צורת העבר הבסיסית, בפעלים חלשים בתוספת -ed ו־V3 זו צורת הסביל אשר גם מתפקדת כצורת המושלם, בפעלים חלשים צורה זו זהה לצורת העבר הבסיסית. צורות אלו הן הצורות המשמשות כיום כַשיטה הבסיסית ללימוד פעלים באנגלית בישראל.\nמילים אשר מסומנות בהדגשה הן הטיה של הפועל Be, ומילים אשר מסומנות בנטייה הן הטיות של הפועל Have.\n\nעל פי הערכה כללית, בשפה האנגלית יש כ־170,000 מילים בשפה המדוברת, או כ־220,000 אם סופרים גם מילים שכבר אינן בשימוש. למעלה ממחצית המילים האלה הן שמות עצם, רבע מהן שמות תואר, ושביעית הן פעלים. על פי ספירה מורחבת, אוצר המילים באנגלית כולל כמיליון מילים – אך סביר להניח שמדובר במילים כגון שמות לטיניים, מינוחים מדעיים ומקצועיים, מיליות פתיחה וסיומות, מילים זרות שנמצאות בשימוש מוגבל באנגלית וראשי תיבות. רוב השפות הן בעלות מספר מילים מועט יותר (במילון אבן שושן למשל, מוערך מספר מילות השפה העברית בכ־70,000). היקף אוצר המילים של האנגלית אינו מעיד על מספר המילים בהן משתמשים רוב הדוברים בפועל, מספר שאינו שונה מהותית משפות אחרות, ומוערך בכ־5,000 מילות שיחה יומיומית מדוברת, ובעוד כ־15,000 שבהן נעשה שימוש בכתיבה או בקריאה של אדם ממוצע.\nבצורה פשטנית ניתן לומר שמחציתו של אוצר המילים האנגלי שאוב משפות גרמאניות, ומחציתו שאוב משפות לטיניות (לטינית וצרפתית בעיקר). במחקר שנעשה ב־1973 סרקו החוקרים את כל המילים במילון אוקספורד והגיעו לחלוקה האטימולוגית הבאה:\n\n56% מהמילים מקורן בשפות לטיניות (צרפתית, ספרדית, איטלקית, לטינית).\n25% מהמילים מקורן בשפות גרמאניות (הרוב אנגלית עתיקה אך כולל גם הולנדית, גרמנית ושפות סקנדינביות).\n5% מהמילים מקורן ביוונית.\n4% מהמילים מקורן בלתי־ידוע.\n3% מהמילים מקורן בשמות פרטיים.\n1% מהמילים מקורן בשפות אחרות (0.1% מהמילים מקורן בעברית).\nתקפותו של מחקר זה, ושל מחקרים אחרים בנושא, מוגבלת, בעיקר עקב הקושי בהגדרה של \"מילה\", על שלל הטיותיה ונגזרותיה. בהתפלגות מקורות המילים באנגלית שלעיל ניתן לראות כי למעלה ממחצית מהמילים מקורן בשפות לטיניות, לעומת רבע בלבד בעלות מקור גרמאני. אם נבחן את המילים הנמצאות בשימוש יומיומי בלבד, נגלה כי התמונה משתנה.\nלמושגים רבים מאוד באנגלית קיימת מילה שמקורה גרמאני ומילה שמקורה בצרפתית, לטינית או יוונית עתיקה (לרוב דרך הלטינית). כפילות זו, בין השאר, הפכה את האנגלית לשפה בעלת אוצר המילים הגדול ביותר. בדרך כלל קיימת דומיננטיות של המילים שמקורן גרמאני, כשהן משמשות לרוב בדיבור היומיומי. המילים שמקורן גרמאני נוטות להיות קצרות ובעלות מובן רחב ואוניברסלי. המילים שמקורן בצרפתית או לטינית לרוב ארוכות יותר (ומורכבות בצורה מודולרית מתחיליות וסופיות), ספציפיות יותר ונוגעות בתחומים מיוחדים ומצומצמים. להלן מספר דוגמאות:\n\nלב. בגרמנית לב הוא Herz, בהולנדית Hart, כמו המילה האנגלית הנפוצה ביומיום: Heart (ההגייה בהולנדית ובאנגלית קרובה למרות הכתיב השונה). בלטינית לב הוא Cor (בשייכות Cordis), וזהו מקורן של מספר מילים ספציפיות יותר באנגלית, כגון Cordial (\"לבבי\"). המילה Cardiac (\"הקשור ללב מבחינה רפואית\") גזורה דרך הלטינית מהמילה היוונית Kardia, שמשמעותה \"לב\".\nכף רגל. המילה הגרמנית היא Fuß, בהולנדית Voet והמילה האנגלית השגרתית היא Foot (ההגייה בהולנדית ובאנגלית קרובה למרות הכתיב השונה). בלטינית כף רגל היא Pes (בשייכות Pedis) וביוונית Pos (בשייכות Podos). וזהו מקורן של המילים הספציפיות האנגליות Pedestrian (\"הולך רגל\") וכן Podiatrist ו־Chiropodist (\"כירופוד\", רופא המתמחה בבעיות של כף הרגל).\nספר. המילה הגרמנית היא Buch, בהולנדית Boek והאנגלית Book (ההגייה בהולנדית ובאנגלית קרובה למרות הכתיב השונה). בלטינית ספר הוא Liber (בשייכות Libri), ומכאן המילה האנגלית הספציפית Library (\"ספרייה\").\nחלב. המילה הגרמנית היא Milch, בהולנדית Melk והמילה האנגלית היא Milk (ההגייה בהולנדית ובאנגלית קרובה למרות הכתיב השונה). בלטינית חלב הוא Lac (בשייכות Lactis), ומכאן התפתחו כמה מושגים מדעיים, כגון Lactic acid (חומצת חלב), Lactosis (אלרגיה לחלב) ו־Lactose (סוכר החלב).\nמים. המילה הגרמנית היא Wasser, בהולנדית Water והמילה האנגלית הנפוצה היא Water. בלטינית מים הם Aqua (בצרפתית נפל העיצור והמילה הפכה ל־Eau), וזהו מקורן של כמה מילים ספציפיות, כגון Aquarium (\"אקווריום\"), Aquatic (\"מימי\") ו־Aquarius (\"מזל דלי\").\nתופעה נוספת היא השימוש במילים ממקור גרמאני לציון בעלי חיים שנהוג לאוכלם, ובמילים ממקור צרפתי לציון מאכלים שמקורם באותם בעלי חיים. המילה Cow, למשל, משמעותה \"פרה\", ולה מקבילות בשפות גרמאניות אחרות כגון Kuh הגרמנית; לעומתה, המילה Beef, שמשמעותה \"בשר־פרה\" (בשר־בקר), גזורה מהמילה הצרפתית Bœuf (\"שור\"). זאת משום שלאחר הכיבוש הנורמאני בשנת 1066 המשיכה אוכלוסיית האיכרים (לרבות מגדלי הבקר) לדבר באנגלית עתיקה ולאחר מכן באנגלית תיכונה, שעה שלשון האצולה אוכלת בשר־הבקר הייתה צרפתית. צמדים נוספים הם Chicken (\"תרנגולות\") ו־Poultry (\"בשר עוף\"); Sheep (\"כבשה\") ו־Mutton (\"בשר כבש\"); ו־Calf (\"עגל\") ו־Veal (\"בשר עגל\").\n\nבניגוד לשפות אחרות השגורות בפי מאות מיליוני אנשים, כגון סינית, גרמנית ופורטוגזית, הרי שהדיאלקטים של האנגלית קרובים מאוד זה לזה והם אינם מכשול להבנה הדדית בין דוברי אנגלית מכל מקום שהוא בעולם. ההבדלים בין האנגלית הבריטית ובין האנגלית האמריקנית הם זניחים יחסית, אף על פי שזכו לפרסום רב באמצעי התקשורת ובאמנות, וכן לספרים עבי כרס שנכתבו אודותיהם.\nההבדלים בין הדיאלקטים של השפה האנגלית משתייכים לשלוש קטגוריות:\n\nהגייה. זהו ההבדל הבולט ביותר, והוא יוצר את המגוון הרב ביותר. הבדלי מבטא דקיקים קיימים אף בתחומי הדיאלקטים השונים, כך שלערים גדולות רבות קיים מבטא משלהן.\nכתיב. הבדלי הכתיב מחלקים את הדיאלקטים של השפה האנגלית בצורה כללית לאלו המשתמשים בשיטת הכתיב הבריטית ולאלו המשתמשים בשיטת הכתיב האמריקנית. רוב הדיאלקטים המדוברים כשפת אם מחוץ לארצות הברית (ולשכנתה קנדה) משתמשים בשיטה הבריטית: בריטניה, אירלנד, אוסטרליה, ניו זילנד, הודו. לעומת זאת, כמעט כל שאר דוברי האנגלית בעולם, המדברים אנגלית כשפה שנייה, אימצו את השיטה האמריקנית, אשר הפכה במקומות ובמצבים רבים לברירת המחדל. את הבדלי הכתיב בין השיטה הבריטית ובין השיטה האמריקנית ניתן לחלק לשני סוגים:\nהבדלים קבועים בצירופי אותיות מסוימים, בדרך כלל בסופיות: המילים Realise, internalise, subsidise באנגלית בריטית – נכתבות באנגלית אמריקנית Realize, internalize, subsidize; המילים Colour, clangour, rumour, honour באנגלית בריטית – נכתבות באנגלית אמריקנית Color, clangor, rumor, honor.\nהבדלים יחידאיים: המילה Tyre באנגלית בריטית – נכתבת באנגלית אמריקנית Tire; המילה Traveller באנגלית בריטית – נכתבת באנגלית אמריקנית Traveler; המילה Grey (אפור) באנגלית בריטית – נכתבת באנגלית אמריקאית Gray.\nאוצר מילים. מונחים מקומיים ניתן למצוא בכל שפה, אך עקב תפוצתה של האנגלית התפשטו מונחים מקומיים רבים הרחק ממקום מקורם: בממלכה המאוחדת, למשל, נאמר Biscuit לציון \"עוגייה\", ואילו בארצות הברית: Cookie.\nהמונח אנגלית בריטית מתייחס אך ורק לעניין הכתיב ואוצר המילים, שהם אחידים בכל חלקי הממלכה המאוחדת ואירלנד. בתחום ההגייה, לעומת זאת, קיים באיים הבריטיים מגוון רחב ביותר של מבטאים, אשר מהווים מאפיין חשוב בזהותם של הדוברים. המבטא היוקרתי ביותר בבריטניה מכונה Received Pronunciation והוא משמש כדרך ההגייה הסטנדרטית ברוב הספרות העוסקת בפונולוגיה של השפה האנגלית ובמילונים. בנוסף, זהו המבטא המונחל פעמים רבות ללומדי השפה האנגלית. שמו העממי הוא \"האנגלית של המלך\" או \"האנגלית של המלכה\" (Queen's English או King's English) מאחר שהיה או נתפש כמבטא שבו דוברים המלך והאצולה. בנוסף כונה המבטא בשם \"אנגלית של (אוניברסיטת) אוקספורד\" (Oxford English) בה היה מקובל. לפי ההערכות, רק כ-2-5% מכלל תושבי הממלכה המאוחדת מדברים אנגלית במבטא זה.\nאלו הם הדיאלקטים הראשיים בשפה האנגלית:\n\nאנגלית אמריקנית\nאנגלית בריטית\nאנגלית אוסטרלית\nאנגלית קנדית\n\nחוק גרים\nהמילים השכיחות ביותר באנגלית\nReceived Pronunciation\nאימפריאליזם לשוני\n\nאנגלית, באתר אנציקלופדיה בריטניקה (באנגלית)\nהדקדוק האנגלי (כולל תרגילים) (באנגלית)\nמעתק התנועות הגדול (באנגלית)\nהדירוג הגדול ביותר בעולם של מדינות על ידי מיומנויות אנגלית\n שפה אנגלית, דף שער בספרייה הלאומית",
    "pageid": 908647
  },
  {
    "title": "אסון צ'רנוביל",
    "extract": "אסון צֶ'רנוֹבִּיל הוא תאונה גרעינית, החמורה ביותר מאז החל העולם להשתמש באנרגיה גרעינית. יש הטוענים כי זהו האסון האקולוגי החמור ביותר של המאה ה-20. האסון דורג בדרגה 7, הדרגה החמורה ביותר של הסולם הבינלאומי לאירוע אטומי ורדיולוגי של הסוכנות הבינלאומית לאנרגיה אטומית.\nהתאונה התרחשה ב-26 באפריל 1986 בשעה 01:23 לפנות בוקר בתחנת הכוח הגרעינית צ'רנוביל, בצפון מערב אוקראינה, כ-16 ק\"מ מהגבול עם בלארוס, בזמן ששתי המדינות היו חלק מברית המועצות. הכור נבנה בסמוך לעיר פריפיאט, כ-18 ק\"מ מהעיר צ'רנוביל וכ-110 ק\"מ מקייב. האסון אירע כתוצאה משילוב בין כשל תכנוני ידוע של מנגנון הדממת הכור 'AZ-5' שדוח בעיניינו נגנז לבין רשלנות במהלך ניסוי כושל שיצר עלייה חריגה בטמפרטורה של ליבת הכור אשר גרמה להתכתה ולפריצת מעטפת ההגנה שלה, תוך שהיא מפיצה חומרים רדיואקטיבים לסביבה. הענן הרדיואקטיבי שנוצר כתוצאה מהפיצוץ האדיר הורכב בעיקר מגרעינים מעוררים של אטומי יוד וצסיום והתפשט כמעט בכל שטחה של אירופה והיווה אסון פתע רב-נפגעים.\nתושבים ברדיוס של כ-30 ק\"מ מהכור פונו, בעוד שכ-600 אלף אנשים (שכונו ליקווידיטורים) הועסקו, בעיקר בכפייה או במסגרת השירות הצבאי, בניקוי ופינוי האזורים הנגועים בקרינה, רבים מהם ללא אמצעי מיגון מספקים. כתוצאה ישירה מהאסון נהרגו 54 בני אדם, רובם עובדי הכור וכוחות הצלה שהגיעו למקום ונפגעו מתסמונת קרינה חריפה. בשנים שלאחר האסון, נצפתה בקרב תושבי אזור האסון עלייה בתחלואה בסרטן (בעיקר סרטן בלוטת התריס) ומחלות נוספות שמקורן בנזקי קרינה. עם זאת לגבי שיעור התמותה שניתן לקשרה ישירות לנזקי הקרינה, הדעות חלוקות. על פי ההערכות של ארגון הבריאות העולמי, עד שנת 2005 נקשרו ישירות לקרינה מהאסון כ-50 מקרי מוות, ובעשרות השנים הבאות צפויים עוד כ-4,000 מקרי מוות. לעומת זאת, על פי ההערכות של ארגון גרינפיס, צפויים מקרי המוות הנובעים מהאסון להסתכם ל-93,080. עד היום נשארו אזורים רבים נגועים בקרינה רדיואקטיבית בדרגה נמוכה וניתן לסייר בכולם באמצעות מדריך ייעודי.\nהאסון העלה לסדר היום את המחיר הסביבתי של השימוש באנרגיה גרעינית ואת הפיקוח על כורים כאלו. בהתאם להחלטת האומות המאוחדות, 26 באפריל הוכרז כיום לציון אסון צ'רנוביל.",
    "pageid": 14055
  },
  {
    "title": "אריק טראמפ",
    "extract": "אריק פרדריק טראמפ (באנגלית: Eric Frederick Trump; נולד ב-6 בינואר 1984) הוא איש עסקים אמריקאי. הוא הילד השלישי והבן השני של דונלד טראמפ, נשיא ארצות הברית ה-45, ורעייתו הראשונה איוונה טראמפ.\nהוא סגן נשיא בארגון טראמפ, ומנהל רכישות ופיתוח פרויקטים חדשים ברחבי העולם, עם אחיו, דונלד ג'וניור, ואחותו, איוונקה. ב-2006 ייסד את קרן אריק טראמפ, אשר מגייסת כסף עבור סנט ג'וד, בית חולים מחקרי של ילדים. הוא הבעלים של יקב טראמפ. הוא גם מפקח על 18 מועדוני הגולף של אביו, דונלד.",
    "pageid": 1429005
  },
  {
    "title": "בולגריה",
    "extract": "בּוּלְגַרְיָה, או בשמה הרשמי: הָרֶפּוּבְּלִיקָה הַבּוּלְגָרִית (בבולגרית: Република България) היא מדינה בחצי האי הבלקני, במזרח אירופה. היא גובלת ברומניה בצפון, בים השחור במזרח, ביוון ובטורקיה מדרום, ובמקדוניה הצפונית ובסרביה במערב. מבחינה מנהלית, מחולקת בולגריה ל-28 מחוזות, סופיה היא בירת בולגריה וב-2011 נמנו בה 1.2 מיליון תושבים, מתוך 6 מיליון בבולגריה כולה. לאורך גבולה הצפוני של המדינה עובר תוואי הדנובה ובמזרחה היא גובלת בים השחור. בבולגריה שני רכסי הרים מרכזיים: הרי הבלקן והרודופי.\nשבטים תראקים התיישבו באזור בולגריה עוד במהלך המאה ה-12 לפנה\"ס, אך ההיסטוריה הלאומית הבולגרית החלה בשלהי המאה ה-7, תקופת האימפריה הבולגרית הראשונה אשר בראשית המאה ה-9 הפכה למעצמה אזורית וליריבתה של האימפריה הביזנטית. במקביל אימצו הבולגרים את הנצרות האורתודכסית. ב-1018 עלה בידי הביזנטים להכריע את הבולגרים והם איבדו את עצמאותם המדינית למשך 167 שנים. ב-1185 הוקמה האימפריה הבולגרית השנייה אשר הייתה לפרקים עצמאית ולפרקים וסלית של אורדת הזהב והאימפריה הביזנטית. בשלהי המאה ה-14 פלש צבא האימפריה העות'מאנית לאזור בולגריה והכריע את הבולגרים. העות'מאנים שלטו בבולגריה עד לתבוסתם על ידי צבא האימפריה הרוסית במהלך המלחמה העות'מאנית-רוסית (1877–1878). לאחר המלחמה, הוקמה נסיכות בולגריה מתוקף סיכומי קונגרס ברלין.\nב-1908 הפכה בולגריה לממלכה תחת המלך פרדיננד הראשון. הבולגרים לחמו במלחמת הבלקן הראשונה, השנייה ובמלחמת העולם הראשונה ובכולן, לאחר הצלחות ראשוניות הובסו ואיבדו שטחים נרחבים ובכלל זה המוצא לים האגאי. במרבית שלבי מלחמת העולם השנייה, הייתה בולגריה בעלת בריתה של גרמניה הנאצית ואף חתמה על ההסכם התלת-צדדי. עם זאת, צבא בולגריה לא השתתף בפועל בקרבות לצד הוורמאכט. במהלך תקופה זו אימצה בולגריה מדיניות גזע והחילה על יהודי בולגריה את החוק להגנת האומה. במרץ 1943 גירשו הבולגרים לטרבלינקה את 11,343 יהודי תראקיה, מקדוניה הווארדארית ופירוט ונכשל ניסיון גירושם של יהודי בולגריה \"הישנה\". בספטמבר 1944 הופל השלטון המלוכני בהפיכת חזית המולדת הבולגרית ובהמשך עלה בידי המפלגה הקומוניסטית להשתלט באלימות על המדינה והיא הפכה לרפובליקה עממית. בולגריה הייתה גרורה נאמנה של ברית המועצות וחברה בברית ורשה. טודור ז'יבקוב היה שליטה בפועל של בולגריה למשך מרבית שנות השלטון הקומוניסטי והוא הפך לסמלה של התקופה. אירועי סתיו העמים לא פסחו על המדינה, ב-1989 הודח ז'יבקוב וב-1991 הפכה המדינה לרפובליקה והונהגה חוקה חדשה. בולגריה היא דמוקרטיה פרלמנטרית, נשיאה נבחר אחת ל-5 שנים ובפרלמנט הבולגרי 240 חברים.\nלאחר קריסת השלטון הקומוניסטי עברה בולגריה מכלכלה מתוכננת לכלכלה חופשית. המעבר המהיר לווה במשבר כלכלי חריף שהוביל גם למשברים פוליטיים. בשנת 2004 הצטרפה בולגריה לברית נאט\"ו, ב-2007 הפכה לחברה באיחוד האירופי, הצטרפות שהובילה לתנופת פיתוח ובכלל זה פיתוח תשתיות כגון חיבורה של המדינה לנתיבי התעבורה הפאן-אירופיים.\nבשלהי העשור הראשון של המאה ה-21 הושפעה כלכלת בולגריה מהמשבר הכלכלי העולמי, אחוזי האבטלה האמירו ונרשמה הגירה משמעותית מהמדינה, בעיקר הגירת עבודה, שצמצמה את אוכלוסייתה לכ-7 מיליון לעומת כ-9 מיליון שהתגוררו במדינה באמצע שנות ה-80.",
    "pageid": 17504
  },
  {
    "title": "בחזקת חף מפשע (מיני-סדרה)",
    "extract": "בחזקת חף מפשע (באנגלית: Presumed Innocent) היא מיני-סדרת מתח ודרמה משפטית אמריקאית שנוצרה על ידי דייוויד אי קלי, על בסיס רומן באותו השם משנת 1987 מאת סקוט טוראו. מיני-סדרה זו היא עיבודו הטלוויזיוני הראשון של הספר, לאחר עיבודו הקולנועי שהופק בשנת 1990 בכיכובם של האריסון פורד ובריאן דנהי.\nהמיני-סדרה עלתה לשידור בשירות הזרמת המדיה \"אפל TV פלוס\" ב-12 ביוני 2024.",
    "pageid": 2348460
  },
  {
    "title": "ברוס ספרינגסטין",
    "extract": "ברוס פרדריק ג'וזף ספרינגסטין (באנגלית: Bruce Frederick Joseph Springsteen; נולד ב-23 בספטמבר 1949) הוא זמר, פזמונאי, מלחין, מוזיקאי אמריקאי ופעיל הומניטרי. מוכר בכינוי \"הבוס\" (The Boss).\nספרינגסטין מזוהה עם סגנון כתיבה פואטי המערב אלמנטים ממוזיקת הפולק-רוק והאמריקנה. רבים משיריו משלבים טקסטים מחייו האישיים יחד עם הווי מעמד הפועלים האמריקאי, איתו הוא מזוהה.\nהדיסקוגרפיה של ספרינגסטין, אשר החל את דרכו המוזיקלית כבר בשנת 1965, מגוונת וכוללת הן מוזיקת רוק פופולרית ומסחרית והן מוזיקת פולק-רוק קודרת יותר. אלבומי האולפן המצליחים ביותר שלו – Born to Run משנת 1975 ו-\"Born in the U.S.A\", משנת 1984, מדגימים את יכולתו של ספרינגסטין לתאר בעוצמה ומתוך הזדהות, תוך תשומת לב לפרטים, את חיי בני מעמד הפועלים והמעמד הבינוני-נמוך בארצות הברית.\nבמהלך הקריירה, מכר ספרינגסטין יותר מ-64 מיליון אלבומים בארצות הברית ויותר מ-120 מיליון אלבומים בעולם, שמיצבו כאחד מהאמנים הרווחים בעולם.\nעל עבודתו, זכה ספרינגסטין בפרסים רבים, אשר כללו 20 זכיות בפרסי גראמי, 2 גלובוס הזהב, וזכייה אחת בפרס האוסקר. בנוסף, הוא חבר בהיכל התהילה של כותבי השירים והן בהיכל התהילה של הרוק אנד רול (החל משנת 1999).\nבמשך מרבית הקריירה שלו, שיתף ספרינגסטין פעולה עם להקת האי סטריט בנד, אשר מתפקדת עד היום כלהקת הליווי הקבועה שלו. בשנת 2014, צורפה הלהקה להיכל התהילה של הרוק אנד רול.\nבדצמבר 2021 חתם ספרינגסטין על עסקה של מכירת הקלטות המאסטר וזכויות הפרסום למוזיקה שלו לחברת סוני מיוזיק אנטרטיימנט. לפי הניו יורק טיימס שולמו לספרינגסטין כחצי מיליארד דולר וזו העסקה הגדולה ביותר ששולמה עבור יצירות של אמן אחד.",
    "pageid": 136055
  },
  {
    "title": "ג'ארד קושנר",
    "extract": "ג'ארד קורי קושנר (באנגלית: Jared Corey Kushner; נולד ב-10 בינואר 1981) הוא איש עסקים יהודי-אמריקאי, אשר שימש כיועץ בכיר לנשיא ארצות הברית דונלד טראמפ.\nקושנר הוא הבעלים העיקרי של חברת הנדל\"ן \"קושנר נכסים\" ושל העיתון \"ניו יורק אובזרוור\". נשוי לאיוונקה טראמפ, בתו של נשיא ארצות הברית, דונלד טראמפ. בבחירות לנשיאות ארצות הברית 2016 התמקד בקמפיין המדיה הדיגיטלית של חותנו.\nלקושנר תפקיד מרכזי ביצירת תוכנית השלום של הנשיא טראמפ. כמו כן הנהיג והוביל את השיחות שהולידו את הסכמי אברהם בין ישראל לאיחוד האמירויות הערביות ובחריין.",
    "pageid": 1428983
  },
  {
    "title": "ג'ניפר קונלי",
    "extract": "ג'ניפר לין קונלי (באנגלית: Jennifer Lynn Connelly; נולדה ב-12 בדצמבר 1970) היא שחקנית קולנוע יהודייה-אמריקאית. זוכת פרס אוסקר לשחקנית המשנה הטובה ביותר ופרס גלובוס הזהב לשנת 2001 על הופעתה בסרטו של רון הווארד \"נפלאות התבונה\".",
    "pageid": 222649
  },
  {
    "title": "דרום סודאן",
    "extract": "דרום סודאן (בשמה הרשמי \"הרפובליקה של דרום סודאן\", באנגלית: Republic of South Sudan) היא מדינה ללא מוצא לים במזרח אפריקה, המשתרעת על פני 644,329 קמ\"ר. אוכלוסיית המדינה נאמדת ביותר מ-11 מיליון נפש. בירתה והעיר הגדולה ביותר בה היא ג'ובה, ובה ממוקמים מוסדות השלטון. דרום סודאן גובלת בסודאן בצפון, באתיופיה במזרח, בקניה בדרום מזרח, באוגנדה בדרום, ברפובליקה הדמוקרטית של קונגו בדרום מערב וברפובליקה המרכז-אפריקאית במערב.\nעד לקבלת עצמאותה, הייתה דרום סודאן חבל ארץ אוטונומי בתוך סודאן. בעקבות לחץ שהופעל על נשיא סודאן על ידי ארצות הברית ומדינות המערב, ועל פי תנאי הסכם השלום עם ממשלת סודאן משנת 2005 שהוביל לסופה של מלחמת האזרחים הסודאנית השנייה, נערך בינואר 2011 משאל עם בחבל ארץ זה, שתוצאותיו ברוב של כמעט 99% קבעו את הפיכתו למדינה עצמאית. דרום סודאן הכריזה על עצמאותה ב-9 ביולי 2011, בטקס בנוכחות נשיא סודאן, שהייתה המדינה הראשונה שהכירה בה. סאלווה קיר מאיארדיט הושבע כנשיא דרום סודאן. ב-14 ביולי 2011 התקבלה דרום סודאן כחברה באו\"ם.\nבני הדינקה שהם הקבוצה הגדולה בסודאן הדרומית, נחשבים לאנשים הגבוהים בעולם (בממוצע).",
    "pageid": 634658
  },
  {
    "title": "האיש שרצה לדעת הכל (סדרת טלוויזיה)",
    "extract": "האיש שרצה לדעת הכל היא סדרת דרמת מתח ישראלית המבוססת על ספר באותו שם מאת דרור משעני ומהווה המשכון לסדרה \"תיק נעדר\". הסדרה שודרה החל מ-19 במאי 2024 עד 4 ביוני 2024 בכאן 11.",
    "pageid": 2339177
  },
  {
    "title": "הדירוג העולמי של פיפ\"א",
    "extract": "הדירוג העולמי של פיפ\"א הוא מערכת לדירוג של נבחרות הכדורגל הלאומיות החברות בפיפ\"א. כל נבחרת צוברת נקודות על פי תוצאות משחקיה וחשיבותם. ככל שמספר הנקודות גדול יותר, כך מקומה של הנבחרת בדירוג גבוה יותר. השיטה הנוכחית הוכנסה לשימוש ב-20 באוגוסט 2018.",
    "pageid": 113808
  },
  {
    "title": "השיר שלנו",
    "extract": "השיר שלנו היא סדרה מסוג דרמה מוזיקלית יומית ישראלית ששודרה בערוץ \"yes ישראלי\" של yes החל מ-2004.",
    "pageid": 28265
  },
  {
    "title": "השמיניה (סדרת טלוויזיה)",
    "extract": "השמיניה היא סדרת טלוויזיה ישראלית מסוגת דרמת נעורים ומדע בדיוני ששודרה בשנים 2005–2007 במשך 3 עונות בערוץ הילדים ללקוחות HOT. בנוסף, יצאה סדרת ספרים המבוססים על הסדרה. את הסדרה יצר וכתב גיורא חמיצר וביים רובי דואניאס. הסדרה הופקה על ידי נגה תקשורת וטדי הפקות.\nבשנת 2013 חודשה הסדרה לסדרה בת- השמיניה הדור הבא, אשר נכתבה על ידי  חן קילמן וכללה 2 עונות.\nב-21 במאי 2023 הוכרז בעמוד הטיקטוק של גיורא חמיצר על עונה חדשה שתעלה בפלטפורמת טיקטוק.",
    "pageid": 89839
  },
  {
    "title": "וניין גבריאל",
    "extract": "וניין גבריאל (באנגלית: Wenyen Gabriel; נולד ב-26 במרץ 1997) הוא כדורסלן דרום סודאני-אמריקאי המשחק בעמדת הסנטר במכבי תל אביב מליגת העל בכדורסל והיורוליג.",
    "pageid": 2354823
  },
  {
    "title": "חיים ארלוזורוב",
    "extract": "חיים (ויקטור) אַרלוֹזוֹרוֹב (23 בפברואר 1899 – 16 ביוני 1933) היה מדינאי וכלכלן, מראשי תנועת העבודה בתקופת טרום המדינה וכיהן כראש המחלקה המדינית של הסוכנות היהודית. נרצח בחוף תל אביב.",
    "pageid": 16744
  },
  {
    "title": "חיל הגנת הגבולות",
    "extract": "חיל הגנת הגבולות (איחוד של מערך הגנת הגבולות וחיל האיסוף הקרבי) הוא חיל בצה\"ל הכפוף לזרוע היבשה שתפקידו הוא פעילות ביטחון שוטף, איסוף מודיעין קרבי ושמירה והגנה על גבולות ישראל.\nהחיל, שנקרא לפני יולי 2020 מערך הגנת הגבולות, כולל תחתיו חמישה גדודים אשר כונו בעבר חי\"ר קל: קרקל, אריות הירדן, ברדלס, לביאי הבקעה ופנתר, וחמישה גדודי איסוף קרבי גזרתיים, המורכבים מתצפיתניות ולוחמים, כאשר חלק מהפלוגות הלוחמות הן מגדריות לבנים או לבנות בלבד וחלקן מעורבות.\nבינואר 2020 צורפה יחידת הגששים של צה\"ל לחיל הגנת הגבולות.\nכמו כן מערך נוסף אשר נמצא תחת החיל הוא מערך ההגמ\"ר. (הגנת היישוב)\nמפקד חיל הגנת הגבולות הנוכחי הוא תת-אלוף אליעד מאור.",
    "pageid": 1540909
  },
  {
    "title": "חרסינה",
    "extract": "חרסינה היא חומר קרמי עשיר בקאוליניט, אשר עבר שרפה לאחר ייבושו. צבעה הטבעי הוא לבן, אך אפשר לקשטה ולגוונה בשלל צבעים. חרסינה היא גם שם גנרי לכלי אוכל ופרטי נוי העשויים מחומר זה.\nשמה של החרסינה בעברית הוא הלחם של המילים חרס וסין, מכיוון שהומצאה בסין. גם בשפות רבות אחרות חרסינה קרויה על שם סין. למשל, באנגלית היא מכונה China. המילה פורצלן (באנגלית: Porcelain) הגיעה ללשונות אירופה מאיטלקית, Porcellana, שם היא מופיעה לראשונה במאה ה-13, וזה השם בו תיאר מרקו פולו את הכלים שראה בסין. במקור, המילה מתייחסת לצדף מסוג \"פי-הכושי\", והקשר לחרסינה הוא כנראה בשקיפות המזכירה את הצדף.\nבניגוד לכלי חרס מחומרים אחרים, שהם כבדים, עבים, אטומים לאור ובעלי נקבוביות, את החרסינה ניתן לעבד למוצרים דקים ביותר, שקופים למחצה, קלים ואטומים לנוזלים.",
    "pageid": 60731
  },
  {
    "title": "טייסת 133",
    "extract": "טייסת 133, המכונה גם טייסת \"אבירי הזנב הכפול\", היא טייסת מטוסי קרב בחיל האוויר הישראלי. כיום מפעילה הטייסת מטוסי F-15A/B/D איגל (\"בז\") מבסיס תל נוף.",
    "pageid": 259681
  },
  {
    "title": "יוסי יהושוע",
    "extract": "יוסי (יוסף) יהושוע (נולד ב-25 במרץ 1976) הוא עיתונאי ישראלי. משמש ככתב לענייני צבא וביטחון של ידיעות אחרונות והחל מ-2024 משדר גם בi24NEWS במהדורה בעברית\n.",
    "pageid": 1231258
  },
  {
    "title": "מגפת הקורונה",
    "extract": "מגפת הקורונה הייתה מגפה עולמית של מחלת נגיף הקורונה. במגפה נדבקו תוך פחות משנתיים יותר מ-40% מאוכלוסיית העולם: 3.39 מיליארד בני אדם עד חודש נובמבר 2021, מתוכם רק כ-690 מיליון מאומתים.\nבמהלך המגפה מתו ממנה לפחות 6.9 מיליון בני אדם, אם כי על פי ההערכות מספר הנדבקים והמתים בפועל, היה הרבה יותר גבוה. מקורו המדויק של הנגיף, מזן SARS-CoV-2, אינו ידוע. על פי ההערכה הראשונית, הוא עבר מבעלי חיים נגועים לאדם, ולפי הערכה אחרת, הוא דלף ממעבדה בסין. ההתפרצות הראשונה החלה בווהאן שבמחוז חוביי שבסין, ב-17 בנובמבר 2019. באמצע פברואר 2020 החלה מגפת הקורונה להתפשט במהירות בכל רחבי העולם. לפי הערכת ארגון הבריאות העולמי, בין ינואר 2020 לסוף 2021, מתו בין 13.3 מיליון ל-16.6 מיליון אנשים ממחלת הקורונה ישירות או כתוצאה מהשפעת המגפה על תפקוד מערכות בריאות.\nהתפשטות המגפה והמחלה בעולם עוררה בהלה, מלוּוה במשבר כלכלי משמעותי ובנפילה חדה של הבורסות בעולם בחודש מרץ 2020. בנוסף, קרסו מחירי הנפט ברחבי העולם לרמות שפל שלא נראו בעבר. זמן קצר לאחר מכן התאוששו הבורסות והנפט ברחבי העולם וחזרו למחירים ששררו טרם המגפה ואף גבוה מכך.\nמדינות העולם הגיבו למגפה באמצעות הנחיות לשמור על ריחוק חברתי, הטלת מגבלות על תנועה והתקהלויות, הטלת סגרים ועוצרים, ביטול אירועים וסגירת כלל המוסדות הלא חיוניים. כמו כן נעשו מאמצים ממוקדים לאתר חולים ונשאים ולבודדם, למגן את צוותי הרפואה, ולהגדיל באופן מהיר את קיבולת בתי החולים, כולל בניית מסגרות אשפוז מיוחדות לחולי קורונה. במהלך המגפה היה פרק זמן שבו שליש מהאנושות – כ-2.6 מיליארד בני אדם – נדרשו להישאר בבתים בתנאי סגר.\nבספטמבר 2020 ובמהלך שנת 2021 התגלו עשרות מוטציות בנגיף הקורונה שהשפיעו על התפרצויות חדשות של המחלה ברחבי העולם. בסוף שנת 2020 החל מתן חיסון המוני נגד הנגיף לאוכלוסיית העולם.\nב-5 במאי 2023 הודיע ארגון הבריאות העולמי כי מגפת הקורונה כבר אינה מצב חירום עולמי, בשל ירידת שיעור התמותה העולמי מהמחלה לכ-3,500 בני אדם בשבוע בחודש הקודם.\nמגפה קודמת בסדר גודל דומה, הייתה מגפת השפעת הספרדית שפרצה ב-1918 לקראת סוף מלחמת העולם הראשונה, ונמשכה עד בערך תחילת 1921.",
    "pageid": 1790961
  },
  {
    "title": "מוחמד",
    "extract": "מוחמד בן עבדאללה בן עבד אל-מוטלב, הידוע כמֻחַמַּד (בערבית: مُحَمَّد, ‏‏?‏, 570 בערך – 8 ביוני 632) היה מנהיג חברתי, דתי ופוליטי ערבי שייסד את דת האסלאם. נחשב במסורת המוסלמית לאחרון ולחשוב ביותר מבין הנביאים; תורתו ומנהגיו משמשים יחד עם הקוראן לבסיס האמונה האסלאמית.\nמוחמד נולד בסביבות שנת 570 בעיר מכה שבחצי האי ערב (כיום בערב הסעודית) לעבדאללה בן עבד אל-מטלב ולאשתו אמינה בנת והב. אביו מת כמה חודשים לפני לידתו, ואמו מתה כשהיה בן שש. מוחמד היתום חונך על ידי סבו, עבד אל-מוטלב אבן האשם ודודו אבו טאלב. מוחמד נהג להתבודד במערה בהר ג'בל א-נור ולהתפלל במשך ימים רצופים. בשנת 610, כשהיה בן 40, מוחמד סיפר שעבר התגלות מהמלאך גבריאל, לפיה דרך החיים הראויה היא התמסרות לאל היחיד. מוחמד החל להפיץ את משנתו במכה, אך הוא ומאמיניו נרדפו בשל אמונתם ונאלצו להגר בשנת 622 לעיר ית'רה, שנודעה לימים בשם אל-מדינה. בדצמבר 629 מוחמד אסף צבא של 10,000 מאמינים, יצא בראשו למכה וכבש אותה. בשנת 632 מוחמד חלה ומת. בשעת מותו רוב תושבי חצי האי ערב כבר המירו את דתם לתורתו של מוחמד – האסלאם.\n\n",
    "pageid": 416182
  },
  {
    "title": "מייק בראנט",
    "extract": "מייק בראנט (נודע גם בשם הבמה מייק סלע; 1 בפברואר 1947, י\"א בשבט ה'תש\"ז – 25 באפריל 1975, י\"ד באייר ה'תשל\"ה) היה זמר ישראלי, חיפאי, שהחל את דרכו בישראל, אך ללא הצלחה, אז עבר לצרפת והתפרסם. אף על פי שבתחילת דרכו לא הכיר שום מילה בשפה הצרפתית, רק קרא מילים צרפתיות שנכתבו לו באותיות בעברית, זכה להצלחה רבה לאור קולו העמוק ומראהו הנאה. בראנט היה לזמר הישראלי המצליח ביותר מחוץ לגבולות המדינה, ושירו הידוע ביותר הוא \"Laisse Moi T'aimer\" (לֶס מוּאה טֶמֶה – הניחי לי לאהוב אותך).",
    "pageid": 17062
  },
  {
    "title": "מיכל שרון",
    "extract": "מיכל שרון (נולדה ב-14 בפברואר 1963) היא אשת בידור וטלוויזיה ומעצבת גרפית ישראלית. התפרסמה בעיקר בתור הצ'ייסרית בשעשועון \"המרדף\", המשודר בתאגיד השידור הישראלי.",
    "pageid": 1796663
  },
  {
    "title": "מסדרון נצרים",
    "extract": "מסדרון נצרים (מכונה גם: פרוזדור נצרים, ובעבר \"אצבע נצרים\") הוא מסדרון צבאי המשמש חוצץ בין צפון רצועת עזה למרכזה ודרומה. במערב המסדרון עמדה, עד ההתנתקות, ההתנחלות נצרים.\nאורך המסדרון כ-8 קילומטר ושטחו כ-38 קמ\"ר. הוא נמתח בין מעבר קרני לים התיכון, דרך כביש צלאח א-דין, ההתנחלות נצרים, ודרך א-רשיד. מהקצה המערבי שלה ניתן היה \"לפקח\" על נמל עזה.\nמאז מלחמת ששת הימים שלטה מדינת ישראל במסדרון, כחלק משליטתה בכל רצועת עזה. במסגרת ביצוע תוכנית ההתנתקות פינתה ישראל את רצועת עזה, ובכלל זה את המסדרון, ומאז כבשה אותו מחדש פעמיים: במבצע עופרת יצוקה ובמלחמת חרבות ברזל. נכון ליולי 2024 נמצא המסדרון בשליטת צה\"ל, המחזיק בו בסיסים אחדים.",
    "pageid": 2293280
  },
  {
    "title": "מרלה מייפלס",
    "extract": "מרלה אן מייפלס (באנגלית: Marla Ann Maples; נולדה ב-27 באוקטובר 1963) היא שחקנית ומנחת טלוויזיה אמריקאית. ידועה בעיקר בשל נישואיה לשעבר לדונלד טראמפ, נשיא ארצות הברית ה-45. יש להם בת אחת משותפת.",
    "pageid": 1000263
  },
  {
    "title": "משה כהן-אליה",
    "extract": "משה כהן-אליה (נולד ב-10 במאי 1967) הוא פרופסור מן המניין למשפט חוקתי, אשר כיהן בין השנים 2015–2022 כנשיא המרכז האקדמי למשפט ולעסקים.\nבמסגרת עבודתו באגודה לזכויות האזרח ניסח את הצעת \"חוק איסור הפליה במוצרים, בשירותים ובכניסה למקומות בידור ולמקומות ציבוריים\" וייצג את העותרים בבג\"ץ שגיא צמח.",
    "pageid": 1169389
  },
  {
    "title": "ניקול קידמן",
    "extract": "ניקול מרי קידמן (באנגלית: Nicole Mary Kidman; נולדה ב-20 ביוני 1967) היא שחקנית קולנוע, ודוגמנית אוסטרלית, ילידת-ארצות הברית. חברת מסדר אוסטרליה. אחרי הופעותיה במספר סרטים קטנים, היא נחשפה בסרט האוסטרלי \"סיכון רטוב\" (1989). הופעותיה בסרטים \"פיתוי קטלני\" (1995), \"מולין רוז'\" (2001) ו\"מחילת הארנב\" (2010) זיכו אותה בביקורות מהללות. ב-2002 היא קיבלה פרס אוסקר, פרס גלובוס הזהב ופרס באפט\"א לקולנוע על גילום דמותה של וירג'יניה וולף בסרט \"השעות\". בנוסף היא גם שיחקה במספר שוברי קופות; \"ימי הרעם\" (1990), \"באטמן לנצח\" (1995), \"האחרים\" (2001), \"קולד מאונטן\" (2003) ו\"אוסטרליה\" (2008).",
    "pageid": 40267
  },
  {
    "title": "נעמי לבוב",
    "extract": "נעמי לבוב (נולדה ב-25 ביולי 1986 בירושלים) שחקנית קולנוע, טלוויזיה ותיאטרון ישראלית זוכת פרס האקדמיה הישראלית לטלוויזיה.",
    "pageid": 1237198
  },
  {
    "title": "סינגפור",
    "extract": "רפובליקת סינגפור (באנגלית: Republic of Singapore, במלאית: Republik Singapura, במנדרינית: 新加坡共和国, בטמילית: சிங்கப்பூர் குடியரசு) היא עיר-מדינה בדרום-מזרח אסיה, השוכנת מדרום למלזיה. סינגפור מורכבת מאי מרכזי ומאיים קטנים. על אף ממדיה הזעירים, לסינגפור מעמד חשוב בכלכלה העולמית, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\n\n ערך מורחב – היסטוריה של סינגפור\nסינגפור התחילה את דרכה כנמל עתיק בשם טמסק. בחפירות ארכאולוגיות נמצאו באי שרידים ליישוב אורבני, ונראה שהוא היה מרכז מסחר אזורי. בימי הביניים נשלטה סינגפור בידי אימפריית סריויג'איה שמרכזה היה באי סומטרה.\nבמאה ה-14 נשלט האי בידי סולטנות מלאקה. בשנת 1613 נשרפה סינגפור בידי כוח צבאי של פורטוגל והתפתחותה נפסקה לזמן רב, אך המלזים נותרו אדוני האי עד 1819 וההשתלטות הבריטית. במאה ה-16 נפוץ הכינוי \"סינגפורה\" שמשמעותו בסנסקריט \"עיר האריה\", אם כי אריות, ככל הנראה מעולם לא חיו באזור זה. השם ניתן לסינגפור על ידי סאנג נילה אוטמה, שככל הנראה ראה באזור זה טיגריס וחשב כי מדובר באריה, אם כי ניתן לטעון שסאנג קרא לה על שם אריה מטפורי, ולא על-שם אריה אמיתי שראה. בעבר בימי ממלכת מג'פהיט נקרא האי גם בשם טומאסיק שמשמעו \"אי הים\" בשפת האי ג'אווה. שם קדום אחר לאי היה הוג'ונג טאנאה שמשמעו במאלאית \"קצה הארץ\". השם בגלל מקומו של האי מעבר לקצה חצי האי מלאיה.\nשגשוגה ומעמדה הנוכחי של סינגפור יכולות להיחשב, במידה לא מעטה, כתוצאה עקיפה של המלחמות הנפוליאוניות. כתוצאה מסיפוח הולנד בידי נפוליאון בשנת 1810 יצאו הבריטים, אויבי נפוליאון, בשנת 1811 למלחמה לכבוש את המושבה ההולנדית באי ג'אווה (אינדונזיה של היום). בראש המשלחת הבריטית עמד תומאס סטמפורד ראפלס, קצין מוכשר ושאפתני שהנהיג מדיניות ליברלית-יחסית בהיותו מושל ג'אווה הבריטי.\nלאכזבתו של ראפלס, אחרי מפלת נפוליאון ב-18 ביוני 1815 ב-1816 החזירה בריטניה את ג'אווה להולנדים. ראפלס, שהיה מושל ג'אווה מטעם חברת הודו המזרחית הבריטית בג'קרטה (אז בטביה), הואשם על ידי מעסיקיו ביצירת קשרים חבריים מדי עם מקומיים, והושב בגין זאת ללונדון, אך בשנת 1818 נזקקו הבריטים לנוכחותו בדרום-מזרח אסיה, בזכות הכרתו את השפה המלאית, והוא הושב לאזור, אל העיר בנגקולו שבסומטרה, שהייתה תחת שלטון בריטי. בשנת 1819 פנה ראפלס אל הסולטאן ג'והור בבקשה לקנות שטח ביצתי בדרום האי סינגפור. למרות חוסר נחת של ממשלת בריטניה, שראתה בשטח זה אזור השפעה הולנדי, מצא בו ראפלס עניין כיוון שבפועל ההולנדים לא היו בו. ראפלס הקים בסינגפור נמל פטור ממכס, אליו החלו לנהור במהרה סוחרים מכל האזור, אשר ביקשו להימלט מן המגבלות החמורות והמסים הגבוהים שהטיל השלטון הקולוניאלי ההולנדי. בעקבות הצלחתו, העניקה הממשלה הבריטית הכרה רטרואקטיבית לפעולתו של ראפלס. כאשר עזב ראפלס את סינגפור בשנת 1823, היו שם כבר נמל גדול ועיר שהתפתחה והתרחבה במהירות. בשנת 1824 ניצלו הבריטים חוסר ערנות של סולטאן ג'והור והשתלטו על כל האי.\nמיקומה האסטרטגי של סינגפור בשער הכניסה והיציאה של מצר מלאקה, אשר בו הבחין ראפלס, הוא מהגורמים המרכזיים לשגשוגה הכלכלי כעיר נמל. נתיב השיט העובר בה הוא מהעמוסים בעולם כולו.\nאת הבסיס לקהילה הסינית בסינגפור הניחו עובדים עניים מסין שהקימו את הנמל בשירות הבריטים, בתקופה שבה רוב האי היה עדיין מכוסה ג'ונגל.\nב-1942 נכבשה סינגפור בידי יפן, במה שנחשב לאחד הניצחונות הגדולים שלהם בתחילת המלחמה (ווינסטון צ'רצ'יל, ראש ממשלת בריטניה, הגדיר זאת כתבוסה הגדולה ביותר של ארצו במלחמה). היפנים שהגיעו ממלאיה לא התקשו כלל לכבוש את האי, שכן כל תותחיו היו מכוונים דרומה, למצר מלאקה, ולא היה ניתן לכוונם צפונה. יפן ביצעה באי מעשי זוועה, בהאשימה את הסינגפורים בסיוע לסין. תושבים ממוצא סיני הובלו למחנות ריכוז, הובלו לחוף הים ושם נקצרו באש מקלעים. נראה שנרצחו בדרך זו כמאה אלף סינגפורים. היפנים הקימו בו גם מחנה ענק לשבויי מלחמה אמריקאים, בריטים והולנדים, שנודע בתנאיו הלא-אנושיים, שרבים מאסיריו מתו בו.\nאחרי שובם של הבריטים נכשל ניסיון של הקומוניסטים לגרשם בכוח. ב-1955 על סמך המלצות ועדה בראשותו של סר ג'ורג' ויליאם רנדל העניקו הבריטים לאי אוטונומיה. ראש הממשלה הראשון היה היהודי דייוויד מרשל.\nב-1963 הצטרפה סינגפור לברית עם מלזיה. חילוקי דעות הובילו לעצמאות סינגפור ב-1965. סינגפור הקטנה והדלה במשאבים, ארץ של פליטים שרובם הגיעו מסין ומיעוטם ממלזיה ומהודו, לא הייתה מעוניינת בפירוד, שלמעשה נכפה עליה בידי המלזים, אך תחת הנהגתו של לי קואן יו, ששלט באי עד 1990, היא הגיעה לשגשוג כלכלי מזהיר והותירה מאחור את שכנותיה העניות. על אף שבתחילה כרת ברית עם הקומוניסטים, פנה לי קוואן יו ימינה בסופו של דבר והעלה את ארצו על מסלול קפיטליסטי. גם אחרי פרישתו המשיכה מפלגתו ה-PAP להחזיק בשלטון וכמעט בכל מושבי הפרלמנט. אחד ממנהיגיה הבולטים הוא בנו, שאחרי שנים רבות בהן שימש כסגן ראש הממשלה, מונה ב-2004 לראשות הממשלה.\n\nבראש סינגפור עומד נשיא סינגפור, אך סמכויותיו סמליות. את התפקידים ממלאת ממשלה שמוביל אותה מנהיג הרוב בפרלמנט.\nעל אף שבסינגפור מתקיימות בחירות, ובדרך כלל זוכה האופוזיציה בלמעלה מ-30% מהקולות, קשה לראות אותה כמדינה דמוקרטית.\nראשית, קביעת אזורי הבחירה היא שרירותית ונעשית בידי מפלגת השלטון ה-PAP בהתאם לצרכיה האלקטורליים, לעיתים זמן קצר לפני הבחירות. כך יוצא שעל אף שקיבלה רק שני שלישים מהקולות משתלטת ה-PAP על 80 מ-83 המושבים בפרלמנט ולעיתים אפילו על כל המושבים.\nשנית, מועמדים יריבים סובלים ממסע רדיפה, שנעשה לעיתים בסיוע המערכת המשפטית. הם עלולים להיות מפוטרים מעבודתם בשל עילה כלשהי ולהיתבע תביעת דיבה בשל התבטאויות בגנות הממשלה. במקרה בולט שהיה ב-1997 הצליחה מפלגת השלטון לחסל פוליטית את אחד מיריביה הבולטים ולהבריח אותו מסינגפור כאשר בית משפט פסק שעליו לתת פיצויי עתק בגין דברים שנשא נגד הממשלה. ההתרחשות הפוליטית זכתה לתשומת לב בינלאומית ולגינוי חריף של ארגון אמנסטי. עם זאת, מערכת המשפט נחשבת להוגנת ולא מושחתת כאשר היא עוסקת בעניינים כלכליים ואישיים ולא פוליטיים.\nכמו כן, אין מסתירים שאזור בחירה שבו ניצח מועמד האופוזיציה צפוי לעונש – לא יתקיימו בו שיפוצים וטיפוחו יוזנח.\nהעיתונות, הרדיו והטלוויזיה במדינה נשלטים לחלוטין בידי הממשלה.\n\nסינגפור משתדלת שלא לקומם עליה את שכנותיה המוסלמיות העניות ממנה, מלזיה ואינדונזיה. ליתר ביטחון היא מטפחת את כוחה הצבאי, במטרה למנוע כיבוש מהיר של האי ולאפשר לקהילה הבינלאומית להתערב במקרה הצורך. מומחים צבאיים מישראל מעורבים בבניית הצבא הסינגפורי, וסינגפור רואה בישראל מודל לחיקוי הראוי להערכה.\nבין מלזיה לסינגפור שוררות מספר מחלוקות מזה שנים בנושאים הבאים:\n\nהעברת מים לסינגפור ממלזיה;\nקביעת הגבולות הימיים בין שתי המדינות;\nהסדרת נתיבי התעופה בין נמלי התעופה הבינלאומיים של שתי המדינות;\nריבונות על האי פדרה ברנקה, השוכן 44 ק\"מ מחופי סינגפור ועל שני איים קטנים יותר דרומית לו: (ב-2007 המקרה הובא בפני בית הדין הבינלאומי לצדק, שם נפסק ב-23 במאי 2008 כי סינגפור היא הריבון של האי פדרה ברנקה ומלזיה היא הריבון של שני האיים הדרומיים; הריבונות על אי נוסף, הנראה רק בשעת השפל, עדיין נותרה במחלוקת);\nמיקום מסוף מעבר הגבול המלזי שבין שתי המדינות ותחנת הרכבת המלזית הסמוכה לו;\nמניעת דמי ביטוח לאומי בשווי של 2.4 מיליארד רינגיט מלזי מעובדי מספנות סינגפור מלזיים שפוטרו ב-1998.\nמדינת ישראל מקיימת יחסי ידידות קבועים עם מדינת סינגפור ויש לה שגרירות קבועה בעיר סינגפור.\n\n ערך מורחב – כלכלת סינגפור\nכלכלת סינגפור היא כלכלה מפותחת המבוססת על שוק חופשי. כלכלת סינגפור נסמכת על ייצור וייצוא מוצרי אלקטרוניקה, ביוטכנולוגיה, פרמצבטיקה, כימיקלים וכן על היותה מרכז פיננסים ומסחר חשוב. נכון לשנת 2012, דורגה סינגפור ככלכלה השנייה הכי חופשית בעולם הן על פי מכון הריטג' והן על פי מכון פרייז'ר. כמו כן לפי שני מכונים אלו סינגפור מאופיינת בכמות המעוטה ביותר של רגולציה עסקית בעולם. נוסף על כך, בסינגפור נהוג סחר חופשי ומיסוי נמוך. מאז שנת 1961, צמחה כלכלת המדינה בקצב מרשים של כ-7.5% בשנה, והיא נמנית עם \"ארבעת הנמרים של אסיה\", יחד עם הונג קונג, קוריאה הדרומית וטאיוואן. עם זאת, המיתון הכלכלי העולמי לא פסח על סינגפור, בשנת 2001 נרשמה צמיחה שלילית בשיעור של 2%, אך בשנים שלאחר מכן הכלכלה חזרה לצמוח בקצב הרגיל.\nהכלכלה הסינגפורית נחשבת חופשייה, חדשנית, דינמית וידידותית לעסקים. במשך השנים האחרונות, סינגפור היא אחת מהמדינות הבודדות עם דירוג אשראי טריפל A, והיא המדינה האסיאתית היחידה שמשיגה דירוג זה. סינגפור מושכת כמות גדולה של השקעות החוץ כתוצאה משיעורי מס נמוכים, המיקום שלה, כוח עבודה מיומן (הכולל עובדים זרים המהווים כרבע מהאוכלוסייה), שיעורי מס נמוכים ומדיניות של אפס סובלנות כלפי שחיתות. המשק של סינגפור הוא התחרותי ביותר בעולם, על פי הפורום הכלכלי העולמי של דירוג של 141 מדינות, עם התמ\"ג השני בגובהו לנפש. ישנם יותר מ-7,000 תאגידים בינלאומיים מארצות הברית, יפן ואירופה בסינגפור.\nבשנים האחרונות, המדינה מזוהה כ\"גן עדן למיסים\" בגלל שיעור המס הנמוך, פטור ממס על הכנסה אישית ופטור ממיסים על רווחי הון. המיליונר אוסטרלי ברט בלאנדי ואחד ממייסד פייסבוק המיליארדר אדוארדו סברין הן שתי דוגמאות של אנשים עשירים שהתיישבו בסינגפור (בלאנדי ב-2013 וסברין ב-2012). בסינגפור האחוז הגבוה ביותר בעולם של מיליונרים, עם אחד מתוך שישה משקי בית בעלי לפחות מיליון דולר נזילים. רכוש זה אינו כולל שטח, עסקים, ומוצרי יוקרה שאם יכללו מספר המיליונרים בסינגפור יגדל משמעותית.\nנתחים גדולים מהכלכלה מנוהלים על ידי גופים ריכוזיים שנמצאים בשליטה או בבעלות של המדינה – בין אם מדובר בחברת הדיור ציבורי, שבנתה כ-80% מהדירות במדינה, בקופת הגמל המרכזית (כל אזרח סינגפורי ומקום העבודה שלו מפרישים כסף לקרן זו) שמנתבת את השקעות התושבים לתחומים מועדפים, בקרנות הון ממשלתיות או באחזקות ממשלתיות ישירות בחברות התעופה והטלקום הלאומיות וכולי.\nהממשלה בסינגפור מספקת עזרה להומלסים ונזקקים באמצעות המשרד חברתי לפיתוח משפחות, כך שעוני חריף הוא נדיר ביותר בסינגפור. חלק מהתוכנית כולל מתן כסף בין 400 ל-1,000 דולר לחודש למשקי בית נזקקים עבור טיפול רפואי חינם ותשלום שכר הלימוד של הילדים. הטבות אחרות הן החזרים כספיים בגין הליכה לחדר כושר, מתן בונוס כספי עבור ילד חדש במשפחה, בריאות מסובסדת, סיוע כספי עבור נכים, אספקת מחשבים ניידים לסטודנטים עניים בעלות מופחתת, החזרים כספיים עבור נסיעה בתחבורה ציבורית. נכון לשנת 2018 הדירוג של סינגפור מדד הפיתוח האנושי הוא התשיעי בעולם, עם שווי HDI של 0.935. בסינגפור שיעור האבטלה נמוך בשביל מדינה מתפתחת עם שיעור אבטלה שאינו עולה על 4% מ-2005 עד 2014. ברבעון הראשון של 2015, שיעור האבטלה במדינה ירד ל-1.8%. בסינגפור אין שכר מינימום, מתוך אמונה שקביעת שכר מינימום יפחית את התחרותיות בכלכלה.\nנכון לשנת 2016 התוצר הלאומי הגולמי לנפש בסינגפור הוא 84,214$, במקום ה-8 בעולם. סינגפור ידועה לטובה גם בנמלים שלה. הנמל הימי שלה הוא מהפעילים בעולם ושדה התעופה צ'נגי שבה ידוע ביעילותו וביופיו, ונבחר כנמל התעופה הטוב ביותר בעולם ב-2013. חברת התעופה \"סינגפור איירליינס\" נחשבת לאחת מהטובות בעולם. מחיר כלי הרכב בסינגפור הוא יקר מאוד והמיסוי הוא מהגבוהים בעולם, זאת כדי למנוע גודש רב בכבישים באי הצפוף.\nנכון ל-2024, סינגפור נמצאת במקום השני בדירוג הערים היקרות בעולם של חברת הייעוץ האמריקאית מרסר.\nכלכלתה של סינגפור נחשבת לבלתי מושחתת, ומאופיינת בתחרותיות, חריצות ופריון גבוה. אחוז האבטלה בה נמוך ועומד על כ-2%. במדינה עובדים זרים רבים המהווים כשליש מכוח העבודה.\nרחוב אורצ'רד, רחוב הקניות המרכזי של סינגפור הוא אחד ממרכזי הקניות הנחשבים וההומים בעולם.\n\nסינגפור מחוברת יבשתית לעיר ג'והור באהרו שבדרום מלזיה על ידי מעבר מעשה ידי אדם. ים מפריד בינה לבין שכנתה הדרומית אינדונזיה.\nהמדינה שוכנת כמאה קילומטרים צפונית לקו המשווה, ולפיכך הטמפרטורה בה חמה, ולאורך כל השנה נע בטווח 30–32 מעלות והלחות מעל ל-70%.\nלצד האי המרכזי קיימים 58 איים קטנים, שמשמשים לנופש ולתעשייה. הסינגפורים עמלים ללא הרף על הרחבת ארצם, באמצעות ייבוש ימים ויבוא אדמה מהמדינות השכנות.\nבעיה אקולוגית קשה בסינגפור היא האובך שמביאה הרוח מאינדונזיה שם מקובלת שריפת יערות.\n\n10% משטחה של סינגפור הוקצו לפארקים ושמורות טבע. הפארקים ואזורים ירוקים אחרים מחוברים ביניהם במערכת שבילים להליכה, ריצה ורכיבת אופניים. בכמה אזורים במרכז העיר ממוקמים מספר גנים מטופחים היטב. פארק רחב ידיים המשתרע על שטח גדול מכיל שתי חממות ייחודיות מאוד: שתיהן מתנשאות לגובה של כשבע קומות שאינן מחוברות ביניהן אף לא באחת מן הקומות. שתיהן מאפשרות לנשום אוויר עשיר בחמצן, כתוצאה מן הפעילות הפוטוסינתטית של הצמחים בחממה. הימצאות אוויר כזה חריגה באזורים מעוירים, על כן זהו פרויקט ייחודי. חממה אחת כוללת בעיקר צמחייה טרופית, ואילו השנייה מציגה צמחים מכל פינות העולם, בשלל צבעים וריחות.\n\nאוכלוסיית סינגפור מונה כ-5.6 מיליון בני אדם. תוחלת החיים עומדת על כ-83.5 שנים בממוצע. שיעור הפריון עומד על 1.05 ילדים לאישה.\n\nכשלושה רבעים מן הסינגפורים הם ממוצא סיני (בני ההאן), מרביתם הם צאצאי מהגרים ממחוזות פוג'יין וגואנגדונג. בנוסף קיים מיעוט מלזים דוברי מלאית, מיעוט הודי טמילי וכן בני \"פרנקאן\" (סינים-מאלאים), אירו-אסיאתים (בני-תערובת) ועובדים זרים רבים (ב-2021 העובדים הזרים היו כרבע מהאוכלוסייה). הממשלה רואה חשיבות באינטגרציה מחד ובחופש תרבות ופולחן מאידך. תלמידי בהי\"ס רשאים לבחור ללמוד את שפת קבוצתם האתנית (ראו למטה), והממשלה מקפידה על ייצוג יחסי של כל אחת מהקבוצות בכל אחת משכונות הדיור הציבורי (שבו מתגוררים מרבית התושבים).\nהממשלה מעוניינת לשמור על הרוב הסיני ומודאגת מהצמיחה הדמוגרפית האיטית של הסינגפורים הסינים, לעומת הגידול המהיר יותר בקרב המלזים וההודים. לשם כך הוקם משרד ממשלתי שעניינו עידוד שידוכין. הבעיות הדמוגרפיות הבולטות הן ירידה בשיעור הנישואין והילודה, בין היתר על רקע עלייה בשיעור הנשים המשכילות והעצמאיות.\n\nהסינגפורים שמוצאם סיני דוברים ניבים סינים שונים, בעיקר קנטונזית, הוקיין והאקה. עם זאת, בהשראת סין וטאיוואן אימצה הממשלה דווקא את המנדרינית התקנית כאחת משפותיה הרשמיות, וזו השתרשה היטב בתרבות המקומית. בנוסף לכך מדוברות השפות מלאית וטמילית, אף הן רשמיות.\nהאנגלית היא השפה הרשמית של המדינה, והיא משמשת כ\"לינגואה פרנקה\" הרשמית של דוברי כל השפות, אך למעשה רוב התושבים דוברים \"סינגליש\" – אנגלית אופיינית לסינגפור, עם מאפיינים ומבטא סיניים מובהקים, ברמות שונות של דה-קריאוליזציה, לפי השכבה החברתית ורמת ההשכלה, עד לדרגה של אנגלית תקנית. נכון ל-1985 \"סינגליש\" היא שפת האם של 227,000 דוברים ילידים, ועוד כ-3 מיליון דוברים אותה כשפה שנייה. הממשלה הסינגפורית מנסה להניא את אזרחיה משימוש בסינגליש על מנת לשפר את התקשורת עם דוברי האנגלית בעולם. \"סינגליש\" היא דוגמה לשפה קריאולית וככזו היא מעוררת עניין אצל הבלשנים.\n\nהחינוך הסינגפורי מבוסס על שינון ולמידת כללים יותר מאשר על יצירתיות.[דרוש מקור] בשל כך מקבלים הסינגפורים דירוגים מצוינים ברבים מהמדדים החינוכיים, אך נתקלים בבעיות בכל הנוגע לטיפוח חשיבה עצמאית.[דרוש מקור]\nהמיון למגמות לימוד בבית הספר מתחיל כבר בכיתה ד'. עם התקדמות התלמיד בלימודיו הוא ממוין לקבוצות ממוקדות יותר, כאשר עם הזמן היכולת לעבור מקבוצה לקבוצה נעשית מוגבלת יותר ויותר. התחרותיות גבוהה, וכך גם השאיפה להצטיינות. בשנת הלימודים העשירית על התלמידים לעבור בחינה מסכמת אחת. הנכשלים בבחינה לא יורשו להמשיך בלימודיהם, וחלקם עוברים לבתי ספר למקצועות טכניים, וחלקם חוזרים על הבחינה שוב. בסוף לימודי התיכון על התלמידים לעבור בחינה מסכמת שתקבע האם יוכלו ללמוד באוניברסיטה בסינגפור. מאחר שהביקוש ללימוד באוניברסיטאות בסינגפור גבוה, רבים בוחרים ללמוד באוניברסיטאות מחוץ למדינה.\nהחופש האקדמי אינו נשמר, ויש תלמידים הממונים בחשאי לדווח על מוצא פיו של המרצה. קיימת ביקורת הדוקה על מחקרים העלולים להיות בעלי השלכה פוליטית.\nבנוסף לאנגלית, לומדים בבתי הספר מנדרינית, מלאית וטמילית. כל תלמיד רשאי לבחור אחת מהן (על פי רוב יבחר שפה התואמת את מוצאו).\n\nשליט סינגפור במשך שנים רבות, לי קואן יו, סיפר שמחוויותיו תחת הכיבוש היפני הוא התפעל כיצד פחד יכול לפעמים להועיל להתנהלות של דברים, ואידאולוגיה זו באה, במידה מסוימת, לידי ביטוי באכיפת החוק במדינה.\nהענישה בסינגפור מחמירה מאוד. קיים עונש מוות על החזקת סמים שמבוצע ביריה. המבצעים עבירות תנועה, או השלכת פסולת ברחוב, נענשים בקנסות גבוהים. העונש על השלכת פסולת בפעם הראשונה הוא קנס של כ-1,000 דולר סינגפורי, בפעם השנייה על המואשם לעבוד כמנקה רחובות 3 חודשים. ב-1992 נאסרה מכירת מסטיקים במדינה ואדם שיורק מסטיק צפוי לקנס של 1,000 דולר. מי שנתפס נכנס למדינה עם יותר מכמה מסטיקים לשימוש עצמי, נקנס ב-600 דולר ושנת מאסר בכלא. במאי 2004 אושרה הקלה בחוק, אשר במסגרתה אושר למכור מסטיקים בבתי מרקחת בלבד, למחזיקי תעודת זהות מתאימה. העישון ברחוב גם הוא עבירה אשר קנס בצידה, ומותר רק במקומות המיועדים לכך, כגון עמדות העישון שברחובות. מדיניות זו הביאה לתודעה אזרחית גבוהה לאיכות הסביבה ואיכות החיים, ושיעור הפשיעה בסינגפור הוא נמוך ביותר.\nעונש חריג הנהוג בסינגפור הוא הצלפה פומבית בישבן. עונש זה זכה לפרסום רב כשהוא נגזר על צעיר אמריקני בגין ציור גרפיטי בחוצות העיר. בשנת 1994 הורשע מייקל פטר פיי  בהשחתת מכוניות וגניבת תמרורים. הוא נדון לשש מלקות, ארבעה חודשי מאסר וקנס של 2,200 דולר. בעקבות פניית ממשל קלינטון אל שלטונות סינגפור, הופחת העונש משש המלקות לארבע.\nהשפלה היא כלי יעיל במלחמתם של הסינגפורים בפשע. תמונותיהם של פושעים, אפילו עבירות קלות, מפורסמות בעיתונות. אתר האינטרנט Straits Times Online Mobile Print אף מספק לאזרחים הסינגפורים עצמם פלטפורמה להעלות תמונות של פושעים שנתקלו בהם ברחוב ולהביע את מחאתם.\nהסינגפורים נוהגים בשמרנות מופלגת בכל מה שקשור למין. בטלוויזיה מצונזרות סצינות עם רמיזות מיניות, והחזקת חומר פורנוגרפי אסורה.\n\nרוב המנהגים בסינגפור שאובים מאמונות סיניות. בסינגפור מקובל לבנות בתים מתוך שימת לב לעקרונות הפנג שווי. סיפורי אגדות על רוחות מלזיות וסיניות מאוד פופולריים.\nרוב התושבים אינם קוברים את קרוביהם, אלא שורפים את הגופות בכבשנים. לאחר מכן הם מלקטים את העצמות וטומנים אותן בכד. כד זה מונח על מדפי בית העלמין, ושם עורכים ביקור מדי שנה באזכרה.\nריבוי הקבוצות האתניות בסינגפור, בשילוב עם הגירה מבחוץ, הוביל ליצירת חיי תרבות מגוונים ומרתקים. בין השאר מציעה סינגפור חיי לילה עשירים, מסעדות ודוכני מזון מכל העולם, מוזאונים וגנים בוטניים, ועוד. גן החיות של סינגפור נחשב לאחד הטובים בעולם. הגנים הבוטניים בסינגפור הוקמו במחצית המאה ה-19 ומהווים אטרקציה תיירותית.\n\nעלייתה המטאורית של סינגפור בכלכלה העולמית, יעילותה, ניקיונה וחריצות תושביה מושכים תשומת לב עולמית בהיותם משולבים עם משטר נוקשה ודיקטטורי למחצה.\n\nיהדות סינגפור\nצ'יינהטאון (סינגפור)\n\nלי קואן יו, מן העולם השלישי לראשון, זמורה ביתן\nגבי וימן וברוך נבו, החידה הסינגפורית, הוצאת צבעונים, 2001\nA Country Study: Singapore,edited by LePoer, Barbara L., Federal Research Division, Libarary of Congress, 1991\nמארק ג'ייקובסון, תוכנית האב של סינגפור, נשיונל ג'יאוגרפיק ישראל, גיליון 140, ינואר 2010\nמשה יגר, הודו, המסע הארוך לאסיה פרק בתולדות הדיפלומטיה של ישראל, הוצאת הספרים של אוניברסיטת חיפה, 2004, עמ' 140-178\n\n אתר האינטרנט הרשמי של סינגפור (באנגלית)\nטל רשף, הדמוקטטורה הסינגפורית – גן עדן לאנשי עסקים, באתר ynet, 27 באפריל 2011\nמדריך לאוכל הסינגפורי\nאתר הקהילה היהודית\nאלי אשד, בן גוריון של סינגפור, באתר היקום של אלי אשד\nאזכור עונשו של מייקל פתר פיי (באנגלית)\nנדב לוי, טבע הדברים, עיר טיפוח: סינגפור – מנהטן של המזרח הרחוק, באתר ynet, 12 בנובמבר 2010\nאתר לישראלים בסינגפור – רילוקיישן, טיולים באי, תרבות מקומית, אומנות ועוד\nאילת מאמו שי, סינגפור: גן עדן קטנטן ליהודים, באתר ynet, 14 באפריל 2015\nסיגלית בר, יום עצמאות 50 לסינגפור: בואו לחגיגה, באתר ynet, 7 באוגוסט 2015\nשי ילין‏, 50 שנה לסינגפור: ביקור קטן במדינת המיליונרים, באתר וואלה‏, 12 באוגוסט 2015\n ענבל אורפז, 1 מכל 6 מיליונר, אסור להתחבר ל-WiFi בלי רשות – ועוד דברים שקורים רק בסינגפור, באתר TheMarker‏, 19 באוקטובר 2015\n ענבל אורפז, יותר חנויות יוקרה מחתולי רחוב, משתנות בשירותי הנשים – ועוד דברים שעדיין לא סיפרנו לכם על סינגפור, באתר TheMarker‏, 22 באוקטובר 2015\n ענבל אורפז, מדינה קטנטנה, עם 100% לחות ודירת יוקרה בפרויקט עם גנים תלויים ב-2.6 מיליון שקל, באתר TheMarker‏, 24 בינואר 2016\nשירי הדר, MUST: המקומות שחובה לראות בסינגפור, באתר ynet, 22 ביוני 2017\n\"סִינְגַאפּוֹר\", יהודה דוד אייזנשטיין (עורך), אנציקלופדיה אוצר ישראל, ניו יורק: פרדס, תשי\"ב, חלק ז, עמוד 191, באתר היברובוקס\nשירות רויטרס, ‏סינגפור תאסור עלייה במספר המכוניות מפברואר 2018, באתר גלובס, 24 באוקטובר 2017\nאמנון דירקטור, להמריא לסינגפור ולנחות בעתיד, באתר מאקו, 16 בפברואר 2018\nצ'ייני קוואק, הניו יורק טיימס, מה עושים בסינגפור? 12 המלצות חמות, באתר הארץ, 11 בדצמבר 2018\nplace/Singapore-capital סינגפור, באתר אנציקלופדיה בריטניקה (באנגלית)\n צילום אווירי של סינגפור בדילוגי זמן  על פני 37 שנים, בערוץ Google Earth\n סינגפור, דף שער בספרייה הלאומית",
    "pageid": 335459
  },
  {
    "title": "סרביה",
    "extract": "הרפובליקה של סֶרְבְּיָה (בסרבית: Република Србија) היא מדינה בלקנית ללא מוצא לים.\nסרביה גובלת בהונגריה בצפון, ברומניה ובבולגריה במזרח, במקדוניה הצפונית, במונטנגרו, בקוסובו ובאלבניה בדרום, ובבוסניה והרצגובינה (ובתוכה עם רפובליקה סרפסקה) ובקרואטיה במערב.\nסרביה הייתה בעבר חלק מהרפובליקה הפדרלית הסוציאליסטית של יוגוסלביה. לאחר פירוק יוגוסלביה הפכה סרביה, יחד עם מונטנגרו, ל\"רפובליקה הפדרלית של יוגוסלביה\" ואחר כך ל\"איחוד המדיני של סרביה ומונטנגרו\". לאחר שגם איחוד זה התפרק בעקבות משאל עם במונטנגרו, הכריזה המדינה על עצמאותה ב-5 ביוני 2006. בפברואר 2008 הכריז מחוז קוסובו שבדרום המדינה על עצמאותו, אך זו טרם הוכרה על ידי האו\"ם.",
    "pageid": 23803
  },
  {
    "title": "ענאן ח'לאילי",
    "extract": "שגיאות פרמטריות בתבנית:אישיות כדורגל פרמטרים ריקים [ 1 ] לא מופיעים בהגדרת התבנית \nענאן ח'לאילי (בערבית: عنان خلايلة; נולד ב-3 בספטמבר 2004) הוא כדורגלן ערבי-ישראלי המשחק בעמדת החלוץ בקבוצת רויאל אוניון סן-ז'ילואז מליגת העל הבלגית, בנבחרת עד גיל 20, בנבחרת הצעירה עד גיל 21 ובנבחרת הבוגרת.",
    "pageid": 2218225
  },
  {
    "title": "ערד ניר",
    "extract": "ערד ניר (נולד ב-5 בפברואר 1962) הוא שדרן רדיו וטלוויזיה, עיתונאי, מגיש, כתב ומנחה טלוויזיה ישראלי. משמש כעורך חדשות החוץ של חברת החדשות משנת 1994. מגיש סדר עולמי של חברת החדשות.",
    "pageid": 101188
  },
  {
    "title": "פבלו אסקובר",
    "extract": "פבלו אמיליו אסקובר גוויריה (בספרדית: Pablo Emilio Escobar Gaviria‏; 1 בדצמבר 1949 – 2 בדצמבר 1993) היה עבריין, סוחר סמים ונרקו-טרוריסט קולומביאני. בהיותו הבוס של קרטל מדיין, נחשב לאחד מסוחרי הסמים האכזריים, השאפתניים ובעלי העוצמה הרבה ביותר בהיסטוריה.\nבשיא כוחו דורג על ידי המגזין האמריקאי \"פורבס\" במקום השביעי מבין עשירי העולם, עם הון שהוערך בכ-30 מיליארד דולרים אמריקניים. לפי מספר הערכות, שלט אסקובר ב-80% מסך הקוקאין שהוברח לארצות הברית.\nאסקובר נורה למוות בשנת 1993.",
    "pageid": 394680
  },
  {
    "title": "פורמולה 1 עונת 2024",
    "extract": "עונת 2024 היא העונה ה-75 של אליפות הפורמולה 1. בעונה מתוכננים להתקיים מספר שיא של 24 מרוצים. לפני פתיחת העונה לא היו שינויים בהרכבי הנהגים והקבוצות.\nשתי קבוצות שינו את שמן לקראת העונה: אלפאטאורי שינתה את שמה לויזה קאש אפ ר.ב. ואלפא רומיאו שינתה את שמה לקיק סאובר.",
    "pageid": 2240476
  },
  {
    "title": "פנינה רוזנבלום",
    "extract": "פנינה רוזנבלום (נולדה ב-30 בדצמבר 1954) היא אשת עסקים בתחום מוצרי הקוסמטיקה, דוגמנית צמרת ושחקנית בעברה, כוכבת מדורי רכילות, וחברת הכנסת מטעם הליכוד בכנסת ה-16 למשך כארבעה חודשים (דצמבר 2005 - אפריל 2006).",
    "pageid": 11560
  },
  {
    "title": "פסטיגל",
    "extract": "פסטיגל הוא מחזמר ישראלי לילדים, המוצג בחג החנוכה ומופיעים בו להקות, זמרים, שחקנים, דוגמנים, בדרנים, קומיקאים, סטנדאפיסטים וכוכבי רשת. עד שנת 2014, שולבה בו גם תחרות זמר.\nהפסטיגל החל את דרכו בשנת 1981 וצבר מאז הצלחה רבה. מדי שנה הוא נערך בחיפה, בתל אביב, בירושלים ובבאר שבע.",
    "pageid": 573
  },
  {
    "title": "פרדי מרקיורי",
    "extract": "פרדי מרקיורי (באנגלית: Freddie Mercury;‏ 5 בספטמבר 1946 – 24 בנובמבר 1991) היה זמר, פסנתרן, מלחין, פזמונאי ומפיק מוזיקלי בריטי, וסולן להקת הרוק קווין. מרקיורי ניחן באישיות בימתית ראוותנית, ובמנעד קולי יוצא דופן של ארבע אוקטבות. הוא חיבר והלחין את רוב השירים הגדולים ביותר של הלהקה.",
    "pageid": 13373
  },
  {
    "title": "צ'ארלס השלישי, מלך הממלכה המאוחדת",
    "extract": "המלך צ'ארלס השלישי (שמו הפרטי המלא: צ'ארלס פיליפ ארתור ג'ורג', באנגלית: Charles Phillip Arthur George;‏ נולד ב־14 בנובמבר 1948) הוא מלך הממלכה המאוחדת של בריטניה הגדולה ושל 14 ממלכות חבר העמים הבריטי. טקס ההכתרה הרשמי נערך במנזר וסטמינסטר ב־6 במאי 2023.\nצ'ארלס היה יורש העצר לתקופה הארוכה ביותר בתולדות מלכי בריטניה, 70 שנה ו־7 חודשים (החל מעליית אמו המלכה אליזבת השנייה למלוכה ב־6 בפברואר 1952, כאשר היה בן שלוש, ועד לפטירתה ב־8 בספטמבר 2022) ובמהלכה כונה נסיך ויילס. הוא המונרך הבריטי המבוגר ביותר שנכנס לתפקיד, בגיל 73‏.",
    "pageid": 42835
  },
  {
    "title": "ציר ההתנגדות",
    "extract": "ציר ההתנגדות (בפרסית: محور مقاومت, בערבית: محور المقاومة) היא ברית פוליטית-צבאית, בלתי רשמית, אנטי-אמריקנית ואנטי-ציונית בין איראן, ממשלת אסד בסוריה, ארגון הטרור הלבנוני חזבאללה, ארגון הטרור הפלסטיני חמאס וכן מספר מיליציות שיעיות (וסוניות במקרים חריגים) וארגוני טרור בהם החות'ים, אל-חשד א-שעבי, הג'יהאד האסלאמי הפלסטיני, החזית העממית לשחרור פלסטין - המפקדה הכללית, ועוד מספר מיליציות.\nלמרות הניגודים וחילוקי הדעות האידאולוגיים בין הגופים, למשל אסד ממפלגת הבעת' החילונית לעומת איראן וחזבאללה, הדוגלים באסלאמיזם שיעי, וחמאס שהוא ארגון טרור פונדמנטליסטי סוני, הברית פועלת יחד נגד פעילות נאט\"ו, ישראל וערב הסעודית ברחבי המזרח התיכון.\nהברית תוארה כ\"ציר הטרור\" על ידי ראש ממשלת ישראל וכן שגרירים ישראלים בעולם..",
    "pageid": 1949981
  },
  {
    "title": "קופה ראשית",
    "extract": "קופה ראשית היא קומדיית מצבים סאטירית ישראלית מסוגת מוקומנטריה. הסדרה עלתה לשידור ב-21 בפברואר 2018 בטלוויזיה החינוכית, והחל מ-31 באוגוסט 2018 היא משודרת בערוץ כאן 11.\nהסדרה מתרחשת בסניף יבנה של רשת המרכולים הבדיונית \"שפע יששכר\", ועוקבת אחרי התרחשויות אופייניות במרכול ישראלי בין עובדי המרכול ללקוחותיו. היא מלווה ב\"ראיונות\" של עובדי המרכול והלקוחות הקבועים המלווים את ההתרחשויות בכל פרק. החל מ-31 באוגוסט 2018 הסדרה משודרת בערוץ כאן 11.\nהעונה הראשונה של הסדרה צולמה בסניף רעננה של \"סופר עמנואל\" (נכון ל-2023 \"סופר יודה\") לפני שנפתח לקהל הרחב. לאחר היפתחו לא ניתן היה לצלם שם עונה נוספת, והעונות הבאות צולמו בסניף הנטוש של \"חצי חינם\" שבמתחם ירקונים שלימים נהרס בעקבות שימוש לא חוקי בשטח עליו הוקם המתחם. העונה השלישית עלתה לשידור ב-26 ביולי 2021. שלוש העונות עלו לשידור ב-19 באפריל 2023 בנטפליקס. העונה הרביעית עלתה לשידור ב-26 באפריל 2023. ב-1 בינואר 2024 עלה לשידור פרק ספיישל של הסדרה בעקבות מלחמת חרבות ברזל. ב-14 במאי 2024 עלה לשידור פרק ספיישל של הסדרה לכבוד יום העצמאות.\nהדמויות בסדרה מודעות להיותן מצולמות לסדרה דוקומנטרית, והן מנהלות לעיתים דיאלוגים עם \"המראיין\", המכונה על ידם \"שינקין\" (מגולם, בקולו בלבד, על ידי במאי הסדרה בעונות 1–3, אורן שקדי).",
    "pageid": 1567143
  },
  {
    "title": "קידומת טלפון בין-לאומית",
    "extract": "קידומת טלפון בין־לאומית היא קוד מספרי (לכל הכל היותר בן 3 ספרות) המאפשר חיוג ישיר אל טלפון הנמצא בישות מדינית אחרת, או לשירות תקשורתי לווייני. את הקידומת הבין-לאומית מחייגים לפני מספר המנוי אליו רוצים להגיע.\nלכל יחידה מדינית ולכל שירות תקשורתי לווייני וכדומה יש קידומת בין-לאומית משלהם. זה בשונה מקוד גישה המוגדר על ידי ספק השירות הטלפוני (קוד הגישה משמש להפניית השיחה למרכזיית השער הבין-לאומית המקומית. ברוב הישויות המדיניות נהוג הצירוף 00 אך נפוץ גם 99, 001, 011 וכו'). \nרשימת קידומות הטלפון הבין-לאומיות נקבעת על ידי ה-ITU-T שהוא גוף התקינה בתחום הטלקום באיגוד הטלקומוניקציה הבין-לאומי (ITU) המהוה חלק ממנגנון האומות המאוחדות.",
    "pageid": 14384
  },
  {
    "title": "ראפע סלאמה",
    "extract": "ראפע סלאמה (בערבית: رافع سلامة; ? – 13 ביולי 2024; או בכינויו אבו סלאח) היה טרוריסט פלסטיני, מפקד חטיבת ח'אן יונס בזרוע הצבאית של חמאס, גדודי עז א-דין אל-קסאם.\nהוא ניצל פעם אחת מחיסול אך חוסל לבסוף על ידי חיל האוויר הישראלי ב־13 ביולי 2024, במהלך התקיפה הישראלית באל-מוואסי, במסגרת מלחמת חרבות ברזל.",
    "pageid": 2319558
  },
  {
    "title": "תאג\"ד (סדרת טלוויזיה)",
    "extract": "תאג\"ד היא סדרת טלוויזיה ישראלית שעלתה לשידור ב-19 בספטמבר 2016 בחברת yes. יוצר הסדרה הוא ציון רובין, שגם כתב וביים. הסדרה מתארת את עלילותיהם של חובשי תאג\"ד של גדס\"ר צנחנים שמספרו בסדרה שונה ל-33 במקום 35. שיר הנושא של הסדרה בעונה הראשונה הוא \"ימים יפים\", אותו כתב והלחין אביהו לנדוור, ובעונה השנייה השיר \"עוד יום\" של להקת פול טראנק.\nב-7 בנובמבר 2016, \"yes\" הזמינה לסדרה עונה שנייה. היא עלתה ב-15 ביוני 2020. על אף סיומה של זו בקליף האנגר, התסריטאי והבמאי רובין החליט שלא להמשיך את הסדרה לעונה שלישית.\nביולי 2018 נרכשה הסדרה על ידי חטיבת הטלוויזיה של סרטי פרמאונט, וזו הפיקה את העיבוד האמריקאי \"68 Whiskey\".",
    "pageid": 1408037
  },
  {
    "title": "קטגוריה:שירי מדונה",
    "extract": "",
    "pageid": 1013328
  },
  {
    "title": "אביב גפן",
    "extract": "אביב ברוך גפן (נולד ב־10 במאי 1973) הוא זמר־יוצר, מוזיקאי, מלחין, פזמונאי, תסריטאי, מפיק מוזיקלי ישראלי וסופר. מוביל את הרכב הרוק \"התעויוט\" ושותף בצמד \"בלאקפילד\" עם סטיבן וילסון.\nגפן הוא מוזיקאי פעיל מאז שנות ה־90 ויצירותיו, מראשית דרכו, עסקו במחאה ובסוגיות אוניברסליות כמו אהבה, שלום, מוות, דת וצבא; מנגד הוא עסק, לא פעם, גם בנושאים שנויים במחלוקת כמו התאבדות, סמים וסרבנות. עמדותיו של גפן מזוהות עם הזרם השמאלי בפוליטיקה הישראלית, אם כי בשנים האחרונות בהופעותיו גפן מגיע ליישובים דתיים ולהתנחלויות.",
    "pageid": 156360
  },
  {
    "title": "אגף המודיעין",
    "extract": "אגף המודיעין (בראשי תיבות: אמ\"ן) של צה\"ל הוא חלק מקהילת המודיעין הישראלית, האחראי על איסוף וניתוח מודיעין צבאי. אגף המודיעין פועל בתיאום ובמשולב עם שירותי המודיעין האחרים על פי הגדרת ייעודם.\nאגף המודיעין נושא באחריות למתן התרעה מפני מלחמה ומפני פעולות איבה וטרור, להערכת המודיעין הלאומית במישור הצבאי והמדיני, למתן מודיעין צבאי שוטף ולהפצתו, לביטחון המידע, ולמודיעין המסכל בצה\"ל.\nאגף המודיעין מנחה מקצועית את כל גופי המודיעין בצה\"ל:\n\nגופי המודיעין בזרועות צה\"ל: להק המודיעין (למד\"ן) בחיל האוויר ומספן המודיעין (מד\"ן) בחיל הים.\nיחידות המודיעין בפיקודים המרחביים: פיקוד הצפון, פיקוד המרכז, פיקוד הדרום ופיקוד העורף; ובאוגדות והחטיבות שתחתיהם.\nאגף המודיעין פועל בתיאום עם המוסד למודיעין ולתפקידים מיוחדים (\"המוסד\"), שירות הביטחון הכללי (שב\"כ), ואגף המודיעין במשטרת ישראל.\nבראש אגף המודיעין עומד קצין בדרגת אלוף. ראש אגף המודיעין הנוכחי הוא האלוף אהרון חליוה.\nלאחר מלחמת יום הכיפורים הוחלט על הפרדה בין אגף המודיעין לחיל המודיעין, אשר בראשו יעמוד קצין מודיעין ראשי, שיהיה כפוף לראש אמ\"ן ויבוא במקום תפקיד \"עוזר ראש אמ\"ן לחמ\"ן\". המטרה הייתה לאפשר לראש אמ\"ן להתמסר לנושאי המחקר, הערכת המודיעין וההתרעה, ולהסיר ממנו את הצורך לדאוג לטיפול היום-יומי בענייני הלוגיסטיקה והארגון הקשורים לניהול זרוע המודיעין בצבא.\n\nמבנה אגף המודיעין הנוכחי מתבסס על מטה המורכב מחטיבות (בדומה ללהקים שבמטה זרוע האוויר והחלל והמספנים שבמטה זרוע הים), ויחידות עצמאיות אחרות. המבנה ההיררכי של החטיבות, כנהוג ביחידות מטה בצה\"ל, מורכב ממחלקות, ענפים ומדורים.\nמפקד אגף המודיעין הוא ראש האגף, קצין בדרגת אלוף. תחתיו נמצא מטה אגף המודיעין, הגוף העוסק בניהול השוטף של האגף ותהליכי בניין הכוח בו. בראשות מטה האגף עומד קצין בדרגת תת-אלוף, ולמטה האגף כפופות שתי חטיבות, אשר גם עליהן מפקד קצין בדרגת תת-אלוף – חטיבת המחקר וחטיבת ההפעלה המבצעית. החטיבות מהוות את הגופים המרכזיים לניתוח תוצרי המודיעין, אשר נאספו על ידי יחידות האיסוף: יחידה 8200 האמונה על השגת מודיעין אותות, יחידה 9900 האמונה על השגת מודיעין חזותי ויחידה 504 האמונה על השגת מודיעין אנושי. תחת קטגוריה זו נמצאת גם מנהלת המטרות המטכ\"לית שמטרתה לאסוף מידע ולסמן מטרות לפעולות צה\"ל. האחריות על גיבוש תמונת המודיעין בחלקי הצבא השונים נתונה גם על היחידות הזרועיות והיחידות הפיקודיות. את מרבית המערכים של אגף מודיעין מתפעל החיל היחיד אשר כפוף לאגף: חיל המודיעין. בראשות חיל המודיעין עומד קמנ\"ר - קצין מודיעין ראשי, בדרגת תת-אלוף.\n\nבמרץ 1949 הוחלט על הפרדה בין שירותי המודיעין הצבאי לאזרחי. הוקמה מחלקת המודיעין (ממ\"ן) במקום שירות המודיעין. האחריות על ביטחון הפנים הועברה לשירות הביטחון הכללי שזה עתה הוקם. בראש המחלקה הועמד חיים הרצוג והיא הורכבה ממספר שירותי משנה:\n\nש\"מ 1 – מודיעין קרבי ומחקר, בפיקוד בנימין גיבלי\nש\"מ 2 – מערך האזנה, בפיקוד מרדכי אלמוג\nש\"מ 3 – ביטחון שדה וריגול נגדי, בפיקוד אברהם קדרון\nש\"מ 4 – צנזורה צבאית ודוברות, בפיקוד גרשון דרור\nש\"מ 5 – מרכז החקירות וענף ביטחון פנימי לחקירת שוהים בארצות ערב, בפיקוד אריה פינס\nש\"מ 6 – מחקר מודיעין שטח ותשתיות אסטרטגיות, הכנת עזרי שטח, מפות וצילומים, בפיקוד עמנואל ילן\nש\"מ 7 – מודיעין מקורות גלויים, ספריית מודיעין, מודיעין טכנולוגי, מחקר צבאות לא-ערביים, בפיקוד פנחס פיק\nש\"מ 8 – יחידה טכנית כולל מעבדת המודיעין המרכזית, בית הדפוס, פיתוח טכנולוגי, בפיקוד חיים יערי\nש\"מ 9 – קישור לנספחים צבאיים, בפיקוד מאיר דה-שליט\nש\"מ 10 – יחידה לאיסוף מודיעין גלוי בעיתונות ובניית כרטסת אישים, בפיקוד שמואל טולידאנו\nש\"מ 18 – המחלקה לפעולות מיוחדות (המחלקה הערבית/מסתערבים/יחידת השחר), הפעלת קת\"מים/סוכנים, בפיקוד שמריה גוטמן\nשירות המפות והצילומים (שמו\"צ) – בפיקוד פנחס יואלי.\n\nאגף המודיעין הוקם ב-28 בדצמבר 1953 כאגף במטה הכללי של צה\"ל. לפני הקמת האגף פעלה מחלקת המודיעין (ממ\"ן), שהייתה כפופה לאג\"ם. ראש מחלקת המודיעין הראשון בצה\"ל היה איסר בארי, והחליף אותו חיים הרצוג. באפריל 1950 מונה בנימין גיבלי לראש מחלקת המודיעין, ובמהלך כהונתו, בדצמבר 1953, הפכה מחלקת המודיעין לאגף במטכ\"ל, וגיבלי היה לראש אמ\"ן הראשון.\n\n ערך מורחב – העסק הביש\nבתחילת שנות ה-50 של המאה ה-20 הכשירה והפעיל מחלקת המודיעין חוליית ריגול במצרים, מקרב יהודים מקומיים. החוליה פעלה במסגרת יחידה 131, שיועדה לפעולות ריגול במדינות ערב. שיחות שהתנהלו בין מצרים לבריטניה, בתחילת שנות ה-50, על פינוי הצבא הבריטי מתעלת סואץ, גרמו לדאגה בישראל. אגף המודיעין העלה רעיון לחבל בחשאי במתקנים מערביים במצרים, כך שהפעולה תיראה כאילו נעשתה על ידי מחתרת לאומנית מצרית, ובכך לפגוע ביחסים שבין מדינות המערב למצרים. לביצוע פעולות החבלה הפעיל המודיעין הישראלי את חוליית הריגול בפיקודו של אברי אלעד, שהורה לאנשיו להתחיל בפעולות חבלה. ב-2 ביולי 1954 בוצעה הפעולה הראשונה: אנשי הקבוצה הטמינו מטען חבלה קטן בתא דואר באלכסנדריה, וגרמו לשריפתו. ב-14 בחודש בוצעה הפעולה השנייה: מטענים מתלקחים הונחו בספריות האמריקאיות בקהיר ובאלכסנדריה וגרמו לשריפות. הפעולה השלישית תוזמנה ל-23 ביולי, יום השנה למהפכת הקצינים, וכוונה נגד בתי קולנוע בקהיר ובאלכסנדריה. פעולה זו נכשלה על מדרגות קולנוע \"ריו\", כאשר מטען תבערה התלקח בטרם עת בכיסו של אחד מחברי החוליה, שנעצר במקום. באף אחד מהמקרים לא גבו פעולות החבלה הללו קורבנות בנפש. כל חברי החוליה, פרט לאלעד, נלכדו והועמדו לדין, ושניים מהם נדונו למוות. שליח המודיעין במצרים, מקס בינט, נעצר אף הוא והתאבד בכלאו.\nבעקבות פרשה זו הודח גיבלי מתפקיד ראש אמ\"ן, ובמקומו מונה יהושפט הרכבי.\n\nב-1955 אמ\"ן לא נתן כל התרעה על התגבשותה של עסקת הנשק הצ'כוסלובקית-מצרית, עסקה שגולם בה איום בסיסי על ביטחון ישראל.\n\n ערך מורחב – ליל הברווזים (1959)\nב-1 באפריל 1959 שודרו ברדיו בדרמטיות סיסמאות לגיוס מילואים פומבי, מבלי שקדמה לכך כל מתיחות צבאית. זרעה בהלה רבה בישראל, עוררה מתיחות מיידית בין ישראל לבין שכנותיה, וגרמה לגיוסי חירום בצבאות מצרים וסוריה ולמצב כוננות בירדן. בישראל היו משוכנעים כי מלחמה עומדת לפרוץ בכל רגע. למחרת הודיע דובר צה\"ל שהודעת הגיוס הייתה קריאה רגילה לאימונים שגרתיים ופרסומה בפומבי בא לבחון את מהירות התגייסותן של יחידות המילואים בקריאה פומבית. בהכנת התרגיל השתתף גם ענף בטחון שדה באמ\"ן, ובעקבותיו הודח הרכבי מתפקיד ראש אמ\"ן, ובמקומו מונה חיים הרצוג.\n\n ערך מורחב – כוננות רותם\nב-18 בפברואר 1960, בעקבות מידע כוזב שהעבירה רוסיה למצרים על כוונת ישראל לתקוף את סוריה, החלו כוחות צבא מצריים גדולים לחצות את תעלת סואץ. בתוך שישה ימים הצליח הצבא המצרי לרכז יותר מ-500 טנקים בגבול הנגב ללא כל התרעה מודיעינית.\nרק לאחר שהגיעה התרעה מודיעינית מארצות הברית, גילה צה\"ל שמול 500 הטנקים המצריים ניצבים רק 30 טנקים ישראלים, והחל להעביר לדרום כוחות גדולים של מילואים וצבא סדיר, במסגרת כוננות רותם. רק בתחילת מרץ הוציאו המצרים את כוחותיהם מסיני.\n\nב-21 ביולי 1962 ביצעה מצרים שיגור פומבי של ארבעה טילים בליסטיים בלי שאמ\"ן נתן כל התרעה על היווצרות איום בליסטי על ישראל.\n\nבשנים שלפני מלחמת ששת הימים העריכה מחלקת אמ\"ן-מחקר, חד-משמעית, כי גמאל עבד אל נאצר, נשיא מצרים, לא ייזום משבר כל עוד צבא מצרים מעורב במלחמת האזרחים בצפון תימן ובפברואר הוא הבהיר שמלחמה לא צפויה לפני 1970. ראש מחלקת אמ\"ן-מחקר דבק בהערכה זו גם חודשים ספורים לפני פרוץ המשבר בהעריכו כי המצרים לא יוכלו להסתכן במלחמה בחמש השנים הקרובות.\nב־6 ביוני 1967, היום השני למלחמת ששת הימים רשם אמ\"ן את אחד מהישגיו המשמעותיים במלחמה כאשר יחידת מודיעין האותות שלו, יחידה 515 קלטה את שיחת נאצר-חוסיין. בשיחה זו, נשיא מצרים הוליך שולל את מלך ירדן וטען כי חיל האוויר המצרי הולם מהבוקר בשדות התעופה של ישראל, אף על־פי שידע כי חיל האוויר שלו חוסל לחלוטין יום קודם במסגרת מבצע מוקד. נאצר עשה זאת כדי לגרום לחוסיין להעמיק את מעורבותו במלחמה ואולי להקל על מצרים. בשעה זו העולם, כולל תושבי ישראל, עדיין לא ידעו את גודל ההצלחה הכוללת ביבשה ובאוויר בשל דרישתו של שר הביטחון משה דיין לקיים ערפל קרב כבד. השיחה שנקלטה הושמעה בגלי צה\"ל על פי החלטת דיין, מתוך חשש שמצרים מנסה באמצעות השקר לגרור את ברית המועצות למלחמה, כפי שהתחייבה בהסכם ההגנה, במקרה שארצות הברית תתערב לצד ישראל. כמו כן, הייתה כוונה לסכסך בין נאצר לחוסיין לאחר שיפורסם כיצד הם מרמים זה את זה.\n\nבסוף 1968 החליט הרמטכ\"ל חיים בר-לב, על בסיס הערכותיו של אמ\"ן, להכין את צה\"ל למלחמה באביב ומלחמת ההתשה אכן פרצה כמה ימים לאחר המועד שבו נשלמו ההכנות לקראתה. אבל במהלכה אמ\"ן כשל במתן התרעה על כך שברית המועצות עלולה לשגר כוחות צבא שיסייעו למצרים, ובכך תרם להיווצרות העימות המסוכן בין צה\"ל לכוחות סובייטיים.\n\n ערך מורחב – מודיעין במלחמת יום הכיפורים\n\nחטיבת המחקר העריכה לפני מלחמת יום הכיפורים, באוקטובר 1973, כי הסבירות לפריצתה של מלחמה היא נמוכה והמשיכה לדבוק ב\"קונספציה\" גם כאשר הצטברו לפחות 11 התרעות אסטרטגיות קונקרטיות, ולפיהן מטרת ההכנות הצבאיות של הסורים והמצרים סמוך לגבולה של מדינת ישראל היא יציאה למלחמה, ולא למטרות מגננה (כפי שהעריכה לגבי סוריה) או לשם עריכת תרגיל (כפי שהעריכה לגבי מצרים).\nחרף ההתרעות הרבות שהצטברו נותרה \"דעת מחקר\", אותה ייצגו בעיקר סא\"ל יונה בנדמן, רע\"ן מצרים, תא\"ל אריה שלו, רמ\"ח מחקר והאלוף אלי זעירא, ראש אמ\"ן, לפיה \"הסבירות שהמצרים מתכוונים לחדש את הלחימה היא נמוכה\".\nכישלונו של אמ\"ן לספק התרעה אסטרטגית איכותית על המלחמה העומדת לפרוץ הוא אירוע יוצא דופן אפילו בהיסטוריה הארוכה של כישלונות מודיעיניים במאה ה-20. כישלון זה בולט במיוחד על רקע הפער הנרחב בין הכמות הרבה של מידע התרעתי, שעמדה לרשות אגף המודיעין ערב המלחמה, לבין איכותה הנמוכה של ההתרעה שהוא סיפק בסופו של דבר.\nועדת אגרנט, שהוקמה אחרי שוך הקרבות, ביקרה בצורה קשה ביותר את פעילות אגף המודיעין בתקופה שלפני המלחמה, ובעקבות המלצותיה הודחו מתפקידם שורה של קצינים בכירים באגף המודיעין ובחטיבת המחקר, ובראשם אלי זעירא ואריה שלו.\n\nב-9 בנובמבר 1977 הודיע אנואר סאדאת בנאום ארוך בפני חברי מועצת העם המצרי על נכונותו להגיע לכנסת בירושלים כדי לדון על שלום עם ישראל.\nראש הממשלה מנחם בגין, \"המוסד\" הכפוף לו ושר החוץ משה דיין ניהלו מגעים חשאיים עם מצרים. חרף העובדה שמדובר במהלך בעל השלכות אסטרטגיות הנמצא תחת אחריותה הישירה של חטיבת המחקר, בחר ראש הממשלה מנחם בגין שלא לשתף את אמ\"ן במהלכים החשאיים ולא התייעץ עם חטיבת המחקר בנושא.\nהסתרת המידע תרמה להתרעה של חטיבת המחקר שהעריכה כי ביקור הנשיא סאדאת בישראל יסודו במזימה מצרית נוספת. הערכה זאת הובילה את הרמטכ\"ל, מוטה גור, להזהיר את ראש הממשלה, מנחם בגין, מפני כוונותיו התוקפניות של סאדאת יומיים לפני הגעתו. בעקבות אזהרתו המוטעית ספג הרמטכ\"ל מוטה גור נזיפה רועמת ופומבית מפיו של שר הביטחון, עזר ויצמן.\n\nב-1987 הופתעה ישראל מעצם פרוץ האינתיפאדה לאחר שחטיבת המחקר (אף כי היא לא אחראית בלעדית לכך) לא ניתחה בצורה נכונה את ההתפתחויות בשטחים.\n\nחטיבת המחקר לא התריעה ב-1990 על פלישת עיראק לכווית, אשר הביאה לפרוץ מלחמת המפרץ ב-1991.\n\nב־13 בספטמבר 1993 נחתם הסכם העקרונות בין ישראל לאש\"ף והחל התהליך המדיני עם הפלסטינים. לאחר מכן עלתה השאלה האם בעקבות חתימת הסכם זה, יהיה אפשר לחתום הסכמי שלום עם גורמים ערביים נוספים, ובפרט עם ירדן, ששליטה, המלך חוסיין, קיים מגעים חשאיים ארוכי טווח עם ישראל.\nחטיבת המחקר העריכה כי אין למהלך זה כל סיכוי וחזרה על הערכת המודיעין שהוצגה לראשי המדינה מזה שנים רבות, ולפיה, חוסיין לא יחתום על הסכם שלום פומבי עם ישראל עד שכל שכנותיה של ישראל, ובעיקר סוריה, יעשו זאת.\nראש הממשלה, יצחק רבין, דחה הערכה זו, והעדיף את הערכת \"המוסד\", לפיה הגעה להסכם עם ירדן היא אפשרית. רבין פתח במשא ומתן עם חוסיין, שבסיומו, ב־26 באוקטובר 1994, נחתם הסכם השלום בין ישראל לירדן. גם הסכם זה, מאז חתימתו, כמו הסכם השלום עם מצרים, איתן ויציב. לאחר ההגעה להסכם תקף רבין בפומבי את אגף המודיעין וטען כי הערכותיו הטעו אותו, והוא שמח שבחר שלא להסתמך עליהן.\n\nחטיבת המחקר העריכה לאורך שנות ה-90 של המאה ה-20 חד־משמעית כי לאחר נסיגה מרצועת הביטחון בדרום לבנון ימשכו התקפות הרקטות של חזבאללה על יישובי הצפון, וכי בהיעדר רצועת הביטחון, יוכלו אנשי חזבאללה להתקרב לגבול ולהרחיק באמצעות הרקטות שברשותם עד לאזור הקריות, ואף לחדור לשטח מדינת ישראל למטרות ביצוע פיגועים. החטיבה העריכה כי מספר הפיגועים יגדל וישראל תשלם מחיר דמים גבוה מזה שהיא משלמת בעת שהות צה\"ל ברצועת הביטחון. תחזית זו לא התממשה מספר שנים, ולאחר נסיגת צה\"ל מדרום לבנון ב־24 במאי 2000, פחתה כמות הפיגועים מגבול לבנון באופן משמעותי, וכמות הנפגעים קטנה בסדר גודל בהשוואה למצב טרם הנסיגה.\nהשקט היחסי ששרר בגבול הצפון בשש השנים מאז הנסיגה בא לסיומו באופן חד ב-12 ביולי 2006. לאחר שלוחמי החזבאללה הצליחו לתצפת בצורה נרחבת על הכוחות הישראלים בזכות הנסיגה, ביצע החזבאללה פיגוע קשה בסיור צה\"ל על הגבול ובעקבות כך, חטיפה של שני חיילי צה\"ל והריגת חיילים נוספים. בתגובה לאירוע זה, פתחה ישראל בלחימה בחזבאללה בתוך שטח דרום לבנון. הכח הראשון שנכנס מיד עם החטיפה, היה טנק של גדוד 71 שארבעת לוחמיו נהרגו ממטען גחון רב עוצמה שהוכן מבעוד מועד לכניסה של חיילי צה\"ל בעקבות החטיפה. חזבאללה הראה שהחטיפה לא הייתה מיקרית אלא כהכנה לעימות רציני וגדול עם צה\"ל לאחר שש שנות אימון והכנת השטח. עקב מוכנות חזבאללה, לא נותר לישראל אלא להפציץ מהאוויר ולהיכנס אל עומק השטח תוך לחימה עזה, מה שהתפתח למלחמת לבנון השנייה. במהלך מלחמה זו, הראה חזבאללה את יכולתו לירות רקטות לא רק לעבר יישובי הצפון, אלא אף להגיע לחיפה, בית שאן ודרומית מכך. הירי נמשך לכל אורך המלחמה עד לכניסת הפסקת האש לתוקף ב-14 באוגוסט 2006.\n\n ערך מורחב – מלחמת עיראק\nחטיבת המחקר העריכה לפני מלחמת עיראק במרץ 2003, בסבירות גבוהה שהתקרבה לוודאות, כי בידי עיראק נמצאת \"יכולת שיורית\" בתחום הנשק הכימי והנשק הביולוגי, כמו גם עשרות טילי קרקע-קרקע המסוגלים להגיע לישראל ושניתן לזוודם בחימוש כימי וביולוגי. כמו כן העריכה חטיבת המחקר ערב המלחמה, בסבירות נמוכה בדרך-כלל, כי סדאם חוסיין עלול לתקוף את מדינת ישראל באמצעות נשק בלתי קונבנציונלי (נב\"ק) שברשותו; אם באמצעות טילי קרקע-קרקע (טק\"ק), ואם באמצעות מטוסי קרב וכלי טיס בלתי מאוישים שהוכשרו לצורך כך. ראש אמ\"ן, אהרן זאבי-פרקש, ונציגיו הפגינו ביטחון עצמי גבוה ביחס למובהקות הערכותיהם המודיעיניות בתחום היכולות בחודשים שקדמו למלחמה, חרף המצע האיסופי הדליל בנושאי נב\"ק וטק\"ק.\nנוכח הערכות המודיעין בתחומי היכולות והכוונות, ובהתאם להערכות המצב, החליטה ממשלת ישראל לנקוט שורת צעדי התגוננות פסיבית ואקטיבית בעלות של מאות מיליוני שקלים, שכללו גיוס אלפי חיילי מילואים ממערך הנ\"מ ומפיקוד העורף ומתן הנחיה לתושבי המדינה לפתוח את ערכות המגן.\nככל שהלכה וקרבה המערכה, התרחש תהליך ברור של העצמת יכולות עיראק. כך למשל טיפסו לאיטן הערכות לגבי מספר הטילים ארוכי הטווח מבודדים עד לעשרות, ובשבועות האחרונים שלפני המערכה אף הגיעו ההערכות לרמה של בין 50 טילים כמינימום ועד ל-100 כמקסימום.\nגם בשלבי המלחמה המתקדמים ולאחר שצבא עיראק כבר ניגף כמעט לחלוטין בפני צבאות ארצות הברית ובעלות בריתה, נמנעה מערכת הביטחון מלהסיר את הכוננות ומלשחרר את אזרחי ישראל מערכות המגן הצמודות, מחשש לתקיפת ישראל מאזור \"אל קאים\" שבצפון-מערב עיראק, אשר טרם נכבש באותה עת. החלטה זו ממחישה את אמונתו העמוקה של אמ\"ן בקיומם של נב\"ק וטק\"ק ברשות המשטר העיראקי, ומהווה המחשה מסוימת למידת הביטחון שבה הוצגו הנתונים בפני הדרגים המחליטים. ב-8 באפריל מסר ראש אמ\"ן למליאת ועדת החוץ והביטחון של הכנסת כי \"אני מעריך שבסבירות גבוהה מאוד יש נשק בלתי קונבנציונלי\".\nלאחר סיום המלחמה התברר כי הערכות המודיעין בתחום היכולות העיראקיות אינן תואמות את המציאות שהתגלתה בשטח. הוועדה לחקירת מערך המודיעין בעקבות המלחמה בעיראק מתחה ביקורת חריפה על תפקודי קהילת המודיעין אל מול עיראק, אך קבעה בדעת רוב כי בהינתן דלות החומר האיסופי בנושאי נב\"ק וטק\"ק, ההערכות השגויות שגובשו לבסוף נופלות, גם אם בדוחק, בגדר טעויות שאינן חורגות מגדר הסביר והמקצועי.\n\n ערך מורחב – תוכנית הגרעין של לוב\nב־19 בדצמבר 2003 הצהירה לוב על כוונתה להפסיק לייצר נשק גרעיני. ההצהרה הפתיעה את אגף המודיעין ו\"המוסד\" שלא ידעו כלל כי לוב בראשותו של מועמר קדאפי עוסקת במרץ בפיתוח נשק גרעיני, מפתחת תעשייה גרעינית מסועפת המוקמת באתרים רבים, וכי תוכניתה בתחום זה הגיעה לשלבים מתקדמים למדי.\nההצהרה הייתה תולדה של מגעים חשאיים שהתקיימו ממרץ 2003 בין לוב, ארצות הברית ובריטניה. שירותי המודיעין של ארצות הברית ובריטניה לא שיתפו בזמן אמת את עמיתיהם בישראל בחשיפות המשמעותיות שלהם את תוכנית הגרעין הלובית ואף הסתירו מישראל את המהלכים שננקטו מול המשטר הלובי בניסיון להביאו לפירוק תעשיית הגרעין ולהניאו מהמשך הפיתוח של יכולותיו בתחום הגרעין.\nהוועדה לחקירת מערך המודיעין בעקבות המלחמה בעיראק, שבמהלך עבודתה התגלה הדבר, הגדירה זאת כ\"כשל מודיעיני חמור שחייב לעורר בדק בית ושידוד מערכות\".\nב־24 בנובמבר 2004, הגיש אמ\"ן לוועדת המשנה למודיעין ולשירותים החשאיים בכנסת דו\"ח על הנסיבות שהובילו לכישלון במעקב אחר התוכנית הגרעינית של לוב. הדו\"ח כלל גם המלצות לרפורמה במבנה איסוף המודיעין.\nלפי ספרו של יוסי מלמן, בעקבות המידע שהתגלה על תוכנית הגרעין של לוב ובחינה מחדש של החומר המודיעיני, הסתבר כי סוריה מקימה כור משלה.\n\n ערך מורחב – מתקפת הפתע על ישראל (2023)\nב-7 באוקטובר 2023, פתח ארגון הטרור חמאס במתקפת הפתע על יישובי עוטף עזה, העיר שדרות, נתיבות, ואופקים. במהלך המתקפה השתלטו מחבלים על יישובי העוטף ומוצבים צבאיים, חטפו אזרחים וחיילים, וטבחו באנשים וחיילים רבים. כמענה לכך פתחה מדינת ישראל במלחמת חרבות ברזל.\nבתקופה שלפני מתקפת הפתע, שלח ראש חטיבת המחקר באגף המודיעין הזהרה לראש הממשלה בנוגע לחשש לפעולות צבאיות של אויבי ישראל. זאת, על רקע מה שעלול להתפרש כתקופת משבר במדינה, לאור המחאה נגד הרפורמה המשפטית. כבר שנה לפני המתקפה היה ידוע על תוכניות תקיפה של חמאס עם זאת, קודם למתקפה, אמ\"ן לא העביר לדרג המדיני כל התרעה מודיעינית קונקרטית לגבי תקיפה קרבה. למעשה, בימים שלפני מתקפת הפתע, העריכו בכירים באגף המודיעין בפני הדרג המדיני שחמאס מורתע, ולא מעוניין בהסלמה. בשנת 2014 הזהיר ראש הממשלה נתניהו מפני התוכנית שביצע חמאס ב-2023\nפורסם כי כשלושה שבועות לפני המלחמה פורסם תרגיל של החמאס, הכולל תרגול של חמ\"ל ממודר, הסחה באמצעות מטחי רקטות, פריצת גדר המערכת סביב רצועת עזה, תנועה מהירה באמצעות טנדרים, הגעה ליישובי עוטף עזה, כניסה לבתים והריגת תושביהם. תצפיתניות שהשקיפו על הגבול העידו שהבחינו בפעולות לא שגרתיות והתריעו בפני מפקדיהן, אך נענו בביטול.\nבלילה שלפני המתקפה עודכנו הרמטכ\"ל, הרצי הלוי, ראש אמ\"ן, אהרן חליוה וראש השב\"כ, רונן בר, במידע שהעיד על כוונת פעולה של החמאס. כל אחד מהם קיים התייעצויות בעניין עם אנשי מטהו, אולם לא ננקטו אמצעים לקדם את פני המתקפה. החשד היה שמדובר בניסיון חטיפה מקומי. דובר צה\"ל אישר כי אכן היו סימנים בלילה שלפני פלישת חמאס, אך הוחלט שלא להעלות את רמת הכוננות, והצהיר כי יש לתחקר את תפיסת ההגנה של ישראל לנוכח הכישלון בפענוח הסימנים.\nבמלחמת חרבות ברזל סיפק אמ\"ן מודיעין רב לכוחות הלוחמים, לשם הגנה על לוחמי צה\"ל ולשם פגיעה במחבלים.\n\n ערך מורחב – ההתנקשות במוחמד רזא זאהדי\n ערך מורחב – התקיפה האיראנית על ישראל (2024)בליל 14 באפריל 2024, ערכה איראן תקיפה אווירית נרחבת משטחה נגד ישראל, וכללה 110 טילים בליסטיים (ח'ייבר שכן), 185 כטב\"מים (שאהד 238) ו-36 טילי שיוט.\nהתקיפה הייתה תגובה ישירה לתקיפת הקונסוליה האיראנית בדמשק שיוחסה לישראל שבועיים לפני כן בה נהרג מפקד כוח קודס בסוריה ולבנון מוחמד רזא זאהדי, והיוותה שלב נוסף בהידרדרות הכללית שחלה ביחסים בין המדינות בעקבות מלחמת חרבות ברזל, והפעם הראשונה במסגרת הסכסוך המתמשך בין המדינות שבה איראן תקפה את ישראל בגלוי משטחה. כמה שעות לפני התקיפה האווירית, השתלטה איראן על אוניית המכולות MCS Aries.אגף המודיעין כשל בהערכה המרכזית שסיפק לדרג המדיני לקראת ההתנקשות בדמשק של בכיר כוח אל-קודס האיראני, חסן מהדוי. ההערכה המוטעית של אמ\"ן, העריכה כי איראן לא \"תשבור את הכלים\", לא תגיב משטחה או בצורה ישירה. הצפי היה לתגובה חריפה של כוחות שלוחים, כגון חזבאללה והחות'ים, אך בלי חתימה איראנית ישירה.\n\nפרח הפלר דה ליס, שבעברית מתבלבלים בינו לבין פרח החבצלת, נבחר להופיע הן בסמל אגף המודיעין והן בסמל חיל המודיעין (אם כי בשתי צורות שונות). הבחירה בפרח נבעה מהעובדה שבימי קדם היו כותשים את הבצל שלו, ובחומר שהתקבל מהכתישה השתמשו מרגלים כדיו סתרים. על פי גרסה נוספת, פרח הפלר דה ליס נבחר לסמל המודיעין מסיבה אחרת או נוספת: הפרחים סגורים ביום ונפתחים בלילה. עובדה זו מזכירה את עבודתם של אנשי המודיעין, אשר פעמים רבות נעשית בחסות הליל: המודיעין, כמו הפרח, \"פורח\" בחשיכה ולא ניתן להבחין בו ביום.\nצבעי סמל אמ\"ן הם ירוק ולבן לסירוגין. צורת ההופעה לסירוגין של הצבעים בסמל האגף באה להמחיש את ההיגד \"החבוי שבגלוי והגלוי שבנסתר\", המגלם את הוויית עבודת המודיעין. החל משנת 2002 משולב בסמל גם מגן דוד. בשנה זו עוצב הסמל מחדש בעיגול, מתוך מטרה ליצור אחידות עם סמליהם העגולים של יתר הזרועות והאגפים בצה\"ל (להבדיל מסמלי החילות, שלסמליהם צורת מגן).\nצבע הכומתה של חיילי אגף המודיעין הוא ירוק כהה. המעבר לכומתה בצבע זה נעשה בראשית שנות ה-90, בהחלטה משותפת של ראש אמ\"ן, אמנון ליפקין-שחק, והקמנ\"ר אורן שחור.\n\nסוכנות ביון ההגנה, המקבילה האמריקאית.\nמודיעין ההגנה, המקבילה הבריטית\nהמינהל הראשי של המטה הכללי הרוסי, המקבילה הרוסית\n\nיוסי מלמן ודן רביב, תל אביב: \"מרגלים לא מושלמים\", הוצאת מעריב, 1990\nיואל בן-פורת, \"נעילה - סיפור ההפתעה של מלחמת יום הכיפורים\", הוצאת ידיעות אחרונות, 1991\nאורי שגיא, \"אורות בערפל\". תל אביב, ידיעות ספרים, 1998\nמשה זונדר, \"סיירת מטכ\"ל\", כתר ספרים, 2000.\nאורי בר-יוסף, \"הצופה שנרדם - הפתעת יום הכיפורים ומקורותיה\", הוצאת זמורה ביתן, 2001\nאלי זעירא, \"מלחמת יום הכיפורים: מיתוס מול מציאות\", מהדורה שנייה, תל אביב, ידיעות אחרונות, 2004\nרונן ברגמן, \"נקודת האל חזור\", הוצאת כנרת זמורה ביתן, 2007\nעמוס גלבוע, אפרים לפיד, מלאכת מחשבת: 60 שנה למודיעין הישראלי: מבט מבפנים, הוצאת המרכז למורשת המודיעין וידיעות ספרים, 2008\nרונן ברגמן, \"מדינת ישראל תעשה הכל\", הוצאת כנרת זמורה ביתן, 2009\nיועז הנדל ויעקב כץ, \"ישראל נגד איראן, מלחמת הצללים\", בהוצאת כנרת זמורה-ביתן, 2011\nאהרן זאבי-פרקש ודב תמרי, \"ואיך נדע? מודיעין, מבצעים, מדינאות\", הוצאת ידיעות אחרונות, 2011\nיוסי מלמן ודן רביב, \"מלחמות הצללים: המוסד וקהילת המודיעין\", הוצאת ידיעות ספרים, 2012.\nעמוס גלבוע, \"מר מודיעין\", ידיעות ספרים, 2013\nדוד סימנטוב ושי הרשקוביץ, \"אמ\"ן יוצא לאור - העשור הראשון לאגף המודיעין בצה\"ל\", מערכות, 2013\nדני אשר, \"מעשה אמ\"ן - סיפורו של המודיעין הצבאי בצה\"ל - כרך ראשון - מהקמתו ועד מלחמת יום הכיפורים\", צה\"ל - הוצאת מערכות, 2014.\nדני אשר, \"מעשה אמ\"ן - סיפורו של המודיעין הצבאי בצה\"ל - כרך שני - עידן המלחמות עתירות העצמה\", משהב\"ט - הוצאה לאור, 2018.\nאפרים לפיד, לוחמי הסתר - המודיעין הישראלי מבט מבפנים, ידיעות ספרים, 2017.\nאהד לסלוי, המדינאי ואיש המודיעין: הילכו שנים יחדיו בלתי אם נועדו, הוצאת מודן, 2021.\n\n אגף המודיעין, באתר צה\"ל\nאגף המודיעין - אתר האינטרנט הרשמי של החיל (מאורכב)\n ישראל, צה\"ל. אגף מודיעין, דף שער בספרייה הלאומית\nכל מה שצריך לדעת על המסלולים המיוחדים של אגף המודיעין, באתר צה\"ל, 2017\nמסמכי אמ\"ן, באתר ארכיון צה\"ל ומערכת הביטחון\nדו\"ח ועדת ידין-שרף (יולי 1963) על תיחום תחומי האחריות של גופי המודיעין בישראל, באתר ארכיון המדינה\nיוסי מלמן, המודיעין הישראלי: טעינו בהערכה שלסדאם נשק לא קונוונציונלי, באתר הארץ, 10 בדצמבר 2008\nרון בן ישי, \"להיות מוכנים למשהו שיגיע משום מקום בלי התרעה ויצית תבערה גדולה\". המודיעין 2014, באתר ynet, 14 באפריל 2014\nיואב לימור, מודיעין עילית, באתר ישראל היום, 18 באפריל 2014\nעידן סונסינו, מסמכי ארכיון מסווגים חושפים את הסיפור מאחורי הקמת אמ\"ן, אתר צה\"ל\n  יוסי יהושוע, ראובן וייס, גיקים באפלה, באתר \"ידיעות אחרונות\", 10 בפברואר 2017\n  אלכס פישמן, המוחות המשולבים, באתר \"ידיעות אחרונות\", 24 באפריל 2019\nאלוף הרצי הלוי, סא\"ל א', סרן י', אמ\"ן 2048: עליונות מודיעינית בעידן הדיגיטלי, ‏3/114213, מערכות\nאפרים לפיד, המודיעין הישראלי במלחמת ההתשה בכנס העמותה הישראלית להיסטוריה צבאית, אוקטובר 2019\nינון שלום יתח, נפתח דטה סנטר חדש לאמ\"ן, באתר צה\"ל, 29 בספטמבר 2020\n שקד כהן, כך חשפו באמ\"ן מאות קילומטרים של מנהרות \"המטרו\" של חמאס, באתר צה\"ל, 27 במאי 2021\n הקצינים הראשונים שזכו ב\"תהיל\"ה\", באתר צה\"ל, 15 יוני 2021\n דני אשר, תמורות ושינויים באמ\"ן - עם קליטת האלקטרוניקה והמחשבים, באתר צה\"ל, 27 ביולי 2021\nאיה חיימוביץ', רוצים לחזור לשירות - באמ\"ן? זה המרכז שיקצר לכם את התהליך, באתר צה\"ל, 15.07.2024\nסמל אגף המודיעין\n ליעד גלבוע, לתולדות סמל חיל המודיעין, באתר צה\"ל, 15 בנובמבר 2022, מתוך כתב העת \"יסודות\", גיליון 4\n תעלומת סמל מודיעין: בעקבות הפרח המסתורי של אנשי הצללים | צה״ל, סרטון בערוץ \"צה״ל - צבא ההגנה לישראל\", באתר יוטיוב (אורך: 05:04)",
    "pageid": 29206
  },
  {
    "title": "אוגדת עזה",
    "extract": "עוצבת שועלי האש, המוכרת יותר בשם אוגדת עזה (אוגדה 143), היא אוגדה מרחבית (אוגמ\"ר) של צה\"ל הכפופה לפיקוד הדרום ואחראית על אבטחת הגבול של ישראל עם רצועת עזה. האוגדה כוללת שתי חטיבות - צפונית ודרומית. מפקד האוגדה הנוכחי הוא תא\"ל אבי רוזנפלד.\nעד לביצוע תוכנית ההתנתקות שכן בסיס האוגדה בגוש קטיף, סמוך לנוה דקלים. לאחר מכן הועתק לבסיס במערב הנגב הצפוני, סמוך לקיבוץ אורים. ב-2008 הסתיימה בנייתו של בסיס חדש - מחנה רעים, שנבנה עבור האוגדה בעלות של למעלה ממאה מיליון שקלים, בסמוך לקיבוץ רעים, ומפקדת האוגדה ומפקדות החטיבות המרחביות הכפופות לה עברו לשכון בו.\nהמבצעים העיקריים של האוגדה ברצועת עזה בשנים האחרונות כללו את מבצע קשת בענן, מבצע ימי תשובה, ביצוע תוכנית ההתנתקות, מבצע גשמי קיץ, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר ומלחמת חרבות ברזל.\nבספטמבר 2015, הוחלט לשנות את שמה של האוגדה מ\"שועלי הדרום\" ל\"שועלי האש\", ואת מספרה מ-643 ל-143, כהוקרה לעוצבת עמוד האש שפורקה בשנת 2014.",
    "pageid": 350447
  },
  {
    "title": "אוון גרשקוביץ'",
    "extract": "אוון גרשקוביץ' (נולד ב-26 באוקטובר 1991) הוא עיתונאי וכתב אמריקאי ב\"וול סטריט ג'ורנל\" המתמקד בסיקור רוסיה. הוא נעצר על ידי שירות הביטחון הפדרלי של רוסיה בגין חשד לריגול, מהלך שמהווה את המקרה הראשון שבו עיתונאי מארצות הברית נעצר ברוסיה על רקע חשד לריגול מאז ימי המלחמה הקרה. המעצר גונה בחריפות על ידי הבית הלבן וארגוני תקשורת, המתנגדים לפעולה זו. אנליסטים העריכו שמאחורי המעצר עמדה כוונה לבצע חילופי שבויים עם רוסים בעלי מעמד בכלא במדינות זרות. לאחר מעצרו, ובהישארותו ברוסיה תוך כדי הפלישה לאוקראינה, גרשקוביץ' זכה להכרה גלובלית כאחד מ-100 האנשים המשפיעים בעולם לשנת 2023 על פי מגזין \"טיים\".\n\nאוון נולד למשפחה יהודית, הוריו, אלה ומיכאיל גרשקוביץ', נולדו בברית המועצות ומשם היגרו לארצות הברית. במהלך תקופה של הגירה המונית של יהודי רוסיה. בני הזוג עברו לפרינסטון, ניו ג'רזי, שם גרשקוביץ' ואחותו גדלו כאשר בבית דיברו רוסית.\nבשנת 2010 גרשקוביץ' סיים את לימודיו בתיכון פרינסטון, שם היה קפטן קבוצת הכדורגל. בקולג', הוא התמחה בפילוסופיה ואנגלית.\n\nגרשקוביץ' עבד עבור הניו יורק טיימס מ-2016 עד 2017, מוסקבה טיימס מ-2017 עד 2020, וסוכנות הידיעות הצרפתית מ-2020 עד 2022 לפני שעבר לוול סטריט ג'ורנל בינואר 2022. הוא התגורר ברוסיה במשך שש שנים לפני מעצרו, בזמן שבו ביסס את מעמדו ככתב בוול סטריט ג'ורנל בעת שהתגורר במוסקבה וסיקר את המלחמה באוקראינה. הוא עבד ביקטרינבורג כשנעצר, בעת שעבד על סיקור של ארגון שכירי החרב קבוצת ואגנר.\n\nב-29 במרץ 2023, מחלקת המודיעין הנגדי של שירות הביטחון הפדרלי (FSB) עיכבה את גרשקוביץ' ביקטרינבורג בזמן שהיה בטיול דיווחים בשל מידע על \"מפעל הגנה רוסי\". לפי גורמים אמריקאים, נהגו של גרשקוביץ' הוריד אותו במסעדת סטייקים בשעה 16:00 ושעתיים לאחר מכן, הטלפון שלו כבוי. הוול סטריט ג'ורנל שכר עורך דין כדי למצוא אותו במטה ה-FSB אך לא הצליח לאתר אותו. הקרמלין אישר את מעצרו מספר שעות לאחר מכן. דמיטרי פסקוב, מזכיר העיתונות של נשיא רוסיה ולדימיר פוטין, אמר כי הוא \"נתפס על חם\", אך אינו יכול לספק פרטים נוספים. הוא הועבר למוסקבה שם נעצר רשמית על ידי בית משפט מחוזי עד 29 במאי. לאחר מכן הוא נלקח לכלא לפורטובו, מתקן מעצר המשמש את ברית המועצות למעצר מתנגדי ברית המועצות. הוא הואשם רשמית ב-7 באפריל שגרירת ארצות הברית ברוסיה, לין מ. טרייסי, נפגשה עם גרשקוביץ' ב-17 באפריל וכתבה כי הוא \"במצב בריאותי טוב ונשאר חזק\".\nגרשקוביץ' נעצר על ידי שירות הביטחון הפדרלי של רוסיה באשמת ריגול, זוהי הפעם הראשונה שעיתונאי שעובד עבור כלי חדשות אמריקאי נעצר ברוסיה באשמת ריגול מאז המלחמה הקרה. לפי NPR, בית המשפט הורה לעצור את גרשקוביץ' עד סוף מאי בזמן שהחקירות נמשכות. לפי קומרסנט, הוא היה אמור להיות מועבר לכלא לפורטובו בזמן שהמתין למשפט.\nב-19 ביולי 2024 נשפט גרשקוביץ' ל-16 שנות מאסר בכלא 'הדולפין השחור', אחד מבתי הכלא השמורים ביותר בעולם, ב\"תנאים מחמירים\".\n\nההאשמות \"הוכחשו בתוקף\" על ידי כתב העת, והמעצר ספג ביקורת על ידי הבית הלבן, הוועדה להגנה על עיתונאים, ואיגוד העיתונאים המקצועיים וקבוצות תמיכה תקשורתיות אחרות. בתוך כמה ימים פרסמו נאט\"ו והאיחוד האירופי הצהרות המבקרות את המעצר.\nב-27 באפריל 2023, ממשל ביידן הטיל סנקציות על שירות הביטחון הפדרלי של רוסיה וארגון הביון של משמרות המהפכה האסלאמית של איראן, והאשים אותם במעצר שגוי של אמריקאים.\nמזכיר המדינה אנטוני בלינקן שוחח עם מקבילו, סרגיי לברוב, ב-2 באפריל. הוא הביע \"דאגה חמורה\" לגבי מעצרו של גרשקוביץ' וקרא לשחרר את פול וילן, חייל מארינס לשעבר שהואשם בריגול ב-2018. משרד החוץ חזר על טענת הקרמלין כי גרשקוביץ' ביצע \"פעילות בלתי חוקית\". שגריר רוסיה בארצות הברית אנטולי אנטונוב טען כי תחת שרת החוץ לעניינים פוליטיים, ויקטוריה נולנד איימה על רוסיה ב\"צעדי תגמול\", אלא אם כן ישוחרר גרשקוביץ'. ב-10 באפריל 2023, מחלקת המדינה האמריקנית קבעה רשמית את גרשקוביץ' כ\"מעצר שלא כדין\", כלומר, התיק שלו יועבר למשרדו של השליח המיוחד לענייני בני ערובה. מזכירת העיתונות של הבית הלבן קארין ז'אן פייר כינתה את מעצרו של גרשקוביץ' \"בלתי מתקבל על הדעת\". בהצהרה אמרה ז'אן-פייר: \"אנו מגנים את מעצרו של מר גרשקוביץ' בביטויים החריפים ביותר\". בנוסף, היא אמרה ששחרור גרשקוביץ' הוא בראש סדר העדיפויות של ביידן. האיחוד האירופי ונאט\"ו דרשו את שחרורו של גרשקוביץ'.\nהוול סטריט ג'ורנל כתב שהוא מזדהה עם גרשקוביץ' ומשפחתו. מערכת הניו יורק טיימס - שהעסיקה את גרשקוביץ' מ-2016 עד 2017 - הביעה תוכחה. קואליציה של מנהיגים של עשרות ארגוני תקשורת גינתה את המעצר במכתב שנשלח לאנטונוב, וכך גם הצהרה נפרדת מהניו יורק טיימס, בלומברג ניוז, פוליטיקו והוושינגטון פוסט. מנהיגי הסנאט מיץ' מקונל וצ'אק שומר פרסמו הצהרה דו-מפלגתית המגנה את מעצרו. בית הנבחרים קיבל פה אחד החלטה הקוראת לשחרר אסירים אמריקאים ברוסיה ב-13 ביוני כתב רוסיה לשעבר, אלן פילפס, השווה את מעצרו של גרשקוביץ' לרדיפה של ג'וזף סטלין אחר התקשורת בברית המועצות. \n\nדניאל פרל\n\n אתר האינטרנט הרשמי של אוון גרשקוביץ' (באנגלית)\n אוון גרשקוביץ', ברשת החברתית אקס (טוויטר)\n אוון גרשקוביץ', ברשת החברתית אינסטגרם\n אוון גרשקוביץ', ברשת החברתית LinkedIn",
    "pageid": 2316484
  },
  {
    "title": "אוזבקיסטן",
    "extract": "רפובליקת אוזבקיסטן (באוזבקית: Oʻzbekiston Respublikasi, ברוסית: Республика Узбекистан) היא מדינה השוכנת במרכז אסיה. בעברה הייתה חלק מברית המועצות, וב-1 בספטמבר 1991 הפכה למדינה עצמאית.\nהמדינה גובלת באפגניסטן בדרום, בקזחסטן בצפון ובמערב, בקירגיזסטן במזרח, בטג'יקיסטן בדרום-מזרח, ובטורקמניסטן בדרום-מערב.\nרוב תושבי אוזבקיסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 4339
  },
  {
    "title": "אימפרסיוניזם",
    "extract": "אימפרסיוניזם היא תנועה אמנותית שרווחה באירופה, ובעיקר בפריז, במאה ה-19, בין השנים 1865–1880 והשפיעה לא רק על האמנות החזותית, כי אם גם על המוזיקה והספרות. \nשמה של התנועה נגזר מציורו של מונה: 'התרשמות (impression): זריחה' (1872). ראשי התנועה היו מאנה, מונה, פיסארו, סיסלי ורנואר. האימפרסיוניסטים ציירו בעיקר תחת כיפת השמים. במשיכות מכחול קלות בצבעים בהירים, ובמינימום קווים, הם ביקשו להנציח אפקטים בני חלוף של אור ותנועה. \nבמוזיקה, השם אימפרסיוניזם נקשר למלחינים דביסי, ראוול, דליוס, באקס, אלבניז, ורספיגי.  \nהאימפרסיוניזם הושפע מהספרות ובעיקר מהמשוררים הסימבוליסטים ורליין, בודלר ומלארמה. כשם שהוא הושפע מהספרות, כן הוא השפיע על זרם התודעה.",
    "pageid": 11788
  },
  {
    "title": "אינאיס",
    "extract": "אַינֵאִיס (בלטינית: Aeneis, באנגלית: Aeneid) מאת ורגיליוס היא פואמה אפית רומית שנכתבה בין השנים 29–19 לפנה\"ס. הפואמה הכוללת 12 ספרים שנכתבו בהקסמטר דקטילי ומתארת את הרפתקאותיו ומסעותיו של איניאס, מגיבורי מלחמת טרויה, שעבר לאיטליה והיה לאבי הרומאים. ששת הספרים הראשונים של הפואמה כוללים את סיפור מסעו של איניאס מטרויה לאיטליה, בעוד חציו השני כולל את תיאור ניצחונות הטרויאנים על הלאטינים.\nהפואמה נכתבה בימיו של אוגוסטוס, שליטה של קיסרות רומא לאחר הכאוס שהשתרר בה עם רצח יוליוס קיסר. שלטונו של אוגוסטוס שם קץ למלחמת האזרחים, החזיר את היציבות והשכין את ה\"פאקס אוגוסטה\" (שלום אוגוסטוס) שנמשך קרוב ליובל. בוורגיליוס ובבני דורו עורר הסדר החדש התלהבות. האיניאידה נכתבה כדי לרומם את הקיסרות באמצעות יצירת גיבור לאומי. ביצירה זו יוצא מייסד הגזע הרומי, שנועד להחזיק בכל העולם תחת שלטונו, הלא הוא איניאס, ששמו כבר נודע כדמות ב\"איליאדה\", להגשים את גורלו ככובש איטליה.\nלפי האגדה כתב ורגיליוס רק שלוש שורות ביום בעת כתיבת היצירה המורכבת הזו. למרות אורכה של היצירה, המשתווה לזו של כתיבתו של הומרוס, לא נסתיימה כתיבתן של כמה שורות. יש הסוברים כי זו הייתה כוונתו של המשורר. עם מותו, השאיר ורגיליוס הוראה כי יש לשרוף את היצירה כיוון שלא היה מרוצה מחלקים מן היצירה (למשל מספר VIII, בו מתקיימים יחסי מין בין ונוס ווולקן), אולם אוגוסטוס הורה כי לא ישרפו אותה, והיא פורסמה עם שינויים מועטים.\nבמאה ה-15 היו שני ניסיונות ליצור המשך ליצירה. אחד מניסיונות אלו, שנעשה על ידי מפאו וג'ו (Maffeo Vegio, בלטינית: מפאוס וגיוס), אף נכלל בהדפסות של היצירה שנעשו במאות ה-15 וה-16.\nהתרגום השלם של ה\"אינאיס\" לעברית נעשה בידי שלמה דיקמן בשנות השישים (הוצאת כרמל ומוסד ביאליק) תוך שמירה על המשקל השירי שבו נכתבה במקור הלטיני. תרגום חלקי לעברית נעשה על ידי יוסף ליבס מן המקור הלטיני ועל ידי מיכה יוסף לבנזון שתרגם את הספר השני וקטע מהרביעי לעברית מן התרגום הגרמני של שילר.",
    "pageid": 12222
  },
  {
    "title": "אינדונזיה",
    "extract": "רפובליקת אינדונזיה (באינדונזית: Republik Indonesia) היא מדינת איים המורכבת מ-17,508 איים (שלושה מהם בגבולות עם מדינות אחרות) בדרום-מזרח אסיה. היא שוכנת בין סינגפור לבין אוסטרליה, וגובלת עם מלזיה (באי בורנאו), מזרח טימור (באי טימור) ופפואה גינאה החדשה (באי גינאה החדשה). הרפובליקה האינדונזית היא המדינה הרביעית בעולם בגודל אוכלוסייתה, והמדינה המוסלמית המאוכלסת בתבל.\nהרפובליקה נוסדה בשנת 1945, אם כי רק בשנת 1949 קיבלה הכרה באופן רשמי בעצמאותה מהולנד כאחת מטריטוריות איי הודו המזרחיים ההולנדיים (חלק ממושבותיה של האימפריה ההולנדית דאז) עד לאותה עת. כיום, אינדונזיה היא חברה באיגוד מדינות דרום-מזרח אסיה (ASEAN), וגם מדינה חברה בארגון לשיתוף פעולה אסלאמי.",
    "pageid": 4090
  },
  {
    "title": "אריק איינשטיין",
    "extract": "אריק איינשטיין (3 בינואר 1939, י\"ב בטבת ה'תרצ\"ט – 26 בנובמבר 2013, כ\"ד בכסלו ה'תשע\"ד) היה זמר-יוצר, שחקן, קומיקאי ותסריטאי ישראלי, מחלוצי הרוק הישראלי ואחד האמנים הישראלים הגדולים, הפופולריים והמשפיעים בכל הזמנים. שיתופי הפעולה שלו היו אינטגרליים לעיצוב התרבות הישראלית. היה חבר בלהקות הנח\"ל, בצל ירוק, שלישיית גשר הירקון והחלונות הגבוהים, וחלק מחבורת לול. שיתופי הפעולה שלו עם שלום חנוך ולהקת הצ'רצ'ילים הניבו את אלבומי הרוק הראשונים בישראל.\nאיינשטיין נחשב לאחד הזמרים הישראלים המשפיעים ביותר ואף זכה למעמד פולחני בתרבות הישראלית. מבקר המוזיקה יואב קוטנר תיאר אותו כך: ”אריק איינשטיין הוא יותר מאשר הזמר הישראלי הגדול ביותר. איינשטיין הוא ארץ ישראל האמיתית”. בשנת 2013 יזמה שרת התרבות והספורט לימור לבנת פרס בשם פרס אריק איינשטיין.",
    "pageid": 32528
  },
  {
    "title": "ביל קלינטון",
    "extract": "ויליאם ג'פרסון \"ביל\" קלינטון (באנגלית: William Jefferson \"Bill\" Clinton; נולד ב-19 באוגוסט 1946) הוא פוליטיקאי אמריקאי שכיהן כנשיאה ה-42 של ארצות הברית.\nקלינטון, שכיהן קודם לכן כמושל ארקנסו, כיהן כנשיא למשך שתי קדנציות בין השנים 1993–2001. כחבר המפלגה הדמוקרטית, נמנה אידאולוגית עם \"הדמוקרטים החדשים\" , ותוכניות רבות שלו זוהו עם המרכז הפוליטי ועם דרך הממשל הפילוסופית הדרך השלישית. קלינטון נבחר ב-1992, בהביסו את הנשיא המכהן ג'ורג' בוש האב. בעת בחירתו בגיל 46, היה לנשיא השלישי הצעיר בהיסטוריה והראשון שנולד בדור הבייבי בום. ארבע שנים לאחר מכן היה קלינטון לדמוקרט הראשון שנבחר לשתי כהונות מאז פרנקלין דלאנו רוזוולט. קלינטון נודע, בין היתר, בסגנון הפופוליסטי בו ניהל את מערכות הבחירות.\nתקופת נשיאותו של קלינטון עמדה בסימן של צמיחה כלכלית מואצת לצד היותה של ארצות הברית המעצמה העולמית היחידה עקב התמוטטות ברית המועצות וסיומה של המלחמה הקרה. בשונה מקודמו, קלינטון פעל לערב כוחות אמריקאים במלחמות יוגוסלביה, מאמץ שבא לידי ביטוי בתיווך האמריקאי בהסכם דייטון ובפעולה צבאית במסגרת מבצע כוח מאוחד. קלינטון נמנע ממדיניות רגולטורית ונתן יד חופשית לכלכלת לסה פר. במהלך כהונתו התפתחה בועת הדוט-קום אשר התפוצצה לקראת סיום כהונתו. לאורך נשיאותו מדד המניות עלה ב-15.2% בממוצע בכל שנה, שני רק לנשיאותו של קלווין קולידג'. בתחילת כהונתו שאף לקדם סדרת חקיקות שאפתניות, מתוכן הוא הצליח להעביר את חקיקת אכיפת החוק הגדולה ביותר בהיסטוריה, אך כשל בניסיונו לקדם רפורמת בריאות לאומית. לאחר שהרפובליקנים השיגו רוב בשני בתי הקונגרס בבחירות אמצע הקדנציה של 1994, התקרב קלינטון למרכז הפוליטי, ונמנע מקידום חקיקות מרחיקות לכת לכל אורך כהונתו.\nשמו הטוב של קלינטון נפגע בעקבות פרשת מוניקה לווינסקי, שערוריית ניאוף של קלינטון שבמהלך פרסומה העיד עדות שקר בשבועה ובעקבותיה עמד בפני ניסיון הדחה כושל. קלינטון הוא אחד משלושה נשיאים אמריקאים שהועמדו להליך הדחה, לצד אנדרו ג'ונסון ודונלד טראמפ.\nקלינטון סיים את תפקידו עם שיעורי התמיכה הגבוהים ביותר לנשיא בשלב זה בכהונתו מאז מלחמת העולם השנייה, ודורג גבוה בשיעורי תמיכה ציבוריים בין נשיאי ארצות הברית. קלינטון הרבה בניסיונות לתווך בסכסוך הישראלי-ערבי ובסכסוך הישראלי-פלסטיני, דבר שבא לידי ביטוי בהסכמי אוסלו, הסכם השלום בין ישראל לירדן, הסכם ואי, הסכם שארם, ועידת שפרדסטאון, ועידת קמפ דייוויד ומתווה קלינטון.",
    "pageid": 1945
  },
  {
    "title": "ג'ורג' ווקר בוש",
    "extract": "ג'ורג' ווקר בוש (באנגלית: ‏‏?‏; נולד ב-6 ביולי 1946) הוא פוליטיקאי ואיש עסקים אמריקאי, שכיהן כנשיאהּ ה-43 של ארצות הברית בשנים 2001–2009.\nבוש נולד בקונטיקט וגדל בטקסס. אביו, ג'ורג' הרברט ווקר בוש, כיהן כנשיאהּ ה־41 של ארצות הברית במשך קדנציה אחת וכסגן הנשיא במשך 2 קדנציות רצופות. ב-1994 נבחר לראשונה לתפקיד פוליטי, כמושל טקסס.\nבשנת 2000 נבחר בוש בבחירות לנשיאות לאחר שבועות שבהם התגלעו מחלוקת וחוסר ודאות לגבי תוצאות ההצבעה בפלורידה, שהסתיימו בסופו של דבר באמצעות פסיקה על חודו של קול בבית המשפט העליון. בחירות אלה היו הפעם הראשונה מאז 1888 שבהן נבחר נשיא ללא רוב של קולות הבוחרים אלא בהכרעת חבר האלקטורים.\nבוש הבטיח במערכת הבחירות לעסוק בעיקר בנושאי פנים, ועל כן כבר בראשית כהונתו הוביל רפורמה של קיצוץ מסים. פיגועי 11 בספטמבר גרמו לשינוי בסדרי העדיפויות של ממשלו, ומרכז הכובד של כהונתו התמקד במלחמה העולמית בטרור. בוש גיבש קואליציות בינלאומיות בראשות ארצות הברית שכוחותיהן הצבאיים כבשו את אפגניסטן ועיראק. כוחות אלה נשארו בשתי המדינות עד אחרי סיום כהונתו של בוש, ובמהלך העת הזו ספגו אבדות כבדות במאבקם נגד כוחות גרילה מקומיים. על הקדנציה השנייה של בוש העיבו בעיקר טיפול הממשל בהוריקן קתרינה, שספג ביקורת רבה, והמשבר הכלכלי העולמי שפרץ לקראת סופה.",
    "pageid": 1914
  },
  {
    "title": "ג'יבוטי",
    "extract": "רפובליקת ג'יבוטי (בערבית: جمهورية جيبوتي; בצרפתית: République de Djibouti) היא מדינה בקרן אפריקה שבמזרח אפריקה. בג'יבוטי נמצא הצד הדרום-מערבי של מצר באב אל-מנדב שבצידו הצפון-מזרחי, במרחק של 28 קילומטרים, נמצאת תימן בחצי האי ערב. המצר מקשר בין מפרץ עדן לים סוף. ג'יבוטי גובלת באריתריאה בצפון, באתיופיה במערב ובדרום ובסומליה בדרום-מזרח.\nרוב מכריע מאוכלוסיית ג'יבוטי הם מוסלמים.בתור אחת מתוך כלל מדינות העולם שלהן רוב מוסלמי, היא מדינה חברה גם בליגה הערבית וגם בארגון לשיתוף פעולה אסלאמי.",
    "pageid": 29908
  },
  {
    "title": "ג'יין בורדו",
    "extract": "ג'יין בורדו (Jane Bordeaux) הוא הרכב מוזיקלי אינדי, קאנטרי ופולק עברי שהוקם בשנת 2012. חברי הלהקה הם דורון טלמון (הסולנית), מתי גלעד, יואב ארבל, רמי אוסרווסר וסתיו אחאי.",
    "pageid": 1288151
  },
  {
    "title": "דוד",
    "extract": "דָּוִד הוא דמות מקראית, המתואר במקרא כמלכהּ השני של ממלכת ישראל המאוחדת (אחרי שאול המלך) ואבי שושלת בית דוד ששלטה בממלכת יהודה במשך למעלה מ-400 שנה לאחר מותו עד חורבן בית המקדש הראשון. התיאורים התנ\"כיים השונים, מייחסים לדוד כיבוש חבלי ארץ נרחבים בצפון ארץ ישראל ובמערבה.\nדמותו ופועלו של דוד תפסו מקום חשוב במסורת היהודית ובפולקלור, והוא נחשב לדמות מופת ולאחד מגדולי האומה. דוד המלך מכונה במקרא ”נְעִים זְמִרוֹת יִשְׂרָאֵל” (שמואל ב', כ\"ג, א'), המסורת היהודית רואה בו את המחבר של רוב ספר תהילים. על פי המסורת, המשיח יהיה אדם מזרע דוד. מסורת זו אומצה גם בברית החדשה, בה נאמר כי ישו היה נצר לבית דוד. בקבלה נמנה דוד עם אחד מ\"ארבעת רגלי המרכבה לשכינה\", שעליהם מתבססת השראת השכינה בעולם לאורך ההיסטוריה (השלושה הנוספים הם אבות האומה אברהם יצחק ויעקב).\nדוד הוא חלק מרשימה בת 53 דמויות מקראיות, שאושרו במחקר מבחינה ארכאולוגית כדמויות היסטוריות, ותקופתו מתוארכת לסביבות המאה ה־10 לפני הספירה.\nהתיאור התנ\"כי של חיי דוד משקף מסורות רבות, אך מכיוון שהטקסטים המקראיים הנמצאים בידינו היום נכתבו מאות שנים לאחר התקופה המשויכת לדוד, לאורך השנים חוקרי מקרא, ארכאולוגים והיסטוריונים, היו חלוקים בדעתם ביחס לדוד ולתיאור מלכותו אל מול המציאות ההיסטורית. ביחס לקיומה של מלכות דוד, אסכולות מסוימות מקבלות את הסיפור התנ\"כי כנכון בעיקרו, גם אם מוגזם לעיתים, ואחרות רואות בסיפורי דוד מסורות שהגיעו מסיפורים אחרים ושויכו בהמשך לדוד. ביחס למהימנות הסיפורים גופה, מקובל במחקר לראות בספרות זו כאפולוגיה, וכמתאימה ל\"סיפורי אוזורפציה\", במסגרתם מבקש האוזורופ להצדיק את עלייתו לשלטון ומרידתו בשליט החוקי.",
    "pageid": 10997
  },
  {
    "title": "דירוג רשויות מקומיות בישראל",
    "extract": "זוהי רשימת דירוג של הרשויות המקומיות בישראל, על פי אוכלוסייה‏, שטח שיפוט, צפיפות האוכלוסין לקילומטר רבוע, מדד חברתי-כלכלי - אשכול, מדד ג'יני. מועצות אזוריות מדורגות בנוסף גם לפי מספר היישובים שבכל אחת מהן.",
    "pageid": 1524591
  },
  {
    "title": "האוס (סדרת טלוויזיה)",
    "extract": "האוס (באנגלית: .House M.D) היא סדרת דרמה רפואית אמריקאית, ששודרה ברשת פוקס בין 16 בנובמבר 2004 ל-21 במאי 2012. הדמות הראשית בסדרה היא הרופא דוקטור גרגורי האוס (יו לורי), גאון רפואי המכהן כראש מחלקת אבחון רפואי (דיאגנוסטיקה) בבית החולים האוניברסיטאי הבדיוני פרינסטון-פליינסבורו שבניו ג'רזי. בסיסה הרעיוני של הסדרה נהגה על ידי פול אטנסיו ודייוויד שור, שהיה גם האחראי הראשי ליצירת הדמות גרגורי האוס. הסדרה צולמה בעיקר בסנצ'ורי סיטי.\nההיפותזות של דוקטור האוס על מחלותיהם של חוליו מבוססות על תובנות שנויות במחלוקת, ובשל כך הוא מתעמת רבות עם חברי הצוות שלו ועם דוקטור ליסה קאדי (ליסה אדלשטיין), מנהלת בית החולים ודיקנית הרפואה. חברו האמיתי היחיד של האוס הוא דוקטור ג'יימס וילסון (רוברט שון לאונרד), ראש המחלקה לאונקולוגיה. חברי צוות האבחון של האוס בשלוש העונות הראשונות של הסדרה הם הרופאים רוברט צ'ייס (ג'סי ספנסר), אליסון קמרון (ג'ניפר מוריסון) ואריק פורמן (עומאר אפס). בסיום העונה השלישית מפורק הצוות, אך תוך זמן קצר פורמן חוזר אליו, והאוס בוחר בהדרגה שלושה חברי צוות חדשים: רמי \"13\" האדלי (אוליביה ויילד), כריס טאוב (פיטר ג'ייקובסון) ולורנס קאטנר (קאל פן), שדמותו הוצאה מהתסריט לקראת סיום העונה החמישית. עד תחילת העונה השישית, מופיעים צ'ייס וקמרון בתפקידים אחרים בבית החולים. קמרון עזבה את בית החולים בחלק זה של העונה, וצ'ייס חזר לצוות האבחון. בעונה שמונה ד\"ר קאדי לא משחקת.\nהסדרה זכתה לביקורות חיוביות רבות ולאחוזי צפייה גבוהים, ובין העונה השנייה לרביעית היא אף הייתה אחת מעשר התוכניות הנצפות ביותר בארצות הברית. הסדרה זכתה במספר פרסים, בהם פרס פיבודי, שני פרסי גלובוס הזהב וארבעה פרסי אמי. הסדרה נכנסה לספר השיאים של גינס לשנת 2012 כסדרה הנצפית ביותר בעולם, המשודרת ב-66 מדינות לכ-82 מיליון צופים; גם השחקן יו לורי נכנס לספר, כשחקן סדרת הדרמה בעל השכר הגבוה ביותר (700 אלף דולר לכל פרק בעונה השמינית).\nבפברואר 2012 הודיעו יוצרי הסדרה כי שידור הסדרה יסתיים בתום העונה השמינית, פרק הסיום שודר בארצות הברית ב-21 במאי באותה שנה.\nבישראל שודרה הסדרה בערוץ HOT3 בכבלים ובערוצי התאגיד מַכַּאן 33 וכאן 11, ומאוחר יותר בנטפליקס.",
    "pageid": 180779
  },
  {
    "title": "הארדיקאנוט",
    "extract": "הארדיקאנוט (בדנית: Knud III Hardeknud, מילולית: \"קאנוט החזק\"; 1018 או 1019 – 8 ביוני 1042) היה מלך דנמרק משנת 1035 ומלך אנגליה משנת 1040 ועד מותו.",
    "pageid": 41683
  },
  {
    "title": "הונגריה",
    "extract": "הוּנְגַרְיָה (בהונגרית: ‏‏?‏) היא מדינה ללא מוצא לים הנמצאת במרכז אירופה. גובלת באוסטריה, בסלובקיה, באוקראינה, ברומניה, בסרביה, בקרואטיה ובסלובניה.\nהונגריה הייתה מיושבת מזמנים פרהיסטוריים. שטחה נכלל באימפריה הרומית, ועם נפילתה הייתה יעד לפלישות של שבטי נוודים. המדיארים השתלטו על הארץ במאה העשירית והקימו את ממלכת הונגריה. הממלכה, שקיבלה עליה את הנצרות הקתולית, הגיעה בימי הביניים למעמד של מעצמה אזורית, אך נפלה לידי האימפריה העות'מאנית ב-1526 והייתה תחת שלטונם כ-150 שנה, לאחריהן נכבשה בידי אוסטריה ההבסבורגית. במאה ה-19 השיגו ההונגרים אוטונומיה נרחבת בתוך האימפריה האוסטרו-הונגרית. לאחר תבוסת האימפריה במלחמת העולם הראשונה הפכה הונגריה, על-פי חוזה טריאנון, למדינה עצמאית. במלחמת העולם השנייה ניצבה הונגריה לימין מדינות הציר ובסופה נכבשה בידי הצבא האדום. ברית המועצות השליטה בהונגריה דיקטטורה קומוניסטית, וסייעה לדכא ניסיון התקוממות ב-1956. המשטר הקומוניסטי, שהיה מתון יחסית למדינות אחרות בגוש המזרחי, קרס ללא אלימות ב-1989. בשנת 1999 הצטרפה הונגריה לברית נאט\"ו וב-2004 לאיחוד האירופי.\nפני השטח ברובם מישוריים. שני נהרות גדולים חוצים את הארץ מצפון לדרום – הדנובה והטיסה.\nהשפה הלאומית, הונגרית, (בהונגרית: Magyar) היא ממשפחת השפות הפינו-אוגריות ואינה קרובה לשפות של העמים השכנים. האוכלוסייה אחידה יחסית מבחינה אתנית: כ-95% מן התושבים הם ממוצא אתני הונגרי (מדיארי), והיקף ההגירה למדינה מצומצם.\nהבירה, בודפשט, היא העיר הגדולה והמרכזית במדינה, בפער ניכר. כ-20% מתושבי הונגריה מתגוררים בה.",
    "pageid": 4610
  },
  {
    "title": "היורשים (סרט, 2015)",
    "extract": "היורשים (באנגלית: Descendants) הוא סרט טלוויזיה מוזיקלי מקורי של ערוץ דיסני ששודר לראשונה ב-31 ביולי 2015. הסרט מתעד את חיי ילדיהם של חלק מנבלי דיסני הגדולים ביותר כשהם לומדים בבית הספר יחד עם ילדיהם של הגיבורים. בסרט מככבים מיטשל הופ, שרה ג'פרי, ג'דדיה גודאייקר, דיאן דואן, בראנה דאמיקו, דאב קמרון, בובו סטיוארט, קמרון בויס וסופיה קרסון.\nבשנת 2016 יצא לאור באנגלית ספר של \"היורשים\" ששמו \"חזרה לאי האבודים\", אותו כתבה הסופרת מליסה דה לה קרוז (כותבת \"המכשפות מאיסט אנד\"). לסרט יצא בשנת 2017 סרט המשך הממשיך את עלילותיהם של ארבעת ילדי הנבלים. ובשנת 2019 יצא לאור הסרט השלישי של ״היורשים״ הסוגר את עלילת הסרטים הקודמים.",
    "pageid": 1297487
  },
  {
    "title": "היחידה הרב-ממדית",
    "extract": "היחידה הרב-ממדית (יחידה 888, הידועה גם כ\"יחידת רפאים\") היא יחידה קרבית מיוחדת בצה\"ל, הפועלת תחת זרוע היבשה. היחידה הוקמה במהלך שנת 2019 ביוזמת הרמטכ\"ל אביב כוכבי, כחלק מהתכנית הרב־שנתית \"תנופה\", במטרה להיערך ללחימה בשדה הקרב העתידי. היא מהווה יחידת מודל לשינויים עתידיים ביחידות התמרון של צה\"ל. היחידה מיועדת להילחם בכל זירות הלחימה ובכל תוואי שטח בהתאם למאפייניו ולאתגריו המשתנים, תוך שהיא משמשת ככוח מתמרן רב־זרועי, בעל כושר לחימה גבוה לאיתור, לחשיפה ולהשמדת אויב. היחידה מוכשרת ומתפקדת כיחידת קומנדו, על אף שאינה חלק מחטיבת עוז. \nבסיס האם של היחידה שוכן במפקדת מרום.\nהיחידה מחולקת ל3 פלגות. \nפלגת פשיטה לעומק, פלגת חשיפה תקיפה ופלגת ניסוי אמל\"ח חדשני",
    "pageid": 1784626
  },
  {
    "title": "הירח",
    "extract": "הירח הוא הלוויין הטבעי היחיד של כדור הארץ. הוא נקרא גם לְבָנָה או סהר בעברית, ולונה (Luna) במינוח המדעי (בלטינית), וזאת כדי להבדילו מירחים של גורמי שמים אחרים. קוטרו 3,474 קילומטרים, מעט יותר מרבע קוטר כדור הארץ. הקרבה היחסית בגודל בין כדור הארץ לירחו היא נדירה. הגוף הנוסף היחיד במערכת השמש שיש לו ירח קרוב יחסית לגודלו שלו הוא כוכב הלכת הננסי פלוטו.\nעל פי התאוריה המקובלת, הירח נוצר מהשברים שנשארו מהתנגשות בין כדור הארץ לגוף בגודל של כוכב הלכת מאדים, המכונה בשם תיאה, לפני כ-4.5 מיליארד שנים.\nהודות לקרבתו הרבה של הירח לכדור הארץ ניתן לצפות בו בקלות ללא טלסקופ או משקפת, ואף להבחין במכתשים הרבים הפזורים עליו. בירח קל מאוד להבחין במהלך הלילה, ולעיתים קרובות ניתן להבחין בו גם במהלך היום. בשל קרבתו, הירח הוא גם גרם השמיים היחיד שבני אדם נשלחו אליו ושדרכה עליו רגל אנוש. ב-1959 שיגרה ברית המועצות שלוש חלליות לחקר הירח: לונה 1, לונה 2 ולונה 3. תוכנית אפולו האמריקנית הייתה התוכנית היחידה שבמסגרתה נשלחו חלליות מאוישות לירח. הנחיתה המאוישת הראשונה על הירח התבצעה במשימה אפולו 11 ביולי 1969, ועד 1972 בוצעו במסגרת התוכנית שש נחיתות מאוישות עליו, בהן היו 12 אסטרונאוטים בסך הכל. תוכנית ארטמיס היא תוכנית חלל מאוישת של ארצות הברית שמטרתה העיקרית היא הנחתת בני אדם על הירח ב־2025.\nהירח מופיע באגדות ובסיפורים שונים במגוון רב של תרבויות, ולוחות שנה שונים מבוססים על מחזור הירח, כגון לוח השנה העברי המבוסס על שילוב של מחזור הירח ומחזור השמש, ולוח השנה המוסלמי המבוסס אך ורק על מחזור הירח.",
    "pageid": 249
  },
  {
    "title": "הצל (ראפר)",
    "extract": "יואב אליאסי (נולד ב-22 בנובמבר 1977), המוכר בשם הבמה הצל, הוא ראפר, אושיית רשת, בלוגר, פקד במשטרה, פעיל פוליטי וחברתי ימני ישראלי. נודע בעיקר בזכות עבודתו המשותפת עם הראפר סאבלימינל במסגרת הצמד \"סאבלימינל והצל\". החל מ-2014, הצל נודע גם עקב פעילות חברתית, הסברתית ופוליטית ימנית אשר הוא מגדיר כקיצונית בעיקר על ידי העלאת פוסטים בעלי אופי ימני-פוליטי ברשתות חברתיות.",
    "pageid": 351115
  },
  {
    "title": "הרולד הראשון, מלך אנגליה",
    "extract": "הרולד הראשון \"קל הרגליים\" (1016 – 17 במרץ 1040) היה מלך אנגליה מ-1035 ועד מותו.",
    "pageid": 41572
  },
  {
    "title": "הרשות הפלסטינית",
    "extract": "הרשות הפלסטינית (בערבית פלסטינית: السلطة الوطنية الفلسطينية – תעתיק: א-סֻּלטה אל-וַטניּה אל-פלסטיניּה, הרשות הלאומית הפלסטינית; בראשי תיבות: הרש\"פ) היא ישות אוטונומית למחצה, השולטת על 90% מהאוכלוסייה הפלסטינית בשטחי יהודה ושומרון מאז 1996[דרוש מקור]. מאז הקמת הרשות הפלסטינית ב-1994, הפך הפת\"ח למפלגת השלטון ורבים מאנשיו מצאו עבודה במנגנוני הרשות (הביטחוניים והאזרחיים). באופן פורמלי שולטת הרשות גם ברצועת עזה, אולם בפועל היא איבדה שליטה זו בהפיכת חמאס ברצועה בשנת 2007. \nהחלוקה המנהלית שנקבעה לאחר הסכמי אוסלו מחלקת את הרשות הפלסטינית ל-16 נפות, מהן 11 ביהודה ושומרון ו-5 ברצועת עזה. במסגרת הסכמי אוסלו חולקו שטחי יהודה ושומרון ורצועת עזה לשלוש קטגוריות:\n\nשטח A:‏ 18% מאזור יו\"ש; שטחים בשליטה אזרחית וביטחונית של הרשות הפלסטינית.\nשטח B:‏ 22% מאזור יו\"ש; שטחים בשליטה אזרחית של הרשות הפלסטינית (כולל שיטור) ושליטה ביטחונית של ישראל.\nשטח C:‏ 60% מאזור יו\"ש; שטחים בשליטה אזרחית וביטחונית של ישראל, שטחים אלה כוללים גם את ההתנחלויות. על פי ההסכם היה השטח אמור לעבור לידי הרשות הפלסטינית בתוך חמש שנים, אולם בעקבות עימותים ביטחוניים שבשיאם האינתיפאדה השנייה, הדבר לא מומש.\nבאינתיפאדה השנייה (2000–2005) נפגע קשות מעמדה של הרשות הפלסטינית. ישראל טענה שהרשות לא נלחמה בטרור ואף לקחה חלק פעיל בארגון ומימון פיגועים כלפי ישראלים. ב-2002 כבש צה\"ל במבצע חומת מגן את הערים שבשטח A, פגע בתשתיות הרשות ועצר עשרות מפעיליה שהיו מעורבים בטרור. לאחר סיום האינתיפאדה ישראל שינתה את מדיניותה כלפי הרשות לפי התקדמות התהליך המדיני. הרשות שולטת בשטחי A ביהודה ושומרון וזוכה לשיתוף פעולה חלקי עם ישראל בשטחי B, בעיקר בתחום הביטחוני והמנהלי.\nב-29 בנובמבר 2012 אישרה העצרת הכללית של האומות המאוחדות ברוב גדול את החלטה 67/19 בדבר צירופה של \"מדינת פלסטין\" לארגון כמדינה משקיפה שאינה חברה מלאה.\nמשנת 1969 הרשות הפלסטינית היא חברה בארגון לשיתוף פעולה אסלאמי.\n\n ערך מורחב – היסטוריה של הרשות הפלסטינית\nבמלחמת ששת הימים, שפרצה ביוני 1967, כבשה ישראל את יהודה ושומרון מידי ממלכת ירדן, ששלטה בשטחים אלו מאז תום מלחמת העצמאות ללא הכרה בין-לאומית, ואת חבל עזה מידי מצרים. בשטחים אלו היה רוב פלסטיני. פרט למזרח ירושלים שטחים אלו לא סופחו למדינת ישראל ומעמדם הושאר לדיון עתידי בין ישראל למדינות ערב. בהסכם השלום בין ישראל למצרים נקבע שתוקם אוטונומיה פלסטינית בשטחי יהודה ושומרון וחבל עזה.\nב-15 בנובמבר 1988 הכריז ראש אש\"ף, יאסר ערפאת, על הקמתה של מדינת פלסטין. מעמד ההכרזה התקיים באלג'יר בכינוס המועצה הלאומית הפלסטינית. באותה העת השטחים הפלסטיניים היו תחת שליטה ישראלית ובשל כך להכרזה לא הייתה משמעות מעשית.\n\nב-1992 לאחר ניצחון יצחק רבין ומפלגת העבודה בבחירות בישראל, נשלח סגן שר החוץ הישראלי יוסי ביילין לקיים משא ומתן עם נציגי הארגון לשחרור פלסטין (אש\"ף) באוסלו. המתווה שהם יצרו כלל הקמת רשות פלסטינית למשך תקופת ביניים של חמש שנים, אשר תקבל בהדרגה את האחריות על שטחי יהודה ושומרון ורצועת עזה. המתווה לא פתר את הנושאים הנפיצים: ההתנחלויות, זכות השיבה ומעמד ירושלים, והותירם לשלב מאוחר יותר בתהליך. ב-13 בספטמבר 1993 נחתמו הסכמי אוסלו בין אש\"ף וישראל, במסגרתם ראש אש\"ף יאסר ערפאת וראש ממשלת ישראל יצחק רבין החליפו מכתבי הכרה הדדיים – יאסר ערפאת הכיר במדינת ישראל בשם אש\"ף, ויצחק רבין הכיר באש\"ף כארגון המייצג את העם הפלסטיני בשם מדינת ישראל.\nבמאי 1994 פינתה ישראל את כוחות צה\"ל מרוב רצועת עזה ומאזור העיר יריחו במסגרת הסכם קהיר והשטחים הועברו לידי הרשות הפלסטינית שהוקמה באותו זמן. בהדרגה החלו להעביר שטחים נוספים לידי הפלסטינים. ממשלת ישראל והרשות הפלסטינית החדשה חתמו ביניהן על הסכמים כלכליים, וכן הוקמה המשטרה הפלסטינית במטרה לאכוף את הסדר באזורי הרשות. צה\"ל המשיך להחזיק באחריות על ההגנה מפני איומים חיצוניים ועל הישראלים שגרים בהתנחלויות.\nתהליך אוסלו נמשך גם אחרי רצח רבין ב-1995, והמשיכו בתהליך בנימין נתניהו ואהוד ברק. בראשית 1996 נערכו ברשות בחירות ראשונות לתפקיד יושב ראש הרשות ולמועצה המחוקקת הפלסטינית. בבחירות ניצח יאסר ערפאת ותנועת הפת\"ח זכתה ברוב המושבים במועצה.\n\nבשנת 2000, זמן קצר לאחר כישלון המשא ומתן בועידת קמפ דייוויד (2000), פרצה האינתיפאדה השנייה. בעקבות האינתיפאדה, הורע מאוד מצבה של הרשות, וישראל שבה לשלוט (בפועל) ביהודה ושומרון.\nבנובמבר 2004 מת נשיא הרשות הפלסטינית, יאסר ערפאת, ובמקומו נבחר מחמוד עבאס, \"אבו מאזן\". בין דצמבר 2004 לדצמבר 2005 נערכו בחירות לרשויות המקומיות בהם זכה החמאס בהצלחה יחסית. עם תחילת כהונתו, הכריז מחמוד עבאס כי בכוונתו לאחד את מנגנוני הביטחון הפלסטיניים ולהפסיק את חופש הפעולה של ארגוני הטרור. עד סוף שנת 2009, נפסקו פיגועי ההתאבדות כליל בשטחי יהודה ושומרון, חודש התיאום הביטחוני עם ישראל ומספר התקפות הטרור שיצאו ממנה היה הקטן ביותר מזה כשני עשורים. ברצועת עזה לעומת זאת, ובמיוחד לאחר השתלטות חמאס, נמשך אי השקט הביטחוני. אף היו מקרים של חטיפת אזרחים זרים ותקיפת מבנים ומשרדים של הרשות והמשטרה הפלסטינית, זאת במקביל להמשך ירי רקטות קסאם על היישובים הישראליים הסמוכים לרצועת עזה.\nבאוגוסט 2005 בוצעה תוכנית ההתנתקות, במסגרתה פונו ההתנחלויות הישראליות בשטח רצועת עזה, והשליטה בה עברה לידי הרשות הפלסטינית.\nב-25 בינואר 2006 נערכו בחירות ברשות הפלסטינית. בבחירות ניצח במפתיע החמאס וזכה ב-76 מושבים במועצה המחוקקת הפלסטינית לעומת 48 שקיבל הפת\"ח. נציגי תנועת חמאס הרכיבו את הממשלה והעמידו בראשותה את אסמאעיל הנייה. בעקבות חטיפת החייל גלעד שליט ב-26 ביוני 2006 עצרה ישראל שרים וחברי המועצה המחוקקת הפלסטינית מטעם החמאס כקלפי מיקוח. בניסיון לפתור את הבעיות הכלכליות והדיפלומטיות שאיתן נאלצה להתמודד הרשות החליטו חברי המועצה על הקמת ממשלת אחדות. בפועל התארכו המגעים ורק ב-17 במרץ 2007 הושבעה ממשלת אחדות. בראשות הממשלה עמד הנייה והיא כללה נציגים של מרבית המפלגות הפלסטיניות.\n\nעימותים מזוינים בין חמאס לבין פת\"ח החלו ב-15 בדצמבר 2006, ולאחר מספר הפוגות, ב-15 במאי 2007 התחדשו העימותים בעצימות גבוהה, עם עשרות הרוגים – רובם מהפת\"ח. החמאס התחיל להשתלט על רצועת עזה, וב-12–14 ביוני 2007 כבש החמאס את כל מחנות תנועת פת\"ח ברצועה והוציא להורג מספר רב של תומכי פת\"ח. ישראל החליטה שלא להתערב בנעשה. בעקבות ההשתלטות המוחלטת על הרצועה הכריז יו\"ר הרשות הפלסטינית מחמוד עבאס ב-15 ביוני, על פיזור ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. עבאס מינה את סלאם פיאד לראש ממשלת חירום, אך חמאס סירב להכיר בפירוק ממשלת האחדות וטען כי ראש הממשלה הוא עדיין אסמאעיל הנייה. ב-25 באוגוסט 2009 יצא פיאד עם תוכנית להקמת תשתיות המדינה הפלסטינית, עבור הממשלה ה-13 של הרשות הפלסטינית, בשם \"פלסטין – סיום הכיבוש, הקמת מדינה\", המפרטת תוכנית עבודה לבניית התשתיות והמוסדות של המדינה בדרך, במטרה להקים מדינה פלסטינית דה פקטו, מתוך הנחה כי שיחות השלום מקרטעות ולא מובילות לשום מקום.\nב-3 במאי 2011 חתמו פת\"ח וחמאס על הסכם בקהיר ובו הוסכם על הקמת ממשלת אחדות עתידית. הסכם דומה נחתם בדוחה ב-3 במאי 2012, אולם רק לאחר מינויו של ראמי חמדאללה לראש ממשלת הרשות הפלסטינית ב-2013 בשלו התנאים להקמת ממשלת אחדות.\nב-11 באפריל 2013 התפטר פיאד מתפקידו כראש ממשלת הרשות הפלסטינית, וביוני 2013 החליף אותו ראמי חמדאללה. מיוני 2014 עד יוני 2015 התקיימה ממשלת אחדות כשראש הממשלה היה ראמי חמדאללה. במהלך מבצע צוק איתן התפטרו מספר שרים מהממשלה, בטענה כי הממשלה לא פעלה כיאות בתגובתה למבצע. עקב כך, ב-17 ביוני 2015 הודיע מחמוד עבאס על פירוק הממשלה. הוא מינה שרים חדשים במקום אלה שהתפטרו, וטען שמדובר בחילופי האישים \"טכניים ולא פוליטיים\", צעד שגונה על ידי חמאס. הממשלה החדשה עדיין מכונה \"ממשלת קונצנזוס\".\n\n ערך מורחב – ממשלת אשתייה\n ערך מורחב – פוליטיקה של הרשות הפלסטינית\n\nבראש הפוליטיקה המקומית עומד נשיא, שאמור להיקבע בבחירות. עם זאת, נכון לסוף שנת 2023, לא התקיימו בחירות מאז שנת 2006, והכוח מרוכז באופן מעשי בידיו של הנשיא, מחמוד עבאס.\nרשמית, בבסיס החקיקה של הרשות הפלסטינית ישנם חוקי יסוד שמשמשים מעין חוקה זמנית, ואשר ניתן לתקן באמצעות רוב של שני שלישים מבין המחוקקים. על פי חוקי היסוד, הנשיא נבחר ישירות לתקופת כהונה של ארבע שנים, עם מגבלה של שתי קדנציות. הנשיא הוא מפקד כוחות הביטחון, מנהל יחסי חוץ ובכוחו להטיל וטו על חקיקה. ראש הרשות המבצעת הוא ראש הממשלה שמתמנה על ידי הנשיא ומועצת השרים. המועצה המחוקקת הפלסטינית מורכבת מ־132 חברים שנבחרו לתקופות של ארבע שנים.\nבבחירות האחרונות שנערכו למועצה המחוקקת הפלסטינית בשנת 2006 זכה החמאס לרוב, והוא הקים ממשלה בראשות אסמאעיל הנייה. בפועל, חתר הפת\"ח תחת הממשלה, ובעקבות עימות חמאס–פת\"ח ברצועת עזה הדיח נשיא הרשות הפלסטינית אבו מאזן את הממשלה ופיזר (דה פקטו) את הרשות המחוקקת. בעקבות כך התחזק הכוח הריכוזי  שבידי עבאס, ונפגעו המאפיינים הדמוקרטים שהחלה הרשות לאמץ קודם לכן. עבאס חוזר ומצהיר על נכונותו לחזור ולקיים בחירות, אולם בד בבד, על פי פרסומת בתקשורת הפלסטינית, מאיים במוות על מי שיתמודד ברשימות אופוזיציה בבחירות אלו, במקביל לדיכוי של חופש עיתונות וחופש ביטוי של פעילי זכויות אדם.\n\nבראש הרשות עמד מאז הקמתה יאסר ערפאת, אשר ב-20 בינואר 1996 נבחר רשמית כנשיא הרשות הפלסטינית (בישראל נהגו להשתמש במונח \"ראיס\", או יושב-ראש בשביל להימנע מהשימוש במילה המפורשת \"נשיא\"). ב-19 במרץ 2003 מונה מחמוד עבאס (ידוע גם כאבו מאזן) לראש הממשלה הראשון של הרשות הפלסטינית. הוא התפטר מתפקידו בספטמבר 2003, על רקע קריסת ה\"הודנה\", הפסקת האש שהוכרזה על ידי ארגוני החמאס והג'יהאד האיסלאמי. עם מותו של ערפאת ב-11 בנובמבר 2004 החליף אותו באופן זמני יושב ראש המועצה המחוקקת רוחי פתוח, אם כי מילא את התפקיד רק באופן רשמי. ב־9 בינואר 2005 נבחר מחמוד עבאס לראשות הרשות ואחמד קריע מונה לראש הממשלה.\nב־25 בינואר 2006, לאחר שנדחו מספר פעמים, נערכו בחירות למועצה המחוקקת הפלסטינית, בחירות שניות לגוף זה מאז הקמת הרשות הפלסטינית. הסוקרים הפלסטינים, שירות המודיעין הישראלי וממשלת ישראל צפו ניצחון דחוק של תנועת הפת\"ח. העיתונות דיווחה כי ישראל מסייעת לפת\"ח בבחירות ואף הקלה על מעצרו של מרואן ברגותי והתירה לו להתראיין ולקרוא לאזרחים לבחור, כדי לעצור את ארגון החמאס הנחשב קיצוני יותר. אף על פי כן, ארגון החמאס הפתיע וזכה ברוב גדול. מתוך 132 מושבים, תנועת החמאס קיבלה 76 מושבים לעומת 48 של הפת\"ח; החזית העממית לשחרור פלסטין זכתה בשלושה מושבים; קואליציית השמאל \"בדיל\" (חלופה) זכתה בשני מושבים; מפלגת השמאל \"פלסטין העצמאית\" בראשות ד\"ר מוסטפא ברגותי זכתה בשני מושבים; והדרך השלישית בראשות שר האוצר הפלסטיני לשעבר, סלאם פיאד, קיבלה שני מושבים גם היא. על אף התחזיות, הבחירות היו שקטות ואושרו על ידי נציגות בינלאומית כדמוקרטיות.\nממשלת חמאס, שסירבה להכיר בישראל, נקלעה למשבר כספי. הפגנות של פעילי פת\"ח ושוטרים פלסטינים נגד הלנת שכרם ואי-תשלום משכורתם התפתחו לעימותים אלימים בהם נהרגו פעילי פת\"ח ופעילי חמאס. ביולי הסתיימה הפסקת האש בין חמאס לישראל, כאשר מחבלי חמאס וועדות ההתנגדות העממית, חדרו לשטח ישראל, הרגו שני חיילים וחטפו את החייל גלעד שליט. בתגובה פתחה ישראל במבצע גשמי קיץ, ובמקביל גברו העימותים האלימים בין פת\"ח לחמאס. מגעים להקמת ממשלת אחדות פת\"ח-חמאס כשלו ומחמוד עבאס שקל לקיים משאל עם שדרכו קיווה להביא לסופה של הממשלה בראשות חמאס. בעקבות לחץ של ערב הסעודית, נחתם בריאד הסכם לכינון ממשלת אחדות פלסטינית פת\"ח–חמא\"ס (הסכם מכה), שיצאה אל הפועל לבסוף ב-17 במרץ 2007.\nביוני 2007 התפורר ההסכם, וב-14 ביוני הכריז אבו מאזן על פירוק ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. במקום הנייה מינה אבו מאזן את סלאם פיאד, לשעבר שר האוצר בממשלת האחדות, שנחשב למתון ומקובל על ידי ישראל וארצות הברית. ב-17 ביוני הושבעה הממשלה בראשות פיאד, אף על פי שלא זכתה לאימון המועצה מחוקקת הפלסטינית.\n\nהסכמי אוסלו ב' שנחתמו בשנת 1995 קבעו שש סוכנויות ביטחון של הרשות הפלסטינית, את הרכבם ואת תפקידיהם. הסוכנויות היו משטרה אזרחית, ביטחון כללי, הביטחון המסכל, מודיעין, המשמר הנשיאותי והגנה אזרחית. אולם, במהרה התפתחו 11 מנגנונים נפרדים, אשר כל אחד מהם היה כפוף ישירות ליאסר ערפאת. האינטרס של ערפאת היה ליצור כפילויות בסמכויות ותחומי פעולה של הארגונים על מנת לעודד תחרות ביניהם ולמנוע היווצרות ארגון דומיננטי מדי שהיה עלול לאיים על מעמדו.\n\nהמשטרה הפלסטינית האזרחית הכוללת בין השאר ענפי תנועה, סמים, חקירות וניהול בתי סוהר. בראש המשטרה הפלסטינית עמד ראזי ג'באלי שנחשב נאמן של ערפאת, ומשנת 2008 עומד חאזם עטאללה\nמשטרת גבולות\nהמשטרה הימית הידועה גם כמשמר החוף.\nהביטחון המסכל שהיה מורכב מענפים נפרדים ביהודה ושומרון בראשות ג'יבריל רג'וב וברצועת עזה בראשות מוחמד דחלאן. היה מנגנון הביטחון הפעיל ביותר ברשות ללא מגבלות ברורות על סמכויותיו.\nהמודיעין הכללי המורכב מכאלף איש ומהווה את המודיעין שהוקם על פי ההסכם עם ישראל. מפקד הענף ביהודה ושומרון היה תאופיק טיראווי ומפקד הענף העזתי היה אמין אל הינדי.\nהמודיעין הצבאי\nכוח 17 – ביטחון הנשיאות\nמשמר הנשיאות\nהביטחון הלאומי\nכוחות מיוחדים שככל הנראה אחראים לפקח על מנגנוני הביטחון האחרים\nהגנה אזרחית – אחראי לאספקת שירותים חיוניים, חילוץ והצלה\nבאוגוסט 1996 הודיע ערפאת על כוונה להקים משטרת קמפוסים למניעת התקוממויות של סטודנטים, אולם התנגדות של האוניברסיטאות וחברי המועצה המחוקקת הביאו לזניחת הרעיון. במהלך השנים נע מספר מנגנוני הביטחון בין 10 ליותר מ-15, מרביתם בעלי תחומי אחריות חופפים ואף זהים. הסיבות לריבוי המנגנונים היו בעיקר פוליטיות: כך התאפשר לערפאת לספק תפקידים רשמיים ברשות לנאמניו ולנציגי כוחות פוליטיים, וכן למנוע הצטברות כוח רב מדי בידי מספר קטן של קצינים בכירים. מרבית מנגנוני הביטחון הוקמו על בסיס הקצונה הבכירה של היחידות הצבאיות בפת\"ח, שהגיעו עם ערפאת מתוניס עם כניסתו לשטחים.\nלקראת סוף חייו של ערפאת ובמהלך שלטונו של מחמוד עבאס בוצעו רפורמות במערך הביטחון, ומספר מנגנונים אוחדו. בנוסף, באופן רשמי הועברו חלק ממנגנוני הביטחון לשליטת משרד הפנים והממשלה עוד בימי ערפאת (לפני כן הייתה השליטה הישירה על כל המנגנונים בידי מוסד הנשיאות).\nמאז עליית החמאס לשלטון בראשית 2006 הוחזרו בפועל מרבית המנגנונים לשליטת הנשיאות, והיוו כח משמעותי ביותר לפת\"ח במאזן הכוחות שלו מול חמאס. עם זאת, כאשר התרחשה הפיכת החמאס ברצועת עזה ב-2007, המנגנונים נכנעו וברחו כמעט ללא התנגדות והוחלפו באנשי חמאס. לעומת זאת, ביהודה ושומרון עדיין מהווים מנגנוני הביטחון מרכיב חשוב במניעת השתלטות חמאס על האזור, ומאז ההפיכה בעזה ניכרת פעילות פעילה יותר נגד חמאס, הכוללת מעצרים של אנשיו.\n\nהתיאום הוא אינטרס הדדי, משום שהוא מסייע לשמירת הסדר והביטחון באזור. בעקבות הסכמי אוסלו החלו סיורים משותפים בין מנגנוני הביטחון הפלסטינים למקביליהם הישראלים. הצדדים קיימו מפגשים משותפים, ימי עיון והשתלמויות משותפות. עם זאת, בשנת 2000 פרצה האינתיפאדה השנייה, שבמהלכה נרצח שוטר מג\"ב, פקד יוסף טבג'ה, על ידי שוטר פלסטיני, ועקב זאת בוטלו הסיורים המשותפים. בהמשך, סגר צה\"ל בשנת 2002 את משרדי התיאום הביטחוני ביהודה ושומרון.\nביהודה ושומרון מתקיים תיאום ביטחוני שוטף בין גורמי הביטחון הישראליים למנגנוני הביטחון הפלסטיניים. לאחר השתלטות חמאס על רצועת עזה ביוני 2007 הופסק שם לחלוטין התיאום הביטחוני.\nלמרות הקריאות ברשות הפלסטינית להפסיק את התיאום, יושב ראש הרשות, אבו מאזן, תמך בדרך כלל על שמירתו ואף כינה אותו בשנת 2014 \"קדוש\" ולפי ראש מנהלת התיאום והקישור של הרשות הפלסטינית, ג'יהאד אל-ג'יוסי, במהלך שנת 2015 העבירו מנגנוני הביטחון הפלסטיניים לידי כוחות הביטחון הישראליים 634 אזרחים ישראלים אשר נכנסו ליישובים פלסטיניים ביהודה ושומרון. במאי 2020 הודיע אבו מאזן על הפסקת התיאום הביטחוני עקב כוונת ישראל להמשיך עם \"עסקת המאה\" של הנשיא טרמאפ ולהחיל ריבונות בשטחים ביהודה ושומרון. הוא חודש בנובמבר על רקע חילופי הממשל בארצות הברית.\nעל פי הערכות שנמסרו על ידי משה יעלון ועל ידי גורמים בשב\"כ, שיעור הפיגועים שסוכלו בזכות הרשות הפלסטינית הוא כ-20% עד 25%.\n\n ערך מורחב – עידוד טרור על ידי הרשות הפלסטינית\nדו\"ח שפרסמה ישראל על פי מסמכים ומידע שנאספו במהלך מבצע חומת מגן קבע כי ערפאת היה מעורב בתכנון פיגועים וכספי הרשות הפלסטינית, כולל כספים שמקורם באיחוד האירופי ובמדינות התורמות, שימשו למימון פעילות טרור. עוד הצביע הדו\"ח על כך שסעודיה, סוריה, איראן ועיראק העבירו כסף רב וסיוע אחר לבניית תשתית הטרור ולתמיכה במשפחות של מחבלים מתאבדים. בעקבות הפרסומים פתח האיחוד האירופי בחקירה. מספר חברי מנגנוני הביטחון של הרשות הפלסטינית היו מעורבים בפיגועי טרור נגד ישראל.\nב-23 בפברואר 2015 הרשיע בית המשפט הפדרלי של ארצות הברית את הרשות הפלסטינית באחריות לפיגועי טרור שביצעו מחבלים פלסטינים בזמן האינתיפאדה השנייה וחייב אותה בתשלום פיצויים של מאות מיליוני דולרים לקורבנות הטרור ומשפחותיהם. באוגוסט 2016 הפך בית המשפט לערעורים בניו-יורק את ההחלטה.\nבפרסום של השב\"כ משנת 2007 נכתב כי מבוקשים פלסטינים מאזור רמאללה ניצלו את מטות מנגנוני הביטחון, כולל המוקטעה, כמקום מסתור מפני צה\"ל וכבסיס יציאה וחזרה מפיגועים. מסרים לראשי הרשות הפלסטינית לא הועילו, ובעקבות זאת ערך צה\"ל מספר מבצעים למעצר מבוקשים. עוד נכתב בפרסום כי מנגנוני הביטחון הפלסטינים נוהגים להציג מצגי שווא על פעילות סיכול נרחבת ומשמעותית כביכול, כגון אמצעי לחימה מזויפים ומעצרים שלא בוצעו.\n\n ערך מורחב – הסתה לטרור ברשות הפלסטינית\nבשנת 2008 שיבח אבו מאזן את האסירים הביטחוניים היושבים בכלא הישראלי, ובפרט מחבלים שביצועו פיגועים נגד אוכלוסייה אזרחית.\nמבט לתקשורת פלסטינית הראו שברשות השידור הפלסטינית מפורסמים לעיתים דברי הלל לשהידים, קליפים המעודדים שהאדה בטלוויזיה ושירים מעודדי שהידים ברדיו הרשמי. הרשות מנציחה מחבלים שביצעו פיגועים קשים: טורניר כדורגל לילדים בני 14 נקרא על שמו של עבד אל-בסט עודה, שביצע את הפיגוע במלון פארק שבו נרצחו 30 ישראלים. על שמה של דלאל מוגרבי, שהובילה את הפיגוע בכביש החוף שבו נרצחו 35 ישראלים, נקראו מחנות קיץ, בתי ספר, טקסי סיום ואירועי ספורט. טהאר חאמד, שהרג 10 ישראלים במחסום צה\"ל בוואדי חרמיה בשנת 2002, זכה בעיתון הרשמי של הרשות לכינוי \"גיבור האינתיפאדה\" בינואר 2016 פרסם השב\"כ שיש להסתה בשידורי הטלוויזיה הפלסטינית השפעה מעודדת טרור.\nבאמצע 2020, דווח שבספרי הלימוד הפלסטיניים נמחקו כל ההסכמים ושיחות השלום עם ישראל מאז הסכם אוסלו, והוכנסו במקומם תכנים רבים יותר המקדמים ג'יהאד, אלימות ושנאת האחר, מה שהוביל לשלילת כספים ולביקורת מהאו\"ם. לאחר הטבח בישובי עוטף עזה שהתרחש ב-7 לאוקטובר 2023, פורסם מסמך רשמי של משרד ההקדשים של הרשות המייחל ל\"סילוק הכיבוש\" ומצטט סימוכין מתוך השריעה המתייחס להרג יהודים: \"לא תגיע השעה עד אשר יילחמו המוסלמים ביהודים והמוסלמים יהרגו אותם, עד אשר היהודי יתחבא מאחורי האבנים והעצים, והאבנים או העצים יאמרו 'הו מוסלמי, הו עבד אללה, זה יהודי מאחוריי, בוא והרוג אותו'\".\n\n ערך מורחב – תשלומי הרשות הפלסטינית למחבלים ולמשפחותיהם\nהרשות הפלסטינית מעניקה תמיכה חודשית למחבלים ולאסירים ביטחוניים נוספים הכלואים בישראל בגין פעולות טרור ולמשפחותיהם. התמיכה ניתנת בצורת משכורת חודשית והטבות נוספות, כדין עובדי הרשויות הפלסטיניות. על פי החוק הפלסטיני, חוק האסירים המשוחררים 2004/19, זכאים למשכורת כל היושבים בבתי הכלא הישראליים על רקע השתתפותם במלחמה נגד ישראל (אסירים פליליים אינם זכאים למשכורת). גובה המשכורת החודשית נגזר מאופי פעולת הטרור, משך תקופת המאסר ואזרחות המחבל. מחבלים בעלי אזרחות ישראלית מקבלים משכורות גבוהות יותר מתושבים פלסטינים. אבו מאזן אמר בכמה הזדמנויות שגם אם יהיה לו גרוש אחד הוא ישלם אותו למחבלים, משום ש\"אנחנו שלחנו אותם\". הרשות תומכת באופן חודשי בכ-5,000 מחבלים מורשעים הכלואים בישראל וכ-5,500 מחבלים שכבר שוחררו. הסכום המוקצב לתשלום משכורות המחבלים ומשפחותיהם עומד על קרוב ל-1.3 מיליארד שקל בשנה, שהם כ-7% מהתקציב הכולל של הרשות. כחצי מסכום זה משולם למחבלים עצמם וכחצי למשפחות מחבלים שנהרגו.\n\nהרשות הפלסטינית מיוצגת על ידי הארגון לשחרור פלסטין שמנהל רשת של משלחות ושגרירויות פלסטיניות. יש לה שגרירויות במדינות אשר מכירות במדינה פלסטינית ובמדינות אחרות אשר נמנעות להביע את עמדתן בסכסוך הישראלי-פלסטיני היא מנהלת \"משלחות\" או \"משימות\". מדינות זרות מיוצגות ברשות הפלסטינית באמצעות \"שליחות\" או \"משרדים\" ברמאללה ובעזה.\nב-5 בינואר 2013, בעקבות החלטה 67/19 של העצרת הכללית של האו\"ם, הורה נשיא הרשות הפלסטינית מחמוד עבאס לכל השגרירויות הפלסטיניות לשנות כל אזכור רשמי בשם הרשות הפלסטינית ל\"מדינת פלסטין\". כמו כן, הורה לממשלה הפלסטינית להנפיק דרכונים ומסמכים רשמיים נוספים בהם תוטבע החותמת \"מדינת פלסטין\". 145 מתוך 193 המדינות החברות באו\"ם הצביעו בעד החלטה 67/19, ובכך הכירו ברשות כמדינה משקיפה באו\"ם.\nהרשות הפלסטינית נכללת במדיניות השכנות האירופית של האיחוד האירופי (ENP), שמטרתה לקרב את האיחוד האירופי ושכנותיו.\n\n ערך מורחב – כלכלת הרשות הפלסטינית\n\nכלכלת הרשות הפלסטינית מקבילה לכלכלת מדינת עולם שלישי לפי מדדים מקובלים. התוצר הלאומי הגולמי של התושבים נאמד בכ-2,900 דולרים לנפש לשנה. השכר הממוצע בשנת 2006 הוערך בין 1,570-1,800 ש\"ח לחודש. רוב התושבים הם חקלאיים או עובדים כלליים ללא השכלה גבוהה. שירותי הבריאות, החינוך והרווחה נתונים לחסדי התרומות של מדינות ערב, ארצות הברית ואירופה. כמו כן, קיימים פערים כלכליים גדולים בין האליטה הפלסטינית בעלת הממון לבין האוכלוסייה קשת היום ומרובת הילדים.\nהקשרים הכלכליים בין ישראל לרשות מסייעים לכלכלת שני הצדדים. בשנות ה-90 כמאה אלף פלסטינים הועסקו מדי יום בידי ישראלים. בנוסף, היצוא מהרשות לישראל עמד על כ-500 מיליון דולר בשנה. עם זאת, בשנים הראשונות לפעילותה של הרשות הכלכלה הפלסטינית אופיינה בריכוזיות גבוהה, בהיעדר שקיפות, ולעיתים אף בשחיתות. עסקים רבים בשטחים הוחזקו בידי הרשות או אנשיה. מדיניות זו הפחיתה את התחרותיות במשק ואת הניצול של המשאבים הפיסקליים. משנת 1997 החלה מגמת צמיחה, שנמשכה עד פרוץ האינתיפאדה השנייה. הצמיחה נבעה מגידול במספר העובדים הפלסטינים בישראל, ירידה באבטלה משיעור של 25% בשנת 1996 ל-11% בשנת 2000, מיסים שגבתה ישראל עבור הרשות והירתמות הקהילה הבינלאומית. בשנים 1994–2001 הזרימה הקהילה הבינלאומית לרשות 4.5 מיליארד דולר. הסכמי אוסלו הביאו השקעות בתחומי הרשות ובישראל ובתקופה שבין ההסכמים לאינתיפאדה השנייה (1993–2000) צמח התמ\"ג הפלסטיני בכ-230%.\nהאינתיפאדה השנייה הסבה נזק כבד למשק הפלסטיני. בעקבות פיגועי הטרור, צה\"ל הטיל סגרים על השטחים וקשרים כלכליים רבים בין ישראל והפלסטינים נותקו. אלפי פלסטינים איבדו את מקור עבודתם. כיבושן מחדש של הערים הפלסטיניות ביהודה ושומרון במבצע חומת מגן הביא לסגירת מרכזים כלכליים כמו בנקים, שעליהם פשט צה\"ל כדי לקטוע הזרמת כספים לטרור. במקביל הועלו טענות כלפי ההנהגה הפלסטינית על שחיתויות ונטילת כספים שהיו מיועדים לרווחת כל התושבים, עובדה שתרמה לעליית החמאס לשלטון ב־2006. ניצחון החמאס הביא להפסקת הזרמת הכספים של מדינות אירופה וארצות הברית, וזו היוותה פגיעה נוספת בכלכלה הפלסטינית, ובעיקר בזו שברצועת עזה.\nבניגוד למצב הקשה בעזה, בשנים 2008 ו-2009 ניכר שיפור בכלכלת יהודה ושומרון, בעקבות הקלות שהנהיגה ישראל על התנועה והסרת מחסומים, לצד היתרים גורפים לכניסת ערבים ישראלים לשטחים, שיפור פנימי בסדר ובביטחון בערים, וכינון ממשלה חלופית לממשלת חמאס (פעולה שהחזירה את הסיוע בינלאומי). בשנת 2005 היה התמ\"ג לנפש ביהודה ושומרון גבוה בעשרה אחוזים מזה שנרשם ברצועת עזה, ובשנת 2015 הוא היה גבוה ב־128 אחוזים.\nהרשות הפלסטינית מקבלת סיוע כלכלי מארגונים בינלאומיים, ממדינות המערב וממדינות המפרץ. סמוך להסכמי אוסלו הוקמה ועדת הקישור אד-הוק לסיוע כלכלי לרשות הפלסטינית.\n\n ערך מורחב – נפות הרשות הפלסטינית\n\nב\"הצהרת העקרונות\" שעליה חתמו נציגי ממשלת ישראל והנהגת אש\"ף ב-13 בספטמבר 1993, ואשר קבעה קווים מנחים למשא ומתן בין הצדדים, נקבע:\n\n\"תחום שיפוטה של המועצה (=הרשות הפלסטינית) יכסה שטחי הגדה המערבית ורצועת-עזה, מלבד הנושאים שיידונו במסגרת המשא-ומתן על מעמד הקבע. שני הצדדים רואים את הגדה המערבית ואת רצועת-עזה כיחידה טריטוריאלית אחת, ששלמותה תישמר במסגרת תקופת הביניים.\" (סעיף 4, נוסח מלא בעברית באתר הכנסת)\nאף כי בפועל הרשות הפלסטינית אינה שולטת במרבית שטח יהודה והשומרון (המכונה בהצהרת העקרונות \"הגדה המערבית\"), הרי שלפי \"הצהרת העקרונות\", רוב השטח שמעבר לקו הירוק יכול לעבור לשליטתה במסגרת המשא ומתן עם ישראל על הסדרי הביניים. לפי סעיף 5 ב\"הצהרת העקרונות\", שטחי מזרח ירושלים וההתנחלויות לא ייקבעו אלא בהסכמי הקבע בין הצדדים. מאז הפיכת חמאס ברצועת עזה איבדה הרשות הפלסטינית את שליטתה ברצועה, וחמאס שולט בה באופן מעשי.\n\nמדינה פלסטינית\n\nרונן ברגמן, והרשות נתונה, הוצאת משכל.\n\n הרשות הפלסטינית, דף שער בספרייה הלאומית\nהרשות הפלסטינית, באתר אנציקלופדיה בריטניקה (באנגלית)\nסוכנות הידיעות הפלסטינית וואפא – אתר בעברית המדווח מהרשות הפלסטינית\nמאמר על ספרי הלימוד של הרשות באתר המחלקה לשיחות השלום של אש\"ף\nדנה באלנדר, בִּרְשות מי הרשות?, באתר המכון הישראלי לדמוקרטיה, 24 ביוני 2007\nהרשות הפלסטינית, מכון ראות\nמאמרים בנושא הרשות הפלסטינית אתר המרכז הירושלמי לענייני ציבור ומדינה.\nמשה יעלון, ‏ישראל והפלסטינים: חזרה ליסודות, תכלת 33, סתיו תשס\"ט, 2008\nהרשות הפלסטינית - האם היא כישלון מדינתי? אתר המכון למחקרי ביטחון לאומי.\nארכיון אסף פרסומי הרשות הפלסטינית, בספרייה הלאומית\nהרשות הפלסטינית - יחסי ישראל - פלסטינים, המכון למחקרי ביטחון לאומי (inss).",
    "pageid": 646326
  },
  {
    "title": "וינסטון צ'רצ'יל",
    "extract": "סר וינסטון לאונרד ספנסר-צ'רצ'יל (באנגלית: Sir Winston Leonard Spencer-Churchill‏; 30 בנובמבר 1874 – 24 בינואר 1965) היה פוליטיקאי ומדינאי בריטי שכיהן כראש ממשלת בריטניה בשתי תקופות כהונה, בין השנים 1940–1945, ושוב בין השנים 1951–1955. לאחר קריירה ארוכה כקצין בצבא, עיתונאי צבאי, היסטוריון ופוליטיקאי, עלה צ'רצ'יל לשלטון בעקבות התבוסות המוקדמות במלחמת העולם השנייה. כראש ממשלה הנהיג את בריטניה במלחמה נגד גרמניה הנאצית.\nצ'רצ'יל נולד באוקספורדשייר שבאנגליה. התגייס לצבא הבריטי ושירת כקצין בהודו, בסודאן ובדרום אפריקה. הוא כתב על חוויותיו בשדות הקרב של האימפריה למספר עיתונים בלונדון. כתביו אלו, ובמיוחד תיאור הימלטותו משבי הבורים במהלך מלחמת הבורים, פורסמו כספרים וקנו לו את פרסומו הראשון, שהביא לבחירתו לפרלמנט מטעם המפלגה השמרנית ב-1900. צ'רצ'יל התקדם במהירות בפוליטיקה הבריטית, ולאחר שהחליף מפלגה, נבחר מטעם המפלגה הליברלית לנשיא לשכת המסחר, שר הפנים, ולבסוף גם שר הימייה, תפקיד בו כיהן במהלך מלחמת העולם הראשונה.\nלאחר כישלונו בניהול מערכת גליפולי, איבד את מעמדו הפוליטי, ולבסוף גם את מושבו בפרלמנט. בשנת 1916 חזר לצבא ושימש כמפקד גדוד בקווי החפירות בצרפת. בשנת 1917 שב לשרת כשר בממשלת הוד מלכותו, תחילה כשר החימוש ובהמשך כשר המלחמה, שר האווירייה ושר המושבות. בשנת 1924 שב למפלגה השמרנית ומונה לשר האוצר בממשלתו של סטנלי בולדווין, וכיהן בתפקיד זה עד שנת 1929.\nבשנות השלושים שהה צ'רצ'יל במדבר הפוליטי, בין היתר בעקבות התנגדותו למתן אוטונומיה גדלה והולכת להודו והתנגדותו לוויתורו של אדוארד השמיני על כס המלוכה. בתקופה זו החל להזהיר מפני סכנת התחמשותה של גרמניה תחת שלטון הנאצים, אך ממשלתו של נוויל צ'מברלין, חבר מפלגתו של צ'רצ'יל, הובילה קו פייסני אל מול התעצמות גרמניה של היטלר. בשנת 1939, עם פרוץ המלחמה והתאמתות אזהרותיו של צ'רצ'יל, הוא שב לממשלה ומונה בשנית לשר הימייה.\nלאחר התפטרותו של צ'מברלין, ובתום מאבק פוליטי קצר, מונה צ'רצ'יל לראש ממשלת הממלכה המאוחדת. הוא הוביל את בריטניה במהלך הבליץ ובשנים הקשות של 1940–1941, בהן עמדה כמעט לבדה אל מול גרמניה. נאומיו בתקופה זו רוממו את רוחם של הבריטים ומוכרים עד היום כיצירות רטוריות בולטות בשפה האנגלית. בייחוד בולטים נאומיו \"דם, עמל, יזע ודמעות\" ו\"נילחם בחופים\".\nבבחירות של 1945, שנערכו לאחר כניעת גרמניה, הודח צ'רצ'יל, וממשלתו הוחלפה בממשלת לייבור בראשות אטלי. הוא המשיך להוביל את השמרנים באופוזיציה, וניצל את מעמדו כדי להזהיר מפני התעצמותה של ברית המועצות. בין היתר טבע את הביטוי \"מסך הברזל\". בשנת 1951 נבחר בשנית לראשות הממשלה, אולם לאחר שלקה בשבץ מוחי ב-1953 חלה הידרדרות בבריאותו. בשנת 1955 התפטר מראשות הממשלה. צ'רצ'יל נפטר בשנת 1965, והלווייתו הייתה לאחד מכינוסי המדינאים הגדולים בהיסטוריה.\nהוא זכה בפרס נובל לספרות על ספרי ההיסטוריה שכתב, ומעט לפני מותו הוכרז כאזרח כבוד של ארצות הברית, כבוד שניתן רק לשבעה אישים נוספים מאז ומעולם. במספר סקרי דעת קהל הוכתר צ'רצ'יל לבריטי \"הגדול ביותר בכל הזמנים\". הוא נחשב לאדריכל הניצחון על גרמניה הנאצית, ולאחד מגדולי המדינאים והרטוריקנים במאה ה-20.",
    "pageid": 1051083
  },
  {
    "title": "חברת החדשות",
    "extract": "החדשות 12 (בעבר החדשות 2 ובשמה המלא חברת החדשות הישראלית בע\"מ) היא חברת תקשורת ישראלית, שמפיקה את מהדורות החדשות ואת רוב תוכניות האקטואליה עבור \"קשת 12\" ובבעלות \"קשת\". החברה פועלת בהתאם להוראות חוק הרשות השניה לטלויזיה ורדיו. מאז 2020 אתר חדשות 12 נודע גם בשם N12, כשהוא מתופעל על גבי אתר מאקו.\n\nהחל מ-2 באוגוסט 2020 משדרת החברה גם מבזקי חדשות בשמונה תחנות רדיו אזוריות, לאחר שנים רבות בהן שידרה \"חדשות 13\" את המבזקים, גם בימי \"חדשות 10\". החל משנת 2000 אולפני החברה שוכנים בקריית התקשורת שבנווה אילן שבהרי ירושלים. לפני כן שכנו אולפני החברה באולפני הבירה שבירושלים.\nבמשך שנים רבות הפיקה החברה את תוכני החדשות והאקטואליה עבור \"ערוץ 2\" הישראלי ולכל זכייניותיו – \"טלעד\", \"קשת\" ו\"רשת\", ובין פיצול \"ערוץ 2\" למיזוג \"רשת\"-\"עשר\" עבור \"רשת 13\". מאז פיצול ערוץ 2 ב-1 בנובמבר 2017 ועד 16 בינואר 2019, חברת החדשות התקיימה בבעלות משותפת של הזכייניות, ובהתאם לכך שידרה במקביל בערוצים \"קשת 12\" ו\"רשת 13\" את: מבזקי הבוקר, \"מהדורה ראשונה\", \"שש עם עודד בן עמי\", \"המהדורה המרכזית\", \"אולפן שישי\", \"סדר עולמי\" ו\"חדשות סוף השבוע\". בתקופת שידורי החברה בשני הערוצים במקביל, חדלה החברה מלקדם את שידורי הזכייניות בערוצים החדשים שלהן. כמו כן, שלוש תוכניות בולטות של החברה לא שודרו בשני הערוצים במקביל: \"לילה טוב ישראל\" (אשר ירדה מהאוויר עת מיזוג \"רשת\"-\"עשר\") ו\"פגוש את העיתונות\" שודרו רק ב\"ערוץ 13\" ואילו \"התוכנית הכלכלית\" (\"תוכנית חיסכון\") שודרה רק ב\"ערוץ 12\", זאת מאחר שהתוכנית מוגדרת כתוכנית תעודה – ואינן כלולות בתוכניות שמורשות לשידור בשני הערוצים. בנוסף, עובדי חברת החדשות לא הופיעו בתוכניות הזכייניות ובערוצים החדשים – ומגישים של מבזקי \"החדשות\" לא שוחחו עם מגישי התוכניות של \"רשת\" ו\"קשת\" ולא הופיעו לצידם ב\"חלונות\" (כפי שקרה עד אז במקרים של תוכניות בוקר ואקטואליה במסגרת שידורי \"ערוץ 2\").\nבתחילה, הפעילות המקבילה בשני הערוצים הייתה אמורה להימשך למשך שלוש שנים נוספות לאחר הפיצול – עד נובמבר 2020, כשבתום התקופה, החברה תועמד למכרז או שיתקיים תמחור בין הזכייניות. בעקבות מיזוג רשת-עשר, החברה עברה לבעלות בלעדית של \"קשת\" כבר בינואר 2019. ב-16 בינואר 2019, אחרי כ-25 שנים בהן הפיקה ושידרה חברת החדשות עבור \"רשת\", החברה עברה לשדר באופן בלעדי ב\"ערוץ 12\" של \"קשת\", ששילמה 120 מיליון ש\"ח עבור מחצית החברה, והפכה לבעלת השליטה היחידה בה.",
    "pageid": 35424
  },
  {
    "title": "חוף דור-הבונים",
    "extract": "רצועת חוף דור הבונים היא רצועת חוף באורך של 4.5 ק\"מ המשתרעת ממושב הבונים בצפון ועד לאזור מושב דור ומכאן שמה. רצועת החוף כוללת את חוף הבונים ואת חוף דור המוכר לציבור גם בשמו הישן, חוף טנטורה.\nחוף דור-הבונים נחשב לחוף המפורץ ביותר לאורכו של הים התיכון בתחומי מדינת ישראל. ריבוי המפרצונים נגרם עקב תהליך בליית רכס הכורכר המערבי של מישור חוף הכרמל על ידי גלי הים והרוחות, אשר מפוררות בתהליך מתמשך את הסלע ויוצרות את המפרצונים וטבלאות הגידוד הרבות, בהן ניתן להבחין לכל אורכו של מישור חוף הכרמל ובפרט בחוף זה.\nבפברואר 2021 חוף דור הבונים נפגע אקולוגית בצורה קשה מאוד בעקבות אסון הזיהום הימי מספינה שהייתה כשבוע לפני כן כ-50 ק\"מ מערבית לאשקלון. דליפה זו פגעה כמעט בכל חופי ישראל, אך חוף דור הבונים נפגע בצורה הקשה ביותר.",
    "pageid": 550549
  },
  {
    "title": "טכנולוגיית מידע",
    "extract": "טכנולוגיית מידע (ראשי תיבות: טכ\"מ; באנגלית: IT, ראשי תיבות של: Information Technology) מתייחסת לשימוש בטכנולוגיות מחשוב ותקשורת לשם ניהול ועיבוד מידע. השימוש במונח נפוץ בעיקר בהקשרים עסקיים וארגוניים.\nטכנולוגיית המידע היא יישום של מחשבים לאחסן, ללמוד, לאחזר, לשדר ולטפל בנתונים, או מידע, לעיתים קרובות בהקשר של עסק או של ארגון אחר. ה-IT נחשב לקבוצת משנה של טכנולוגיות מידע ותקשורת (ICT). בשנת 2012 הציעה Zuppo היררכיה של ICT, שבה כל רמת היררכיה \"מכילה מידה מסוימת של שותפות בכך שהם קשורים לטכנולוגיות המאפשרות העברת מידע וסוגים שונים של תקשורת מתווכת אלקטרונית\".\nהשימוש הנפוץ במונח מתייחס בעיקר למחשבים ורשתות מחשבים, אך למעשה טכנולוגיית מידע כוללת את כלל האמצעים הטכנולוגיים המטפלים במידע, כולל טלפון וטלוויזיה. טכנולוגיית המידע עוסקת בשימוש בחומרה, בתוכנה של מחשבים ובתקשורת מחשבים לניהול מידע. הניהול כולל: אחסון, עיבוד, הגנה והעברה של מידע. בעקבות זאת למומחי מחשבים קוראים לפעמים בשם מומחי טכנולוגיית המידע. כל המקצועות הקשורים במערכות מחשבים ותקשורת הם למעשה חלק מענף טכנולוגיית המידע.\nלטכנולוגיות המידע יש פוטנציאל אדיר לפיתוח חשיבה מסדר גבוה ומטא-קוגניציה.\nבתחום החינוך נעשה שימוש בטכנולוגיית המידע לצורך למידה משולבת מחשב, למידה מקוונת ולמידת חקר מבוססת מחשב, כמו גם לתחום העסקי, בין השאר באמצעות בינה עסקית ויצירת אמצעים מתקדמים לשיווק.",
    "pageid": 275261
  },
  {
    "title": "טפיוקה",
    "extract": "טפיוקה (Tapioca) הוא חומר גלם עמילני דל טעם המשמש להכנת מזון והמיוצר משורש שיח המניהוט. מקורו בברזיל, ומשם הופץ לארצות טרופיות נוספות ונפוץ היום במיוחד בדרום-מזרח אסיה.\nמקור השם טפיוקה מהמילה tipioca בשפת טוּפּי, שפירושה \"לחם הבית\", ביטוי המתאר את אופן הכנתה משורש המניהוט. בברזיל משמש השם טפיוקה ככינוי למאכלים נוספים המיוצרים ממניהוט, ואילו בכמה מארצות דרום-מזרח אסיה הוא ניתן למאכלים המיוצרים בתהליך דומה מצמחים אחרים, כגון דקל הסאגו.\nגרגרי הטפיוקה הם כדורונים לבנים דמויי פנינים, שקוטרם, בדרך כלל, כשני מילימטרים. קיימת גם טפיוקה במרקם של קמח דק, דומה לקורנפלור, המשמש להכנת דייסות, ובברזיל נפוצה גם טפיוקה במרקם של קמח גס יותר, המשמש להכנת חביתיות. בישראל משווק טפיוקה בעיקר בחנויות של מוצרי מזון ממזרח אסיה.",
    "pageid": 498052
  },
  {
    "title": "יונתן ברק",
    "extract": "יונתן ברק (נולד ב-1 באוגוסט 1983) הוא סטנדאפיסט, תסריטאי, עורך וידאו, במאי קליפים ושחקן ישראלי.",
    "pageid": 355895
  },
  {
    "title": "יוסי עטיה",
    "extract": "יוסי עטיה (נולד ב-6 באוקטובר 1979) הוא במאי, תסריטאי, שחקן ואמן ישראלי.",
    "pageid": 1379422
  },
  {
    "title": "יעל שלביה",
    "extract": "יעל שלביה כהן (נולדה ב-31 באוגוסט 2001, י\"ב באלול ה'תשס\"א) היא דוגמנית בינלאומית ושחקנית ישראלית.\nשלביה הופיעה בקמפיינים בינלאומיים של דוגמנות. הוצגה על ידי TC CANDLER בשנת 2018 במקום השלישי ברשימת מאה הנשים היפות בעולם, בשנת 2019 במקום השני, ובשנת 2020 במקום הראשון.",
    "pageid": 1754745
  },
  {
    "title": "ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר הוא המפעל היוקרתי ביותר למועדונים בכדורגל האירופי. בעבר נקרא \"גביע אלופות אירופה למועדונים\".",
    "pageid": 62341
  },
  {
    "title": "מאצ'יי לאמפה",
    "extract": "מאצ'יי בולסלאב לאמפה (בפולנית: Maciej Bolesław Lampe; נולד ב-5 בפברואר 1985) הוא כדורסלן פולני המשחק בעמדת הפאוור פורוורד והסנטר בקבוצת ג'ילין נור'איסט טייגרס ובנבחרת פולין. גובהו 2.11 מטרים.",
    "pageid": 678513
  },
  {
    "title": "מכבי תל אביב (כדורסל)",
    "extract": "מכבי תל אביב הוא מועדון כדורסל ישראלי מהעיר תל אביב שנוסד בשנת 1932, זהו מועדון הכדורסל המעוטר ביותר בתולדות הכדורסל בישראל ואחד מהידועים והמובילים ביותר באירופה בכל הזמנים.\nהקבוצה זכתה 57 פעמים באליפות ליגת העל הישראלית (מהן 23 אליפויות רצופות, בשנים 1970 ועד 1992), 45 פעמים בגביע המדינה, 10 פעמים בגביע הליגה, 6 פעמים בגביע היורוליג, פעם אחת באליפות ליגה האדריאטית וכן פעם אחת בגביע הבין-יבשתי ומחזיקה בשיא התארים לקבוצת כדורסל בישראל. מכבי תל אביב היא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגה השנייה.",
    "pageid": 70854
  },
  {
    "title": "מנחם מנדל שניאורסון",
    "extract": "רבי מנחם מנדל שניאורסון (כונה הרבי מלוּבָּבִיץ' בראשי תיבות - רמ\"מ, רמ\"ש או רממ\"ש; י\"א בניסן תרס\"ב, 18 באפריל 1902 – ג' בתמוז תשנ\"ד, 12 ביוני 1994) היה האדמו\"ר השביעי והאחרון של חסידות חב\"ד-לובביץ' מ-י' בשבט ה'תשי\"א, 17 בינואר 1951, ועד פטירתו.\nהקים את מפעל השלוחים ובתי חב\"ד במקומות רבים בעולם, והכריז על עשרה מבצעים לעידוד קיום מספר מצוות. שיחותיו ומאמריו נדפסו בספרים רבים בחייו ולאחר פטירתו. הוא נחשב לאחד מהרבנים הבולטים בתקופתו.\nנודע בעיסוקו הרב למען החשת הגאולה. בשנותיו האחרונות ראו בו חסידיו את המשיח, ורבים מהם מאמינים בכך אף לאחר מותו. השאלה אם האמין בכך בעצמו ואם עודד את האמונה בכך שנויה במחלוקת. עסק רבות גם בניסיונות לתיקון הגדרת יהודי בחוק השבות ולמניעת מסירת שטחים.\nבית מדרשו, השוכן במרכז חב\"ד העולמי – 770 ברובע ברוקלין, ואוהל קברו ברובע קווינס שבניו יורק, משמשים מוקדי עלייה לרגל.",
    "pageid": 89541
  },
  {
    "title": "נבחרת ישראל בכדורגל",
    "extract": "נבחרת ישראל בכדורגל (נקראת על ידי ההתאחדות גם בשם הנבחרת הלאומית) היא הנבחרת הלאומית בכדורגל של מדינת ישראל. הנבחרת מייצגת את ישראל במשחקים בינלאומיים בכדורגל מאז קום המדינה בשנת 1948. ההיסטוריה של נבחרת ישראל בכדורגל החלה עוד בתקופת המנדט הבריטי, עם הקמת נבחרת ארץ ישראל בכדורגל, שהחלה להופיע במסגרות בינלאומיות כבר בשנת 1934.\nמאמן הנבחרת, שמכונה \"המאמן הלאומי\", ממונה על ידי ההתאחדות לכדורגל בישראל, הגוף המנהלי החולש על הכדורגל בישראל בכלל ועל נבחרת ישראל בפרט. נבחרת ישראל מתמודדת בשלושה מפעלים בינלאומיים, מאז 1934 במוקדמות גביע העולם בכדורגל (\"מוקדמות המונדיאל\"), מאז 1994 במוקדמות אליפות אירופה בכדורגל (\"מוקדמות היורו\"), ומאז 2018 בליגת האומות של אופ\"א.\nמאז השתתפותה במונדיאל 1970 שנערך במקסיקו, לא הצליחה נבחרת ישראל להעפיל למונדיאל או ליורו, על אף שהייתה קרובה לכך פעמים אחדות. בשנים 1934–1977, התקופה שקדמה להחרמת ישראל בספורט מהמסגרות האסייתיות בהצבעה על-ידי נבחרות ערביות ומוסלמיות, זכתה נבחרת ישראל בגביע אסיה בכדורגל (\"גביע אסיה לאומות\") (גביע אסיה בכדורגל 1964), הייתה פעמיים סגנית (גביע אסיה בכדורגל 1956 גביע אסיה בכדורגל 1960), והגיעה גם למקום השלישי (גביע אסיה בכדורגל 1968). כמו כן, זכתה הנבחרת במדליית כסף במשחקי אסיה (\"האסיאדה\") בטהראן, איראן (1974) מתוך שתי השתתפויות בפועל של הנבחרת, (הראשונה ב-1958) בענף הכדורגל כחלק ממשלחות ישראל במשחקי אסיה.",
    "pageid": 58367
  },
  {
    "title": "נווין פו טרונג",
    "extract": "שגיאות פרמטריות בתבנית:מקורות פרמטרי חובה  [ נושא ] חסרים \n\nנווין פו טרונג (בווייטנאמית: Nguyễn Phú Trọng,‏ 14 באפריל 1944 - 19 ביולי 2024)\nהיה פוליטיקאי וייטנאמי, שכיהן כמזכיר הכללי של המפלגה הקומוניסטית של וייטנאם החל מ-19 בינואר 2011 ועד למותו. מתוקף תפקיד זה הוא היה הדמות המרכזית בהנהגת המדינה. בנוסף, נווין פו טרונג כיהן כיושב ראש הוועדה הצבאית המרכזית. כמו כן כיהן כיושב ראש האספה הלאומית של וייטנאם בשנים 2011-2006. ב-23 באוקטובר 2018 החל לכהן גם כנשיא וייטנאם, עד לפרישתו מהתפקיד ב-5 באפריל 2021.\n\nנווין פו טרונג נולד בשנת 1944 בכפר דונג הוי על יד האנוי במחוז דון אן. הוריו היו איכרים עניים. מגיל 10 חי תחת השלטון החד-מפלגתי הקומוניסטי של החלק הצפוני של וייטנאם, שהשתחרר מהשלטון הקולוניאלי הצרפתי.\nבשנים 1957–1963 למד בחטיבת ביניים ובתיכון במחוז גיא לאם. בשנת 1967 גויס להיות עובד מדינה.\nבהמשך למד שפות זרות כסטודנט באוניברסיטה הלאומית הווייטנאמית בהאנוי בשנים 1967-1963. בשנים 1976-1973 השתלם בלימודי כלכלה מדינית בבית הספר הגבוה של המפלגה, על שם נווין אי קואוק (כיום - האקדמיה הפוליטית הלאומית על שם הו צ'י מין) בהאנוי.\n\nבדצמבר 1968 התקבל למפלגת הפועלים (בעבר ושוב לימים - המפלגה הקומוניסטית), שהנהיגה את צפון וייטנאם. עבד בכתב העת Tạp chí Cộng Sản (\"כתב העת הקומוניסטי\"), הביטאון התאורטי של המפלגה השלטת, בשנים 1973-1967, 1980-1976 ו-1996-1983.\nבשנים 1980–1981 חזר לבית הספר הגבוה של המפלגה כדי ללמוד רוסית.\nבשנת 1981 נסע לברית המועצות כדי ללמוד באקדמיה למדעי החברה שליד הוועד המרכזי של המפלגה הקומוניסטית של ברית המועצות. נושא השתלמותו היה \"בניין המפלגה\". בשנת 1983\nסיים במוסקבה את עבודת התואר \"קנדידט למדעים\" בתחום ההיסטוריה, השקולה כנגד עבודת דוקטורט.\nבשנים 1996-1991 שימש כעורך הראשי של כתב העת \"Tạp chí Cộng Sản\" ובשנים 2006-2001 עמד בראש המועצה לתאוריה המופקדת על התורה המדינית של המפלגה הקומוניסטית.\n\nהחל משנת 1992 לימד נווין פו טרונג כמרצה בכיר, והחל משנת 2002 כפרופסור, באוניברסיטה הממלכתית של האנוי.\nבשנת 1994 נבחר לחבר בוועד המרכזי של המפלגה ובשנת 1997 החל לשמש כחבר בפוליטביורו (הלשכה הפוליטית).\nבשנת 1998 נבחר טרונג לאחראי על נושאי האידאולוגיה, התרבות והחינוך במסגרת הפוליטביורו והפך לאחד התאורטיקנים הבולטים של המדיניות הווייטנאמית.\nבשנים 2001-1998 שימש כסגן יושב ראש הוועדה לתאוריה, אשר אחראית על האידאולוגיה של המפלגה הקומוניסטית, וב-2006-2001 שימש כיושב ראש הוועדה.\nבמאי 2002 נבחר נווין פו טרונג לחבר באספה הלאומית. מינואר 2000 ועד יוני 2006 כיהן כמזכיר הוועד הפועל של המפלגה בעיר האנוי, בפועל הסמכות העליונה בעיר.\nב-26 ביוני 2006 נבחר לכהן כיושב ראש האספה הלאומית של וייטנאם. באותה תקופה נבחר למזכיר הארגון המפלגתי של האספה הלאומית ולחבר במועצה להגנה ולביטחון. קונגרס המפלגה הקומוניסטית שהתכנס בינואר 2011 בחר בצ'אונגם כמזכיר כללי של המפלגה. נבחר גם פוליטבירו חדש, וברשימה זו טרונג הוצב במקום השמיני.\nישיבת המליאה החמישית של הוועד המרכזי ה-11 של המפלגה החליטה להוציא את הוועד המרכזי להיגוי בסוגיית המאבק בשחיתות מאחריות ראש הממשלה ולהעביר את האחריות עליו אל נווין פו טרונג, שהתמנה ליושב ראש הוועד.\nב־10-6 ביולי 2015 ערך ביקור ממלכתי בארצות הברית, ביקור ראשון מסוגו ונפגש עם הנשיא ברק אובמה. בעת שהותו בארצות הברית פגש את נציגי הקהילה הווייטנאמית בארצות הברית, ואף את מנהיג המפלגה הקומוניסטית של ארצות הברית, ג'ון בקטל.\n\n\"Nguyễn Phú Trọng, secrétaire général du PCV\" בעיתון וייטנאם+, 19 בינואר 2011\nביוגרפיה רשמית באתר וייטנאם פלוס (באנגלית)",
    "pageid": 1295680
  },
  {
    "title": "נורווגיה",
    "extract": "נורווגיה (נקראת רשמית ממלכת נורווגיה; בנורווגית: Kongeriket Norge בנורווגית ספרותית; Kongeriket Noreg בנורווגית חדשה) היא מדינה נורדית בסקנדינביה שבצפון-מערב אירופה. לנורווגיה צורה מוארכת וקו חוף נרחב לאורך האוקיינוס האטלנטי הכולל את הפיורדים המפורסמים שלה. היא גובלת בשוודיה, רוסיה ופינלנד. היא חברה מייסדת של המועצה הנורדית ושל ברית נאט\"ו.\nנורווגיה היא מדינה מודרנית מתועשת וכשכנותיה היא מובילה שוק חופשי המלווה במדיניות רווחה נדיבה, לצד מעורבות ביחסים בינלאומיים ובדגש על נושאי זכויות האדם והגנת הטבע והסביבה. יוקר המחיה בה הוא מהגבוהים בעולם, ובסקר של דירוג ערים לפי מדד יוקר המחיה לשנת 2011 הגיעו עיר הבירה אוסלו ועיר הנפט סטוונגר, למקומות השני והרביעי בעולם (בהתאמה), ולמובילות רשימת ערי יבשת אירופה. בבדיקה שבוצעה על ידי האו\"ם, דורגה נורווגיה כמדינה שהכי טוב להתגורר בה בין השנים 2001–2006 ושוב בין 2009–2011. בנוסף, נורווגיה משמרת מורשת תרבותית ענפה, שמקיימת בתוכה גם ייצוג ניכר למיעוט הסאמי המתגורר בעיקר בצפון המדינה.\nעל פי האטימולוגיה המודרנית, משמעות השם נורווגיה (Norge) היא \"הנתיב הצפוני\" (Nor = צפוני, gen = דרך).",
    "pageid": 4062
  },
  {
    "title": "נס וסטילה",
    "extract": "נס וסטילה הם צמד מוזיקלי ישראלי. חברי ההרכב הם נסיה לוי (נס) ודור סורוקר (סטילה).",
    "pageid": 2277326
  },
  {
    "title": "ענבר לביא",
    "extract": "ענבר לביא (נולדה ב-27 באוקטובר 1986) היא שחקנית ישראלית. נודעה לראשונה בזכות גילום דמותה של רביבה בסדרה \"הג'וב הכי גרוע\" שבערוץ MTV האמריקאי. בנוסף מוכרת מתפקידיה בסדרות ההוליוודיות \"מתחזים\" בתור מאדי, \"לוציפר\" בתור חוה, ו\"נמלטים\" בתור שיבא.",
    "pageid": 1111604
  },
  {
    "title": "עפר שלח",
    "extract": "עֹפֶר שֶלַח (נולד ב-9 בפברואר 1960) הוא עיתונאי, פובליציסט ופרשן ספורט ישראלי. בעבר כיהן כחבר הכנסת מטעם מפלגת יש עתיד, וכיו\"ר מפלגת תנופה. כיהן גם כיושב ראש הועדה לביקורת המדינה וכיו\"ר ועדת הקורונה בכנסת העשרים ושלוש.",
    "pageid": 329107
  },
  {
    "title": "פיי דאנאוויי",
    "extract": "פיי דאנאוויי (באנגלית: Faye Dunaway; נולדה ב-14 בינואר 1941 בבסקון שבפלורידה) היא שחקנית קולנוע אמריקאית. ב-1977 זכתה בפרס אוסקר לשחקנית הטובה ביותר על תפקידה בסרט \"רשת שידור\". כמו כן זכתה בפרס אמי ובשלושה פרסי גלובוס הזהב. דאנאוויי ידועה בשל תפקידיה בסרטיהם של במאים מובילים בתקופת פריחתו של הקולנוע האמריקאי בסוף שנות ה-60 ותחילת שנות ה-70, כארתור פן (\"בוני וקלייד\") ורומן פולנסקי (\"צ'יינהטאון\"). בשנות ה-80 כיכבה במספר קטן יחסית של תפקידים גדולים, אך המשיכה לשחק בתפקידי משנה.",
    "pageid": 38793
  },
  {
    "title": "פלסטינים",
    "extract": "פלסטינים (בערבית: فلسطينيون; תעתיק מדויק: פלסטינִיּוּן) הם האוכלוסייה שמוצאה באוכלוסייה הערבית שגרה בשטחי המנדט הבריטי על ארץ ישראל המערבית. כיום מקובל בישראל ובשאר העולם המערבי להבחין בתוך קבוצה זו בערבים שהם אזרחי ישראל ונקראים בדרך כלל ערביי ישראל. בתקופת המנדט הבריטי נעשה שימוש בכינויים \"פלשתינאי\" או \"פלסטיני\" ובשם \"פלשתינה\" (בערבית: فلسطين, תעתוק מערבית: פִלַסְטִין. באנגלית: Palestine) לציון ערבים ויהודים כאחד,[דרוש מקור] אולם מאז הקמת מדינת ישראל כינוי זה מתייחס לערבים בלבד.\nהפלסטינים נחשבים ללאום, שכן יש להם זהות לאומית משותפת ששואפת להגדרה עצמית לערבים הפלסטינים על-בסיס רעיון הלאומיות והשאיפה למדינה פלסטינית ריבונית.\nבאמנה הפלסטינית, מסמך פלסטיני מכונן שהוצג לראשונה בשנת 1964 והורחב בשנת 1968, נכתב כי \"הפלסטינים הם האזרחים הערבים אשר שכנו משכן קבע בפלסטין עד שנת 1947. אחת היא אם הוצאו ממנה או נשארו בה, וגם מי שנולד לאב ערבי פלסטיני אחרי תאריך זה בתוך פלסטין או מחוצה לה, הוא פלסטיני\". המונח פלסטיני כולל קבוצות אתניות נוספות מלבד ערבים, בסעיף 6 של האמנה הפלסטינית נכתב: \"היהודים אשר שכנו משכן קבע בפלסטין עד תחילת הפלישה הציונית לתוכה ייחשבו פלסטינים\". המשמעות המקובלת של פַלַסְטִין באמנה הפלסטינית הוא שטח המנדט הבריטי בארץ ישראל. הגדרה זו כוללת ערבים המתגוררים בתחומי ארץ ישראל (למעט ערבים שלא שכנו משכן קבע בפלסטין עד שנת 1947 ושאינם צאצאים של אלה) וכן פליטים שברחו או גורשו ממנה במלחמת העצמאות (ומעט גם במלחמת ששת הימים) וצאצאיהם.\nלפלסטינים מעולם לא הייתה מדינה עצמאית. לאחר ועידת רבאט, שנערכה באוקטובר 1974, הוכר אש\"ף על ידי מדינות הליגה הערבית כמייצג הרשמי של הפלסטינים, והוא אף ייצג אותם בעצרת הכללית של האו\"ם, במעמד של משקיף. בעקבות הכרה עולמית זו, החלו בשנת 1993 מגעים דיפלומטיים בין נציגים ישראלים לנציגי אש\"ף, שהביאו לבסוף לחתימת הסכמי אוסלו, ולהקמת הרשות הפלסטינית.\nניב השפה הערבית שבו מדברים הפלסטינים (לרבות ערביי ישראל) מכונה ערבית פלסטינית.",
    "pageid": 294533
  },
  {
    "title": "פרשת אלאור אזריה",
    "extract": "פרשת אלאור אזריה החלה ב-24 במרץ 2016 (פורים, י\"ד באדר ב' ה'תשע\"ו), לאחר ששני מחבלים תושבי חברון הגיעו לעמדת צה\"ל בתל רומיידה ודקרו את אחד החיילים. השניים נורו על ידי החיילים. אחד מהם, רמזי עזיז אל-קסראווי תמימי, נהרג מהירי, והאחר, עבד אל-פתאח א-שריף (בערבית: عبد الفتاح الشريف), נפצע קשה. כעבור מספר דקות ירה סמל אלאור אזריה בראשו של א-שריף, ששכב על הקרקע, והרג אותו.\nהאירוע צולם במצלמה על ידי תושב חברון ופורסם באתרי החדשות. לאחר תחקיר מבצעי נפתחה חקירת מצ\"ח נגד אזריה והוא הועמד לדין בבית דין צבאי של פיקוד המרכז. בראשית 2017 הורשע אזריה בהריגה ובהתנהגות שאינה הולמת ונידון ל-18 חודשי מאסר בפועל, 12 חודשי מאסר על תנאי והורדה לדרגת טוראי. לאחר שריצה תשעה חודשי מאסר, שוחרר מהכלא.\nמעשהו, העמדתו לדין והרשעתו של אזריה, כמו גם התגובות של צה\"ל והמערכת הפוליטית, עוררו פולמוס ציבורי נרחב בישראל – בהמשך לדיון שהחל עוד קודם לכן ביחס להוראות פתיחה באש במהלך גל הטרור הפלסטיני.",
    "pageid": 1364093
  },
  {
    "title": "קטפולטה",
    "extract": "קַטַפּוּלְטָה (ביוונית: καταπέλτης; \"קטה\" – \"כלפי מטה\", ו-\"פולטוס\" – \"נשק מגן\") היא כלי מצור עתיק ששימש להעפת סלעים למרחקים גדולים על חומות מבצר או עיר.\nלרוב היו הקטפולטות נבנות באתר המצור, והצבא נשא עמו רק יחידות בודדות שלהן מכיוון שחומרי הגלם לבנייתן, העצים, היו שכיחים מאוד.",
    "pageid": 21033
  },
  {
    "title": "רונלד רייגן",
    "extract": "רונלד וילסון רייגן (באנגלית: Ronald Wilson Reagan‏; 6 בפברואר 1911 – 5 ביוני 2004) היה הנשיא ה-40 של ארצות הברית בשנים 1981–1989 ולפני כן מושל קליפורניה במשך שמונה שנים (1975–1967).\nבשלהי נשיאותו הסתיימה המלחמה הקרה ורבים מייחסים זאת למדיניותו הניצית כלפי ברית המועצות. מדיניותו הכלכלית הייתה חדשנית - הוא דגל בשוק חופשי וכלכלת צד-היצע, קיצוץ במסים והקטנת הממשלה, ביטול מכסות ייבוא וצמצום הוצאות המדינה על שרותי רווחה. לצד כל זאת הוא גם העלה את ההוצאות על פיתוח התעשייה הצבאית. מדיניותו הכלכלית זכתה לכינוי \"רייגנומיקס\" (Reagonomics, הלחם של רייגן וכלכלה) וגם רייגניזם (בדומה לתאצ'ריזם). לפני כניסתו לפוליטיקה היה רייגן שחקן קולנוע.\n69 ימים לאחר השבעתו לנשיאות נורה רייגן, אך התאושש במהירות וחזר לתפקד. החן והשנינות שלו שפרסומם גבר בעקבות ניסיון ההתנקשות גרמו לפופולריות שלו לנסוק. בהתמודדות מיומנת עם הקונגרס, רייגן הצליח לקדם חקיקה כדי לעורר צמיחה כלכלית, לבלום את האינפלציה, להגדיל את התעסוקה ולחזק את הכוחות המזוינים. במקביל הוא פתח במהלך של קיצוץ מיסים והוצאות הממשלה, וסירב לסטות ממדיניותו גם כאשר ההוצאות הביטחוניות הובילו לגירעון. ב-1984 נבחר בשנית בניצחון מוחץ. בשנת 1986 רייגן הביא לרפורמה בקוד מס ההכנסה. מדיניות האי-התערבות שלו בנפילת הבורסה ב-1987 תרמה לסיום המהיר של המשבר. בתום כהונתו, ארצות הברית נהנתה מהתקופה הארוכה ביותר שתועדה של שגשוג בזמן שלום ללא מיתון או שפל.\nבמדיניות החוץ, רייגן ביקש להשיג \"שלום באמצעות כוח\". במהלך שתי הקדנציות שלו הוא הגדיל את הוצאות הביטחון ב-35%, אך במקביל לאיומיו גם פעל לשפר את היחסים עם ברית המועצות. בפגישות עם נשיא ברית המועצות מיכאיל גורבצ'וב, ניהל משא ומתן על אמנה לפירוק טילים גרעיניים לטווח בינוני. רייגן הכריז מלחמה נגד הטרור הבינלאומי, ושלח מפציצים אמריקאים לפגוע במטרות בלוב לאחר שהוכח כי מימנה פעולות טרור נגד אמריקאים. דרך משמר צבאי של הצי האמריקאי במפרץ הפרסי, נשמר מעבר הנפט והמסחר בו ללא הפרעה מצד מלחמת איראן–עיראק. בהתאם לדוקטרינת רייגן, הוא העניק תמיכה למרידות אנטי-קומוניסטיות במרכז אמריקה, אסיה ואפריקה. במקרה אחד, שערוריית איראן–קונטראס, הועברה תמיכה בצורה בלתי חוקית בידי הממשל.\nבסך הכל כהונתו של רייגן נחשבת לתקופת שגשוג לאחר שנים של אי יציבות כלכלית וחברתית מאז סוף שנות השישים. רייגן הפך לדמות מפתח בתוך עצם ההתנהלות של המפלגה הרפובליקנית ומושא להערצה ולחיקוי בקרב אישים מטעמה. \"מהפכת רייגן\" - כפי שלעיתים נקראת תקופת נשיאותו, הייתה בעלת השפעות כלכליות וחברתיות רחבות היקף שהותירו חותם גם לאחר שסיים את תפקידו.",
    "pageid": 11311
  },
  {
    "title": "ריצת 100 מטר",
    "extract": "ריצת מאה מטר היא ענף באתלטיקה. הריצה נחשבת לתחרות היוקרתית ביותר הקיימת בספורט ליחידים והמנצח בה במשחקים האולימפיים או באליפות העולם באתלטיקה מוכתר באופן לא רשמי כאדם המהיר ביותר בעולם. בתחרות זאת מתחרים ביניהם המשתתפים, מי יחצה הראשון את קו הסיום של מסלול באורך 100 מטר.",
    "pageid": 2110
  },
  {
    "title": "רשימת פלאי תבל",
    "extract": "רשימות פלאי תבל הן רשימות שנערכו לאורך ההיסטוריה האנושית בניסיון לקטלג קבוצות של אתרים מרשימים ביותר או הישגים הנדסיים ייחודיים.\nשבעת פלאי תבל של העולם העתיק היא הרשימה הידועה הראשונה של מבנים יוצאי דופן. הרשימה הייתה מבוססת על כתבים הלניים שונים וכללה שבעה מבנים אשר הוקמו בעת העתיקה ונחשבו להישגים אנושיים יוצאי דופן.\nרשימת שבעת פלאי תבל הולידה מספר רב של גרסאות לאורך כל הדורות.\nבין הגרסאות המוקדמות הידועות היו אלו של המשורר הרומאי מארטיאליס, ושל הבישוף גרגוריוס מטור. עם הזמן, ובהשפעת גורמים כמו פגעי הטבע, השחתה ועליית הנצרות, אתרים רומיים כמו הקולוסיאום החלו להופיע ברשימות. היסטוריונים מודרניים, אשר יצאו מנקודת הנחה שרשימת הפלאים העתיקים הייתה מוגבלת בהיקפה הגאוגרפי, יצרו גרסאות חדשות לרשימה, שכללו אתרים מעבר לעולם ההלניסטי.\nכיום קיימות רשימות רבות שפורסמו על ידי ארגונים וכותבים שונים, בנושאים מגוונים – פלאי הטבע, הישגים הנדסיים, מבנים חשובים בימי הביניים. כמו כן קיימות רשימות שמטרתן, מעבר למניית מקומות מעניינים בסגנון מדריך טיולים, היא להוות אוסף של אתרים הזקוקים לשימור והגנה.",
    "pageid": 927274
  },
  {
    "title": "שרית חדד",
    "extract": "שרית חדד (נולדה בשם שרה חוּדָדָטוֹב, ב-20 בספטמבר 1978) היא זמרת-יוצרת ומלחינה ישראלית. נחשבת לאחת הזמרות המצליחות והמשפיעות ביותר בישראל. רבים משיריה היו ללהיטים וחלקם אף לנכסי צאן ברזל במוזיקה הישראלית (בהם: \"הייתי בגן עדן\" ו\"כשהלב בוכה\"). היא פורצת דרך במוזיקה המזרחית. זכתה חמש פעמים בתואר \"זמרת השנה\" וכן בתואר \"זמרת העשור\" בעשור הראשון של המאה ה-21. ייצגה את ישראל באירוויזיון 2002.",
    "pageid": 66401
  },
  {
    "title": "אברהם לינקולן",
    "extract": "אברהם לינקולן (באנגלית: Abraham Lincoln; ‏‏?‏, נהגה: אֵיְבְּרֵהָם לִינְקְן; 12 בפברואר 1809 – 15 באפריל 1865) היה הנשיא ה-16 של ארצות הברית, ממרץ 1861 ועד הירצחו באפריל 1865. נחשב לאחד הנשיאים החשובים והמשפיעים ביותר בתולדות ארצות הברית. ביטל את העבדות בארצות הברית וחיזק את אחדותה במלחמת האזרחים האמריקאית.\nלינקולן נולד בקנטקי וגדל במערב הישן. למד בכוחות עצמו והפך לעורך דין באילינוי. נבחר למנהיג במפלגה הוויגית, ולחבר בבית הנבחרים של אילינוי ואחר כך בבית הנבחרים של ארצות הברית. ב-1854 סייע בהקמת המפלגה הרפובליקנית, שהשיגה רוב באילינוי וב-1860 נבחר למועמדה לנשיאות ולאחר מכן נבחר לנשיא ארצות הברית, הנשיא הראשון מטעם המפלגה הרפובליקנית.\nניצחונו הוביל להקמת קונפדרציית המדינות של אמריקה, עוד לפני שנכנס אל הבית הלבן וב-12 באפריל 1861 תקפה הקונפדרציה את פורט סאמטר, מה שהוביל לאיחוד הצפון ופתיחתה של מלחמת האזרחים האמריקאית.\nלינקולן פיקח על המלחמה מקרוב, בחר את הגנרלים בעצמו, כולל את יוליסס ס. גרנט והכריע באסטרטגיה של האיחוד, כולל הטלת סגר ימי על הדרום, השתלטות על קנטקי וטנסי, ושימוש בסירות לצורך השתלטות על הנהרות הדרומיים. הוא ניסה לכבוש את בירת הקונפדרציה, ריצ'מונד, והחליף את הגנרלים עד שגרנט הצליח לכבוש אותה.\nמהלכיו לסיום העבדות הובילו להצהרת האמנציפציה ב-1863. הוא השתמש בצבא לצורך הגנה על עבדים נמלטים, עודד את מדינות הגבול לאסור על העבדות, והעביר בקונגרס את התיקון ה-13 לחוקת ארצות הברית, שאסר על העבדות.\nב-14 באפריל 1865, בעת ביקורו בתיאטרון פורד חמישה ימים לאחר כניעת רוברט לי, גנרל הקונפדרציה, נרצח על ידי ג'ון וילקס בות'.",
    "pageid": 11063
  },
  {
    "title": "אוטיזם",
    "extract": "אוטיזם, הפרעה על רצף האוטיזם או הספקטרום האוטיסטי (באנגלית: Autism Spectrum Disorder ובקיצור ASD) הוא שונות נוירולוגית הנגרמת משילוב של גורמים סביבתיים, תורשתיים וגנטיים. זוהי תסמונת קלינית המתאפיינת בקשיים שונים בתחום הקשרים הבין-אישיים, בתחום החברתי, השפתי והתקשורתי. מאפיינים נוספים שבדרך כלל מופיעים אצל אוטיסטים הם תחומי עניין מצומצמים, בעיות בוויסות החושי ובוויסות הרגשי, והתנהגות סטראוטיפית וחזרתית הכוללת בין היתר תנועות חזרתיות שמבוצעות ללא מטרה מוטורית מוגדרת, כמו נפנופי ידיים או סיבובים במקום.\nלפני 2013 היה נהוג לחלק את הספקטרום האוטיסטי למספר אבחנות נפרדות, שכללו אוטיזם קלאסי, תסמונת אספרגר, וקבוצת תסמונות בשם \"הפרעה התפתחותית נרחבת\" (באנגלית: Pervasive Developmental Disorder ובקיצור PDD). אולם לאחר פרסום DSM-5 ו-ICD-11 בוטלו האבחנות הנפרדות, וכל האבחנות אוחדו לאבחנה יחידה בשם \"Autism Spectrum Disorder\", המוכרת גם בראשי התיבות ASD.\nהספקטרום האוטיסטי מתאפיין בשונות נוירולוגית, כלומר שונות בתהליכי חשיבה, ובשונות תפיסתית שמתבטאת בשונות בתהליכי עיבוד מידע חושי. מחקרים מראים כי לאוטיזם יש קשר גנטי תורשתי – קיים מתאם גבוה בין שכיחות האוטיזם לבין קשר משפחתי.\nמכיוון שאוטיזם הוא ספקטרום, לא כל המאפיינים המזוהים עם אוטיזם מופיעים אצל כל אוטיסט. יתרה מכך, המאפיינים מתבטאים אצל כל אוטיסט בצורה שונה ובעצימות שונה. ישנם אוטיסטים בעלי צורכי תמיכה גבוהים, חלקם אינם מדברים כלל, וכן אוטיסטים אחרים שצריכים מעט מאוד תמיכה מהסביבה. בנוסף, הצורך בתמיכה עשוי אף להשתנות אצל אותו אדם בהתאם לסיטואציה.",
    "pageid": 2199438
  },
  {
    "title": "אולימפיאדת לוס אנג'לס (2028)",
    "extract": "המשחקים האולימפיים של קיץ 2028, האולימפיאדה ה-34 בעת החדשה, צפויים להיות אירוע הספורט הגדול והמרכזי של שנה זו. לפי החלטת הוועד האולימפי הבינלאומי, שהתקבלה בכינוס ה-126 של הוועד בלימה שבפרו ב-13 ספטמבר 2017, הם ייערכו בלוס אנג'לס, ארצות הברית, שתארח את האולימפיאדה בפעם השלישית בתולדותיה (1932 ו-1984), 44 שנים לאחר שאירחה את המשחקים האולימפיים בפעם האחרונה. לאחר שפריז ולוס אנג'לס התחרו על אירוח המשחקים ב-2024, הוחלט בוועד האולימפי לקדם הסדר לפיו לא יתקיים כלל מכרז לאירוח המשחקים ב-2028 אלא שהמשחקים ב-2024 יתקיימו בפריז ואילו לוס אנג'לס תארח אותם ב-2028. בנוסף, באולימפיאדה הקודמת שאירחה לוס אנג'לס ב-1984, האירוח נקבע על פי הסדר דומה כשלוס אנג'לס התחרתה על אירוח אולימפיאדת 1980 מול מוסקבה, והוחלט על הסדר לפיו שתי הערים יזכו לארח וכך מוסקבה אירחה ב-1980 ולוס אנג'לס אחריה ב-1984.",
    "pageid": 1507370
  },
  {
    "title": "אילה חסון",
    "extract": "אַיָּלָה חסון-נשר (נולדה ב-28 בספטמבר 1961) היא עיתונאית ישראלית, מגישה בתאגיד השידור הישראלי. את רוב הקריירה העיתונאית שלה עשתה ברשות השידור בשנים 1993–2015, שם שימשה, בין היתר, כתבת ופרשנית, הגישה תוכניות בקול ישראל ואת מהדורת \"יומן\" בערוץ הראשון, והייתה לאישה הראשונה בתפקיד מנהלת חטיבת החדשות של הערוץ. משנת 2015 הייתה פרשנית בכירה בחדשות 13, שם הגישה את מהדורות \"שישי\" ו\"המטה המרכזי\", עד להצטרפותה לתאגיד בשנת 2023, שם היא מגישה את התוכניות \"שבע עם אילה חסון\" בכאן 11 ואת \"הבוקר הזה\" בימי חמישי בכאן ב'. נודעה במספר פרסומים בעלי השפעה.",
    "pageid": 48408
  },
  {
    "title": "אלי כהן (מרגל)",
    "extract": "אליהו (אלי) כהן (6 בדצמבר 1924, ט' בכסלו ה'תרפ\"ה – 18 במאי 1965, ט\"ז באייר ה'תשכ\"ה) היה מרגל ישראלי שפעל בסוריה וכונה \"האיש שלנו בדמשק\". נודע כאחד מגדולי המרגלים של ישראל. המידע שמסר, לאחר שהתיידד עם הצמרת הפוליטית והצבאית של סוריה, סייע רבות לצה\"ל להתמודד עם ההתקפות הסוריות בין השנים 1962–1964 ולחשוף תוכניות סוריות כגון הטיית מי הירדן וחבלה במוביל הארצי. בינואר 1965 נחשף ונתפס, וב-18 במאי 1965 הוצא להורג בתלייה בדמשק.",
    "pageid": 14152
  },
  {
    "title": "באב אל-מנדב",
    "extract": "באב אל-מנדב (בערבית: بَاب ٱلْمَنْدَب, תעתיק: בַּאבּ אלְמַ֫נְדַבּ, פירוש: 'שער הקינה') הוא מצר ים המפריד בין אסיה לאפריקה. המצר מקשר בין ים סוף בצפון, למפרץ עדן שבאוקיינוס ההודי מדרום. בצד האסייתי שוכנת תימן שבחצי האי ערב, ובצד האפריקאי ג'יבוטי ואריתריאה שבקרן אפריקה.",
    "pageid": 34434
  },
  {
    "title": "באר שבע",
    "extract": "באר שבע היא עיר במחוז הדרום המשמשת כבירת המחוז (ולעיתים מכונה \"בירת הנגב\"). היא העיר התשיעית באוכלוסייתה במדינת ישראל והשנייה בגודל אוכלוסייתה במחוז הדרום אחרי אשדוד. שטח השיפוט של באר שבע הוא 117,500 דונם, ובשטח השיפוט היא הרביעית בגודלה בישראל והשלישית במחוז הדרום, אחרי דימונה וערד. הוכרזה כעיר בשנת 1906. משמשת כמרכז מטרופולין באר שבע.\nהעיר שוכנת בצפון הנגב, בקצה המערבי של בקעת באר שבע. בעיר נמצאים אוניברסיטת בן-גוריון בנגב, המרכז הרפואי סורוקה, בית המשפט המחוזי, מפקדת מחוז הדרום של משטרת ישראל, ומפקדת פיקוד הדרום.\nבתחום השיפוט המוניציפלי של באר שבע נמצאים כ-38 אחוזים מסך הכפרים הלא מוכרים, ובהם כרבע מתושבי הפזורה הבדואית.\nראש עיריית באר שבע מאז נובמבר 2008 הוא רוביק דנילוביץ'. העיר חברה בארגון הערים פורום ה-15 והיא הדרומית מבין חברות הפורום.",
    "pageid": 5687
  },
  {
    "title": "בלארוס",
    "extract": "רפובליקת בֵּלָארוּס, ובקיצור בלארוס (בבלארוסית: Рэспубліка Белару́сь וברוסית: Респу́блика Белару́сь) היא מדינה ללא מוצא לים במזרח אירופה, הגובלת ברוסיה ממזרח, באוקראינה מדרום, בפולין ממערב ובליטא ולטביה מצפון. הייתה חלק מברית המועצות, ולאחר התפרקות ברית המועצות הפכה למדינה עצמאית. מאז 1996 קשורה בלארוס עם הפדרציה הרוסית בסדרת אמנוֹת ליצירת ישות הקרויה האיחוד של רוסיה ובלארוס, כצעד לקראת איחוד-מחדש אפשרי בין שתי המדינות.\nמאז 1994 שולט בבלארוס אלכסנדר לוקשנקו. על רקע אופיו הדיקטטורי של שלטונו, זכה לוקשנקו לביקורת מהאיחוד האירופי וארצות הברית ולכינוי \"הדיקטטור האחרון באירופה\".",
    "pageid": 24090
  },
  {
    "title": "ג'ימי קרטר",
    "extract": "ג'יימס ארל \"ג'ימי\" קרטר הבן (באנגלית: .James Earl \"Jimmy\" Carter Jr; נולד ב-1 באוקטובר 1924) הוא פוליטיקאי אמריקאי, שכיהן כנשיאהּ ה-39 של ארצות הברית בין השנים 1977–1981. לפני נשיאותו, כיהן כמושל מדינת ג'ורג'יה ה-76, בין 1971 ל-1975, אחרי שתי כהונות בסנאט של ג'ורג'יה בין 1963 ל-1967. מאז עזיבתו את הבית הלבן היה פעיל בקידום זכויות אדם, הקים את מרכז קרטר וזכה בפרס נובל לשלום בשנת 2002 על הקמת מוסד זה.\nקרטר למד באקדמיה הימית האמריקאית ושירת בצוללת בצי האמריקאי. לאחר מות אביו ב-1953 ניהל את העסקים המשפחתיים של גידול בוטנים בג'ורג'יה. ההפרדה הגזעית בתקופתו ועליית התנועה לזכויות האזרח הובילה אותו להפוך לפעיל בתוך המפלגה הדמוקרטית. בין 1963 ל-1967, כיהן בסנאט של ג'ורג'יה, וב-1970 נבחר למושל המדינה, כשהוא מקדם מצע שהתנגד להפרדה הגזעית, ותמך בהעדפה מתקנת. ב-1976 נבחר לתפקיד המועמד הדמוקרטי לנשיאות, ונכנס למירוץ כמועמד \"סוס שחור\". בבחירות הנשיאותיות, ניצח קרטר את הנשיא הרפובליקני המכהן, ג'רלד פורד, במערכת בחירות צמודה.\nקרטר העניק חנינה לכל משתמטי מלחמת וייטנאם. במהלך כהונתו, הוקמו שתי מחלקות בקבינט: מחלקת האנרגיה ומחלקת החינוך. בתחום האנרגיה, נקט מדיניות שכללה שימור סביבתי, בקרה על מחירי הדלק וניסיון להפיק דלק חדש. בתחום יחסי החוץ, יזם והשתתף בהסכמי קמפ דייוויד, הסכמים בנושאי תעלת פנמה, הסכם סאל\"ט 2, והחזרת אזור תעלת פנמה לפנמה. קרטר ביטל את מדיניות הדטאנט של קודמיו והוביל להחרפה במלחמה הקרה. בתחום הכלכלי, סבלה כלכלת ארצות הברית בתקופת כהונתו מסטגפלציה. בחציה השני של כהונתו התמודד קרטר עם המהפכה האיראנית ומשבר בני הערובה באיראן, אשר התרחש בין 1979 ל-1981, משבר הנפט ב-1979, תאונת אי שלושת המילין, והפלישה הסובייטית לאפגניסטן. בתגובה לפלישה הוביל חרם על אולימפיאדת 1980 במוסקבה. ב-1980 נחל הפסד בבחירות הכלליות למועמד הרפובליקני רונלד רייגן, שניצח ברוב מוחץ.\nהוא הקים את מרכז קרטר ב-1982 למען קידום זכויות אדם. הוא נסע רבות כדי לתווך בין צדדים בעימותים, לפקח על בחירות, ולקדם מניעת מחלות במדינות המתפתחות. בנוסף כתב כמה ספרים. קרטר נחשב למבקר גדול של מדיניותה של ישראל במהלך הסכסוך הישראלי-פלסטיני, ותומך בפתרון שתי המדינות. קרטר הוא הנשיא האמריקאי שזוכה להאריך ימים יותר מכל נשיא אמריקאי אחר שחי אי פעם.",
    "pageid": 17083
  },
  {
    "title": "דגנים",
    "extract": "דגנים הם יבול שמקורם במשפחת הדגניים. באופן כללי ניתן להגדיר דגן כיבול שניתן לטחון אותו כדי לייצר ממנו קמח. קבוצת הדגנים כוללת חיטה, דורה, שעורה, שיפון, אורז, שיבולת-שועל, דוחן, בן-חילף טף ותירס. קיימים גם תתי זנים כגון כוסמין שנחשב תת-מין של החיטה.\nלאחר הקציר נהוג לאחסן את הדגנים באסם, ולהפריד את המוץ מן הדגן על ידי דישה.\nבמקורה שימשה המילה \"דגן\" ככינוי ליבול לאחר שנאסף לערימה.",
    "pageid": 60032
  },
  {
    "title": "דייגו מראדונה",
    "extract": "דייגו ארמנדו מראדונה (בספרדית: Diego Armando Maradona; 30 באוקטובר 1960 –  25 בנובמבר 2020) היה כדורגלן ומאמן ארגנטינאי, מגדולי הכדורגלנים בכל הזמנים.\nמראדונה שיחק בארבעה טורנירים של גביע העולם בכדורגל, כולל מונדיאל 1986, בו היה קפטן נבחרת ארגנטינה והוביל אותה לזכייה בטורניר, לאחר ניצחון במשחק הגמר על נבחרת גרמניה המערבית, בו בישל את שער הניצחון. כמו כן זכה בפרס כדור הזהב כשחקן הטוב ביותר של הטורניר. בשלב רבע הגמר של הטורניר הבקיע דייגו מראדונה שני שערים בניצחון 2–1 על נבחרת אנגליה ונכנס להיסטוריית הכדורגל משתי סיבות - השער הראשון הובקע באמצעות היד, והוא מכונה \"שער יד האלוהים\", והשער השני הובקע לאחר כדרור לאורך יותר מחצי מגרש, תוך שהוא חולף על פני חמישה שחקנים אנגליים בדרך לשער, ונבחר ל\"שער המאה\".\nדייגו מראדונה נחשב לאחת הדמויות השנויות במחלוקת ביותר בספורט. הוא הושעה מכדורגל למשך 15 חודשים בשנת 1991, לאחר שנכשל בבדיקת סמים באיטליה, ולאחר מכן נשלח הביתה ממונדיאל 1994 שנערך בארצות הברית, לאחר שבדיקות הראו שהשתמש באפדרין.\nלאחר פרישתו מהמשחק, ביום הולדתו ה-37 בשנת 1997, הוא עלה במשקל בצורה דרסטית, וסבל מבריאות לקויה כתוצאה מהשפעות השימוש בקוקאין. בשנת 2005 הרזה לאחר ניתוח הצרת קיבה, והתגבר על התמכרותו לקוקאין. הנימוסים הבוטים שלו גרמו לו להסתכסך עם עיתונאים ומנהלים בכירים בספורט. למרות ניסיון אימון דל, הוא הפך למאמן נבחרת ארגנטינה בנובמבר 2008 והדריך אותה במונדיאל 2010. הוא החזיק בתפקיד במשך שנה וחצי, עד שפג תוקף החוזה שלו לאחר מונדיאל 2010.\nמראדונה נבחר, ביחד עם פלה, ל\"כדורגלן המאה של פיפ\"א\", על ידי אנשים מרחבי העולם במסגרת סקר שערכה פיפ\"א והוכרז ב-2000. כמו כן, נבחר ב-2004, על ידי פלה, לאחד מ-125 שחקני הכדורגל החיים הטובים בעולם.",
    "pageid": 20465
  },
  {
    "title": "דניאל פרץ (2000)",
    "extract": "דניאל פרץ (נולד ב-10 ביולי 2000) הוא כדורגלן ישראלי המשחק בעמדת השוער בבאיירן מינכן מהבונדסליגה הגרמנית ובנבחרת ישראל.",
    "pageid": 2091639
  },
  {
    "title": "האוקיינוס השקט",
    "extract": "האוקיינוס השקט (בלעז האוקיינוס הפָּסִי֫פִי) הוא האוקיינוס הגדול ביותר בכדור הארץ ומכסה כשליש משטחו (32.4%), 165.2 מיליון קמ\"ר. שטח זה גדול משטח כל היבשות שעל פני כדור הארץ, ששטחן יחד הוא כ-149 מיליון קמ\"ר. בנוסף, הוא מכיל 46% מכמות המים החופשיים שעל פני כדור הארץ. גבולותיו הם: יבשת אמריקה במזרח, אסיה ואוסטרליה במערב. בצפון מפריד מצר ברינג בין האוקיינוס השקט לאוקיינוס הקרח הצפוני. דרום האוקיינוס השקט גובל באוקיינוס הדרומי.\nהאוקיינוס משתרע לאורך 15,500 ק\"מ, מים ברינג באזור הארקטי שבצפון, עד לשוליים הקפואים של ים רוס באנטארקטיקה שבדרום. רוחבו המקסימלי של האוקיינוס השקט הוא 19,800 ק\"מ מאינדונזיה ועד לחופה של קולומביה קרוב לקו הרוחב 5º צפון. מקובל להציב את גבולו המערבי של האוקיינוס במצר מלאקה. באוקיינוס השקט נמצא המקום הנמוך ביותר בקרום כדור הארץ - שקע מאריאנה, שעומקו 11,022 מטר מתחת לפני הים.\n25,000 איים מצויים באוקיינוס השקט, יותר מאשר בכל שאר האוקיינוסים גם יחד, ורובם מצויים דרומית לקו המשווה (ראו רשימת איים באוקיינוס השקט).\nלאורך שולי האוקיינוס השקט קיימים מספר ימים שוליים, שהגדולים שבהם הם ים סלבס, ים האלמוגים, ים מזרח סין, הים היפני, ים סולו, ים טסמן, ים ברינג, ים אוחוצק והים הצהוב.\nמגלה הארצות הפורטוגלי פרדיננד מגלן, אשר הגיע לאוקיינוס ב-28 בנובמבר 1520, הוא שכינה אוקיינוס זה \"Oceano Pacífico\" כלומר שקט, מכיוון שבמרבית נתיב השיט, ממצר מגלן ועד לפיליפינים, היה האוקיינוס שקט. עם זאת, אוקיינוס זה אינו תמיד שקט. סופות טייפון והוריקן רבות הולמות באיים שמצויים בו. בארצות שבשולי האוקיינוס ישנם הרי געש רבים, ולעיתים קרובות פוקדות אותן רעידות אדמה. במקרים של צונאמי, נחשול מים המתרומם לגובה רב כתוצאה מרעידות אדמה מתחת לפני הים, נגרמים נזקים כבדים ולעיתים אף הרס ערים שלמות לאורך החופים.",
    "pageid": 409314
  },
  {
    "title": "הארי פוטר",
    "extract": "הארי פוטר (באנגלית: ‏‏?‏) היא סדרת ספרי פנטזיה מצליחה בת שבעה חלקים (הפטלוגיה) שנכתבה על ידי הסופרת הבריטית ג'יי קיי רולינג. גיבור הסדרה הוא הנער הארי פוטר. הראשון מבין שבעת ספרי הסדרה, \"הארי פוטר ואבן החכמים\", יצא לאור בשנת 1997, והאחרון מביניהם, \"הארי פוטר ואוצרות המוות\", יצא בשנת 2007.\nכל אחד מספרי הסדרה (מלבד הספר השביעי) מתאר שנת לימודים בבית הספר הוגוורטס לכישוף ולקוסמות. הסדרה מתאפיינת, בין השאר, ביצירת עולם חדש של מושגים ומונחים פרי דמיונה של הסופרת (אשר שאבה השראה ממיתולוגיות וסיפורי פולקלור שונים). על אף שקהל היעד העיקרי של הסדרה הוא ילדים ובני־נוער, הסדרה מעוררת עניין בקרב בני כל הגילים.\nהסדרה זכתה להצלחה יוצאת דופן, וספריה נמכרו במאות מיליוני עותקים בעשרות שפות ברחבי העולם. הספרים מופיעים בקביעות ברשימת עשרת הספרים הנמכרים בעולם, והפכו את רולינג לאחת הנשים העשירות בממלכה המאוחדת ולסופרת העשירה ביותר בעולם. סדרת הספרים גיבשה לעצמה קהל מעריצים עולמי – מה שהביא לשיווק מוצרים רבים הנוגעים לדמויות ולפרטי העלילה.\nהסדרה הוסבה לשמונה סרטי קולנוע, שעד לשנת 2015 היוו את סדרת הסרטים המכניסה ביותר בהיסטוריה של הקולנוע (שיא שנשבר ב־2015 על ידי \"היקום הקולנועי של מארוול\").",
    "pageid": 4482
  },
  {
    "title": "הפרעה דו-קוטבית",
    "extract": "הפרעה דו־קוטבית (באנגלית: Bipolar disorder, נודעת גם בשמה הלועזי המקוצר כ\"בי־פולאריות\"), שנודעה בעבר גם בשם מאניה דֶפרסיה (Manic depression), היא הפרעה נפשית ממשפחת הפרעות מצבי הרוח, המתאפיינת במנעד רגשי רחב הבא לידי ביטוי בגלים (אפיזודות, פרקי זמן מסוימים) של שינויים –  לעיתים אף קיצוניים מאוד – במצב הרוח של החולה, ללא-תלות הכרחית בנסיבות הסביבתיות.\nב-ICD 10 (קטלוג המחלות וההפרעות הנפשיות של ארגון הבריאות העולמי) מופיעה הפרעה זו בפרק העוסק בהפרעות מצב רוח, יחד עם דיכאון חד-קוטבי (דיכאון מז'ורי) והפרעות מצב רוח נוספות. ה-DSM 5 מקדיש להפרעה זו פרק שלם (Bipolar Related Disorders), בנפרד מהפרעות מצב רוח.",
    "pageid": 11571
  },
  {
    "title": "וייטנאם",
    "extract": "הרפובליקה הסוציאליסטית של וייטנאם (בוייטנאמית: Cộng hoà xã hội chủ nghĩa Việt Nam) היא מדינה בדרום-מזרח אסיה אשר גובלת ברפובליקה העממית של סין בצפון, בלאוס ובקמבודיה במערב, ובמפרץ טונקין במזרח ובדרום. הרפובליקה במתכונתה הנוכחית קיימת משנת 1976, לאחר תום מלחמת וייטנאם וכיבושה של דרום וייטנאם על ידי צפון וייטנאם.",
    "pageid": 4522
  },
  {
    "title": "חוילה",
    "extract": "במקרא, חֲוִילָה הוא שמם של שניים מצאצאיו של נח. האחד הוא נכדו של חם מבניו של כוש, והשני הוא צאצאו של שם (חוילה בן יקטן בן ארפכשד). על שמם של שני צאצאי נח אלה נקראת \"ארץ החוילה\".",
    "pageid": 736765
  },
  {
    "title": "חטיבה 401",
    "extract": "חטיבה 401, המכונה גם \"עוצבת עקבות הברזל\", היא חטיבת שריון סדירה בצה\"ל תחת פיקוד עוצבת הפלדה (אוגדה 162). כיום החטיבה מפעילה טנקי מרכבה סימן 4מ עם מערכת הגנה אקטיבית לטנקים \"מעיל רוח\" ומערכת ניהול קרב ממוחשבת צי\"ד, וכן החלה בקליטת טנקים מסוג מרכבה ברק. טנקים אלה הם המתקדמים בצה\"ל ובין המתקדמים בעולם. מפקד החטיבה הנוכחי הוא אלוף-משנה אחסאן דקסה.",
    "pageid": 18478
  },
  {
    "title": "חטיבת עוז",
    "extract": "חטיבת עוֹז (עוצבה 89), הידועה בכינוי חטיבת הקומנדו, היא עוצבת חיל רגלים למבצעים מיוחדים של זרוע היבשה בצה\"ל. החטיבה מאגדת תחתיה ארבע יחידות קומנדו – יחידת אגוז, יחידת מגלן, יחידת דובדבן ויחידת הסיוע המבצעי (יחס\"מ) וכפופה לעוצבת האש (אוגדה 98).\nהחטיבה קיבלה את המספר 89, לציון גדוד הקומנדו 89, גדוד פשיטה בפיקוד משה דיין ודב צסיס, שפעל במלחמת העצמאות תחת פיקוד חטיבה 8.",
    "pageid": 1294537
  },
  {
    "title": "טבע",
    "extract": "באקולוגיה, טבע הוא מושג המייצג את כל מה שקיים, ולא נוצר או שונה על ידי האדם. בהגדרה זו, כל תוצריו של האדם הם מלאכותיים, כלומר אינם חלק מעולם הטבע.[דרוש מקור]\nהטבע כולל למשל את הנופים הקיימים, המראות השונים של חילופי עונות, ההרים והנהרות, היצורים החיים, האטמוספירה ועוד.\nהשאיפה להבין לעומק את הסביבה הטבעית היא שעומדת בבסיס הסביבתנות – תנועה חברתית, פוליטית ופילוסופית רחבה ומגוונת שמטרתה להגן על מרכיב הטבע שנותר בסביבה הטבעית, ובמקרים רבים אף לשקם או להרחיב את חלקו של הטבע בסביבה זו. הגנת הסביבה, בהקשר זה, היא הניסיון לשמר מצב של השפעה אנושית מינימלית על הסביבה הטבעית.\nהמילה העברית \"טבע\" אינה מופיעה בלשון המקרא או בלשון חז\"ל, ומקורה בפילוסופיה היהודית של ימי הביניים.",
    "pageid": 1513
  },
  {
    "title": "יגאל עמיר",
    "extract": "יגאל עמיר (נולד ב־23 במאי 1970) הוא רוצחו של ראש ממשלת ישראל החמישי, יצחק רבין.\nעמיר, פעיל ימין רדיקלי, רצח את רבין בליל 4 בנובמבר 1995, בתום עצרת תמיכה בממשלה ובהסכמי אוסלו, במטרה לעצור את ביצוע ההסכמים. הוא נעצר במקום הרצח, הורשע ונגזר עליו מאסר עולם בתוספת 6 שנים על פציעת המאבטח יורם רובין. בהמשך התווספו לעונש המאסר שלו חמש שנות מאסר, ולאחר ערעור המדינה הוחמר העונש לשמונה שנות מאסר.",
    "pageid": 720320
  },
  {
    "title": "יהודי שינדלר",
    "extract": "בתרגום מילולי מגרמנית יהודי שינדלר, (בגרמנית: Schindlerjuden) היו קבוצה של כ-1,200 יהודים שניצלו על ידי אוסקר שינדלר במהלך השואה. הם שרדו את שנות המשטר הנאצי בעיקר באמצעות התערבותו של שינדלר, שמצא להם מעמד מוגן כעובדי תעשייה במפעל כלי האמייל שלו בקרקוב, ואחרי 1944 במפעל החימוש שלו בצ'כיה הכבושה שנקראה אז הפרוטקטורט של בוהמיה ומוראביה. שם ניצלו יהודים אלה מלהישלח למחנות ההשמדה ושרדו רובם ככולם את תקופת מלחמת העולם השנייה. שינדלר הוציא את הונו האישי כתעשיין כדי להציל את \"יהודי שינדלר\".\nסיפורם תואר בספר \"תיבת שינדלר\" , מאת תומאס קנילי , ובעיבוד הקולנועי של סטיבן ספילברג לרומן, בשם רשימת שינדלר. פולדק פפרברג , אחד הניצולים, שכנע את תומאס קנילי לכתוב את הרומן, ואת סטיבן ספילברג להפיק את הסרט.\nעל פי ההערכות היו למעלה מ-8,500 צאצאים של \"יהודי שינדלר\" שחיו ברחבי ארצות הברית, ישראל ומדינות אחרות בשנת 2012.",
    "pageid": 2109842
  },
  {
    "title": "יהודים",
    "extract": "יְהוּדִים, המוכרים גם בשם עַם יִשְׂרָאֵל (או הָעָם הַיְּהוּדִי), הם לאום וקבוצה אתנו-דתית שמקורה על פי המסורת בחלק משבטי ישראל, ובממלכות העבריות ישראל ויהודה, שהיו מתושבי ארץ ישראל שבמזרח התיכון בסוף האלף השני לפנה\"ס. האתניות, הלאומיות, התרבות והדת היהודיות קשורות זו לזו באופן הדוק; האמונה והמסורות של עם ישראל היא היהדות. יחד עם זאת, במהלך ההיסטוריה הצטרפו או צורפו לעם ישראל אישים וקבוצות שונות בתהליך המכונה גיור.\nהאזכור החיצוני הקדום ביותר לקבוצה בשם \"ישראל\" בארץ ישראל הוא בכתובת מצרית משלהי המאה ה-13 לפנה\"ס. למרות ויכוח בין ארכאולוגים בין 'מינימליסטים' (המייחסים חשיבות קטנה לעדות המקרא ומכפיפים אותה לממצאים ארכאולוגים ולעדויות חיצוניות) ל'מקסימליסטים' או שמרנים או אלו המזוהים עם 'ארכאולוגיה מקראית' (כלומר חוקרים המוכנים עקרונית לקבל את עדות המקרא כבעלת תוקף כשלעצמו), מקובלת על רוב החוקרים עובדת קיומו של עם עברי לכל המאוחר במאה ה-10 לפנה\"ס. הוויכוח בין האסכולות הנזכרות מתקיים גם לגבי היקף ואופי ההתיישבות של העם העברי, אך ברור שלכל המאוחר במאה ה-9 לפנה\"ס התבססו באזור שתי ממלכות עבריות מקראיות – ממלכת ישראל וממלכת יהודה – שהתפלגו להן מממלכת ישראל המאוחדת. היהודים נקראים על שם ממלכת יהודה, שנותרה לבדה לאחר חורבן ממלכת ישראל בשנת 722 לפנה\"ס, וחורבנה של ממלכת יהודה בשנת 586 לפנה\"ס עם גלות בבל. עם שיבת ציון, החלה תקופת בית שני, ברובה חיו תושבי יהודה תחת שלטון זר, למעט תקופה קצרה של שלטון עצמאי בימי החשמונאים. במקביל שגשגה פזורה יהודית גדולה בכל אגן הים התיכון, ובתקופה הרומית הגיע אחוז היהודים באוכלוסיית העולם לשיא היסטורי. עם זאת במהלך מרידות יהודה ברומא מקרב פרובינקיה יוּדַיְאָה (בלטינית: Provincia Iudaea), יהודים רבים נהרגו, נעקרו, הוגלו, או נמכרו לעבדות, וחבל יהודה כמעט התרוקן כולו מיושביו. לאחר המרידות מרכז כובדו של היישוב היהודי עבר לגליל, ומאוחר יותר לבבל השכנה.\nהיישוב היהודי בארץ ישראל המשיך להצטמצם תחת השלטון הביזנטי והמוסלמי, עד שהגיע לשיעור נמוך במיוחד בזמן השלטון העות'מאני, לכל היותר 8% בלבד מאוכלוסיית ארץ ישראל במאה ה-19.\nיהודים המשיכו להתפזר בעולם המוכר (נוצרי ומוסלמי) במהלך ימי הביניים המוקדמים והמאוחרים, ועל פי הערכות מקובלות, עמד מספר היהודים בעולם בשנת 1700 על כ-650 אלף נפש. על קהילות וותיקות בארצות האסלאם ובאיטליה נוספו קהילות קטנות במערב אירופה, וקהילות ביניניות במרכז ובמזרח אירופה ובספרד. ב-1290 גורשו יהודי אנגליה, במהלך המאה ה-14 גורשו יהודי צרפת, ובסוף המאה ה-15 גורשו היהודים מספרד. חלקם נדדו לאירופה, חלקם לצפון אפריקה ולאורך השנים גם לרחבי האימפריה העות'מאנית.\nבעולם כולו היו בשנת 1800 כ-2.25 מיליון יהודים בלבד, אך מספרם גדל פי 4.5 תוך מאה שנה, ועמד על יותר מ-10 מיליון בשנת 1900.\nבמקביל השתנו קהילות יהודיות בארצות שונות גם בשל הגירה: יהודי צרפת שמנו ב-1789 לכל היותר 30 אלף נפש, הפכו לקהילה של כ-300 אלף נפש תוך כמאה שנה. בארצות הברית בה חיו ב-1776 לא יותר מ-2000 יהודים, חי ב-1860 מעל ל-250 אלף וב-1924 לפחות 5 מיליון. התחזקות היישוב היהודי בארץ ישראל החלה במהלך המאה ה-19, עם התמורות בתחבורה לארץ-ישראל, שיפור יחסי של המצב בעיקר אחרי 'מלחמת קרים' והגידול במספר היהודים בעולם, שחלק זעיר מהם רצה לממש את מצוות העלייה לארץ. ב-1878 כבר חיו בארץ ישראל כ-24,000 יהודים, ועם הופעת התנועה הציונית, התחזק זרם העלייה אך עדיין היה רק כ-2% מכלל היהודים שהיגרו עד 1924. עליות המוניות יחסית החלו רק מהעלייה הרביעית, והעליה החמישית כמו גם גידול טבעי הביא את אחוז היהודים באוכלוסיית הארץ, עד לכדי כ-650 אלף איש, כ-37% ערב קום המדינה. שואת העם היהודי בידי גרמניה הנאצית ועוזריה באמצע המאה ה-20 הביא להשמדת למעלה משליש מעם ישראל. לאחריה, שארית הפליטה, וכן קהילות נוספות מרחבי העולם, עלו לארץ ישראל.\nמדינת ישראל הוקמה בשנת ה'תש\"ח, היא 1948, כמדינה היהודית היחידה בעולם. חוק השבות של המדינה – מעניק זכות למתן אזרחות ישראלית לכל יהודי בתפוצות. כ־46% מיהודי העולם מתגוררים בישראל, ישראל היא המדינה היחידה בעולם שבה היהודים מהווים רוב (וכן היחידה בעולם שבה היהודים מהווים מעל ל-2% מכלל האוכלוסייה כיום). נכון לשנת 2023 יש ברחבי תבל כ־15.7 מיליון יהודים המהווים כחמישית האחוז מאוכלוסיית העולם.",
    "pageid": 274511
  },
  {
    "title": "יחידת דובדבן",
    "extract": "יחידת \"דובדבן\" (יחידה 217) היא יחידה מובחרת בצה\"ל, הפועלת תחת פיקודה של חטיבת עוז (עוצבה 89). היחידה מתמחה בלוחמה בטרור ובפעילות מסוערבת נגד מחבלים.\nלפני שהוכפפה לחטיבת עוז ב־27 בדצמבר 2015, פעלה היחידה תחת פיקודה הישיר של אוגדת איו\"ש מיום הקמתה (יוני 1986).\nתפקידיה של היחידה כוללים משימות מודיעין ומעצרים מורכבים או סיכול ממוקד של מבוקשים ומחבלים (פעילי טרור) בלב שטחים עוינים תוך שימוש ביכולות מתקדמות ומסווגות, כאשר חלק מהפעילות נעשית בצורה מסוערבת (כלומר: הלוחמים מחופשים לעוברי־אורח ערבים). הפעילות מבוצעת בשיתוף עם השב\"כ.",
    "pageid": 110523
  },
  {
    "title": "יקרונית התאנה",
    "extract": "יקרונית התאנה (שם מדעי: Batocera rufomaculata), היא מין של חיפושית ממשפחת היקרוניתיים. מקורה באזורים הטרופים של אסיה (מלאיה, סרי לנקה, דרום מזרח הודו) ממזרח אפריקה (מדגסקר, ראוניון מאוריציוס) משם פלשה לחצי האי ערב, האזור הקריבי, למערב הודו ולישראל, לקראת סוף שנות ה-50. משם, המשיכה למדינות השכנות – לבנון, ירדן, סוריה, ומאוחר יותר, לאיראן, עיראק ובשנת 2000, פלשה גם לטורקיה.\nתוארה לראשונה על ידי האנטומולוג השוודי צ'ארלס דה גייר  בשנת 1775.",
    "pageid": 716960
  },
  {
    "title": "יריב לוין",
    "extract": "יריב גדעון לוין (נולד ב-22 ביוני 1969, ז' בתמוז ה'תשכ\"ט) הוא שר המשפטים, סגן ראש הממשלה וחבר הכנסת מטעם סיעת הליכוד. בעבר שימש כשר התיירות, שר לביטחון פנים, יו\"ר הכנסת, יו\"ר הקואליציה, יו\"ר ועדת החוץ והביטחון ויו\"ר ועדת הכנסת. עורך דין במקצועו.",
    "pageid": 636609
  },
  {
    "title": "מאצ'ה",
    "extract": "מאצ'ה (ביפנית: 抹茶) היא אבקת תה ירוק שמקורה ביפן. המנהג התרבותי המכונה טקס התה היפני מתרכז סביב ההכנה, ההגשה והשתייה של המאצ'ה. \nהמאצ'ה הוכנס לשימוש גם כחומר טעם וצבע מאכל במאכלים שונים כמו מוצ'י, אטריות סובה, גלידת תה ירוק ומגוון של וואגאשי (מתוקים יפניים). \nלתערובות של מאצ'ה ניתנים כינויים פואטיים המכונים צ'אמי (\"שמות תה\") על ידי מגדל התה, החנות או מייצר התערובת, או על ידי המאסטר הגדול של מסורת תה מסוימת. כאשר לתערובת ניתן כינוי על ידי מאסטר גדול יוצא שושלת-יוחסין של מקיימי טקס תה, התערובת מוכרת בתור הקונומי שלו, או התערובת המועדפת.",
    "pageid": 895528
  },
  {
    "title": "מיינה מצויה",
    "extract": "מַיְנָה מצויה או מיינה הודית (שם מדעי: Acridotheres tristis) היא עוף ממשפחת הזרזיריים שבסדרה ציפורי שיר. צבעה הכללי חום-כהה, עם כתמים לבנים בכנפיים; הראש והצוואר – בצבע אפור-כהה; המקור, סביב העיניים, והרגליים – בצהוב.\nמקורה באזורים הטרופיים של דרום אסיה, היא הועברה למקומות שונים בעולם בעיקר לצורך הדברה ביולוגית של חרקים מזיקים והסתגלה היטב לסביבה האורבנית.\nהמיינה היא אוכלת-כול, וניזונה ממזון מגוון הכולל חסרי חוליות, פירות, גוזלים, ביצים ולטאות. היא נמנית עם העופות החקיינים (כמו מינים שונים של תוכים) ויש לה יכולת לחקות את צלילי סביבתה הקרובה.\nידועה כמתחרה עם מינים מקומיים על מזון ואתרי קינון וכגורמת נזק ליבולים חקלאיים. הוגדרה על ידי האו\"ם כאחד ממאה המינים הפולשים המסוכנים בעולם.",
    "pageid": 205610
  },
  {
    "title": "מנחם בגין",
    "extract": "מנחם בגין (‏‏?‏; ‏16 באוגוסט 1913, י\"ג באב ה'תרע\"ג – 9 במרץ 1992, ד' באדר ב' ה'תשנ\"ב) היה פוליטיקאי, מדינאי ואיש צבא ישראלי, שכיהן כראש ממשלת ישראל השישי. לפני הקמת מדינת ישראל שימש כמפקד הארגון הצבאי הלאומי, ולאחר הקמת המדינה היה ליושב-ראש תנועת החרות שהתמזגה מאוחר יותר אל גח\"ל ומשם לליכוד. כיהן כחבר בעשר הכנסות הראשונות וכשר בממשלות ישראל.\nאת דרכו הציבורית החל בגין כמפקד קן בית\"ר במחוז מגוריו. בשנת 1939 מונה לנציב תנועת בית\"ר בפולין. לאחר שפרצה מלחמת העולם השנייה נעצר בגין על ידי שלטונות ברית המועצות בליטא בעוון פעילות ציונית, ונשלח לגולאג. לאחר ששוחרר הצטרף בגין אל הכוח הצבאי הפולני שלחם יחד עם בעלות הברית, והגיע עם יחידתו אל ארץ ישראל. ב-1944 שוחרר מהצבא הפולני והתמנה למפקד הארגון הצבאי הלאומי. בגין הכריז על מרד גלוי נגד שלטונות המנדט הבריטי במטרה להביא לסילוקם ולהקמת מדינה יהודית.\nזמן קצר אחרי הכרזת העצמאות הכריז בגין על יציאה מן המחתרת ועל ניתוב האצ\"ל אל המגרש הפוליטי באמצעות המפלגה שהקים בו ביום - תנועת החרות, שהיוותה את האופוזיציה האידאולוגית לממשלות תנועת הפועלים בהנהגת מפא\"י ומפלגת העבודה. מאבקו הפוליטי המשמעותי הראשון של בגין היה נגד הסכם השילומים שעמדו על הפרק, בין ממשלת ישראל לבין ממשלת גרמניה המערבית.\nבשנת 1965 הוביל בגין את תנועת החרות לריצה משותפת עם המפלגה הליברלית במסגרת גח\"ל (גוש חרות ליברלים). ב-1967 צורפה גח\"ל לממשלתו של לוי אשכול על רקע תקופת ההמתנה, ובגין מונה לראשונה לשר בלי תיק. בגין המשיך לכהן כשר גם בממשלותיה של גולדה מאיר, אך הוביל את סיעתו לפרישה ממנה בעקבות תוכנית רוג'רס. בשנת 1973 התמזגה גח\"ל עם מפלגות קטנות נוספות ליצירת הליכוד.\nבבחירות לכנסת התשיעית ניצחה רשימת הליכוד בראשות בגין, במה שמכונה \"המהפך\". היו אלו חילופי השלטון הראשונים בישראל, כאשר לראשונה בהיסטוריה של מדינת ישראל הרכיבה את הממשלה מפלגה שאינה מפא\"י. ממשלתו של בגין הנהיגה לראשונה מדיניות ליברלית בכלכלה הישראלית, והחלה גם מנתבת משאבים משמעותיים יותר אל עיירות הפיתוח, ההתנחלויות ביהודה, שומרון, עזה וסיני והמגזר הדתי והחרדי. כמו-כן חל היפוך ביחס המדינה לגיוס החרדים - אחוז החרדים שנהנה מפטור גדל משמעותית, גם ביחס לחלקם באוכלוסייה.\nבתקופת כהונתו של בגין כראש הממשלה חלה תפנית במקומה של ישראל במזרח התיכון, בשנת 1979 נחתם הסכם השלום עם מצרים, שבמסגרתו פונה חצי האי סיני מהתיישבות ישראלית, ובגינו זכה בגין בפרס נובל לשלום לשנת 1978. בשנת 1982, לאחר מתיחות ביטחונית בגבול לבנון, הביא לפתיחת מבצע שלום הגליל שהתפתח למלחמת לבנון הראשונה. כתוצאה, שהה צה\"ל בדרום לבנון עד לשנת 2000.\nבגין התפטר מתפקידיו בממשלה, בכנסת ובמפלגה בשנת 1983, ומעולם לא נעתר לפרט את הסיבות שהביאו אותו להחלטה זו. מאז הסתגר בביתו בירושלים עד שנפטר בשנת 1992. בגין נקבר בבית הקברות היהודי בהר הזיתים בהלוויה רבת משתתפים.",
    "pageid": 517
  },
  {
    "title": "מקסיקו",
    "extract": "מקסיקו (בכתיב ארכאי: מכסיקו; בספרדית: México; הגייה: מחיקו ‏‏?‏), או בשמה הרשמי המדינות המקסיקניות המאוחדות (בספרדית: Estados Unidos Mexicanos), היא פדרציה בצפון אמריקה הגובלת בארצות הברית מצפון, בגואטמלה ובבליז בדרום-מזרח, באוקיינוס השקט במערב ובמפרץ מקסיקו ובים הקריבי במזרח. מבחינה תרבותית שייכת מקסיקו לאמריקה הלטינית. היא מדורגת במקום ה-11 בעולם מבחינת גודל האוכלוסייה ובמקום ה-15 מבחינת שטחה. עיר בירתה היא מקסיקו סיטי.",
    "pageid": 4379
  },
  {
    "title": "נאום בנימין נתניהו בפני הקונגרס של ארצות הברית (2015)",
    "extract": "ב-3 במרץ 2015 נאם ראש ממשלת ישראל, בנימין נתניהו, בפני מושב משותף של שני בתי הקונגרס של ארצות הברית, בנושא ההסכם המתגבש בין איראן למעצמות בנוגע לתוכנית הגרעין האיראנית. נתניהו סקר את ההיסטוריה של הסתרת הפיתוח הגרעיני על ידי האיראנים והציג את הסכנה ממרוץ חימוש גרעיני שעתיד להתרחש בקרב מדינות ערב בעקבות הצטיידותה של איראן בנשק גרעיני.\nאת ההזמנה לנאום שלח יושב ראש בית הנבחרים דאז, ג'ון ביינר. מכיוון שההזמנה נשלחה בינואר 2015, יותר מחודש לאחר שהוחלט שיהיו בחירות כלליות בישראל במרץ, נמתחה ביקורת בישראל ובארצות הברית על כך שההזמנה יכולה להתפרש כהתערבות אמריקאית במערכת הבחירות בישראל לטובת נתניהו. מחלוקת נוספת שעלתה לפני הנאום, הייתה העובדה שביינר, הרפובליקני, הודה בפומבי כי ההזמנה נעשתה ללא התייעצות עם הבית הלבן. השאלה, אם היה על נתניהו להיענות להזמנה או לאו, עוררה מחלוקת בציבור הישראלי והאמריקאי כאחד; נשיא ארצות הברית, ברק אובמה, הביע התנגדות לנושא הנאום ולעיתויו ולא נכח בקונגרס בעת נשיאתו.",
    "pageid": 1245425
  },
  {
    "title": "נבחרת דרום סודאן בכדורסל",
    "extract": "נבחרת דרום סודאן בכדורסל היא נבחרת הכדורסל הלאומית של דרום סודאן. הנבחרת הוקמה במאי 2011 והצטרפה לפיב\"א בשנת 2013. הדירוג הנוכחי של נבחרת דרום סודאן ברשימת הדירוג של פיב\"א לנבחרות גברים, הוא המקום ה-33 בעולם, נכון ל-27 בפברואר 2024, ירידה של 2 מקומות לעומת דירוג קודם.\nהנבחרת שיחקה את משחקה הראשון נגד Ugandan club champions Power והפסידה בתוצאה 86-84.\nהנבחרת העפילה פעם אחת לאליפות אפריקה בכדורסל בשנת 2021 והגיעה לרבע הגמר.\nהנבחרת העפילה לטורניר הגמר של גביע העולם בכדורסל שהתקיים בשנת 2023 וסיימה במקום ה-17. מכיוון שסיימה במקום הגבוה ביותר בטורניר מבין כל הנבחרות האפריקניות, היא העפילה לראשונה בתולדותיה למשחקים האולימפיים שיתקיימו ב2024.",
    "pageid": 1005856
  },
  {
    "title": "נמל התעופה בן-גוריון",
    "extract": "נמל התעופה הבין-לאומי בן־גוריון (ראשי תיבות: נתב\"ג) הוא נמל התעופה הבין-לאומי הגדול ביותר בישראל מבחינת תעבורת נוסעים וכלי טיס, ומשמש כשער הכניסה הראשי למדינה מאז הקמתו. הנמל שוכן במרחק של כ־40 ק\"מ מירושלים וכ־20 ק\"מ מתל אביב.\nבעת הקמתו על ידי רשויות המנדט הבריטי בשנת 1934, לפני קום המדינה, כונה שדה התעופה בשם \"Lydda Airport\" וגם \"שדה התעופה וילהלמה\", על שם היישוב הטמפלרי וילהלמה ששכן בסמוך. לאחר מלחמת השחרור המשיך להיקרא \"שדה התעופה לוד\" על שם העיר לוד הסמוכה. בדצמבר 1973, כשבוע לאחר מותו של דוד בן־גוריון, ראש הממשלה הראשון של ישראל, הוסב שמו של נמל התעופה על שמו של בן־גוריון.\nהשדה מופעל על ידי רשות שדות התעופה, ומשמש כמרכז הפעילות ומושב הנהלתה של חברת אל על, חברת הדגל של ישראל. עוד משמש הנמל כמרכז פעילותן של חברות התעופה הישראליות ישראייר וארקיע ושל חברת המטען ק.א.ל. נמל התעופה משמש גם כמרכזה של התעשייה האווירית לישראל וכמקום מושבה של רשות שדות התעופה. רשות התעופה האזרחית שוכנת סמוך לו, באיירפורט סיטי.\nבשנת 2022 עברו בנמל 20,008,532 נוסעים.",
    "pageid": 9933
  },
  {
    "title": "נס (ראפרית)",
    "extract": "נסיה לוי (נולדה ב-10 בנובמבר 2002), המוכרת גם בשם הבמה המקוצר נס, היא ראפרית וזמרת ישראלית. חברה עם הזמר סטילה לצמד נס וסטילה.",
    "pageid": 2219623
  },
  {
    "title": "נצרות",
    "extract": "הנצרות היא דת מונותאיסטית אברהמית שצמחה לפני כ-2,000 שנה והתפשטה מארץ ישראל. היא הדת בעלת התפוצה הרחבה בעולם ומספר המאמינים המשתייכים לפלגיה הרבים נאמד בלמעלה מ-2.38 מיליארד איש – המהווים מעל ל-31% מאוכלוסיית העולם כולו. כל הכנסיות הנוצריות מעמידות במרכז משנתן את דמותו של ישו, הנחשב למייסדה של הדת ולמורה דרכה. רובן המוחלט מקבל את אמונת היסוד כי ישו הוא בן האל, אחד משלושת מרכיביו השווים – יחד עם האל האב ורוח הקודש – של השילוש הקדוש שמהווה את אלוהים האחד, וכי התגלם בבשר כדי לגאול את האנושות מחטאיה ומת בצליבה כקורבן לשם כך. ישועת האדם מותנית בקבלת ישו כמשיח וכאלוהי. קיימות כנסיות הדוחות את מושג השילוש ואף קבוצות שוליים המזדהות כנוצריות ורואות בישו בן-תמותה בלבד, אם כי היתר לא מכירות בהן כלגיטימיות.\nהחלוקה הבסיסית בעולם הנוצרי היא בין הזרמים של ארצות מערב ומרכז אירופה ומושבותיהן מעבר לים, לבין הזרמים של ארצות המזרח התיכון ומזרח אירופה. הפער נובע מגורמים תרבותיים וגאוגרפיים, בין המערב שהשתמש בלטינית למזרח שהעדיף יוונית או שפות מקומיות, כמו גם מחלוקות תאולוגיות שונות. כנסיות המערב מונות בעיקר את הקתולים המכירים בסמכות האפיפיור והמסורה, ואת הפרוטסטנטים הדוחים את שתיהן, מעניקים חשיבות רבה לפרשנות האישית של כתבי הקודש, ומפוצלים לרבבות גופים עצמאיים הנעדרים היררכיה ברורה. כנסיות המזרח כוללות, בין היתר, את האורתודוקסים הרואים את פטריארך קונסטנטינופול כ\"ראשון בין שווים\" בקרב מנהיגיהם, ואת האוריינטלים, הנבדלים מכל האחרים בכך שהם דוחים את החלטות ועידת כלקדון מ-451.\nהנצרות הקדומה התפתחה לאטה מן המאה הראשונה לספירה, בתחילה ככת יהודית קטנה שקידמה את תורת ישו, ולאחר מכן כאמונה אוניברסלית שלא דרשה מגויים שהצטרפו אליה לשמור את חוקי התורה. לאחר הפיכתה לדת הרשמית של האימפריה הרומית במאה הרביעית, הפכה לדומיננטית באירופה ובעולם המערבי. במהלך התקופה הקולוניאלית, משלהי ימי הביניים ועד אמצע המאה ה-20, התפשטה הנצרות אל הקולוניות שהקימו הכובשים האירופאים ברחבי תבל, וכיום רוב הנוצרים מתגוררים מחוץ למערב. לנצרות היה חלק חשוב ועיקרי בעיצוב תרבות המערב ותרבות אירופה.",
    "pageid": 740
  },
  {
    "title": "סודאן",
    "extract": "רפובליקת סודאן (בערבית: جمهورية السودان; תעתיק מדויק: ג'מהורִיָת אלסודאן, באנגלית: Republic of Sudan) ובקיצור סודאן, היא מדינה בצפון מזרח אפריקה. היא המדינה השלישית בגודלה באפריקה (עד הכרזת העצמאות של דרום סודאן הייתה הגדולה ביותר ביבשת), וכן בעולם הערבי. בירתה היא ח'רטום והיא גובלת בצפונה במצרים, במזרחה באתיופיה ובאריתריאה, בדרומה במדינת דרום סודאן, בדרום-מערב במדינת רפובליקה המרכז-אפריקאית, בצ'אד במערב, ובלוב בצפון-מערב.\nשפותיה הרשמיות הן ערבית (בניב סודאני) ואנגלית.\nכמעט כלל אוכלוסיית רפובליקת סודאן הם מוסלמים, והיא מדינה חברה גם בארגון לשיתוף פעולה אסלאמי וגם בליגה הערבית.",
    "pageid": 21646
  },
  {
    "title": "סטילה",
    "extract": "דור סורוקר (נולד ב-1 בנובמבר 1998), הידוע בשם הבמה סטילה, הוא ראפר, זמר, פזמונאי, מלחין ומפיק מוזיקלי ישראלי. ידוע כחבר בהרכב ההיפ הופ הלם תרבות, ובצמד נס וסטילה.",
    "pageid": 2219624
  },
  {
    "title": "סלובקיה",
    "extract": "סלובקיה, המכונה כיום הרפובליקה הסלובקית (בסלובקית: Slovenská Republika) היא ארץ ומדינה במרכז אירופה ללא מוצא לים. המדינה גובלת בפולין בצפון, בהונגריה בדרום, בצ'כיה בצפון מערב, באוסטריה בדרום-מערב, ובאוקראינה במזרח. סלובקיה הוכרזה בשנת 1968 כחלק של צ'כוסלובקיה הפדרטיבית והייתה למדינה עצמאית לאחר פירוק צ'כוסלובקיה בשנת 1993. בשנת 2004 הצטרפה סלובקיה לברית נאט\"ו ולאיחוד האירופי.",
    "pageid": 12643
  },
  {
    "title": "סקרלט ג'והנסון",
    "extract": "סקרלט אינגריד ג'והנסון (באנגלית: Scarlett Ingrid Johansson; נולדה ב-22 בנובמבר 1984) היא שחקנית, מפיקה, זמרת ודוגמנית יהודייה-אמריקאית.",
    "pageid": 882898
  },
  {
    "title": "עוצבת הפלדה",
    "extract": "עוצבת הפלדה (אוגדה 162) היא אוגדה משוריינת רב-זירתית הכפופה לפיקוד הדרום של צה\"ל.\nמפקד האוגדה הנוכחי הוא תת-אלוף איציק כהן.",
    "pageid": 367428
  },
  {
    "title": "עלי עבדאללה סאלח",
    "extract": "עלי עבדאללה סאלח (בערבית: علي عبد الله صالح, תעתיק מדויק: עלי עבדאללה צאלח; 21 במרץ 1942 - 4 בדצמבר 2017) כיהן כנשיא הרפובליקה הערבית התימנית (צפון תימן) משנת 1978 עד לשנת 1990. עם איחוד תימן ב-1990 הפך לנשיא המדינה המאוחדת. ב-23 בנובמבר 2011 העביר את סמכויותיו בפועל כראש מדינה לסגנו עבד רבו מנסור האדי, בהסכם שנקבע בו כי ייערכו בחירות במדינה, בעקבות ההפגנות בתימן בשנת 2011, שהיו חלק מהאביב הערבי. סאלח נרצח ב-4 בדצמבר 2017 על ידי כוחות החות'ים לאחר קרב עם המורדים בצנעא.",
    "pageid": 49556
  },
  {
    "title": "עמית סגל",
    "extract": "עמית יצחק סגל (נולד בי\"ז בניסן ה'תשמ\"ב, 10 באפריל 1982) הוא עיתונאי, איש רדיו וטלוויזיה ישראלי. משמש כפרשן הפוליטי של חברת החדשות, בעל טור פוליטי בעיתון \"ידיעות אחרונות\" ומגיש את התוכנית \"פגוש את העיתונות\" יחד עם בן כספית.",
    "pageid": 210211
  },
  {
    "title": "פיל ספקטור",
    "extract": "פִיל ספּקטוֹר (באנגלית: Phil Spector; נולד כהארווי פיליפ ספקטור;‏ 26 בדצמבר 1939 – 16 בינואר 2021) היה פזמונאי, מוזיקאי, גיטריסט ומפיק מוזיקלי יהודי-אמריקאי.\nספקטור התפרסם בראשית שנות ה-60, והפך לאחד מהמפיקים המוזיקליים החשובים ביותר בהיסטוריה של מוזיקת הפופ. התרומה החשובה שלו ביותר בתחום ההפקה היא המצאת טכניקת ההקלטה היוצרת את \"חומת הצליל\" (Wall of Sound). בין האמנים אותם הפיק ניתן למצוא את טינה טרנר, הביטלס (להם הפיק וערך את האלבום Let It Be) והראמונס.\nב-2009 הורשע ברצח מדרגה שנייה של השחקנית לנה קלארקסון  ב-2003, ונגזר עליו מאסר עולם.",
    "pageid": 329454
  },
  {
    "title": "פקיסטן",
    "extract": "הרפובליקה האסלאמית של פקיסטן (באורדו: اسلامی جمہوریہ پاکستان, תעתיק: אִסְלַאמי גֻ'מְהוּרִיָה פַּאכִּסְתַאן) היא מדינה בדרום-מרכז אסיה, הגובלת באיראן, אפגניסטן, הרפובליקה העממית של סין, הודו, ובים הערבי. עם יותר מ-233 מיליון תושבים, פקיסטן היא המדינה החמישית בעולם מבחינת גודל אוכלוסייתה. בעבר, עיר הבירה של פקיסטן הייתה עיר הנמל קראצ'י, אך כיום הבירה היא אסלאמאבאד. שפותיה הרשמיות של פקיסטן הן אורדו ואנגלית. פקיסטן היא המדינה המוסלמית היחידה בעולם אשר באמתחתה נשק גרעיני.\nהמדינה חברה בארגון לשיתוף פעולה אסלאמי.",
    "pageid": 4426
  },
  {
    "title": "פתח תקווה",
    "extract": "פתח תקווה (בניקוד: פֶּתַח תִּקְוָה), המכונה \"אֵם הַמּוֹשָׁבוֹת\", היא עיר במחוז המרכז, והחמישית מבחינת גודל אוכלוסייתה במדינת ישראל. נוסדה כמושבה ב-1878, והוכרזה כעיר בשנת 1937. גובלת בהוד השרון ובתל אביב, בני ברק וגבעת שמואל במערב, גובלת בכמה קיבוצים מהמועצה האזורית דרום השרון (עינת, גבעת השלושה ונחשונים) והמושב כפר סירקין במזרח, ועם גני תקווה, קריית אונו ומועצה אזורית חבל מודיעין (מושב נחלים, רינתיה, מזור, בארות יצחק) ובמושבי המועצה האזורית דרום השרון (מגשימים, גת רימון, כפר מעש) מדרום.",
    "pageid": 84552
  },
  {
    "title": "צ'סטר בנינגטון",
    "extract": "צ'סטר צ'ארלס בנינגטון (באנגלית: Chester Charles Bennington;‏ 20 במרץ 1976 – 20 ביולי 2017) היה זמר, כותב שירים, יוצר ומוזיקאי אמריקאי ששימש כסולן הראשי של להקת לינקין פארק אותה הוביל החל משנות התשעים ועד 2017. בנינגטון זכה להכרה בזכות יכולותיו המלודיות והצעקות המוזיקליות שהפכו את קולו למוכר מאוד. בנינגטון היה גם אחד מכותבי השירים של הלהקה לצדו של מייק שינודה, מייסד של הלהקה.\nיחד עם לינקין פארק בנינגטון זכה להצלחה ותהילה מאסיבית בארצות הברית וברחבי העולם בעיקר בזכות הלהיטים Numb, New Divide ו-In The End שהפכו לא רק את הלהקה למפורסמת אלא גם את בנינגטון בעיקר בזכות קולו.\nהתמכרותו לסמים ואלכוהול השפיעו על חייו בצורה חדה וברורה ואף הובילו אותו להיות שנוי במחלוקת ולהתמודד עם דיכאון. דברים אלו הובילו אותו בסופו של דבר להתאבדות בתלייה בגיל 41 ב-20 ביולי 2017. חודשיים לפני מותו, התאבד באותה דרך כריס קורנל, לו שר בנינגטון בהלווייתו את השיר הללויה של לאונרד כהן.",
    "pageid": 97659
  },
  {
    "title": "שוודיה",
    "extract": "שוודיה (נקראת רשמית: ממלכת שוודיה; בשוודית: Konungariket Sverige – \"קוניניאריקט סווריה\" או בקיצור סווריה ‏‏?‏) היא מדינה בסקנדינביה אשר בצפון אירופה, הגדולה מבין המדינות הנורדיות והחמישית בגודל שטחה באירופה. היא גובלת בנורווגיה ממערב, בפינלנד מצפון-מזרח ובים הבלטי ובמפרץ הבוטני ממזרח. בדרום-מערב מפריד מצר קטגט את המדינה מדנמרק. בשל צפיפות האוכלוסין הנמוכה במדינה, נשמרו הנופים המייחדים את שוודיה ובהם היערות והשממות ההרריות.",
    "pageid": 3140
  },
  {
    "title": "שלדון הצעיר",
    "extract": "שלדון הצעיר (אנגלית: Young Sheldon) היא סדרה קומית אמריקאית אשר שודרה מ-25 בספטמבר 2017 ועד לסיומה ב-16 במאי 2024. סדרה זו היא ספין אוף של הסיטקום \"המפץ הגדול\". הסדרה היוותה פריקוול לאירועי הדמות שלדון קופר בסדרה המקורית, כשהיה בן 9 וגר עם משפחתו במזרח טקסס. היא תוארה מנקודת המבט של שלדון המבוגר, כזכרונות, ומלווה בקריינות של ג'ים פרסונס, ששיחק את שלדון בסדרה המקורית ושימש גם כמפיק בפועל בסדרה הזו.\nבישראל, הסדרה שודרה ב-yes, בסלקום tv והחל מ-2023 גם בנטפליקס.",
    "pageid": 1519802
  },
  {
    "title": "שש בש",
    "extract": "שש בש (בפרסית shesh - שש וטורקית beş - חמש) הוא משחק לוח וקוביות לשני שחקנים. זהו משחק מזל ואסטרטגיה עם חשיבות למיומנות השחקן. לוח המשחק מחולק ל-24 \"תחנות\" בצורת משולשים (מקומות בהם השחקן אמור להניח את אבני המשחק העגולות). לכל שחקן 15 אבני משחק בצבע אחיד, אך שונה מהצבע של היריב (לרוב שחור ולבן). האבנים ממוקמות בתחילת המשחק בצורה אופיינית (ראו תמונות בהמשך להמחשה). על השחקנים לקדם, כל אחד את אבניו, לעבר הרבע האחרון של הלוח בצד הסמוך אליו (מכונה \"בסיס\"). מהלך הקידום (מכונה \"מסע\") מתנהל בכיוונים מנוגדים (לרוב, הלבן נע בכיוון השעון, והשחור נע נגד כיוון השעון). הקידום מתבצע על ידי הטלת קוביות, והשחקן רשאי לקדם את אבניו בהתאם לתוצאת ההטלה. לאחר ששחקן הכניס את כל אבניו לרבע האחרון של הלוח, רשאי השחקן להמשיך בקידום אל מחוץ ללוח. שחקן שסיים להוציא את כל אבניו מהלוח מוכרז כמנצח.\n\nלפי המחקר ההיסטורי, המשחק התפתח מן המשחק המלכותי של אור, מהאלף השלישי לפנה\"ס. שש בש הוא אחד המשחקים העתיקים ביותר שעדיין בשימוש גם בראשית המאה ה-21.\n\nמשולש - אחד מ-24 המקומות שעליהם יכולות לנוע אבני המשחק.\nמשולש פנוי - משולש שאין עליו אבני משחק.\nמשולש תפוס - משולש שיש עליו שתי אבני משחק או יותר מאותו הצבע. היריב לא יכול להניח אבנים על משולש זה. משולש כזה נקרא גם \"בית\".\nמשולש לכידה - משולש עליו רק אבן אחת. היריב יכול לנחות עליו בתורו, וללכוד את האבן.\nבסיס - לכל שחקן שישה משולשים המהווים את בסיסו. בתרשים, בסיס האפור הוא משולשים 1 עד 6, ובצורה סימטרית בסיס הוורוד הוא משולשים 19 עד 24.\nמסע ויעד - השחקנים מזיזים את אבני המשחק שלהם בכיוונים מנוגדים (כל הזזה נקראת \"מסע\"). כל שחקן מזיז את אבניו מבסיס היריב לבסיסו שלו (\"היעד\").\nדאבל - מצב בו שני המספרים היוצאים בהטלת הקוביות זהים; במקרה זה מספר הצעדים מוכפל. לדוגמה: יצא בקוביות 5:5, יזכה השחקן לארבעה מסעים של חמש.\nהמשחק הופרד - כאשר השחקנים משאירים את כל אבני יריבם מאחוריהם. אף שחקן לא יכול יותר ללכוד את אבני השחקן השני. מכאן ואילך השחקנים במירוץ להוצאת כל אבניהם.\n\nכל שחקן זורק שתי קוביות ומזיז את האבנים שלו. השחקן מזיז את האבנים שלו על פי כל קובייה בנפרד (ולא על פי סכומן הכולל של הקוביות). השחקן חייב להזיז את האבנים בכל מצב שהמשטח מאפשר לו והוא אינו רשאי לנוע אחורה.\nכדי לנצח במשחק צריך השחקן להכניס את כל האבנים שלו ליעדן, כשלאחר מכן הוא רשאי להוציאן מהלוח. צעד מעבר ללוח הוא למעשה משולש 0 או 25 בהתאמה. אם לאחר ששחקן החל להוציא את אבניו מחוץ ללוח בוצעה לכידה על אחת מאבניו, אסור לו להוציא אבנים מחוץ ללוח עד אשר תוחזר האבן ליעדה.\nכאשר שחקן מבצע לכידה על אבן של שחקן יריב, יזרוק השחקן היריב את הקוביות בתורו, בהתאם לתוצאות הקוביות יוכל השחקן להכניס את האבן לבסיס היריב, הספירה מבוצעת החל מהמשולש הראשון ועד לשישי, כלומר אם יזרוק השחקן 1:3 (בקובייה אחת 1 ובקובייה שנייה 3) יוכל להכניס את האבן למשולשים 1 או 3 אם הוא השחור או משולשים 24 ו- 22 ללבן. שחקן שלא הצליח לשחרר את חיילו הלכוד, יוותר על תורו. אין הגבלה על מספר החיילים הלכודים.\nטכניקה הגנתית במשחק היא לנסות ולהשאיר כמה שפחות אבנים בודדות על המשולשים, מכיוון שאבנים אלו יכולות להילכד ואז הן מתחילות את המסלול שלהן מההתחלה, כלומר מהבסיס.\n\nניצחון רגיל (נקודה) - השחקן שהוציא ראשון את כל האבנים שלו.\nניצחון כפול (מארס)  (שתי נקודות) - ניצחון כאשר היריב עדיין לא הוציא אפילו אבן אחת.\nניצחון משולש (מארס טורקי) (שלוש נקודות) - מארס שבו ליריב יש אבנים על בסיסו של השחקן המנצח, והוא עדיין לא הוציא אפילו אבן אחת.\nהמנצח הוא בעל מספר הנקודות הגבוה ביותר. אם יש שוויון נקודות, המנצח בתחרות הוא בעל מספר ניצחונות המשחקים הגבוה יותר.\n\nמלבד השש בש המסורתי, קיימות וריאציות נפוצות פחות של המשחק וכן משחקים נוספים שניתן לשחק על לוח השש בש.\n\nבשש בש תחרותי משתמשים בקוביית הכפלה, המוסיפה אתגר ועניין למשחק. קוביית ההכפלה משמשת להכפלה (או להכפלות חוזרות) של תוצאת המשחק. בתחילת המשחק קוביית ההכפלה ממוקמת במרכז הלוח, וכל שחקן, בתורו, רשאי להכפיל, דהיינו להכריז כי תוצאת המשחק תזכה בניקוד כפול (למשל \"מארס\" יזכה ב-4 נקודות, במקום 2). השחקן השני, המוכפל, רשאי לקבל את ההכפלה, ובמקרה זה קוביית ההכפלה תעבור אליו כאופציה להכפלה חוזרת, או לסרב להכפלה, ולהפסיד את המשחק במקום (השחקן שהציע את ההכפלה יזכה בניקוד של ניצחון בודד כפול ערך קוביית ההכפלה, לפני ההכפלה האחרונה).\n\nשש בש מקסיקני משוחק על אותו לוח שש בש, מטרות המשחק זהות, אך החוקים שונים במעט: אחרי זריקת הקוביות, על השחקן לנוע קודם רק את מספר הצעדים הקטן יותר שמורות הקוביות. אם מהלך זה לא ניתן לביצוע עקב משולש תפוס, עובר תורו של השחקן לשחקן היריב.\nבשש בש מקסיקני כל \"דאבל\" מזכה בתור נוסף. זאת בתנאי, שמצליחים לנוע את כל ארבע הכפולות של הדאבל. אם נגמרו האפשרויות לנוע לפני שהסתיים התור, לא מקבלים תור נוסף. כמו כן, בעת הוצאת החיילים, אפשר להוציא רק אבנים העומדות במשולשים שאת מספריהם מורות הקוביות.\n\nבשש בש ערבי המטרה והכללים זהים לאלו של שש בש רגיל, למעט כמה שינויים:\n\nאם התקבלה התוצאה 2:1, הלוח מתהפך, וכל שחקן יקבל את החיילים של יריבו.\nאם לשחקן יצאה תוצאה המורכבת ממספרים עוקבים שאינה 2:1 (לדוג': 4:3, 2:3, 5:6 וכו'), הוא מקבל שני מהלכים שבהם הוא יכול להזיז את האבנים שלו לאיזה משולשים שירצה. מצב זה מתקיים כל עוד המספרים העוקבים לא החזירו אבן ללוח ממצב לכוד. במקרה כזה, השחקן חייב לדרוך על המשולש הפנוי בבסיס שלו, ואז לבצע את המהלך השני איך שירצה. בחלק מהגרסאות, עם מספרים עוקבים לא ניתן להוציא אבנים מהלוח, אלא חייבים להעבירן למשולש אחר, והתוצאה 6:1 נחשבת לכזו המורכבת ממספרים עוקבים.\nדאבלים - כל דאבל כולל גם את הדאבלים של כל המספרים הקטנים ממנו. לדוגמה: 6:6 יכלול גם את 5:5, 4:4, 3:3, 2:2, ו-1:1. המהלכים במקרה כזה מבוצעים מהגדול לקטן. התנועה בדאבל זהה לזו שב-שש בש רגיל.\nמספר מזל - המספר שהוטל בהטלה שלפני המשחק, שמטרתה להכריע מי יתחיל. מספר המזל יכול להיות כל תוצאה שאינה מורכבת מזוג מספרים עוקבים או 2:1. אם בהטלה שלפני המשחק יצא מספר שאינו עונה לדרישות אלו, יש להטיל שוב ושוב עד שיתקבל מספר כזה. או לחלופין, להגיע להסכמה הדדית לגביו. היה והתקבל מספר המזל, השחקן רשאי לשנותו לכל תוצאה שירצה. לפי חלק מהגרסאות, מספר המזל ייתן לשחקן שקיבל אותו את יכולת התנועה של תוצאת 6:6, על כל המשתמע מכך.\nהטלת 5:2- כאשר שחקן מטיל את התוצאה 5:2 הכלי המתקדם ביותר שלו נהפך לאכול.\n\nבנוסף למשחק השש בש, על לוח השש בש משחקים משחקים נוספים וביניהם מחבוסה ושלושים ואחד.\n\nבמשחק שלושים ואחד המטרה זהה למטרה בשש בש - להוציא את כל השחקנים מהלוח. \nכל שחקן מעמיד את כל חייליו על המשולש הקיצוני בלוח במקביל לחיילים של השחקן היריב. המטרה היא להביא את כל החיילים לבסיס ואז להתחיל להוציא אותם מהלוח כמו בשש בש.\nבניגוד לשש בש אי אפשר ללכוד חיילים של היריב, כך שאם חייל אחד של שחקן עומד על משולש כלשהו הוא בנה \"בית\" והחייל של היריב לא יכול לעמוד עליו.\nלאחר ששחקן מצליח להעביר את כל החיילים שלו לבסיס הוא מתחיל להוציא אותם החוצה. המנצח הוא מי שהוציא ראשון את כל חייליו החוצה.\nמספר הנקודות שווה למספר החיילים שנותרו ליריב על הלוח, והמשחק נמשך עד שאחד הצדדים מצליח להגיע ל־31 נקודות ומוכרז כמנצח.\n\nאף על פי שהשש-בש מזוהה בימינו בעיקר עם טורקיה, פרס ועמי הקווקז כגון הגאורגים והארמנים[דרוש מקור], המשחק המצרי העתיק סנת המוכר כמשחק הלוח העתיק ביותר, נתפס על ידי חוקרים כראשון מבין שורה של משחקים מהם התפתח השש בש. משחק נוסף הוא המשחק המלכותי של אור ששני לוחות משחק שלו נמצאו בעיראק על ידי ארכאולוגים בריטיים ושויכו לתקופה שקדמה לשושלת אור 1, לפני 2600 לפנה\"ס. חפירות שנערכו בשהר-י סוח'תה שבאיראן ב-2004 העלו לוח משחק בן כ-5000 שנה המחולק ל-20 משבצות, 60 אבני משחק ושתי קוביות, המוכר כלוח המשחק העתיק ביותר שנמצא.\nברומא העתיקה נהגו לשחק במספר משחקי לוח. אחד מהם, \"משחק 12 השורות\", דומה לשש בש בכך שתנועות האבנים על גבי הלוח הונחו על ידי זריקת הקוביות. משחק נוסף, \"טבולה\" (שולחן, או לוח במשמעותו המילולית. בטורקית מודרנית, נקרא השש בש \"טאוולה\"), התקרב יותר לשש בש המודרני ; המשחק נערך על לוח המחולק ל-24 משבצות, השחקנים הניעו את אבני המשחק בכיוונים הפוכים בעזרת שלוש קוביות, ומטרת המשחק הייתה להיות הראשון שמסיר את האבנים מהלוח. המשחק הוזכר באפיגרמה של הקיסר הביזנטי זנו (המאה ה-5 לספירה).\nקוביית ההכפלה נוספה למשחק בשנת 1920 במועדוני שש בש בלואר איסט סייד, ניו יורק. תוספת זו מחייבת את השחקנים להעריך את סיכויי הזכייה בכל מצב, ומוסיפה חישובי תוחלת לאסטרטגיית המשחק.\nבאמצע שנות השישים זכה השש בש לפופולריות הודות לאציל רוסי, הנסיך הכריזמטי אלקסיס אובולנסקי, שייסד תחרויות שש-בש בינלאומיות, ואף כתב ספר העוסק באסטרטגיה של המשחק. הוא פרסם סט של כללים רשמיים והקים מועדון שש בש בינלאומי יוקרתי במנהטן. במרץ 1963 נערך טורניר השש בש הבינלאומי הגדול הראשון, ומאז נערכות תחרויות רבות, בעיקר בלאס וגאס, באיי בהאמה ובמונטה קרלו שבנסיכות מונקו.\n\nבדומה לשחמט, שש בש נלמד בעניין רב על ידי מדעני מחשב. רשתות עצביות מלאכותיות וגישות אחרות הובילו להתקדמות משמעותית בפיתוח תוכנות שש בש עבור משחק וניתוח.\nתוכנת השש בש החזקה הראשונה היא BKG 9.8. התוכנה פותחה על ידי מדען המחשב הנס ברלינר כחלק מניסוי על פיתוח מצבים במשחקי לוח. בגרסאותיה המוקדמות, התוכנה התמודדה בקושי אפילו מול שחקנים חלשים, אך ברלינר הבחין בכך שטעויות קריטיות תמיד נעשות בשלבי מעבר במשחק. הוא השתמש בעקרונות של לוגיקה עמומה כדי לשפר את המשחק בין שלבים, וביולי 1979 התוכנה הייתה חזקה מספיק כדי לשחק מול אלוף העולם לואיג'י וילה . התוכנה ניצחה בתוצאה 1–7, ובכך הייתה לתוכנת המחשב הראשונה שניצחה אלוף עולם במשחק לוח. במשחק זה נעשה שימוש בקוביות רגילות, וניתוח סטטיסטי שביצע ברלינר לאחר המשחק הראה שהתוכנה קיבלה, במקרה, מספרים שאיפשרו לה לבצע מהלכים טובים יותר מאלה של היריב האנושי.\nבסוף שנות ה-80, מתכנתי שש בש הצליחו יותר בעזרת גישות המבוססות על רשת עצבית מלאכותית. TD-Gammon, שפותחה על ידי עמית במרכז המחקר של IBM הייתה הראשונה שהתקרבה לרמה של שחקן מומחה, ואף למעלה מזה, לטענת מספר שחקני שש בש מובילים.\nכתוצאה מהתפתחות המחקר ברשתות עצביות, יצאו לשוק מספר תוכנות מסחריות וכן תוכנה שיתופית ותוכנה חינמית מבוססת קוד פתוח. תוכנות אלו יכלו גם לשחק את המשחק וגם להציע כלים לניתוח משחקים, כולל השוואות מפורטות של מסעים בודדים.\n\nבנוסף למשחק ולניתוח משחקים, תוכנות שש בש פותחו גם כדי לתווך בין שחקנים דרך רשת האינטרנט. משחק שש בש מקוון בזמן אמת התחיל עם FIBS (ראשי תיבות של First Internet Backgammon Server) ב-1992, שנחשב לאתר השש בש הלא מסחרי הוותיק ביותר באינטרנט, המצליח לשמר קהילת שחקנים בינלאומית.\nמשחק שש בש על כסף באינטרנט החל עם Gamesgrid ב-1997. האתר הוקם על ידי מתכנת מחשבים ושחקן שש בש בשם קן ארנולד והיה הראשון לאפשר לשחקנים להכריז על נכונותם לשחק מול משתמשים אחרים, אך אסר עליהם להצהיר בפומבי על העדפות המשחק שלהם (כמו סכום ההימור וסוג המשחק).\nישנן מספר רשתות שש בש באינטרנט המציעות משחק אונליין נגד שחקנים אחרים, את אחד האתרים המרשימים ביותר ניתן למצוא תחת פלטפורמת הפייסבוק, האתר מציע לשחק נגד חברים בפייסבוק, בחירת יריב מרשימה ובחירת יריב אקראי.\n\nבין שחקני השש בש הידועים נמנה גם אלוף ישראל בשחמט ואלוף העולם בשש בש שמעון כגן והישראלי לשעבר מיכאל נתנזון.\n\nשש בש, באתר אנציקלופדיה בריטניקה (באנגלית)\nשש בש (אנגלית) - לימוד, אסטרטגיות ומאמרים באנגלית\nורד לי, מסע בעקבות האובססיה הישראלית לשש בש, באתר הארץ, 24 באפריל 2009\nחידת שש בש, IBM יולי 2009\nשש בש, באתר MathWorld (באנגלית)",
    "pageid": 1667
  },
  {
    "title": "קטגוריה:קיבוצים",
    "extract": "",
    "pageid": 19708
  },
  {
    "title": "אדוארד המודה",
    "extract": "אדוארד המודה (באנגלית עתיקה: Ēadƿeard Andettere, במובן של \"מודה/מצהיר על אמונתו\"; באנגלית: Eduard the Confessor;‏ 1004 – 5 בינואר 1066) היה מלך אנגליה מ-8 ביוני 1042 ועד מותו.",
    "pageid": 41733
  },
  {
    "title": "אולימפיאדת טוקיו (2020)",
    "extract": "משחקי הקיץ האולימפיים של 2020 היו המשחקים האולימפיים ה-32 בעת החדשה. הם החלו ב-23 ביולי 2021 והסתיימו ב-8 באוגוסט 2021. בהתאם להחלטת הוועד האולימפי הבין-לאומי, שהתקבלה בכינוס ה-125 של הוועד, בבואנוס איירס בשנת 2013, המשחקים נערכים בטוקיו, בירת יפן, שמארחת את האולימפיאדה בפעם השנייה בתולדותיה, אחרי שאירחה את המשחקים האולימפיים בשנת 1964. סה\"כ 205 מדינות השתתפו במשחקים. טוקיו אירחה גם את המשחקים הפראלימפיים של 2020.\nלאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים בשנה מקיץ 2020 לקיץ 2021. עם זאת, הוחלט כי לא יהיה שינוי בשם המשחקים. הוועדה המארגנת עדכנה במהלך כינוס הוועד האולימפי ה-136 שנערך באופן מקוון כי היא הבטיחה את השימוש בכלל המתקנים עבור המשחקים שנדחו, ופרסמה את לוח הזמנים החדש של התחרויות.\nבשונה מתחרויות קודמות התנהלה האולימפיאדה באופן שונה כתוצאה ממשבר הקורונה, הספורטאים חויבו להוריד אפליקציית מעקב מטעם הממשלה ולא הורשו לבקר באתרי תיירות, על המלווים נאסר לשיר ולעודד (מה שבפועל לא קרה). הוועדה המארגנת של המשחקים החליטה במרץ 2021 כי לא תתאפשר כניסה של צופים ממדינות זרות לתחרויות. ב-8 ביולי 2021, הוחלט שהמשחקים יתקיימו ללא קהל.\n93 משלחות זכו באולימפיאדה זו לפחות במדליה אחת, יותר מדינות מאשר בכל האולימפיאדות שקדמו לה בהיסטוריה.",
    "pageid": 1132916
  },
  {
    "title": "אירוויזיון 2025",
    "extract": "תחרות הזמר של האירוויזיון לשנת 2025 (באנגלית: Eurovision Song Contest 2025; בצרפתית: Concours Eurovision de la chanson 2025) תהיה המהדורה ה-69 של התחרות בהפקת איגוד השידור האירופי אשר עתידה להתקיים בשווייץ, המדינה הזוכה של אירוויזיון 2024.\n\nלאחר זכייתה של שווייץ בתחרות 2024, הרשות המקומית של ז'נבה הביעה עניין לארח את אירוויזיון 2025 במרכז הכנסים פאלקספו והגישו לכך בקשה רשמית. באותו יום הביע גם נשיא ממשלת בזל-שטאדט עניין באירוח התחרות בעיר בזל. ב-12 במאי 2024 הוצע אולם אולמה שבסנט גאלן כמקום פוטנציאלי. ב-13 במאי 2024, העיר המארחת הקודמת לוגאנו, שללה הצעות לארח את האירוויזיון, בעוד נשיא מחוז ברן, פיליפ מולר דיבר על \"עלייה באנטישמיות\" בתחרות, לדבריו. ב-15 במאי, מולר זכה להתנגדות מצד המועצה המחוזית המבצעת של ברן, והמועצה בירכה את נמו והכריזה על תמיכתה בארגון התחרות בעיר ברן. מנגד, דווח כי עיריית ציריך קיימה ישיבה \"בעדיפות גבוהה\" כדי לדון בהצעה. ב-14 במאי, העיר המארחת בשנת 1989, לוזאן שללה הצעות לארח את התחרות, בטענה למחסור בתשתיות. ב-15 במאי הודיעה העיר ביל/ביין, עיר הולדתו של נמו, על רצונה לקחת חלק ולהיות אחת ממארגני האירוע. ב-17 במאי, השלטון המקומי של פריבור הצהיר שהוא בוחן הצעה אפשרית לארח את התחרות. ב-5 ביוני, אישרה ממשלת בזל-שטאדט כי היא תציע הצעות אירוח, והציעה את אצטדיון זנקט יאקוב פארק ואת אולם זנקט יאקובסהלה כמקומות אפשריים. ב-6 ביוני, חשפו עיריות ביל/ביין וברן אפשרות להצעת אירוח משותפת של שתי הערים. ב-12 ביוני, הודיעה העיר סנט גאלן כי לא תגיש הצעה בשל אי עמידה בדרישות לאירוח התחרות.\nרשות השידור של המדינה המארחת, SRG SSR, השיקה את תהליך הגשת ההצעות בשבוע האחרון של מאי 2024, על ידי הנפקת רשימת דרישות לערים המעוניינות לארח את התחרות. הערים בזל, ברן, ז'נבה וציריך הצהירו רשמית על התעניינותן והגישו את הצעותיהן עד 28 ביוני. נציגי רשות השידור המארחת ביקרו בארבע הערים המתחרות בתחילת יולי, וב-19 ביולי, קיצרו את רשימת המועמדות לשתי הערים באזל וז'נבה. העיר המארחת הנבחרת צפויה להיכרז עד סוף אוגוסט.\nב-3 ביולי 2024 נחשפו תוצאות סקר בין אזרחי שווייץ שמראות כי 49% מאזרחי שווייץ מתנגדים לאירוח התחרות המדינה כאשר רק 46% מהאזרחים תומכים באירוח. טרם נמסרה תגובה מרשות השידור השווייצרית.\n\nאנדורה אנדורה – ב-26 ביוני 2024, רשות השידור האנדורית, RTVA, אישרה כי המדינה לא תחזור לאירוויזיון 2025.\nבולגריה בולגריה – ב-23 ביוני 2024, רשות השידור הבולגרית, BNT, הצהירה בחשבון הטוויטר שלה כי ההחלטה לגבי השתתפות המדינה בתחרות תתקבל בספטמבר.\nבוסניה והרצגובינה בוסניה והרצגובינה – רשות השידור הבוסנית, BHRT, הודיעה כי היא שוקלת לחזור לתחרות בשנת 2025. בתוכנית לשנת 2024, רשות השידור התוותה את תוכניותיה לשנה הקרובה, עם הכרזות על תוכניות חדשות, דיון על קהלי יעד והצהרה: \"אנחנו גם מאמינים שהגיע הזמן לשקול את חזרתם של נציגי בוסניה והרצגובינה לאירוויזיון 2025\". עם זאת, באוקטובר 2023 הצהירה רשות השידור כי היא מצויה תחת הסנקציות מצד איגוד השידור האירופי ולכן לא ישתתפו בשנת 2024. פתרון הבעיות הפיננסיות של BHRT ותשלומי שירותי הדואר המהיר נותרו מכשול קריטי להשתתפותה של בוסניה והרצגובינה באירוויזיון. ב-17 ביולי 2024 רשות השידור הבוסנית, BHRT הודיעה כי בוסניה והרצגובינה לא תחזור להתחרות בשנת 2025. המדינה השתתפה בפעם האחרונה באירוויזיון 2016, הודות לתמיכה בחסות פרטית.\nהולנד הולנד – ב-6 ביוני 2024, השדרן ההולנדי, AVROTROS, הצהיר כי השתתפותו בתחרות תהיה תלויה ב\"התאמות מבניות\" לארגון, בעקבות המחלוקות בתחרות לשנת 2024, כולל פסילתו של המתמודד ההולנדי באותה השנה, יוסט קליין מהגמר.\nטורקיה טורקיה – ב-21 במאי 2024 הצהיר נשיא טורקיה רג'פ טאיפ ארדואן כי \"ההחלטה להשאיר את טורקיה מחוץ לאירוויזיון הייתה טובה\" והוסיף שטורקיה צריכה להישאר מחוץ לתחרות בשל \"נייטרליזציה מגדרית\" ו\"איום על המשפחה המסורתית\". טורקיה השתתפה בפעם האחרונה ב-2012.\nמונטנגרו מונטנגרו – בינואר 2024, בתגובה לעניין ציבורי, הצהיר השדרן המונטנגרי, RTCG, כי הוא מתכנן לארגן פסטיבל מוזיקה שמטרתו להפיץ שירים חדשים של אמנים וסופרים מקומיים. פסטיבל זה עשוי להפוך גם לפלטפורמה לבחירת נציג מונטנגרו לאירוויזיון 2025, בהתאם למימון הזמין. עם זאת, נכון לאפריל 2024, לא ידוע אם המדינה תחזור לתחרות בשנת 2025. מונטנגרו נטלה חלק בתחרות בפעם האחרונה בשנת 2022.\nמונקו מונקו – כשהשדרן המונגאסקי, TMC, עזב את איגוד השידור האירופי בשנת 2021, היה צורך ברשות שידור חדשה כדי להחזיר את המדינה לאירוויזיון, שהקמתה אושרה ב-29 בדצמבר 2022. ב-12 באפריל 2024 נודע כי חברת הטלוויזיה החדשה, TV Monaco, הפכה לחברה מלאה באיגוד. בנוסף, מונקו הקצתה 100,000 אירו בתקציב לשנת 2022 כדי לחזור לאירוויזיון באותה השנה, אך לבסוף זה לא קרה. נכון לאפריל 2024, לא ידוע אם המדינה תחזור לאירוויזיון 2025. מונקו השתתפה בפעם האחרונה באירוויזיון 2006.\nסלובקיה סלובקיה – באוגוסט 2023, רשות השידור הסלובקית, RTVS, הודיעה כי היא שוקלת לחזור לאירוויזיון בשנת 2025. בספטמבר אותה השנה, דיבר ליובוש מצ'אי, מנכ\"ל רשות השידור, על החזרה האפשרית של סלובקיה לאירוויזיון וציין כי המדינה \"קיבלה הצעות טובות יחסית\" להשתתף, ושהערוץ בודק דרכים אפשריות לבחור נציג. עם זאת, ב-8 באפריל 2024, השדרן הסלובקי אישר כי לא ישתתף באירוויזיון 2025 עקב קיצוץ בתקציב. סלובקיה נטלה חלק בתחרות בפעם האחרונה בשנת 2012.\nסן מרינו סן מרינו – באוקטובר 2023, השדרן הסן-מרינזי, SMRTV, הודיע כי חידש את החוזה לארגון התחרות הלאומית \"Una voce per San Marino\" לשתי מהדורות, כלומר עד שנת 2025. עם זאת, לאחר הפעם השלישית ברציפות שבה נכשלה המדינה להעפיל לגמר, מזכיר המדינה לתיירות, פדריקו פדיני אמטי דן באפשרות לפרישה מהתחרות.\nסלובקיה, אנדורה ובוסניה והרצגובינה אישרו שלא יחזרו לתחרות.\n\nבלארוס בלארוס – ב-28 במאי 2021 הודיע איגוד השידור האירופי כי בשל המשבר הפוליטי הפנימי בבלארוס, הוא ישעה את חברותה של רשות השידור המקומית, BTRC, ויאסר על המדינה להשתתף בתחרות, עד להודעה חדשה. האיגוד נתן ל-BTRC שבועיים לגבש תגובה רשמית, אך רשות השידור לא עשתה זאת, ולכן איגוד השידור האירופי החליט להשעות את BTRC ב-1 ביולי 2021. מאוחר יותר ה-BTRC פרסם הצהרה לפיה היא לא תתמוך בהשתתפות המדינה בתחרות בשנים הבאות. ההשעייה הייתה אמורה להסתיים ב-1 ביולי 2024, אולם האיגוד החליט להאריך אותה ללא הגבלת זמן. המדינה השתתפה בפעם האחרונה באירוויזיון 2019.\nליכטנשטיין ליכטנשטיין – העיתון המקומי \"Liechtensteiner Vaterland\" דיווח כי שדרן הרדיו הלאומי במדינה, Radio Liechtenstein, נמצא בתהליך השגת מעמד חברות באיגוד השידור האירופי במטרה להביא את המדינה להשתתפות ראשונה בתחרות האירוויזיון. עם זאת, השדרן עוסק בשידורי רדיו בלבד, ללא שידורים טלוויזיוניים, דבר העלול למנוע את הופעת הבכורה.\nקוסובו קוסובו – במאי 2024 הודיעה רשות השידור הקוסוברית, RTK, כי היא מתכננת ביוני להגיש בקשה לחברות מלאה באיגוד השידור האירופי על מנת להשתתף באירוויזיון 2025. ב-6 ביוני 2024, שלח מנכ\"ל רשות השידור, שקומבין אחמטג'קאי, מכתב רשמי לאיגוד וביקש הזמנה להשתתף בתחרות.\nרוסיה רוסיה – עקב הפלישה הרוסית לאוקראינה, ב-29 במאי 2022 הכריז איגוד השידור האירופי על השעיה מוחלטת של חברות גופי השידור הרוסיים, מה שהופך למעשה את ההשתתפות לבלתי אפשרית. השתתפותה האחרונה של המדינה הייתה באירוויזיון 2021.\n\n אירוויזיון 2025, במסד הנתונים הקולנועיים IMDb (באנגלית)",
    "pageid": 2329909
  },
  {
    "title": "אלי מזרחי (רקדן)",
    "extract": "אלי מזרחי (נולד ב-29 באוקטובר 1965) הוא רקדן, כוריאוגרף שופט בינלאומי לריקודים סלוניים; בעלים ומנהל של \"האקדמיה לריקודים סלוניים בישראל\". מפברואר 2022 ועד היום משתתף בתוכנית רוקדים עם כוכבים בתור שופט.",
    "pageid": 1964265
  },
  {
    "title": "אתיופיה",
    "extract": "הרפובליקה הדמוקרטית הפדרלית של אתיופיה (באמהרית: የፌፈን ዲሞክራሲያዊ ሪፐብሊክ, תעתיק לעברית: יאיתיופ'יה פדראלאווי דימוקיראסייווי ריפביליק) היא מדינה ללא מוצא לים בקרן אפריקה שבמזרח אפריקה. היא גובלת בצפון באריתריאה, בסודאן ובדרום סודאן במערב, בקניה בדרום, בסומליה במזרח, ובג'יבוטי בצפון-מזרח. אתיופיה כיום היא פדרציה של שבעה מחוזות אתניים, ארבעה מחוזות מולטי-אתניים, ושתי ערים עצמאיות. המדינה מכונה בחוקתה \"הפדרציה האתיופית השנייה\" ומוגדרת כפדרציה דמוקרטית רב-לאומית שצורת שלטונה רפובליקה.\nאתיופיה היא ארץ בעלת היסטוריה רצופה מאז העת העתיקה. המדינה המודרנית היא המשכה של האימפריה האתיופית, שהיא עצמה מקורה בקיסרות אקסום. זו, על פי המסורת, התפתחה ממלכות שבא אשר קמה בשנת 1978 לפנה\"ס. הנצרות הוכרזה כדת המדינה בשנת 325 לספירה, כך הפכה אתיופיה למדינה השנייה ולאימפריה הראשונה שקיבלה את הנצרות[דרוש מקור]. במהלך המאה השביעית הגיע גם אסלאם לאזור, מה שהחל את תקופת החושך האתיופית, שבמהלכה התפשטה ממלכת אקסום דרומה, ואיבדה שטחים בצפון שנכבשו על ידי המוסלמים. בתחילת ימי הביניים הפכה אתיופיה לאחת מהאימפריות החזקות בתבל, ובסופם החלה הידרדרות. במהלך העת החדשה התרחבו גבולות המדינה, אך מאפייניה המדיניים ותשתיתה התרבותית המשיכו להתבסס על מקורותיה הקדומים שראשיתם בתקופה האקסומית. שמה הקודם של אתיופיה נקרא חבש.\nאתיופיה מנהלת מדיניות עצמאית השונה מיבשת אפריקה וממדינות המזרח התיכון, אך מאידך היא מובילה במספר תחומים ביבשת. בשנת 1923 היא הפכה לחברה בחבר הלאומים, ובשנת 1942 היא חתמה על הצהרת האומות המאוחדות, והייתה אחת מ-51 המדינות המייסדות של הארגון. בעקבות כך היא קיבלה עמדת בכורה ביבשת וזכתה לארח את מרכז האו\"ם באפריקה. אתיופיה היא גם אחת ממייסדות האיחוד האפריקאי, ומזכירות הארגון שוכנת בבירתה, אדיס אבבה.",
    "pageid": 4155
  },
  {
    "title": "בית\"ר ירושלים",
    "extract": "בית\"ר ירושלים היא מועדון כדורגל ישראלי מירושלים, המשתייך לאגודת הספורט בית\"ר. קבוצת הכדורגל הבכירה של המועדון משחקת בליגת העל – ליגת הכדורגל הבכירה בישראל. המועדון הוקם ב-1936, והחל משנות השבעים, נחשב לאחד הבכירים והאהודים ביותר בכדורגל הישראלי. המועדון חבר שותף בארגון המועדונים האירופיים.\nהקבוצה נוהגת לשחק בתלבושת צהובה-שחורה. אצטדיונהּ הביתי של הקבוצה, החל משנת 1991, הוא אצטדיון טדי, הממוקם בשכונת מלחה, ירושלים ומכיל 31,733 מקומות ישיבה. קודם לאצטדיון טדי, שיחקה הקבוצה בשנותיה המוקדמות באצטדיון ימק\"א.\nלזכות בית\"ר שש אליפויות ישראל, שמונה גביעי מדינה, שלוש זכיות בגביע הטוטו ושתי זכיות בתואר אלוף האלופים. בית\"ר ירושלים היא הקבוצה הראשונה בתולדות הכדורגל הישראלי ששיחקה במפעל במסגרת אירופאית, במשותף עם הפועל באר שבע, כאשר השתתפה בגביע האינטרטוטו לעונת 1976/1977.\nהחל משנת 2022 נמצא המועדון בבעלות איש העסקים ברק אברמוב.",
    "pageid": 48329
  },
  {
    "title": "גולסטאר",
    "extract": "גולסטאר (מסוגנן כגולללל סטאר) היא תוכנית מציאות תיעודית ישראלית שנוצרה והופקה על ידי סוכנות ADD עבור רשת HOT. התוכנית מציגה את פעילותה של נבחרת כדורגל המורכבת מידוענים.\nבכל פרק, הנבחרת עוברת חוויה משותפת אחרת כולל אימון והכנה לקראת המשחקים, המשחקים עצמם והתגובות לאחריהם. את הנבחרת מאמן שייע פייגנבוים, מאמן כדורגל ותיק וכדורגלן עבר. בסיום כל עונה הנבחרת מתכוננת למשחק הגמר, כאשר כל המשחקים הם בעצם הכנה למשחק זה.\nב-11 ביולי 2024 יצא לאקרנים סרט קולנוע שמבוסס על התוכנית בשם \"מרוסקים: גולסטאר הסרט\". הסרט הופק על ידי משה אדרי. בסוף הקרנת הבכורה של הסרט הגיעו חלק מהשחקנים מהעונה העכשווית של גולסטאר (למשל: דין מירושניקוב, ירון ברלד, קובי סוויסה או כידוע: \"KS המותג\") לבמה של האולם או מחץ לאולם של הסרט",
    "pageid": 1059244
  },
  {
    "title": "דובר צה\"ל",
    "extract": "מערך דוֹבר צה\"ל (בראשי תיבות: מערך דוֹ\"ץ) הוא מערך באגף המבצעים (אמ\"ץ) בצה\"ל, המייצג את הצבא במגעיו עם הציבור ועם התקשורת. בראש המערך עומד קצין בדרגת תת-אלוף (תא\"ל) שתוארו \"דובר צה\"ל\". המערך אחראי לפרסום ההודעות הרשמיות של צה\"ל, להפעלת פלטפורמות הדיגיטל של צה\"ל ולפגישות אנשי הצבא עם אמצעי התקשורת (עיתונות, רדיו, טלוויזיה, אינטרנט וכדומה). לפי אתר האינטרנט של מערך דובר צה\"ל, ייעודו של המערך הוא \"העצמת אמון הציבור בצה\"ל, חיזוק הלגיטימציה לפעילותו והרתעת האויב באמצעות השפעה על המרחב הציבורי תקשורתי באופן ממלכתי, מבצעי, חדשני ויוזם\". דובר צה\"ל כפוף לראש אגף המבצעים והוא חבר פורום מטכ\"ל.\nדובר צה\"ל הנוכחי הוא תת-אלוף דניאל הגרי.\n\nהיחידה החלה כ\"יחידת הקשר לעיתונות\" שהוקמה על ידי כתריאל כ\"ץ, שקודם לכן היה דובר \"ההגנה\". יחידת דובר צה\"ל הייתה כפופה לראש אגף המודיעין עד אחרי מלחמת יום הכיפורים. בתקופתו של אריה שלו בתפקיד (1963–1967) שם היחידה שונה למחלקת ביטחון והסברה, ושילב את ענף הקישור לעיתונות עם ענף ביטחון שדה. לאחר מלחמת יום הכיפורים הוכפפה היחידה ישירות לראש המטה הכללי, העומד בראשה זכה לדרגת תת-אלוף והוא משתתף בישיבות פורום מטכ\"ל. ב-1999 הועברה היחידה לכפיפות אגף המבצעים, ודובר צה\"ל הוכפף לראש האגף, למעט בנושאים בהם יקבע הרמטכ\"ל מראש ובכתב שבהם יהיה כפוף ישירות אליו.\nבעת מלחמת לבנון השנייה לדובר צה\"ל היה תפקיד משמעותי במערכה, שהתאפיינה בפתיחות תקשורתית לצד לוחמה פסיכולוגית.\nבמהלך כהונתו של אבי בניהו כדובר צה\"ל הפכה היחידה מחטיבה למערך, עת הוכפפו לסמכותה המקצועית מדורי הדוברות באגפי המטכ\"ל ובזרועות. בתקופה זו גם תוקנן תפקיד ראש מחלקת תקשורת.\nכהונתו של דובר צה\"ל אורכת ככלל כשנתיים, אולם במקרים רבים התארכה או התקצרה מסיבות שונות. לצד דוברי צה\"ל שכיהנו לאורך השנים, שלושה מונו לתפקיד אך לבסוף מינויים בוטל: דני נוה (1991), ליאור לוטן (2011), וגיל מסינג (2019).\n\nמערך דובר צה\"ל מורכב ממספר ענפים ודוברים הפרוסים באגפים, בזרועות ובפיקודים. דובר פיקוד, זרוע, אגף, אוגדה או ראש מדור הוא קצין בדרגת רב-סרן או סרן, לפעמים, דרגתו תהיה אף סגן-אלוף. לדובר צה\"ל כפופה סגנית דו\"ץ וראש מחלקת מבצעי תקשורת. המבנה הנוכחי התעצב במסגרת תפיסת \"שן הארי\" (2018) שנוסחה על ידי הדובר רונן מנליס ואשר העמידה את הרב-קהליות והדיגיטל בבסיס העשייה תוך מימוש המשימה הדוברותית[דרושה הבהרה].\n\nענף תקשורת ישראלית אמון על הקשר אל מול כלל גופי התקשורת בישראל ופועל בשגרה ובחירום למטרת קידום נושאים מוגדרים בסדר היום הציבורי, בשיח התקשורתי, וכן פועל לחיזוק האמון בצה\"ל. בעבר הענף היה ידוע בתור \"יחידת הקשר לעיתונות\" ולאחר מכן בתור \"ענף הקישור לעיתונות\". חיילי הענף מחולקים למדורים, האחראיים על הקשר אל מול הכתבים בכלי התקשורת השונים:\n\nמדור כתבים צבאיים (כ\"צים): חיילי המדור עובדים אל מול תא הכתבים הצבאיים בישראל, הכולל עשרות כתבים ופרשנים, שצה\"ל הוא מרכז העיסוק והסיקור התקשורתי שלהם. בין היתר, מש\"קי הדוברות מלווים שיחות רקע רבות, עובדים על כתבות יזומות במגוון נושאים צבאיים ונותנים מענה לכתבים על שאילתות. המדור מאויש בכל עת, ונותן מענה בכל שעה, לרבות במהלך אירועים מבצעיים.\nמדור טלוויזיה והפקות: המדור אמון על הקשר בין צה\"ל לבין כלל מערכות הטלוויזיה. העבודה מתחלקת לקשר מול גורמי תוכניות ה-daytime, המהדורות המרכזיות והפקות טלוויזיוניות ארוכות.\nמדור כתובה: מרכז את עבודת צה\"ל מול כלל מערכות העיתונים הישראליים בפריסה ארצית. העבודה מתבצעת אל מול העורכים, רכזי המערכת, הפרשנים וכלל הכתבים: אזוריים, בריאות, כלכלה, תעופה, טכנולוגיה ועוד. המדור מרכז עוד תא נוסף: תא תקשורת חרדית, אשר אמון על הקשר בין צה\"ל לתקשורת החרדית בפלטפורמות השונות.\nמדור כלכלית: המדור אחראי על עבודה מול הכתבים הכלכליים, מקור ידע בתחום למערך כולו, דברור יחידת היועכ\"ל ודברור היועכ\"ל, תא\"ל פרופסור גיל פנחס\nמדור אינטרנט ורדיו (אינטרדיו): אמון על הקשר בין צה\"ל לבין מערכות התקשורת של האינטרנט והרדיו.\nמדור צבא-חברה: מקיים קשרי הסברה ישירים של צה\"ל אל מול גורמים מעצבי דעת קהל בארץ. (הופעה ציבורית של גורמי צבא בכנסים, השתתפות במפגשים עם בכירים בעולם הישראלי ובביקורים של מובילי דעת קהל בצה\"ל).\nמדור מקומית: מדור המרכז עבודה מול כלי התקשורת המקומיים הפונים לקהל יעד באזור גאוגרפי ספציפי, כגון מקומוני רשת ידיעות תקשורת. המדור עובד גם עם תחנות רדיו אזוריות.\nמדור תקשורת פנים: מדור האחראי על פרסומים פנים-צהליים. יוזמות עבור כתבות באתר צה\"ל, ושאר אתרי צה\"ל השונים.\nחמ\"ל דיווח: אחראי על דברור האירועים המבצעיים המתרחשים ב-24 השעות האחרונות בצה\"ל ובגזרות הצבא לתקשורת הישראלית.\nלצד ראש הענף פועל מדור ריכוז: מדור המתכלל את העבודה בענף תקשורת ישראלית ואמון על ריכוז יוזמות ופניות והתוויית מדיניות תקשורתית. המדור מורכב ממספר תאים:\n\nאקטואלי: נותנים מענה תגובתי לשאילתות ולשיחות עם גורמי צבא לבקשת כתבים וגופי תקשורת שונים. בנוסף, אחראיים לניסוח התגובות לדו\"חות מבקר המדינה. תחת התא פועל \"תא רשתות חברתיות\" האמון על הקשר הייזום והתגבותי לעמודים השונים ברשתות החברתיות (אינסטגרם, פייסבוק, טיקטוק).\nייזום: אחראיים על אישור ומעקב אחרי ביצוע יוזמות שונות הפצת הודעות דובר צה\"ל וניהול תוכניות תקשורתיות\nתכנון: אחראיים על בניית גאנט והסתכלות קדימה על לוח הזמנים התקשורתי והצה\"לי\nבנוסף למדור הריכוז, קיים גם חמ\"ל הדיווח, אשר אחראיים על כתיבה והפצה של הודעות מבצעיות.\nבנוסף למדורים במטה, לענף זה כפופים גם דוברי הפיקודים וכן הדוברים באוגדות ובחטיבות שתחתיהן. הדוברות פועלת בשגרה ובחירום למינוף הפעילויות הצבאיות בכלל הגזרות, ושוכנות במפקדות הפיקודים.\nכל דובר נדרש להכיר את היחידה שתחתיו באופן המקצועי ביותר, ליזום כתבות על פעילות היחידה ולענות לשאילתות המוגשות בדבר היחידה.\nהנציגויות בפיקודים המרחביים:\n\nנציגות פיקוד הצפון (תחתיהן יושבים גם דוברי חטיבת גולני, חטיבה 7, חטיבה 188, חטיבה 300, חטיבה 769, חטיבת האש וחטיבת הגולן)\nנציגות פיקוד המרכז (תחתיהן יושבים גם דוברי חטיבת עציון, חטיבת מנשה, חטיבת בנימין, חטיבת אפריים, חטיבת יהודה, חטיבת הבקעה והעמקים, חטיבת הקומנדו וחטיבת הצנחנים)\nנציגות פיקוד הדרום (תחתיהן יושבים גם דוברי חטיבת (עזה) צפונית, חטיבת (עזה) דרומית, חטיבת יואב, חטיבת פארן, חטיבת גבעתי, חטיבת הנח\"ל, חטיבה 401 וחטיבה 215)\nנציגות פיקוד העורף (תחתיה יושב גם דובר חטיבת החילוץ וההדרכה)\n\nמטה השטח הוקם בשנת 2018, במסגרת הקמת מערך דובר צה\"ל והכפפת הדוברויות למפקד המערך. באגפי המטה ובזרועות של צה\"ל פרוסות דוברויות האחראיות לדברר את היחידות השונות, ליזום כתבות ותוצרים דיגיטליים עליהן בכלל הפלטפורמות התקשורתיות בישראל ומחוצה לה. מטה השטח הוא גוף המאגד את כלל דוברויות השטח באגפים ובזרועות. נציגי דובר צה״ל באגפים ובזרועות אחראים על הקשר בין צה״ל לתקשורת, בכך שהם מדבררים את המפקדים בשטח ומביאים תכנים, סיפורים, ומידע לכלל מדורי מטה דובר צה\"ל המעבירים אותם לתקשורת הישראלית, הבינלאומית והערבית.\nהדוברויות הקיימות:\n\nדוברות אגף התקשוב וההגנה בסב\"ר (תחתיה יושבים דוברי חיל התקשוב והלוחמה האלקטרונית, דובר חטיבת ההגנה, דובר מנהלת הטרנספורמציה הדיגיטלית, ודובר חטיבת לוטם).\nדוברות אגף כוח האדם (תחתיה יושבים דוברי חטיבת הפרט, חטיבת התכנון ומנהל כוח האדם, חטיבת הסגל, דובר היוהל\"ם, דובר מערך מדעי ההתנהגות, דובר נפגעים, דובר חיל משאבי האנוש, דובר המשטרה הצבאית, דובר חיל החינוך והנוער, ודובר החיל הכללי).\nדוברות אגף המודיעין (תחתיה יושבים דוברי חטיבת ההפעלה, חטיבת המחקר וחיל המודיעין).\nענף תקשורת באגף הטכנולוגיה והלוגיסטיקה (תחתיה יושבים דוברי החטיבה הטכנולוגית ליבשה, דובר חטיבת הלוגיסטיקה, דובר המרה\"ס, דובר חיל הרפואה, דובר חיל הטכנולוגיה דובר חיל הלוגיסטיקה ודובר מערך מג\"ל), לצד יחידת דיגיטל והסרטה ייעודית של לפעילות האגף ומערכיו. הענף הוקם בשנת 2022 ובראשו עומדת סא״ל עדי בראל-אבן.\nדוברות זרוע היבשה (תחתיה יושבים דוברי ההכשרות והאימונים, דובר מרום, דובר היחידה הרב ממדית, ודובר חטיבת כפיר).\nדוברות זרוע הים (תחתיה יושבים דוברי בסיס חיפה, דובר בסיס אשדוד, דובר בה\"ד חיל הים, דובר זיס, דובר עתלית, דובר בצת, ודוברי מספנים).\nדוברות זרוע האוויר והחלל (תחתיה יושבים דוברי יחידת האחזקה האווירית, דובר צהלים, דובר חצרים, דובר עובדה, דובר רמון, דובר תל נוף, דובר נבטים, דובר חצור, דובר ההגנה האווירית, ודוברי להקים).\n\nענף תקשורת בינלאומית אמון על הקשר עם כלי התקשורת הבין-לאומיים, לרבות פלטפורמות הדיגיטל הבינלאומיות, ומול ארגונים בין-לאומיים ברחבי העולם, ופועל בשגרה ובחירום ליצירת לגיטימציה לפעולות צה\"ל. ענף תקשורת בינלאומית כולל חמישה מדורים:\n\nמדור ריכוז תקשורת בינלאומית דומה למדור ריכוז בענף התקשורת הישראלית, מהווה בתור הגוף האחראי על סנכרון העבודה הניהולית בענף ומחולק לתאים. הראשון והעיקרי מביניהם הוא תא שוטף: המתכלל את עבודת הענף, מהווה גורם מאשר ומפקח ואמון על סנכרון הענף עם שאר המערך. התא השני הוא תא הפצות: האחראי על תרגום, הנחלת טרמינולוגיה צבאית בשפה האנגלית וכתיבת הודעות דובר צה\"ל בכלל השפות. המדור עובד באופן רציף עם כלל המדורים בענף, ומהווה ציר מסודר לביצוע הפעולות התקשורתיות.\nמדור תקשורת בינלאומית אשר מוביל את המאמץ הדוברותי באזורים שונים בעולם ומחולק על פי תאים (תא צפון אמריקה, תא אנגליה, תא גרמניה, תא צרפת, ותא אמריקה הלטינית ואסיה).\nמדור דיגיטל בינלאומי מנהל את הרשתות החברתיות של צה\"ל במגוון פלטפורמות- פייסבוק, אינסטגרם, טוויטר, יוטיוב ואתר צה\"ל, ופועל בהם בשגרה ובחירום.\nמדור אחמי\"ם האמון על הדיפלומטיה הציבורית של צה\"ל באמצעות מפגשים בין אנשי צבא לגורמים משפיעים מרחבי העולם כגון דיפלומטים, ארגונים ומשפיעי דעת קהל.\nמדור לגיטימציה האחראי על בניית מסרים ואסטרטגיה בשגרה ובחירום ושת\"פ עם גופים דומים הקיימים בצה\"ל[דרוש מקור].\nחמ\"ל דיווח: אחראי על דברור האירועים המבצעיים המתרחשים ב-24 השעות האחרונות בצה\"ל ובגזרות הצבא לתקשורת הבינלאומית.\n\nענף אסטרטגיה ומבצעי תקשורת הוא הגורם האחראי על גיבוש האסטרטגיה הדוברותית והמסרים של צה\"ל מול התקשורת, בהתבסס על מחקרים הנוגעים למגמות תקשורתיות. הענף מהווה סמכות מקצועית במערך בשישה תחומי ידע שונים - ניטור ומחקר תקשורת ודעת קהל, בניית אסטרטגיה דוברותית לצה\"ל, מוכנות לחירום במערך, הכשרת כוח האדם בדובר צה\"ל והכשרה תקשורתית בצה\"ל כולו. הענף מהווה איחוד של שני ענפים שהתקיימו בנפרד עד שנת 2015 – ענף מא\"י (מחקר, אסטרטגיה ויזמות) וענף מבצעים – וכן של בית הספר הצבאי לתקשורת, שהתקיים עד אז כיחידה נפרדת בתוך החטיבה.\nמדור אמ\"ת (אסטרטגיה, מחקר ותכנון): המדור מופקד על גיבוש המדיניות הדוברותית בפעילות המערך, במספר דרכים - ניתוח הזדמנויות ואיומים, גיבוש דרכי פעולה ומסרים למינוף, חידוד סוגיות מינוח, ניתוח וריכוז תמונת מצב תקשורתית, ומתן ייעוץ שוטף לגורמי המערך בטיפול הדוברותי ובמיתוג הגופים השונים.\nמדור אג\"ם: התאים השונים במדור אמונים על הובלת מבצעי תקשורת במערך בשגרה ובחירום, תוך שילוב תחום התודעה הגלויה והמזוהה, וקידום מוכנות המערך לפי זירות הלחימה ובהתאם למערכות התקשורת.\nבית הספר הצבאי לתקשורת: בית הספר אמון על הכשרת כוח אדם ועל פיתוח ידע מקצועי ותורתי במערך. בנוסף, הוא נועד לבסס ולהטמיע עבור כלל מפקדי וחיילי צה\"ל את ההכשרה בתחום התקשורת, בממשקי צבא-תקשורת ולהתנהלות בזירה רוויית תקשורת. בבית הספר מתנהלות בין השאר הכשרתם המקצועית של משק\"י הדוברות, השלמות הקצונה, קורס מ\"כים למתעדים המבצעיים וכן הלאה. בשנים האחרונות, הקורסים השונים והטירונות מתקיימים במחנה גדעונים. \n\nתחום תקשורת ערבית מוביל את המאמץ הדוברותי מול קהל היעד דובר הערבית, בדגש על העולם הערבי. התחום פועל בשני מאמצים מרכזיים הן מול התקשורת הערבית המסורתית ובכללה ערוצי הלוויין, אתרי החדשות באינטרנט, התקשורת המגזרית בערבית והעיתונים היוצאים לאור בעולם הערבי, והן בעולם הרשתות החברתיות בעולם הערבי.\nהתחום פועל על מנת להשפיע על סדר היום, להעביר את מסרי צה\"ל מול הקהלים השונים ולסייע במאמצים שנועדו להציג את צה\"ל ואת מדינת ישראל באור חיובי בעולם הערבי.\nהתחום מפעיל פלטפורמות ברשתות החברתיות בערבית: פייסבוק, טוויטר, אינסטגרם, יוטיוב וטלגרם, ומוביל קמפיינים ייחודיים וייעודיים מול קהלי היעד השונים.\nבסוף שנת 2019, הוקם תחת התחום תא תקשורת פרסית, המפעיל עמודי דיגיטל בפרסית ברשתות השונות.\nאלוף-משנה אביחי אדרעי משמש כראש תחום תקשורת ערבית בחטיבת דובר צה\"ל. מכונה גם \"דובר צה\"ל בערבית\". רב-סרן אלה ואויה, המוכרת לעולם הערבי כקפטן אלה, משמשת כסגנית התחום.\nשונות:\nבנוסף לדוברויות הקיימות, ישנן גם דוברויות נוספות, אשר אינן מהוות חלק ישיר ממערך דובר צה\"ל, אך כפופות אליו מקצועית ומפקדות על משקי\"ם שונים.\n\nדוברות הפרקליטות הצבאית\nדוברות מתאם פעולות הממשלה בשטחים (מתפ\"ש)\n\n ערך מורחב – יחידת ההסרטה של דובר צה\"ל\nענף הפקה ומדיה מרכז את הפעלת כלל המשאבים הוויזואליים של מערך דובר צה\"ל - הצילום והתיעוד המבצעי, בנייה והפצת תוצרים חזותיים, קידום הקמפיינים השונים של צה\"ל, ניהול אתר צה\"ל והרשתות החברתיות, הפקות נרחבות והפעלת החמ\"ל הוויזואלי של צה\"ל.\n\nמדור דיגיטל ישראלי: אחראי על ניהול הרשתות חברתיות ואתר צה\"ל באופן שוטף. תפקידם המרכזי של העיתונאים, העורכים, ורכזי הרשתות החברתיות המשרתים במדור, הוא להשפיע על השיח הצבאי באינטרנט וברשתות החברתיות. החיילים במדור מנהלים את עמוד הפייסבוק, הטוויטר, האינסטגרם, היוטיוב והטלגרם של צה\"ל, וכן את אתר צה\"ל בעברית, אליו עולות כתבות מדי יום על המתרחש בצה\"ל.\nמדור קמפיינים: אחראי על ניהול, הפקה וריכוז כלל הקמפיינים ההסברתיים, השיווקים והפרסומיים של צה\"ל. החיילים מובילים מהלכים רחבים בפלטפורמות מגוונות במטרה להעביר את המסר לקהל היעד בצורה יצירתית ואיכותית.\nמדור תקשורת חזותית: הגורם המוביל בצה\"ל בהפקה ועריכת תוצרים חזותיים (גרפיקה, סרטים, סרטונים) המציגים את פעילות הצבא בשגרה ובחירום. תוצרי המדור מופצים לציבור בישראל ומחוצה לה באמצעות כלי התקשורת השונים, וכן משמשים את צה\"ל באירועים רשמיים, דוגמת טקס החלפת הרמטכ\"ל וטקס מצטייני בית הנשיא. במדור פועל החמ\"ל הוויזואלי של צה\"ל אשר מרכז את כל החומרים הוויזואלים מכלל האמצעים הצה\"ליים.\nפלגת התיעוד והצילום: בפלגה נמצאים כלל המתעדים המבצעיים והצלמים של דובר צה\"ל. הפלגה נותנת מענה תקשורתי על ידי צילום תרגילים מבצעיים, מעצרים, חיילים בשטח, פעילות שוטפת, מסעות כומתה ועוד. לוחמי התיעוד המבצעי לוקחים חלק משמעותי בהבאת חומרים ויזואליים מהשטח.\n\nענף ארגון ומשאבי אנוש (אומ\"ן) אמון על מתן מענה לוגיסטי, ארגוני וניהולי לצורך תמיכה וסיוע לפעילות המערך בשגרה ובחירום. הענף בנוי ממדור משאבי האנוש ובו משרדי השלישות והקישור, וממדורי לוגיסטיקה, תקציבים, תקשוב ומשמעת, בו נמצאת רס\"ר החטיבה, ומש\"קי האבטחה, התורנויות והמשמעת.\n\nקורס מקצועות הדוברות הוא הקורס המכשיר את כלל החיילים במערך דובר צה\"ל. אורכו של הקורס שמונה שבועות, והוא מתקיים במחנה גדעונים בפיקוד בית הספר הצבאי לתקשורת.\nבמסגרת הקורס מוכשרים חניכים אשר ישרתו בכלל התפקידים במערך דובר צה״ל בחלוקה לחמש מגמות שונות- מש״ק דוברות, רכז רשתות חברתיות, עיתונאי צבאי, מתעד מבצעי ותקשורת חזותית - תסריטאי, מפיק, צלם וידאו, צלם סטילס, עורך וידאו, גרפיקאי ואפטריסט.\nההכשרה כוללת תכנים שונים ביניהם הכרות עם צה״ל, עם עולם הדוברות והתקשורת הישראלית, הערבית והבינלאומית וכן תכנים העוסקים בעבודת מערך דובר צה״ל.\nבמסגרת הקורס עוברים החיילים הרצאות שמועברות על ידי מרצים בכירים מצה\"ל ומתחום התקשורת, יוצאים לסיורים מגוונים ועוברים סימולציות המדמות את פעילות מערך דובר צה״ל.\nלקורס משובצים חיילים בעלי נתונים גבוהים, שעברו מיונים בהיותם מלש\"בים במסגרת אשכול הדוברות. המבחנים בודקים ידע כללי, יכולת ביטוי בכתב ובעל-פה, אינטראקציה קבוצתית והתמודדות במצבי לחץ. שלושת השלבים כוללים מבחני ידע בנושאים כלליים, סימולציות וראיון הנעשה על ידי ועדת קצינים מהמערך.\nלפני תחילת הקורס, כלל החיילים עוברים טירונות 02 בסמכות דובר צה\"ל המתקיימת במחנה גדעונים תחת פיקוד בית הספר הצבאי לתקשורת.\nבסיום הקורס משובצים הבוגרים בענפי המערך השונים ובגופי הדוברות של הזרועות, הפיקודים והאגפים.\n\nמש\"ק דוברות - תפקיד מש\"ק הדוברות כולל עבודה בתחום הדוברות וההסברה של דובר צה\"ל בארץ ובעולם ואחריות על מתן מידע אמין ומדויק לציבור. המש\"קים מקיימים קשר שוטף עם גורמי התקשורת השונים באינטרנט, ברדיו, בתקשורת הכתובה ועוד. בנוסף, דואגים חלק מהחיילים המשרתים במערך לתיאום ביקורים של משלחות שונות וליווי כתבים בבסיסי הצבא, תוך תדרוך החיילים והמפקדים.\nרכז רשתות - בתפקיד רכז רשתות חברתיות מתמחים החיילים בהכשרתם כאנשי מדיה ודיגיטל, המכירים לעומק את עולם הרשתות החברתיות ואת הפלטפורמות השונות. רכזי הרשתות מנהלים את הפעילות השוטפת של צה\"ל בפייסבוק, בטוויטר, באינסטגרם וביוטיוב, מייצרים חומרים בשטח, עורכים ומפיקים את התוכן במו ידיהם. לחיילים נדרש ראש יצירתי ויוזם, יכולת רתימת גורמים בשטח, לצד יכולות ניהול זמן ועבודת צוות.\nעיתונאי צבאי - העיתונאי הצבאי מסקר את פעילות צה\"ל על יחידותיו, מפקדיו וחייליו לפלטפורמות הרשמיות של צה\"ל. במסגרת תפקידו, יוצא העיתונאי לשטח, מסקר אירועים ופעילויות מיוחדות, מצטרף לתרגילים, מקיים ראיונות עם חיילים, קצינים ונגדים בצבא וכותב כתבות באופן שוטף ומקצועי.\nמתעד מבצעי - המתעד המבצעי הוא לוחם העובר את הכשרתו הקרבית במערך חי\"ר הגבולות, לאחר מכן יעבור המתעד הכשרת תיעוד מבצעי במערך דובר צה״ל. המתעד נדרש לשלב את תחומי הצילום, העריכה והשידור לאחור מפעילויות כוחות צה״ל באוויר, בים וביבשה. במהלך שירותם המתעדים המבצעיים מצטרפים לכוחות צה״ל לאימונים ולפעילויות מבצעיות, ובמצב חירום נכנסים איתם לאזורי הלחימה.\nצלם תקשורת חזותית - התפקיד הוא שם כללי למקצועות השונים ביחידות ההסרטה השונות של צה\"ל - תסריט, הפקה, צילום סטילס, צילום וידאו ועריכה. יחידות ההסרטה הצבאיות פועלות למען הפקת תשדירים, קליפים, סרטי תדמית וסרטוני הדרכה והסברה. החיילים משרתים במספר תפקידים - מפיק/ה, עורכ/ת, תסריטאי/ת, צלם/ת סטילס או וידאו.\n\nאמינות והגינות הדיווחים שמספק דובר צה\"ל לתקשורת ספגה ביקורת, במיוחד במקרים שבהם פרסם הדובר ידיעות שגויות בזמן שמידע נכון נמסר דווקא על ידי גופים מחוץ לצבא. חלק מהמבקרים מאשימים את דובר צה\"ל בשקרים מודעים, אחרים מבקרים פרסום ידיעות מוטעות טרם בדיקה מעמיקה דיה. עם המבקרים נמנים מבקר המדינה, עיתון \"הארץ\" וועד מתיישבי השומרון.\nביקורת נוספת המופנית כלפי דובר צה\"ל היא היותו צנזור צבאי נוסף על הצנזורה הביטחונית המופעלת במדינת ישראל. תופעה זו מופיעה ביתר שאת בתקופות לחימה ובאה לביטוי בין היתר באמצעות המונופול אותו מחזיק דובר צה\"ל על המידע הצבאי, מניעת סיקור חופשי ובניית מערכת של יחסי \"קח-תן\" בין המערכת הצבאית לכתבים המסקרים אותה. מנגד, במלחמת לבנון השנייה נמתחה ביקורת על כך שהתאפשר סיקור פתוח מדי במסגרתו גופי תקשורת דיווחו על מיקומי נפילות רקטות בישראל (דבר שחזר על עצמו גם במבצע עופרת יצוקה, לפני שמערכת כיפת ברזל הייתה מבצעית), מידע המאפשר לחוליות השיגור לאכן את הפגיעות. כמו כן צולמו שטחי כינוס באופן שמסגיר את מיקומם.[דרוש מקור]\nבעקבות סיקור הפשיטה על המרמרה נמתחה ביקורת על העיכוב הרב בהפצת המידע כאשר בעולם כבר הופץ מידע מסולף מטעם גורמים עוינים לישראל.[דרוש מקור]\nבינואר 2017 נמתחה ביקורת על אמינות הודעותיו של דובר צה\"ל בפרשת אלאור אזריה ופיגוע הדריסה בטיילת ארמון הנציב.\nבדיקת הקשר לכתבים - בחודש ספטמבר 2018, מינה דובר צה\"ל, תא\"ל רונן מנליס, ועדה בראשות כב' השופטת (בדימוס) אילה פרוקצ'יה לבחינת הקשר עם כתבים המסקרים ענייני צבא. ב-22 במאי 2019 הגישה הוועדה דין וחשבון על עבודתה בצירוף המלצותיה בנוגע לממשק של מערך דובר צה\"ל עם הכתבים המסקרים ענייני צבא.\n\nבשנת 1987, בעת כהונתו של הדובר, תא\"ל אפרים לפיד, קבלה יחידת הדובר פרס יצחק שדה לספרות צבאית על הפקת הסרט \"שתי אצבעות מצידון\".\n\nבשנת 2012 הוקמה עמותת \"בוגרי מערך דובר צה\"ל\" המשמשת כעמותה הרשמית של בוגרי המערך. יושב ראש העמותה, נכון לשנת 2012, הוא סגן דובר צה\"ל לשעבר (2007–2010) אל\"ם (מיל') זאב שרוני. מטרות העמותה הן טיפוח וקידום מורשת מערך דובר צה\"ל ומערך הדוברות והדיפלומטיה הציבורית הצה\"לי באמצעות הנחלת מורשת מערך דובר צה\"ל ומערך הדוברות של צה\"ל, עזרה בתיעוד היסטוריית מערך דובר צה\"ל ומערך הדוברות של צה\"ל וקיום פעילויות ואירועים להנחלת מורשת מערך דובר צה\"ל ומערך הדוברות. העמותה פורקה במאי 2021.\n\nאפרים לפיד, \"אמינות היא המפתח\" בתוך מאת כתבנו הצבאי, משרד הביטחון – ההוצאה לאור, 1990, עמ' 31–32\nאפרים לפיד, \"ביטחון המדינה וחופש העיתונות – מתח על פני השטח\" בתוך ביטחון ותקשורת, תל- אביב: משרד הביטחון-ההוצאה לאור, 2009, עמ' 15–27\nאפרים לפיד, \"דובר צה\"ל\" בתוך א' רוזן (עורכת) דיבור עם הציבור, תל אביב: פקר - הוצאה לאור, 2000, עמ' 106–112\nאפרים לפיד, מדוברות צבאית לעליונות תודעתית, מערכות 485–486, נובמבר 2019, עמודים 72–75\nאבי בניהו, מדוברות לדיפלומטיה צבאית: השינויים באופי שדה הקרב, השינויים בטכנולוגית התקשורת והאתגר לישראל ולצה\"ל, המכללה לביטחון לאומי, 2011\nמירב הלפרין (עורכת), דובר צה\"ל מודיע - ההודעות שליוו את חיינו, הוצאת ידיעות אחרונות, 2011\n\n אתר האינטרנט הרשמי של דובר צה\"ל\n אתר האינטרנט הרשמי של צה\"ל\n דובר צה\"ל, ברשת החברתית פייסבוק\n דובר צה\"ל, ברשת החברתית אקס (טוויטר)\nמידע על דובר צה\"ל בקטלוג \"מרחב\" של הספרייה הלאומית\n ישראל, צה\"ל. לשכת דובר צה\"ל, דף שער בספרייה הלאומית\nדו\"ח מבקר המדינה מס' 40 - שנת 1989 עמ' 783–790\nצאלה קוטלר הדרי, ‏הטובים לדיגיטל: כך נלחם צה\"ל ברשתות החברתיות, באתר גלובס, 10 במאי 2019\nשיחה בין מר נועם מנלה ודובר צה\"ל, תא\"ל רונן מנליס\nפקודת מטכ\"ל - מערך דובר צה\"ל(הקישור אינו פעיל)\nשרה ליבוביץ-דר, דובר צה\"ל? קשה להאמין, באתר הארץ, 22 בינואר 2002\nראיון מ-2004 עם רות ירון, דוברת צה\"ל (עיתון תל אביב)\nהנחיות למפקד בסביבה התקשורתית, מסמך של דובר צה\"ל באתר העין השביעית\nאיתי זיו, עיון בספר חדש המסכם את מפעלותיו של דובר צה\"ל, באתר הארץ, 19 בפברואר 2011\nדו\"ח ועדת קרני הבוחן את תפקוד מחלקת ההסברה של צה\"ל במלחמת יום הכיפורים באתר ארכיון צה\"ל\nמורן מימוני, לא רק נגד בר רפאלי: איך הפך דובר צה\"ל למעצמת יח\"צ?, באתר nrg‏, 19 במרץ 2013\nישראל טל-סרנגה, ‏דיפלומטיה צבאית ציבורית, מערכות 446, דצמבר 2012\nטל אלוביץ, דובר או צנזור? בחינת התפקוד של דובר צה\"ל במלחמת \"לבנון השנייה\" ובמבצע “עופרת יצוקה\", מערכות 452, דצמבר 2013\nגדי שבת, המשימה: למנוע קצר בתקשורת, מערכות 455, יוני 2014\n נעמי דרום, כך פועל צבא היחצ\"נים של דובר צה\"ל כדי לקדם את המותג החזק במדינה, באתר הארץ, 25 בפברואר 2015\n אמיר אורן, הקסרקטין מת, יחי הדובר: האבולוציה של תפקיד דובר צה\"ל, באתר הארץ, 9 בפברואר 2017\nעמיר רפפורט, דובר צה\"ל, הרוב אישי, IsraelDefense‏, 3 במאי 2019\nאיתמר ב\"ז, ועדה ממליצה לשנות את אופי הקשר בין צה\"ל לכתבים הצבאיים, באתר העין השביעית, 28 במאי 2019\nאיתמר ב\"ז, \"המודל יצר תלות כל-כך גסה, שאנשים מתדפקים על דלתו של דובר צה\"ל\", באתר העין השביעית, 7 במרץ 2021\nאפרים לפיד, דובר צה\"ל מודיע ממלחמת העצמאות עד עידן הטוויטר, IsraelDefense‏, 17 בספטמבר 2019\nאפרים לפיד, על דובר צה\"ל הראשון, אתר הארכיון הציוני המרכזי.\nאפרים לפיד, ‏מדוברות צבאית לעליונות תודעתית, מערכות 485-486, נובמבר 2019, עמ' 75-72.\nאפרים לפיד ורון גביאן, הדוברות הצבאית במלחמת יום הכיפורים, יסודות (כתב עת), 05.07.2023\nדורון בן ברק ומאיר מלכה, מימוש ההגנה על הסוד במרחב תקשורתי משתנה, מרכז דדו לחשיבה צבאית בינתחומית, אתר צה\"ל, ינואר 2022\nאמירה בז'רנו וכלילה מגן, ‏תקשורת דו-כיוונית בין ענף תב\"ל בדובר צה\"ל ובין כתבי החוץ: החוליה החסרה בדיפלומטיה הציבורית בישראל, קשר 54, אביב 2020\nאפרים לפיד, מילון המלחמה בטרור - 2023, IsraelDefense, ‏22.10.2023\nעידן רינג ושוקי טאוסיג, מה לא מספרים לנו על המלחמה בעזה?, באתר העין השביעית, 21 בנובמבר 2023\nעידית שפרן גיטלמן, ענת שפירא, מורן דיטש, רבקה מלר ומאיר אלרן, אמון הציבור בצה״ל במהלך מבצע ״חרבות ברזל״ - ניתוח תוצאות סקר המכון למחקרי ביטחון לאומי, אתה המכון למחקרי ביטחון לאומי, 22.11.2023",
    "pageid": 44132
  },
  {
    "title": "דניאלה לוגסי",
    "extract": "דניאלה לוגסי (נולדה ב-1982) היא זמרת אופרה ישראלית, בקול סופרן לירי.",
    "pageid": 444727
  },
  {
    "title": "האיחוד האירופי",
    "extract": "האיחוד האירופי הוא איחוד פוליטי וכלכלי על-לאומי של 27 מדינות באירופה. שטחו הכולל של האיחוד הוא 4,233,255 קמ\"ר, עם אוכלוסייה מוערכת של למעלה מ-448 מיליון תושבים. האיחוד האירופי מתואר לעיתים קרובות כישות פוליטית חסרת תקדים, המשלבת את המאפיינים של פדרציה וקונפדרציה כאחד.\nבשנת 2020, תושבי המדינות החברות באיחוד האירופי היוו 5.8% מאוכלוסיית העולם וייצרו תמ\"ג (תוצר מקומי גולמי נומינלי) של כ-16.6 טריליון דולר, כשישית מהתמ\"ג העולמי. בנוסף, לכל מדינות האיחוד האירופי מלבד בולגריה יש מדד פיתוח אנושי גבוה מאוד לפי תוכנית הפיתוח של האו\"ם (UNDP). אבן היסוד של האיחוד, איגוד המכס של האיחוד האירופי, סלל את הדרך להקמת השוק האירופאי האחיד המבוסס על מסגרת חוקית וחקיקה בסיסית החלה בכל המדינות החברות בעניינים, ורק בעניינים, בהם הסכימו המדינות לפעול כאחד. מדיניות האיחוד האירופי שואפת להבטיח חופש תנועה של אנשים, סחורות, שירותים והון בתוך השוק האירופי האחיד, לחוקק חקיקה בענייני המשפט והפנים, ולקיים מדיניות משותפת בנושאי סחר, חקלאות, דיג ופיתוח אזורי. ביקורת הדרכונים בוטלה עבור נסיעות בתוך אזור שנגן. גוש האירו הוא קבוצה המורכבת מ-20 מדינות החברות באיחוד האירופי ביישמו במלואן את האיחוד הכלכלי ומשתמשות במטבע האירו כמטבע אחיד. באמצעות מדיניות החוץ והביטחון המשותפת, האיחוד פיתח תפקיד משמעותי ביחסי חוץ וביטחון. האיחוד מקיים משלחות דיפלומטיות קבועות ברחבי העולם ומייצג עצמו באו\"ם, בארגון הסחר העולמי, ב-G7 וב-G20. בשל השפעתו הגלובלית, האיחוד האירופי תואר על ידי כמה חוקרים כמעצמת על בהתהוות.\nהאיחוד האירופי הוקם, יחד עם היכולת לקבל אזרחות באיחוד, כאשר אמנת מאסטריכט נכנסה לתוקף ב-1993, והתאגדה כיישות משפטית אחיד עם כניסתה לתוקף של אמנת ליסבון ב-2009. את תחילתו של האיחוד ניתן לייחס לשש המדינות \"הפנימיות\" (בלגיה, צרפת, איטליה, לוקסמבורג, הולנד ומערב גרמניה), שבתחילת האינטגרציה האירופית המודרנית ב-1948 סייעו להקים את האיחוד המערבי, קהילת הפחם והפלדה האירופית, הקהילה הכלכלית האירופית והסוכנות האטומית האירופית. גופים אלה הלכו והתאחדו, ובאופן משפטי האיחוד האירופי ירש אותם. בין השנים 1973 עד 2013 האיחוד גדל משמעותית והצטרפו אליו 22 מדינות נוספות.\nבשנת 2012 הוענק לאיחוד האירופי פרס נובל לשלום. ב-2020, הפכה בריטניה למדינה החברה היחידה שעזבה את האיחוד האירופי. כיום, עשר מדינות שואפות או מנהלות משא ומתן להצטרף אליה.",
    "pageid": 5854
  },
  {
    "title": "האימפריה הרומית",
    "extract": "האימפריה הרומית או הקיסרות הרומית (בלטינית: IMPERIVM•ROMANVM) הייתה מדינה רומית, שהתקיימה באגן הים התיכון מימי אוגוסטוס (המאה ה-1 לפני הספירה) ועד נפילתה בשנת 476 לספירה. האימפריה הרומית נוצרה כתוצאה מהחלפת השלטון הרפובליקני ברומא העתיקה, והיא היוותה את השלב השלישי והאחרון בהתפתחות הציוויליזציה של רומא העתיקה; קדמו לה המלוכה הרומית (המאה ה-8 לפנה\"ס – 509 לפנה\"ס) ואחריה הרפובליקה הרומית (509 לפנה\"ס – המאה ה-1 לפנה\"ס). האימפריה הרומית התאפיינה בצורת ממשל אוטוקרטית ובשטחים רחבי הידיים אותם כבשה באירופה, בצפון אפריקה ובמזרח התיכון.\nישנם כמה אירועים המקובלים על ההיסטוריונים כנקודת המפתח למעבר בין הרפובליקה לקיסרות, בהם: מינויו של יוליוס קיסר לדיקטטור בשנת 44 לפנה\"ס, קרב אקטיום (2 בספטמבר 31 לפנה\"ס), והחלטת הסנאט להעניק לאוקטביאנוס את תואר הכבוד אוגוסטוס (ב-4 בינואר 27 לפנה\"ס).\nאת התפשטותה החלה רומא העתיקה עוד בימי הרפובליקה, אך היא הגיעה לשיאה בימיו של הקיסר טראיאנוס, כאשר חלשה על שטח של כמעט 6 מיליון קמ\"ר. בימי שלטונו של הקיסר הבא, הדריאנוס, נוהגים רבים לראות את ימי שיא עצמתה ושגשוגה התרבותי של האימפריה. מורשתה של האימפריה הרומית ניכרת בשפה, דת, ארכיטקטורה, פילוסופיה, משפטים, אמנות, ממשל, מדע ועוד באומות רבות.\nלקראת אמצע המאה השלישית נקלעה האימפריה הרומית למשבר קשה עקב אי יציבות שלטונית, איומים צבאיים מחוץ לאימפריה וקשיים כלכליים. בסוף המאה הצליח הקיסר דיוקלטיאנוס לייצב את האימפריה, אך שיטת השלטון שהנהיג ב-293, הטטרארכיה, שחילקה את הנהגת האימפריה בין ארבעה שליטים שותפים, רמזה כבר על התפרקותה העתידית של האימפריה. ב-324 איחד הקיסר קונסטנטינוס שוב את האימפריה תחת שלטון של קיסר יחיד. הוא אף העביר את בירת האימפריה מרומא לקונסטנטינופול (ביזנטיון) שבפתח מיצר הבוספורוס. ב-395 הוריש הקיסר תיאודוסיוס הראשון את האימפריה לשני בניו, שקיבלו כל אחד מחצית האימפריה. כך נוצרו שתי ישויות: האימפריה הרומית המערבית שבירתה רומא, והאימפריה הרומית המזרחית שבירתה קונסטנטינופול.\nהקיסרות הרומית המערבית התפוררה בהדרגה בלחץ פלישות העמים הברבריים, ורומא איבדה את שליטתה על רוב שטחיה. בשנת 476, כאשר הקיסר המערבי האחרון רומולוס אוגוסטולוס הודח על ידי אודואקר, היא חדלה להתקיים. הקיסרות הרומית המזרחית, או כפי שהיא מכונה בפי היסטוריונים מודרניים, הקיסרות הביזנטית, התקיימה עד לשנת 1453 עם כיבוש קונסטנטינופול על ידי האימפריה העות'מאנית בהנהגתו של מהמט השני. עם מותו של הקיסר הביזנטי האחרון, קונסטנטינוס האחד עשר בקרב על העיר, חדלה להתקיים גם הקיסרות הרומית המזרחית. ב-1461 העיר טרבזון נכבשה ואיתה השריד האחרון לאימפריה הביזנטית (או רומית).",
    "pageid": 104724
  },
  {
    "title": "האלק הוגאן",
    "extract": "טרי ג'ין בוליאה (באנגלית: Terry Gene Bollea; נולד ב-11 באוגוסט 1953) הידוע בשם הבמה שלו האלק הוגאן (Hulk Hogan) או הוליווד הוגאן הוא מתאבק עבר מקצועני ושחקן אמריקאי. נחשב לאחד מגדולי המתאבקים בכל הזמנים ואחד המתאבקים המזוהים ביותר בעולם.",
    "pageid": 123828
  },
  {
    "title": "הביטלס",
    "extract": "הביטלס (באנגלית: The Beatles; בתרגום חופשי לעברית: חיפושיות הקצב, או בקיצור: החיפושיות) הייתה להקת רוק בריטית, הנחשבת על ידי רבים להרכב המוזיקלי המשפיע ביותר אי-פעם. הלהקה הייתה אינטגרלית לאבולוציה של מוזיקת פופ לצורת אומנות ולהתפתחות תרבות הנגד של שנות ה-60. המוזיקה שלהם, שמקורה ברוק אנד רול של שנות ה-50, שילבה לתוכה אלמנטים של מוזיקה קלאסית, בעזרת המפיק ג'ורג' מרטין, בדרכים חדשניות. בהמשך, הלהקה שילבה מגוון רחב של סגנונות מוזיקליים – מבלדות ומוזיקה הודית למוזיקה פסיכדלית ורוק כבד, בהם היו חלוצים. שילובן של השפעות אלה בשירי רוק, המבנים המלודיים וההרמוניים המורכבים, ופריצות הדרך החשובות של הביטלס בתחום הקלטת המוזיקה העלו תרומה מכרעת להפיכת מוזיקת הרוק והפופ לסוגה אמנותית ממשית, והעמידו את הביטלס כיוצרים הבולטים ביותר של המוזיקה הפופולרית בשנות ה-60.\nחברי הלהקה בהרכבה הסופי היו ג'ון לנון, פול מקרטני, ג'ורג' האריסון ורינגו סטאר (ריצ'רד סטארקי ג'וניור). בתקופות מוקדמות יותר היו חברים בה סטיוארט סאטקליף (1960) ופיט בסט (1960–1962). הלהקה נוצרה והתגבשה סביב הצמד לנון-מקרטני , שהיו המוזיקאים הבולטים בה לכל אורך דרכה, וכותבי רוב השירים של הלהקה.\nשם הלהקה הוא הלחם של המילים האנגליות Beetles (חיפושיות) ו-Beat (קצב). הסיבה המדויקת לבחירה בשם זה אינה ידועה בוודאות, אך ככל הנראה לנון קיבל השראה לשם מהנוהג הנפוץ אצל להקות אחרות לבחור בשם בעל משמעות כפולה. השערה רווחת אחת, שגם חברי הביטלס נתנו לה חיזוק, הייתה שהשם נוצר בהשראת ה-Crickets, להקתו של באדי הולי, שפירושו \"צרצרים\", אך גם מרמז למשחק הקריקט. השערה נוספת, של מקרטני, היא כי השם התבסס על ביטוי סלנג בסרט \"הפרא\", שהיה חביב על לנון וסאטקליף. לנון, מקרטני ואחרים העלו גם פירושים אחרים, חלקם שגויים במתכוון.\nהביטלס הם הלהקה הנמכרת ביותר בהיסטוריה, עם הערכות על כך שמכרו יותר מ-800 מיליון אלבומים ברחבי העולם. הם המוזיקאים הנמכרים ביותר בארצות הברית, עם 178 מיליון מכירות מוסמכות. לביטלס יותר אלבומים מספר אחת במצעד האלבומים הבריטי, ומכירות סינגלים בממלכה המאוחדת, מכל הרכב מוזיקלי אחר. הלהקה נכנסה להיכל התהילה של הרוק אנד רול ב-1988 וכל ארבעת חבריה נכנסו באופן עצמאי בין 1994 ל-2015. ב-2008, הלהקה עלתה לצמרת הרשימה של בילבורד של האמנים המוצלחים ביותר; נכון ל-2019, הביטלס מחזיקים בשיא כמות הלהיטים מספר אחת בבילבורד הוט 100 עם 20.\nהלהקה קיבלה 7 פרסי גראמי, פרס אוסקר (על הפסקול המקורי הטוב ביותר לסרט Let It Be של שנת 1970) ו-15 פרסי אייבור נובלו. הם גם נכללו, כקבוצה, ברשימת 100 האנשים המשפיעים של המאה ה-20 של מגזין טיים.\nמגזין הרולינג סטון דירג את הביטלס במקום הראשון ברשימת 100 האמנים הגדולים בכל הזמנים, כמו מגזינים רבים אחרים.\nב-10 באפריל 1970 הכריז מקרטני באופן רשמי שהלהקה התפרקה אחרי יותר מ-10 שנות פעילות. ב-1980 נרצח לנון בידי מעריץ, מארק דייוויד צ'פמן, בפתח הבניין בו התגורר בניו יורק. בנובמבר 2001 האריסון הלך לעולמו. לאחר התפרקות הלהקה, התאחדו מקרטני וסטאר מספר פעמים, והם מופיעים עם רפרטואר שירי הלהקה, או שירים של מקרטני או סטאר.\nב־2 בנובמבר 2023 הוציאה הלהקה שיר נוסף מזה 27 שנה, \"Now and Then\", שבוצע על ידי פול מקרטני, רינגו סטאר וג'ורג' האריסון, לצד הקלטות של ג'ון לנון משנת 1979, עם סיוע של בינה מלאכותית.",
    "pageid": 8620
  },
  {
    "title": "המנדט הבריטי",
    "extract": "המנדט הבריטי מטעם חבר הלאומים על פלשתינה (ארץ-ישראל), המוכר בעברית בשמות \"המנדט הבריטי\" או פשוט \"המנדט\", היה מנדט (ייפוי כוח, פיקדון) שקיבלה הממלכה המאוחדת מידי מדינות ההסכמה בוועידת סן רמו 1920, וקיבלה לכך תוקף נוסף מידי חבר הלאומים ב-1922. המנדט נועד, בין היתר, על מנת לסייע ליישוב היהודי ולהבטיח הקמת בית לאומי לעם היהודי בארץ ישראל, ברוח הצהרת בלפור ועל פי הנאמר בכתב המנדט. הבריטים שלטו בארץ ישראל מקיץ 1917 ועד חודש מאי 1948.\n\n\"שלטון המנדט\" הוא כינוי מקוצר לתקופת שלטון בריטניה בארץ ישראל, שהחל מתוקף המנדט שקיבלה מחבר הלאומים.\n\"ממשלת המנדט\" היא הממשלה הבריטית שפעלה בארץ מתוקף המנדט שקיבלה מחבר הלאומים, משנת 1923.\n\"תקופת המנדט\" היא התקופה שמכניסת הצבא הבריטי לארץ ישראל בקיץ 1917, ועד לסיום המנדט בחצות הלילה שבין 14 ו-15 במאי 1948.\nשטח המנדט מנהר הירדן ועד לים התיכון הוא 25,585.3 קילומטרים רבועים.\nפלשתינה (א\"י) הוא השם הרשמי בעברית של הישות המדינית שהייתה בארץ ישראל המערבית תחת שלטון המנדט. באופן בלתי רשמי, מוכרת גם כ\"ארץ ישראל המנדטורית\".",
    "pageid": 114247
  },
  {
    "title": "הפלישה לנורמנדי",
    "extract": "הפלישה לנורמנדי (שם קוד: \"מבצע אוברלורד\"; באנגלית: \"Operation Overlord\") הייתה פלישה אמפיבית של צבאות בעלות הברית המערביות בחופי נורמנדי שבצרפת הכבושה, שהתרחשה ב־6 ביוני 1944 עד 30 ביוני 1944 במסגרת החזית המערבית במלחמת העולם השנייה. ביומה הראשון של הפלישה נחתו כ־156,000 חיילים של בעלות הברית מהים ומהאוויר על אדמת נורמנדי, בסיוע כ־12,000 כלי טיס וכ-6,939 כלי שיט. היה זה מבצע הנחיתה הימי הגדול בהיסטוריה. הפלישה לנורמנדי מסמנת את פתיחתה של חזית שנייה במלחמה נגד גרמניה, ואת ראשית הקץ של גרמניה הנאצית.\nתכנון מבצע אוברלורד, שהחל בראשית 1943, היה קפדני ומפורט, וממדיו היו חסרי תקדים. ההכנות לפלישה היו כרוכות בהתארגנות לוגיסטית בהיקף עצום, שכללה בניית אלפי כלי שיט ומטוסים רבים, וריכוז ציוד וכוחות אמריקניים וקנדיים גדולים בדרום אנגליה. בחודשים שקדמו לפלישה ניהלו בעלות הברית מבצעי הונאה מורכבים שסייעו להטעות את הגרמנים בדבר מועד הפלישה ומיקומה. הפיקוד העליון של גרמניה, שצפה פלישה מאנגליה, החל כבר ב־1942 להקים את החומה האטלנטית, מערך ביצורים אדיר שהשתרע על פני אלפי קילומטרים לאורך חופי מערב אירופה, ונועד לעצור כל ניסיון נחיתה מהים.\nב־6 ביוני 1944, מעט אחרי חצות, הוצנחו מהאוויר כ־23,000 חיילים אמריקאים ובריטים בנורמנדי. בשעות הבוקר המוקדמות פתחו ספינות מלחמה בהפגזה ארטילרית של החופים, ובשעה 06:30 החלו לנחות עשרות אלפי חיילים וכלי רכב בחמישה חופי נחיתה בנורמנדי. עומק החדירה של כוחות בעלות הברית לאדמת צרפת ביום הפלישה היה קטן, ומרבית היעדים שהוקצו לכוחות הנוחתים ביום הפלישה הראשון לא הושגו, אך הושג היעד העיקרי: הבקעת החומה האטלנטית, וביסוס ראשי גשר על אדמת צרפת. במהלך השבועות הבאים הנחיתו בעלות הברית כוחות גדולים נוספים בנורמנדי, ופתחו בתנועה איטית אך מתמדת אל תוך צרפת, אל מול התנגדות עיקשת של הכוחות הגרמנים. המערכה על חצי האי נורמנדי, שבאה בעקבות הפלישה, ארכה כחודשיים וחצי שבמהלכם ספגו כוחות בעלות הברית אבדות כבדות, אך הביאה לשבירת כוחו של הצבא הגרמני על אדמת צרפת, ולנסיגה מהירה של שרידיו לשטח גרמניה.\nאין נתונים מדויקים לגבי אבדות הצדדים היריבים ביום הפלישה. מספר הנפגעים והשבויים בצד הגרמני מוערך בין 4,000 - 9,000. ובצד בעלות הברית המספר מוערך בכ־10,000 נפגעים ושבויים, כולל לפחות 4,413 הרוגים .",
    "pageid": 920
  },
  {
    "title": "השטן לובשת פראדה",
    "extract": "השטן לובשת פראדה (באנגלית: The Devil Wears Prada) הוא סרט דרמה קומית אמריקאי משנת 2006 בבימויו של דוד פרנקל, ובכיכובן של זוכת פרס אוסקר מריל סטריפ,אן האת'וויי ואמילי בלאנט.\nהסרט מבוסס באופן חופשי על דמותה של אנה וינטור, עורכת מגזין \"ווג\" העולמי, ומגולל את סיפורה האישי של לורן וייסברגר, סופרת אמריקאית ומחברת הספר \"השטן לובשת פראדה\", שלפיו נוצר הסרט.",
    "pageid": 247788
  },
  {
    "title": "זאק אפרון",
    "extract": "זאקרי דייוויד אלכסנדר \"זאק\" אפרון (באנגלית: Zachary David Alexander \"Zac\" Efron; נולד ב-18 באוקטובר 1987) הוא שחקן קולנוע, מדבב וזמר אמריקאי ממוצא יהודי. מוכר בעיקר בשל השתתפותו בסרטי \"היי סקול מיוזיקל\" ובסרטי הקומדיה \"שכנים\" ו\"שכנים 2\". בנוסף שיחק בסרטים \"משמר המפרץ\", \"האמן הגדול מכולם\", \"שוב בן 17\", \"היירספריי\", \"צ'ארלי סנט קלאוד\", \"דהירה לניצחון\" ו-\"העיתונאי\"\nביוני 2021 זכה אפרון בפרס אמי לבידור בשעות היום על סדרת התעודה אותה הוא מנחה, \"זאק אפרון: עם שתי רגליים על הקרקע\".",
    "pageid": 404050
  },
  {
    "title": "חברים",
    "extract": "חברים (באנגלית: Friends) היא קומדיית מצבים אמריקאית, ששודרה לראשונה ברשת NBC בין השנים 1994–2004, וכללה עשר עונות שידור. יוצרי הסדרה הם מרתה קאופמן ודייוויד קריין. בסדרה מככבים מת'יו פרי, קורטני קוקס, מאט לה-בלאנק, ליסה קודרו, דייוויד שווימר וג'ניפר אניסטון, המגלמים, בהתאמה, שישה חברים קרובים: צ'נדלר בינג, מוניקה גלר, ג'ואי טריביאני, פיבי בופה, רוס גלר ורייצ'ל גרין. הסדרה עוקבת אחר עלילותיהם במנהטן שבניו יורק.\nהסדרה שודרה בערוצי טלוויזיה ברחבי העולם, ושידוריה החוזרים נמשכים עד היום. לאורך שידורה, זכתה \"חברים\" לביקורות טובות. מדרוג הצפייה הגבוה של הסדרה מיקם אותה באורח קבוע בעשירייה הפותחת של רשימות הרייטינג והיא אחת מקומדיות המצבים הפופולריות ביותר ברשת NBC. בישראל, הסדרה המקורית שודרה כולה בהוט קומדי סנטרל, ב-yes Comedy HD ובנטפליקס. בעבר, שודרה גם בערוץ ביפ, בערוץ 2, וב-HOT3. הסדרה זכתה במספר רב של פרסי טלוויזיה והייתה מועמדת ל-63 פרסי אמי. לסדרה יש השפעה תרבותית גדולה. לדוגמה, בית הקפה \"סנטרל פרק\", שהופיע באופן בולט בסדרה, נתן השראה לבתי קפה בכל רחבי העולם ושימש מקור לחיקויים רבים. כל עונותיה של הסדרה יצאו במארזי DVD, ולאחר סיום הסדרה, נוצרה סדרת הבת \"ג'ואי\" בכיכובו של מאט לה-בלאנק.\nפרק איחוד רשמי, צולם כשני עשורים לאחר סיום הסדרה, ועלה לשידור ב-27 במאי 2021, בשירות הסטרימינג HBO Max.",
    "pageid": 2783
  },
  {
    "title": "יהונתן וילוז'ני",
    "extract": "יהונתן וילוז'ני (נולד ב-9 בדצמבר 1995) הוא שחקן ישראלי.",
    "pageid": 1921075
  },
  {
    "title": "יוני שטבון",
    "extract": "יונתן (יוני) שֶטבּוּן (נולד בי\"ד באדר ה'תשל\"ט, 13 במרץ 1979) הוא פוליטיקאי ישראלי, כיהן כסגן יו\"ר הכנסת, חבר ועדת החוץ והביטחון וחבר הכנסת בכנסת ה-19. בעלים של משרד 'כנף אסטרטגיה' ועוסק בניהול פרויקטים בינלאומיים. יועץ בתחום מדיניות חוץ וביטחון. שטבון הוא סא\"ל (במיל') ומעוטר צל\"ש הרמטכ\"ל על תפקודו בקרב בינת ג'בייל במלחמת לבנון השנייה.",
    "pageid": 1067692
  },
  {
    "title": "יחיא סריע",
    "extract": "יחיא סריע (בערבית: يحيى سريع) הוא הדובר הצבאי של הארגון החות'י מאז 2018. הוא מפרסם הודעות תכופות על מעורבות החות'ים במלחמת חרבות ברזל, ובפרט על תקיפת ספינות בים סוף.",
    "pageid": 2298090
  },
  {
    "title": "יחידת אגוז",
    "extract": "יחידת אגוז (יחידה 621) היא יחידת קומנדו של זרוע היבשה בצה\"ל, יחידה מובחרת והתנדבותית שפעלה במסגרת חטיבת גולני ופיקוד הצפון (ינואר 1995 – דצמבר 2015), וכיום פועלת תחת חטיבת עוז (עוצבה 89) המאגדת את יחידות הקומנדו של חיל הרגלים.\nהיחידה מתמחה בפעילות יבשתית מורכבת, ובמקור נועדה ללחום בטקטיקה של לוחמת גרילה כנגד ארגון חזבאללה ברצועת הביטחון שבדרום לבנון. היא מתמחה בלחימה בשטחים סגורים, בסבך, שדאות, הסוואה ועוד. ניסיונה הרב של היחידה בלחימה מול כוחות לא סדירים, במיוחד מול חזבאללה בדרום לבנון, השפיע רבות על תורות הלחימה של חטיבות החי\"ר והיחידות המיוחדות בצה\"ל.\nאתר ההנצחה של היחידה, על גלגוליה השונים, נמצא בנבי חזורי שבצפון רמת הגולן.\nבגלגולה הראשון הוקמה ב-1956 בשם סיירת אגוז כסיירת פיקודית של פיקוד הצפון, ופעלה עד סיום מלחמת יום כיפור ב-1974.",
    "pageid": 100060
  },
  {
    "title": "ישעיהו ליבוביץ",
    "extract": "ישעיהו ליבוביץ (נהגה: לֵיְבּוֹבִיץ' 29 בינואר 1903, ריגה – 18 באוגוסט 1994, ירושלים) היה מדען והוגה דעות ישראלי. שימש עורך האנציקלופדיה העברית והיה פרופסור לביוכימיה, לכימיה אורגנית ולנוירופיזיולוגיה באוניברסיטה העברית בירושלים. נודע כמבקר חריף של ממשלות ישראל וזכה לכינוי \"נביא הזעם של החברה הישראלית\".\nליבוביץ פרסם ספרים ומאמרים רבים, שבהם פירט את משנתו הפילוסופית, הדתית והפוליטית. בהגותו הפילוסופית ניכרים יסודות קאנטיאניים מובהקים; יסודות אלה ניכרים גם בגישתו של ליבוביץ לפילוסופיה של המדע, בעיקר בכך שהוא ראה את השיטה המדעית ככפויה על הכרת האדם, ובכך שהוא ראה חלקים ניכרים של ענפי הפסיכולוגיה כעומדים מחוץ לתחום המדע. בהגותו הדתית גרס ליבוביץ כי עיקרה של היהדות הוא המצוות המעשיות, ולא האמונה. הוא התנגד בחריפות לתפיסה הדתית/חרדית-לאומית, שקידשה בין היתר ערכים כגון אדמה ולאום. מבחינה פוליטית זוהה ליבוביץ עם השמאל, וכמו כן תמך בהפרדת הדת מהמדינה.\nליבוביץ נודע בסגנון החריף, ובכלל זה בהתבטאויות רדיקליות ופרובוקטיביות, כגון טענתו שבמדינת ישראל ישנם חוגים בעלי מנטליות \"יהודונאצית\".\nעמדותיו עוררו עניין בקרב חוגים רחבים, גם בקרב מי שהתנגדו להן.",
    "pageid": 1059
  },
  {
    "title": "ליטא",
    "extract": "רפובליקת ליטא (בליטאית: Lietuvos Respublika) היא רפובליקה בלטית בצפון-מזרח אירופה. ליטא גובלת בלטביה בצפון, בבלארוס במזרח, בפולין בדרום, במובלעת רוסית (קלינינגרד) ובים הבלטי במערב. היא אחת משלוש המדינות הבלטיות, יחד עם לטביה ואסטוניה. בשנת 2004 הצטרפה ליטא לברית נאט\"ו ולאיחוד האירופי. ליטא היא המדינה הבלטית הראשונה מבין מדינות ברית המועצות לשעבר, שהפכה למדינה עצמאית ב-11 במרץ 1990, שנה לפני התפרקות ברית המועצות.",
    "pageid": 7840
  },
  {
    "title": "לירז צ'רכי",
    "extract": "לירז צ'רכי (נולדה ב-31 במאי 1978) היא שחקנית, מדבבת וזמרת ישראלית.",
    "pageid": 116849
  },
  {
    "title": "מופע שנות ה-70",
    "extract": "מופע שנות השבעים (באנגלית: That '70s Show) היא קומדיית מצבים אמריקאית מצליחה, זוכת פרס אמי ששודרה ברשת FOX האמריקנית בשנים 1998–2006, ועסקה בחייהם של צעירים בעיירה הדמיונית ״פוינט פלייס״ שבוויסקונסין, בין אמצע שנות ה-70 ועד לסופם.\nבעונותיה הראשונות זכתה הסדרה להצלחה ניכרת, ותרמה רבות להתפתחות הקריירה של כוכביה הבולטים, ובהם אשטון קוצ'ר, טופר גרייס ומילה קוניס. עזיבתם של גרייס בסוף עונה 7, וקוצ'ר בראשית עונה 8, סימנה שקיעה מהירה בפופולריות של הסדרה והפקתה הופסקה עם תום העונה השמינית, שנחתמה בביקור אורח של כוכבי הסדרה בעבר, ובניסיון לחתום את קווי העלילה השונים בעונותיה הקודמות, כשמקום נותר גם למופע איחוד מיוחל בעתיד.\nהסדרה אופיינה בכמה אלמנטים ייחודיים וחוזרים, כמו השימוש בצילום הסובב במעגל (\"המעגל\"), כשהמצלמה עוברת מדמות אחת למשנה, פעמים רבות תוך שהמדברים עסוקים בעישון מריחואנה. אלמנט ייחודי חוזר נוסף היה השימוש במסך מפוצל, בו תיאור של אירוע מוגש על ידי מספר דמויות בו זמנית, כשהתיאור של כל אחת מהן שונה.\nבישראל שודרה הסדרה בטלוויזיה החינוכית, הוט 3 וערוץ ביפ. כיום משודרת הסדרה בשידורים חוזרים בערוצים הוט קומדי סנטרל ,-yes comedy.\nבאוקטובר 2021 פורסם כי סדרת המשך, מופע שנות ה-90, הוזמנה ע״י נטפליקס. העונה הראשונה כוללת עשרה פרקים ומחזירה חלק מהדמויות המוכרות.",
    "pageid": 58309
  },
  {
    "title": "מיכאל האוזר טוב",
    "extract": "מיכאל האוזר טוב (נולד ב-24 בדצמבר 1996) הוא עיתונאי ישראלי, הכתב הפוליטי של העיתון \"הארץ\". בעבר שימש כתב פוליטי בגלי צה\"ל.",
    "pageid": 1854776
  },
  {
    "title": "מרב בטיטו",
    "extract": "מרב בטיטו (נולדה ב-17 בדצמבר 1969) היא עיתונאית, תחקירנית ומגישת טלוויזיה ישראלית.",
    "pageid": 411331
  },
  {
    "title": "מריל סטריפ",
    "extract": "מרי לואיז \"מריל\" סטריפ (באנגלית: Mary Louise \"Meryl\" Streep; נולדה ב-22 ביוני 1949‏) היא שחקנית אמריקאית, הנחשבת לאחת השחקניות המצליחות והידועות ביותר בכל הזמנים. סטריפ הייתה מועמדת ל-21 פרסי אוסקר, יותר מכל אדם אחר, וזכתה בשלושה פרסים. כמו-כן הייתה מועמדת ל-33 פרסי גלובוס הזהב, יותר מכל אדם אחר, וזכתה בשמונה פרסים, שיא זכיות.\nהופעת הבכורה של סטריפ על הבימה הייתה בשנת 1971 במחזה The Playboy of Seville, ועל המסך הקטן בסרט הטלוויזיה \"העונה הקטלנית ביותר\" (1977). באותה שנה היא ערכה גם את הופעת הבכורה שלה על מסך הקולנוע - בתפקיד משני בסרט \"ג'וליה\". בשנת 1978 סטריפ זכתה בפרס אמי הראשון שלה על משחקה במיני-סדרה \"שואה: סיפורה של משפחת וייס\". באותה שנה היא התפרסמה גם כשחקנית קולנוע בעקבות הופעתה ב\"צייד הצבאים\" (1978), שזיכתה אותה במועמדות הראשונה שלה לפרס אוסקר כשחקנית המשנה הטובה ביותר. שתי ההופעות הללו זיכו אותה גם בשבחים מצד המבקרים. בשנת 1979 סטריפ זכתה בפרס האוסקר הראשון שלה כשחקנית המשנה הטובה ביותר על משחקה ב\"קרמר נגד קרמר\" (1979). מאוחר יותר היא זכתה בפרס אוסקר לשחקנית הטובה ביותר על הופעותיה ב\"בחירתה של סופי\" (1982) ו\"אשת הברזל\" (2011).",
    "pageid": 203122
  },
  {
    "title": "נאור ציון",
    "extract": "נאור ציון (נולד ב-10 בפברואר 1972) הוא סטנדאפיסט, תסריטאי, שחקן, במאי וקומיקאי ישראלי. ידוע בעיקר בזכות הסדרה הקומית \"החברים של נאור\", אותה יצר, כתב, ביים וכיכב בה בתפקיד עצמו.",
    "pageid": 436445
  },
  {
    "title": "נבחרת ספרד בכדורגל",
    "extract": "נבחרת ספרד בכדורגל לגברים (בספרדית: Selección de fútbol de España) היא נבחרת הכדורגל הלאומית של ספרד ומייצגת אותה מאז 1921.\nהדירוג הנוכחי של נבחרת ספרד ברשימת הדירוג של פיפ\"א, הוא המקום ה-3 בעולם, נכון ל-18 ביולי 2024; הניקוד הוא 1,835.67 – עלייה של 5 נקודות לעומת ניקוד קודם. דירוג השיא 1 נמדד לראשונה ביולי 2008, והדירוג הנמוך ביותר 25 נמדד לראשונה במרץ 1998.\nתקופת השיא של נבחרת ספרד כללה זכייה פעמיים ברציפות באליפות אירופה בכדורגל, ב-2008 וב-2012, ובין שני תארים אלה זכתה בגביע העולם בכדורגל, ב-2010. הישג שיא נוסף של נבחרת ספרד היה במסגרת היורו שנערך בספרד ב-1964, כאשר זכתה בגביע לאחר ניצחון 2:1 על נבחרת ברית המועצות במשחק הגמר. ב-1984 העפילה הנבחרת למשחק הגמר, אך הפסידה למארחת צרפת, בתוצאה 2:0 והסתפקה בסגנות. הנבחרת נחלה מספר אכזבות בטורנירים שונים, ביניהן הדחה בדו-קרב בעיטות עונשין במונדיאל 1994, ב-2002 וביורו 1996 והדחה בשלב הבתים במונדיאל 1998, מונדיאל 2014 וביורו 2004.\nשרשרת הפסדים זו יצרה לנבחרת הספרדית סטיגמה של נבחרת מפסידנית, שאינה מסוגלת לנצח בשלבי ההכרעה. תדמית זאת השתנתה ביורו 2008, שבו זכתה נבחרת ספרד בשנית באליפות אירופה, תחת הדרכתו של לואיס ארגונס, אחרי ניצחון 0–1 על נבחרת גרמניה בגמר משער של פרננדו טורס. לאחר זכייתה ביורו 2008 עלתה ספרד לראש הדירוג העולמי של פיפ\"א, והפכה לנבחרת השישית שמובילה את הדירוג. מגמת השינוי נמשכה גם אל מונדיאל 2010, שבו זכתה לאחר ניצחון 0–1 על הולנד משער של אנדרס אינייסטה בהארכה. ההצלחה נמשכה גם אל יורו 2012 בו זכתה, והפכה לנבחרת הראשונה שזוכה בשלושה טורנירים גדולים ברציפות.\nספרד זכתה ביורו 2024 בפעם הרביעית בתולדותיה, ובכך הפכה לשיאנית הזכיות בטורניר.\nנבחרת ספרד זכתה במדליית הזהב באולימפיאדת ברצלונה ב-1992, ובמדליית הכסף באולימפיאדת אנטוורפן ב-1920, באולימפיאדת סידני ב-2000 ובאולימפיאדת טוקיו ב-2021.\nכמו כן זכתה הנבחרת באליפות העולם לנוער שנערכה בניגריה ב-1999.\nלזכותה של נבחרת ספרד נרשם גם רצף ההעפלות הגדול ביותר למונדיאל דרך המוקדמות כאשר עשתה זאת 9 פעמים ברצף מ-1986 ועד 2018 (כל נבחרת אחרת שהייתה קרובה לכך נעצרה בעקבות העפלה אוטומטית כמארחת או כאלופת העולם).",
    "pageid": 63771
  },
  {
    "title": "נואל ברקוביץ'",
    "extract": "נוּאל ברקוביץ' (נולדה ב-2 במרץ 1995) היא שחקנית ישראלית.",
    "pageid": 1398681
  },
  {
    "title": "נועה אסטנג'לוב",
    "extract": "נועה אסטנג'לוב (נולדה ב-26 בנובמבר 1999) היא שחקנית קולנוע וטלוויזיה ישראלית.",
    "pageid": 2048569
  },
  {
    "title": "ניקו ויליאמס",
    "extract": "ניקולאס \"ניקו\" ויליאמס ארתואר (בספרדית: Nicholas \"Nico\" Williams Arthuer; נולד ב-12 ביולי 2002 בפמפלונה שבספרד) הוא כדורגלן ספרדי ממוצא גנאי המשחק בעמדת קשר הכנף בקבוצת אתלטיק בילבאו מלה ליגה ובנבחרת ספרד.",
    "pageid": 2133543
  },
  {
    "title": "סדרה חשבונית",
    "extract": "במתמטיקה, סדרה חשבונית היא סדרה של מספרים, שבה ההפרש בין כל שני איברים עוקבים הוא קבוע: \n  \n    \n      \n         \n        \n          a\n          \n            n\n            +\n            1\n          \n        \n        −\n        \n          a\n          \n            n\n          \n        \n        =\n        d\n      \n    \n    {\\displaystyle \\ a_{n+1}-a_{n}=d}\n  \n (\n  \n    \n      \n        \n          a\n          \n            n\n          \n        \n      \n    \n    {\\displaystyle a_{n}}\n  \n הוא האיבר ה-\n  \n    \n      \n        n\n      \n    \n    {\\displaystyle n}\n  \n בסדרה). לדוגמה, בסדרה: 3, 5, 7, 9, 11, 13, ..., ההפרש בין כל שני איברים עוקבים הוא מספר קבוע, במקרה זה 2. בסדרה חשבונית, כל איבר מהווה ממוצע חשבוני של האיבר הקודם והאיבר העוקב לו, ומכאן שְׁמָהּ (בדומה לסדרה הנדסית ולסדרה הרמונית).\nסדרה חשבונית מוגדרת באמצעות שלושה מאפיינים:\n\n  \n    \n      \n        \n          a\n          \n            1\n          \n        \n      \n    \n    {\\displaystyle a_{1}}\n  \n – האיבר הראשון בסדרה\n\n  \n    \n      \n        d\n      \n    \n    {\\displaystyle d}\n  \n – ההפרש הקבוע בין (כל) שני איברים עוקבים בסדרה\n\n  \n    \n      \n        n\n      \n    \n    {\\displaystyle n}\n  \n – מספר האיברים בסדרה (שעשוי להיות סופי או אינסופי)\nלפי מאפיינים אלה, ניתן לדעת מהו כל אחד מאיברי הסדרה.",
    "pageid": 12517
  },
  {
    "title": "סומאר",
    "extract": "סומאר (בפרסית: سومار) הוא טיל שיוט איראני ארוך טווח. הטיל נקרא על שם הכפר סומאר, שכל תושביו נהרגו כאשר משטרו של סדאם חוסיין תקף את הכפר באמצעות נשק כימי. ככל הנראה, הטיל מבוסס על הטיל Kh-55 הרוסי/סובייטי, שנמכר לאיראן על ידי אוקראינה, באופן בלתי חוקי, בשנת 2001.\nהטיל נחשף לראשונה בשנת 2015. לטיל יש יכולת לשאת ראש נפץ גרעיני. החלטות האו\"ם הקשורות לנשק גרעיני באיראן התעלמו מיכולתו של הנשק לשאת ראש נפץ גרעיני.",
    "pageid": 2286907
  },
  {
    "title": "עברית",
    "extract": "עִבְרִית היא שפה שמית, ממשפחת השפות האפרו-אסייתיות, הידועה כשפתם של היהודים ושל השומרונים. היא שייכת למשפחת השפות הכנעניות והשפה הכנענית היחידה המדוברת כיום. העברית היא שפתה הרשמית של מדינת ישראל, מעמד שעוגן בשנת תשע\"ח, 2018, בחוק יסוד: ישראל – מדינת הלאום של העם היהודי.",
    "pageid": 625
  },
  {
    "title": "עונת 2024/2025 בליגת העל בכדורגל",
    "extract": "עונת 2024/2025 בליגת העל היא העונה ה-26 של ליגת העל כליגת הכדורגל הבכירה בישראל.\nהליגה הסדירה תכלול 14 קבוצות שישחקו ביניהן במשך 2 סיבובים בני 13 משחקים כל אחד - 26 מחזורים בסך הכל. לאחר מכן תפוצל הליגה לפלייאוף עליון (6 קבוצות שישחקו ביניהן במשך 2 סיבובים בני 5 משחקים כל אחד) ופלייאוף תחתון (8 קבוצות שישחקו ביניהן במשך סיבוב אחד בן 7 משחקים) שיכללו תוספת של 10 ו-7 מחזורים לעונה הסדירה בהתאמה ובסה\"כ 36 ו-33 מחזורים בהתאמה. על ניצחון במשחק יוענקו שלוש נקודות, ונקודה בודדת תוענק על תיקו.",
    "pageid": 2339516
  },
  {
    "title": "עוצבת געש",
    "extract": "עוצבת געש (אוגדה 36) היא אוגדה משוריינת סדירה בפיקוד הצפון בצה\"ל. מפקד האוגדה הנוכחי הוא תת-אלוף דדו בר כליפא.",
    "pageid": 118786
  },
  {
    "title": "פאפוס",
    "extract": "פאפוס (ביוונית: Πάφος; בטורקית: Baf ובעבר: بافا) היא עיר חוף בחלק הדרום-מערבי של קפריסין ובירת מחוז פאפוס. פאפוס במיתולוגיה היוונית הוא מקום הולדתה של האלה אפרודיטה. בתקופה הקלאסית הייתה פאפוס עיר גדולה ומרכזית, ושימשה בירת האי כולו. כיום נותרו בה שרידים ארכאולוגיים רבים, והיא מפורסמת בשל ארמון המושל הרומאי המצוי בה, בו קיימים פסיפסים רבים המהווים מוקד משיכה תיירותי. בשנת 1980 העניק אונסק\"ו לעיר מעמד של אתר מורשת עולמית והעיר אף נבחרה לבירת התרבות של אירופה לשנת 2017.",
    "pageid": 476344
  },
  {
    "title": "צ'כיה",
    "extract": "צֶ'כְיָה, או בשמה הרשמי: הָרֶפּוּבְּלִיקָה הַצֵּ'כִית (צ'כית: Česká republika, ‏‏?‏), היא מדינה במרכז אירופה – ללא מוצא לים. היא גובלת בצפונה בפולין, במערבה בגרמניה, בדרומה באוסטריה ובמזרחה עם סלובקיה. היא מורכבת משני אזורים עתיקים בשם בוהמיה ומוראביה וחלקים מאזור שלזיה. בירתה של המדינה, והעיר הגדולה ביותר בה, היא פראג. במרץ 1999 הצטרפה הרפובליקה הצ'כית לברית נאט\"ו ובמאי 2004 הפכה לחברה באיחוד האירופי.\nבשטחה של צ'כיה התקיימו בימי הביניים הממלכות הסלאביות של בוהמיה ומוראביה. לאחר מכן הייתה נתונה לשלטון בית הבסבורג, והיוותה חלק מן האימפריה הרומית הקדושה ומאוחר יותר מן האימפריה האוסטרו-הונגרית. אחרי מלחמת העולם הראשונה השתחררה מהשלטון האוסטרי ויחד עם סלובקיה, שכנתה ממזרח, הייתה למדינה פדרטיבית עצמאית שנקראה צ'כוסלובקיה, אשר בה הייתה צ'כיה הרכיב הדומיננטי. במלחמת העולם השנייה נכבשה בידי גרמניה הנאצית. לאחר המלחמה הפכה שוב לחלק מצ'כוסלובקיה, שבה כוּנן משטר סוציאליסטי הנתון לשליטתה של ברית המועצות. ב-1989, בעקבות קריסת ברית המועצות, נפל המשטר הקומוניסטי בצ'כוסלובקיה, וכעבור זמן קצר התפרקה המדינה בהסכמה לשני מרכיביה, צ'כיה וסלובקיה, שהפכו למדינות עצמאיות ב-1993. בצ'כיה מתקיים משטר דמוקרטי פרלמנטרי יציב. כלכלתה היא כלכלת שוק חופשי מפותחת, מהמצליחות שבין מדינות הגוש הקומוניסטי לשעבר.\nאוכלוסיית צ'כיה הומוגנית למדי, וברובה הגדול מורכבת מבני העם הצ'כי, עם סלאבי מערבי, הדובר את השפה הצ'כית.",
    "pageid": 13491
  },
  {
    "title": "קוונטין טרנטינו",
    "extract": "קוונטין ג'רום טרנטינו (באנגלית: Quentin Jerome Tarantino; נולד ב-27 במרץ 1963) הוא במאי, צלם קולנוע, תסריטאי, מחבר, יוצר טלוויזיה, מפיק קולנוע, סופר ושחקן אמריקאי, זוכה שני פרסי אוסקר (מתוך 8 מועמדויות). הוא ידוע כיוצר עלילות לא ליניאריות, עם מלל רב, דיאלוגים חריפים ואלימות קיצונית. מוטיב הנקמה שזור ברבים מסרטיו.",
    "pageid": 15011
  },
  {
    "title": "קרואטיה",
    "extract": "רפובליקת קרואטיה (בקרואטית: Republika Hrvatska, ‏‏?‏, הגייה: [xř̩ʋaːtskaː], תעתיק: חְרְוַאטְסְקָה) היא מדינה במערב חבל הבלקן. קרואטיה גובלת בהונגריה בצפון, סלובניה בצפון מערב, סרביה במזרח, מונטנגרו בדרום מזרח, בוסניה והרצגובינה במזרח ובדרום, וכן עם הים האדריאטי במערב. צורתה הגאוגרפית היא חצי סהר. ב-2009 הצטרפה קרואטיה לברית נאט\"ו, ב-2013 הפכה למדינה ה-27 באיחוד האירופי, וב-2023 הצטרפה לאמנת שנגן ולגוש האירו והחליפה את מטבעה הרשמי קונה באירו.",
    "pageid": 19907
  },
  {
    "title": "קשת 12",
    "extract": "קשת 12 (נקרא גם ערוץ 12) הוא ערוץ טלוויזיה מסחרי ישראלי של שידורי קשת בע\"מ, קבוצת תקשורת הכוללת גם את הזרוע הבינלאומית קשת אינטרנשיונל ואת הזרוע הדיגיטלית mako. עם עליית ערוץ 2 המסחרי, ב-4 בנובמבר 1993, נמנתה \"קשת\" יחד עם שתי זכייניות נוספות, \"רשת\" ו\"טלעד\". בעקבות פיצול ערוץ 2, ערוץ \"קשת 12\" הושק ב-1 בנובמבר 2017, והחל מינואר 2019 משדר באופן בלעדי את תוכני חברת החדשות של ערוץ 2 לשעבר, הנקראת היום חדשות 12.\nבערוץ משודרות תוכניות טלוויזיה מסוגות שונות, בהן ריאליטי, סאטירה, סדרות דרמה וקומדיה, ותוכניות בידור ומגזין. בין התוכניות המזוהות עם הערוץ: \"עובדה\", \"ארץ נהדרת\", \"נינג'ה ישראל\", \"הכוכב הבא\", \"מאסטר שף\", \"בשבילה גיבורים עפים\", \"צומת מילר\", \"חתונה ממבט ראשון\", \"אופירה וברקוביץ\", \"חדשות הבוקר\", \"ערב טוב עם גיא פינס\", \"אנשים\", \"יצאת צדיק\", \"המתחזים\", \"מועדון לילה\", \"MKR המטבח המנצח\", \"כפולים\" ועוד.",
    "pageid": 1516403
  },
  {
    "title": "ראשון לציון",
    "extract": "רִאשׁוֹן לְצִיּוֹן היא העיר הרביעית בגודלה בישראל. העיר ממוקמת במישור החוף, בין חלקו הדרומי של גוש דן לאזור הצפוני של שפלת יהודה, גובלת בבת ים מדרום מערב בחולון מדרום מזרח, צפונית לפלמחים, צפונית לנס ציונה, גובלת בצריפין במזרח ומשתרעת לאורך הים התיכון ממערב. העיר חלק מגוש דן וחברה בארגון פורום ה-15.\nהעיר נוסדה ב-31 ביולי 1882, טו' באב תרמ\"ב, והוכרזה כעיר בשנת 1950. היא הוקמה כמושבה חקלאית ציונית; היא המושבה הראשונה שהקימו אנשי העלייה הראשונה. בראשון לציון עוצב דגל ישראל; חודשה התרבות העברית – בייחוד בשפה ובחינוך. ב-1920 הוכרזה כמועצה מקומית וב-1950 הוכרזה כעיר ואם בישראל. בסוף המאה ה-20 התרחבה העיר מערבה וצפונה וגדלה באופן ניכר, והפכה לאחת הערים הגדולות בישראל.",
    "pageid": 5720
  },
  {
    "title": "רגנאר לודברוק",
    "extract": "רַגְּנָאר לוֹדְֿבְּרוּק או לוד'ברוק (בנורדית עתיקה: Ragnarr Loðbrók), הוא דמות אגדית של שליט נורדי מן התקופה הוויקינגית (בסביבות המאה התשיעית לספירה), אשר דמותו מתוארת בשירה הנורדית העתיקה ובמספר סאגות, ובעיקר בסאגת רגנאר לודברוק, בה מסופר על מסעותיו, נשותיו, בניו ומותו.\nדמותו של רגנאר לודברוק מוכרת בעיקר ככובש של צרפת ואנגליה וכאביהם של מספר ויקינגים ומלכים צפון אירופאים. על אף שבניו של לודברוק ידועים כדמויות היסטוריות אמיתיות, הרי שהמידע אודות קיומו של רגנאר לודברוק עצמו אינו ודאי, וכי ייתכן כי כלל לא היה קיים אדם ספציפי זה. ייתכן כי סיפורים רבים המיוחסים לפעילותו בוצעו בפועל על ידי מספר גיבורים ומלכים ויקינגים אחרים.",
    "pageid": 1174924
  },
  {
    "title": "שלמה ארצי",
    "extract": "שלמה חיים ארצי (נולד ב־26 בנובמבר 1949) הוא זמר־יוצר, מוזיקאי, מלחין, פזמונאי, מפיק מוזיקלי, שדרן רדיו ובעל טור ישראלי, מהזמרים החשובים והמצליחים בתולדות התרבות הישראלית.\nדרכו המוזיקלית החלה בלהקה שהקים כנער בתנועת הצופים והייתה מופיעה בערבי שישי. ארצי התפרסם לראשונה כסולן בלהקת חיל הים והפך לכוכב עם זכייתו בפסטיבל הזמר והפזמון 1970. מאז ראתה הקריירה המוזיקלית שלו עליות ומורדות. בשנים 1970–1976 הוציא כמה אלבומים, חלקם עם להקת גברת תפוח. בשנים אלו זכה עשר פעמים בתואר זמר השנה בקול ישראל וזכה בפרס כינור דוד, זכה פעם נוספת בפסטיבל הזמר 1974 ונבחר כנציג ישראל באירוויזיון 1975. עם זאת שני אלבומיו הבאים נכשלו מבחינה מסחרית. בשנת 1977, כאשר כמעט היה מוכן לוותר על קריירה מוזיקלית, ביקש להוציא אלבום אחד אחרון, \"גבר הולך לאיבוד\", ולהפיק אותו בעצמו לפי ראות עיניו וללא התערבות חברת התקליטים. בעקבות הצלחתו של אלבום זה זכה ארצי בהכרה ובפופולריות מחודשת, שהגיעה לשיאה החל משנות השמונים, ועד לעשור השלישי של המאה ה־21.\nארצי נבחר להיות חתן פרס ישראל לזמר עברי בשנת 2023, אך סירב לקבלו על רקע המחלוקת בעניין הרפורמה המשפטית בישראל.",
    "pageid": 4550
  },
  {
    "title": "תוכנית החלוקה",
    "extract": "תוכנית החלוקה היא תוכנית שהציעה ועדת אונסקו\"פ מטעם האו\"ם לחלוקת ארץ ישראל ממערב לנהר הירדן לשתי מדינות, יהודית וערבית, ולשטח בין-לאומי. התוכנית התקבלה ברוב קולות בעצרת הכללית של האו\"ם ב-29 בנובמבר 1947 וקיבלה את השם הרשמי: \"החלטה מספר 181 של העצרת הכללית של האו\"ם\". בישראל היא מכונה לעיתים קרובות \"החלטת כ\"ט בנובמבר\".\nהצעת החלוקה הייתה האחרונה בסדרה של תוכניות מסוג זה שהוצעו על ידי ועדות חקירה בריטיות לארץ ישראל. תוכנית החלוקה הייתה תוכנית לביצוע שכללה מועד ברור להקמת מדינה יהודית ונתנה לגיטימציה בין-לאומית לעליית הפליטים היהודים לארץ ישראל.\nקבלת הצעת תוכנית החלוקה בעצרת הכללית של האו\"ם נחשבת לאחד האירועים החשובים בתולדות הציונות, זכתה לאישורה של הסוכנות היהודית אשר תפקדה כממשלה בפועל של היישוב ונדחתה על ידי הנהגת ערביי ארץ ישראל והנהגת הימין הישראלי. בסופו של דבר התכנית לא יושמה במלואה, אולם קבלתה סללה את הדרך לסיום המנדט הבריטי והקמתה של מדינת ישראל. ההחלטה מוזכרת במגילת העצמאות, בה נכתב כי \"הכרה זו של האומות המאוחדות בזכות העם היהודי להקים את מדינתו אינה ניתנת להפקעה\" ובכל מקרה היא אינה מקור הזכות אלא הכרה בזכות היסטורית מוסרית הקיימת ממילא הנזכרת במגילה בתחילתה.",
    "pageid": 1357
  },
  {
    "title": "תנוחות מין",
    "extract": "תנוחות מין הן תנוחות המשמשות בעת קיום יחסי מין. קיים מגוון גדול של תנוחות מין, אותן ניתן לחלק לשלוש קטגוריות עיקריות: תנוחות הכרוכות בחדירה (משגל נרתיקי או יחסי מין אנאליים), תנוחות שאינן כרוכות בחדירה (חיכוך של איברי המין) ותנוחות הכרוכות ביחסי מין אוראליים.",
    "pageid": 956352
  },
  {
    "title": "תשעה באב",
    "extract": "תשעה באב הוא יום תענית מדרבנן ושיא תקופת האבלות של ימי בין המצרים. תענית זאת היא החמורה מבין ארבע התעניות על חורבן בית המקדש, ומתאבלים בה על אסונות שונים שאירעו לעם היהודי לאורך הדורות, בדגש על אסונות שהתחוללו סמוך ליום ט' באב. האירועים שהתחוללו, לפי המסורת, ביום זה, גרמו לגלות עם ישראל בתקופות שונות ולבסוף הובילו לגלות בת כאלפיים שנה.\nבניגוד לשאר התעניות שהחובה להתענות בהן היא מדרבנן, תענית זו נמשכת מערב עד ערב (ולא מבוקר עד ערב) וכוללת את כל חמשת העינויים הנהוגים ביום הכיפורים. בנוסף, כוללת התענית מנהגי אבלות מיוחדים, כמו ישיבה על הרצפה ואיסור על לימוד תורה. עם תחילת התענית נהוג לקרוא בציבור את מגילת איכה, ולאורך היום לומר קינות על חורבן הבית ואסונות אחרים. במקרה שט' באב חל בשבת (כ־28% מהשנים), התענית נדחית מפניה לי' באב ומתחילה משקיעת החמה לקראת מוצאי שבת.\nלפי המסורת, לאחר ביאת המשיח ובניית בית המקדש השלישי, יהפוך תשעה באב ליום של חג ושמחה, כשאר הצומות על החורבן. בתלמוד הירושלמי נאמר כי מלך המשיח נולד בתשעה באב.",
    "pageid": 17360
  },
  {
    "title": "100 (סדרת טלוויזיה)",
    "extract": "100 (באנגלית: The 100) היא סדרת דרמה ומדע בדיוני אמריקאית, ששודרה בשנים 2014–2020. יוצר הסדרה הוא ג'ייסון רוטנברג  והיא מבוססת באופן רופף על סדרת ספרים בעלת שם זהה מאת קאס מורגן .",
    "pageid": 1219393
  },
  {
    "title": "אבישג סמברג",
    "extract": "אבישג סמברג (נולדה ב-16 בספטמבר 2001) היא לוחמת טאקוונדו ישראלית המתחרה בקטגוריות המשקל של עד 49 ק\"ג ועד 53 ק\"ג. זוכת מדליית ארד מאולימפיאדת טוקיו 2020 ואלופת אירופה (2020) במשקל עד 49 ק\"ג.",
    "pageid": 1920400
  },
  {
    "title": "אדי מרפי",
    "extract": "אדוארד ריגן (אדי) מרפי (באנגלית: Edward Regan (Eddie) Murphy; נולד ב-3 באפריל 1961) הוא שחקן קולנוע, זמר, סופר, מפיק וקומיקאי אמריקאי. בין השנים 1980–1984, מרפי היה חבר קבוע בצוות התכנית סאטרדיי נייט לייב. הוא יצר שתי הופעות סטנד-אפ מפורסמות - דליריוס (1983) ואדי מרפי בגסות (Raw) (1987) - שבגינן זכה במיקום ה-10, ברשימת 100 אמני הסטנד-אפ הטובים של כל הזמנים של ערוץ קומדי סנטרל וה-25 הסטנדאפיסטים הכי טובים ברשימת 50 הסטנדאפיסטים הטובים ביותר של מגזין רולינג סטון.\nבתפקידיו לקולנוע, מרפי קיבל מועמדויות לגלובוס הזהב עבור משחקו בסרטים \"48 שעות\" (1982), \"משנה מקום, משנה מזל\" (1983), סדרת סרטי \"השוטר מבוורלי הילס\" (1984, 1987, 1993, 2024), \"הפרופסור המטורף\" (1996) ו\"שמי הוא דולומייט\" (2019). ב-2007, הוא זכה בפרס גלובוס הזהב עבור שחקן משנה הטוב ביותר, עבור גילומו של הזמר ג'יימס \"רעם\" ארלי בסרט \"נערות החלומות\".\nמרפי מוכר גם בזכות עבודתו כמדבב בעיקר בתפקיד של מושו, הדרקון בסרט \"מולאן\" (1998), ובתפקידו כחמור, בסדרת סרטי \"שרק\" (2001, 2004, 2007, 2010). בחלק מסרטיו, מגלם מרפי יותר מדמות אחת, כמחווה לאחד מגיבורי ילדותו, פיטר סלרס, ששיחק מספר דמויות בסרטיו. מרפי שיחק במקביל מספר דמויות בסרטים הבאים: \"מגלה את אמריקה\" (1988); \"ערפד בברוקלין\" (1995); סדרת \"הפרופסור המטורף\", בה שיחק את כל בני המשפחה ושתי גרסאות של הדמות הראשית (1996, 2000), \"שחק אותה סטאר\" (1999); \"פלוטו נאש - האיש על הירח\" (2002); \"נורביט\" (2007) ו\"לפגוש את דייב\" (2008).\nנכון ל-2020, הרוויחו סרטיו של מרפי למעלה מ-3.8 מיליארד דולר בארצות הברית וקנדה, ו-6.6 מיליארד ברחבי העולם, מה שהופך אותו למקום השמיני של כל הזמנים בהכנסות מסרטים בארצות הברית. ב-2015 זכה מרפי בפרס מארק טוויין להומור, על ידי המרכז התרבותי הלאומי על שם \"ג'ון פ. קנדי\" לאומניות הבמה.",
    "pageid": 196911
  },
  {
    "title": "אזבסט",
    "extract": "אזבסט (מיוונית: ἄσβεστος: אַ - \"לא\" וזבֵסט - \"בעיר\") הוא שם לקבוצה של חומרים סיביים שמקורם בסלעים הבנויים ממינרלים סיליקטיים של מגנזיום ו/או ברזל הידרידי.\nהאזבסט נוצר בטבע בצורות רבות (ראו למטה); האזבסט מנוצל על ידי כרייתו ממכרות של סלעי אזבסט.\nסוגים רבים של סיבי אזבסט אשר נשברו לפיסות קטנות, פולטים \"אבק אזבסט\". לאבק האזבסט מיוחסת רשימה ארוכה של מחלות ריאה הכוללות את מחלת האזבסטוזיס וסרטן הריאה וזאת, בגלל שאיפה של חלקיקי האבק הקטנים אל תוך הריאות.\nשימושיו הרבים של האזבסט בתעשייה ובבנייה נאסרו בגלל סכנות אלו במדינות רבות, בהן ישראל.\nבשנים האחרונות מסולקים לוחות האזבסט מבתי ספר, ממחנות צבא ומקומות נוספים בהם נעשה בו שימוש רב בעבר.\nפיסות שלמות של אזבסט אינן מהוות סכנה אלא רק שבירה של לוחות הגורמת להיווצרות אבק.\nעמידותו של האזבסט לאש, חום ומים נוצלה לאורך ההיסטוריה למספר נרחב של מטרות, בעיקר עד שהתגלתה השפעתו המזיקה של האזבסט על הבריאות:\n\nסיבי האזבסט שימשו כאריג לבגדי קבורה בתקופת מצרים העתיקה וגם למפת השולחן של קרל הגדול כאשר, לפי האגדה, קרל זרק את מפתו לתוך האש כדי לנקותה.\nכאשר נעשה באזבסט שימוש להגנה כנגד אש וחום, סיבי האזבסט לרוב עורבבו עם בטון או שולבו בסיבי בד.\nהאזבסט שימש לרוב במנגנוני בלמים וגם בסוגי אטמים בגלל עמידותו לחום.\nמסיבי האזבסט מייצרים גם בידוד לחוטי חשמל.\nאזבסט משמש לייצור בגדים חסיני-אש ומוצרי בנייה שונים, משום שהוא אינו חדיר למים, אינו מוליך חשמל ומבודד חום היטב. בשנות החמישים, עם העלייה הגדולה לישראל, נעשה שימוש רב באזבסט מעורב בבטון לבניין בשל חוזקו, תכונותיו ומחירו הזול. שיכונים אלו כונו \"אזבסטונים\".",
    "pageid": 22152
  },
  {
    "title": "אלי דנקר",
    "extract": "אלי (אליהו) דנקר (נולד ב־12 באוקטובר 1948) הוא שחקן תיאטרון, קולנוע וטלוויזיה ישראלי.",
    "pageid": 207282
  },
  {
    "title": "אן האת'וויי",
    "extract": "אן ז'קלין האת'וויי (באנגלית: Anne Jacqueline Hathaway; נולדה ב-12 בנובמבר 1982) היא שחקנית קולנוע אמריקאית, זוכת פרס אוסקר, פרס גלובוס הזהב ופרס גילדת שחקני המסך לשנת 2012 עבור תפקידה בסרט \"עלובי החיים\". האת'וויי הייתה גם מועמדת לפרס אוסקר לשחקנית הטובה ביותר לשנת 2008 על משחקה בסרט \"רייצ'ל מתחתנת\". בשנת 2010 זכתה בפרס אמי לדיבוב הטוב ביותר על תפקידה כנסיכה פנלופי בסדרה \"משפחת סימפסון\".",
    "pageid": 229893
  },
  {
    "title": "אנטארקטיקה",
    "extract": "אנטארקטיקה היא היבשת שבה נמצא הקוטב הדרומי של כדור הארץ. שטחה כ-14,200,000 קמ\"ר והיא היבשת החמישית בגודלה אחרי אסיה, אפריקה, אמריקה הצפונית ואמריקה הדרומית.\nהשם \"אנטארקטיקה\" הוא הלחם של המילים \"אנטי\" ו\"ארקטיקה\", כלומר \"מול ארקטיקה\", שהיא הקוטב הצפוני.\nאנטארקטיקה היא המקום הקר ביותר על פני כדור הארץ, ורובה ככולה מכוסה קרח לאורך כל השנה. באנטארקטיקה אין תושבי קבע בגלל תנאי מזג האוויר הקשים, אולם ממשלות רבות ברחבי העולם מחזיקות בה תחנות מחקר, שחלקן מאוישות כל השנה וחלקן מאוישות רק בקיץ.",
    "pageid": 4239
  },
  {
    "title": "אסיה",
    "extract": "אסיה היא היבשת הגדולה ביותר בכדור הארץ מבחינת אוכלוסייה ומבחינת שטח, ומהווה 8.6% משטחו הכולל וכ-29.6% משטחו היבשתי. בצפון-מערב היא חוברת לאירופה (ביניהן רכס הרי אורל) ובדרום-מערב לאפריקה (חצי האי סיני). אסיה גובלת בצפון באוקיינוס הקרח הצפוני, בדרום באוקיינוס ההודי ובמזרח גובלת באוקיינוס השקט.\nבאסיה נמצאות שתי המדינות המאוכלסות ביותר בעולם, סין והודו, והיא היבשת המאוכלסת בעולם, עם למעלה מ-4.43 מיליארד בני אדם (אסייתים), המהווים כ-60% מכלל תושבי כדור הארץ (נכון ל-2011).",
    "pageid": 379
  },
  {
    "title": "בודהיזם",
    "extract": "בודהיזם היא הדת הרביעית בגודלה בעולם, ומספר המאמינים בבודהיזם נאמד ביותר מ-500 מיליון, כ-7% מאוכלוסיית העולם. היא מהווה רוב בקמבודיה, בתאילנד, במיאנמר, בבהוטן, בסרי לנקה, בלאוס ובמונגוליה.\nבודהיזם היה דת דהרמית, כאשר \"דהרמה\" (בסנסקריט) משמעותה \"הדרך\" או חוקי הטבע (\"תורת הבודהה\") המושתתים על הדרכותיו של גאוטמה בודהה, שחי ולימד בהודו במאה החמישית או השישית לפני הספירה. הדת רואה בהפחתת הסבל האנושי כמטרה עיקרית. על-פי הדהרמה, אדם החפץ להשתחרר מסבלו יכול לעשות זאת באמצעות הנחיותיו של הבודהה, כפי שהן באות לידי ביטוי בדרך המתומנת הנאצלת.\nמקור הבודהיזם בהודו, אולם רוב הבודהיסטים היום מתגוררים במדינות אחרות במזרח אסיה ובדרומה. יש מיעוט בודהיסטי הולך וגדל גם באירופה ובצפון אמריקה. גרסאות שונות של ההשקפה הבודהיסטית משקפות את תרבותן של המדינות שאליהן הגיע.\nהמושג בודהה (פאלי ובסנסקריט: \"זה שהתעורר\") אינו כינויו של אדם יחיד, אלא שם תואר המתייחס למי שהגשים את הדרך הבודהיסטית והשתחרר. במסורות מסוימות שמור התואר רק למי שגילה את הדרך בכוחות עצמו וללא סיוע חיצוני. גאוטמה, מייסד הבודהיזם, גילה את הדרך בכוחות עצמו בתקופה שבה לא הכיר אותה איש מלבדו.\n\"בודהיזם\" הוא הכינוי הנפוץ לכל הזרמים השונים. הבודהיסטים עצמם משתמשים במושגים נוספים. המילה \"סאסנה\" מתייחסת למה שלימד גאוטמה, \"דהרמה\" (בסנסקריט) משמעותה \"הדרך\", חוקי הטבע, או מה שלימד גאוטמה.\nבטיבט ובחבלי הודו המאוכלסים בפליטים טיבטיים קוראים ללימודי בודהיזם טיבטי בשם \"צ'ו\".",
    "pageid": 633
  },
  {
    "title": "בסיס רמת דוד",
    "extract": "בסיס חיל האוויר רָמַת דָּוִד (בשמו הרשמי: כנף 1) על-שם האלוף עזר ויצמן הוא בסיס טיסה מבצעי של חיל האוויר הישראלי. הבסיס נמצא בסמוך לקיבוץ רמת דוד מצפון מזרח, כפר יהושע ממערב ובסמיכות למגדל העמק. הבסיס הוא בסיס הטיסה היחיד של חיל האוויר באזור צפון מדינת ישראל, עובדה שזיכתה אותו בכינוי \"חיל-אוויר צפון\". מפקד הבסיס הנוכחי (החל מחודש יולי 2022) הוא אל\"ם א'.",
    "pageid": 26788
  },
  {
    "title": "ג'יג'י חדיד",
    "extract": "ג'ילנה נוּרה \"ג'יג'י\" חדיד (באנגלית: Jelena Noura \"Gigi\" Hadid; נולדה ב-23 באפריל 1995) היא דוגמנית ואשת תקשורת אמריקאית.",
    "pageid": 1333571
  },
  {
    "title": "ג'יימס בונד",
    "extract": "ג'יימס בונד (באנגלית: James Bond), או סוכן 007, הוא הגיבור והפרוטגוניסט של סדרת ספרי ריגול מאת הסופר הבריטי איאן פלמינג. פלמינג שירת במודיעין הצי הבריטי במהלך מלחמת העולם השנייה, ומשירותו זה דלה רעיונות לכתיבת שנים עשר ספרים ושני קובצי סיפורים קצרים. בעקבות הספרים הופקה סדרת סרטים פופולרית ביותר שגיבורה הוא המרגל הבריטי, סוכן הוד מלכותה, ג'יימס בונד. הדמות, שנוצרה בשנת 1952, מככבת גם במשחקי וידאו, חוברות קומיקס ותסכיתי רדיו. הספרים והסרטים אודות ג'יימס בונד נעים בין ריאליזם לבין מדע בדיוני. זיכיון הסרטים מדורג במקום השישי ברשימת הזיכיונות שוברי הקופות הגדולים בכל הזמנים, לפי Box Office Mojo.",
    "pageid": 41170
  },
  {
    "title": "דורון אלמוג",
    "extract": "דורון אלמוג (נולד ב-18 במאי 1951) הוא יושב ראש הסוכנות היהודית, אלוף במילואים בצה\"ל ופעיל חברתי למען אנשים עם לקות שכלית המשולבת בלקות נוספת. הוא משמש יו\"ר הכפר השיקומי \"עדי נגב נחלת ערן\".\nאלמוג הוא חתן פרס ישראל על תרומה מיוחדת לחברה ולמדינה לשנת ה'תשע\"ו.",
    "pageid": 103937
  },
  {
    "title": "האח הגדול עונה 12",
    "extract": "האח הגדול עונה 12 היא העונה השתים עשרה של תוכנית המציאות הישראלית \"האח הגדול\", והעונה השישית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-7 ביוני 2022. הגמר נערך ב-17 בספטמבר, ובסופו ניצחה הדיירת טליה עובדיה. את העונה הנחו גיא זו-ארץ ולירון ויצמן.",
    "pageid": 2096454
  },
  {
    "title": "הטבח בניר עוז",
    "extract": "הטבח בניר עוז בוצע על ידי ארגוני הטרור חמאס והג'יהאד האסלאמי בבוקר יום שבת, 7 באוקטובר 2023, שמחת תורה, כ\"ב בתשרי תשפ\"ד, בקיבוץ ניר עוז הסמוך לדרום רצועת עזה, כחלק ממתקפת הפתע על ישראל. בטבח נרצחו 38 מתושבי הקיבוץ, ונגרם הרס רב. עשרות מתושבי הקיבוץ נחטפו לרצועת עזה, וחלקם שוחררו בכמה סבבים באוקטובר ובעיקר בנובמבר 2023. ב-27 בדצמבר 2023 הכריז צה\"ל על מבצע עוז וניר במסגרת הלחימה ברצועת עזה במלחמת חרבות ברזל, שנועד להביא להריגתם ולמעצרם של המחבלים שהיו שותפים לטבח בניר עוז.\nבניגוד ליישובים אחרים שהותקפו באותו יום, המחבלים עזבו את ניר עוז עוד לפני שהגיעו למקום כוחות צבא ומשטרה.",
    "pageid": 2267376
  },
  {
    "title": "השומר הצעיר",
    "extract": "השומר הצעיר היא תנועת הנוער הציונית הראשונה. התנועה הוקמה בשנת 1913 על ידי קבוצת נערים ונערות יהודים שביקשו למצוא דרך חדשה לחבריהם ולשאר בני עמם בגלות. התנועה פועלת במאות מוקדים בישראל וברחבי העולם, ומקיימת פעילות חינוכית שבסיס רעיונה הוא \"תיקון אדם – תיקון עולם\".",
    "pageid": 1881
  },
  {
    "title": "חוות הדעת של בית הדין הבין-לאומי לצדק בנושא מדיניות ישראל בשטחים הפלסטיניים הכבושים",
    "extract": "חוות הדעת של בית הדין הבין-לאומי לצדק בנושא מדיניות ישראל בשטחים הפלסטיניים הכבושים ניתנה ב-19 ביולי 2024, עקב החלטה של העצרת הכללית של האומות המאוחדות מדצמבר 2022 בה התבקש בית הדין לספק חוות דעת מייעצת. כותרת הדיון בבית הדין היא \"השלכות משפטיות הנובעות ממדיניותה ופעולותיה של ישראל בשטח הפלסטיני הכבוש, כולל מזרח ירושלים.\"\nהכיבוש הישראלי ביהודה ושומרון וברצועת עזה נמשך מאז 1967, ונחשב לכיבוש הצבאי הארוך ביותר בעולם בהיסטוריה המודרנית. בית הדין הבין-לאומי לצדק דן בעבר בנושא חוקיות הכיבוש בשנת 2004 בנוגע לגדר ההפרדה, וקבע שמקטעים מהגדר שנבנו מעבר לקו הירוק נוגדים את החוק הבין-לאומי ויש להרוס אותם.\nבינואר 2023 קיבל בית הדין את בקשת האו\"ם למתן חוות דעת מייעצת בנושא מדיניות ישראל בשטחים הפלסטיניים הכבושים. הדיונים החלו ב-19 בפברואר 2024 בהאג, בהשתתפות 52 מדינות ושלושה ארגונים בין-לאומיים. חוות הדעת המייעצת של בית הדין ניתנה ב-19 ביולי 2024, וקבעה כי הכיבוש המתמשך של ישראל בשטחים הפלסטיניים (כולל רצועת עזה ומזרח ירושלים), כמו גם הקמת התנחלויות וניצול משאבי טבע, מפרים את החוק הבין-לאומי.",
    "pageid": 2357322
  },
  {
    "title": "חטיפת משפחת ביבס",
    "extract": "חטיפת משפחת ביבס לרצועת עזה התרחשה ב-7 באוקטובר 2023, במהלך הטבח בניר עוז. מחבלים פלסטינים מתנועת אל-מוג'אהדין הפלסטינית חטפו מביתם את האב ירדן ואת האם שירי עם ילדיהם אריאל (בן 4) וכפיר (בן 9 חודשים) לרצועת עזה. כפיר הוא החטוף הצעיר ביותר שנחטף בידי חמאס. האב ירדן נחטף בנפרד, על ידי מחבלי חמאס, בשטחים של קיבוץ ניר עוז. בטבח נרצחו גם הוריה של שירי, יוסי ומרגיט סילברמן וב-21 באוקטובר נמצאו גופותיהם.\nהמאמצים לשחרור שירי וילדיה במהלך הפסקת האש בין ישראל לחמאס לא צלחו. בשלהי נובמבר חמאס טען כי הם נהרגו, והאשים את צה\"ל במותם בתקיפה אווירית ישראלית. הידיעה התקבלה בספקנות, ונטען כי מדובר ב\"טרור פסיכולוגי\". יממה אחר כך פרסם החמאס סרטון שבו נראה אב המשפחה ירדן, החטוף גם הוא, מקבל את הבשורה המרה. צה\"ל התחייב לבדוק את טענת החמאס, אך לא הביא אישוש או הפרכה לטענה. ב-19 בפברואר 2024 הציג צה\"ל לקרוביהם של משפחת ביבס סרטון שצולם ככל הנראה בדרום רצועת עזה, בו תיעוד של שירי והילדים מספר ימים לאחר החטיפה.",
    "pageid": 2286773
  },
  {
    "title": "חנן סביון",
    "extract": "חנן סביון (נולד ב-21 במרץ 1976) הוא שחקן, תסריטאי, מחזאי, במאי, קומיקאי ומנחה טלוויזיה ישראלי.",
    "pageid": 780259
  },
  {
    "title": "חסן נסראללה",
    "extract": "חסן נסראללה (בערבית: حسن نصر الله عبد الكريم نصر الله, תעתיק מדויק: חסן נצראללה עבד אלכרים נצראללה; משמעות שם המשפחה \"נצראללה\" – \"ניצחון האל\"; נולד ב-31 באוגוסט 1960) הוא איש דת מוסלמי-שיעי ופוליטיקאי לבנוני העומד בראש ארגון הטרור והמיליציה הלבנונית חזבאללה. בעולם הערבי, ובלבנון בפרט, הוא ידוע בכינויו סייד חסן (בערבית: السيّد حسن).  \nברוב מדינות המערב ובהן ישראל וארצות הברית נחשב נסראללה לטרוריסט בכיר ומסוכן, הפועל בעיקר נגד ישראל בסיוע שלטונות איראן וסוריה. לאחר שישראל החליטה ויישמה במשותף עם מוסדות האומות המאוחדות את נסיגת צה\"ל מלבנון וסימון הגבול הבינלאומי שבין המדינות, הורה נסראללה על תקיפת סיור של צה\"ל וחטיפת מספר חיילים, ובכך הוביל לפתיחת מלחמת לבנון השנייה. במהלך המלחמה שיגרו פעילי חזבאללה לפי הוראותיו אלפי רקטות ליישובים אזרחיים בישראל, ובתגובה הושמד בהפצצות מהאוויר הרובע השיעי שבו שכנו משרדיו ומפקדותיו של ארגון חזבאללה, ואף ביתו, בביירות בירת לבנון.\nתחת הנהגת נסראללה החשיבו מדינות וארגונים רבים את חזבאללה לארגון טרור, כולו או מקצתו, בהם ארצות הברית, האיחוד האירופי ומדינות אחרות. רוסיה והרפובליקה העממית של סין מכחישות את הטענה שחזבאללה הוא ארגון טרור, ורואות בחזבאללה ארגון חברתי-פוליטי לגיטימי.",
    "pageid": 31055
  },
  {
    "title": "טאוור אייר",
    "extract": "טאוור אייר הייתה חברת תעופה אמריקאית אשר מרכז פעילותה היה מנמל התעופה הבינלאומי ג'ון פ. קנדי שבניו יורק. נתיב הטיסה העיקרי של החברה היה מניו יורק לנמל התעופה בן-גוריון עם עצירה בנמל התעופה של בריסל או נמל התעופה אורלי בפריז. בנוסף, הפעילה טיסות שכר לאתונה, פרנקפורט, רומא וציריך.",
    "pageid": 1603781
  },
  {
    "title": "יותם זמרי",
    "extract": "יותם זמרי (נולד ב-12 באוגוסט 1982) הוא סאטיריקן, פובליציסט, רעיונאי ושדרן רדיו ישראלי. בכתיבתו מביע זמרי דעות ימניות לצד הומור העוסק הן באקטואליה והן בחיי הנישואין וההורות. דבריו זוכים לאזכורים בתקשורת, ובמהלך מבצע שובו אחים גברה הפופולריות שהוא זוכה לה, והוא קיבל במה גם בכלי תקשורת ממוסדים כגון רדיו גלי ישראל \"מקור ראשון\" וגלי צה\"ל. כיום פאנליסט קבוע בתוכנית \"הפטריוטים\" של עכשיו 14 בהגשת ינון מגל, ומגיש מדי יום את התכנית \"פתחי וזמרי בעם\" ברדיו גלי ישראל.",
    "pageid": 1254500
  },
  {
    "title": "יחידה 636",
    "extract": "יחידת ניצן 636 היא יחידה מיוחדת בצבא ההגנה לישראל הכפופה פיקודית לאוגדת איו\"ש ופיקוד המרכז ולמערך האיסוף הקרבי בחיל הגנת הגבולות. היחידה פועלת בשגרה ביהודה ושומרון ובבקעת הירדן. מפקד היחידה הוא קצין בדרגת סגן-אלוף. היחידה עוסקת בסיכול טרור, איסוף מודיעין קרבי בשטחי אויב, מארבי תצפית וסיכול ייחודיים, אבטחת כוחות צה\"ל בשטחי אויב ויירוט מפגעים תוך שימוש באמצעים טכנולוגיים מתקדמים.\nהיחידה הוקמה בשנת 1993 כיחמ\"מ בגזרת רצועת הביטחון, ולאחר מבצע חומת מגן בו השתתפה הוחלט על הצורך ביחידה כדוגמתה בגזרת יהודה ושומרון והיא הועברה לפיקוד המרכז. בעקבות הישגי היחידה בסיכול טרור, מספר המשרתים הגבוה והגדלת כמות משימותיה, הוגדלה היחידה והוסבה מגדוד ליחידה צבאית, בעלת היקף גבוה במיוחד של משרתים ותחומי עיסוק, ומבנה וארגון של יחידה מיוחדת. היחידה מוגדרת כיחידת חוד של יחידות האיסוף הרב-ממדיות בגבולות, והיא היחידה הגדולה בצה\"ל עליה מפקד סגן-אלוף.\nליחידה עיטור אות הערכה מבצעי מטעם הרמטכ\"ל משנת 2020 ועיטור צל\"ש אלוף פיקוד המרכז משנת 2023. במלחמת חרבות ברזל פועלת היחידה בזירות נוספות, כרצועת עזה, ולא רק בפיקוד המרכז.",
    "pageid": 2259882
  },
  {
    "title": "כוכב לכת",
    "extract": "כּוֹכַב לֶכֶת או פלנטה (מיוונית: Πλανήτης, \"נע ונד\") הוא גרם שמיים, שאינו כוכב, המוגדר על פי האיגוד האסטרונומי הבין-לאומי באופן הבא:\n\nבמערכת השמש:\n(א) נמצא במסלול קבוע סביב השמש;\n(ב) בעל מסה גדולה דיה כדי שכוח המשיכה שלו יצור צורה הקרובה לצורה כדורית;\n(ג) הוא מפנה את מסלולו מעצמים אחרים שגודלם קרוב לשלו;\nאו מחוץ למערכת השמש:\n\n(1) נמצא במסלול קבוע סביב כוכב או שאריות של כוכב;\n(2) המסה שלו מתחת למסה הדרושה להיתוך תרמו-גרעיני של דאוטריום;\n(3) בעל דרישות מסה/גודל למעמד פלנטרי במערכת השמש שלנו; כוכב לכת מקיף את השמש\nלעומת השמש, שהיא כוכב הפולט קרינה אלקטרומגנטית – כוכבי הלכת המקיפים את השמש אינם מקרינים אור: המסה שלהם קטנה בהרבה ממסתם של הכוכבים הכי קלים, והלחץ במרכזם אינו מאפשר תגובות גרעיניות מספיק משמעותיות בשביל לפלוט כמות ניכרת של אנרגיה. לפיכך אין להם אור משל עצמם, אך הם עדיין מאירים בעזרת אור השמש הפוגע בהם.\nהגדרת כוכב לכת במערכת השמש הוכרזה על ידי האיגוד האסטרונומי ב-2006, בעוד ההגדרה של כוכב לכת חוץ-שמשי הוצגה ב-2003. הכרזות אלו נועדו להסדיר הגדרות פורמליות בתחום, לאחר עשורים של תגליות. בהתאם, מכילה מערכת השמש שלושה סוגי גופים:\n\nכוכבי לכת;\nכוכבי לכת ננסים;\nגופים קטנים במערכת השמש (אסטרואידים, קנטאורים, שביטים, גופים טרנס-נפטוניים, כוכבי לכת מינורים ואחרים).\nעל פי אותן הגדרות במערכת השמש ישנם שמונה כוכבי לכת – ארבעת כוכבי הלכת הארציים כוכב חמה, נוגה, כדור הארץ, מאדים, וארבעת ענקי הגז צדק, שבתאי, אורנוס ונפטון. בעבר פלוטו נחשב אף הוא לכוכב לכת, אך מעמדו שונה לכוכב לכת ננסי.\nמבחינה פיזיקלית לא קיים הבדל משמעותי בין כוכבי לכת במערכת השמש לבין כוכבי לכת חוץ שמשיים, כך שלעיתים מכנים את שתי הקבוצות בשם \"כוכבי לכת\". הענף המדעי שחוקר כוכבי לכת נקרא מדעים פלנטריים והוא משלב בתוכו מדעי החלל עם מדעי כדור הארץ.\n\n",
    "pageid": 252
  },
  {
    "title": "לבד בבית",
    "extract": "לבד בבית היא קומדיית מצבים ישראלית, המשודרת בכאן חינוכית החל מ-31 בינואר 2021. את הסדרה יצרו וכתבו יניב זוהר ונדב פרישמן.\nב-31 בינואר 2021 עלתה העונה הראשונה של הסדרה בערוץ כאן חינוכית. ב-8 באוגוסט 2022 עלתה העונה השנייה, וב-2 ביולי 2023 עלתה העונה השלישית, עם שחקנים חדשים וסט צילומים חדש. ב-1 בספטמבר 2023 עלו שלוש העונות של הסדרה לשידור בנטפליקס.",
    "pageid": 1942202
  },
  {
    "title": "ליצ'י",
    "extract": "הליצ'י (שם מדעי: Litchi chinensis; בסינית: 荔枝) הוא עץ פרי טרופי, הגדל במקור בדרום סין. זהו עץ ירוק עד בגודל בינוני, המגיע לגובה של 15 - 20 מטר. ניצני עליו הם תחילה אדמדמים ולבסוף מתפתחים לעלים ירוקים באורך 15 - 25 ס\"מ. פרחי הליצ'י הם קטנים בצבע לבן-ירקרק או לבן-צהבהב. הפרי, בקוטר של כ-3 ס\"מ. הוא לבן, בשרני ומתוק, בעל קליפה מחוספסת בגוון אדום, שאינה אכילה אך ניתנת להסרה בקלות. הליצ'י עתיר בוויטמין C, בזרחן ובוויטמינים מקבוצת B. אורך גלעין הליצ'י הוא 2 ס\"מ וקוטרו 1 - 1.5 ס\"מ. גלעין הליצ'י רעיל במידת-מה. הליצ'י מבשיל בין יולי לאוקטובר, כ-100 ימים לאחר הפריחה.\nליצ'י גדל למכביר בדרום סין, ארץ מוצאו, וכמו כן, בדרום-מזרח אסיה ובהודו, בדרום יפן, ולאחרונה גם בפלורידה, בהוואי ובמזרח אוסטרליה.\nהאקלים הדרוש לגידול הליצ'י הוא טרופי-חם, כפורי-חורף מועטים ולא מתחת למינוס 4 מעלות צלזיוס, קיץ חם, גשמים ולחות. מצע הגדילה הטוב ביותר הוא אדמה מעט חומצית ועשירה בחומר אורגני.",
    "pageid": 24728
  },
  {
    "title": "מאיר כהנא",
    "extract": "הרב מאיר דוד הכהן כהנא (נולד בשם: Martin David Kahane בברוקלין, 1 באוגוסט 1932 – 5 בנובמבר 1990) היה פוליטיקאי ימני קיצוני ישראלי-אמריקאי, מייסד הליגה להגנה יהודית, וראש ישיבת הרעיון היהודי אותה הקים, פרשן מקרא ומחבר ספרי הגות, חבר הכנסת ה-11 מטעם מפלגת 'כך' שבראשה עמד. תנועת \"כך\" שהקים בישראל, נפסלה ב-1988 מהתמודדות בבחירות לכנסת ה-12 לאחר שנקבע שמטרותיה גזעניות. כהנא עצמו הורשע בפעילות טרור. בעקבות טבח מערת המכפלה, שאירע מספר שנים אחרי הירצחו של כהנא, גם 'כך' הוכרזה כארגון טרור על ידי מספר מדינות, בהן ישראל.\nכהנא נרצח בסיום נאום שנשא בניו יורק, בידי מתנקש מוסלמי, אל סייד נוסייר, בעל זיקה לאל-קאעידה.",
    "pageid": 22137
  },
  {
    "title": "מורמונים",
    "extract": "כנסיית ישוע המשיח של קדושי אחרית הימים (באנגלית: The Church of Jesus Christ of Latter-day Saints), הידועה כאחת מתוך כנסיות המורמונים, היא זרם בנצרות הקורא לחידוש דרכיהם המקוריות של מייסדי הכנסייה הנוצרית. הכנסייה המורמונית (Mormon Church) היא למעשה הגדולה ביותר בתנועת קדושי אחרית הימים (כנסיית ה-LDS) והתנועה הנוצרית הרביעית הגדולה בארצות הברית. יש הסבורים שהיא הכנסייה הלגיטימית היחידה הראויה להיקרא \"מורמונית\", אך ישנם זרמים ותנועות אשר מתקיימים בנפרד מן הגוף העיקרי.\nמנהגיהם העיקריים של המורמונים כוללים:\n\nהטפה מיסיונרית פעילה.\nאמונה בנביאים מודרניים, החל מג'וזף סמית וכלה בנשיאה הנוכחי של הכנסייה.\nקבלת התנ\"ך עם הברית החדשה וספר מורמון כספרי קודש.\nקבלת עקרונות תזונה המכונים \"דבר החוכמה\", הדורשים להימנע מאלכוהול, טבק, קפה ותה.\nאמונה באל כאב, בישו כבנו וברוח הקודש כמהווים שלוש ישויות נפרדות.\nאמונה בסוג של תאוסיס (האלה) הקרויה \"אקסאלטציה\" (exaltation) לפיה יכולה הנפש האנושית להפוך לשווה במהותה לאלוהי.\nלבישת מלבושי קודש מתחת לבגדי היום יום.\nעריכת טקסי הטבלה סמליים בעבור המתים, ומחקר גנאלוגי שנועד לסייע בידם בכך.\nחברי הכנסייה מכנים עצמם \"נוצרים\" אך אינם שייכים לנצרות האורתודוקסית, הקתולית או הפרוטסטנטית. לדעת חבריה מהווה הכנסייה חזרה לכנסייה אותה ייסד ישו. זרם הקרוי \"פונדמנטליסטים מורמונים\" פרש מהכנסייה ומקיים מנהגים קיצוניים אותם נטשו זה מכבר חברי הזרם המרכזי, כגון פוליגמיה. נוצרים רבים אינם רואים במורמונים כנסייה נוצרית[דרוש מקור].\nאת הכנסייה ייסדו ג'וזף סמית וחמשת רעיו ב-6 באפריל 1830 בחברת 56 נשים וגברים בעיר פאייט במדינת ניו יורק. לאחר רדיפת הכנסייה וגירוש מאמיניה ממיזורי, ולאחר רציחתו של סמית' בידי המון במדינת אילינוי, החליף את סמית' בריגהם יאנג, שהוביל את המורמונים למרכזם החדש במדינת יוטה. המאמינים המורמונים מרוכזים כיום גם בחלקים של אריזונה, קליפורניה, נבדה, איידהו וויומינג.\nבעולם חיים כיום מעל 15 מיליון מורמונים, מתוכם כחמישה מיליון וחצי בארצות הברית. בספירה זו נכלל כל מי שעבר את טקס הטבילה, מבוגרים ובני נוער, כחבר בכנסייה, אף אם אינו מחשיב עצמו עוד לחבר, וכן הערכה של מספר ילדי המורמונים בגילאים שמתחת ל-8. כפי הנראה מספר המורמונים הבגירים בארצות הברית מגיע ל-2.8 מיליון. על פי נתוני הכנסייה חיים 47% מן המורמונים בארצות הברית וקנדה, 17% באמריקה הלטינית, והיתר פזורים ביתר מדינות העולם.",
    "pageid": 102586
  },
  {
    "title": "מקדוניה הצפונית",
    "extract": "רפובליקת מָקֵדוֹנְיָה הצפונית (במקדונית: Република Северна Македонија) היא מדינה השוכנת בדרום-מזרח אירופה, ללא מוצא לים, ואשר גובלת ביוון בדרום, באלבניה במערב, בסרביה ובקוסובו בצפון, ובבולגריה במזרח. הרפובליקה קיבלה עצמאות ב-1991 בעקבות פירוק הרפובליקה הפדרלית הסוציאליסטית של יוגוסלביה. בארגונים בין-לאומיים היא נקראה \"הרפובליקה היוגוסלבית לשעבר של מקדוניה\", ובשנת 1993 התקבלה לאו\"ם בשם הזמני \"the former Yugoslav Republic of Macedonia\" (בקיצור: FYROM).",
    "pageid": 25491
  },
  {
    "title": "משה דיין",
    "extract": "משה דיין (‏‏?‏, ‏20 במאי 1915, ז' בסיון ה'תרע\"ה‏ – 16 באוקטובר 1981, י\"ט בתשרי ה'תשמ\"ב) היה מצביא, מדינאי ואיש ציבור ישראלי. כמי שהחל כקצין בהגנה ובפלמ\"ח, התקדם דיין בדרגות עד התמנותו לרמטכ\"ל הרביעי של צה\"ל, עליו פיקד בעת מבצע קדש. היה חבר הכנסת ושר בממשלות ישראל, שימש שר הביטחון במהלך מלחמת ששת הימים, מלחמת ההתשה ומלחמת יום הכיפורים, וכשר החוץ בממשלתו של מנחם בגין בעת חתימת הסכם השלום עם מצרים.\nדיין סימל באישיותו את טיפוס ה\"צבר\" – בן ההתיישבות העובדת, האוחז בידו האחת ברובה, ובשנייה במחרשה. כרמטכ\"ל נתפס דיין כאחד ממעצבי רוחו ודמותו של צה\"ל כצבא חזק בעל אופי התקפי ויוזם.\nכשר הביטחון נתפס דיין בעיני הציבור כאחד מהאחראים לניצחון הגדול במלחמת ששת הימים, אך גם כאחראי עיקרי, לצד ראש אמ\"ן אלי זעירא, למחדל במלחמת יום הכיפורים, וכמידת ההערצה שחש הציבור כלפיו לפני המלחמה — כך הייתה עוצמת משבר האמון כלפיו בתקופה שלאחריה. דיין שאף להתגבר על המשבר, ובערוב ימיו, כשכיהן כשר החוץ, תרם מניסיונו ומכושרו המדיני והביטחוני, לעיצוב דמותו של הסכם השלום עם מצרים. דיין האיש, תפיסתו המדינית והביטחונית, חייו האישיים הסוערים ואישיותו יוצאת הדופן והשנויה במחלוקת, היו בעלי השפעה רבה על מדינת ישראל בשלושת העשורים הראשונים לקיומה.\nרבים העדיפו לראותו בתפקידים הראויים לכישוריו ולניסיונו הצבאי והמדיני וליהנות מגישתו העניינית והמעשית, על אף כתמים ערכיים שדבקו בדמותו, כפרשיות אהבים, גנבת עתיקות, זלזול בחוק ויחס קשה למשפחתו.",
    "pageid": 2798
  },
  {
    "title": "משה נוסבאום",
    "extract": "משה (נוסי) נוסבאום (נולד ב-11 באוקטובר 1953) הוא עיתונאי ישראלי, פרשן לענייני משטרה וביטחון פנים, שמשמש כתב לענייני משטרה בחברת החדשות של ערוץ 2 וערוץ 12, מאז הקמתה בשנת 1993. זוכה פרס מפעל חיים לעיתונות (2022).\n\nנוסבאום נולד וגדל בנתניה. את שירותו הצבאי עשה בגדוד 202 של חטיבת הצנחנים, ובמהלך מלחמת יום הכיפורים, בעת שהיה בקורס קצינים, הוסב לשריון, ושם סיים את שירותו כסמ\"פ פלוגת טנקים. לאחר שירותו הצבאי למד באוניברסיטה העברית בירושלים, שם סיים תואר ראשון ביחסים בינלאומיים ומדע המדינה, והמשיך לתואר שני בתקשורת.\n\nאת דרכו העיתונאית החל ככתב רדיו לענייני משטרה ב'קול ישראל'. בשנת 1986 השתתף בתוכנית \"מבט אל העבר\" ששודרה בערוץ הראשון. ביוני 1988 בזמן האינתיפאדה הראשונה נפצע בעת שירות מילואים מבקבוק תבערה שהושלך אל עבר הג'יפ שבו נסע בגזרת רמאללה. הוא סבל מכוויות בכל חלקי גופו והיה מאושפז בבית חולים במשך שבועות ארוכים.\nב-30 במאי 1990, בעת ששהה עם משפחתו בחוף ניצנים, נקלע נוסבאום להתקפה ימית של מחבלים פלסטינים חמושים, שהתקרבו לחוף ניצנים בשש סירות מרוץ חמושות בטילים ובמקלעים כבדים. צה\"ל סיכל את ניסיון הפיגוע. ארבעה מהמחבלים נהרגו באירוע ו-12 נלכדו. נוסבאום היה העיתונאי היחיד שתיעד את האירוע עד סופו.\nעם הקמת חברת החדשות של ערוץ 2 בשנת 1993, עזב את קול ישראל, והצטרף לשורותיה בתפקיד כתב לענייני משטרה, אותו הוא ממלא עד היום.\nלאורך הקריירה שלו בחברת החדשות סיקר נוסבאום שורה ארוכה של פרשיות פליליות מהחשובות ביותר. בפרשת רצח יצחק רבין בשנת 1995, פרסם בערב הרצח בשידור חי באולפן ערוץ 2 את הידיעה הראשונה אודות זהות המתנקש, יגאל עמיר. נוסבאום הרבה לעסוק בחקירות פליליות נגד אישי ציבור, ובהם אהוד אולמרט ומשה קצב. פרסם את פרטי החקירה החדשה נגד קצב בחשד להטרדת עדים, כחצי שעה לפני פקיעת צו איסור פרסום. להגנתו אמר שלא שמע את החלטת השופט לפיה הצו יפוג רק בשעה 12:00 באותו היום.\nבפרשת רצח נורית ונח מעוז, שאירעה בשנת 2011, שידר נוסבאום בכתבתו בערוץ 2, הקלטה של שיחת טלפון שניהל עם בנם של הנרצחים, דניאל מעוז, עוד בטרם נעצר כחשוד ברצח. בשיחה שאל אותו נוסבאום אודות השמועות שרצח את הוריו, ומעוז השיב: \"זה הזוי. ההורים שלי מתהפכים בקברם\". על נוסבאום ועמיתיו נמתחה ביקורת על רדיפה חסרת מעצורים אחרי סקופים, כמו שאירע בפרשת בועז יונה, אז עלו נוסבאום ועמיתיו על המטוס שהחזיר את יונה לישראל לאחר הסגרתו, ולא חדלו לנסות לדובב אותו בזמן הטיסה, חרף סירובו לשתף פעולה. באוקטובר 2010 נסע עם צוותו לסילואן שבמזרח ירושלים, על מנת להכין כתבה, שם הם הותקפו על ידי מיידי אבנים.\nבתחנת רדיו ללא הפסקה משדר נוסבאום דיווחים ודברי פרשנות בנושאים פליליים, במסגרת התוכנית \"משעל על הבוקר עם ניסים משעל\".\nשימש נציג העיתונאים בוועדה בראשות השופט בדימוס אליהו וינוגרד, שהמליצה להטיל מגבלות על הסיקור העיתונאי של חקירות.\nנוסבאום גם כותב טור פרשנות פלילית באתר mako, ונושא דברים ומשתתף בכנסים ובפאנלים בנושאי עבריינות ואלימות.\nאלי יצפאן הרבה לחקות את דמותו של נוסבאום (שכונה \"בוקסבאום\"), בתוכנית אירוח יומית בשם \"יצפאן\" בהנחייתו, ששודרה בתחילת העשור הראשון של המאה ה-21 בערוץ 3 ברשת HOT. בתוכנית שבוע סוף! חיקה מיקי גבע את נוסבאום. שרון טייכר חיקה אותו לפעמים בתוכנית הרדיו חותרים למגע. אלי פיניש חיקה אותו בתוכנית \"ארץ נהדרת\", וגם ראש הממשלה בנימין נתניהו חיקה אותו בנאום פומבי בדצמבר 2017, ולאחר מכן התנצל בפניו על כך.\n\nנוסבאום היה מעורב בכמה פרשות שקשורות לחיסיון עיתונאי. בסוף שנות השמונים פרסם בקול ישראל ידיעה אודות פרשת שוחד בחירות בכפר ערבי. משנדרש על ידי המשטרה לחשוף את המקור לידיעה, דחה את הדרישה בנימוק של חיסיון עיתונאי. הוא התמיד בסירובו לגלות את המקור, גם כאשר הדרישה גובתה על ידי היועץ המשפטי לממשלה, יוסף חריש, ופרקליטת המדינה, דורית ביניש, ולבסוף לא ננקטו נגדו צעדים של ממש. בעקבות הפרשה יזמו חברי הכנסת יאיר צבן ואמנון רובינשטיין הצעת חוק להגנת זכות העיתונאי לשמור על חסיון מקורותיו, אך זו לא צלחה.\nבפרשת ליאורה גלט-ברקוביץ', שהדליפה את דבר חקירתו החסויה של ראש הממשלה, אריאל שרון, בעניין סיריל קרן בשנת 2003, קיבל נוסבאום מהעיתונאי ברוך קרא מסמכים מודלפים, שהאחרון קיבל מברקוביץ'. נוסבאום פרסם בכתבתו במהדורה המרכזית פרטים אודות הפרשה ואת עיקרי המסמכים. משנפתחה חקירה לגילוי המדליף, נפגש נוסבאום עם ראש צוות החקירה לחשיפת המקור, ערן שנדר, והציג בפניו את המסמכים שקיבל מקרא. בפסק הדין בתביעה שהגישה ברקוביץ נגד העיתון \"הארץ\", שניתן בנובמבר 2011, נמנע השופט המחוזי אבי זמיר מלקבוע האם נוסבאום הוא המקור, שכינויו היה \"נשר\", שהעביר לשנדר את המסמכים, או שרק הציג אותם בפניו, כפי שטען.\n\n2022 פרס מפעל חיים לעיתונות\n2023 \"פרס המצוינות\" ע\"ש אילן גילאון מטעם אלווין ישראל\n\nנוסבאום נשוי לנאוה, אב לשלושה ילדים ומתגורר בגבעת זאב.\nביולי 2022 חשף נוסבאום כי הוא חולה ב־ALS, מחלת ניוון שרירים חשוכת מרפא, שלדבריו התפרצה כתוצאה מפגיעת מכת״זית בהפגנה בה סיקר. על המחלה אמר בראיון \"יש לי קושי בבליעה וחולשה ביד ימין, אך הקושי המשמעותי הוא כמובן הדיבור האיטי והלא ברור. עבורי הקושי הזה משמעותי כפליים, כי בחיי זה כוחי וזה עיסוקי\". ביוני 2024 החל לראיין אישי ציבור באופן כתוב באמצעות אפליקציית WhatsApp עבור המדור \"משה נוסבאום מקליד/ה\" במגזין מאקו.\nמשה ידוע באהדתו לקבוצת הכדורגל מכבי נתניה.\n\n משה נוסבאום בשיחה עם נתנאל סמריק, בערוץ גל\"ץ, מרץ 2023\nניב שטנדל, ‏לשתי המלחמות האלו משה נוסבאום לא ציפה, באתר ‏מאקו‏, 21 באפריל 2024",
    "pageid": 1037052
  },
  {
    "title": "משפחת בנאי",
    "extract": "משפחת בנאי היא משפחה ישראלית ענפה, שרבים מבניה ובנותיה ידועים בפועלם כאמנים בתחומי התיאטרון, הטלוויזיה, הקולנוע, המוזיקה והבידור. מוצא המשפחה ביהדות פרס, וראשוניה עלו מהעיר שיראז שבפרס (איראן) במאה ה-19 והתיישבו בירושלים.",
    "pageid": 31944
  },
  {
    "title": "נועה תשבי",
    "extract": "נועה טוהר תשבי (נולדה ב-22 במאי 1975) היא פעילת הסברה, שחקנית, מפיקה בפועל ומנחה ישראלית.",
    "pageid": 139033
  },
  {
    "title": "ניו יורק (מדינה)",
    "extract": "ניוּ יוֹרק (באנגלית: New York, ‏‏?‏) היא מדינה בצפון-מזרח ארצות הברית.\nבירת המדינה היא אולבני. ערים מרכזיות נוספות הן ניו יורק, באפלו, רוצ'סטר, יונקרס וסירקיוז. בצפון גובלת ניו יורק באונטריו וקוויבק שבקנדה, בדרום-מערב בפנסילבניה, בדרום בניו ג'רזי והאוקיינוס האטלנטי ובמזרח במדינות קונטיקט, מסצ'וסטס וורמונט.\nניו יורק היא המדינה הרביעית בארצות הברית בגודל אוכלוסייתה, והיא המדינה שהובילה את הפוליטיקה, התרבות והכלכלה בארצות הברית. היא יעד ההגירה הנפוץ ביותר עבור הגירה חוקית לארצות הברית. היא מכונה The Empire State – מדינת האימפריה. ניו יורק גם עשירה בהיסטוריה, שמתחילה באינדיאנים שכבשו את חופיה. המדינה נקראה על שם הדוכס של יורק ב-1660, אף על פי שערים ומקומות רבים במדינה זו מקורם עוד בזמן שהאזור היה בשליטה הולנדית. ניו יורק נכנסה לברית של ארצות הברית ב-26 ביולי 1788 כמדינה ה-11 של ארצות הברית.\nסימון מקוצר לשמה של ניו יורק (בין היתר, לצורכי משלוח דואר) הוא NY.",
    "pageid": 16593
  },
  {
    "title": "נמלטים",
    "extract": "נמלטים (באנגלית: Prison Break) היא סדרת טלוויזיה אמריקאית מסוגת דרמה המשכית שארבע עונותיה הראשונות שודרו ברשת פוקס החל מ־29 באוגוסט 2005 ועד 15 במאי 2009. העונה החמישית שודרה כעבור כ-8 שנים, מ-4 באפריל ועד ל-30 במאי 2017. עלילת הסדרה בעונה הראשונה סובבת אחר מייקל סקופילד (ונטוורת' מילר), המנסה לחלץ מהכלא את אחיו, לינקולן בורוז (דומיניק פרסל), עליו נגזר עונש מוות על רצח שלא ביצע. הסדרה הופקה על ידי פול שורינג.\nבישראל שודרה הסדרה בערוץ yes stars 2, ולאחר מכן ב-yes stars Action בלוויין ובערוץ סטאר וורלד ב־HOT עד 2009. הצלחת הסדרה גרמה למפיקים לשנות את התסריט כדי להוסיף עונות נוספות, מעבר לאלה שתוכננו מראש. ב-12 בדצמבר 2017 הודיע דומיניק פרסל בחשבונו באינסטגרם כי עתידה לצאת עונה שישית לסדרה. ב-4 בינואר 2018 אישרה רשמית רשת FOX כי העונה ה-6 נמצאת בשלבי פיתוח מוקדמים, ואולם באוגוסט 2019 FOX הודיעה על ביטולה.",
    "pageid": 201394
  },
  {
    "title": "סלובניה",
    "extract": "רפובליקת סלובניה (בסלובנית: Republika Slovenija, באיטלקית: Repubblica di Slovenia, בהונגרית: Szlovén Köztársaság) היא רפובליקה בדרום-מרכז אירופה. המדינה גובלת באיטליה במערב, באוסטריה בצפון, בים האדריאטי בדרום-מערב, בקרואטיה בדרום ובמזרח ובהונגריה בצפון-מזרח. בשנת 2004 הצטרפה סלובניה לברית נאט\"ו ולאיחוד האירופי.",
    "pageid": 20930
  },
  {
    "title": "ספר הג'ונגל (מחזמר)",
    "extract": "ספר הג'ונגל - המחזמר הוא מחזמר ישראלי המציג את העלילה הכללית המתוארת בספרו של רודיארד קיפלינג - ספר הג'ונגל. במאי המחזמר היה חנוך רוזן, הוא עובד בידי אפרים סידון והולחן על ידי מירון מינסטר, ואריאל זילבר. \n\nהמחזמר הוצג לראשונה בתיאטרון בית ליסין בתל אביב בשנת 1996, שם עלה 211 פעמים בפני כ-300,000 צופים. המחזמר הופק בשיתוף חברת טמיר הפקות בע\"מ, וזכה בפרס התיאטרון הישראלי בקטגוריית המחזמר של השנה לשנת 1996. שירי המחזמר יחד עם גרסה מקוצרת של סיפור העלילה (המסופר על ידי אבי יפה בתור פאקלי הסנאי) הופצו בקלטות וידאו על ידי קלסיקלטת ואולפני מימד. בסוף נובמבר 2013 הוציאה קלסיקלטת DVD המכיל את הגרסה המלאה של המחזמר משנת 1996.\nב-2002 חזר פעם נוספת לבמות ל-30 הצגות בפני כ-50,000 צופים ונערכו אודישנים בערוץ הילדים לילדים המועמדים לשחק את תפקיד מוגלי.\nבין 17 באפריל 2002 לסוכות 2003 הועלה המחזמר בספארי ברמת גן (בהפקת מיקי פלד - סולן הפקות), שם צפו בו כ-200,000 איש נוספים. לאחר מכן המחזמר חזר לאולמות בכל רחבי הארץ מסוכות 2003 ועד קיץ 2004.\nבחנוכה 2013 עלה המחזמר בהפקת בית הספר למשחק בית צבי ל-50 הצגות (בשיתוף טמיר הפקות בע\"מ, שהפיקו את ההפקה הראשונה של המחזמר) בבימויו של חנוך רוזן ובהשתתפות תלמידי מחזור נ\"ב, בוגרי בית צבי וילדים.\nביולי 2014 הועלה המחזמר שוב בספארי ברמת גן (בהפקת מיקי פלד - סולן הפקות).\nבשנת 2024, נודע כי המחזמר צפוי לחזור לבמות, חנוך רוזן יחזור לביים את המחזמר, כמו כן השחקנים ששיחקו בגרסה המקורית, טוביה צפיר, ששי קשת, אבי יפה, יוסי טולדו, אלי דנקר ופיני קידרון יחזרו לגלם את באלו הדוב, בגירה הפנתר, פאקלי הסנאי, קא הנחש, שירחן הנמר וראש הפילים בהתאמה בעוד שיעשו אודישנים לתפקידים של מוגלי ובאנה, כמו כן נודע כי המחזמר צפוי לעלות לבמות ב-14 באוגוסט 2024.\n\nריקשה, זאבה טובת לב מוצאת תינוק קטן שהוצף בסירה טרופה והיא מאמצת אותו יחד עם גוריה הקטנים. לגור האדם שהיא מוצאת היא קוראת מוגלי.\nמוגלי גדל בג'ונגל יחד עם חבריו באלו הדוב, בגירה הפנתר, פאקלי הסנאי ועוד חיות.\nאחרי ששמעו שהנמר האכזר שירחן חזר לג'ונגל, יועצים למוגלי חבריו שילך לכפר של בני האדם. מוגלי חושב שהם לא חברים שלו - ובורח מהם. בדרכו הוא נתקל בנחש ערמומי בשם קא שרוצה להפנט אותו. למזלו של מוגלי, שירחן רואה את מוגלי ורב עם קא על הטרף. תוך כדי ששירחן וקא רבים אחד עם השני, פוגשת את מוגלי חבורת קופים שנועלים אותו בכלוב. למזלו של מוגלי באלו הדוב מתחפש לקוף ורוקד עם הקופים, ומוגלי ובאלו בורחים מהם. כאשר שירחן מוצא את מוגלי ובאלו, מוגלי זורק על שירחן ענף בוער ושירחן בורח מהג'ונגל.\nאחרי כל ההרפתקאות שעברו עליו מוגלי מבין כמה חיי הג'ונגל מסוכנים עבורו, והוא הולך עם ילדה בשם באנה (שבאותו זמן טיילה בג'ונגל) לכפר בני האדם ונפרד לשלום מחבריו.\n\nשחקנים נוספים: יהודה נהרי, גילי גבל, שחר מטלון, נועם עמית, יפעת אהרון, יותם קוזניץ, יואב מילשטיין.\n\nעיבוד ופזמונים: אפרים סידון\nבימוי: חנוך רוזן\nמוזיקה: מירון מינסטר ואריאל זילבר\nתפאורה: אבי שכווי\nתאורה: אלון פורת ועמיר ברנר\nתלבושות: אלה קולסניק\nתנועה: מרינה בלטוב\nאקרובטיקה וקרבות במה: אילן גזית\n\nספר הג'ונגל\nספר הג'ונגל (סרט, 1967)\n\nספר הג'ונגל, במיזם \"אישים\" לתיעוד היצירה הישראלית\nדף המחזמר באתר \"טמיר הפקות\"\nדף המחזמר באתר בית הספר למשחק \"בית צבי\"\n\n \"ספר הג'ונגל\", במסד הנתונים הקולנועיים IMDb (באנגלית)\nיהודה ביטון, פנטומימה בג'ונגל, באתר הארץ, 1 בדצמבר 2002\nמרב יודילוביץ', \"ספר הג'ונגל\" יועלה בספארי רמת גן, באתר ynet, 6 באפריל 2003\nynet, ובתפקיד מוגלי: אושרי כהן, באתר ynet, 27 באוגוסט 2008\nעידו סולומון, ‏מחפשים את מוגלי החדש, באתר ‏מאקו‏, 3 באוקטובר 2013\nעליס בליטנטל, ג'ונגל איכותי, באתר News1 מחלקה ראשונה, 29 בנובמבר 2013",
    "pageid": 711859
  },
  {
    "title": "עינב גלילי",
    "extract": "עינב גלילי (נולדה ב-21 באפריל 1969) היא עיתונאית, סאטיריקנית, מנחת טלוויזיה ושדרנית רדיו ישראלית.",
    "pageid": 126307
  },
  {
    "title": "עספור",
    "extract": "עספור (בתרגום מערבית: عصفور; עֻצְפוּר, ציפור) היא סדרת טלוויזיה ישראלית מסוגת דרמת מתח של חברת התקשורת HOT שעלתה לשידור ב-7 במרץ 2010, בערוץ HOT3, והסתיימה לאחר 2 עונות ב-27 בדצמבר 2011. יוצריה הם חנן סביון וגיא עמיר שגם משחקים כשחקנים ראשיים בסדרה (מגלמים את הדמויות ניוטון וקצר בהתאמה). הסדרה מגוללת את סיפורם של ארבעה חברים המתגוררים בתוך חוות שלדי אוטובוסים נטושים, בשולי אזור התעשייה בירושלים ונאבקים על מנת להחזיר את שטח החווה לרשותם לאחר שאיגרת חוב כבדה הוטלה על השטח.\nמשמעות המילה \"עַסְפוּר\" היא ציפור בערבית. בסדרה היא מסמלת ציפור מזל שהייתה מגיעה לחווה בעבר הרחוק, בזמן שהחווה הייתה שייכת עוד לסבו של מוטי (שלום מיכאלשווילי), שלימים ירש ממנו את החווה. הרצף שלאורכו מאורגנת העלילה הוא מאבק בין ה\"עשירים\" לבין ה\"עניים\".\nהסדרה הופקה על ידי אודי סגל \"סומיוקו הפקות\" ושודרה החל מהתאריך ה-7 במרץ 2010 ועד ה-27 בדצמבר 2011 בו שודר הפרק האחרון בסדרה.",
    "pageid": 757621
  },
  {
    "title": "ערי בירה",
    "extract": "זוהי רשימה של ערי בירה בעולם המסודרות בסדר אלפבית של המדינות והטריטוריות בהן נמצאות הערים.",
    "pageid": 962660
  },
  {
    "title": "פות",
    "extract": "פּוֹת (בלטינית: Vulva) היא מכלול של איברי מין חיצוניים הנמצאים במפשעה הנקבית.\nתפקידיה הביולוגיים העיקריים של הפות כוללים מתן שתן, לידה, יחסי מין והפרשת נוזלי הווסת. הפות מתפתחת בשלבים אחדים, בעיקר בתקופת ההיריון ובגיל ההתבגרות. על פתח הנרתיק, הדגדגן ופתח צינור השופכה מגינות שפתי הפות.\nבפות ובמיוחד בדגדגן מצויים תאי עצב בריכוז גבוה יחסית לאיברי גוף אחרים, ומכאן הרגישות הרבה לכאב או לעונג (שנועד מבחינה ביולוגית לשמש תמריץ לקיום פעילות מינית).",
    "pageid": 63162
  },
  {
    "title": "פצצת מימן",
    "extract": "פצצת מימן או פצצה תרמו-גרעינית היא פצצה גרעינית שבתוכה גרעיני המימן עוברים היתוך גרעיני (מיזוג) לגרעינים כבדים יותר, תוך שחרור אנרגיה בכמות עצומה (באופן טבעי מתרחש תהליך זה בכוכבים ובהם השמש). פצצת המימן היא הנשק החזק והקטלני ביותר שקיים בעולם ועוצמתה גדולה פי אלף לערך משל פצצת האטום, שבה מתבצע תהליך ביקוע גרעיני, ונמדדת ביחידות של מיליוני טונות TNT, מגהטון.\nכדי שתהליך ההיתוך יתרחש יש צורך בלחץ עצום היוצר טמפרטורה גבוהה מאוד, תנאים שנוצרים בכוכבים בזכות המסה הגדולה שלהם. בפצצת מימן מושגים תנאים אלה באמצעות פיצוץ פצצת ביקוע כתֶּחֶל לפיצוץ פצצת המימן.\nפצצה מסוג זה נבנתה ונוסתה מספר פעמים בהיסטוריה על ידי המעצמות, אולם מעולם לא הופעלה במהלך מלחמה כלשהי.",
    "pageid": 991
  },
  {
    "title": "פרויקט 2025",
    "extract": "פרויקט 2025 (באנגלית: Project 2025) היא תוכנית שפותחה במטרה לעצב מחדש את הרשות המבצעת של הממשל הפדרלי האמריקני במקרה של ניצחון רפובליקני בבחירות לנשיאות ארצות הברית ב-2024. התוכנית מציעה לבצע שינויים נרחבים בממשל האמריקני, ובמיוחד במדיניות הכלכלית והחברתית ובתפקיד הממשל הפדרלי והסוכנויות הפדרליות. התוכנית המורחבת פורסמה באתר האינטרנט project2025.org.",
    "pageid": 2302579
  },
  {
    "title": "פשיזם",
    "extract": "פשיזם (מאיטלקית: Fascismo) היא אידאולוגיה ושיטת ממשל לאומנית וטוטליטרית של הימין הרדיקלי. מאפייני הפשיזם הבולטים הם מנהיג דיקטטורי, שלטון הדוגל באוטוקרטיה ריכוזית, מיליטריזם, דיכוי בכוח של האופוזיציה, אמונה בהיררכיה חברתית טבעית, הכפפת האינטרסים האינדיבידואליים למה שנתפס כטובת האומה או הגזע, ומשטור כוחני של החברה והכלכלה.\nהאידאולוגיה הפשיסטית נוצרה באיטליה, בשלהי המאה ה-19, בהשראת היעקובינים בצרפת. כשיטת ממשל היא התקיימה באיטליה, בהנהגתו של בניטו מוסוליני, בתקופה שבין מלחמת העולם הראשונה למלחמת העולם השנייה.\nמקור המילה 'פשיזם' הוא סמל ה\"פָאשֶס\", או פסקס בלטינית – צרור זמורות שעוטף גרזן ושסימל ברומא העתיקה את הסמכות והעוצמה (האימפריום) של השלטון. סמל זה ביטא את הרצון להחזיר את איטליה לתפארת העבר. הוא צורף לסמלי הארגונים והמפלגות הפשיסטיות.",
    "pageid": 6776
  },
  {
    "title": "ציר פילדלפי",
    "extract": "ציר פילדלפי הוא רצועת חיץ, באורך של כ-14 קילומטר, על גבול מצרים – רצועת עזה, שהוקמה עם השלמת נסיגת צה\"ל מסיני ב-1982 בעקבות הסכם השלום בין ישראל למצרים. על הציר נמצא מעבר רפיח, שנועד לאפשר לתושבי רצועת עזה לעבור למצרים, בכפוף לפיקוח ביטחוני ישראלי. הציר נותר בשליטה ביטחונית ישראלית גם לאחר הסכמי אוסלו. בספטמבר 2005 נסוג צה\"ל מהציר עם יישום תוכנית ההתנתקות והשלמת היציאה מרצועת עזה. במאי  2024 השלים צה\"ל את כיבוש הציר מחדש, כולל מעבר רפיח במהלך קרב רפיח במלחמת חרבות ברזל. החל מיוני 2024 צה\"ל הרס את כל הבתים שעמדו על הציר, והרחיב את הציר באופן משמעותי ממה שהיה בעבר, כאשר הוא משמיד את מנהרות ופירי הטרור במרחב.",
    "pageid": 42823
  },
  {
    "title": "רון שחר",
    "extract": "רון שחר (נולד ב-2 בדצמבר 1970) הוא שחקן, קריין, דוגמן ומנחה טלוויזיה ישראלי.",
    "pageid": 126896
  },
  {
    "title": "שבאבניקים (סדרת טלוויזיה)",
    "extract": "שבאבניקים היא סדרת דרמה קומית ישראלית מבית היוצר של חברת הטלוויזיה HOT, שעונתה הראשונה צולמה במהלך שנת 2016 ועלתה לשידור בשנים 2017–2018. בסדרה מככבים דניאל גד, ישראל אטיאס, אורי לייזרוביץ' ועומר פרלמן בתפקידים ראשיים.\nהעונה הראשונה עלתה ב-24 בדצמבר 2017 והסתיימה ב-12 בפברואר 2018. העונה שנייה עלתה לשידור ב-25 ביולי 2021 והסתיימה ב-10 באוקטובר 2021. ב-13 באוקטובר 2021, אושר רשמית על ידי HOT כי הסדרה חודשה לעונה שלישית.\nהסדרה זכתה להצלחה ולנתוני צפייה גבוהים והייתה לסדרת המקור הנצפית ביותר של הוט בישראל 2017. הסדרה זכתה בארבעה פרסי האקדמיה לטלוויזיה לשנת 2017: הסדרה הקומית, התסריט, הבימוי והשחקן הקומי (אורי לייזרוביץ') הטובים ביותר.\nב-14 בינואר 2024 העונה הראשונה של הסדרה עלתה לשידור בנטפליקס.",
    "pageid": 1433906
  },
  {
    "title": "שימי תבורי",
    "extract": "שימי תבורי (נולד ב-9 בפברואר 1953, כ\"ד בשבט ה'תשי\"ג) הוא זמר ישראלי.",
    "pageid": 11073
  },
  {
    "title": "שירה האס",
    "extract": "שירה האס (נולדה ב-11 במאי 1995) היא שחקנית ישראלית, זוכת שני פרסי אופיר, פרס השחקנית הטובה ביותר בפסטיבל הסרטים טרייבקה ומועמדות לפרס גלובוס הזהב ופרס אמי, בנוסף לפרסים רבים נוספים.",
    "pageid": 1210961
  },
  {
    "title": "קטגוריה:חילות צה\"ל",
    "extract": "בקטגוריה זו מפורטים חילות צה\"ל. בצה\"ל חילות זרועיים (אוויר, ים ויבשה), חילות קרביים, חילות תומכי לחימה וחילות עורפיים.",
    "pageid": 92719
  },
  {
    "title": "אברהם",
    "extract": "אַבְרָהָם (במקור: אַבְרָם, מכונה גם אברהם אבינו) הוא דמות מקראית, הראשונה מבין שלושת האבות. אבי יצחק וישמעאל (שלפי הקוראן הערבים העדנאנים הם צאצאיו) ואבי המדיינים, ונכדיו בני יצחק הם יעקב ועשו, שעל פי המקרא הם אבותיהם של בני ישראל, האדומים והעמלקים.",
    "pageid": 2009
  },
  {
    "title": "אוסאמה בן לאדן",
    "extract": "אוּסַאמָה בִּן מוּחמד בִּן עווד בִּן לָאדֵן (בערבית: أسامة بن محمد بن عوض بن لادن, תעתיק מדויק: אסאמה בן מחמד בן עוץ' בן לאדן; 10 במרץ 1957, ריאד, ערב הסעודית – 2 במאי 2011, אבוטאבאד, פקיסטן) היה טרוריסט סעודי-מוסלמי-סוני שהקים והנהיג את ארגון הטרור האסלאמיסטי אל-קאעידה, והאחראי לסדרת פיגועי טרור ברחבי העולם בהם נרצחו אלפי בני אדם, ובהם פיגועי 11 בספטמבר בארצות הברית.\nמאז 1999 היה בראש רשימת עשרת הנמלטים המבוקשים ביותר על ידי ה-FBI, ונחשב לטרוריסט המסוכן והמבוקש בעולם; עד להריגתו ב-2011 במבצע חנית נפטון של יחידת הקומנדו האמריקאית אריות הים.",
    "pageid": 1319
  },
  {
    "title": "אחים ואחיות לנשק",
    "extract": "אחים ואחיות לנשק (ידוע בשם הקודם אחים לנשק) הוא ארגון מחאה והתנדבות ישראלי שנוסד על ידי אנשי מילואים כחלק מתנועת המחאה נגד הרפורמה המשפטית שהוכרזה בינואר 2023. בינואר 2024 נרשם הארגון כעמותה בשם \"אחים ואחיות לנשק - למען הדמוקרטיה\".\nבמשך תשעת חודשי הפעילות הראשונים היה הארגון ממוקד במחאה, הסברה, ארגון הפגנות ופעולות ישירות של הקמת מיצגים ותליית שלטי ענק. עם פרוץ מתקפת הפתע על ישראל ב-7 באוקטובר 2023 ומלחמת חרבות ברזל בעקבותיה, הארגון סייע לאזרחים וחיילי צה\"ל בדרכים שונות, ביניהן הסעות ורכישה והפצה של ציוד חסר, כגון אפודים קרמיים.\n\nבינואר 2023 הקימו את הארגון סגן אלוף (מיל') רון שרף, רב-סמל (מיל') אייל נווה ורב-סמל (מיל') איתן הרצל, יוצאי סיירת מטכ\"ל, בעקבות הצגת הרפורמה המשפטית על ידי שר המשפטים יריב לוין, שלתפיסתם צפויה הייתה לגרום לפגיעה קשה במשטר הדמוקרטי בישראל. ביוני 2023 נרשם הארגון כעמותה, שמייסדיה הם איתן הרצל והראל טיקטין.\nמטרות הארגון הראשוניות היו עצירת צעדי החקיקה המתוכננים כחלק מהרפורמה, וביצור הדמוקרטיה הישראלית. מטרות אלו הורחבו לקידום תרומה והתנדבות לטובת החברה בישראל בדרך של שירות אזרחי ו/או צבאי; פיתוח והעצמת רעיונות של מנהל ציבורי תקין וטוהר מידות; הגנה על זכויות האזרח; קידום, פיתוח ומימוש מדינת ישראל כמדינה יהודית ודמוקרטית ברוח מגילת העצמאות וברוח מגילת זכויות האדם; קידום ופיתוח רעיונות של הגנה פורמלית על זכויות מיעוט וקידום שיח מכבד בין אוכלוסיות במדינת ישראל.\nהארגון החל בקבוצת וואטסאפ של חברים מסיירת מטכ\"ל, שפתח איתן הרצל במהלך מילואים משותפים. פעילותו החלה במסע של שלושה ימים, שהחל ב-8 בפברואר 2023, מלטרון לבית המשפט העליון בירושלים, אותו הגדירו היוזמים כמסע לשמירה על הדמוקרטיה בישראל. למסע הצטרפו יוצאי יחידות לוחמות ובכירים לשעבר במערכת הביטחון. ביומו השלישי השתתפו במסע כ-10,000 איש. למסע, כמו לפעילויות נוספות של הארגון, הצטרפו גם אזרחים, שאינם אנשי מילואים, התומכים במטרות הארגון ובפעולותיו.\nעל פי ראיונות שבוצעו עם המייסדים, הארגון פעל בתקופת המחאה באמצעות מספר מעגלים: צוות היגוי שהורכב משבעה אנשים, שלכל אחד מהם תחום אחריות (דוגמת אסטרטגיה, מבצעים, קשרי חוץ, תקשורת, מודיעין); תחתם פעל צוות, שהוציא לפועל את המשימות, מטה ובו מספר מחלקות ומנגנון של כ-300 פעילים. בקבוצות וואטסאפ לעדכונים של הארגון חברים עשרות אלפים. חלק מהפעולות היו חשאיות וחלקן היו פתוחות לקהל הרחב. כל הפעילות נעשית בהתנדבות. מרבית אנשי הוועד המנהל הם מסיירת מטכ\"ל ופעילים בו אנשי מילואים פעילים ולשעבר, יוצאי יחידות צבאיות נוספות, כמורן, שריון ושלדג.\nפעולות הארגון ממומנות באמצעות תרומות של הציבור הישראלי, יהדות ארצות הברית וכן ממכירת ציוד ממותג של הארגון (חולצות וכובעים).\n\n ערך מורחב – המחאה נגד הרפורמה המשפטית\nבמחאתו נגד הרפורמה המשפטית, הארגון קיים הפגנות מול בתיהם של שרים וחברי כנסת, \"משמרות\" עם עמדות שיח, הסברה בישראל ושאר העולם, עתירות משפטיות ופעולות שיבוש ומחאה, כגון תליית שלטי ענק, חסימת כבישים וחסימת הכניסה לארגונים ואתרים הנתפסים כאחראים ליוזמת החקיקה (כגון פורום קהלת) או מסמלים תחומי חיים שצפויים לדעת אנשי הארגון להיפגע קשות בעקבותיה (כגון משרד הביטחון והבורסה לניירות ערך). פעילות מרכזית נוספת הייתה החתמת אנשי מילואים על הצהרה להפסקת התנדבותם לשירות מילואים עד לעצירת צעדי החקיקה המתוכננים.\nב-28 במרץ הודיעו מובילי הארגון שהשהו את המחאה בעקבות הצהרת ראש הממשלה בנימין נתניהו על השהיית החקיקה, על מנת לתת הזדמנות למהלך ההידברות וכי יהיו ב\"דקת קריאה\" לחידושה אם ההידברות לא תישא פרי. זמן קצר לאחר מכן שב הארגון לפעילות מחאה מלאה, לאחר שחברי הממשלה המשיכו לקדם את צעדי החקיקה.\nהחל מיוני 2023, פעילים של הארגון קיבלו הודעות על ביטול רישיון הנשק שלהם. הודעות על ביטול רישיון הנשק התקבלו גם לאחר אירועי 7 באוקטובר בקרב פעילים שהם קצינים במילואים עם נשק ארוך וחברים בכיתות כוננות.\nב-2 בפברואר 2024 פורסמו מטעם אחים לנשק מודעות ענק בעיתונים ובהם קריאה לקבוע תאריך מוסכם לבחירות עוד השנה.\n\nבמחאה קיימו פעילי הארגון מוקדי הפגנה, חלקם קבועים, מול בתיהם של שרים בממשלה וחברי כנסת ובקואליציה. בנוסף קיימו מחאות וביצעו פעולות שיבוש.\n\nב\"יום שיבוש\" של ארגוני המחאה ב-1 במרץ 2023 נחסם כביש 1 באזור שער הגיא והוקמת מעבר גבול סמלי בין הדמוקרטיה לדיקטטורה.\nיום שיבוש ב-9 במרץ, נחסמה הכניסה למשרדי פורום קהלת, עמותה בעלת השפעה דומיננטית על קידום צעדי החקיקה של הממשלה, באמצעות חוטי תיל ושקי חול. בפעילות נעצרו רון שרף, ממייסדי הארגון, וחמישה פעילים נוספים. באותו יום חסמו עשרות מפעילי הארגון, בהם מפקדי חיל הים לשעבר עמי אילון ודוד בן בעש\"ט, את נמל חיפה עם אבוקות וסירות, למשך כשעתיים תחת הכותרת \"בדיקטטורה אין חופש תנועה\".\nביום שיבוש ב-16 במרץ, הוקמה לשכת גיוס סמלית מול עיריית בני ברק בקריאה לשוויון בנטל.\nהגעת קבוצה של פעילים מהים, בקיאקים ובשחייה, להפגנה מול ביתו של ראש הממשלה בנימין נתניהו בקיסריה ב-17 במרץ, במטרה להעביר לו את המסר שעליו להתערב ו\"לעצור את ההפיכה המשטרית\"\nהפגנה בפתח היישוב קריית ארבע, בו מתגורר השר לביטחון לאומי איתמר בן גביר, וקריאה לו להתפטר מתפקידו, ב-26 במרץ. הפגנה נוספת התקיימה ב-4 במאי מול ביתו של בן גביר בקריית ארבע. הוקם מיצג העוסק במקרי הרצח בחברה הערבית וברצח הנשים\nביום העצמאות ה-75 למדינת ישראל ב-26 באפריל תלו פעילי הארגון שלט עם הכיתוב \"דמוקרטיה\" על מצוק מצדה ואת דגל ישראל ומגילת העצמאות בנחל קומראן. בנוסף קיימו פעילים מחיל הים משט לאורך חופי תל אביב בכ-150 יאכטות.\nביום השוויון הלאומי ב-4 במאי, נערכו הפגנות כנגד אי גיוס בני ישיבות סמוך לביתו של הרב גרשון אדלשטיין ונפתחה \"לשכת גיוס\" סמלית מול ישיבת פוניבז', בקריאה לחרדים לחתום על חוזה חדש עם המדינה ולקחת חלק בנטל השירות. כמו נערכה תפילת שחרית בשיתוף עם ארגון המחאה \"דתיים, ציוניים, דמוקרטים\" למול ביתו של השר בצלאל סמוטריץ' בקדומים\nהפגנה של עשרות פעילים מול ביתו של השר יצחק גולדקנופף בירושלים ב-16 במאי, במחאה על העברת הכספים הקואליציוניים לחרדים וקרן הארנונה. ב-17 במאי התקיימה הפגנה בבני ברק, בסמוך לביתו של יו\"ר ועדת הכספים ח\"כ משה גפני, כנגד הצעת חוק הארנונה וחלוקת התקציב הצפויה לציבור החרדי.\nחסימת הגישה לרחוב בעיר מודיעין שבו מתגורר שר המשפטים יריב לוין, עם גדרות תיל וצמיגים בוערים, ב-27 ביוני.\nביום מחאה שנערך ב-3 ביולי, חסמו פעילים את הכניסה לנמל חיפה.\nב-9 ביולי קיימו מאות פעילים \"לילה לבן\" מול ביתו של שר הביטחון, במהלכו נשאו נאומים בכירים לשעבר במערכת הביטחון וקראו לגלנט שלא לתת יד להמשך החקיקה.\nביום מחאה ב-18 ביולי אזקו עצמם עשרות פעילים בשרשראות לשער הקריה ברחוב קפלן, תל אביב. כמו כן, מאות מפגינים חסמו את הכניסות לבורסה לניירות ערך בתל אביב.\nב-24 באוגוסט הפגינו פעילי הארגון מול ביתו של בצלאל סמוטריץ' ביישוב קדומים, עם אבוקות ומיצג של לוחות הברית, ומנעו את יציאתו מביתו.\nב-11 בספטמבר, ערב הדיון בבג\"ץ על ביטול עילת הסבירות, הפגינו מאות פעילים ליד ביתו של יריב לוין, חסמו את חניון ביתו והוא חולץ ברכב אבטחה דרך יציאה צדדית.\nב-4 באוקטובר 2023, הפגינו אחים לנשק בנווה אטי\"ב נגד נתניהו שהתארח במלון ביישוב.\n\nלאורך תקופת המחאה נאמו מייסדי הארגון ופעילים מרכזיים בו בהפגנות, דוגמת הבמה המרכזית של המחאה ברחוב קפלן בתל אביב. פעילי הארגון התראיינו באמצעי התקשורת בישראל, וכתבות על הארגון פורסמו בתקשורת זרה ואף הוקדשה להם כתבה בתוכנית \"60 דקות\" האמריקאית. פעילי הארגון הקימו עמדות שיח מחוץ לבתי שרים וחברי כנסת וניהלו שיחות עם רבנים מהציונות הדתית במטרה לייצר הידברות ולהעביר את המסר שצבא העם מתפרק בעקבות צעדי החקיקה. כמו כן הוקם אוהל הידברות עם צעירים חרדים המגיעים ללשכת הגיוס בתל השומר לצורך קבלת פטור מגיוס, שפעל במשמרות, החל מ-20 במרץ. אנשי הארגון הפיקו סדרת סרטוני הסברה (\"המגדלור\") עם דמויות מובילות בחברה הישראלית. בנוסף נעשו פעולות הסברה וקירוב נקודתיות, ותפילה משותפת לשלמות העם, חלוקת זרי פרחים בתחנות המשטרה, וקמפיין הקורא לחרדים לחלוקה בנטל באמצעות שירות צבאי או אזרחי.\n\nב-21 במרץ קיימו מובילי הארגון מסיבת עיתונאים ובה הכריזו שיחתימו אנשי מילואים על עצומה לפיה יפסיקו את התנדבותם לשירות מילואים אם צעדי החקיקה המתוכננים יעברו. בימים שלאחר מכן הלכו והתרבו הדיווחים על חתימות של אנשי מילואים על העצומה.\nפעילי הארגון חזרו והזהירו מפני נזק בלתי־הפיך שיתרחש בצבא אם לא תיעצר החקיקה. ב-19 ביולי התכנסו חברי הארגון ברחבת מוזאון תל אביב לאירוע שבו הודיעו על השהיית ההתנדבות במילואים במטרה לשמור על ערכי רוח צה\"ל. בימים שלאחר מכן פנו פעילי הארגון לרמטכ\"ל רב-אלוף הרצי הלוי בדרישה: \"דפוק על השולחן ואמור בקול רם וברור: 'אתם מפרקים את צבא העם! החקיקה שלכם מסוכנת לביטחון המדינה!\"\nב-22 ביולי קיים הארגון מסיבת עיתונאים עם נציגי עשרות יחידות והודיע ש־10,000 איש הפסיקו התנדבותם למילואים בעקבות קידום החקיקה.\n\nב-16 באוגוסט 2023 הגיש הארגון לבג\"ץ עתירה למתן צווים לממשלה בנוגע להחלטתה לא לאכוף גיוס חרדים בעקבות פקיעת חוק שירות ביטחון.\n\nבבוקר 7 באוקטובר 2023, עם היוודע דבר מתקפת הפתע על ישראל ועל רקע הידיעות על הטבח בדרום, הודיעו מובילי התנועה שכל פעילות המחאה נפסקת, וקראו לחיילי המילואים להתייצב להגנת המדינה. הארגון פתח חמ\"ל הסעות לנקראים בצו 8 ולאזרחים הזקוקים להסעה מהעוטף, בעת שהתחבורה הציבורית לא פעלה עקב השבת. עוד באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. הארגון פעל במלחמה, במענה על צרכים אזרחיים וצבאיים, תחת השם \"החמ\"ל האזרחי\", שנרשם כעמותה בשם \"אחים ואחיות לישראל - חמ\"ל אזרחי\" עוד ביוני 2023.\nהתנועה הקימה חמ\"לים בתל אביב, בבית קמה ובאילת, שריכזו יוזמות שבהן פעלו 15 אלף מתנדבים. המתנדבים חילצו כ־2500 משפחות מאזורי העימות בעוטף עזה למרחבים מוגנים תוך כדי הלחימה של כוחות צה\"ל באזור, והסיעו חיילי מילואים ומשפחות, אירחו אותן, ומצאו פתרונות דיור עבורן; הם גם סייעו לכוחות הביטחון באיתור נעדרים באמצעים טכנולוגיים; חילצו בעלי חיים וחיות מחמד שנותרו באזורי העימות; חילקו ערכות רפואיות; הפעילו מערך תמיכה במשפחות חללים, נעדרים וחטופים; מסרו ארוחות חמות למשפחות הפצועים; סיפקו ציוד למשפחות המתאבלות; והקימו אתר הנצחה ומידע לזכרם של החיילים שנפלו והאזרחים שנרצחו.\nלקראת הלחימה ברצועת עזה, הארגון אסף ציוד נדרש למשפחות ולחיילים, וייבא בהיטס ציוד חסר כגון אפודים קרמיים ורובוטים דמויי־כלב. ב-20 באוקטובר החלו מתנדבי אחים לנשק לסייע במשקים חקלאיים בעוטף עזה, ובהמשך גם בצפון ישראל, שסבלו ממחסור בידיים עובדות.\nיוזמה נוספת של הארגון, \"בצרה קראת ואחלצך\" (First Line Med), עסקה בגיוס תרומות ורכישת ציוד רפואי שחולק ליחידות הצבא בחזית וכן למרפאות ואנשי ביטחון בעורף. בנוסף, היוזמה מסייעת במתן טיפולי בריאות הנפש לנפגעים.\nבנובמבר 2023 החל הארגון בהקמה והפעלה של כ-100 מרכזים לחינוך משלים, בשיתוף עם המועצות המקומיות והאזוריות באתרים אליהם פונו אזרחים, בהם חלה פגיעה משמעותית במסגרות החינוך הפורמלי ופעילויות החינוך המשלים, בעיקר לבני נוער.\nב-12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם נציגים תקשורת מהעולם, עיתונאים ישראלים, שגרירים זרים, ופוליטיקאים. גם הקומיקאי ג'רי סיינפלד ביקר בחמ\"ל הארגון.\nב-15 בנובמבר 2023 אישרה ועדת הכספים של הכנסת בנוהל מקוצר מתן זיכוי ממס לתרומות (סעיף 46) לעמותת \"אחים ואחיות לישראל - חמ\"ל אזרחי\", בשל תרומתה למדינה ואזרחיה מאז פרוץ המלחמה.\nב-20 במאי 2024 היה הארגון שותף, עם עוד ארגוני מחאה, בשיירת מחאה שעלתה לירושלים במטרה להפגין מול משכן הכנסת, בשעת פתיחת כנס הקיץ, בתמיכה בחטופים ובקריאה להקדמת הבחירות. המפגינים חסמו את כביש 1 ובמקום התפתחו עימותים בין מפגינים לשוטרים. שבעה מפגינים נעצרו ובית המשפט הורה על שחרורם.\nביוני 2024 נמנתה עמותת \"אחים ואחיות לישראל - חמ\"ל אזרחי\" עם מקבלי אות הנשיא להתנדבות, על פעילותה ש\"נעשתה בהיקף עצום, בכל הארץ עם עשרות אלפי מתנדבים ובזמן שיא\".\n\nהארגון קיבל את פרס ג'ון מקיין בכנס Halifax בקנדה על הגנתו על הדמוקרטיה הישראלית, וסיועו האזרחי מאז אירועי 7 באוקטובר. ב-18 בנובמבר 2023, העניק לו הפורום הביטחוני הבין-לאומי של הליפקס  את הפרס השנתי ע\"ש הסנטור ג'ון מקיין על \"מנהיגות יוצאת דופן בחתירה לצדק אנושי\".\nב־22 בינואר 2024 קיבל הארגון את אות גיבורי העורף של המועצה הציונית בישראל על פעילותו בעורף הישראלי במלחמה.\nב-28 בפברואר 2024 קיבלו הנשים הפעילות בארגון (\"אחיות לנשק\") את אות אבירות מרכז פרס לשלום ולחדשנות לאותה השנה, בעקבות פעילותן למתן מענה במגוון תחומים לאחר אירועי 7 באוקטובר.\nביוני 2024 הוענק אות הנשיא להתנדבות לחמ\"ל האזרחי שהפעיל הארגון בעת מלחמת חרבות ברזל. באותו החודש העניקה אוניברסיטת רייכמן לאייל נווה תואר דוקטור לשם כבוד, כהוקרה על הקמת החמ\"ל האזרחי.\nביולי 2024 העניק ראש עיריית שדרות, אלון דוידי, אות הוקרה לחמ\"ל האזרחי של \"אחים לנשק\", זאת בשל \"תרומתם הייחודית לעיר בתקופת המלחמה\".\n\nב-26 ביוני 2023 כינה השר בצלאל סמוטריץ' את פעילי הארגון \"טרולים\" בעקבות הודעתם על החזרת איום הפסקת ההתנדבות, וקרא לראשי מערכת הביטחון לטפל בהם בחומרה.\nב-27 ביוני 2023 לאחר שפעילים חסמו את הכניסה לרחוב מגוריו בעזרת גדרות תיל וצמיגים בוערים, כינה השר יריב לוין את המפגינים \"קבוצה אלימה\".\nב-18 ביולי 2023 תקף הרמטכ\"ל רא\"ל הרצי הלוי את הארגון ואמר \"כל מי שקורא לאי התייצבות בימים אלה, פוגע בצה\"ל, פוגע גם בביטחון המדינה\". ב\"אחים לנשק\" הגיבו: „הרמטכ\"ל יורה את חציו בכיוון הלא נכון. האחראים האמיתיים לסכנת האי התנדבות יושבים במשרדי הממשלה ומסדרונות הכנסת, קורעים את העם, מפרקים את הצבא ומסכנים את ביטחון ישראל. הפטריוטים הישראלים נמצאים היום ברחובות ומגינים על ישראל כיהודית ודמוקרטית, כי צבא עם יש רק בדמוקרטיה”.\nראש הממשלה בנימין נתניהו תקף את אנשי המילואים שהודיעו על הפסקת התנדבות ואמר: \"הסרבנות מסכנת את הביטחון של כל אזרחי ישראל. בדמוקרטיה הצבא כפוף לממשלה ולא מכופף את הממשלה. כשגורמים בצבא מנסים באיומים להכתיב את מדיניות הממשלה זהו דבר פסול, ואם הם מכתיבים אותה - זהו קץ הדמוקרטיה. מי שגורר את צה\"ל לוויכוח הפוליטי, מי שמאיים בסרבנות, צריך לדעת שסרבנות מצד אחד מובילה בהכרח לסרבנות מהצד השני”. \"אחים לנשק\" הגיבו: „מי שציפה בערב תשעה באב למנהיגות אחראית ומאחדת קיבל את ביבי לחוץ מסית משקר ומרמה את הציבור. ביידן, הנגיד, מנדלבליט, ראשי מערכת הביטחון והעם כבר אמרו לך כולם – רק גניזה של חוקי הדיקטטורה תציל את ישראל כי עילת הסבירות היא דיקטטורה על מלא. כמו ששמרנו על מדינת ישראל במשך עשרות שנים ככה נמשיך לשמור ולהגן עליה כמדינה יהודית ודמוקרטית לדורות. צבא העם יש רק בדמוקרטיה”.\nבמהלך ההפגנה המרכזית נגד צעדי החקיקה ברחוב קפלן בתל אביב, ב-1 ביולי 2023, התפתח עימות אלים בין פעילי הארגון לבין פעילי \"הגוש נגד הכיבוש\" שהניפו דגלי פלסטין, וניסו לפרוש שלט שעליו כתוב \"חובה להתנגד לטרור מתנחלים\". בתגובה, אחד מפעילי הארגון תקף בגז פלפל מפגין שהיה בידו דגל אש\"ף, במקום התפתח עימות והתוקף עוכב לחקירה. האירוע גרר ביקורת, וגם הארגון פרסם הודעה שבה כתב שהוא מכבד את כל שותפיו למחאה ומגנה את גילויי האלימות.\n\n אתר האינטרנט הרשמי של אחים ואחיות לנשק\n אחים ואחיות לנשק, ברשת החברתית פייסבוק\n אחים ואחיות לנשק, ברשת החברתית אקס (טוויטר)\n אחים ואחיות לנשק, ברשת החברתית אינסטגרם\n אחים ואחיות לנשק, ברשת החברתית טיקטוק\n אחים ואחיות לנשק, ברשת החברתית LinkedIn\n אחים ואחיות לנשק, סרטונים בערוץ היוטיוב\nאחים ואחיות לישראל - חמ\"ל אזרחי (ע\"ר), באתר \"גיידסטאר ישראל\"\nעדכונים מהחמ\"ל האזרחי של אחים לנשק\nערוץ 13, המקור, עונה 22, פרק 6: המהפכה המשפטית | משדר מיוחד\n אחים לנשק - פורום חדש של יוצאי יחידות עילית בו חברים לוחמים בעלי דעות משני צידי המתרס, סרטון בערוץ \"דמוקרטTV\", באתר יוטיוב (אורך: 10:11)\n המרקרים, \"ראיתי מה קורה בבית שמש והבנתי - בתוך עשור ישראל כולה תיראה כך\", באתר TheMarker‏, 27 באפריל 2023\nThe Marker, \"מזל שהחומר האנושי בכנסת גרוע. מיהרו לחוקק הכל - וחשפו את קהלת\", פודקאסט \"האינטרסנטים\", 27 ביולי 2023.\n באין מדינה יש אזרחים - כל הטוב הזה, סרטון בערוץ \"כאן 11\", באתר יוטיוב (אורך: 9 ד'), 8 בנובמבר 2023",
    "pageid": 2243041
  },
  {
    "title": "אל-חודיידה",
    "extract": "האם התכוונתם ל...",
    "pageid": 1247851
  },
  {
    "title": "אליזבת, נסיכת בוואריה",
    "extract": "אליזבת, קיסרית אוסטריה (בגרמנית: Kaiserin Elisabeth von Österreich;‏ 24 בדצמבר 1837 – 10 בספטמבר 1898) הייתה דוכסית מממלכת בוואריה לבית ויטלסבאך. בת דודתו ולימים אשתו של הקיסר האוסטרי מבית הבסבורג, פרנץ יוזף. הייתה מוכרת בכינויה \"סיסי\".\nאליזבת נולדה במינכן, בוואריה כבת למשפחת המלוכה הבווארית, בית ויטלסבאך. בעקבות נישואיה, בשנת 1854, בהיותה בת 16 בלבד, אליזבת נשאה בתואר קיסרית אוסטריה. החל מ-1867 נשאה גם בתואר מלכת הונגריה.\nאליזבת סיימה את חייה באופן טרגי בשנת 1898 כאשר נרצחה על ידי המתנקש האיטלקי לואיג'י לוקני ממניעים אנרכיסטיים.",
    "pageid": 25887
  },
  {
    "title": "אפגניסטן",
    "extract": "האמירות האסלאמית של אפגניסטן (בפשטו:  د افغانستان اسلامي امارت; בדארי:  امارت اسلامی افغانستان; תעתיק מדויק: אמארת אסלאמי אפע'אנסתאן) היא שמה הנוכחי של אפגניסטן, ארץ ללא מוצא לים, הממוקמת בחלקה הדרום-מרכזי של מרכז אסיה. היא גובלת באיראן במערב, בפקיסטן בדרום ובמזרח, בטורקמניסטן ובאוזבקיסטן בצפון (לאורך נהר קושק), בטג'יקיסטן בצפון מזרח וברפובליקה העממית של סין בחלק המזרחי ביותר של המדינה.\nכמעט כלל אוכלוסיית אפגניסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 405
  },
  {
    "title": "ארץ ישראל",
    "extract": "ארץ ישראל (בראשי תיבות: א\"י, נקראת בלועזית: פָּלֶשְׂתִּינָה, ובערבית: فلسطين, בתעתיק לעברית: פָלַסְטִין) היא חבל ארץ הנמצא בדרום-מערב יבשת אסיה, באגן הים התיכון ובחלק של המזרח התיכון המכונה הלבנט ומחולק כיום בין מדינת ישראל וממלכת ירדן לפחות, ולפי גבולות רחבים יותר אף בין סוריה, לבנון ואולי מצרים. המינוח המתייחס לשטח בו נחלו שבטי ישראל משני עברי הירדן או לגבולות ההבטחה וארץ ישראל השלמה. ארץ ישראל המערבית חופפת בקירוב לחלק המערבי של פלשתינה-א\"י המנדטורית. ארץ ישראל ממזרח לנהר הירדן בה נחלו שניים וחצי השבטים ובכללה הגולן מכונה בשם עבר הירדן המזרחי. ב-1921 הוציאה בריטניה (שקיבלה מנדט על שני עברי הירדן) את רובו הגדול של עבר הירדן המזרחי מתחום ארץ-ישראל (פלשתינה), וייסדה בו את אמירות עבר הירדן לימים ממלכת ירדן. שטחי רמת הגולן נכבשו על ידי מדינת ישראל מסוריה, במלחמת ששת הימים.\nלארץ ישראל, השוכנת במיקום אסטרטגי בין מצרים, סוריה וחצי האי ערב, נודעה חשיבות רבה מבחינה דתית, תרבותית, מסחרית ופוליטית. מהאלף ה-2 לפנה\"ס ועד לימינו, אוכלסה הארץ על ידי עמים שונים וקבוצות אתניות שונות, בהם כנענים, עברים (יהודים), פלשתים, אדומים, יוונים וערבים, וחלקים ממנה היו תחת שלטונן של אימפריות ומדינות שונות, בהן מצרים העתיקה, ממלכות ישראל ויהודה, אשור, בבל, פרס, מצרים התלמיית, הממלכה הסלאוקית, יהודה החשמונאית, האימפריה הרומית, האימפריה הביזנטית, הערבים המוסלמים, הצלבנים, הממלוכים, העות'מאנים, בריטניה, ישראל, ירדן ומצרים. כיום, בתחום ארץ ישראל המערבית חיים מספר כמעט שווה של יהודים ומוסלמים.\nבארץ ישראל התחולל חלק ניכר מן ההיסטוריה של עם ישראל, ועל פי התנ\"ך היא הארץ אותה הבטיח אלוהים לזרעם של אברהם, יצחק, ויעקב, הקרוי גם בשם \"ישראל\". לכן העם היהודי, \"בני ישראל\", רואים בה מרכז לאומי יהודי. כמו כן, האסלאם והנצרות רואות בארץ ישראל מרכז דתי בעל חשיבות היסטורית רבה.\nהחל מסוף המאה ה-19 ותחילת המאה ה-20 האזור עומד במוקד סכסוך לאומי בין התנועה הציונית לתנועה הלאומית הפלסטינית. כיום, למעט רצועת עזה, כל שטחה של הארץ, שהיה לפני קום המדינה תחת שלטון המנדט הבריטי, נשלט על ידי מדינת ישראל. הקו הירוק הוא גבול המדינה המוכר על ידי הקהילה הבין-לאומית, בעוד בקעת הירדן וחלקים מיהודה ומהשומרון, השוכנים בליבה של הארץ, מוחזקים צבאית על ידי ישראל מאז מלחמת ששת הימים, ומיושבים חלקית בישראלים שהתנחלו באזור. המחלוקת על מעמדו של שטח זה מהווה את אחד מנושאי הליבה של הסכסוך הישראלי-פלסטיני.\nעל פי נתוני הלשכה המרכזית לסטטיסטיקה והמנהל האזרחי, בשנת 2022 יהודים ו\"אחרים\" היוו 49.84% מהאוכלוסייה בארץ ישראל, לעומת 50.16% פלסטינים. עם זאת, הגיאודמוגרף ארנון סופר ציין כי מדדים אלה אינם מביאים בחשבון קבוצות רבות של מי שאינם יהודים, אשר מספרם הכולל מגיע לכ-650 אלף נפש, וכי עובדה זו מורידה את שיעור היהודים בארץ ישראל ל-46%–47% בלבד.",
    "pageid": 1975
  },
  {
    "title": "בהוטן",
    "extract": "ממלכת בְּהוּטָן/בְּהוֹטָן (לפי האקדמיה ללשון העברית בּוּטָאן) היא מדינה ללא מוצא לים בהרי ההימלאיה המזרחיים. היא גובלת מצפון במחוז האוטונומי הטיבטי, ומדרום בהודו. המשטר במדינה הוא מונרכיה חוקתית. כלכלתה המסורתית התבססה בעיקר על חקלאות לצריכה עצמית. החקלאות תפסה רק כ-55% מהתמ\"ג בממלכה, מאז שהפכה ליצרנית חשמל ואנרגיה הידרואלקטרית. בירת בהוטן והעיר הגדולה ביותר בה היא טהימפהו, והעיר פונטשולינג משמשת כמרכז הכלכלי של המדינה.\nבהוטן היא אחת המדינות המבודדות ביותר בעולם. תיירות והשפעות זרות מנותבות על ידי הממשלה כך שלא יתערבו בהלך הדת הבודהיסטית הטיבטית בקרב תושבי המדינה. השפה הרשמית היא דזונגקה (פירוש השם: \"שפת אנשי הדזונג\").\nבהוטן מתוארת רבות כשריד האחרון של התרבות הבודהיסטית המסורתית בהימאליה. חוקת בהוטן מאפשרת לכאורה חופש דת, אך זוכים לו רק בודהיסטים מזרם המהאיאנה והינדואיסטים. משנת 1990 תועדו מקרים רבים של הפרת זכויות האדם בבהוטן, בהם גירושם של כ-100,000 מבני הלוצשאמפה  לנפאל לאחר שהפגינו בעד דמוקרטיה במדינה.\nבהוטן היא המדינה היחידה בעולם שלה מאזן פחמן שלילי, כלומר היא אוגרת יותר פחמן דו-חמצני מאשר היא פולטת, ובכך תורמת למלחמה במשבר האקלים. היא עושה זאת על ידי הגבלת תיירות לשטחה, ייעור מוגבר והפקת חשמל ממי נהרות.",
    "pageid": 20228
  },
  {
    "title": "גילי איצקוביץ'",
    "extract": "גילי איצקוביץ' (נולדה ב-20 בנובמבר 1994) היא שחקנית ישראלית.",
    "pageid": 1470942
  },
  {
    "title": "דלק סיבירי",
    "extract": "דָּלָק סִיבִּירִי או צוֹבֶּל (שם מדעי: Martes zibellina) הוא יונק קטן ממשפחת הסמוריים. זהו מין בסוג דלק, הנפוץ באזור דרום רוסיה, בגזרת הרי אורל, סיביר, מונגוליה ואף יפן. הוא נפוץ במרוצת השנים גם בפולין ובמערב רוסיה.",
    "pageid": 420445
  },
  {
    "title": "דמוגרפיה של העולם",
    "extract": "נכון לנובמבר 2022, אוכלוסיית כדור הארץ עברה את סך השמונה מיליארד בני אדם. מדי שנה, נוספים לאוכלוסיית העולם (נכון ל-2017) כ-83 מיליון בני אדם, שהם כ-1.1 אחוזים מאוכלוסייתו.\nהמדינות אשר בהן האוכלוסייה הכי גדלה מבחינת מספרית הן הודו (20% מהאוכלוסייה שהתווספה לעולם בין 2010 ל-2023 מגיעה ממנה) שאחריה, סין, פקיסטן, ניגריה, אתיופיה, אינדונזיה, הרפובליקה הדמוקרטית של קונגו, ומצרים כך ש-8 מדינות אחראיות לכמחצית מגידול האוכלוסייה בעולם בעשור השני של המאה ה-21.",
    "pageid": 1202842
  },
  {
    "title": "דני אולמו",
    "extract": "דניאל אולמו קרבחאל (בספרדית: Daniel Olmo Carvajal; נולד ב-7 במאי 1998) הוא כדורגלן ספרדי המשחק בעמדת הקשר ההתקפי בר.ב. לייפציג ובנבחרת ספרד.",
    "pageid": 1874809
  },
  {
    "title": "הכיבוש המוסלמי של ספרד",
    "extract": "כיבוש ספרד התרחש תחת החסות האומיית, בין השנים 711–718, מידי הממלכה הוויזיגותית ששלטה בחצי האי האיברי החל מתחילת המאה ה-6. הכיבוש החל בפלישה צבאית של כוח המורכב ברובו מבני השבטים הברברים שמוצאם מצפון מערב אפריקה תחת פיקודו של המצביא המוסלמי טאריק בן זיאד. הכוח חצה את מצר גיברלטר ועשה את דרכו צפונה. לאחר הניצחון המוסלמי המכריע על צבאו של המלך הוויזיגותי רודריק בקרב גואדאלטה, הממלכה הוזיגותית התפרקה ועריה נכנעו לחסות המוסלמית בזו אחר זו. המקומות היחידים שנשארו עצמאיים ואף לחמו בפולש המוסלמי היו המחוזות ההרריים בצפון מערב והחבלים הבסקים בצפון. ברוב שטחי חצי האי האיברי הוקמה ממלכה מוסלמית בשם אל-אנדלוס שנכללה מבחינה פוליטית תחת החסות של האימפריה האומיית. \nהמוסלמים התקדמו צפונה אל מעבר לפירנאים ופלשו לעומק צרפת. הם הגיעו להישגים מסוימים בדרום צרפת וגרמו לשליט המקומי אודו הגדול לפנות בבקשת עזרה ליריבו משכבר הימים שארל מרטל מאנז'ו. הכוחות הפרנקיים המאוחדים הביסו את המוסלמים בקרב טור (פואטייה) בשנת 732, ולמעשה בכך הם בלמו סופית את ההתפשטות המוסלמית באירופה. השטחים שנכבשו מצפון לפירנאים נעזבו והכוחות המוסלמיים חזרו לספרד. \nהנוצרים ייחסו חשיבות גדולה לניצחון של פלאיו מאסטוריאס (מהאזור הצפון מערבי שלא נכבש) בקרב קובדונגה ב-722. נהוג לראות בקרב הזה את ראשית הריקונקיסטה (הכיבוש מחדש) הנוצרית, על אף שהשלטון המוסלמי נמשך עוד שנים רבות לאחר מכן. הקהילות הנוצריות והיהודיות המשיכו לחיות בשלווה תחת השלטון המוסלמי, וזאת כתוצאה מיחסם של המוסלמים אל קהילות אלה כאהל אלד'ימה, כלומר בני חסות.",
    "pageid": 1019801
  },
  {
    "title": "התקווה",
    "extract": "\"הַתִּקְוָה\" הוא ההמנון הלאומי של מדינת ישראל, ועד הקמתה הייתה המנונה של התנועה הציונית. ההמנון כולל, בשינויים קלים, את שני הבתים הראשונים מהשיר \"תִּקְוָתֵנוּ\" של נפתלי הרץ אימבר, אשר חובר בשנת 1878. מקור הלחן במנגינה רומנית עממית, והוא הותאם למילות התקווה על ידי שמואל כהן. השיר, שהתקבל כהמנון לאומי ביישוב ובתנועה הציונית משלהי המאה ה־19, נחשב להמנון מדינת ישראל מיום הקמתה, אך עוגן בחוק הישראלי רק כעבור 56 שנה, ב־10 בנובמבר 2004.",
    "pageid": 1333
  },
  {
    "title": "חטיבת ביסלמ\"ח",
    "extract": "בית הספר למפקדי כיתות ומקצועות חיל הרגלים (חטיבה 828; או בקיצור: חטיבת ביסלמ\"ח) משמש כבית ספר להכשרת מקצועות החי\"ר בצה\"ל ובעיקר להכשרת מפקדי הכיתות של חטיבות החי\"ר השונות. בשגרה משמש בית הספר להכשרת מפקדי הכיתות וסמלי המחלקות של כל יחידות חיל הרגלים של צה\"ל, וכן להכשרת לוחמי חטיבות החי\"ר במקצועות המסייעים (נשק נ\"ט, ניהוג נגמ\"שים וכו'). בעיתות חירום משמש בית הספר כחטיבה וככוח מבצעי לחלוטין. החטיבה נמצאת תחת פיקוד ההכשרות והאימונים. החל משנת 2007 נקרא בית הספר על שמו של הרמטכ\"ל השישי צבי צור.",
    "pageid": 62146
  },
  {
    "title": "חנוך מילביצקי",
    "extract": "חנוך דב מילביצקי (נולד בי\"א באדר א' ה'תשל\"ג, 13 בפברואר 1973) הוא סגן יושב ראש הכנסת ה-25 וחבר הכנסת מטעם מפלגת הליכוד. בעבר שימש בין היתר עורך דין, היועץ המשפטי של תנועת בני ברוך, ראש אגף הספורט ומשנה לראש העיר פתח תקווה מטעם מפלגת \"ביחד\".",
    "pageid": 2123548
  },
  {
    "title": "טבח סברה ושתילה",
    "extract": "טבח סברה ושתילה היה טבח שערכו אנשי הפלנגות הנוצריות במהלך מלחמת האזרחים בלבנון, בין 16 בספטמבר ל-18 בספטמבר 1982, במאות מתושבי מחנות הפליטים הפלסטינים סברה ושתילה שבמערב ביירות.\nכוחות הפלנגות נכנסו למחנות הפליטים בחסות כוחות צה\"ל שכיתרו את המחנות. צה\"ל הורה לאנשי הפלנגות לפגוע בפעילי אש\"ף בסברה ושתילה, כחלק מהשתלטות צה\"ל על מערב ביירות. ועדת כהן טענה כי קציני צה\"ל ידעו על סכנת טבח אך הם התעלמו ממנה. במהלך העימותים הליליים במחנות קיבלו נציגי צה\"ל דיווחים על טבח ועינויים של תושבי המחנות הבלתי-מעורבים, אך הם לא נקטו כל פעולה כדי למנוע זאת. רק לקראת אור ראשון של ה-17 בספטמבר הורו להוציא מהמחנות את אנשי הפלנגות, והתגלו ממדי הטבח.\nמספר ההרוגים בטבח שנוי במחלוקת ונע בין כ-460 לבין 2,000–3,000.",
    "pageid": 18163
  },
  {
    "title": "טייסת 116",
    "extract": "טייסת 116, המכונה גם טייסת \"אריות הדרום\", היא טייסת מטוסי קרב בחיל האוויר הישראלי. הטייסת נפתחה מחדש ב-16 בינואר 2020 כטייסת מטוסי \"אדיר\" (F-35I), לאחר שנסגרה כטייסת מטוסי \"נץ\" (F-16A/B) בקיץ 2015.",
    "pageid": 874229
  },
  {
    "title": "ידין גלמן",
    "extract": "ידין גלמן (נולד ב-2 באוקטובר 1993) הוא שחקן קולנוע, טלוויזיה ותיאטרון ישראלי.",
    "pageid": 2184509
  },
  {
    "title": "יהל\"ם",
    "extract": "יחידה הנדסית למשימות מיוחדות, בראשי תיבות: יהל\"ם (נהגה: יהלום), היא יחידה מובחרת בצה\"ל. היחידה משתייכת לחיל ההנדסה הקרבית ומוכשרת כיחידת קומנדו, אף על פי שאינה שייכת לחיל הרגלים. היחידה היא הסמכות ההנדסית הגבוהה ביותר בצה\"ל, ובעלת יכולות מיוחדות רבות הכוללות, בין השאר, פריצה הנדסית, חבלה התקפית, חבלה וסילוק פצצות, הפעלת רובוטים צבאיים, הגנה מפני איומי אב\"כ, קומנדו הנדסי ולוחמת מנהרות.\nהיחידה פועלת הן בצורה עצמאית והן לצד יחידות מיוחדות אחרות. רוב פעולותיה של היחידה שקטות ומסווגות. בשנים שאחרי יציאת צה\"ל מרצועת הביטחון בדרום לבנון, ועם התרחבות אירועי האינתיפאדה השנייה, גברה בצה\"ל ההכרה בחשיבותה וביכולותיה של היחידה לתת מענה מקצועי ומיידי להריסת בתים ופירוק מטענים ומלכודים. נפח הפעילות שלה גדל באופן ניכר, והפך לאחד מהגדולים בצה\"ל. ככל שהתרחבה פעילות המחבלים במנהרות וסליקים, כך נוצר צורך לתת מענה למתווה זה, בין אם על ידי לוחמים שמתמחים במנהור, ובין באמצעות רובוטים וכלים בלתי מאוישים, יהל\"ם הייתה הבית הטבעי ליכולות אלו. כתוצאה מכך הוחלט על הגדלה משמעותית של היחידה והפיכתה לאגד הנדסי.\nתפקידיה של היחידה מגוונים וכוללים ביצוע משימות הנדסה מיוחדות, הריסות מדויקות, פיצוץ מבנים, חבלה בתשתיות האויב, טיפול בחומרי נפץ, הכנת מטענים ופצצות, נטרול מטעני חבלה של האויב, סילוק פצצות, פינוי שדות מוקשים, הנדסה ופריצה בים וביבשה, לוחמת מנהרות, איתור והשמדה של סליקים ומנהרות הברחה ומנהרות טרור. היחידה מפתחת אמצעים ושיטות בתחום ההנדסה ומכשירה לוחמים ביחידה, בחיל ההנדסה הקרבית ובצה\"ל בתחומים הרלוונטיים.",
    "pageid": 327560
  },
  {
    "title": "יובל שרף",
    "extract": "יובל שרף (נולדה ב-4 ביוני 1985, ט\"ו בסיון ה'תשמ\"ה) היא שחקנית, דוגמנית ויזמית ישראלית.",
    "pageid": 897289
  },
  {
    "title": "יוסי כהן",
    "extract": "יוסף (יוסי) מאיר כהן (נולד בכ\"ט באלול ה'תשכ\"א, 10 בספטמבר 1961) הוא איש ביון ישראלי שכיהן כראש המוסד למודיעין ולתפקידים מיוחדים בין השנים 2016–2021. כיהן כיועץ לביטחון לאומי וראש המטה לביטחון לאומי בישראל. חתן פרס ביטחון ישראל.",
    "pageid": 1129731
  },
  {
    "title": "ילוסטון (סדרת טלוויזיה אמריקאית)",
    "extract": "ילוסטון (באנגלית: Yellowstone) היא סדרת דרמה מערבונית אמריקאית שנוצרה על ידי טיילור שרידן וג'ון לינסון ועלתה לראשונה לשידור ב-20 ביוני 2018, ברשת \"פרמאונט \". בסדרה מככבים אנסמבל שחקנים הכולל בין היתר את קווין קוסטנר, לוק גריימס, וס בנטלי, קלי ריילי, קול האוזר וגיל ברמינגהם.",
    "pageid": 2137776
  },
  {
    "title": "יצחק שמיר",
    "extract": "יצחק שָמִיר (יֶזֶרניצקי ‏‏?‏);‏ 22 באוקטובר 1915, י\"ד בחשוון ה'תרע\"ו – 30 ביוני 2012, י' בתמוז ה'תשע\"ב) היה ראש ממשלת ישראל השביעי ושר בממשלותיה, יושב ראש הכנסת, ראש האופוזיציה, מבכירי \"המוסד\" וממפקדי לח\"י.\nשמיר עלה לארץ ישראל ב-1935, ושנתיים אחר כך הצטרף לאצ\"ל. בינואר 1941 עבר ללח\"י, ולאחר רצח אברהם שטרן היה לאחד ממנהיגי המחתרת. לאחר הקמת מדינת ישראל כיהן במגוון תפקידים במגזר הפרטי עד גיוסו למוסד ב-1955. מראשית שנות ה-70 של המאה ה-20 היה חבר תנועת החרות, ונבחר מטעמה לכנסת השמינית.\nלאחר שכיהן כיושב ראש הכנסת וכשר החוץ, נבחר שמיר לראש ממשלת ישראל העשרים עם התפטרותו של מנחם בגין מתפקיד זה באוקטובר 1983. שמיר כיהן כראש הממשלה לסירוגין במשך שש שנים וחצי. ביחד עם יריבו הפוליטי, שמעון פרס, עמד שמיר בראש ממשלת האחדות הלאומית שהוקמה ב־1984, ובה החזיקו השניים לסירוגין במשרות ראש הממשלה ושר החוץ (הממשלה ה-21 בראשות פרס והממשלה ה-22 בראשות שמיר). בשנים 1987–1988 כיהן גם כשר הפנים. בבחירות לכנסת ה-12 ניצח הליכוד בראשותו, ושמיר עמד תחילה בראש ממשלת אחדות לאומית נוספת (הממשלה ה-23), ולאחר \"התרגיל המסריח\", בשנת 1990, עמד בראש ממשלה צרה (הממשלה ה-24). שמיר פרש מראשות הליכוד, לאחר הפסדו בבחירות לכנסת ה-13 בשנת 1992. עד ניצחונו של בנימין נתניהו בבחירות הפנימיות של הליכוד בשנת 1993, כיהן שמיר כראש האופוזיציה. שמיר פרש מהכנסת בתום הכנסת ה-13 בשנת 1996.\nשמיר היה איש הקו המדיני הנוקשה וחסיד ארץ ישראל השלמה, ולמרות זאת השתתף בתקופת כהונתו בוועידת מדריד, שהיו שראו בה סכנה לשמירת ארץ ישראל השלמה. כראש ממשלה התמודד שמיר עם נפילת טילים על ערי ישראל במהלך מלחמת המפרץ, והבליג על כך כדי שלא לסכן את שלמות קואליציית 34 המדינות בראשות ארצות הברית ובשיתוף מדינות ערב שלחמה בסדאם חוסיין.\nבשנת ה'תשס\"א (2001) הוענק לשמיר פרס ישראל על מפעל חיים, על תרומה מיוחדת לחברה ולמדינה.",
    "pageid": 518
  },
  {
    "title": "כדור הזהב",
    "extract": "כדור הזהב (בצרפתית: Ballon d'Or), הידוע גם בתור פרס \"כדורגלן השנה באירופה\", הוא פרס כדורגל יוקרתי, שנוסד ב-1956 על ידי המגזין הצרפתי \"פראנס פוטבול\". הפרס ניתן על בסיס שנתי לכדורגלן שנחשב לזה שביצועיו היו הטובים בשנה הקלנדרית שחלפה. הפרס נחשב לפרס האישי היוקרתי והמוערך ביותר בכדורגל. ליונל מסי הוא שחקן הכדורגל בעל מירב הזכיות בעולם, כשלזכותו שמונה זכיות.\nאת הרעיון להענקת הפרס הגה גבריאל האנוט, עיתונאי \"פראנס פוטבול\" וכדורגלן עבר, כשביקש מעמיתיו העיתונאים להצביע עבור השחקן המצטיין באירופה לשנת 1956. שיטת ההצבעה שהונהגה במהלך השנים העניקה זכות הצבעה ל-52 עיתונאים מרחבי אירופה. עד 1995 יכלו להיבחר רק שחקנים בעלי אזרחות אירופית שמשחקים בקבוצות שכפופות לאופ\"א, אך באותה שנה שונו כללי הפרס כך שיכלו להיבחר גם שחקנים לא אירופאים. ב-2007 חל שינוי נוסף שהסיר את המגבלה על בחירת כדורגלנים שמשחקים במועדונים באירופה ולמעשה התירו הכללים בחירה בכל שחקן מכל מועדון בעולם. כתוצאה מכך הורחבה ההצבעה ל-96 עיתונאים מכל העולם. בשנים 2010–2015 אוחד עם פרס כדורגלן השנה בעולם, כאשר התואר המאוחד נקרא כדור הזהב של פיפ\"א.\nבשנת 2016 האיחוד עם פרס כדורגלן השנה בעולם הסתיים והפרס חזר למתכונת הקודמת. בשנת 2018 הוענק הפרס לראשונה גם לשחקנית כדורגל והוענק גם פרס לשחקן הצעיר המצטיין של השנה. בשנת 2019 הוענק פרס לשוער המצטיין של השנה שנקרא על שמו של לב יאשין. בשנת 2022 הוחלט על מספר שינויים בחלוקת הפרס. ביניהם, הזוכה ייבחר לפי עונת משחקים ולא שנה.",
    "pageid": 67761
  },
  {
    "title": "כריש לווייתני",
    "extract": "כָּרִישׁ לִוְיְתָנִי (שם מדעי: Rhincodon typus) הוא מין כריש גדול-ממדים יחיד בסוגו (שם מדעי: Rhincodon) ובמשפחת הכרישים הלווייתניים\n(שם מדעי: Rhincodontidae). הכריש הלווייתני מצוי באזורים רבים בכדור הארץ, אך לא באזורים הארקטיים.\nכריש זה נחשב לדג הגדול בעולם. סקירה מדעית מ-2015 של דיווחים על גודלם של כרישים לוויתניים מצאה שהפרט הגדול ביותר שנמדד באופן אמין היה באורך 18.8 מטרים (62 רגל). דיווחים על פרטים בגודל של יותר מ-20 מטר נמצאו לא אמינים מספיק. מחקר שנעשה בשונית נינגלו ופורסם בשנת 2020 מצא שהאורך הממוצע של זכר בוגר הוא 8–9 מטר, בעוד אורכן שהממוצע של נקבות הוא 14.5 מטר. עם זאת, מחקרים במקומות אחרים הגיעו לתוצאות אחרות.\nלמרות גודלו, כריש זה אינו נחשב למסוכן לבני אדם, וצוללים רבים נוהגים ללוותו ואף להיצמד אליו תוך כדי תנועה. הכריש הלווייתני נצפה לעיתים קרובות בפיליפינים, בחופי תאילנד, באיים המלדיביים, במערב אוסטרליה, באיי גלאפגוס ואף בים-סוף. הכריש הלווייתני ניצוד לעיתים כחלק מדיג מסחרי או חובבני, לרוב במקומות בהם הוא מתקבץ באופן עונתי. גודל האוכלוסייה נמצא כיום בירידה, ומצב השימור שלו מוגדר כיום על ידי ה-IUCN כמין בסכנת הכחדה.",
    "pageid": 254530
  },
  {
    "title": "מאדאם דו בארי",
    "extract": "מאדאם דו בארי (בצרפתית: Madame du Barry; 19 באוגוסט 1743 - 8 בדצמבר 1793) הייתה קורטזנה שהפכה לפילגשו של לואי החמישה-עשר מלך צרפת והוצאה להורג במהפכה הצרפתית.",
    "pageid": 83589
  },
  {
    "title": "מזל סרטן",
    "extract": "מזל סרטן הוא אחד משנים עשר המזלות שבגלגל המזלות. באסטרולוגיה המערבית, \"בן מזל סרטן\" הוא מי שנולד בין 21 ביוני ל-22 ביולי (לערך). במסורת היהודית מתייחס מזל סרטן לחודש תמוז. בלוח השנה במגילות קומראן משויך מזל סרטן לחודש סיוון. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל סרטן האסטרולוגי. כיום, אין חפיפה בין קונסטלציית הסרטן לבין אזור השמיים של מזל סרטן בגלל נקיפת ציר כדור הארץ.",
    "pageid": 176001
  },
  {
    "title": "מלכת היופי של ירושלים (סדרת טלוויזיה)",
    "extract": "מלכת היופי של ירושלים היא סדרת טלוויזיה ישראלית המבוססת על ספר באותו שם מאת שרית ישי לוי, שעלתה לשידור ב-6 ביוני 2021 בערוץ yes Drama. אף על פי כן, שני פרקיה הראשונים של הסדרה היו זמינים בשירות Yes VOD כבר מ-3 ביוני 2021. החל משנת 2022 העונה הראשונה עלתה לשידור בנטפליקס.\nבאירוע שהתקיים ב-EAST תל אביב בדצמבר 2021, חשפה yes את הפקות המקור החדשות שלה ל-2022. שם בין היתר הוכרז רשמית שהסדרה חודשה לעונה שנייה אשר תעלה למסך לקראת סוף 2022. במאי 2022 עלתה הסדרה לנטפליקס וביוני באותה שנה, החלו צילומי העונה השנייה בצפת. בדצמבר, העונה השנייה עלתה לשידור ב-23 בינואר 2023.",
    "pageid": 1883588
  },
  {
    "title": "משחקי השף",
    "extract": "משחקי השף היא תוכנית מציאות ישראלית שעוסקת בבישול, המשודרת החל מ-19 בינואר 2014 במסגרת שידורי הזכיינית רשת. שתי העונות הראשונות שודרו בערוץ 2, והעונה השלישית ואילך משודרות בערוץ 13. הפורמט של התוכנית פותח ב\"רשת\" בשיתוף תאגיד המדיה הבינלאומי ITV. פורמט התוכנית נמכר לרשת RTL.\nשידורה של העונה הראשונה החל ב-19 בינואר 2014, ופרק הגמר שודר ב-8 באפריל 2014, והרייטינג היה 32.9%. שידורה של העונה השנייה החל ב-28 בפברואר 2016, ופרק הגמר שודר ב-23 במאי 2016, והרייטינג היה 30.8%. העונה השלישית עלתה ברשת 13 ב-15 במאי 2018, ובה השף יוסי שטרית החליף את השף מאיר אדוני, שעבר לתוכנית בייק אוף ישראל של קשת 12. פרק הגמר של העונה שודר ב-4 בספטמבר 2018, והרייטינג היה 13.9%. ב-7 באוקטובר החלה עונת הקונדיטוריה של \"משחקי השף\", בשם \"משחקי השף: קונדיטור\", אליה הצטרף לצוות השופטים הקונדיטור ארז קומרובסקי. תוכנית הגמר התקיימה ב-27 בנובמבר. העונה הרביעית עלתה לשידור ב-30 באוקטובר 2019 והסתיימה ב-25 בפברואר 2020. העונה החמישית עלתה לשידור ב-17 באפריל 2021 והסתיימה ב-9 באוקטובר 2021. העונה השישית עלתה לשידור ב-5 בספטמבר 2022 והסתיימה ב-7 בפברואר 2023.",
    "pageid": 1163612
  },
  {
    "title": "משפחת סימפסון",
    "extract": "משפחת סימפסון (באנגלית: The Simpsons;  בתרגום לעברית: משפחת סימפסון) היא סדרת טלוויזיה אמריקאית מסוגת קומדיית מצבים סאטירית מונפשת, אשר נוצרה על ידי מאט גריינינג עבור רשת FOX האמריקאית, ומשודרת בהצלחה מאז שנת 1989. עלילת הסדרה, אשר עוסקת במשפחה האמריקנית הממוצעת ומתרחשת בעיר הבדיונית ספרינגפילד, מציגה באור הומוריסטי סטריאוטיפים על התרבות, החברה והטלוויזיה האמריקנית. זוהי הסדרה המצוירת הארוכה ביותר בתולדות ארצות הברית. ב-3 במרץ 2021 הוכרז שהסדרה חודשה מראש לעונות ה-33 וה-34 שלה. ב-26 בספטמבר 2021 עלתה לשידור העונה ה-33 שלה בארצות הברית.\nבישראל, משודרת הסדרה בערוץ yes TV Comedy, שב-STINGTV ובלוויין. בעבר, שודרה גם בערוץ הראשון, בערוץ ביפ, בערוץ סטאר וורלד ובערוץ הילדים.",
    "pageid": 6981
  },
  {
    "title": "נועה ארגמני",
    "extract": "נועה ארגמני (נולדה ב-12 באוקטובר 1997) היא אזרחית ישראלית שנחטפה על ידי מחבלי ארגון הטרור חמאס במהלך הטבח בפסטיבל נובה ליד רעים כחלק ממתקפת הפתע על ישראל ב-7 באוקטובר 2023, וחולצה בפעולה ישראלית ב-8 ביוני 2024. סרטון חטיפתה, כשהיא מובלת על אופנוע וצועקת לעזרה כשברקע בן זוגה אבינתן אור מובל בידי ארבעה מחבלים, התפרסם בכל העולם והפך לאחד מסמלי מתקפת הפתע על ישראל. תמונתה מהחטיפה הוצגה בעמוד הראשון של מהדורת 8 באוקטובר של הדיילי מייל בבריטניה.",
    "pageid": 2334274
  },
  {
    "title": "סידני סוויני",
    "extract": "סידני ברניס סוויני (באנגלית: Sydney Bernice Sweeney; נולדה ב-12 בספטמבר 1997) היא שחקנית אמריקאית.\nהיא ידועה בעיקר בזכות תפקידיה בסדרת הדרמה \"אופוריה\" של HBO (2019–הווה) ובעונה הראשונה של סדרת האנתולוגיה \"הלוטוס הלבן\" (2021), שעליהן קיבלה שתי מועמדויות לפרס אמי ב-2022.\nסוויני זכתה לראשונה לתשומת לב על הופעותיה בסדרות הטלוויזיה \"הכל על הפנים!\", \"סיפורה של שפחה\", ובמיני-סדרה \"חפצים חדים\". בשנת 2019, היא שיחקה בסרטו של קוונטין טרנטינו \"היו זמנים בהוליווד\", ובשנת 2023, גילמה את ריאליטי וינר  בסרט הדרמה הביוגרפי \"ריאליטי\" .",
    "pageid": 1895234
  },
  {
    "title": "סיישל",
    "extract": "הרפובליקה של סיישל (באנגלית: Republic of Seychelles; בקריאולית: Repiblik Sesel; בצרפתית: République des Seychelles) היא מדינת איים באוקיינוס ההודי, 1,600 קילומטר מזרחה מיבשת אפריקה, צפון מזרחית למדגסקר. מדינות איים סמוכות: מאוריציוס, וראוניון (שייך לצרפת) מדרום והאיים המלדיביים מצפון מזרח. סיישל חברה באיחוד האפריקאי.",
    "pageid": 10966
  },
  {
    "title": "ספר הזוהר",
    "extract": "ספר הזוהר הוא הספר המרכזי של תורת הקבלה. הספר עצמו מייחס את רוב דרשותיו לרבי שמעון בר יוחאי, תנא מהמאה ה-2 לספירה, ולתלמידיו. הוא מכיל מדרשים על התורה, רובם בארמית, המחולקים לפי פרשות השבוע. כמו כן משולבים בו שני חיבורים מאוחרים: \"רעיא מהימנא\" ו\"תיקוני הזוהר\".\nהספר פורסם והופץ לראשונה בשלהי המאה ה-13, על ידי המקובל רבי משה די לאון. זהות המחבר או זמן חיבור הספר המקורי אינם ידועים, אך מרבית החוקרים כיום סבורים כי הוא נכתב סמוך לפרסומו, על ידי די לאון עצמו או על ידי קבוצת כותבים.",
    "pageid": 2793
  },
  {
    "title": "ספרות הילדים של לאה גולדברג",
    "extract": "לאה גולדברג החלה לכתוב לילדים באופן שיטתי לאחר עלייתה לארץ ישראל, בשנת 1935. עד אז התרכזה בכתיבת ספרות יפה למבוגרים, אם כי יומניה מלמדים שבילדותה ובנערותה הרבתה לכתוב יצירות לילדים, אך זנחה אפיק כתיבה זה. לאחר עלייתה ארצה, ובעזרתם של חברי חבורת \"יחדיו\" (אברהם שלונסקי, נתן אלתרמן ואחרים), יצרה קשר עם עורכו של עיתון \"דבר לילדים\" יצחק יציב. במהלך שיחתם, הציע יציב לגולדברג לכתוב ולערוך במדור הילדים של עיתון \"דבר\", הצעה שנענתה בחיוב מצד גולדברג. כבר בגיליון הבא של \"דבר\" פורסם שירה הראשון של גולדברג לילדים – \"פילי הקטן\". כעבור שנים פרסמה גולדברג מיצירותיה לילדים גם בעיתון משמר לילדים, ואף ערכה גם את עיתון ״אורות קטנים״ שהופץ לילדי הגולה. ספרות ילדים הייתה לאחד מעיסוקיה המרכזיים והיא כתבה בז׳אנרים שונים ורבים בתחום זה, החל בכתיבת סיפורת, שירה ומחזות לילדים, ועד לכתיבת מאמרים תאורטיים בנושא.\nכתיבתה הלירית של גולדברג נתפסה במשך שנים כפשטנית, ככזאת המחזיקה בעמדה נאיבית לעומת כתיבתם של שאר חברי חבורת \"יחדיו\". עמדה נאיבית זו הייתה נדירה לתקופתה. חוקר הספרות אריאל הירשפלד טען שעמדה נאיבית זו קשורה בטראומה שחוותה במהלך ילדותה: בזמן מלחמת העולם הראשונה ברחה גולדברג עם משפחתה מקובנה לפנים רוסיה, ובחזרתם לקובנה נעצר אביה בחשד שהוא קומוניסט. במהלך מעצרו עונה, עד שחווה התמוטטות נפשית, שהרחיקה אותו ממשפחתו. מבחינת גולדברג הילדה, כותב הירשפלד, הייתה זו טראומה של ממש. איבוד דמות האב, והקפיצה המיידית מן הילדות לבגרות הן התוצאות הישירות של טראומה זו, כשלמעשה העמדה הנאיבית שנוקטת גולדברג בכתיבתה היא לטענת הירשפלד הגישור על הפער שנוצר. לדבריו, ״על רקע המשבר הזה ועל רקע הפתרון הפואטי־פסיכי שנבנה עליו, מובנת הנטייה הנאיבית של גולדברג, אבל בעיקר – מוחשת עד כמה היא כרוכה באבל, בהבלגה ובהגלדה״. מרחב הגישור הנאיבי כביכול בכתיבה של גולדברג הוא שעשה את כתיבה לילדים, לדברי הירשפלד, נגישה יותר – בעוד שלמעשה, מדובר במנגנון שאינו פשטני או נאיבי כלל, המייצר את תפיסת המציאות הפסיכו-פואטית, ואת הכּנות של גולדברג.",
    "pageid": 1685085
  },
  {
    "title": "עובדיה יוסף",
    "extract": "הרב עובדיה יוסף (י\"ב בתשרי ה'תרפ\"א, 23 בספטמבר 1920 – ג' בחשוון ה'תשע\"ד, 7 באוקטובר 2013) היה רב, פוסק ומחבר חרדי-ספרדי, כיהן כרב הראשי הספרדי ('הראשון לציון') בשנים 1973–1983 והיה מנהיגה הרוחני ונשיא מועצת חכמי התורה של מפלגת ש\"ס מאז הקמתה. חתן פרס ישראל לספרות תורנית לשנת ה'תש\"ל (1970). כונה בפי רבים גדול הדור, \"פוסק הדור\" וכן מרן. ממעצבי דרכם הרוחנית של יהודי עדות המזרח במאה ה-20 והדרך החרדית ספרדית.",
    "pageid": 1136785
  },
  {
    "title": "עומר דרור",
    "extract": "עומר דרור (נולד ב-1 באוגוסט 1992) הוא שחקן, זמר ודוגמן ישראלי.",
    "pageid": 1124635
  },
  {
    "title": "פטריק דרהי",
    "extract": "פטריק דרהי (בצרפתית: Patrick Drahi; נולד ב-20 באוגוסט 1963) הוא איש עסקים ישראלי-צרפתי, דרהי ממוקם במקום העשרים ושניים מבין עשירי צרפת. את הונו רכש מעסקי התקשורת והטכנולוגיה, הוא בעל חברת התקשורת הבינלאומית אלטיס ובעל מניות בחברות הישראליות HOT ומירס. דרהי נולד למשפחה יהודית ובעל אזרחות בשלוש מדינות: מרוקו, פורטוגל וישראל.",
    "pageid": 813329
  },
  {
    "title": "פרידה קאלו",
    "extract": "פרידה קאלו (בספרדית: Frida Kahlo;‏ 6 ביולי 1907 – 13 ביולי 1954; נולדה תחת השם מגדלנה כרמן פרידה קאלו אי קלדרון, Magdalena Carmen Frida Kahlo y Calderón) הייתה ציירת מקסיקנית, שנודעה בעיקר בזכות הדיוקנים העצמיים שלה.\nחייה של קאלו החלו ונגמרו בקויואקן , בביתה שהיה ידוע כבית הכחול. תאריך הלידה שהיא הציגה היה 7 ביולי 1910, אבל תעודת הלידה שלה מציגה 6 ביולי 1907. קאלו רצתה, כביכול, ששנת הלידה שלה תהיה השנה בה התחילה המהפכה המקסיקנית, כך שהחיים שלה החלו עם לידתה של מקסיקו המודרנית. עבודתה נחגגת במקסיקו כסמל של מסורת לאומית ומקומית, ועל ידי פמיניסטיות לתיאור בלתי מתפשר של החוויה הנשית.",
    "pageid": 38205
  },
  {
    "title": "קוריאה הדרומית",
    "extract": "קוריאה הדרומית, או בשמה הרשמי הרפובליקה של קוריאה (בקוריאנית: 대한민국 דה-הָאן מִינְגוּק) היא מדינה במזרח אסיה, במחציתו הדרומית של חצי האי קוריאה. המדינה גובלת רק בקוריאה הצפונית מצפון, ובשאר חלקיה היא מוקפת ים. המדינה זכתה לעצמאות ב-1945 עם כניעת יפן (ושנות העצמאות נספרות מ-1945 ואילך), אולם ממשל עצמאי כונן ב-1948 בשטח הנאמנות האמריקאי בקוריאה שנוצר בעקבות כיבוש חצי האי במלחמת העולם השנייה. קוריאה הצפונית הוקמה בשטח הנאמנות הסובייטי.",
    "pageid": 4593
  },
  {
    "title": "קלמן ליבסקינד",
    "extract": "קלמן ליבסקינד (נולד ב-2 במאי 1970) הוא עיתונאי חוקר, פובליציסט ואיש תקשורת ישראלי. בעל טור שבועי בעיתון \"מעריב סופהשבוע\" ותוכניות אקטואליה יומיות בכאן ב' ובכאן 11.",
    "pageid": 731612
  },
  {
    "title": "קמרון בויס",
    "extract": "קמרון מיכה בויס (באנגלית: Cameron Mica Boyce‏; 28 במאי 1999 – 6 ביולי 2019) היה שחקן, מדבב ורקדן אמריקאי - יהודי. ידוע בעיקר בזכות תפקידיו בסרטים \"מגודלים\" ו\"היורשים\", וכן בשל תפקידו כלוק רוס בסדרת הטלוויזיה \"ג'סי\" ששודרה בערוץ דיסני. נפטר בשנתו כתוצאה מהתקף אפילפסיה.",
    "pageid": 1086982
  },
  {
    "title": "קרב ח'ייבר",
    "extract": "קרב ח'ייבר (בערבית: غزوة خيبر) הוא קרב שהתרחש בראשית ימי האסלאם בין מאמיניו של מוחמד לשבטים יהודיים שהתגוררו בנווה המדבר ח'ייבר, שבחצי האי ערב.\n\n",
    "pageid": 208002
  },
  {
    "title": "רוברט אופנהיימר",
    "extract": "ג'וליוס רוברט אופנהיימר (באנגלית: Julius Robert Oppenheimer;‏ 22 באפריל 1904 – 18 בפברואר 1967) היה פיזיקאי יהודי-אמריקאי מאוניברסיטת ברקלי שבקליפורניה. בזמן מלחמת העולם השנייה ניהל את המעבדה הלאומית לוס אלמוס כחלק מפרויקט מנהטן לפיתוח הפצצה הגרעינית. בשל השפעתו הרבה על פיתוח הנשק הגרעיני הוא  נחשב ל\"אבי פצצת האטום\".",
    "pageid": 2105
  },
  {
    "title": "שודדי הקאריביים (סדרת סרטים)",
    "extract": "שודדי הקאריביים (באנגלית: Pirates of the Caribbean) הוא זיכיון סדרת סרטי קולנוע אמריקאיים מסוגת הרפתקאות־פעולה מצליחה שהחלה בשנת 2003. שלושת הסרטים הראשונים בסדרה בוימו על ידי הבמאי גור ורבינסקי, הרביעי על ידי רוב מארשל והחמישי על ידי יואכים רונינג ואספן סאנדברג. סדרת הסרטים הופקה בידי ג'רי ברוקהיימר. בסרטים מככבים אנסמבל של שחקנים כדוגמת ג'וני דפ, אורלנדו בלום, קירה נייטלי, ג'פרי ראש, ביל ניי, סטלאן סקארסגארד, ג'ק דוונפורט, טום הולנדר, נעמי האריס ופנלופה קרוז.\nהסרטים עוסקים בהווי האגדתי והסטריאוטיפי של שודדי הים כפי שמתואר בתרבות הפופולרית, הכוללים אלמנטים של תככים ובגידות, הרג, ביזה, קרב חרבות, קרב אקדחים, ספינות מקוללות, קללות גורל עתיקות, קפטנים עם רגל מעץ, אוצרות עתיקים, שדים ורוחות ובקבוקי רום לרוב. את ההשראה לסרטים קיבל ורבינסקי ממתקן השעשועים העונה על אותו שם בפארק השעשועים דיסנילנד, ובעקבותיהם הוסיפו לאטרקציה בדיסנילנד חלק מדמויות הסרט. מספר סצינות הושפעו ממשחק המחשב המפורסם \"אי הקופים\", כמו הסצנה בסרט השני בה ג'ק ספארו חותר בארון מתים, סצנת הקניבלים ודמותה של טיה דאלמה בעלת כוחות הכישוף שהבקתה בה התגוררה שכנה במעמקי ביצה.\nחמשת הסרטים הראשונים הכניסו כ-4.5 מיליארד דולר בסך הכול. מה שהציב את זיכיון \"שודדי הקאריביים\" במקום ה-14 מבין זיכיונות הסרטים המכניסים ביותר בכל הזמנים.\nבינואר 2024 נפוצו שמועות ברשת האינטרנט אודות הוצאתו של סרט שישי בזיכיון, ובעקבותיהן הגיב התסריטאי קרייג מאזין לאתר Coming Soon ואישר שהסרט השישי בסדרה צפוי לצאת לאקרנים במהלך 2025 והוא ישודר גם בפלטפורמת דיסני פלוס.",
    "pageid": 125956
  },
  {
    "title": "שחמט",
    "extract": "שחמט (מוכר גם בשמות הפחות נפוצים: משחק המלכים, נרדשיר, אישקוקה או אישקוקי) הוא משחק לוח אסטרטגי מופשט וענף ספורט המיועד לשני שחקנים. זהו אחד מהמשחקים השכיחים והמורכבים ביותר הקיימים בתרבות האנושית; ההערכות למספר המצבים החוקיים בשחמט נעות בין \n  \n    \n      \n        \n          10\n          \n            43\n          \n        \n      \n    \n    {\\displaystyle 10^{43}}\n  \n לבין \n  \n    \n      \n        \n          10\n          \n            47\n          \n        \n      \n    \n    {\\displaystyle 10^{47}}\n  \n. המשחק מקובל ברחבי העולם כתחביב וכספורט תחרותי כאחד.\nאדם העוסק במשחק שחמט באופן מקצועי נקרא שחמטאי.\nמקור השם הוא בפרסית: \"שאה מט\", בתרגום חופשי: \"המלך מת (נדהם)\" או \"מארב למלך\". ניצחון במשחק מושג, כאשר אחד המלכים מאוים בשח על ידי אחד מכלי היריב, אינו יכול להכות את הכלי המאיים, לחסום את האיום על ידי כלי אחר או להימלט מהאיום למשבצת בה לא יהיה מאוים. למצב כזה קוראים \"מט\".",
    "pageid": 969
  },
  {
    "title": "תסמונת אספרגר",
    "extract": "תסמונת אַסְפֶּרְגֵּר הייתה אחת מתסמונות הקשת האוטיסטית. מאז שנת 2013, התסמונת כבר לא-מאובחנת בפני עצמה, ואנשים בעלי אספרגר נקראים אוטיסטים בתפקוד גבוה.\nהתסמונת מתאפיינת בעיקר בקשיים באינטראקציה חברתית ובתקשורת לא מילולית. מאפיינים בולטים נוספים הם התנהגות חזרתית והעמקה אובססיבית בתחומי עניין צרים. התסמונת נבדלת משאר הלקויות האוטיסטיות בכך שהתפתחות הדיבור והשפה תקינות, ורמת האינטליגנציה נורמלית ולעיתים אף גבוהה. הלקות המרכזית של בעלי תסמונת אספרגר באה לידי ביטוי בתקשורת לא-מילולית עם הסביבה – בקושי בהבנת סיטואציות חברתיות ובהבנת הבעות פנים, קושי ביצירת מערכת יחסים אינטימית וכיוצא בזה. בהשוואה לתסמונות אחרות על הקשת האוטיסטית, לאספרגרים יש פחות כפייתיות (compulsive), פחות הפרעות במשחק דמיוני, ופחות הפרעות בשפה המדוברת. לרוב, לאנשים עם תסמונת אספרגר ישנן יכולות טובות של הבנת הנקרא ולימוד שפות וחלקם בעלי יכולת זיכרון טובה במיוחד.\nהתסמונת נקראת על שם הרופא האוסטרי הנס אספרגר, אשר חקר ותיאר אותה אצל ילדים בשנת 1944.",
    "pageid": 36569
  },
  {
    "title": "תקיפת מתקני הנפט בערב הסעודית (2019)",
    "extract": "תקיפת מתקני הפקת הנפט בשדה אבקייק ושדה ח'ורייס של חברת עראמקו הסעודית אירעה ב-14 בספטמבר 2019 בסביבות 04:00 בבוקר (שעון מקומי). פיצוצים במתקני הפקת הנפט הביאו להשבתתם ולהפחתה דרמטית של ייצור הנפט הסעודי בטווח המיידי. מיד לאחר התקיפה לקחו החות'ים בתימן אחריות על התקיפה, וטענו שהיא בוצעה על ידי עשרה כלי טיס בלתי מאוישים. לדבריהם, מטרת התקיפה הייתה לפגוע במתקני ייצור הנפט, ובכוונתם לתקוף יעדים סעודיים נוספים כנקמה על מעורבות ערב הסעודית במלחמת האזרחים בתימן.\nהסעודים הודיעו שהתקיפה תגרום לירידה של כ-50% ביכולתם להפיק נפט, שהיא כ-5% מסך כל היכולת העולמית לספק נפט.",
    "pageid": 1752545
  },
  {
    "title": "קטגוריה:משוררים ישראלים",
    "extract": "",
    "pageid": 54239
  },
  {
    "title": "איתן (כטב\"ם)",
    "extract": "איתן (ידוע גם כ\"הרון TP\", \"הרון 2\", ו\"מחץ 2\") הוא כלי טיס מאויש מרחוק (כטמ\"ם) מתוצרת התעשייה האווירית לישראל. הוא מוגדר ככטמ\"ם מסוג HALE (רום גבוה, שהייה ממושכת). מבנה ה\"איתן\" דומה לזה של ההרון 1, אך הוא גדול ממנו פי ארבעה.",
    "pageid": 366802
  },
  {
    "title": "בובספוג מכנסמרובע",
    "extract": "בּוֹבּסְפוֹג מִכְנָסמְרֻבָּע (באנגלית: SpongeBob SquarePants) היא סדרת אנימציה אמריקאית הומוריסטית שנוצרה על ידי הביולוג הימי והאנימטור סטיבן הילנבורג עבור רשת ניקלודיאון האמריקאית. הסדרה שודרה לראשונה בערוץ ניקלודיאון של ארצות הברית ב־1 במאי 1999. העלילה מתרחשת בעיר במעמקי הים, ומתמקדת בהרפתקאותיהם של ספוג ים בשם בובספוג מכנסמרובע ושל קרוביו. בובספוג מכנסמרובע נחשבת לאחת מסדרות הילדים המוכרות והמצליחות ביותר בכל הזמנים.\nהסדרה נבחרה על ידי המגזין \"טיים\" כאחת מ-100 הסדרות הטובות ביותר בכל הזמנים.\nבישראל, הסדרה החלה את שידוריה ב-1 ביולי 2003 עם פתיחת ערוץ ניקלודיאון הישראלי, ומאז משודרת בדיבוב לעברית; בעבר, גרסה מתורגמת שודרה בערוץ בשעות הלילה. החל מאוגוסט 2017 הסדרה משודרת בדיבוב לערבית בערוץ מכאן 33. ב-2023 הודיעה ניקלודיאון כי הסדרה תחודש לעונה 15.",
    "pageid": 41029
  },
  {
    "title": "הבורר",
    "extract": "הבורר היא סדרת טלוויזיה ישראלית, המשלבת דרמת פשע, אלמנטים של קומדיית פשע ודרמה משפחתית. הסדרה שודרה החל מ-27 במאי 2007 ועד לסיומה ב-1 בינואר 2014, במשך 4 עונות ו-45 פרקים, בחברת HOT. הסדרה מגוללת את סיפורו של נדב פלדמן, עובד סוציאלי צעיר, המגלה כי הוא מאומץ ומוצא עצמו בנבכי משפחתו של אביו הביולוגי, ברוך אסולין, מראשי הפשע המאורגן בישראל, המכונה \"הבורר\", עקב פעילותו כבורר בסכסוכי העולם התחתון.\nהסדרה מתמקדת בשילוב בין הדרמטי למותח, בעימות שבין החברה בכללה לנורמות של עולם הפשע, ובמיוחד בנורמות ובקודי ההתנהגות של העולם התחתון. בין השאר מבליטה הסדרה, באופן סאטירי, את הניגוד שבין אופני התנהגות מסוימים של חלק מגיבורי הסדרה (כמו הפגנת אדיקות דתית) ואופני התנהגות אחרים (כמו הזלזול המופגן בחיי אדם).\nיוצרי הסדרה הם רשף לוי, שכתב את כל פרקי הסדרה והמציא את הקונספט שלה, ושי כנות, שביים את כל הסדרה.\nהסדרה שודרה מספר פעמים בשידורים חוזרים בערוצים HOT3 ו-HOT Plus, וזמינה לצפייה בשירות ה-VOD. כמו כן שודרה בחלקה גם בערוץ 2. בשנת 2016 שודרה הסדרה לראשונה ב-yes, בערוץ yes קולנוע ישראלי באפיק 6, ובשנת 2019 גם בערוץ 24.",
    "pageid": 372582
  },
  {
    "title": "המטה הכללי של צה\"ל",
    "extract": "המטה הכללי של צבא הגנה לישראל (או בקיצור: המטכ\"ל) הוא מטה המפקדה הכללית של צה\"ל.",
    "pageid": 107778
  },
  {
    "title": "סעדה (עיר)",
    "extract": "סַעְדָה (בערבית: صَعْدَة, בתעתיק מדויק: צַעְדַה) היא עיר בצפון-מערב תימן, ובירת מחוז סעדה. בעבר נקראה קרנה.[דרוש מקור] נכון ל-2004, אוכלוסייתה מונה 51,870.\nב-19 במרץ 2011 התרחש בעיר קרב שנמשך כשבוע בין ארגון המורדים החות'ים לבין נאמני נשיא תימן עלי עבדאללה סאלח, שבסיומו השתלטו אנשי הארגון על העיר, במסגרת הקרבות שבמהלכם השתלטו על כלל מחוז סעדה.",
    "pageid": 81824
  },
  {
    "title": "עוצבת קלע דוד",
    "extract": "עוצבת קלע דוד (חטיבת אש מיוחדת 214) היא חטיבה בחיל התותחנים הכפופה לעוצבת האש ומשמשת מסגרת ארגונית בהכשרה, בסדיר ובמילואים, ליחידת מיתר, יחידת מורן ויחידות מסווגות נוספות המפעילות אמצעי לחימה מסווגים וחימוש מונחה מדוייק.",
    "pageid": 1307087
  },
  {
    "title": "פילוסופיה סינית",
    "extract": "פילוסופיה סינית היא שם כולל למסורות פילוסופיות שצמחו בסין בעיקר מאז המאה ה-5 לפנה\"ס, החל מתקופת האביב והסתיו.\nבעוד שהפילוסופיה המערבית שמה דגש על חיפוש האמת, הטוב לעומת הרע, הפילוסופיה הסינית התמקדה לרוב בחיפוש הדרך הנכונה (דאו).\nלפילוסופיה הסינית יש היסטוריה של אלפי שנים. את מקורותיה אפשר למצוא ב\"אי צ'ינג\" (\"ספר התמורות\"), ספר הדרכה לגילוי עתידות, שכבר קיימים בו כמה מהמושגים הבסיסיים ביותר של הפילוסופיה הסינית. את גילו של הספר אפשר רק להעריך בקירוב, אך הוא בוודאי מסתמך על מסורת בעל פה המגיעה עד התקופה הנאוליתית.",
    "pageid": 1489
  },
  {
    "title": "רעות אלוש",
    "extract": "רעות אלוש (נולדה ב-26 בנובמבר 1990) היא שחקנית ישראלית.",
    "pageid": 1689707
  },
  {
    "title": "שובר שורות",
    "extract": "שובר שורות (באנגלית: Breaking Bad) היא סדרת דרמת פשע אמריקאית, אותה יצר והפיק וינס גיליגאן. הסדרה מגוללת את סיפורו של וולטר וייט (בריאן קראנסטון), מורה לכימיה שמאובחן כחולה סופני בסרטן הריאה. ביחד עם תלמידו לשעבר ג'סי פינקמן (אהרון פול), פונה וייט לעולם הפשע ומתחיל לייצר ולסחור במתאמפטמין (\"קריסטל מת'\") למימון טיפוליו הרפואיים והבטחת עתידה הכלכלי של משפחתו לאחר מותו. הסדרה הופקה על ידי חברת \"Sony Pictures Television\" עבור רשת \"AMC\" האמריקנית ושודרה במשך חמש עונות, החל מ-20 בינואר 2008 ועד ל-29 בספטמבר 2013.\nהסדרה זכתה לביקורות חיוביות מאוד מצד מבקרים וצופים, ולאחוזי צפייה גבוהים מאוד. \"שובר שורות\" נחשבת בעיני רבים לאחת מסדרות הטלוויזיה הטובות ביותר בכל הזמנים והיא במקום ה-1 בדירוג הגולשים באתר IMDb. הסדרה זכתה ב-16 פרסי אמי, שמונה פרסי סטלייט, שני פרסי גלובוס הזהב ופרסים רבים נוספים.\nבשנת 2015 עלתה סדרת ספין אוף בשם \"סמוך על סול\" המתמקדת בדמותו של סול גודמן בתקופה שקדמה לאירועים המתוארים בסדרה \"שובר שורות\".",
    "pageid": 713204
  }
]