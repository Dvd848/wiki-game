[
  {
    "title": "אולימפיאדת פריז (2024)",
    "extract": "המשחקים האולימפיים של קיץ 2024 הם המשחקים האולימפיים ה-33 בעת החדשה. הם יחלו ב-26 ביולי 2024 ויימשכו עד 11 באוגוסט 2024. בכינוס ה-131 שנערך בלימה בשנת 2017 בחר הוועד האולימפי הבינלאומי את פריז, בירת צרפת, כמארחת של המשחקים. פריז תארח את האולימפיאדה 100 שנים לאחר שאירחה את המשחקים האולימפיים בפעם האחרונה ובפעם השלישית בתולדותיה, לאחר שאירחה את המשחקים האולימפיים בשנת 1900 ובשנת 1924. אירוח האולימפיאדה בשנת 2024 יהפוך את פריז לעיר השנייה שמארחת שלוש אולימפיאדות, אחרי לונדון. טקס הפתיחה יערך על נהר הסן, כמו גם תחרויות טריאתלון ושחייה במים פתוחים.",
    "pageid": 1507202
  },
  {
    "title": "אילן רמון",
    "extract": "אילן רמון (20 ביוני 1954, י\"ט בסיוון ה'תשי\"ד – 1 בפברואר 2003, כ\"ט בשבט ה'תשס\"ג) היה טייס החלל הישראלי הראשון. שימש מומחה מטען בצוות מעבורת החלל קולומביה במסגרת משימה STS-107. ב־1 בפברואר 2003 נספה יחד עם צוות המעבורת, שהתפרקה עם חזרתה לאטמוספירה של כדור הארץ. קודם לכן שירת כטייס בחיל האוויר הישראלי והגיע לדרגת אלוף-משנה.",
    "pageid": 699
  },
  {
    "title": "אלון אבוטבול",
    "extract": "אלון מוני אבוטבול (נולד ב-28 במאי 1965) הוא שחקן קולנוע, טלוויזיה ותיאטרון, מפיק קולנוע, קריין וזמר ישראלי בעל מוניטין בינלאומי. זוכה פרס אופיר לשנת 2003 ופרס האקדמיה לטלוויזיה.",
    "pageid": 17149
  },
  {
    "title": "אסף רפפורט",
    "extract": "אסף רפפורט (נולד ב-28 באוגוסט 1983) הוא מהנדס תוכנה ויזם סדרתי ישראלי המתמחה בתחום אבטחת מידע. המייסד של חברת אבטחת המידע Wiz ושל חברת אבטחת המידע \"אדאלום\" (Adallom), שנמכרה בכ-320 מיליון דולר למיקרוסופט בשנת 2015. בשנים 2018–2019 היה מנכ\"ל \"מיקרוסופט ישראל מחקר ופיתוח\" ומנהל חטיבת אבטחת ענן  של מיקרוסופט. הונו האישי מוערך בכ-600 מיליון דולר.",
    "pageid": 1556176
  },
  {
    "title": "בלקספייס",
    "extract": "בלקספייס היא סדרת דרמת מתח ישראלית. הסדרה שודרה החל מ-13 בדצמבר 2020 ברשת 13. במאי 2021 עלתה הסדרה לשידור גם בשירותי הסטרימינג של Netflix העולמית.\nב-10 ביוני 2024 עלתה לשידור העונה השנייה של הסדרה.",
    "pageid": 1897325
  },
  {
    "title": "בן אדם (שחקן)",
    "extract": "בן אדם (נולד ב-23 ביולי 1988) הוא שחקן ישראלי.",
    "pageid": 1897475
  },
  {
    "title": "בנימין נתניהו",
    "extract": "בִּנְיָמִין (בִּיבִּי) נְתַנְיָהוּ (‏‏?‏; נולד ב-21 באוקטובר 1949, כ\"ח בתשרי ה'תש\"י) הוא ראש ממשלת ישראל, יושב ראש מפלגת הליכוד וחבר הכנסת מטעמה.\nנתניהו הוא ראש הממשלה הישראלי הראשון שנולד לאחר הקמת מדינת ישראל. בשנים 1984–1988 כיהן כשגריר ישראל באו\"ם, ולאחר מכן הצטרף למפלגת הליכוד והיה חבר הכנסת השתים עשרה וסגן שר החוץ. ב-1993 נבחר ליושב ראש הליכוד. כיהן שש כהונות כראש ממשלה, בשלוש תקופות לא רצופות: בין 1996–1999 בראשות ממשלת ישראל העשרים ושבע; בין 2009–2021 בראשות הממשלה השלושים ושתיים, השלושים ושלוש, השלושים וארבע והשלושים וחמש; ומאז דצמבר 2022 בראשות ממשלת ישראל השלושים ושבע. במצטבר, נתניהו הוא האדם שכיהן כראש ממשלת ישראל במשך התקופה הארוכה ביותר: כ-16 שנים, והוא גם ראש הממשלה שכיהן את התקופה הרצופה הארוכה ביותר: כ-12 שנים. בנוסף כיהן כשר האוצר, שר הביטחון, שר החוץ, שר התקשורת ותפקידים נוספים, חלקם במקביל לכהונותיו כראש ממשלה. בתקופות בהן לא היה חלק מהממשלה כיהן כראש האופוזיציה, למעט השנים 1999–2002 בהן פרש מהפוליטיקה. נכון ל-2024, נתניהו הוא זקן חברי הכנסת בכנסת העשרים וחמש.\nב-24 במאי 2020 החל להתנהל בבית המשפט המחוזי בירושלים משפט נתניהו לאחר שהוגשו נגדו כתבי אישום בעבירות שוחד (בתיק 4000), מרמה והפרת אמונים בשלושה תיקי חקירה (תיק 1000, 2000 ו-4000). בכך, היה נתניהו לראש ממשלת ישראל היחיד, עד היום, שהואשם וניהל משפט פלילי בזמן כהונתו.\nאירועים מדיניים מרכזיים במהלך כהונותיו כראש ממשלה כללו חתימה על הסכם חברון והסכם וואי עם הרשות הפלסטינית (במהלך כהונתו הראשונה), העברת השגרירות האמריקאית לירושלים בשנת 2018, וכן חתימה על הסכמי שלום עם איחוד האמירויות הערביות, בחריין, מרוקו וסודאן במסגרת הסכמי אברהם\" בשנת 2020. בנוסף, אירעו מספר אירועים ביטחוניים במהלך כהונותיו, בהם מבצע עמוד ענן, מבצע צוק איתן, מבצע שומר החומות ומתקפת הפתע של חמאס באוקטובר 2023 שהובילה למלחמת חרבות ברזל. אירועים בולטים נוספים במהלך כהונתו כללו את המחאה החברתית ועסקת שליט בשנת 2011, מגפת הקורונה ב-2020 עד 2021, קידום הרפורמה המשפטית בשנת 2023, והתקיפה האיראנית על ישראל בשנת 2024.\nכשר אוצר (בין השנים 2003–2005), הוביל נתניהו רפורמות משמעותיות בכלכלה הישראלית ובין היתר קידם הפרטה, הורדת מיסים, וקיצוץ בקצבאות הביטוח הלאומי.",
    "pageid": 127857
  },
  {
    "title": "ג'יי. די. ואנס",
    "extract": "ג'יימס דייוויד ואנס (באנגלית: James David Vance; נולד ב-2 באוגוסט 1984) הוא פוליטיקאי אמריקאי המכהן כסנאטור מטעם מדינת אוהיו ומועמד לתפקיד סגן הנשיא מטעם המפלגה הרפובליקנית בבחירות 2024.",
    "pageid": 2101044
  },
  {
    "title": "גיברלטר",
    "extract": "גיברלטר (באנגלית: Gibraltar; נהגה באנגלית: \"גִ'יבְּרוֹלטְר\", ובספרדית: \"חיברלטר\") היא טריטוריה של הממלכה המאוחדת, הנמצאת בקצה הדרום-מערבי של אירופה, בחצי האי האיברי. גיברלטר שוכנת מצפון למצר גיברלטר, נקודת הכניסה של האוקיינוס האטלנטי לים התיכון, ומשקיפה על מפרץ גיברלטר. גודלה של הטריטוריה הוא כשבעה קילומטרים רבועים, והיא חולקת גבול משותף עם ספרד מהצפון, ומשאר כיווניה גובלת בים התיכון. לגיברלטר חשיבות היסטורית לבריטניה ולכוחות המזוינים שלה. בטריטוריה שוכן בסיס של הצי המלכותי הבריטי.",
    "pageid": 2361
  },
  {
    "title": "דונלד טראמפ",
    "extract": "דונלד ג'ון טראמפ (באנגלית: ‏‏?‏; נולד ב-14 ביוני 1946), הוא פוליטיקאי, איש עסקים, יזם בנייה ולשעבר מפיק ומנחה ריאליטי אמריקאי, שכיהן כנשיא ארצות הברית ה-45 בין השנים 2017–2021.\nטראמפ הוא בעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבנייה, בהפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני, כמו גם כמה מיוזמותיו המפורסמות הנושאות את שמו, הפכו אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית בהפקתו והנחייתו בשם \"המתמחה\", אשר שודרה בשנים 2004–2015. בבחירות המקדימות לקראת בחירות לנשיאות ב-2016 נבחר למועמד המפלגה הרפובליקנית תוך שינוי אופי המפלגה משמרני לפופליסטי-ימני, המכונה על שמו – טראמפיזם. בבחירות עצמן גבר על יריבתו הילרי קלינטון מהמפלגה הדמוקרטית.\nעם כניסתו לתפקיד מיהר טראמפ לחתום על שורת צווים נשיאותיים, בהם הצו שאסר כניסה והגירה של אזרחים מכמה מדינות בעלות רוב מוסלמי לאחר שכינה את מדינתם כמדינות \"מועדות לטרור\". צווים אחרים נגעו להפחתת רגולציות על עסקים והגנת הסביבה, לצד קידום חקיקה של הורדת מיסים מסיבית. במדיניות חוץ קידם מדיניות בדלנית שאותה הגדיר \"אמריקה תחילה\": הוא פרש ממשא ומתן בשותפות הסחר הטראנס-פסיפית ומהסכם פריז העוסק בשינויי האקלים, הטיל מכסי יבוא שעוררו מלחמת סחר עם סין, והוציא את כוחות ארצות הברית ממלחמת האזרחים בסוריה. יחסו לישראל תואר כחיובי ביותר, בין השאר כשהכיר בירושלים כבירת ישראל ובריבונות ישראל ברמת הגולן, קידם את הסכמי אברהם לנורמליזציה ביחסים בין ישראל למספר מדינות ערביות, ונקט קו תקיף נגד איראן, בין היתר כשפרש מהסכם הגרעין עם איראן וכשהורה לחסל מספר בכירים בכוחותיה.\nטראמפ התמודד לקדנציה שנייה בבחירות לנשיאות 2020, אך הפסיד למועמד הדמוקרטי ג'ו ביידן. לפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים להפוך את תוצאות הבחירות ולערער על הלגיטימיות שלהן, תוך טענה שקרית להונאת בחירות נרחבת. עוד לפני הבחירות סירב טראמפ להתחייב כי יקבל את התוצאה אם יפסיד. הוא ותומכיו הפיצו תאוריות קונספירציה, ניסו להשפיע על תהליך ספירת הקולות במדינות מתנדנדות, להחרים מכונות הצבעה, להשפיע על פקידים במשרד המשפטים, ובמשרד ההגנה ובצבא להתערב בבחירות, ובניסיונות לשבש את הליך ספירת האלקטורים בבירה. בסופו של דבר התקיימה הסתערות של תומכי טראמפ על הקפיטול. פעולות אלה, תוארו על ידי גורמים רבים כניסיון הפיכה. חרף דחייה של טענותיו בבתי המשפט, טראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה.\nטראמפ הוא הנשיא האמריקאי הראשון שנעצר, והוא הנשיא הראשון שנשפט ויישפט הן בבית משפט מדינתי על זיוף מסמכים עסקיים, והן בבית משפט פדרלי על החזקת מסמכי מדינה מסווגים. ב-2 באוגוסט 2023, הוגש כתב אישום נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח. ארבע מדינות, בהן ג'ורג'יה, ניו יורק, מקיימות הליכים פליליים נגד טרמאפ ועוזריו. מדינות אחרות כמו קולורדו ומיין קידמו פסיקות שאוסרות עליו מלרוץ לנשיאות בתחומן בגלל תרומתו לניסיון ההפיכה. אך בית המשפט העליון פסל את הפסיקה בטענה שרק בית הנבחרים יכול לפסול מועמד בשל טענות אלו. במאי 2024 הורשע בבית משפט בניו יורק בזיוף מסמכי תאגיד על מנת להסוות דמי שתיקה ששילם לאישה עמה קיים יחסי מין מחוץ למסגרת נישואיו.\nטראמפ מתמודד בבחירות לנשיאות ארצות הברית בשנת 2024.",
    "pageid": 132838
  },
  {
    "title": "דרגות צה\"ל",
    "extract": "דַרְגות צה\"ל מחולקות לשלוש קבוצות: דרגות חוגרים, טוראי עד סמל ראשון; דרגות נגדים, מדרגת רב־סמל עד דרגת רב־נגד; ודרגות קצינים, מדרגת סגן־משנה עד דרגת רב־אלוף. סימני הדרגה של החוגרים נענדים על הזרוע, בין המרפק לכתף, ואילו דרגות הנגדים והקצינים נענדות על כותפות  החולצה.\nדרגות רבות בצה\"ל נקראות ביום־יום בראשי התיבות שלהן. נהוג לבטא ראשי תיבות בני שלוש אותיות כמילה המנוקדת בשני קמצים, אחד בכל אחת משתי האותיות הראשונות בראשי התיבות. כך, למשל, רב־סמל בכיר נכתב רס\"ב ומבוטא רָסָ\"בּ או רָסָ\"ב.",
    "pageid": 15810
  },
  {
    "title": "האח הגדול (תוכנית טלוויזיה ישראלית)",
    "extract": "האח הגדול היא תוכנית מציאות ישראלית המבוססת על תוכנית האח הגדול העולמית – פורמט הולנדי, ששודר לראשונה בשנת 1999 ומאז משודרת בקרוב ל-70 מדינות בעולם. בתוכנית נאספים מספר מתמודדים, שנבחרו על ידי הפקת התוכנית והם מוכנסים למרחב מגורים גדול עם דיירים נוספים, המכונה \"בית האח הגדול\". בזמן שהותם בבית, מצולמים ומוקלטים המתמודדים בכל רגע, והתוכנית מאפשרת צפייה בהם בשידור חי (באינטרנט או בערוץ טלוויזיה) או כתוכנית סיכום מדי כמה ימים. המתמודדים שוהים ב\"בית האח הגדול\" למשך פרק זמן מוגדר ובמהלכו עליהם למלא משימות שמטילה עליהם הפקת התוכנית. במהלך התוכנית, מודחים דיירי הבית (לרוב מתקיימת הדחה אחת לשבוע) עד לתוכנית הגמר, בה לוקחים חלק חמשת הדיירים האחרונים שנשארו בבית. בסיום הגמר, מוכרז הדייר האחרון שנותר בבית כמנצח וזוכה בפרס.\nשמה של התוכנית נלקח מהרומן \"1984\" מאת ג'ורג' אורוול, בו \"האח הגדול\" הוא דמות טוטליטארית, \"רואה כול\", השולטת ב\"אוקיאניה\" ובחיי תושביה.\nבישראל, עלתה העונה הראשונה של התוכנית ב-1 בספטמבר 2008 במסגרת שידורי קשת של ערוץ 2 בהנחיית ארז טל ואסי עזר. בנובמבר 2015 לאחר תום עונת ה-VIP השנייה פרש אסי עזר מהנחיית התוכנית, ובשתי העונות הבאות והאחרונות ב\"קשת\", הנחו התוכנית ארז טל וקורין גדעון. במאי ועורך הסדרה, וגם הקול מאחורי האח הגדול, היה יורם זק. במקביל לשידור התוכנית בטלוויזיה, באתר האינטרנט של התוכנית ובאפליקציה MakoTV של הזכיינית קשת (ששידרו מתוך בית האח הגדול במשך 24 שעות ביממה), חברת הכבלים HOT הקדישה לתוכנית ערוץ ייעודי ובו שידור מצלמה רצוף מהבית, במשך 24 שעות ביממה; והחל מהעונה השנייה גם חברת הלווין yes הקדישה ערוץ ייעודי לתוכנית, בדומה לזה של \"HOT\", שבעבר שודר בערוץ 20 (שהפך בהמשך לערוץ המורשת), ומאז העונה השישית משודר בערוץ 26.\nעם סיומה של העונה השביעית, נודע שבסיום העונה השמינית של התוכנית, בשל שינויי בעלות בחברות בתחום הפקת התוכן הטלוויזיוני (חברת אנדמול שיין ישראל), הזכויות לשידורה של התוכנית יהיו בבעלות \"רשת\". כך, רשת שידרה את העונה התשיעית, שהיא בעצם הראשונה בבעלותה, לאחר פיצול ערוץ 2 והמעבר לערוץ 13.\nביולי 2017 פרסמה חברת \"רשת\" כי רווית ליאור-מנדל תשמש כעורכת הראשית של התוכנית ובכך למעשה תשמש כ\"אחות הגדולה\". בסוף מרץ 2018 פורסם כי המנחים החדשים לאחר המעבר לרשת יהיו עפר שכטר, אסי ישראלוף ולירון ויצמן. ב-23 במאי 2018 פרשה רווית ליאור-מנדל מתפקידה כ\"אחות הגדולה\" ועורכת התוכנית. במקומה מונה רועי עוז-פרבשטיין, ששימש כעורך העונה הראשונה של התוכנית בארץ, לפני כניסתו של יורם זק לנעליו.\nהאח הגדול עונה 9 שודרה ב-5 במאי 2018 בערוץ 13. פרק הבכורה זכה ל-29% רייטינג, ובנקודת שיאו זכה הפרק ל-33% אחוזי רייטינג עם כמיליון צופים. השידור החי מבית האח הגדול לאורך כל העונה הזו שודר בערוץ 26 ב-HOT וב-YES, ולראשונה גם בסלקום TV, פרטנר TV, באתר ובאפליקציית \"רשת\".\nהאח הגדול VIP עונה 3 שודרה ב-12 בינואר 2019 והסתיימה ב-2 במרץ 2019. בנובמבר 2018 נודע כי גיא זו-ארץ ינחה את התוכנית לצד לירון ויצמן ויחליף את ישראלוף ושכטר בתפקיד ההנחיה.\nהעונה העשירית של התוכנית הועלתה לשידור ב-1 בינואר 2020 והסתיימה ב-4 באפריל 2020. כחודש לפני סיום התוכנית משדרי ההדחה היו ללא קהל לאור הנחיות התפרצות נגיף הקורונה בישראל.\nהאח הגדול VIP עונה 4 עלתה לשידור ב-10 ביולי 2021. זוהי עונת ה-VIP השנייה של רשת.",
    "pageid": 577035
  },
  {
    "title": "האח הגדול עונה 14",
    "extract": "האח הגדול עונה 14 היא העונה ה-14 של תוכנית המציאות \"האח הגדול\", והעונה השמינית (כולל עונות ה-VIP) של התוכנית במצטבר שמשודרת ברשת 13. העונה עלתה לשידור ב-2 ביוני 2024. את העונה מנחים גיא זו-ארץ ולירון ויצמן.",
    "pageid": 2329341
  },
  {
    "title": "המירוץ למיליון (תוכנית טלוויזיה ישראלית)",
    "extract": "המירוץ למיליון היא הגרסה הישראלית לתוכנית המציאות האמריקאית \"The Amazing Race\". התוכנית שודרה, החל מ-5 בפברואר 2009, בערוץ 2, על ידי הזכיינית \"רשת\". עם פיצול ערוץ 2, המשכה של התוכנית עבר להיות משודר ברשת 13. בנובמבר 2022 דווח כי \"קשת 12\" רכשה את הזכויות להפקת התוכנית וכי תחל בליהוק מתמודדים לעונה התשיעית.\nבטקס פרסי האקדמיה הישראלית לטלוויזיה לשנת 2014 זכתה העונה הרביעית של התוכנית בפרס \"תוכנית המציאות הטובה ביותר\".",
    "pageid": 632003
  },
  {
    "title": "הקול בראש 2",
    "extract": "הקול בראש 2 (באנגלית: Inside Out 2) הוא סרט התבגרות אמריקאי בהנפשה ממוחשבת של אולפני פיקסאר ודיסני משנת 2024, בבימויו של קלסי מאן, על פי תסריט מאת מג לה-פוב ודייב הולשטיין.\nזהו הסרט השני באורך מלא בזיכיון \"הקול בראש\" ומהווה סרט המשך ל\"הקול בראש\" משנת 2015. עלילת הסרט עוקבת אחר הילדה המתבגרת, ריילי, ובמטה הרגשות שלה מתפתחים רגשות חדשים. את הסרט (בגרסה האנגלית) מדבבים איימי פולר, פיליס סמית', לואיס בלאק, דיאן ליין וקייל מקלכלן שממשיכים לדבב את הדמויות שדיבבו בסרט הראשון, ואליהם מצטרפים טוני הייל, ליזה לפירה, מאיה הוק, איו אדבירי, אדל אקסרצ'ופולוס, פול וולטר האוזר וקנסינגטון טלמן.\nהסרט הוכרז במהלך כנס \"D23\" בספטמבר 2022, כאשר מאן, מארק נילסן ולה-פוב צורפו כבמאי, מפיקה ותסריטאית. בנוסף הוכרז שפולר, סמית', בלאק, ליין ומקלכלן ישובו לדבב את דמויותיהן. בנובמבר 2023, הייל, לפירה והוק הצטרפו לצוות השחקנים. במרץ 2024, אדבירי, אקסרצ'ופולוס, האוזר וטלמן הצטרפו לצוות השחקנים. לאחר מכן, נמסר כי הולשטיין כתב את התסריט יחד עם לה-פוב. הסרט מציג את רעיון \"5 עד 27 רגשות\" של במאי הסרט הראשון, פיט דוקטר.\nב-10 ביוני 2024, הסרט הוקרן לראשונה בתיאטרון \"El Capitan\", בלוס אנג'לס. הסרט עלה לאקרנים בארצות הברית ב-14 ביוני 2024, ובישראל ב-12 ביוני 2024. הסרט קיבל ביקורות חיוביות ממבקרים, והכניס 724.4 מיליון דולר ברחבי העולם. בנוסף, הוא זכה להיות הסרט עם הפתיחה השלישית הטובה ביותר אחרי \"משפחת סופר על 2\" (2018) והרימייק של \"מלך האריות\" (2019).",
    "pageid": 2348426
  },
  {
    "title": "ווארט (תוכנית טלוויזיה)",
    "extract": "ווארט היא תוכנית מציאות תיעודית ישראלית העוסקת בעולם השידוכים בחברה החרדית. במסגרת התוכנית, קבוצה של שדכנים ושדכניות משדכים בין רווקים מהחברה החרדית על מנת להגיע לאירוסין. התוכנית משודרת החל מ-20 במאי 2024 ברשת 13.\nב-18 ביוני 2024 נפתחה ההרשמה לעונה השנייה של התוכנית.\n\n",
    "pageid": 2333456
  },
  {
    "title": "טיטניק",
    "extract": "אוניית הדואר המלכותי טיטניק (באנגלית: RMS Titanic) הייתה אוניית נוסעים בריטית, הגדולה והמפוארת בעולם בשעתה ומכאן גם שמה (\"עצום\", \"ענק\"). אף על פי שסברו כי אוניית ענק שכמותה לעולם לא תטבע, טבעה ה\"טיטניק\" בהפלגת הבכורה שלה ב־15 באפריל 1912 לאחר שהתנגשה בקרחון. באסון נספו 1,517 בני אדם, בהם מפורסמים רבים, ורק 712 ניצלו.\n\n",
    "pageid": 25046
  },
  {
    "title": "טל רמון",
    "extract": "טל רמון (נולד ב-7 באפריל 1990) הוא מוזיקאי וזמר-יוצר ישראלי.",
    "pageid": 1558305
  },
  {
    "title": "יחיא סנוואר",
    "extract": "יַחְיא אבראהים חסן סִנְוָאר (בערבית: يحيى إبراهيم حسن السنوار, תעתיק מדויק: יחיא אבראהים חסן אלסנואר; נולד ב-29 באוקטובר 1962) המכונה אבו אבראהים, הוא מנהיג ארגון הטרור חמאס ברצועת עזה וממייסדי הזרוע הצבאית של חמאס, גדודי עז א-דין אל-קסאם.",
    "pageid": 1458197
  },
  {
    "title": "יחידת שלדג",
    "extract": "יחידת שלדג (יחידה 5101) היא יחידת העילית של חיל האוויר הישראלי. \nהיחידה כפופה לכנף כוחות אוויר מיוחדים (כנף 7) בחיל האוויר. היחידה הוקמה בהשראת ה-SAS, \"שירות האוויר המיוחד\" של הצבא הבריטי. היא מתמחה בביצוע משימות קומנדו ומודיעין עומק. בסיס הקבע של היחידה הוא בסיס פלמחים. מפקדה הוא קצין בדרגת סגן-אלוף.\n\nסיכת הלוחם וסמל היחידה ניתנו לה בשנת 1989 בזמן שאביהו בן-נון היה מפקד חיל האוויר. בסיכת היחידה מופיע שלדג. שם היחידה נלקח כנראה מציטוטו של דייוויד סטרלינג, מקים יחידת הקומנדו ה-SAS הבריטית, שאמר כי יחידתו תרד על האויב כמו שלדג היורד על טרפו.\nאת סיכת הלוחם עיצב בשנת 1989 יגאל גבאי כחלק משירותו במילואים כמעצב בענף יחסי ציבור וקשרי חוץ במטה חיל האוויר\n\nהיחידה הוקמה בשנת 1974 בעקבות לקחי מלחמת יום הכיפורים על מנת לספק לחיל האוויר יכולת עצמאית בנושא קומנדו ומודיעין. מייסד היחידה ומפקדה הראשון היה מוקי בצר, יוצא סיירת צנחנים ומ\"פ מילואים בסיירת מטכ\"ל, שנעזר רבות בדודיק רוטנברג, איש הצנחנים ומגיבורי הקרב על גבעת התחמושת, וביפתח ספקטור, ראש מחלקת מבצעים בחיל האוויר. בראשית דרכה, תפקדה היחידה כפלוגת מילואים של סיירת מטכ\"ל וכונתה \"הגדוד למשימות חיל האוויר\".\nלאחר מכן, בעקבות תמיכתו של סגן הרמטכ\"ל באותם ימים, רפול, הוחלט בינואר 77 להפוך את היחידה לסדירה. בצר היה למפקד היחידה הסדירה והלוחמים הגיעו מסיירת מטכ\"ל ומסיירת שקד, שפורקה באותה שנה. היחידה הייתה כפופה למפקדת קצין חי\"ר וצנחנים ראשי, והייתה מסונפת לצנחנים. מדי הא' של שלדג היו מכנסי א' צנחנים, חולצה רגילה, כומתה אדומה ונעליים אדומות, ללא תגים, ללא סמלים למעט כנפי צניחה וכנפי סיירת וללא דרגות (למעט קצינים). עוד פריט שאפיין את לוחמי היחידה היה נשקם האישי אשר היה גלילון מיוחד עם מתפסי עץ ואפשרות הוספת אמצעים, בזמן שלגלילון הרגיל היו מתפסי בקליט שחורים. הגיוס ליחידה היה תחת הגיוס לצנחנים, טירונות בסנור כפלוגה מיוחדת, ולאחריה התפצלות למסלול מיוחד. רק בהמשך דרכה הפכה היחידה ליחידה מיוחדת ייעודית של חיל האוויר, לוחמי היחידה מבצעים משימות מיוחדות.\nאת אחד השינויים המשמעותיים ביחידה הוביל אליק רון - העברת את היחידה לפיקודו של חיל האוויר, למרות התנגדותו של קצין צנחנים וחי\"ר ראשי, תא\"ל איציק מרדכי. עם זאת, גם לאחר המעבר המשיכו לוחמי היחידה ללבוש מדי א' ירוקים ולנעול נעליים אדומות (בדומה ליחידות המובחרות של הצנחנים וסיירת מטכ\"ל). כאשר אביהו בן-נון קיבל את הפיקוד על חיל האוויר, הוא הורה על מעבר למדי חיל האוויר ועל שינוי סיכת הלוחם וסמל היחידה, ובזאת הושלמה הפיכתה של היחידה ליחידה אורגנית בחיל האוויר.\nהמוטו של היחידה הוא \"זן נדיר, ציפור משונה\". לעיתים מכונה היחידה כ-'אחות הצעירה' של סיירת מטכ\"ל.\nמוטיב היחידה \"המעז מנצח\", הושאל מסיירת מטכ\"ל, ממנה הגיע בצר, ששאלה אותו בתורה מהיחידה המקבילה בצבא הבריטי, ה-SAS. בשל ייעוד היחידה הדומה. הספר \"מפקד הרפאים\", של מפקד ה-SAS דייוויד סטירלינג ויחידתו במלחמת העולם השנייה, מחולק במשך שנים ללוחמי הסיירת עם סיום מסלול הלוחם ופרק ההכשרה.\nהיחידה נקראת על שם ציפור השלדג עקב הדמיון בין האופי בו ציפור זו תופסת את הטרף שלה לבין סוג המבצעים שמבצעת היחידה.\n\nתחת פיקודו של דורון אלמוג נטלה היחידה חלק מרכזי בהעלאתם של יהודי אתיופיה ארצה, ופעלה רבות בתחום עד לחשיפת המבצע בעיתונות הישראלית, חשיפה שהובילה לפיצוצו של ההסכם בין ישראל לסודאן. כן חילצו לוחמי היחידה את אנשי המוסד מסודאן לאחר המהפך הפוליטי שעבר על המדינה ועליית שלטון מוסלמי קיצוני[דרושה הבהרה].\nבראשית 1991 עמד שלטונו של מנגיסטו היילה מריאם בפני נפילה נוכח כוחות המורדים שהתקרבו לבירת אתיופיה, אדיס אבבה. הדחתו הקרובה של מנגיסטו עוררה חשש כי גורלם של אלפי היהודים שהמתינו בעיר לעלייה ארצה נתון בסכנה. בהתאם לכך החלה ממשלת ישראל (בראשות יצחק שמיר) בניהול משא ומתן, בתיווך ארצות הברית, עם השליט האתיופי, במטרה לסכם על הוצאתם המהירה של היהודים מאתיופיה לישראל.\nכתוצאה מכך (ב-24 וב-25 במאי 1991) הוטסו ארצה כ-14,400 יהודים בתוך 34 שעות, ב\"מבצע שלמה\". היחידה, בפיקודו של בני גנץ, איבטחה את שדה התעופה.\n\nבמלחמת לבנון הראשונה מפקד שלדג היה סא\"ל גיורא ענבר. באותם ימים הייתה היחידה כפופה למפקדת קצין חי\"ר וצנחנים ראשי והייתה מסונפת לחטיבת הצנחנים.\nליחידה היו תוכניות מגירה לפעולה בלבנון. עם פרוץ הקרבות ב-6 ביוני 1982 פעלה \"שלדג\" בשני כוחות עיקריים. כוח אחד הגיע לאזור בקעת הלבנון, שהיה אז בשליטת הצבא הסורי, וסייע לחיל האוויר הישראלי בהשמדת סוללות טילי קרקע-אוויר ותותחי נ\"מ, כחלק ממבצע ערצב 19‏ הכוח השני, בפיקודו של טל רוסו פעל בציר החוף וכבש את מתחם המוזיאון בביירות, בו התבצרו לוחמים רבים של הקומנדו הסורי, והשתתף בקרבות אחרים בעיר כנגד מפקדות מבוצרות היטב של אש\"ף. בטרם הקרב על המוזיאון, מצא קצין המודיעין של היחידה תרשים מדויק של המבנה בארכיון הלאומי של ביירות. הלוחמים פשטו בו זמנית דרך כל הפתחים, והסתערו באש וברימונים על המחבלים המבוצרים. טל רוסו, שהיה אז מפקד פלגה בשלדג, תיאר בראיון את הפריצה למתחם המוזיאון – ”הצמדנו חומר נפץ לקיר המבנה. חשבנו שזה יעשה חור בקיר, אבל בפועל פוצצנו את הספרייה הלאומית של ביירות וגשם של דפים ירד עלינו. תחת אש של אר.פי.ג'י פרצנו למוזיאון” את הקרב מול אנשי הפת\"ח, ניהלו לוחמי שלדג כשהם מתרוצצים בין חפצי אומנות ואוסף של מטבעות עתיקים המוטלים על הרצפה.\nשישה ימים לאחר תחילת המלחמה סייר סגן הרמטכ\"ל האלוף יקותיאל אדם, בכפר דוחא, בפאתי העיירה דאמור. בעת הסיור בכפר נפתחה לעברו אש מחבלים, והוא פנה למצוא מסתור בבית שטרם טוהר. באותו בית הסתתרה חוליית מחבלים והם ירו בו למוות. גיורא ענבר, שהיה בקרבת מקום עם כוח של היחידה, הוביל את הלוחמים, ובהם צוות בפיקוד טל ורדי ואת לוחמי חטיבת גולני להסתערות והמחבלים חוסלו.\nלמחרת, בפעולה מיוחדת בעומק של שישה ק\"מ מעבר לקווי הכוחות הישראלים, אליה יצאו ארבעה לוחמי שלדג, בפיקוד המ\"פ, סרן אייל גור, זוהה הכוח על ידי חיילים סורים ושלושה מתוך ארבעת הלוחמים נפצעו.\nבהמשך המערכה ברצועת הביטחון לקחה היחידה חלק במבצעי צה\"ל, ובהם מבצע עיניים ירוקות, מבצע כחול וחום, מבצע דין וחשבון, ופעלה במספר רב של מבצעים חשאיים כנגד החזבאללה. במהלך תקופת פיקודו של גל הירש על היחידה, הוביל הירש כוח של לוחמי שלדג במבצע עומק בלבנון, מבצע שכמעט והסתיים בהדחתו מצה\"ל. הוא פעל עם כוח קטן שחדר לבסיס חזבאללה, ומשהתגלה איחור בלוח הזמנים סירב לסגת מבלי לבצע את המשימה כפי שדרשו ממנו מפקדיו. הירש אף ניתק את מכשיר הקשר, כדי להשלים את המשימה מבלי שיוכלו לתת לו פקודה מפורשת לסגת. הכוח הצליח לבצע את המשימה וחולץ בעור שיניו מלבנון מבלי שהתגלה. על הירש נמתחה ביקורת קשה מצד הרמטכ\"ל, אמנון ליפקין-שחק, אך הלה גם חלק לו שבחים על אומץ הלב שגילה. במהלך פיקודו על היחידה קיבלה שלדג שני פרסי רמטכ\"ל, וכן צל\"ש הרמטכ\"ל יחידתי על תעוזה במבצעים, בין היתר במבצע ענבי זעם.\n\nעם פרוץ האינתיפאדה השנייה נדרשה היחידה, תחת פיקוד רוני נומה, להתמודד עם אתגרי הלחימה בעימות המוגבל. היחידה נטלה חלק במספר מבצעים וסיכולים ממוקדים במהלך האינתיפאדה השנייה. בנובמבר 2000 השתתפה היחידה במבצע סיכול ממוקד של השב\"כ והרגה את ג'מאל עבד א-ראזק, מפקד גדודי חללי אל אקצה ברפיח. היה זה ראשון מבצעי הסיכול הממוקד באינתיפאדה החדשה. משאית חסמה את הרכב שבו נסע, בסמוך לצומת מורג, לוחמי היחידה שהתחבאו בתוך המשאית ירו בו למוות מטווח קרוב ובסייענו שישב לידו ברכב. אדם נוסף שישב ברכב סמוך נפגע בטעות ונהרג.\n\nלוחמי שלדג נטלו חלק במספר פעולות במהלך מלחמת לבנון השנייה, בהם מבצע \"חד וחלק\", בשיתוף עם סיירת מטכ\"ל. המבצע התבצע בעומק לבנון וכלל חדירה למפקדת חזבאללה בבית החולים בבעלבכ. במהלך המבצע אספו לוחמי היחידה מודיעין ואמצעי לחימה מהמפקדה, וכן הרגו 19 מחבלים ולקחו שבויים. בנוסף, במסגרת מבצע \"ושבו בנים\" חילץ צוות של היחידה, בשיתוף פעולה עם היחידה הטקטית לחילוץ מיוחד (669) ויחידת הניוד, את גופתה של קרן טנדלר, מכונאית מוטסת מצוות מסוק היסעור שהופל בעומק שטח לבנון ב-12 באוגוסט.\n\nהיחידה לקחה חלק בלחימה גם במבצע עופרת יצוקה, בין היתר בפשיטה סמוך לחוף הרצועה שמטרתה סימון מטרות להפצצה אווירית במהלכה נתקל כח מהיחידה בפעילי חמאס חמושים וספג מספר פצועים. הכוח פונה לסטי\"ל של חיל הים וזכה לטיפול רפואי. כן לקחה היחידה חלק במבצע צוק איתן, במהלכו פגעה במחבלים רבים, איתרה מנהרות לחימה, סייעה לכוחות המתמרנים והשמידה תשתיות ואמצעי לחימה אשר שימשו את ארגון החמאס.\n\n ערכים מורחבים – מתקפת הפתע על ישראל (2023), מלחמת חרבות ברזל\n\nבעקבות מתקפת הפתע על ישראל ב-7 באוקטובר 2023, הוזנקה היחידה להילחם במחבלי חמאס ביישובים שאליהם חדרו. לוחמי היחידה הוטסו במסוקים לעורפם של יחידות המחבלים ולחמו בקרב מחנה רעים בקרב על קיבוץ בארי בקרב בקיבוץ עלומים בקרב בחולית ובקרב כפר עזה. לוחמי שלדג נלחמו במשך שעות ארוכות לטיהור היישובים ממחבלים וחילוץ התושבים. במשך הימים לאחר מכן, ניהלו קרבות פנים אל פנים מול מחבלים במספר מוקדי לחימה, במהלך אותם הקרבות, חיסלו עשרות מחבלים וחילצו עשרות תושבים. במהלך הקרבות לשחרור היישובים נהרגו חמישה מלוחמי היחידה: רס\"ן עידו יהושוע, רס\"ל אהד כהן, סרן רום שלומי, רנ\"ג עידו רוזנטל וסרן שילה כהן.\n\nב-4 בנובמבר 2023, לאחר מספר ימים של תמרון קרקעי במהלך הקרבות בצפון רצועת עזה, נהרג פרמדיק לוחם של היחידה, רס\"ר ליאור ארזי. ב-8 בנובמבר במהלך חילופי אש מול מחבלים נהרג לוחם היחידה, רס\"ל יונתן חצור. ב-9 בנובמבר נהרג לוחם ביחידה, רס\"ר דב משה כוגן, בקרב בעומק רצועת עזה. היחידה השתתפה בפשיטה על בית החולים שיפא וחשיפת רשת המנהרות של חמאס מתחתיו, ביחד עם לוחמי יהל\"ם של חיל ההנדסה הקרבית ויחידת עוקץ. במהלך הפעולה בבית החולים שיפא לוחמי שלדג עצרו 5 מחבלי נוח'בה וחשפו כ-30 כלי רכב של מחבלי הנוח'בה שחלקם מוכנים עם ציוד צבאי, ואמצעי קשר.\nב-20 בדצמבר יחידת שלדג יחד עם שייטת 13, חטיבה 401 ולוחמי יחידת עוקץ השלימו את ההשתלטות על \"רובע הבכירים\" של חמאס בכיכר פלסטין אשר בשכונת רימאל במרכז בעיר עזה. הרובע היווה מרכז המוקד השלטוני והביטחוני של חמאס. המתחם כולל רשת מנהרות מסועפת המחברת בין לשכות הבכירים, דירות מסתור, משרדים ודירות מגורים של הזרוע הצבאית וההנהגה הצבאית של חמאס ברצועה.\nב-30 בינואר רס\"ן במילואים יצהר הופמן, בן 36, מאשחר, מפקד פלגה ביחידת שלדג, נפל בקרב בצפון רצועת עזה. הופמן נפל בהיתקלות עם מחבלים באזור מחנה הפליטים שאטי שבעיר עזה, במסגרת פשיטה של חטיבה 401.\n\nלמיון ליחידה יש דרישה מוקדמת של פרופיל 82–97. המתמיינים עוברים גיבוש סיירת מטכ\"ל/שלדג/669 (חמישה ימים) אחרי מעבר יום סיירות. מחזור הגיוס ליחידה הוא בסוף נובמבר, כאשר חובשים מתגייסים באוגוסט.\n\nמסלול לוחם נמשך כ-20 חודשים, וכולל טירונות חיל רגלים בבסיס בביסל\"ח 314, טירונות יחידה, קורס לוט\"ר, קורס צניחה, סדרת שבי ומסלול הכשרה ייעודי.\nחיילי היחידה מתחייבים לחתימה של 24 חודשי שירות בקבע בנוסף לשנתיים ו-8 חודשים של שירות סדיר. בשנת 2017 הוחלט על הארכת השירות ל-8 שנים לכלל היחידות המובחרות (סיירת מטכ\"ל, שייטת 13 ויחידת שלדג) השירות כולל קורס קצינים ולימודים.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nיחידות מובחרות בצה\"ל\n\nארצות הבריתכוחות הסיור המיוחד של חיל האוויר האמריקאי\nהממלכה המאוחדת SAS\nאוסטרליה שירות האוויר המיוחד (אוסטרליה)\nניו זילנד שירות האוויר המיוחד (ניו זילנד)\n\nגל הירש, סיפור מלחמה סיפור אהבה, הוצאת ידיעות אחרונות, 2009.\nעפר שלח ויואב לימור, \"שבויים בלבנון, האמת על מלחמת לבנון השנייה\", הוצאת ידיעות ספרים, 2007.\nעמוס הראל ואבי יששכרוף, \"המלחמה השביעית\", הוצאת ידיעות ספרים, 2004.\nמוקי בצר, לוחם חשאי - סיפורו של איש היחידות המיוחדות בצה\"ל, כתר הוצאה לאור, 2015, עמודים: 265–281, 345–365.\nעמוס הראל ואבי יששכרוף, \"קורי עכביש\", הוצאת ידיעות אחרונות, 2008.\nדן מגן, \"פלישה: לבנון, קיץ 1982\", הוצאת ידיעות ספרים, 2023.\n\nלוחם שלדג, באתר מתגייסי חיל האוויר הישראלי.\nלוחם ביחידת שלדג, באתר מתגייסים של יחידת מיטב.\nעמותת יוצאי שלדג\nעמוס הראל, \"בית הגידול\" החדש לגנרלים: יחידת שלדג, באתר הארץ, 18 ביולי 2003.\nיואב לימור ואלון בן דוד, מקום שלישי: שלדג, באתר ynet, 14 בפברואר 2008.\n\"האלוף בני גנץ נפרד מיחידת שלדג, עליה פיקד בעבר\" באתר צה\"ל.\nמיכל דניאלי, ‏פעילות מבצעית מעבר לקווי האויב: יחידת שלדג, באתר ‏מאקו‏, 1 ביולי 2011.\nמערכת אתר צה\"ל, מפקדי צה\"ל ציינו 35 שנה להקמת יחידת הקומנדו \"שלדג\", באתר צה\"ל (דרך ארכיון האינטרנט), 30 באוגוסט 2011.\nנדב ברגר, תעודות הערכה ליחידת שלדג על פעילות מיוחדת במבצע \"צוק איתן\", באתר צה\"ל (דרך ארכיון האינטרנט), 15 בספטמבר 2014.\n מבט - 40 שנה לשלדג | כאן 11 לשעבר רשות השידור, סרטון  באתר יוטיוב (אורך: 3:14).\nגילי כהן, יחידת שלדג חשפה פרטים על חלק מהמבצעים המיוחדים שהובילה, באתר הארץ, 5 באוקטובר 2016.\nיואב לימור, בעומק האויב: המבצעים הסודיים של יחידת שלדג במלחמת לבנון השנייה נחשפים, באתר ישראל היום, 9 ביולי 2021.\nיואב לימור, מפקד שלדג: \"אנשים נותנים את החיים שלהם, ואז השם שלהם מרוח בתקשורת ואומרים שהם גנבים\", באתר ישראל היום, 27 באוגוסט 2021.\nאמיר בוחבוט‏, שנת השיא של שלדג: \"לא האמנתי שכוח ישראלי מסוגל לעשות דברים כאלה\", באתר וואלה‏, 6 בספטמבר 2021\nשי לוי, ‏יחידת שלדג תרגלה פשיטה בעומק האויב – מפקד חיל האוויר הצטרף, באתר ‏מאקו‏, 28 בדצמבר 2021\nניר דבורי, ‏לפחות 5 מבצעים בשנה: הצצה נדירה – מה עושים לוחמי שלדג בעומק שטח האויב?, באתר ‏מאקו‏, 27 באפריל 2023.\nלילך שובל, מפקד שלדג: \"אני רואה את הקטסטרופה, אני מבין את זה, אנחנו נלחמים עם ברק בעיניים\", באתר ישראל היום, 9 באוקטובר 2023\nיואב זיתון, אמבולנס הטרור, מזוודות חקירות המשת\"פים והמחבלים שנלכדו: המבצע של שלדג בשיפא | תיעוד, באתר ynet, 27 בנובמבר 2023\n מערכת אתר צה\"ל, עשרות מבצעים, פשיטות מורכבות וחשיפת אמל\"ח בביה\"ח בעזה: הצצה נדירה לתוך פעילות כוחות היחידה המיוחדת שלדג, באתר צה\"ל\nאמיר בוחבוט‏, כאן הסתתרו בכירי החמאס? התגלית של יחידת שלדג מתחת לבית החולים שיפא, באתר וואלה‏, 27 בנובמבר 2023",
    "pageid": 369026
  },
  {
    "title": "ימי בין המצרים",
    "extract": "יְמֵי בֵּין הַמְּצָרִים הם שלושת השבועות שבין צום שבעה עשר בתמוז (היום שבו הובקעה חומת ירושלים בחורבן בית שני) לצום תשעה באב (היום שבו חרבו שני בתי המקדש).\nימים אלה מציינים את ימי הצרה והמצוקה הקשורים לחורבן בית המקדש הראשון והשני, וחלים בהם מנהגי אבלות ההולכים ומחמירים ככל שקרבים לתשעה באב.\nבשלוש השבתות של ימי בין המצרים קוראים לאחר קריאת התורה שלוש הפטרות העוסקות בפורענות ובעונשים שיבואו על חטאי העם. הפטרות אלו מכונות \"תלת דפורענותא\".",
    "pageid": 35015
  },
  {
    "title": "יניב פולישוק",
    "extract": "יניב (פולי) פולישוק (נולד ב-27 ביוני 1969) הוא שחקן, תסריטאי וקומיקאי ישראלי. הוא ידוע בעיקר בשל גילום דמותו של גרי מנדלבאום ב\"הפיג'מות\" וב\"מנדלבאום בלש פרטי\" וכאחד מיוצריה ושחקניה של \"סברי מרנן\".",
    "pageid": 376864
  },
  {
    "title": "יעקב פרי",
    "extract": "יעקב פרי (נולד בכ\"ו בשבט ה'תש\"ד, 20 בפברואר 1944) הוא פוליטיקאי ואיש ביטחון ישראלי. כיהן כחבר הכנסת מטעם מפלגת יש עתיד, כשר המדע, הטכנולוגיה והחלל בממשלת ישראל ה-33, וכיו\"ר \"ועדת פרי לשוויון בנטל\". טרם כניסתו לפוליטיקה כיהן כראש השב\"כ (1988–1995), כנשיא חברת סלקום, וכיו\"ר דירקטוריון בנק מזרחי טפחות.",
    "pageid": 48238
  },
  {
    "title": "ישראל",
    "extract": "יִשְׂרָאֵל היא מדינה במזרח התיכון, בדרום-מערב אסיה, השוכנת על החוף הדרום־מזרחי של הים התיכון. ישראל הוקמה בשטחי ארץ ישראל, ביתו הלאומי וארץ מולדתו של העם היהודי. המדינה הכריזה על עצמאותה בה' באייר תש\"ח, 14 במאי 1948 ושיטת הממשל בה היא דמוקרטיה פרלמנטרית.\n\nישראל גובלת בים התיכון ובמצרים במערב, בים האדום בדרום, בירדן במזרח, בסוריה בצפון־מזרח ובלבנון בצפון. בין ישראל ומצרים, לחוף הים התיכון, נמצאת רצועת עזה, שבשליטת חמאס. באזור ההר המרכזי והבקעה שבין ישראל לירדן נמצאים שטחי יהודה ושומרון, המוחזקים בידי ישראל תחת תפיסה לוחמתית. שטחה של המדינה הוא 22,072 קמ\"ר (כולל מזרח ירושלים ורמת הגולן, עליהן הכריזה ריבונות, ללא אזור יהודה ושומרון ורצועת עזה). אוכלוסייתה מנתה בשנת 2024, על־פי נתוני הלשכה המרכזית לסטטיסטיקה, 9.9 מיליון תושבים. מבחינה דמוגרפית, רוב הישראלים הם יהודים (73.2%), אך יש בה מיעוט ערבי גדול (כ־21.1%, מרביתו מוסלמי) וקבוצות מיעוט אחרות (5.7%).\nבמהלך המאה ה־19 חלה התעוררות לאומית בקרב יהודי אירופה שהביאה להקמת התנועה הציונית ולגלי עלייה לארץ ישראל. ב־1917, במהלך מלחמת העולם הראשונה, כבשה האימפריה הבריטית את ארץ ישראל מידי העות'מאנים ופורסמה הצהרת בלפור. בתקופת המנדט הבריטי מאבקים ממושכים בין היישוב היהודי וערביי ארץ ישראל הביאו את בריטניה למסור את שאלת המנדט בארץ לאו\"ם, שהמליץ ב־1947 לחלק את ארץ ישראל לשתי מדינות, יהודית וערבית. התוכנית התקבלה על ידי הסוכנות היהודית, אך נדחתה בידי ההנהגה הערבית; עימות צבאי שניצת בין הצדדים התפתח למלחמת העצמאות, שבמהלכה הוכרזה הקמתה של מדינת ישראל. בתום המלחמה והסכמי שביתת הנשק, שלטה ישראל במרבית שטח המנדט לשעבר, אף מעבר למה שהוקצה למדינה היהודית בתוכנית החלוקה. יהודה ושומרון ורצועת עזה נכבשו על ידי ירדן ומצרים, בהתאמה. המדינה הערבית לא הוקמה, ומאות אלפי ערבים־פלסטינים נסו או גורשו מבתיהם במסגרת הנכבה. במקביל עלו לישראל מאות אלפי פליטים יהודים ממדינות ערב.\nב־1967, במלחמת ששת הימים, כבשה ישראל את יהודה ושומרון, רצועת עזה וחצי האי סיני ואת רמת הגולן. מלבד סיני, שהחזירה ישראל למצרים במסגרת הסכם השלום ביניהן, ורצועת עזה, שממנה נסוגה באופן חד־צדדי ב-2005, המשיכה ישראל לשלוט בשאר השטחים האמורים. חוקי המדינה הוחלו במלואם על מזרח ירושלים ורמת הגולן, ובאופן חלקי על יהודה ושומרון. בעקבות הסכמי אוסלו, ניתנה אוטונומיה חלקית לרשות הפלסטינית בכ־40% משטחי יהודה ושומרון ובעבר גם על רוב שטח רצועת עזה. מאמצים לפתור את הסכסוך הישראלי־פלסטיני לא הבשילו לכדי הסכם שלום סופי; ברם, נחתמו הסכמי שלום ונורמליזציה אחרים בין ישראל למדינות ערביות.\nבחוקי היסוד שלה מוגדרת ישראל כ\"מדינה יהודית ודמוקרטית\". ישראל היא דמוקרטיה ייצוגית, עם מערכת פרלמנטרית, ייצוג בשיטה היחסית וזכות בחירה אוניברסלית. ראש הממשלה הוא ראש הרשות המבצעת והכנסת היא הרשות המחוקקת. על פי החוק הישראלי, בירת ישראל היא ירושלים. למדינות רבות יש הסתייגויות לגבי מעמדה של ירושלים כבירת ישראל, ועל כן נמצאות רוב השגרירויות הזרות בישראל בגוש דן ובפרט בתל אביב, המרכז הכלכלי והטכנולוגי של המדינה.\nישראל היא מדינה מפותחת וחברה בארגון לשיתוף פעולה ולפיתוח כלכלי (OECD). כלכלת המדינה דורגה ב־2023 במקום ה־27 בעולם, על פי תוצר מקומי גולמי נומינלי, כלכלתה בין המפותחות והמתקדמות בעולם. לישראל כוח עבודה מיומן, והיא אחת המדינות המשכילות בעולם, על פי אחוז אזרחים בעלי תואר דוקטור. רמת החיים בישראל היא הגבוהה ביותר במזרח התיכון, ובמדד הפיתוח האנושי של האומות המאוחדות היא מדורגת במקום ה-19. תוחלת החיים בה היא אחת הגבוהות בעולם.",
    "pageid": 320304
  },
  {
    "title": "ישראל באולימפיאדת פריז (2024)",
    "extract": "אולימפיאדת פריז תהיה האולימפיאדה ה-18 שבה תשתתף משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. המשלחת הישראלית תמנה 88 ספורטאיות וספורטאים שיתחרו ב-17 ענפי ספורט. המשלחת תתחרה לראשונה בענף אופני מסלול. מנגד, המשלחת לא תתחרה בענף הרמת משקולות, לאחר ששלחה נציגים לענף זה בשתי האולימפיאדות האחרונות. נציגי המשלחת שבו להתחרות בענפי הכדורגל והסיף לאחר שנציגים ישראלים לא העפילו אליהם מאז אולימפיאדת מונטריאול (1976) ואולימפיאדת בייג'ינג (2008), בהתאמה. הג'ודוקא פיטר פלצ'יק והשחיינית אנדראה מורז נבחרו על ידי הוועד האולימפי בישראל לשאת את דגל ישראל בטקס הפתיחה ‏.",
    "pageid": 2133539
  },
  {
    "title": "לאמין ימאל",
    "extract": "לאמין ימאל נסראווי אבאנה (בספרדית: Lamine Yamal Nasraoui Ebana; נולד ב-13 ביולי 2007) הוא כדורגלן ספרדי המשחק בברצלונה מלה ליגה, ובנבחרת ספרד בכדורגל. נודע בכך שהגיע להישגים רבים בעולם הכדורגל עוד בטרם הגיעו לגיל 17.",
    "pageid": 2259731
  },
  {
    "title": "ליונל מסי",
    "extract": "לְיוֹנֵל אַנדְרֶס \"לֵאוֹ\" מֶסִי קוּצִ'יטִינִי (או לִיאוֹנֵל; בספרדית: Lionel Andrés \"Leo\" Messi Cuccittini; נולד ב־24 ביוני 1987) הוא כדורגלן ארגנטינאי, המשחק בעמדות החלוץ והקשר ההתקפי במועדון האמריקאי אינטר מיאמי ובנבחרת ארגנטינה, בהם הוא משמש כקפטן. מכונה \"הפרעוש\" (בספרדית: \"La Pulga\"), בשל זריזותו וקומתו הנמוכה. מסי נחשב על ידי רבים לשחקן הכדורגל הגדול בכל הזמנים. הוא זכה בשמונה כדורי זהב ושישה נעלי זהב, ונבחר גם לנבחרת כל הזמנים של כדור הזהב. עד שעזב ב־2021, בילה את כל הקריירה המקצוענית שלו במועדון הקטלוני ברצלונה, עימה זכה ב־35 תארים, כולל עשר זכיות בלה ליגה, שבע זכיות בגביע המלך הספרדי וארבע זכיות בליגת האלופות. ככובש פורה ופליימייקר יצירתי, מסי מחזיק בשיאי שערים ובישולים רבים, הוא מלך השערים בכל הזמנים של הלה ליגה (474) ומלך השערים בהיסטוריה של נבחרות אמריקה הדרומית (104). מסי הבקיע 837 שערים בקריירת הבוגרים שלו, הוא סגן מלך השערים בכל הזמנים לפי הפדרציה הבין-לאומית להיסטוריה וסטטיסטיקה של הכדורגל. הוא מלך השערים עבור מועדון בודד (672) ומלך השערים של נבחרת ארגנטינה. הישגיו האישיים והקבוצתיים של מסי קיבעו את מעמדו כאחד מגדולי הכדורגלנים בכל הזמנים, ולדעת רבים גם כטוב בהיסטוריה.\nמסי נולד וגדל ברוסאריו, שם החל לשחק בילדותו במחלקות הנוער של ניואל'ס אולד בויס. בשנת 2000, בגיל 13, עבר לספרד והוחתם בברצלונה, שהסכימה לממן עבורו טיפול רפואי יקר בהורמון גדילה, לו הזדקק. באוקטובר 2004 שיחק לראשונה בקבוצה הבוגרת בגיל 17 בלבד. בשלוש השנים הבאות הוא ביסס את מעמדו כשחקן אינטגרלי עבור המועדון, ואף זכה בשתי אליפויות ספרד ואליפות אירופה. בעונתו המלאה הראשונה במדי הקבוצה, 2008/2009, הוא הוביל את הקבוצה לזכייה בטרבל ראשון מסוגו בכדורגל הספרדי. בהמשך שנת 2009 זכה בכדור הזהב בגיל 22 בלבד, והוא הוסיף וזכה בפרס בשלוש העונות הבאות והפך לשיאן הזכיות בו ולכדורגלן הראשון שזכה בו ארבעה פעמים ברציפות. בעונת 2011/2012, הוא כבש 50 שערי ליגה ו־73 שערים בכל המסגרות עבור ברצלונה, שיא אירופי של כל הזמנים. במהלך שנת 2012, כבש 91 שערים ב־69 הופעות במדי ברצלונה וארגנטינה, דבר שהוכר על ידי גינס כשיא עולמי. בשתי העונות הבאות זכה יריבו כריסטיאנו רונאלדו בכדור הזהב, וב־2015 זכה מסי בפעם החמישית לאחר עונת טרבל נוספת בה שבר את שיא השערים של הלה ליגה, שהחזיק מעמד 60 שנה. מסי הפך לקפטן הקבוצה ב־2018, וזכה בכדור הזהב השישי ונעל הזהב השישית שלו בסיום אותה עונה. ב־2021, לאחר שנות שפל בברצלונה, עזב מסי את ברצלונה שלא יכלה להכיל את חוזהו מבחינה כלכלית, וחתם במועדון הצרפתי פריז סן-ז'רמן, עימה זכה באליפות צרפת בעונת 2021/2022. ב-2023 חתם במועדון אינטר מיאמי.\nכשחקן נבחרת ארגנטינה, מסי הוא מלך השערים (106) ושיאן ההופעות (180) בכל הזמנים. ברמת הנוער, מסי זכה בגביע העולם בכדורגל עד גיל 20 ב־2005, בטורניר בו היה השחקן והכובש המצטיין, ומדליית זהב אולימפית באולימפיאדת בייג'ינג. סגנון המשחק שלו, מכדרר שמאלי ונמוך קומה, גרר השוואות לבן ארצו דייגו מראדונה, שהכריז אז על מסי כיורשו. לאחר הופעת בכורה בנבחרת הבוגרת ב־2005, הפך מסי במונדיאל 2006 לארגנטינאי הצעיר שמשחק וכובש בגביע העולם, הגיע לגמר קופה אמריקה 2007 (בו נבחר לשחקן הצעיר המצטיין) ולרבע גמר מונדיאל 2010. כקפטן הנבחרת החל מ־2011, הוביל מסי את נבחרתו לשלושה גמרים רצופים: גמר מונדיאל 2014, גמר קופה אמריקה 2015 וגמר קופה אמריקה 2016, אך היא הפסידה בכולם. לאחר ההפסד האחרון פרש מהנבחרת, אך חזר לאחר זמן קצר בעקבות לחץ כבד בארגנטינה. הוא הוביל את ארגנטינה להעפלה למונדיאל 2018, מקום שלישי בקופה אמריקה 2019, זכייה בקופה אמריקה 2021, בה נבחר לשחקן המצטיין והיה מלך השערים והבישולים, ובסיום שנת 2021 הוא זכה בכדור הזהב השביעי שלו. בשנת 2022 הוביל את נבחרתו לזכייה בפיינליסימה ובמונדיאל 2022, בו נבחר לשחקן המצטיין וזכה בנעל הכסף, עם שבעה שערים.\nמסי מעניק חסות לחברת אדידס מאז 2006. לפי העיתון פראנס פוטבול, הוא היה המשתכר הבכיר בעולם הכדורגל בחמש שנים מתוך שש בין 2009–2014 והוא דורג כספורטאי המרוויח ביותר לפי פורבס בשנים 2019 ו־2022. מסי נכלל ברשימת 100 המשפיעים בעולם של טיים מגזין בשנים 2011 ו־2012. בשנת 2020 זכה בפרס לוריוס לספורטאי השנה, והפך לספורטאי הקבוצתי הראשון שזוכה בפרס.",
    "pageid": 336762
  },
  {
    "title": "מוחמד דף",
    "extract": "מוחמד דיאב אבראהים אל־מצרי (בערבית: محمد دياب إبراهيم المصري, בתעתיק מדויק: מחמד דיאב אבראהים אלמצרי; נולד ב־12 באוגוסט 1965), המוכר בכינוייו מוחמד דֶף (محمد الضيف; בתעתיק מדויק: מחמד אלצ'יף) ואבו ח'אלד, הוא טרוריסט פלסטיני, מפקד גדודי עז א-דין אל-קסאם – הזרוע הצבאית של חמאס.\nהוגדר על ידי מערכת הביטחון הישראלית כטרוריסט המבוקש ביותר בארגון הטרור לצד יחיא סנוואר. הכינוי \"דֶף\" (שפירושו \"אורח\"; בתעתיק מדויק מערבית: \"צ'יף\") ניתן לו ככל הנראה מכיוון שנהג להחליף באופן מתמיד את מיקומו.",
    "pageid": 11795
  },
  {
    "title": "מונטנגרו",
    "extract": "רפובליקת מונטנגרו (במונטנגרית: Црна Гора או Crna Gora, מבוטא \"צְרְנָה גוֹרָה\", ‏‏?‏; באופן מילולי: \"הר שחור\") היא מדינה קטנה והררית, השוכנת בדרום אירופה, בחלקו המערבי של הבלקן. המדינה גובלת בקרואטיה במערב, בבוסניה והרצגובינה בצפון-מערב, בסרביה בצפון-מזרח, בקוסובו במזרח, באלבניה בדרום ובים האדריאטי בדרום-מערב.\nמונטנגרו הייתה מדינה עצמאית בשנים 1878–1918 תחת שלטונו של ניקולה הראשון. אחר כך הצטרפה מונטנגרו ליוגוסלביה, ולאחר שזו התפרקה בתחילת שנות התשעים, נשארה מונטנגרו רק עם סרביה באיחוד הפדרלי, סרביה ומונטנגרו. בשנת 2006 פרשה מונטנגרו מהאיחוד עם סרביה, והכריזה שוב על עצמאותה. בשנת 2017 הצטרפה מונטנגרו לברית נאט\"ו.",
    "pageid": 24024
  },
  {
    "title": "מלחמת חרבות ברזל",
    "extract": "מלחמת חרְבות ברזל היא מלחמה של מדינת ישראל נגד חמאס ושלטונו, ונגד ארגוני הטרור הנוספים ברצועת עזה, אשר פתחו במתקפת פתע רחבה על יעדים צבאיים ואזרחיים בישראל, ובפרט בעוטף עזה, ביום שבת וחג שמחת תורה, 7 באוקטובר 2023, כ\"ב בתשרי ה'תשפ\"ד, תוך שהפכו אותו ליום הקטלני ביותר ליהודים מאז השואה. לצד מוקד המלחמה ברצועת עזה, למלחמה חזיתות נוספות, בגבולות ישראל עם לבנון וסוריה, ביהודה ושומרון, בים האדום ומול איראן.\nארגוני הטרור בעזה פתחו את מתקפת הפתע במטחי ירי רקטי מסיביים של אלפי רקטות ופצצות מרגמה לעבר יישובי עוטף עזה ולעבר באר שבע, חבל לכיש, גוש דן, השפלה, השרון ומאוחר יותר גם לירושלים וגוש עציון. בחסות מטחים אלו, חדרו לישראל כשלושת אלפים מחבלים שפלשו לבסיסי צה\"ל וליישובים בעוטף עזה, הרגו וטבחו ב-1,145 ישראלים ואזרחים זרים, ביניהם נשים, ילדים, קשישים ותינוקות (364 מתוכם נרצחו בטבח בפסטיבל נובה אשר היה לפיגוע הקטלני בתולדות המדינה). במהלך מתקפת חמאס נהרגו גם 301 חיילים, 55 שוטרים ו-10 אנשי שב\"כ. המחבלים ביצעו פשעים נגד האנושות וביצעו מעשי אונס והתעללות שיטתיים. בנוסף לכך חטפו לרצועת עזה 251 בני אדם, ביניהם חיילים וחיילות, אזרחים ישראלים וזרים. עשרות מהשבויים נהרגו או נרצחו במהלך השבי, 112 מהם כבר שוחררו ועוד 19 גופות הושבו ארצה.\nישראל הופתעה מהמתקפה. כוחות צה\"ל לא היו ערוכים להגן כראוי על האזרחים וגם בשל חדירת החמאס למפקדת אוגדת עזה (אוגדה 143) לקו התגובה והתיאום בחסר. חלק מהאזרחים ביישובים שהותקפו נותרו נצורים בבתיהם, ונלחמו על חייהם עם חברי כיתות הכוננות במשך שעות ארוכות ללא סיוע צבאי. לבסוף, הרגו כוחות הביטחון הישראליים, בהובלת צה\"ל ומשטרת ישראל, מעל 1,550 מחבלים בשטח ישראל ושבו מעל 200 מחבלים. לאחר שחרור היישובים פינתה ישראל 29 יישובים בעוטף עזה מיושביהם. תושבי 22 יישובים בצפון ישראל קיבלו המלצה מהרשויות להתפנות, בעקבות חשש שארגון הטרור חזבאללה יעצים גם הוא את תקיפותיו.\nבעקבות המתקפה הכריזה מדינת ישראל מלחמה על ארגון חמאס וקבעה שני יעדים למלחמה: חיסול התשתית הצבאית של חמאס, והסרת שלטונו ברצועה. אחר כך נוסף יעד שלישי: החזרת החטופים בשלום. צה\"ל גייס למילואים למעלה מ־360,000 חיילים (גיוס המילואים הגדול בתולדות המדינה), ואלפי כלי רכב אזרחיים. המלחמה הציתה שיח עולמי ער, הפגנות תמיכה ומחאות התנגדות, וגל אנטישמיות חסר-תקדים בהיקפו ברחבי תבל, ובמערב בפרט.\nהלחימה ברצועת עזה התנהלה בשלבים: טיהור שטח ישראל ממחבלים, פינוי אוכלוסייה אזרחית מיישובים סמוכים לגדר (בדרום ובצפון), תקיפות אוויריות וימיות על רצועת עזה, סיכולים ממוקדים של מחבלים ומפקדים בחמאס, פשיטות קרקעיות נקודתיות ברצועה, פינוי אוכלוסייה מצפון הרצועה, תמרון קרקעי מלא בצפון הרצועה, השתלטות על מוקדי טרור ושלטון בצפון הרצועה, הפוגה קצרה בלחימה במקביל לעסקת חטופים, תמרון קרקעי גם בדרום הרצועה ובמרכזה וטיהור האזורים שנכבשו ממחבלים. לאחר התמרון, הלחימה אופיינה בפשיטות מבוססות מודיעין.\nעל פי נתוני משרד הבריאות של רצועת עזה שבשליטה של חמאס, במלחמה נהרגו מעל 38,794 פלסטינים. מעל ל-10,000 נעדרים מתחת להריסות המבנים. בצה\"ל מוערך כי נהרגו מעל ל-13,000 מחבלים ברצועת עזה ועוד מעל ל-2,118 ביתר החזיתות ומעל 8,150 עצורים ושבויים (וכ-10,000 נוספים מוערכים כפצועים שיצאו מכלל יכולת לחימה). נגרם הרס נרחב ביותר למבנים ולתשתיות ברצועה. האו\"ם מעריך כי כ-1.9 מיליון מתושבי הרצועה התפנו מבתיהם.\nלבית הדין הבין-לאומי לצדק (ICJ) הוגשה תלונת דרום אפריקה נגד ישראל בגין רצח עם, והדיונים החלו ב-11 בינואר 2024. תביעת דרום אפריקה זכתה לתמיכה ממדינות נוספות בעולם.",
    "pageid": 2267137
  },
  {
    "title": "מתקפת הפתע על ישראל (2023)",
    "extract": "מתקפת הפתע על ישראל (מכונה גם השבת השחורה, טבח 7 באוקטובר וטבח שמחת תורה; השם שנתן חמאס למתקפה הוא عملية طوفان الأقصى, בתעתיק מדויק לעברית: עמליַת טופאן אלאקצא, בתרגום לעברית: מבצע מבול אל־אקצא) הייתה מתקפת פתע רחבת היקף שהוביל חמאס, ארגון טרור אסלאמיסטי-סוני פלסטיני, מרצועת עזה על ישראל, נגד יעדים צבאיים ואזרחיים, במיוחד בעוטף עזה, תוך ביצוע של טבח, אונס, פשעי מלחמה ופשעים נגד האנושות. במתקפת הפתע השתתפו ארגוני טרור נוספים מחדר המבצעים הפלסטיני המשותף, ובהם הג'יהאד האסלאמי.\nבבוקר 7 באוקטובר 2023, יום שבת וחג שמחת תורה, כ\"ב בתשרי ה'תשפ\"ד, החלה מתקפת הפתע במטח ירי רקטי מסיבי ומתמשך חריג בהיקפו של אלפי רקטות ופצצות מרגמה על אזורים נרחבים בישראל, בייחוד בדרום ובמרכז. בחסות המטחים התרחשה חדירה יבשתית, אווירית וימית של כ־4,000 מחבלים לשטח ישראל בחזית של כ־60 ק\"מ, שפתחו במתקפות והשתלטות על בסיסי צה\"ל ומוצביו וקרבות ירי עם כוחות הביטחון, בד בבד עם חדירה אל תוך יישובים אזרחיים, כיבושם, תקיפתם, חטיפת תושביהם ורציחתם.\nבמתקפה נרצחו ונהרגו כ־1,145 ישראלים וזרים, רובם אזרחים, ונפצעו יותר מ־1,941, בהם כ-360 במצב קשה-אנוש. כמה עשרות אזרחים ממדינות זרות נרצחו גם הם. במסגרת המתקפה התרחש גם הטבח במסיבת טבע \"פסטיבל נובה\" ליד קיבוץ רעים שהיה לפיגוע הטרור הבודד הגדול בתולדות מדינת ישראל. במהלך המתקפה נרצחו ונחטפו אזרחים רבים, ביניהם נשים, ילדים, וקשישים, כל זאת תוך כדי התעללות פיזית, נפשית ומינית. 251 אנשים, בהם אזרחים זרים, ישראלים וחיילי צה\"ל, ובכללם תינוקות, ילדים, נשים וזקנים, נחטפו לרצועת עזה. ביישובי עוטף עזה נגרם נזק רב, ונזק מפגיעת רקטות נגרם גם ביישובים נוספים.\nבמסגרת המתקפה הנרחבת נגד האוכלוסייה האזרחית ביצע חמאס פשעי מלחמה, ופשעים נגד האנושות בהיקף נרחב. לפי מספר גורמים, תוכנית חמאס הייתה נרחבת בהרבה. לפי גרסה אחת היא כללה המשך הסתערות על חלקים נוספים של הדרום, תוך משלוח חוליות מחבלים לערים במרכז. לפי הערכה אחרת חמאס תכנן, בסיוע כוחות נוספים, לכבוש את כל מדינת ישראל.\nהמתקפה, שהחלה ב-7 באוקטובר, הסתיימה לאחר כ-48 שעות, עם החזרת השליטה ביישובים הישראלים לידי צה\"ל ולכידת רוב המחבלים שהסתננו לישראל. זוהי המתקפה הקטלנית ביותר של ארגון טרור בהיסטוריה של מדינת ישראל. כמו כן, המתקפה נחשבת לאסון הקטלני ביותר שקרה לעם היהודי מאז השואה. המתקפה השפיעה על החברה הישראלית באופן מרחיק לכת, והיא אף תוארה כמשבר אמון בין הציבור למוסדות השלטון. בעקבות המתקפה יצאה מדינת ישראל למלחמת חרבות ברזל.",
    "pageid": 2266879
  },
  {
    "title": "ניסיון ההתנקשות בדונלד טראמפ",
    "extract": "ניסיון ההתנקשות בדונלד טראמפ התרחש ב-13 ביולי 2024 בקרבת העיר באטלר שבפנסילבניה, בארצות הברית, ובו נורה ונפצע נשיא ארצות הברית לשעבר והמועמד הרפובליקני דונלד טראמפ, בעת שנאם בעצרת בחירות לקראת הבחירות לנשיאות ב־2024. טראמפ נפצע קל מהירי, דימם מאוזנו הימנית, וחולץ מהאזור במצב קל.",
    "pageid": 2355788
  },
  {
    "title": "נעמה לזימי",
    "extract": "נעמה לָזִימִי (נולדה ב-11 בינואר 1986, ב' בשבט ה'תשמ\"ו) היא פוליטיקאית ישראלית, חברת הכנסת מטעם מפלגת העבודה, יושבת-ראש הוועדה המיוחדת לענייני הצעירים וחברת ועדת הכספים. בעבר הייתה חברת מועצת העיר חיפה וסגנית יו\"ר אגודת הסטודנטים באוניברסיטת חיפה.",
    "pageid": 1944889
  },
  {
    "title": "עדי הימלבלוי",
    "extract": "עֲדִי הִימֶלְבְּלוֹי (נולדה ב-27 בנובמבר 1984) היא פרזנטורית, דוגמנית, מנחה ושחקנית ישראלית.\n\nהימלבלוי נולדה וגדלה בחולון, להורים צברים; אמה דולי (לבית אמון) היא ממשפחה יהודית-ספרדית ממוצא יווני; אביה היה המסעדן יגאל הימלבלוי והוא הגיע ממשפחה יהודית-אשכנזית של יקים שמוצאם מגרמניה. כשהייתה בת שלוש התגרשו הוריה ובגיל 13 נפטר אביה ממחלת הסרטן, על כך סיפרה בריאיון ל+ynet בו נשאלה, מה ההחמצה הגדולה של חייה: ”בבת המצווה שלי. לא נתתי להורים שלי להיכנס למסיבה שעשיתי לחברים ובגלל זה אין לי זיכרון מצולם מאבא שלי. [...] התקופה היחידה שבה היו לי זוג הורים בבית הייתה כשאבא חלה בסרטן ואמא טיפלה בו. [...] הוא היה אצלנו כמה שבועות וזה נגמר נורא מהר לצערי. [...] זה היה מדהים. פעם ראשונה חוויתי זוג הורים בבית”.\nלה שלושה אחים-למחצה גדולים מנישואיה הראשונים של אמה שירדו לקנדה, וכן אחות-למחצה צעירה מצד אביה. בהגיעה לגיל 16 במקביל למגוריה בעיר הולדתה, החלה לעבוד כברמנית בתל אביב.\nשירתה בצה\"ל בתור פקידת לשכה (פק\"לשית) בבסיס תל-השומר, אך השתחררה בטרם עת.\nבגיל 20 עברה להתגורר בתל אביב.\n\nבילדותה השתתפה ב-1992 בקלטת הווידאו לילדים \"100 שירים ראשונים\" לצד נתן דטנר וציפי שביט.\nבצעירותה חתמה על חוזה אצל רוברטו בן-שושן.\nבשנת 2001 זכתה במקום הראשון בתחרות הדוגמנות \"נערת פלפל\", שנערכה במסגרת תוכנית האירוח \"הראשון בבידור\" של דודו טופז, בערוץ 2 בזכיינית קשת.\nבראשית דרכה השתתפה כניצבת בווידאו קליפ לשיר \"שוב הדיסקו כאן\" של להקת הדורבנים. בהמשך, הופיעה גם בווידאו קליפ לשיר \"סתם עוד יום\" של אוהד חיטמן.\nאת תפקידה הראשון כשחקנית קיבלה בשנת 2005 בסדרת הנוער המצליחה \"השמיניה\" פרי יצירתו של גיורא חמיצר, שם גילמה את נטשה סוגוביה, צעירה בעלת כישרון ציור יוצא דופן, אותה גילמה במשך שלוש עונות עד שחזרה לסדרה ב-2013 למשך שתי עונות נוספות.\nבשנת 2006 נטלה חלק בתפקיד ראשי בטלנובלה של HOT3, \"האלופה\" וגילמה את ליאן פדידה, אשתו של סער פדידה (יהודה לוי) חלוץ \"הכוח ירושלים\" למשך 3 עונות. השתתפה בפסטיגל של אותה שנה ששמו \"פסטיגל פנטזיה\" לצד חברותיה מ\"השמיניה\", דון לני-גבאי ושירה וילנסקי שם הן ביצעו את השיר \"שלוש חברות\". בהמשך השנה חזרה לשחק בעונה השנייה של \"השמיניה\".\nבשנת 2007 שיחקה בתפקיד אורח בסדרת הדרמה של ערוץ 2, \"בשורות טובות\", בכיכובו של שי אביבי. בנוסף, נבחרה להיות הפרזנטורית של חברת בגדי הים \"פלפל\", והמשיכה בתפקיד זה עד 2010. בהמשך דיבבה בסרט האנימציה \"צבי הנינג'ה\" את אפריל אוניל, והשתתפה בפסטיגל של אותה שנה \"פסטיגל על הזמן\". באותה שנה, שבה לשחק בעונה השלישית של השמיניה ובעונה השנייה של \"האלופה\", וזכתה בפרס \"שחקנית השנה\" בטקס נבחרי הילדים, על תפקידיה ב\"השמיניה\" וב\"האלופה\".\nבשנת 2008 הצטרפה לצוות מנחי ערוץ הילדים, אותו עזבה ב-2010. ביולי 2016 חזרה להנחות בערוץ. במהלך שנותיה בערוץ הנחתה את התוכנית \"מסע קיץ\". במקביל להנחיה, הימלבלוי החלה לככב בסדרת המדע הבדיוני לנוער \"דאוס\" בערוץ הילדים למנויי yes, וגילמה את רונה רפאלי-מרום, במשך שתי עונות עד לשנת 2010.\nבשנת 2009 השתתפה בפסטיגל שנקראה \"קונג פו פסטיגל\" וביצעה שם את השיר \"מטרה מספר אחת\" לצד אגם רודברג, ושתיהן נבחרו לזוכות הפסטיגל. באותה שנה שבה לעונה השלישית והאחרונה של \"האלופה\", והתארחה בקומדיית המצבים של ערוץ לוגי \"מנדלבאום בלש פרטי\" שם גילמה את עצמה.\nבשנת 2010 השתתפה בעונה השישית של תוכנית המציאות \"רוקדים עם כוכבים\" וזכתה במקום השלישי בתחרות. בנוסף השתתפה במחזמר \"101 כלבים וגנבים\" בתפקיד אנה, שם שיחקה לצד עפר שכטר, חנה לסלאו, ציפי שביט ואחרים. בשנה זו הנחתה בערוץ הילדים את התוכנית \"המלאכיות של צ'ובה\" לצד דון לני-גבאי.\nבשנת 2011 נבחרה להיות הפרזנטורית של חברת האופנה \"בוניטה דה מאס\" ושל חברת מוצרי הטיפוח \"Body Shop\", וכיכבה במחזמר \"אי המטמון\" לצד רודריגו גונזלס, יעקב כהן, מרינה קבישר וחן אהרוני.\nבשנת 2013 גילמה את דמותה של אביגיל חלמיש בטלנובלה של yes \"אניגמה\" בערוץ ויוה. בנוסף החלה לשחק בסדרה הקומית \"מלבי אקספרס\" בערוץ 10. בספטמבר של אותה שנה שבה לשחק בעונה הרביעית והחמישית של סדרת הנוער \"השמיניה הדור הבא\". כמו כן השתתפה בפסטיגל של אותה שנה \"X פסטיגל\" ושרה יחד עם עודד פז את השיר \"נולדתי להופיע\" שזכה להצלחה רבה. בין היתר באותה שנה נבחרה לפרזנטורית של חברת הנעליים \"To Go\", בה דגמנה אופנת חורף-סתיו לצדם של יונתן ווגמן, אסף הרץ וישראל אטיאס.\nבשנת 2014 השתתפה בתוכנית בערוץ הילדים \"Me אני\" שבה כל פרק מתעד חיים של כוכב אחר. כמו כן שימשה שופטת במספר פרקים בתוכנית המציאות של ערוץ הילדים, \"פרויקט הלהקה\". באותה שנה השתתפה ב\"מותק של פסטיבל\" בתפקיד סינדרלה.\nבמרץ 2015 עלתה לשידור בערוץ הראשון סדרת הטלוויזיה \"איפה אתה חי?\" בכיכובה, בה גילמה את דפנה \"דפי\" אורן, בחורה אשכנזייה שמתאהבת בבחור בוכרי עם משפחה שמרנית. בחנוכה של אותה שנה כיכבה במחזמר \"פיטר פן\" וגילמה את וונדי, לצד עפר שכטר וישראל קטורזה.\nבשנת 2016 הצטלמה לעונה השנייה של הסדרה \"איפה אתה חי?\". במהלך פסח, העלתה מופע ענק בשם \"יצא משליטה\", לצד כוכבים מוכרים כגון תובל שפיר, דר זוזובסקי וגאיה שליטא-כץ. בחודש יוני פורסם כי תגלם את אריאל במחזמר \"בת הים הקטנה\" שיעלה לבמות בחנוכה. ביולי החלה לככב בקומדיית המצבים \"סופשלי\" בערוץ הילדים לצופי yes, בכיכובם של שחר חסון, זאב רווח ויובל סגל. ההשתתפה בשנת 2016 בעונה של \"הבנים והבנות\" בתור \"אלי\", לצד דוד שאול. בנוסף, באותה שנה יצרה קולקציית נעליים בעיצובה בחברת הנעליים \"To Go\" והקימה עסק לחדרי תינוקות בשם \"בייביז בנמל\", יחד עם שלום מיכאלשווילי, אשתו ענבל שלוי ושימי שרגא. באוקטובר 2016 החלה להשתתף בפרסומות \"חכם בשמש\" של ערוץ הילדים עם טום באום ועודד פז. באותה שנה שיחקה בתפקיד ראשי בסרט \"על קרח דק\". לצד סמדר קיוצ'יקי מרים זוהר מורן רוזנבלט ודניאל גל.\nב-2017 דיגמה לקמפיין להלבשה תחתונה של חברת \"פמינה\". באותה עת, השתתפה בהצגת חנוכה \"אלאדין והנסיכה יסמין\". בנוסף בשנה זו, השתתפה גם בעונה השנייה של הסדרה \"איפה אתה חי?\" שעלתה לשידור בכאן 11. בסוף השנה, החלה להגיש בערוץ עשר בימי שישי בבוקר את התוכנית \"משפחה שכזאת\".\nב-2018 הצטלמה לעונה השלישית של \"כדברא\" מבית yes לצופי ערוץ ניקלודאון, בתור סוכנת אומנים. באותה שנה המשיכה להשתתף בקמפיין של חברת \"פמינה\". לפני כן, חתמה על חוזה למשך כשלוש שנים כפרזנטורית של רשת הקליניקות להסרת-שיער \"קייר לייזר\". בנוסף, הופיעה לראשונה על המסך הגדול, כששיחקה בסרט הסאטירה-הפרודי \"המוסד\", בתור שרון סאטלברג.\nב-2020 השתתפה במופע הפסטיגל \"My פסטיגל\" לציון 40 שנה למותג וחידשה לצד ריף נאמן, שירן סנדל את השיר \"שלוש חברות\" ו\"נולדתי להופיע\" יחד עם עודד פז.\nב-2021 הייתה לשגרירה הישראלית של מותג הטיפוח העולמי \"WELEDA\" לכבוד 100 שנות קיום, וזאת לצידן של יעל בר זוהר וטיילור מלכוב. באותה שנה התארחה בסדרה של הוט \"ילדות סכסכניות\", והצטרפה לעונה השנייה של סדרת הדרמה המשפטית \"פמת\"א\" בכאן 11 בתור תמי \"תותי\" לוריא-סאליס. באותה שנה השתתפה במחזמר חנוכה \"מלך הג'ונגל ולוחמי היערות\", לצידם של עומר נודלמן, גיא זו-ארץ ובן זיני.\nב-2022 יצא לאקרנים סרט קומדיית הפשע של שי כנות \"אוהב אותך צ'ארלי\", בו גילמה את אשתו של צ'ארלי.\nב-2024 החלה להנחות עם קובי מחט, עמו שיחקה בסדרה \"השמיניה\", את התוכנית \"שואו טיים\".\n\nב-2007 ניהלה מערכת יחסים במשך מספר חודשים עם השחקן זהר ליבה, ששיחק לצידה בסדרה \"השמינייה\". \nב-2010 התארסה הימלבלוי לאיש העסקים אורן מאור אחרי שלוש שנות זוגיות, וב-2013 השניים נפרדו.\nמאז 2014 היא נשואה לחבר ילדותה, ולימים המסעדן נדב פלד (נכון ל-2022, מחזיקים ביחד במסעדת ההמבורגרים \"גורדוס\" שבחולון), וב-2015 נולד בנם הבכור. עם הולדת בנם הראשון עברו מתל אביב, בחזרה לעיר ילדותם חולון; אם כי מאז 2017 הם מתגוררים בהרצליה. ב-2019 נולד בנם השני. במאי 2024 השניים נפרדו.\nב-2013 סיפרה הימלבלוי בריאיון כי החלימה מסרטן בלוטת התריס בו לקתה במהלך שנת 2012.\nסיפרה כי בילדותה אובחנה עם הפרעות קשב.\n\n עדי הימלבלוי, ברשת החברתית אינסטגרם\nעדי הימלבלוי, במיזם \"אישים\" לתיעוד היצירה הישראלית\n עדי הימלבלוי, במסד הנתונים הקולנועיים IMDb (באנגלית)\nעדי הימלבלוי, באתר \"אידיבי\", מאגר הידע העברי לקולנוע ישראלי ועולמי\nגלעד ינאי אמיר ודניאל שירין, \"לא יכולתי לסבול את עצמי\", באתר nrg‏, 27 בינואר 2010\nחגית רון-רבינוביץ', \"המחסומים שבי נפרצו\", באתר ישראל היום, 25 באפריל 2012\nשי פרץ, הכי סקסית שיש: מי מככב בפנטזיות של עדי הימלבלוי?, באתר Xnet‏, 18 ביולי 2013\nקרן נתנזון ויץ, עדי הימלבלוי: \"זה מדהים וטוב לי ויש אהבה גדולה, כל השאר זה רק סיפור\", באתר Xnet‏, 12 באפריל 2015\nעידן יוסף ימין, על הסט עם עדי הימלבלוי, באתר את, 14 באוקטובר 2015\nמלי זיידמן, סימני דרך: עדי הימלבלוי חוזרת לנקודות המפנה בחייה, באתר ynet, 19 בנובמבר 2015\nהדס בשן, ‏\"יש אמהות שכשתשאלי אותן איך זה להיות הורה, ישר יגידו 'מדהים', אני לא מאמינה בזה\", באתר ‏מאקו‏, 30 במרץ 2016\nאדם סרור‏, עדי הימלבלוי: \"הוליוווד? יש לי חרדת טיסה איומה\", באתר וואלה‏, 13 באפריל 2017 \nליאת רון, ‏עדי הימלבלוי: \"חשוב לי שהביטחון הכלכלי יבוא ממני\", באתר גלובס, 23 בדצמבר 2017\nיפעת מנהרדט, עדי הימלבלוי: \"מבחינתי ללדת שני ילדים מאותו אבא זה ניצחון גדול\", באתר ynet, 12 ביולי 2021",
    "pageid": 148192
  },
  {
    "title": "עופר ינאי",
    "extract": "עופר ינאי (נולד ב-2 בפברואר 1975) הוא יו\"ר, מייסד ובעל השליטה של נופר אנרגיה, חברה ציבורית העוסקת בייזום, השקעה, הקמה והפעלה של מתקנים לייצור חשמל ממקורות אנרגיה מתחדשת, בעיקר על גגות ומאגרי מים. החל משנת 2023 ינאי נמנה עם בעלי מועדון הכדורסל הפועל תל אביב, ובעל השליטה בקבוצת הבוגרים.",
    "pageid": 1990984
  },
  {
    "title": "עוצבת האש",
    "extract": "אוגדה 98, הידועה בכינויה עוצבת האש, היא אוגדה סדירה של חטיבות צנחנים וקומנדו בצה\"ל. האוגדה כפופה לפיקוד המרכז, ולוחמיה מתמחים בביצוע איגוף אנכי בצניחה, או נחיתת סער באמצעות מסוקי סער ומטוסי תובלה, ולחימה בעומק שטח האויב.",
    "pageid": 411420
  },
  {
    "title": "עשוראא",
    "extract": "עשוראא (בערבית: عاشوراء, תעתיק מדויק: עאשוראא) הוא היום העשירי בחודש מוחרם, החודש הראשון בלוח השנה המוסלמי. ליום זה משמעויות שונות בעדות מוסלמיות שונות. בקרב הסונים הוא ידוע כיום של צום שאינו חובה, אולם הוא ביטוי לאדיקות דתית (صيام التطوّع, \"ציאם אלתטווע\"). הצום נמשך מן הזריחה עד השקיעה. בקרב השיעים הוא ידוע כיום אבל על מותו של האימאם חוסיין בן עלי.",
    "pageid": 155115
  },
  {
    "title": "פטריק בוורלי",
    "extract": "פטריק בוורלי (באנגלית: Patrick Beverley; נולד ב-12 ביולי 1988) הוא כדורסלן אמריקאי המשחק בקבוצת הפועל תל אביב מליגת העל והיורוקאפ.",
    "pageid": 1144524
  },
  {
    "title": "פסיכוזה",
    "extract": "פְּסִיכוֹזָה היא מצב פסיכו-פתולוגי המתבטא בבוחן מציאות לקוי. אדם הנמצא בפסיכוזה יתנהג בדרך כלל באופן מוזר, חריג או בלתי מובן בשל הפער בין החוויה האישית לבין המציאות.\nהפרעה פסיכוטית מצביעה על תפקוד לקוי ומתמשך בתחום התחושה, התפיסה, התקשורת, החשיבה, הרגש, התפקוד, או בשילובים שונים של כולם גם יחד. במקרים מסוימים, הסיבה לליקוי אינה ידועה. מצב פסיכוטי עלול להופיע לעיתים בעקבות טראומה גופנית הפוגעת בתפקוד המוח (כגון הרעלה, זיהום, התייבשות וכדומה), או בעקבות שימוש בסמים, אך ברוב המקרים מדובר במאפיין של הפרעה נפשית.\nישנם מקרים בהם מתפתחת פסיכוזה כתוצאה ממצבי דחק קיצוניים בעקבות חשיפה לאירועים טראומטיים. \nישנן שלוש קבוצות של הפרעות פסיכוטיות שכיחות, איתן משולבות כמה הפרעות פסיכוטיות דומות מתוך הנחה שהן קשורות לסכיזופרניה, ביניהן הפרעות פסיכוטיות חריפות וחולפות, הפרעות דלוזיונליות והפרעות סכיזואפקטיביות.\n\nקיים קושי בהגדרתן, וכדי למנוע אי בהירות ובלבול נבחרו שלוש אבני בוחן בסיסיות, באמצעותן אפשר יהיה לבנות רצף אבחנתי וסדר עדיפויות באבחון, ואליהן נוספו מאפיינים נוספים.\nאבני בוחן בסיסיות לאבחנה:\n\nהתלקחות פסיכוטית חריפה בתוך פרק זמן של שבועיים - הכוונה למעבר מהיר וחד ממצב קליני, שאין בו סימנים פסיכוטיים, למצב פסיכוטי פעיל וברור, בתוך פרק זמן של שבועיים או פחות מזה. בזמן זה הופכים הסימפטומים הפסיכוטיים לברורים, בעוצמה הפוגעת בהיבט אחד או יותר בתפקוד היומיומי ובעבודה.\nסימני תסמונות טיפוסיות - לפי מדריך סיווג האבחנות האמריקאי DSM-4 - הוגדרה רק הפרעה אחת של פסיכוזה קצרת מועד. נדרשת נוכחות של אחד הסימנים החיוביים של הסכיזופרניה, כמו הזיות, מחשבות שווא, דיבור לא מאורגן, התנהגות לא מאורגנת. לעומתו, סיווג האבחנות הבינלאומי ICD-10 מרחיב את החלוקה הפנימית, המתבססת על סימנים קליניים שונים: רב הצורניים (פולימורפיים) משתנים במהירות עם או בלי סימפטומים נלווים של סכיזופרניה כמו מחשבות שווא, הזיות, והפרעות קשות בהתנהגות לא מאורגנת וחסרת שיפוט. למרות המשך הקצר של הפסיכוזה, הפגיעה ברמה התפקודית בעת האירוע ניכרת, לכן החולה זקוק להשגחה על היגיינה, אכילה, ושמירה מפני התנהגות חסרת שיפוט ומסוכנת, בה החולה עלול לגרום נזק לעצמו או לזולת, להתאבד, או להגיב באימפולסיביות למחשבות שווא והזיות.\nנוכחות מצב דחק חריף או היעדר מצב זה - מצב דחק חברתי חריף כמו אובדן לא צפוי של בן זוג, טראומת מלחמה, מעשי טרור ועינוי, משבר בעבודה או בנישואין. אין לכלול בכך מצבי דחק ממושכים. ברוב המקרים יש קשר ויחס בין גורם הדחק להתלקחות פסיכוטית. יש צורך לבירור מקיף וקבלת מידע נוסף מבני משפחה וחברים על רמת התפקוד לפני פרוץ האירוע ועל נוכחות תגובות דומות בעבר. אם זוהה גורם דחק יש לתאר אותו.\nהחלמה מלאה - תוך פרק זמן של חודשיים-שלושה, לעיתים קרובות בתוך כמה שבועות ואף ימים, ההחלמה בדרך כלל טובה ומהירה. רק חולים מעטים מפתחים מצב קבוע ומתמיד של נכות.\nבסיווג האמריקאי אין פירוט להפרעות פסיכוטיות חריפות וחולפות, כולן תחת הפרעה אחת. בשיטה הבינלאומית הסיבה לפירוט היא השכיחות של מגוון הפרעות פסיכוטיות כאלו בארצות מתפתחות.\n\nהפרעה זו באה באופן פתאומי, כשהיא סוערת ומשתנה במהירות מעת לעת וקצרת מועד.\nאבני בוחן בסיסיות לאבחנה:\n\nאבחנה חדה: הפסיכוזה מתפתחת במהירות ובדרמטיות ללא התראה מראש, מגיעה לשיאה בתוך ארבעים ושמונה שעות או בתוך כמה ימים, עד שבועיים. משך ההפרעה קצר ונמשך עד חודש, ולאחריה קיימת הבראה מלאה.\nהתסמונת הקלינית: ההפרעה מתבטאת במחשבות שווא ובהזיות מכמה סוגים. המצב הרגשי משתנה מעת לעת ועוצמתו אינה קבועה, והוא בא לידי ביטוי בסערה רגשית של שמחה והתעלות או בחרדה וברגזנות. הסימפטומים האלה משתנים גם באופיים וגם בעוצמתם מיום ליום או במהלך אותו היום.\nגורם דחק מקדים: גורם דחק קיים רק בחלק מהמקרים. ההפרעה אופיינית בדרך כלל לאנשים צעירים, שאין בהם עדות להפרעות נפשיות בעבר.\n\n ערך מורחב – הפרעה סכיזופרניפורמית\nמתפתחת בתוך פרק זמן של עד שבועיים ממצב לא פסיכוטי למצב פסיכוטי חריף וברור. כאן הסימפטומים יציבים יותר וקבועים, וממלאים אחר אבני הבוחן של סכיזופרניה, אם כי קיימת דרגה מסוימת של אי יציבות ורב גוניות רגשית.\nההבדל המרכזי מסכיזופרניה נעוץ במשך ההפרעה. לפי הסיווג הבינלאומי נדרש מהלך שלא עולה על חודש ימים עד להבראה מלאה, אחרת יש לשנות את האבחנה לסכיזופרניה. חולה יאובחן כסובל מסכיזופרניה כבר לאחר חודש של מהלך מחלה.\nלפי המיון האמריקאי, המעדיף לשמור על המונח הישן של הפרעה סכיזופרניפורמית, ההפרעה תאובחן על פי משך של פרק זמן העולה על חודש ימים, אך נופל משישה חודשים. חולה בסכיזופרניה יאובחן רק אחרי שישה חודשים ממועד תחילת ההפרעה הנפשית, תקופה הכוללת בתוכה את משך הסימנים המקדימים פרודרומלים והשרידים רזידואלים.\n\nהפרעה סוערת, המתחילה בפתאומיות בעקבות אירוע דחק פסיכו-חברתי רב משמעות, המשפיע קשות על האדם, הדימוי העצמי וההערכה העצמית שלו. האירוע יכול להיות אובדן אובייקט אהבה, טראומת מלחמה וכדומה. תיתכן התלקחות גם ללא מצב דחק. ההתקף פורץ בדרך כלל בגיל צעיר. ההתקף פורץ בצורה חריפה או תת-חריפה, בטווח של כמה ימים עד שבועיים מאירוע דחק.\nההתקף החריף כולל סערה רגשית קיצונית, המתבטאת בעליות ובירידות בעוצמה ובמעברים חדים מרגש לרגש, כמו דיכאון, התרוממות, חרדה, מבוכה ובלבול. הסימפטומים הפסיכוטיים הנלווים הם הפרעה קשה בצורת החשיבה, עם רפיון אסוציאטיבי ופגיעה בקוהרנטיות. מחשבות השווא וההזיות יציבות יחסית, וחייבות להיות נוכחות רוב הזמן מאז הוגדר המצב כפסיכוטי חד משמעית.\nמשך ההתקף החריף קצר יחסית - משעות עד שבועות, ונדיר שהוא נמשך יותר מחודש ימים. החלמה מהירה באה בדרך כלל כעבור שלושה חודשים. הפרוגנוזה טובה ורמת התפקוד הכללית חוזרת לזו מלפני המחלה. עם זאת החולה עלול לסבול עוד תקופה מדיכאון קל והערכה עצמית ירודה.\nאם מחשבות השווא והזיות מתמידות יותר משלושה חודשים, יש לשנות את האבחנה.\n\n ערך מורחב – הפרעה דלוזיונלית\nהפרעה נפשית, המסווגת כסוג מסוים של הפרעה פסיכוטית. למעשה, הפרעה דלוזיונלית היא מחשבת שווא של אדם (דלוזיה), למשל מחשבות רדיפה, ארוטומאניות, מחשבות גדלות (בשפה עממית - שגעון גדלות) וכדומה. זוהי אינה סכיזופרניה, והדלוזיות אינן ביזאריות בתוכנן, כלומר מדובר במחשבות ואמונות אשר יכולות להתקיים במציאות. כמו כן התפקוד היומיומי אצל מרבית חולים אלו שמור יחסית. כמחצית מן החולים מחלימים בטווח הארוך, 30% נותרים ללא הטבה במצבם. הטיפול המקובל כולל טיפול בתרופות אנטי פסיכוטיות, פסיכותרפיה ובמידת הצורך - אשפוז.\n\nזוהי הפרעה פסיכוטית של שני אנשים או יותר, השותפים לאותה מערכת של מחשבות שווא, תומכים זה בזה ומחזקים זה את זה במחשבות אלו.\nאנשים אלו חיים בקרבה רגשית במשך תקופה ארוכה, אך חיים בבידוד וניתוק מהסביבה החברתית והתרבותית שסביבם. למעשה רק אדם אחד מבין השניים סובל מהפרעה פסיכוטית אמיתית, ומחשבות השווא שלו מושרות בזולת. צריכה להיות הוכחה שהמחלה המקורית החלה לפני התפתחות המחלה המשותפת המשנית בבן זוג המושרה, שלא הראה קודם סימני מחלה. החולה המשרה הוא הדומיננטי, והוא סובל לרוב מסכיזופרניה ממושכת מלווה במחשבות שווא של רדיפה או גדלות. לעיתים הוא סובל מהפרעה אפקטיבית בחומרה פסיכוטית, מלווה במחשבות שווא.\nבן הזוג הקולט הוא פסיבי, תלותי ומושפע מהחולה, עקב יחסי הקרבה ביניהם. לרוב בן הזוג המושרה היא אישה. ההפרעה הפסיכוטית בבן הזוג המושרה אינה יכולה להיות מוסברת על ידי סכיזופרניה או הפרעה פסיכוטית אחרת.\nההפרעה יכולה להתפתח בכל גיל, ומהלכה הוא כרוני. חומרת הליקוי בבן זוג המושרה פחותה מזו של החולה המקורי. כאשר בני הזוג נפרדים, בן זוג המושרה יוצא מהמצב החולני ומוותר על מחשבות השווא. לאחר ההפרדה ההחלמה לעיתים מהירה ולעיתים איטית.\nהטיפול בהפרעה מתמקד בשני בני הזוג, תוך כדי הפרדה זמנית ביניהם עד לשיפור מצב החולה הראשוני.\n\nמאפיינים לאבחנה בהפרעה זו הם סימפטומים סכיזופרנים חד משמעים ובולטים, לצד סימפטומים אפקטיביים חד משמעים ובולטים, בעת ובעונה אחת או תוך ימים ספורים זה מזה במהלך אותה אפיזודה של המחלה. עם זאת, החולה לא ממלא אחר כל אבני הבוחן לא של סכיזופרניה ולא של הפרעה אפקטיבית. כאשר מדובר באפיזודה הכוונה לתקופת הזמן בה קיימים סימפטומים פעילים של ההפרעה, כולל גם סימנים שליליים, עד להחלמה מהירה. תחילת המחלה בגיל ההתבגרות ובבגרות הצעירה. מהלך המחלה מתאפיין בגלים חוזרים, חלקם סכיזו־דיכאוניים או סכיזו־מאניים וחלקם אפקטיביים מעורבים וסכיזופרניים. התפקוד המקצועי ירוד, הקשרים החברתיים מצומצמים, רמת ההשגחה האישית נמוכה והסיכון להתאבדות גבוה. קיים סיכון לפתח תסמונת של דיכאון חמור ותלות באלכוהול וסמים. ההפרעה מצויה יותר בקרב נשים, אצל הצעירים שכיח הטיפוס הדו-קוטבי, אצל קשישים שכיח הטיפוס של דיכאון.\n\nגל סכיזו־מאני: קיימים סימפטומים סכיזופרנים ומאניים מעורבים באותו גל חריף של המחלה. המצב המאני מאופיין בסימפטומים הבאים: מצב רוח מרומם, פעילות אנרגטית מופרזת, לעיתים רגזנות ותוקפנות, הערכה עצמית מוגזמת, מחשבות יחס ומחשבות שווא של גדלות, קשיי קשב וירידה בעכבות חברתיות. חולים יכולים לתאר שהמחשבות שלהם משודרות או מופרעות מבחוץ, או שכוחות זרים רוצים להשתלט עליהם. הם יכולים לדווח שהם שומעים קולות מסוגים שונים המבטאים מחשבות מוכרות ולא רק מחשבות גדולות ורדיפה. מהסימפטומים הסכיזופרניים נדרשות לפחות שתי קבוצות סימפטומים עיקריים, כמו מחשבות שווא של רדיפה, שליטה או שידור מחשבות והזיות שמיעה. במהלך המחלה יכול להיות גל אחד או יותר. ההחלמה מהירה והפרוגנוזה טובה.\nגל סכיזו־דיכאוני: המצב הדיכאוני מאופיין בסימפטומים מרכזיים כמו: דיכאון, רגשות אשמה, חוסר ריכוז, חוסר אונים, חוסר תקווה, חוסר מרץ, חוסר תיאבון, נדודי שינה ומחשבות אובדניות. מהסימפטומים הסכיזופרניים נדרשות לפחות שתי קבוצות סימפטומים עיקריים, כמו מחשבות שווא של שידור מחשבות ושליטה על ידי כוחות זרים, מחשבות שווא של רדיפה והזיות שמיעה משפילות הנותנות הוראות, צווים ואיומים אפילו לרצח. ההתקף נוטה להיות ממושך יותר ובעל פרוגנוזה פחות טובה.\n\nכל גורם של מחלה הפוגע במקרה במוח מסוגל לגרום להופעתה של פסיכוזה אורגנית, לכן בכל מקרה ובכל אדם יש אפשרות להתפתחות הפסיכוזה. הגורם יכול להיות חיידק או וירוס, מחלה תורשתית, חבלה בראש, גידול במוח, פגמים, הפרעות בתחזוקה וכדומה.\nהפרעות נפוצות הן אלו הנגרמות על ידי הרעלת סמים, סרטן, טרשת עורקים, וקשה מאוד לאבחן קלינית מקרים אלו מכיוון שהם תלויים בהגדרת המוקד הפיזי של המחלה. התמונה הקלינית היא כמו כל פסיכוזה, אבל מבחינה חיצונית אין סימנים מיוחדים הקושרים בינה לבין הגורם הפיזי המסוים.\nפסיכוזות תפקודיות (אנדוגניות) - המונח תפקודי מציין את העובדה שבבדיקת המוח (צילומים, אלקטרואנצפלוגרם וכו') של החולים לא נמצא כל שינוי גס אנטומי ספציפי, שיכול להסביר במידה כלשהי את התפתחות המחלה, אין סיבה ידועה להפרעה. אנדוגניות הכוונה לתופעה שמקורה בתוך האדם הסובל ולא מחוצה לו, כלומר שהתופעה אינה תגובה לגורם חיצוני. ההשערה היא שקיימים גם בבסיס הפרעות אלו שינויים אורגניים עדינים ומורכבים שאינם עדיין בהישג יד של אמצעי הבדיקה כעת.\nבפסיכוזה תפקודית קיימים שני סוגי פסיכוזות עיקריים:\n\nסכיזופרניה (השסעת)\nמאניה-דפרסיה.\nבסיווג המודרני של האבחנות הפסיכיאטריות מופיע המונח פסיכוזה רק בשנת 1938, עם פרסום ICD-5, אז המונח הוגדר בהרחבה וגרם לאי בהירות רבה. על פי ההגדרה הרחבה, הפסיכוזה משקפת הפרעה חמורה בתפקוד, היא כוללנית ויכולה לנבוע ממצבים קליניים שונים כמו:\n\nהפרעה קוגניטיבית בזיכרון ובשפה, כמו בדמנציה.\nהפרעה בשיפוט המציאות, כמו בסכיזופרניה.\nהפרעה רגשית, המורידה את יכולת התגובה הנאותה לדרישות הסביבה, כמו במחלות רגשיות (אפקטיביות).\nהפסיכוזות האפקטיביות - הפרעות ברגש ומצב הרוח. המקרים הפסיכוטיים מתאפיינים במחשבות שווא, הזיות, או בקיפאון דיכאוני, מחשבות על התרוששות ואסון מתקרב שהחולה עצמו חש אחראי להם ואשם.\nלהלן החלוקה המקובלת היום בשתי צורות הסיווג האבחנתי:\n\nהפרעות אפקטיביות דו־קוטביות:\nאפיזודה מאנית.\n הפרעה דו־קוטבית טיפוס 1, הפרעה דו־קוטבית טיפוס 2\nהפרעות אפקטיביות חד־קוטביות:\nאפיזודה דיכאונית\nהפרעה דיכאונית חוזרת.\nהפרעות אפקטיביות מתמידות:\nדיסתימיה - חד־קוטבית.\nציקלותימיה - דו־קוטבית.\nהפרעות אפקטיביות שאינן ייחודיות.\n\nסכיזופרניה (בעברית - שסעת) היא קבוצת מחלות הגורמות להפרעה קשה ביותר בתהליכים הפסיכולוגים הבסיסים של האישיות. מחלה זו פוגעת יותר מכל מחלה אחרת ברבדים תוך אישיים ובין אישיים בשטחי התפקוד המשפחתי, החברתי והמקצועי. זוהי מחלה כרונית המביאה להידרדרות קשה באישיות. בעלת שכיחות של 1% באוכלוסייה. היא החשובה והשכיחה ביותר מבין המחלות הפסיכוטיות. היא פוגעת באופן טיפוסי בעיקר באנשים בגיל היצירה והפוריות.\nאין זאת מחלה אחידה, אלא קבוצה של מחלות, כעין צומת משותף בין תהליכים פסיכו-חברתיים מגוונים מהתחום הגנטי, הביולוגי, האנטומי, הפיזיולוגי, הפסיכולוגי, ההתפתחותי והחברתי.\nזו לא רק מחלה אלא חיפוש מתמיד אחר איזון חדש לפשרות ופתרונות, ומשמעויות חדשות בהתמודדות ובהסתגלות הקשה בין החולשה והרגישות הפנימית לבין הלחצים החברתיים.\n\nסטייה בתחום התחושות והתפיסות - בסכיזופרניה מופיעות תגובות תחושתיות ותפיסתיות ללא גירוי מתאים, והתוצאה המעשית היא הזיה. בחוש הראייה החולה רואה דמויות של אדם או בעלי חיים, בשמיעה הוא שומע רעשים וקולות, בחוש הריח והטעם הוא מריח ריחות וטעמים מוזרים ולא נעימים. בחלקים שונים של הגוף יש לפעמים כאבים. לעיתים מתקיימת תופעה הנקראת הד המחשבה, בה החולים שומעים את המחשבות של עצמם. לעיתים ההזיות מפחידות אותם כי הן מאיימות ולא נעימות, לעיתים נדירות הם מקבלים אותן באדישות ואפילו בהנאה. בכל מקרה החולה מתייחס להזיות כדבר אמין. ישנם מקרים בהם יש חוסר תגובה לגירויים, במקרים אלו ניתן לראות חולים הסובלים מפציעות וממחלות ללא תגובה של כאב וסבל.\nסטיות בתחום הפעילות התנועתית - לרוב אין ליקויים, לפעמים יכולת הפעילות המוטורית של החולה גדולה מהרגיל. לעיתים מתקיימת תופעה המכונה קטטוניה - הסתגרות, שמירה ממושכת מאוד של שעות וימים על תנוחה כלשהי ללא עייפות. לפעמים בסיום ההתקף באה התפרצות של פעילות תנועתית בלתי מרוסנת, שהופכת למעין השתוללות מסוכנת, ובדרך כלל אחר כך מופיעה גם עייפות גופנית. יש תופעות של פעילות מוטורית מופרזת ובלתי סדירה, התכווצויות של שרירים שונים, רעדים, תנועות סטראוטיפיות משונות ועוד. נראה כי אלו לא תגובות פרדוקסליות לגירויים נפשיים כלשהם בלתי מובנים. ההתנהגות הפרדוקסאלית המוטורית מלווה לעיתים בתופעה של התנגדות סבילה או פעילה להתערבות הסביבה. לעיתים התנועתיות המוזרה והמופרזת מלווה במימיקה בלתי מציאותית, בבכי ובצחוק בלתי מתאים למצב ולגירוי.\nסטיות בתחום התקשורת הלשונית - שפתו המדוברת והכתובה של הסכיזופרני מהווה לפעמים אחד הסימנים הרלוונטיים הבולטים ביותר בה. החולה לפעמים מפתח שפה משלו, שבה המילים מקבלות משמעות שונה לחלוטין מן המקובל.\nסטיות בתחום החשיבה - הסטייה העיקרית המאפיינת את המחלה היא אובדן הרצף הנורמלי של המחשבות, ונטייה להתרחק מהמציאות. לעיתים מתקיימת תופעה המתוארת על ידי בלוילר במונח \"מתן שמות\" - תגובה מילולית המהווה מתן שם כמעט לכל גירוי סתמי. תופעה נוספת היא \"חסימה\", המתבטאת בעצירה פתאומית של זרם המחשבות ללא סיבה הנראית לעין, וכתוצאה מכך החולה נשאר במצב של \"קיפאון מחשבתי\", שיכול להימשך ימים ושבועות. סטיות בחשיבה הן הבסיס לתופעת מחשבות השווא, כמו מחשבות רדיפה, שבעקבותיהן החולים עשויים לבלבל את משפחותיהם וקרוביהם.\nסטיות בתחום הרגשי - בלר טען שהידרדרות רגשית מהווה סימן למעבר המחלה מן השלב החריף אל שלב הכרוני. במצב החריף יש סימנים של חוסר יציבות רגשית, רגישות יתר למאורעות החיים הרגילים, ותגובות רגשיות מפתיעות ופרדוקסאליות, כמו מצבים עצובים שלא מעוררים תגובה של עצב ואפילו לעיתים גורמים לשמחה. כשהמחלה הופכת לכרונית, הסטיות בתחום הרגשי נעשות ברורות ובולטות. אל שטחיות הרגשות והדלות שלהן מצטרפת הריקנות הרגשית, והתוצאה היא התנהגות משונה ולעיתים מסוכנת לחולה ולסביבתו. היעדר רגשות גורם להיעדר מעצורים, וליקוי השיפוט גורם למעשים לא מותאמים. לעיתים הסטייה מבטאת תופעה דו-ערכית - יכולת להתנסות בו-זמנית בשני רגשות מנוגדים בצורה קוטבית, כמו אהבה ודחייה.\n\nהסכיזופרניה נחשבת למחלה של אנשים צעירים ולכן אחוז גבוה מן המקרים מתחיל אחרי גיל ההתבגרות. קיימת גם שסעת ילדים, אך היא מאוד נדירה. כמו כן ישנם סוגים של שסעת המתחילים מאוחר יותר, כמו השסעת הפרונידינאלית, ולעיתים היא מופיעה בגיל המעבר והזקנה. רוב המקרים מצביעים על מחלה חריפה שפורצת בצורה די פתאומית, אך יש מקרים בהם ההתפתחות היא איטית והדרגתית. לעיתים היא הופכת למחלה כרונית. לעיתים ההתקף החריף קצר יותר ונמשך מספר ימים, והחולה יוצא ממנו כאילו לא קרה דבר. ההפרעה פוגעת יותר בנשים, כמעט כפליים מאשר בגברים. היא פוגעת ביכולת התפקוד מבחינה חברתית, אך לפעמים המחלה סמויה ולכן מאפשרת חיים תקינים לכאורה. גם תנאי החיים משפיעים על הדרך בה הפרט מתמודד עם המחלה - תנאים גרועים עלולים לתרום לתהליך הידרדרות של אישיות החולה.\n\nמכיוון שעדין לא נמצאה הסיבה הבסיסית לשסעת (למעשה, כמו במקרה רוב המחלות הכרוניות ה\"לא זיהומיות\" ברפואה), לא נמצאה התרופה לריפוי המחלה. בשיטות טיפול שונות מושגת הרגעה יחסית של המתח הנפשי בו שרוי החולה והפחתה, לפעמים עד כדי היעלמות, של ההזיות ומחשבות השווא (ה\"סימנים החיוביים\" של המחלה). הטבה זו מאפשרת לאחוז ניכר מהחולים לחזור למסלול חיים רגיל יחסית.\nהטיפולים הנפשיים לבדם לא השיגו תוצאות מרשימות. אך נראה כי שילוב זהיר ומודרך של טיפול תרופתי עם טיפול נפשי, תומך ומשקם, בלי כל ספק תורם לשיפור מצבם של חולים רבים, עד כדי יצירת מצבים המאפשרים להם לחיות בחברה רגילה, תוך כדי הבטחת תנאים מקלים מסוימים.\n\nהשסעת אינה ניתנת להגדרה כמחלה אחת אלא קבוצת מחלות מקורבות בעלות אפיונים שונים עד שונים מאוד. השסעת מחולקת לשש קבוצות:\n\nשסעת פשוטה - צורה זו של המחלה היא אחת מהנדירות ביותר, שמציגה תמונה קלינית דלה מאוד מבחינת סימני המחלה, ולכן נקראת פשוטה. התופעות המופיעות בשסעת שהן הזיות ומחשבות שווא, לא מופיעות בסוג זה. התפתחות המחלה היא הדרגתית וסמויה והאבחנה נעשית בדרך כלל זמן רב. התופעות הבולטות הן הסתגרות פנימית והתרחקות רגשית מן החברה, אובדן עניין בחיים, אדישות, וירידה במרבית הכשרים השכליים. לעיתים החולים עצבניים ותוקפניים, בעיקר כשמנסים להתערב בחייהם מתוך כוונה לעזור להם. כשהם מאושפזים הם מסתגלים יחסית בקלות לשגרת חיים מצומצמת, וכך אף מתקיימים שנים רבות בתוך תהליך של התדרדרות איטית. לעיתים חולים אלה מתוארים כמקרים גבוליים או כפסיכופתים, ש\"א לוקים בהפרעת אישיות, והאבחנה האמיתית נעשית רק אחרי שנים רבות של מעקב. להפרעת האישיות הסכיזוטיפלית יש אפיונים משותפים עם צורה זו של סכיזופרניה.\nהבפרניה - סוג זה מציג תמונה קלינית של השסעת במלואה. היא בדרך כלל פוקדת אנשים לאחר גיל ההתבגרות. הסימפטומים: הזיות, מחשבות שווא וסטיות בחשיבה וברגש. מהלך המחלה מגוון ביותר. אחוז מסוים נוטה להידרדרות שכלית ורגשית ויצירת מצבים כרוניים. חלק גדול מן המקרים יוצא מהמצב ההתחלתי בדרגות שונות של הבראה בעזרת טיפול תרופתי, ורבים מסוגלים לנהל חיים פחות או יותר תקינים.\nקטטוניה - יש הטוענים שסוג זה של שסעת לא אמור להיות מופרד, ושמדובר למעשה רק בתופעה קלינית מיוחדת המופיעה בכל סוגי השסעת מדי פעם. התופעה עצמה מתוארת כתהליך של הקפאה תנועתית, המלווה מצב נפשי אוטיסטי מובהק. היא מופיעה לרוב במקרים של הבפרניה, אך לעיתים גם במקרים של פסיכוזה פרנואידית.\nשסעת פרנואידית - סוג זה מהווה כחצי ממקרי השסעת. ההפרעה פוקדת את כל הגילאים, אך רוב המקרים מופיעים בעשור השלישי או הרביעי של החיים. שני דברים אופייניים לחולים אלו: מערכות של מחשבות שווא בעלות גוון של תסביכי רדיפה וגדלות, והעובדה שכושרו השכלי של החולה נשמר במידה רבה. תופעה אחרונה זו גורמת לכך שרבים מן החולים ממשיכים לקיים חיי עבודה מקצועיים ויעילים, ולפעמים מצליחים להסתיר את מחלתם. קיים מיעוט יחסי של תופעות קלאסיות כמו הזיות, ויש העדר הידרדרות אישיות. לכן חלק מהחוקרים ניסו להפריד בין סוג זה למחלת השסעת, והמציאו את המושג פרנויה, אבל ניסיון זה לא התקבל על ידי מרבית החוקרים.\nפרנויה היא מזוהה יותר עם ההפרעה הדלוזיונלית.\nפסיכוזה מדבקת (Shared Psychosis או folie á deux, \"להשתגע בשניים\") - מתרחשת כשאחד מבני המשפחה או יותר נדבקים במחשבות שווא של החולה, מאמינים בהם והולכים שולל אחר המחשבות. הטיפול במקרים אלו הוא הפרדה של בני המשפחה מהחולה. בן המשפחה מבריא לרוב תוך זמן קצר.\nמקרה הגבול - מוגדרים מקרים הנמצאים על סף המחלה, כלומר אין אפשרות לקבוע בוודאות מצב חולני ממשי, ובכל זאת התופעות הנפשיות המוצגות על ידי החולה חורגות מתחום התופעות הרגילות של החיים הנפשיים. האבחנות הן בהכרח בלתי מדויקות ולא בטוחות.\nתסמונות מיוחדות נדירות - מדי פעם מופיעה תסמונת נדירה שהחוקרים נותנים לה שם ייחודי:\nתסמונת דה קלרמבו - תסמונת זו היא אמונתו הבלתי מעורערת של החולה בכך שמישהו או מישהי מאוהבים בו, והתנהגותו היא תגובה לאמונה זו.\nתסמונת OTHELLO - החולה הסובל מתסמונת זו משוכנע שבן הזוג בוגד בו. מקרים אלו מסוכנים בדרך כלל בגלל נטייתם החזקה למעשי נקם ואלימות.\nתסמונת קובאד - תופעה זו מוכרת בין השבטים הפרימיטיביים. במקרה זה הבעל מרגיש ייסורי לידה בשעה שאשתו כורעת ללדת. בחברה המערבית זה קורה במקרים של פסיכוזה אצל גברים, ולפעמים אצל ילדי האם העומדת ללדת.\nתסמונת מינכהאוזן - החולים מביימים מצבי חולי שונים, על מנת לשכנע רופאים ומטפלים שהם חולים במחלות שאינם באמת חולים בהן. כתוצאה מכך זוכים לאשפוזים שונים, טיפולים ואף ניתוחים.\nתסמונת על שם GANSER - מוכרת גם בשם תסמונת האסירים, ומתבטאת בביום מחלות שונות על מנת לזכות בתשומת לב ובתנאים משופרים בכלא. המאפיין הוא שהחולים מאמינים בכנות בקיום מחלתם.\nתסמונת קפגרא - תסמונת זו מאופיינת על ידי מחשבות שווא, בהן החולה מאמין שבן/בת זוגו נעלם/מה ואת מקומו/ה תפס מישהו שמשחק תפקיד של כפיל.\nתסמונת קוטאר - החולים בתסמונת זו חשים שחלקים שונים מגופם נעלמו, והם עצמם זכו ביכולת של חיי נצח.\nתסמונות פרימיטיביות שונות - אלו תסמונות המופיעות בחבורות פרימיטיביות, והן מוכרות בשמות שונים בהתאם למיקום גאוגרפי מסוים.\n\nפסיכיאטריה של הילדות היא ענף צעיר מאוד של רפואה. בתקופה המודרנית מתרבים והולכים הסקרים שמביאים תוצאות ממעקב של עשרות שנים אחר התפתחות ילדים, שמציגים חריגויות קשות בגיל הרך. סקרים אלו מגלים אחוז נכבד של מקרים בהם נמצא רצף ברור של התפתחות חולנית בלתי מוגדרת וקשה, שמתחילה בינקות ונגמרת בגיל מבוגר.\nמעקבים לטווח ארוך כגון אלו של לאו קנר (Leo Kanner), מראים בבירור שקרוב ל-50% מן הילדים שמתגלים בינקותם כסובלים משסעת ילדות, מגיעים לבגרות במצב של חולי נפשי קשה ביותר, המהווה פסיכוזה סכיזופרנית. הניסיון הקליני הרחב עם מחלת השסעת מלמד שיש צורות קלות של המחלה, וכן מופיעות צורות חלקיות בהן מופיע רק חלק קטן יחסית מהסימנים הטיפוסיים. הפרעות נפשיות קשות מאוד קיימות בילדות, אך מאחר שמדובר בילדים הנמצאים בתהליך של גדילה והתפתחות, טבעי שהפרעות אלו תהיינה שונות בצורתן מן ההפרעות של המבוגר. הן לובשות צורה של הפרעות התפתחות בהן קשה לקבוע ולהפריד בין המחלה לסטייה מההתפתחות המקורית.\nתופעות קליניות - התמונה הקלינית של הפסיכוזה האדרוגנית בילדות היא שונה בהתאם לגיל הילד. ככל שהילד צעיר יותר הסימנים הקליניים פשוטים יותר. ככל שהילד גדול יותר הסימנים נעשים קרובים יותר לסימנים של שסעת מבוגרים. סכיזופרניה בינקות - הסימנים הבולטים העיקריים אותם יש לחפש, הם מידת הערנות והפעלתנות של התינוק ומידת הקשר הרגשי שלו עם הסביבה הקרובה. אפתיה, שקט מופרז וקיצוני, מיעוט תגובות לגירויים סביבתיים אליהם מתווסף בגיל שלושה חודשים בערך היעדר או מיעוט בולט של תגובה הרגשה לקרבה אנושית, הם סימני אזהרה הראשונים ולפעמים במקרים ההפרעה לובשת צורה הפוכה, נטייה להגיב חריף מדי לכל גירוי, חוסר שקט קיצוני, חוסר שינה ובכי בלתי פוסק.\nראשית יש לבצע בדיקה רפואית יסודית על מנת להוציא מכלל חשבון מחלה גופנית, אם הבדיקה מסתיימת בלא כלום חובה לעקוב.\nהסימנים הקליניים המוסכמים כיום הקובעים את האבחון:\n\nהעדר תקשורת בין אישית, בין התינוק לסביבתו האנושית - אין חיוך, אין מפגש של מבט, אין תגובה לקרבה גופנית.\nחוסר התפתחות תקשורת לשונית - העדר התפתחות הדיבור או דיבור יוצא דופן מבחינה לשונית (שימוש מוזר במילים רגילות).\nתופעות התנהגות יוצאות דופן - כמו נטייה לכפייתיות קיצונית, חוסר יכולת להסתגל לשינויים כל שהם בחייו ובסביבתו. נטייה לפעילות סטראוטיפית מתמידה בצורה קיצונית.\nתגובות פרדוקסליות לכאב - מצבי חרדה קיצוניים ובלתי מוסברים.\nהתייחסות והתקשרות יתר קיצונית לחפצים דוממים תוך התעלמות מן הקרבה האנושית. KANNER ציין והדגיש את הופעתם הנאה הגופנית של ילדים אלה כולל הבעות פנים פקחיות ועדינות. כמו כן ניכרים כישרונות שכליים יוצאים מן הכלל. B. FISH - מציינת את קצב התפתחותם, לעיתים מתפתחים בקצב בלתי שווה, לפעמים תקופות ארוכות של עצירה בהתפתחות ולפעמים התפתחות מואצת ובלתי מוסברת.\nכל סוגי התרופות והטיפולים נפשיים, בפסיכוזות הילדות. תנופה מיוחדת קיבל בשנים האחרונות הטיפול ההתנהגותי והטיפול החינוכי. במקרים בהם התפתחות הדיבור לקויה או חסרה נכנסים לתמונה קלינאי תקשורת.\n\nקיימים שני ליקויים עיקריים שנמצאו קשורים לסכיזופרניה. האחד קשור בהיווצרות של מרכיבים ביולוגיים במוח ברמות לא תקניות. השני מבטא ככל הנראה בחוסר התפתחות של קשרים עצביים בצורה תקינה או מלאה.\nסיכון מוגבר לפגיעות פסיכוזה קשור גם לקיומה של הפרעת אישיות סכיזוטיפלית.\nהתאוריות הרווחות כיום ממקדות את הפתולוגיה סביב הפעילות ההנוירוטרנסמיטוריות של הקטכולאמינים, ההנחה הראשונה היא שקיימת דיס רגולציה שלדופאמין במסלול המזו לימבי לתלמוס ולקורטקס. לפי הנחה זו, פעילות דופמינרגית מוגברת בקולטן D2 ברמה פוסט־סינפטית קשורה בצורה זו או אחרת לסימנים החיוביים במצבים פסיכוטיים פעילים.\nהוכחה לכך אפשר למצוא מכמה כיוונים:\n\nאמפטמינים הם חומרים פסיכוטומימטיים העלולים לגרום פסיכוזה דמוית סכיזופרניה פרנואידית באנשים נורמליים ואף להחמיר את הפסיכוזה אצל חולים סכיזופרניים. חומרים אלו מגרים את הקולטן הדופמינרגי D2 במסלול המזו־לימבי.\nקיים מתאם בין מידת החסימה של קולטנים פוסט־סינפטיים דופמינרגיים מטיפוס D2 ובין יעילות הפעילות אנטי־פסיכוטית של התרופה, המתבטאת בהפחתת הסימפטומטולוגיה הקלינית החיובית בשלב החריף של הסכיזופרניה.\nבחולים סכיזופרנים נמצאת פעילות יתר של מטבוליזם הדופאמין.\nבדיקות מוח שלאחר המוות בחולים סכיזופרנים מראות בעקביות עלייה בקשירת ליגנד לקולטנים דופמינרגים D2 בגרעינים קאודט, פוטמן, ובגריעין אקומבנס.\nההנחה השנייה היא שפעילות יתר או תת-פעילות של קולטן D1 בקורטקס הפרה פרונטלי (P.F.C) אחראי לפתופיזיולוגיה של ההפרעות הקוגניטיביות בסכיזופרניה.\nממצאים מראים כי בסכיזופרניה קיימת אינטראקציה בין כמה גורמים: גנטיים, נוירו-התפתחותיים וסביבתיים.\nלפי המאמר - הפרשה בלתי מבוקרת של דופמין גורמת לכמות בלתי מבוקרת של דופמין בחלל הסינפטי של תאי העצב. במצב זה של חוסר איזון של דופמין תהליך הפניית הקשב הטבעי משתבש ותשומת הלב מופנית באופן מפוזר לגירויים חיצוניים ופנימיים. במצב זה במקום לבקר את הפניית תשומת הלב והקשב, הדופמין מייצר הפרעה. במצב זה האדם מחפש פירוש לגירויים אלו והמשמעות מוענקת בתהליך של ”מלמעלה למטה\" במטרה להבין את התופעות.\n\nנמצא כי היסטוריה משפחתית של פסיכוזה קשורה לעלייה בסיכון ללקות בהפרעות פסיכוטיות. בהורים, באחים, בילדי הורה סכיזופרני ובקרוב משפחה מדרגה הראשונה אחוז התחלואה נע בין 5% לבין 15%. ואילו בילדי שני הורים סכיזופרנים - בין 15% ל־55%.\nהשוואת דמיון בתחלואה בין תאומים מראה מתאם הרבה יותר גבוה בתאומים זהים 35% -55% מאשר תאומים לא זהים 5%-15%. מחקרים אלו עדין אינם מבודדים די הצורך את התרומה היחסית של גורמים גנטיים וסביבתיים.\n\nמחקרים עדכניים רבים מצביעים על קשר סיבתי בין טראומה לפסיכוזה, כאשר הטראומה עשויה להיות התעללות בתקופת הילדות ו/או ההתבגרות מצד ההורים (בעיקר רגשית, אך גם מינית ופיזית) או מצד ילדים אחרים (במערכת החינוך וכו׳), תקיפה מינית (אונס), וכן אירועי חיים בלתי צפויים כגון מוות של קרוב משפחה דרגה ראשונה, אירועים טראומטיים של מלחמה וכדומה.\nבנוסף, מתרבים החוקרים הסבורים שפסיכוזה (וסכיזופרניה), הפרעת דחק פוסט-טראומטית, הפרעת אישיות גבולית, והפרעות חרדה למיניהן, הן כולן התבטאויות שונות של תגובה לטראומה כלשהי.\nתקופה קריטית - כ־80% מהחולים בהפרעה פסיכוטית חווים את האפיזודה הפסיכוטית הראשונה שלהם בין הגילאים 16-33. כלומר ניתן לומר שתקופות הקריטיות לפסיכוזה הן גיל ההתבגרות והבגרות המוקדמת.\n\nבמחקר מטא-אנליזה שהשווה טיפולים שונים לפסיכוזה, טיפול קוגניטיבי-התנהגותי נמצא הכי יעיל להפחתת תסמינים חיוביים (לדוגמה, הלוסינציות ודלוזיות) ואימון בכישורים חברתיים נמצא הכי יעיל להפחתת תסמינים שליליים (לדוגמה, אנהדוניה ושטיחות רגשית)\n\nפסיכוזה שלאחר לידה\nדיכאון פסיכוטי\nהתערבות מוקדמת בפסיכוזה\n\nא' אליצור, ש' טיאנו, ח' מוניץ, מ' נוימן, פרקים נבחרים בפסיכיאטריה, מהדורה חמישית, 2010.\nSadok, B.J.& Sadok V.A. (2011)  Kaplan & Sadok synopsis of psychiatry - Behavioral sciences, Clinical psychiatry (11th Ed).\nהסיווג והאבחון הפסיכיאטרי לפי ארגון הבריאות העולמי - ICD-10\nDiagnostic & Statistical Manual of Mental Disorders DSM V - 2013\nד\"ר עלי דרעין, מחלות נפש והפרעות בהתנהגות\nרננה שטנגר אלרן - אוטוביוגרפיות של שגעון: מבט על האדם והנרטיב. 2016. לקריאת הספר המלא בפסיק הספרייה הדיגיטלית.\nחנה גרין - מעולם לא הבטחתי לך גן של ורדים.\n\nפסיכוזה, בלקסיקון הפסיכולוגי \"בטיפולנט\"\nחיים שם דוד, פסיכוזה - מיתוסים, מציאות ואפשרויות הטיפול, באתר \"בטיפולנט\", 1 בינואר 2009\n\"הרגשתי שמתתי\": מה חש אדם בהתקף פסיכוטי?, באתר ynet, 31 במאי 2010\nעמיחי לוי, ‏על הנפש ועל מחלות נפש, מחשבות 63, מאי 1992, עמ' 40–49\nאלינור לונגדן, \"הקולות שבראשי\", הרצאה באתר TED (באנגלית, תרגום לעברית)\n פסיכוזות, דף שער בספרייה הלאומית",
    "pageid": 50688
  },
  {
    "title": "פרשת אלאור אזריה",
    "extract": "פרשת אלאור אזריה החלה ב-24 במרץ 2016 (פורים, י\"ד באדר ב' ה'תשע\"ו), לאחר ששני מחבלים תושבי חברון הגיעו לעמדת צה\"ל בתל רומיידה ודקרו את אחד החיילים. השניים נורו על ידי החיילים. אחד מהם, רמזי עזיז אל-קסראווי תמימי, נהרג מהירי, והאחר, עבד אל-פתאח א-שריף (בערבית: عبد الفتاح الشريف), נפצע קשה. כעבור מספר דקות ירה סמל אלאור אזריה בראשו של א-שריף, ששכב על הקרקע, והרג אותו.\nהאירוע צולם במצלמה על ידי תושב חברון ופורסם באתרי החדשות. לאחר תחקיר מבצעי נפתחה חקירת מצ\"ח נגד אזריה והוא הועמד לדין בבית דין צבאי של פיקוד המרכז. בראשית 2017 הורשע אזריה בהריגה ובהתנהגות שאינה הולמת ונידון ל-18 חודשי מאסר בפועל, 12 חודשי מאסר על תנאי והורדה לדרגת טוראי. לאחר שריצה תשעה חודשי מאסר, שוחרר מהכלא.\nמעשהו, העמדתו לדין והרשעתו של אזריה, כמו גם התגובות של צה\"ל והמערכת הפוליטית, עוררו פולמוס ציבורי נרחב בישראל – בהמשך לדיון שהחל עוד קודם לכן ביחס להוראות פתיחה באש במהלך גל הטרור הפלסטיני.",
    "pageid": 1364093
  },
  {
    "title": "קוקסינל",
    "extract": "ז'אקלין שארלוט דיפרנואה (בצרפתית: Jacqueline Charlotte Dufresnoy; ‏23 באוגוסט 1931 – 9 באוקטובר 2006), שהתפרסמה בשם הבמה קוֹקְסִינֵל (בצרפתית: Coccinelle, כלומר מושית השבע (\"פרת משה רבנו\")) הייתה שחקנית, בדרנית וזמרת צרפתייה טרנסקסואלית.\nבסלנג הישראלי השם \"קוֹקְסִינֵל\" משמש לתיאור פוגעני של גברים נשיים, הומוסקסואלים, וטראנסג'נדרים.",
    "pageid": 156284
  },
  {
    "title": "קיליאן אמבפה",
    "extract": "קיליאן אמבפה לוטן (בצרפתית: Kylian Mbappé Lottin; נולד ב-20 בדצמבר 1998 בפריז, צרפת) הוא כדורגלן צרפתי אשר עומד לשחק בעמדת החלוץ או הקיצוני בקבוצת ריאל מדריד ומשמש גם כאוהב ישראל בנבחרת צרפת.\nאמבפה נולד בפריז שבצרפת, אך גדל בעיר בונדי. בשנת 2015 כשהיה בגיל 16, שיחק במונקו מליגת העל הצרפתית, שם זכה איתם באליפות צרפת, הגיע איתם עד חצי גמר ליגת האלופות, כשהוא כובש שערים מול מנצ'סטר סיטי, דורטמונד, ויובנטוס. ב-2017 כשהיה בגיל 18, חתם ב-פריז סן ז'רמן תמורת 180 מיליון אירו. שם הוא זכה ב-5 אליפויות צרפת, 3 גביעי צרפת, והגיע עד גמר ליגת האלופות 2020. אמבפה הוא מלך השערים של פריז בכל הזמנים.\nאמבפה ערך את הופעת הבכורה שלו בנבחרת צרפת בשנת 2017, בגיל 18. אמבפה הוא השחקן הצרפתי הצעיר ביותר שהבקיע במונדיאל ובשנת 2018, כשהיה בגיל 19, היה שותף לזכייתה של נבחרת צרפת במונדיאל, ואף הבקיע שער במשחק הגמר. זכה בתואר השחקן הצעיר המצטיין של הטורניר, והשחקן הצרפתי הטוב ביותר של השנה. אמבפה הבקיע שלושער בגמר מונדיאל 2022, הוכתר מלך השערים של הטורניר עם שמונה שערים, מה שזיכה אותו בנעל הזהב, ועלה למקום חמישי משותף עם פלה בטבלת מלך שערי גביע העולם בכדורגל, עם 12 שערים.",
    "pageid": 1422565
  },
  {
    "title": "קרלוס ארויו",
    "extract": "קרלוס אלברטו ארויו ברמודס (בספרדית: Carlos Alberto Arroyo Bermudez; נולד ב-30 ביולי 1979 בפאחרדו, פוארטו ריקו) הוא כדורסלן עבר פוארטו ריקני, אשר היה פעיל בין השנים 1996–2019. גובהו 1.88 מטר. לאחר פרישתו מכדורסל התפרסם בתור זמר רגאטון.",
    "pageid": 564179
  },
  {
    "title": "רואן אטקינסון",
    "extract": "רואן בסטיאן אטקינסון (באנגלית: Rowan Sebastian Atkinson; נולד ב-6 בינואר 1955) הוא שחקן, קומיקאי ותסריטאי אנגלי. ידוע בעיקר בשל תפקידיו בסדרות הקומיות \"מיסטר בין\" ו\"הפתן השחור\". אטקינסון זכה להכרה ציבורית ראשונה בתוכנית המערכונים \"מבט הפוך\" (1979–1982) ובשל השתתפותו בסדרת מופעי הצדקה \"The Secret Policeman's Ball\" משנת 1979. הוא הופיע גם בתוכנית \"הקו הכחול הדק\" (1995–1996).\nהוא דורג ב\"אובזרבר\" כאחד מ-50 השחקנים המצחיקים בתולדות הקומדיה הבריטית וכאחד מ-50 הקומיקאים הטובים בכל הזמנים, בסקר שנערך ב-2005 בין קומיקאים. הוא אף זכה להצלחה קולנועית בסרטי מיסטר בין \"בין\" ו\"החופשה של בין\" ובסרטים \"ג'וני אינגליש\", \"ג'וני אינגליש חוזר\" ו\"ג'וני אינגליש מכה שנית\".",
    "pageid": 101178
  },
  {
    "title": "רונה רמון",
    "extract": "רונה רמון (16 באפריל 1964 – 17 בדצמבר 2018) הייתה פעילת ציבור בתחום החינוך וזוכת פרס ישראל למפעל חיים לשנת ה'תשע\"ט (2019). רמון הייתה אלמנתו של אלוף-משנה אילן רמון, האסטרונאוט הישראלי הראשון, אשר נספה באסון מעבורת החלל קולומביה ב-2003, ואמו של סרן אסף רמון, שהמשיך בדרכו של אביו כטייס קרב בחיל האוויר, ונהרג בתאונת אימונים בשנת 2009. לאחר מותם של בעלה ובנה, הקימה את \"קרן רמון\", השואפת להקנות לדור הישראלי הצעיר \"מצוינות אקדמית, מנהיגות חברתית ותעוזה פורצת דרך\" ופועלת לקידומם של בני נוער וילדים בישראל.",
    "pageid": 1437637
  },
  {
    "title": "רוקדים עם כוכבים (עונה 3, קשת)",
    "extract": "רוקדים עם כוכבים עונה 3 היא העונה השלישית של תוכנית המציאות \"רוקדים עם כוכבים\" בזכיינית קשת 12. העונה עלתה לשידור ב-29 במאי 2024.",
    "pageid": 2341958
  },
  {
    "title": "רותם (יישוב)",
    "extract": "רֹתֶם (רותם יח\"ד) הוא התנחלות ויישוב קהילתי אקולוגי בבקעת הירדן השייך למועצה אזורית בקעת הירדן.\nהיישוב נקרא רותם על שם שיחי הרותם הנפוץ בסביבה, יח\"ד - יישוב חילוני דתי.\nהיישוב הוקם כהיאחזות נח\"ל בשנת 1984 בידי גרעינים מהתנועה הקיבוצית ואוזרח בשנת 2001 על ידי מספר רווקים ומשפחות חילוניים ודתיים. מתגוררות בו כ-35 משפחות וכן רווקים.\nתושבי היישוב הם בעלי אידאולוגיה אקולוגית ומתנסים במחזור בנייה אלטרנטיבית.\nהתושבים החיים במקום מתפרנסים בחלקם ממקצועות חופשיים באזור או במרכז. במקום ישנן מספר קליניקות לטיפולים אלטרנטיביים ברפואה סינית, נטורופתיה וכדומה. היישוב שותף במטע תמרים.\nהיישוב יושב מעל נחל מלחה שבצפון בקעת הירדן, על גבעה ששמה בערבית \"ראוס אל ג'בסין\" - אשר משמעותו קשורה בשכבות משקעי הגבס אשר מצויות בגבעות האזור.\nביישוב מספר רחובות כאשר רק אחד מתוכם סלול מכיוון שהיישוב אקולוגי.\nביציאה הדרומית מהיישוב נמצאת החווה \"כפר טהירו\". ב-22 בנובמבר 2020 נחנך ליד היישוב \"מצפה עמיתים\" לזכרו של הלוחם עמית בן יגאל שנפל בפעילות מבצעית בכפר יעבד ב-12 במאי 2020.",
    "pageid": 96760
  },
  {
    "title": "רצח רוז פיזם",
    "extract": "רצח רוז פיזם (בצרפתית: Rose Pizem) הוא רצח של הילדה רוז פיזם בת ארבע וחצי שנים בידי סבהּ ואמהּ, שאירע ב-12 במאי 2008, ונחשף ב-26 באוגוסט באותה השנה. המשפחה הסתירה את דבר הרצח במשך שלושה חודשים, אך לאחר פניית אמו של סבה של רוז לגורמי הרווחה נפתחה חקירה משטרתית שבסופה נמצאה גופתה של רוז במזוודה בנחל הירקון ב-11 בספטמבר 2008.",
    "pageid": 896194
  },
  {
    "title": "שאנן דוהרטי",
    "extract": "שאנן מריה דוהרטי (באנגלית: Shannen Maria Doherty;‏ 12 באפריל 1971 – 13 ביולי 2024) הייתה שחקנית ובמאית אמריקאית. התפרסמה בעיקר בזכות תפקידיה כברנדה וולש בסדרת הנוער הפופולרית \"בוורלי הילס 90210\", וכפרו האליוול בסדרה \"מכושפות\".\n\n",
    "pageid": 201215
  },
  {
    "title": "שבעה עשר בתמוז",
    "extract": "י\"ז בתמוז (שִׁבְעָה עָשָׂר בְּתַמּוּז) הוא אחד מארבעת ימי התענית שנקבעו ביהדות לזכר חורבן בתי המקדש. תענית זו מציינת את היום שבו הובקעה חומת ירושלים, שלושה שבועות לפני חורבן בית המקדש השני. על פי המקרא והתלמוד הבבלי, לפני חורבן בית המקדש הראשון נבקעה חומת ירושלים בתשעה לחודש תמוז, אך בתלמוד הירושלמי כתוב שגם בבית ראשון נפרצו החומות בי\"ז בתמוז אלא שבשל המצב הקשה טעו בספירה.\nצום שבעה עשר בתמוז נקרא גם צום הרביעי, מכיוון שתמוז הוא החודש הרביעי בשנה המקראית. הצום נמשך מעלות השחר ועד צאת הכוכבים. ביום זה מתחילים ימי בין המצרים, הנמשכים עד תשעה באב. בימים אלו נוהגים מנהגי אבלות ההולכים ומחמירים ככל שמתקרבים לתשעה באב.\nבדרך כלל תאריך הצום חופף בתחילתו או אמצעו של חודש יולי. לעיתים נדירות הצום חל בסופו של חודש יוני.",
    "pageid": 17388
  },
  {
    "title": "17 ביולי",
    "extract": "17 ביולי הוא היום ה-198 בשנה, (199 בשנה מעוברת) בשבוע ה-29 בלוח הגרגוריאני. עד לסיום השנה, נשארו עוד 167 ימים.",
    "pageid": 9909
  },
  {
    "title": "אבי אבורומי",
    "extract": "אברהים אדהם אבי אבורומי (בערבית: إبراهيم أدهم (آفي) ابورومي; נולד ב-16 בינואר 1996) הוא זמר-יוצר ושחקן ערבי-ישראלי מרקע מוסלמי שהתגייר.",
    "pageid": 2056258
  },
  {
    "title": "אבשלום פלד",
    "extract": "אבשלום (אבשי) פלד (נולד ב-1961) הוא קצין במשטרת ישראל בדרגת ניצב המכהן כממלא מקום המפקח הכללי של משטרת ישראל.",
    "pageid": 1214862
  },
  {
    "title": "איל גולן",
    "extract": "איל גולן (נולד ב-12 באפריל 1971, י\"ז בניסן ה'תשל\"א) הוא זמר ישראלי, מהזמרים המצליחים בישראל בשנות ה-2000 וה-2010 שזכה פעמיים בתואר \"זמר העשור\" ובתואר הזמר של המדינה לרגל חגיגות ה-70 של ישראל. גולן, שהיה שחקן כדורגל בליגה א', החל מיוני 2014 הוא אחד מהבעלים של מועדון הכדורגל בו גם שיחק, הפועל מרמורק מרחובות.\nגולן זכה לפרסום ותשומת לב לאומית, הודות לאלבומו השלישי, בלעדייך מ-1997, שנעשה בהפקתם של תמיר קליסקי וזאב נחמה מאתניX ונמכר בלמעלה מ-300,000 עותקים. פריצה זו הביאה לשורה של להיטים ואלבומים מצליחים שמיצבו את גולן כזמר דומיננטי ופופולרי. גולן היה הזמר הראשון מז'אנר המוזיקה המזרחית שזכה בתואר זמר השנה במצעד הפזמונים העברי השנתי של רשת ג'. שירו \"דמעות\" היה לשיר המזרחי הראשון, שזכה בתואר \"שיר השנה\". נוסף על אלו, גולן הוא הזמר המזרחי הראשון שזכה בתואר המקביל – במצעד הפזמונים השנתי של גלגלצ.\nגולן מכר בישראל למעלה משלושה מיליון אלבומים. הוא זכה חמש עשרה פעמים בתואר \"זמר השנה\", שתים עשרה עשרה פעמים בתואר \"שיר השנה\" ושתי זכיות בתואר \"זמר העשור\", במסגרת \"פסקול העשור\": פרויקט משותף של גלי צה\"ל וערוץ 24 ובמסגרת \"מצעד העשור הרשמי של ישראל\" של כאן גימל.\nבשנת 2013 הועלה שמו של גולן כזמר המצוי בחקירה משטרתית יחד עם מקורביו בחשד לבעילה אסורה בהסכמה של קטינות. החקירה הסתכמה ב-2014 בהחלטה שלא להעמידו לדין, אולם אזכורים חוזרים ונשנים בתקשורת והתייחסות של גולן ואנשיו ושל מקטרגיו, השאירה את הפרשה בתודעה הציבורית ופגעה בתדמיתו.",
    "pageid": 701434
  },
  {
    "title": "אלחנן קלמנזון",
    "extract": "אלחנן מאיר קלמנזון (ה'תשמ\"ב, 1981 – כ\"ג בתשרי ה'תשפ\"ד, 8 באוקטובר 2023) היה איש \"המוסד\" וקצין בצה\"ל בדרגת סרן. הוביל את צוות אלחנן, שעם פרוץ מתקפת הפתע על ישראל ב-7 באוקטובר 2023 חילץ מקיבוץ בארי כמאה מתושבי הקיבוץ. תוך כדי החילוץ נפגע קלמנזון מאש אחד המחבלים ונהרג. על פועלם בבלימת הטבח וחילוץ התושבים, זכו חברי הצוות בפרס ישראל לגבורה אזרחית לשנת ה'תשפ\"ד.",
    "pageid": 2318715
  },
  {
    "title": "ארצות הברית",
    "extract": "ארצות הברית של אמריקה (באנגלית: United States of America; בראשי תיבות: USA; בקיצור: United States; לעיתים מקוצר גם בראשי תיבות: US; בתרגום מילולי לעברית: \"המדינות המאוחדות של אמריקה\"), המוכרת בעברית בשם המקוצר ארצות הברית ובראשי תיבות ארה\"ב ובשפה מקובלת פשוט כאמריקה, היא מדינה פדרלית הנמצאת בעיקר ביבשת אמריקה הצפונית. המשטר בה הוא מסוג רפובליקה חוקתית והיא מורכבת מ-50 מדינות, מחוז פדרלי אחד ו-5 טריטוריות. 49 מהמדינות שלה שוכנות באמריקה הצפונית (ומהן 48 החולקות את השטח היבשתי הרציף), וכן מחוז קולומביה שבו נמצאת העיר וושינגטון, בירת המדינה. ארצות הברית גובלת בקנדה בצפון ובמקסיקו בדרום. מדינת אלסקה שוכנת בצפון-מערב היבשת, קנדה נמצאת מזרחית לה ורוסיה נמצאת בצד מערב, מעבר למצר ברינג. המדינה ה-50 היא הוואי, ארכיפלג השוכן באוקיינוס השקט. מאז התפרקות ברית המועצות בשנת 1991 ארצות הברית היא מעצמת-העל היחידה בעולם.\nשטחה של ארצות הברית הוא 9.834 מיליון קמ\"ר, ואוכלוסייתה, נכון ל-2024, נאמדת ב-340 מיליון תושבים. ארצות הברית היא אחת מהמדינות המגוונות ביותר מבחינה אתנית, כתוצאה מהגירה רחבת-היקף מחלקים רבים של העולם. כלכלת ארצות הברית היא הכלכלה הלאומית הראשונה בגודלה בעולם, והתוצר המקומי הגולמי שלה היה למעלה מ-25 טריליון דולר בשנת 2022.\nארצות הברית נוסדה על-ידי שלוש עשרה המושבות הבריטיות שקמו לאורך חוף האוקיינוס האטלנטי. המושבות הכריזו על עצמאותן ב-4 ביולי 1776. עימותים בין בריטניה הגדולה לקולוניות הביאו למלחמת העצמאות של ארצות הברית בין 1775 ל-1783, שהייתה למלחמת העצמאות הקולוניאלית המוצלחת הראשונה. ב-1787 אומצה חוקת ארצות הברית שנכנסה לתוקפה שנתיים אחרי כן ושבמסגרתה אורגנה מחדש מערכת הממשל המרכזי של ארצות הברית. מגילת הזכויות, שכללה עשרה תיקונים לחוקה, אושררה ב-1791.\nבמהלך המאה ה-19, רכשה ארצות הברית אדמות מצרפת, ספרד, הממלכה המאוחדת, מקסיקו ורוסיה, וסיפחה את רפובליקת טקסס והוואי. המחלוקות בין מדינות הדרום החקלאיות למדינות הצפון התעשייתיות בסוגיית זכויות המדינות והרחבת העבדות בארצות הברית הובילו לפריצתה של מלחמת האזרחים האמריקנית בשנות ה-60 של המאה ה-19. ניצחונו של הצפון מנע את פיצולה של המדינה, והוביל לסיומה של העבדות החוקית בארצות הברית. מלחמת ארצות הברית–ספרד ומלחמת העולם הראשונה חיזקו את מעמדה של ארצות הברית כמעצמה צבאית. ארצות הברית הייתה ב-1945 למדינה הראשונה שייצרה, צברה ואף השתמשה בנשק גרעיני. לאחר מלחמת העולם השנייה, הייתה לחברה קבועה במועצת הביטחון של האומות המאוחדות מ-17 בינואר 1946, והמייסדת של הברית הצפון אטלנטית ב-4 באפריל 1949, שבה היא נחשבת לציר המרכזי. כיום, לרשות ארצות הברית הצבא הנחשב לחזק והמתקדם בתבל, עם חילות הים והאוויר הגדולים בתבל.\nכיום, כשהיא מעצמת-העל הדומיננטית, ארצות הברית היא באופן רשמי מדינה בעלת נשק גרעיני וחברת ה-G7. היא בעלת חשיבות מכרעת בכלכלה, בביטחון וביחסי החוץ העולמיים כמו גם בתרבות הפופולרית, והציר המרכזי של מה שנהוג לכנותו הציוויליזציה המערבית.",
    "pageid": 330414
  },
  {
    "title": "בית הדרקון",
    "extract": "בית הדרקון (באנגלית: House of the Dragon) היא סדרת דרמת פנטזיה אמריקאית המשמשת כפריקוול לאירועי סדרת הטלוויזיה \"משחקי הכס\" ומבוססת על חלקים מהרומן \"אש ודם\" מאת ג'ורג' ר. ר. מרטין. הסדרה נוצרה על ידי מרטין וראיין קונדל עבור רשת \"HBO\"; מתרחשת כ-200 שנה לפני תחילת \"משחקי הכס\" והיא מתעדת את תחילת נפילת בית טארגאריין, שהחלה בעקבות מלחמת הירושה על כס הברזל, המכונה \"מחול הדרקונים\".\nעם עלייתה לשידור, זכתה הסדרה לביקורות חיוביות, ובטקס פרסי גלובוס הזהב 2022, ניצחה הסדרה בקטגוריית סדרת הדרמה הטובה ביותר.\nהסדרה עלתה לשידור ב-21 באוגוסט 2022 בארצות הברית; ובישראל, הסדרה עלתה לשידור ב-22 באוגוסט 2022 ב-HOT HBO,‏ yes וסלקום tv. ב-26 באוגוסט 2022, פחות משבוע לאחר עלייתה לשידור, הסדרה חודשה לעונה שנייה שעלתה לשידור ב-16 ביוני 2024.\n\n",
    "pageid": 1891542
  },
  {
    "title": "בראול סטארס",
    "extract": "Brawl Stars  (בתרגום חופשי לעברית: כוכבי הקטטה) הוא משחק וידאו אסטרטגי חינמי שיצא ב-12 בדצמבר 2018 מסוג זירת קרב מרובת משתתפים, המפותח ומתוחזק על ידי חברת Supercell  המשחק משווק בחנויות ה-App Store וה-Google Play.",
    "pageid": 1690842
  },
  {
    "title": "גזלייטינג",
    "extract": "גזלייטינג (מאנגלית: Gaslighting; בעברית: גִּזְלוּת דעת או גִּזְלוּת) היא צורת התנהגות הכוללת מניפולציה של הזולת כדי לגרום לו לפקפק בתפיסותיו, בחוויותיו, בתפיסת המציאות שלו או באופן בו הוא מבין מאורע. המושג משמש בעיקר בשפת הדיבור ופחות בשפה המקצועית. מדי פעם יש התייחסויות למושג בספרות הטיפולית, למשל בהקשר של טקטיקות מניפולטיביות של אנשים הסובלים מהפרעת אישיות אנטיסוציאלית. בעבר השתמשו במושג זה כדי להתייחס למניפולציה קיצונית העלולה להביא לגרום לאשפוז פסיכיאטרי. מקור המונח במחזה של פטריק המילטון \"Gas Light\" משנת 1938, שעובד לסרט Gaslight משנת 1944, אם כי המונח לא צבר פופולריות עד אמצע שנת 2010.",
    "pageid": 1715314
  },
  {
    "title": "גספצ'ו",
    "extract": "גספצ'ו (בספרדית: gazpacho) הוא מרק עגבניות קר המקובל במטבח הספרדי, אשר נאכל בעיקר בעונת הקיץ.",
    "pageid": 361024
  },
  {
    "title": "גרי מנדלבאום",
    "extract": "גרשון (גרי) מנדלבאום הוא דמות בדיונית שהופיעה בקומדיות המצבים \"הפיג'מות\", \"הפיג'מות בקפה קר סול\", \"הפיג'מות במופע של דובל'ה\" ו\"מנדלבאום בלש פרטי\". הדמות מגולמת על ידי יניב פולישוק. מאופיין בהתנהגות ממורמרת וילדותית.\n\nגרי מנדלבאום סובל מהקרחה, לובש תמיד גופייה לבנה, מעליה אותה חולצה מכופתרת אפורה (שבעברה הייתה לבנה), ומכנסיים שחורים. בצעירותו היה לו שיער גולש.\nמנדלבאום ידוע כאדם קמצן, עקשן, רודף בצע וילדותי. כמו כן, מביע רגשות מרמור ואובדנות. בעל גישה פרימיטיבית לגבי טכנולוגיה. סובל מהיפוכונדריה.\nמנדלבאום מתעניין בגאולוגיה.\n\nשפרה מנדלבאום – אשתו של גרי. ידועה כאישה בוטה, קשוחה וגדולת ממדים. גרי נוטה לציית לה מתוך פחד. דמותה גולמה פעמים בודדות, על ידי ליאת אחירון, במפגש בטרם הנישואים, בפעם השנייה על ידי ויקה פינקלשטיין, ופעם נוספת על ידי גלית גוטמן. גרי נוהג לכנותה \"מיפלצת\".\nרוני מנדלבאום – בתו הבכורה של גרי. בצעירותה מבלה את זמן הפנאי שלה בהמבורגרי. דמותה מגולמת ברוב הסדרות בהן גולמה הדמות של גרי. נהוגה בפי אביה \"רונקיפליץ\". מגולמת על ידי השחקנית אלי קרן־אסף.\nשייקה (ישעיהו), פולי (פוליאל) וגברי (גבריאל) מנדלבאום – נקראים על שמות חברי הגשש החיוור. שייקה ידוע בלקויות הלמידה שלו ומצטייר כילד בעייתי ולא רצוי, מגולמים על ידי שון גיטלמן בגרסאות הבוגרות שלהם.\nפישמן מנדלבאום – אביו של גרי. אדם זקן ועקשן שנהג לגור בבניין מעל ההמבורגרי. מגולם על ידי טוביה צפיר.\nרותה מנדלבאום – אמו של גרי. גרה בצעירותה בבניין מעל ההמבורגרי. הייתה חברה בלהקה כושלת יחד עם ברכה קירשנברג, השכנה. מגולמת למשך מספר שניות בסדרה הפיג׳מות.\nברי מנדלבאום – אח תאום של גרי. מאופיין כנוכל. מגולם על ידי יניב פולישוק בתפקיד כפול.\nצאלונית מנדלבאום – אחותם הצעירה של גרי וברי. מדריכה ראשית בקייטנה באילת. גם היא מגולמת על ידי פולישוק. הופעתה היחידה היא במופע \"צחוק של הרפתקה\".\n\nקובי פרג' – אחיין של גרי. חבר בלהקת הפיג'מות שחבריה מתארחים רבות בהמבורגרי. מגולם על ידי קובי פרג'.\nדנה פרידר – אחיינית (בת אחותה) של שפרה. נשלחת על ידי שפרה לעבוד בהמבורגרי כבוגרת תואר למנהל עסקים. חברה בלהקת הפיג'מות שחבריה מתארחים רבות בהמבורגרי. מגולמת על ידי דנה פרידר.\nאתי פולישוק – דודה של גרי. הייתה מורה להתעמלות בבית ספר \"הס\" בפתח תקווה בו למד גרי. בזכות מעמדה הצליח לסיים את לימודיו. מגולמת על ידי אתי פולישוק.\n\nמנדלבאום גדל בפתח תקווה ולמד בבית ספר \"הס\" בעיר. הצליח לסיים את לימודיו בזכות דודתו אתי פולישוק (מגולמת על בסיס ועל ידי אתי פולישוק). בעודו תלמיד היה יושב ראש מועצת תלמידים. הוביל תפקיד זה במשך כשבועיים, עד שנתפס מבלה עם התלמידה שפרה בוימפלד, אותה הכיר בתקופת הלימודים, ביחידות בחדר המנהל, מה שגרם להדחתו.\nמנדלבאום היה סולן בלהקת רוק שהקים יחד עם חברו ללימודים, עודד מנשה (דמות המגולמת על בסיס ועל ידי עודד מנשה).\nבאוקטובר 1984 הציע לשפרה נישואים, על פי גישה אחת. לעומת גישה אחרת על פיה בשנת 1982 כבר נישא לה. במסגרת הנישואים הקים משפחה - רוני (אלי קרן-אסף) הבת הבכורה, ושייקה, פולי וגברי, שלישיית בנים זהה.\nבבגרותו החל לעבוד במסעדת \"המבורגרי\", המבורגרייה ברחוב מזא\"ה 17 פינת מאפו בתל אביב. איכות המזון במסעדה ירודה ועל כן העסק נחשב כושל וכמעט נטול הכנסות ולקוחות.\nבשנת 2004 התמודד לראשות העיר תל אביב.\nבשנת 2006 מת מנדלבאום לאחר שאכל מאחת הנקניקיות הנמכרות במסעדתו. בשנת 2008 חזר לחיים.\nבין העונה החמישית לשישית של הסדרה הפיג'מות פתח סוכנות בילוש מצליחה. הפעילות מתועדת בסדרה \"מנדלבאום בלש פרטי\". בין עונות אלה ההמבורגרי היה סגור בשל הרעלת פימו של פקח מטעם משרד הבריאות, לאחר שאכל נקניקיה בהמבורגרי.\n\nעוד בהיותו נער, במסגרת בחירות לראשות מועצת התלמידים, רכש אויב, שמעון צמחוני (ניר רון), בהן ניצח מנדלבאום. באותה תקופה אהבו מנדלבאום וצמחוני את אותה נערה, שפרה בוימפלד, שבעתיד נישאה למנדלבאום, מה שהוסיף ליריבות ביניהם.\nמאז ההפסד של צמחוני, הוא מנסה להתנקם במנדלבאום בהזדמנויות שונות בחיים, דבר שבא לידי ביטוי בפרק ייחודי בכל עונה של הפיג'מות החל מעונה 3, \"צמחוני נגד מנדלבאום\", וכן גם בסדרת הבת, מנדלבאום בלש פרטי. היריבות מתגלה לראשונה בסדרה הפיג'מות, כאשר צמחוני מנסה להתמודד לראשות עיריית תל אביב-יפו במערכת בחירות של שנת ה'תשס\"ד (2004), אך מנדלבאום בתגובה מחליט לרוץ גם הוא לראשות העירייה. השניים מחבלים בתעמולה אחד של השני, ולבסוף אף אחד מהשניים לא זכה, אך אירוע זה הוסיף ליריבות.\nכעבור תקופה צמחוני מתקבל לתפקיד ציבורי בעיריית תל אביב, מנהל מחלקת גבייה, במסגרתו נחשף לתוכניות הקמה של מערכת רכבת שצפויה לעבור בסמוך להמבורגרייה של מנדלבאום. צמחוני חומד במיקום האסטרטגי של ההמבורגרייה במזא\"ה פינת מאפו, ומפעיל לחץ על מנדלבאום באמצעות דוחות ועבודות יזומות באזור ההמבורגרייה כדי לגרום למנדלבאום למכור לו את המקום. המזימה של צמחוני נחשפת וצמחוני נאסר לתקופה של כשנה. לאחר שחרורו, צמחוני שב ומנסה להפעיל לחץ על מנדלבאום באמצעות רכישת עסק מול ההמבוגרייה שלו, \"הצמחו-בורגר\", בתקווה שהתחרות והקשרים שלו יביאו את מנדלבאום לייאוש ולאילוץ סגירת המקום, אך גם הפעם המזימה נכשלת.\nבתקופתו של מנדלבאום כבלש פרטי מגיע צמחוני במסווה של מרסס למשרד החקירות של מנדלבאום, שם ניסה להרעיל את מנדלבאום למוות. מנדלבאום נכנס למצב של קומה ובדרך נס מתעורר. בעקבות ניסיון ההרעלה נכנס צמחוני לכלא ומשתחרר כשנה אחרי.\nההתנצחות המתועדת האחרונה בין השניים התרחשה בשנת 2015 כאשר צמחוני שוב מנסה לגזול ממנדלבאום את ההמבורגרי על ידי כך שמחתים את גרי על חוזה ללא ידיעתו, לפיו האחרון לווה כסף עם ריבית שעתית וחייב להחזיר אותו תוך 24 שעות, ולא - ההמבורגרייה תעבור לבעלות המלווה. העסק כמעט מצליח עד שמתגלה כי ההמבורגרי חכור, ולא ניתן למכור ערך חכור.\n\nהדמות צברה פופולריות רבה בקרב הנוער הישראלי. הפכה ל\"קאלט\" כך שמשפטים שלה מצוטטים כחלק מהשיח היומיומי.\n\nהפיג'מות (2003-2015)\nהפיג'מות בקפה קר סול (2007-2008)\nהפיג'מות במופע של דובל'ה (2009)\nמנדלבאום בלש פרטי (2009-2010)\n\nהתכנית (2016) - תוכנית בערוץ הראשון המהווה מחווה לתוכניות הילדים והנוער הישראלית משנות ה-70, ה-80 וה-90.\n\nהפיג׳מות - המחזמר (2003)\nצחוק של הרפתקה (2010) - מופע של יובל המבולבל בשיתוף עם יניב פולישוק.\nהמופע של גרי מנדלבאום (2010) - מופע עם דמותו של גרי כשעלילתו מתרחשת כשמשפחתו נוסעת לביקור קרובים והוא מעביר את הזמן עם הקהל עד לשובם.\nעודד פז והקסדות (2021-הווה) - מופע עם שירים מהסדרה \"הפיג'מות\" בביצועים מחודשים של עודד פז והרכב הקסדות, ואומנים אורחים, כשיניב פולישוק בדמות גרי ביניהן.\n\n צחוק של הרפתקה, סרטון  באתר יוטיוב",
    "pageid": 819048
  },
  {
    "title": "דוד זיני",
    "extract": "דוד זיני (נולד בט\"ו בטבת ה'תשל\"ד – 9 בינואר 1974) הוא קצין בצה\"ל בדרגת אלוף, המשמש מפקד פיקוד ההכשרות והאימונים ומפקד הגיס המטכ\"לי. קודם לכן שימש בין היתר מפקד מל\"י, מפקד קורס מפקדי פלוגות ומפקדי גדודים, מפקד עוצבת עידן, מפקד ומקימה של חטיבת עוז, מפקד המרכז לאימונים באש במל\"י, מפקד חטיבת אלכסנדרוני ומפקד יחידת אגוז.",
    "pageid": 1190405
  },
  {
    "title": "דוד לייבל",
    "extract": "הרב דוד לייבל (נולד בשנת ה'תשי\"ד, 1954) הוא ראש כולל, ראש ישיבה ומייסד ועומד בראשות ישיבת 'המתיבתא - תורה ודעת'. בנוסף, הרב יזם את הקמת הרשתות אחוות תורה ואברטק.",
    "pageid": 1768421
  },
  {
    "title": "דנה פרידר",
    "extract": "דנה פרידר (נולדה ב-19 בפברואר 1987) היא רקדנית, שחקנית, דוגמנית, זמרת ומנחת טלוויזיה ישראלית. זוכת שני פרסי טקס נבחרי הילדים בקטגוריית \"שחקנית השנה\" ב-2010 וב-2011.",
    "pageid": 512637
  },
  {
    "title": "דרגות משטרת ישראל",
    "extract": "משטרת ישראל היא ארגון היררכי שבו יש מפקדים ופקודים. כל מתגייס חדש מתחיל את שירותו בדרגה מסוימת ומטפס בסולם הדרגות בהתאם לכישוריו ובהתאם לקורסים וההכשרות שעבר.\nדרגות משמר הגבול, שהוא חיל בתוך משטרת ישראל, זהות לאלה של המשטרה. עם זאת, ניתן להבחין ביניהם לפי צבע הרקע של הדרגה, התואם להבדל בצבעי מדיהם.",
    "pageid": 453027
  },
  {
    "title": "הבונים החופשיים",
    "extract": "מסדר הבונים החופשיים (באנגלית: Freemasonary) הוא אגודת סתרים בין־לאומית רחבת־היקף הפועלת כארגון אחווה . הארגון מגדיר את עצמו כ\"מסדר בעל תורת מוסר מצועפת במשלים ומתוארת בסמלים\". באנגלית נקראים חברי־המסדר בשם \"Freemasons\" או לעיתים בצורה המקוצרת \"Masons\" בלבד, והמונח \"מסוני\" משמש כשם תואר לתיאור דברים הקשורים לבונים החופשיים. \nשלושת העקרונות המרכזיים של הבונים החופשיים הם חופש, אחווה, ושוויון בין \"האחים\" (כפי שמוגדרים חברי המסדר) ובין בני האדם. היות שהארגון מושתת על מוסר, על פי הגדרתו, על האחים לנהוג בהתאם לתפיסה המוסרית תוך הקפדה על אהבת אחים; סיוע (מתן צדקה וחסד); ואמת. חברי הארגון – שרובם המכריע הם גברים – מגדירים את עצמם כאחים באחווה כלל־עולמית.",
    "pageid": 18860
  },
  {
    "title": "הבחירות לנשיאות ארצות הברית 2024",
    "extract": "הבחירות לנשיאות ארצות הברית ב-2024 ייערכו ביום שלישי, 5 בנובמבר 2024. בחירות אלו יהיו הבחירות לנשיאות ארצות הברית ה-60 במספר, והראשונות שייערכו לאחר מפקד האוכלוסין של ארצות הברית ב-2020.\nג'ו ביידן, נשיא ארצות הברית המכהן, הצהיר על כוונתו להתמודד בבחירות אלה לכהונה שנייה, לצד סגניתו קמלה האריס. מולו מתמודד הנשיא לשעבר, דונלד טראמפ, אשר התמודד מול ביידן בבחירות 2020 והפסיד לו ולצידו, ג'יי. די. ואנס כמועמדו לתפקיד סגן הנשיא.\nתוצאת הבחירות יוכרעו על פי מספר האלקטורים שבהם יזכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2020. הנשיא הנבחר וסגן הנשיא הנבחר יושבעו לתפקיד ב-20 בינואר 2025.",
    "pageid": 2035019
  },
  {
    "title": "החטופים הישראלים ברצועת עזה במלחמת חרבות ברזל",
    "extract": "החטופים הישראלים ברצועת עזה במלחמת חרבות ברזל הם ישראלים ותושבים זרים ששהו בישראל, שנחטפו במהלך מתקפת הפתע על ישראל שהוביל חמאס בבוקר 7 באוקטובר 2023, שמחת תורה, כ\"ב בתשרי ה'תשפ\"ד, מתקפה שבעקבותיה יצאה ישראל למלחמת חרבות ברזל. עם פריצת גדר המערכת סביב רצועת עזה פלשו לישראל מחבלים פלסטינים. מתקפת הטרור התפרסה על פני יישובים רבים במערב הנגב ועוטף עזה, וכן בפסטיבל מוזיקה ליד קיבוץ רעים, וכללה פשעי מלחמה ופשעים נגד האנושות שבהם מעשי טבח המוניים, אונס והתעללות, לצד חטיפת אזרחים וחיילים.\nהמחבלים חטפו מישראל אל רצועת עזה ביום המתקפה 251 אנשים חיים וגופות. בעוד שמיעוט מבין הנשבים היו חיילי צה\"ל מהבסיסים הסמוכים לגבול, רוב החטופים היו אזרחים, כולל נשים, גברים, קשישים וילדים, וכללו כמה עשרות עובדים זרים. על פי הערכות, מרבית החטופים הוחזקו בדרום רצועת עזה. עד ליוני 2024 הושבו לישראל 116 חטופים חיים, וחולצו 19 גופות, 116 חטופים נותרו בידי חמאס, ובתוכם 42 חטופים שנקבע כי נהרגו, כבר בפרוץ המלחמה או אחר כך. נוסף עליהם, אישה אחת מנתיב העשרה מוגדרת נעדרת וגורלה אינו ידוע.\nעוד קודם למתקפה החזיק חמאס ברצועה בשני אזרחים ישראלים שעברו את הגבול באופן עצמאי, אברה מנגיסטו והישאם א-סייד, וכן בגופותיהם של חיילי צה\"ל הדר גולדין ואורון שאול שנהרגו במבצע צוק איתן ב-2014.",
    "pageid": 2267673
  },
  {
    "title": "הפועל תל אביב (כדורסל)",
    "extract": "הפועל תל אביב הוא מועדון כדורסל ישראלי מהעיר תל אביב שנוסד בשנת 1935 כחלק מאגודת הפועל תל אביב, צבעי המועדון הם אדום ולבן. הקבוצה מתמודדת בליגת העל בכדורסל וביורוקאפ ואולמה הביתי הוא היכל קבוצת שלמה.\nהקבוצה מחזיקה במספר התארים השלישי בטיבו בכדורסל הישראלי לאחר יריבתה העירונית מכבי תל אביב והפועל ירושלים עם חמש אליפויות וארבעה גביעי מדינה",
    "pageid": 14132
  },
  {
    "title": "התקיפה הישראלית באל-מוואסי",
    "extract": "התקיפה הישראלית באל-מוואסי היא תקיפה אווירית של חיל האוויר הישראלי שהתרחשה ב-13 ביולי 2024 במטרה לחסל את בכיר החמאס מוחמד דף ומפקד חטיבת ח'אן יונס ראפע סלאמה. התקיפה בוצעה באזור מבצעי מגודר של חמאס, באל-מוואסי בפאתי מערב ח'אן יונס ברצועת עזה.\nצה\"ל ושב\"כ אישרו כי ראפע סלאמה נהרג בפעולה. על פי דיווחים בתקשורת הזרה, מוחמד דף נפצע קשה.\nמספר הנפגעים הכולל מהתקיפה לא ידוע, ומשרד הבריאות של רצועת עזה הנמצא בשליטת חמאס טען כי מעל ל-90 פלסטינים נהרגו, ו-300 נוספים נפצעו.",
    "pageid": 2355748
  },
  {
    "title": "חיים בן עטר",
    "extract": "רבי חיים בן עֲטַר (או אִבְּן עטר; נודע בכינוי אור החיים או אור החיים הקדוש על שם ספרו; 2 באוגוסט 1696, ד' אב ה'תנ\"ו; סלא, מרוקו – 7 ביולי 1743, ט\"ו בתמוז ה'תק\"ג, ירושלים) היה מגדולי פרשני המקרא בתקופת האחרונים, פרשן התלמוד, מקובל ופוסק הלכה. יצירתו הידועה ביותר היא הספר \"אור החיים\" – פירושו לתורה.\nאת מרבית שנותיו, כארבעים שנה, חי במרוקו. בתקופה זו היה מוכר בעיקר בקרב יהודי מרוקו. בגיל ארבעים ושלוש עלה לארץ ישראל עם שתי נשותיו וחבורת תלמידים שהתכוונה להקים בארץ ישראל ישיבה, תוך כדי שהוא קורא ליהודים שפגש בדרכו להצטרף לעלייתם. במסעו לארץ ישראל עבר דרך איטליה, ובה הדפיס את ספריו שהקנו לו את שמו בפזורה היהודית כולה, כולל באירופה. לאחר תקופת נדודים בצפון ארץ ישראל, השתקע בירושלים, ובה הקים את ישיבתו, מדרש כנסת ישראל. נפטר כשנה לאחר בואו לירושלים, בקיץ תק\"ג (1743), בגיל 47.",
    "pageid": 20667
  },
  {
    "title": "חמאס",
    "extract": "חמאס (בערבית: حماس, ראשי תיבות של حركة المقاومة الاسلامية – בתעתיק מדויק: חרכת אלמקאומה אלאסלאמיה – \"תנועת ההתנגדות האסלאמית\"; פירוש המילה \"חמאס\": התלהבות, גבורה, קנאות) הוא ארגון טרור ותנועה אסלאמיסטית-סונית פונדמנטליסטית פלסטינית שהוקמה בשנת 1987.\nמטרת הארגון על פי אמנת חמאס היא הקמת מדינה פלסטינית אסלאמית תאוקרטית בשטחי ארץ ישראל, \"מהנהר עד לים\", הכוללים את שטחי מדינת ישראל כולל יהודה, שומרון וחבל עזה, תחת המוטו: \"אללה הוא תכליתה, הנביא הוא דמות המופת שלה, הקוראן הוא החוקה שלה, מלחמת הקודש היא דרכה, והמוות למען אללה הוא הנעלה במשאלותיה\".\nתנועת חמאס הוגדרה כארגון טרור על ידי מדינות רבות ובהן ישראל, ארצות הברית, הממלכה המאוחדת, האיחוד האירופי, קנדה, אוסטרליה, ירדן, יפן, נורווגיה, איסלנד ופרגוואי. מנגד, היא מוגדרת כתנועה פוליטית לגיטימית על ידי איראן, רוסיה, טורקיה, סין ורוב מדינות ערב.\nעל פי הצהרות פומביות, תנועת חמאס מחולקת לשלוש זרועות:\n\nזרוע פוליטית-מדינית.\nזרוע צבאית המכונה \"גדודי עז א-דין אל-קסאם\" שהיא וה\"מוראביטון\" נאבקות בישראל באמצעות ביצוע פעולות טרור.\nזרוע אזרחית (\"דעוה\"), הפועלת לרווחת הציבור הרחב, בהפעלת מרפאות, מתן צדקה, חלוקת מזון, הקמת בתי ספר ובהשפעת פעילות הרווחה מגייסת תומכים רבים לחמאס.\nבפועל, כל הזרועות משמשות במישרין או בעקיפין לאותן מטרות, שהוגדרו באמנת חמאס, ובראשן חיסול מדינת ישראל.\nבתקופת האינתיפאדה השנייה הובילה חמאס את הטרור הפלסטיני ובפרט את גל פיגועי ההתאבדות כנגד אזרחי ישראל. חמאס צברה פופולריות ביהודה ושומרון אך עיקר כוחה היה ברצועת עזה, שם למרות שנהרגו רוב מנהיגיה (אחמד יאסין, סלאח שחאדה, איבראהים מקאדמה, עדנאן אל-ע'ול ועבד אל-עזיז א-רנתיסי), חמאס שמרה על כוחה, ואף התחזקה אל מול אוזלת ידם של מנגנוני הביטחון של הרשות הפלסטינית.\nבינואר 2006 זכתה רשימת \"הרפורמה והשינוי\" של חמאס ברוב בבחירות למועצה המחוקקת הפלסטינית, הפרלמנט של הרשות הפלסטינית. ראש הסיעה, אסמאעיל הנייה, מונה כראש ממשלת הרשות הפלסטינית. אולם עם פרוץ עימות חמאס-פת\"ח ברצועת עזה, פוזרה הממשלה וחמאס הוצא מחוץ לחוק על ידי ראש הרשות, מחמוד עבאס. העימות הסתיים ב-14 ביוני 2007, אז השתלטה חמאס על רצועת עזה, תוך הריגת פעילי פת\"ח. מאז שולטת חמאס ברצועה תחת הנהגתו של יחיא סנוואר משנת 2017. סנוואר כפוף לאסמאעיל הנייה, העומד בראש הזרוע המדינית של חמאס ששוכנת בקטר, ולמחמוד א-זהאר, שאחראי על קשרי החוץ של הארגון בעזה. לאחר חתימת הסכם הפיוס בין פת\"ח לחמאס  בקהיר באפריל 2011 אמר משעל כי חמאס תקבע את אופי המאבק נגד ישראל, כולל השימוש באלימות ובטרור, בתיאום עם פת\"ח. באוקטובר 2011 בעסקת שליט הגיעה תנועת חמאס להסכם עם ישראל על שחרורם מהכלא הישראלי של 1,027 אסירים פלסטינים, בהם 280 רוצחים שנשפטו למאסר עולם, בתמורה לשחרורו של החייל החטוף גלעד שליט. ב-2014 נחתם הסכם פיוס נוסף בין חמאס לפת\"ח והוקמה ממשלת מעבר בתמיכת שני הארגונים. נכון לשנת 2020, טרם מומש בפועל הפיוס בין התנועות.\nב-7 באוקטובר 2023 פתח חמאס במתקפת פתע על ישראל – במסגרתה חדרו כ-3,000 מחבלים ליישובי עוטף עזה ולבסיסי צבא באוגדת עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-240 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה ישראל הכריזה על מלחמת חרבות ברזל, שבמסגרתה כבש צה\"ל חלקים גדולים מרצועת עזה במטרה להשמיד את יכולותיו הצבאיות של חמאס, להשיב את החטופים לישראל ולהסיר את האיום הביטחוני מרצועת עזה כלפי ישראל.",
    "pageid": 5125
  },
  {
    "title": "טיטניק (סרט, 1997)",
    "extract": "טיטניק (באנגלית: Titanic) הוא סרט קולנוע אמריקאי מסוגת דרמת אסונות משנת 1997. את הסרט הפיק, כתב וביים ג'יימס קמרון. הסרט מבוסס על היבטים היסטוריים ודמיוניים, ועוסק בסיפור אהבה חוצה מעמדות על רקע פרשת טביעתה של הטיטניק. בסרט כיכבו לאונרדו דיקפריו וקייט וינסלט, אשר הייתה מועמדת לפרס אוסקר על תפקידה.\nהסרט הופק בתקציב עתק של למעלה מ-200 מיליון דולר וזכה להצלחה ביקורתית וקופתית חסרת תקדים. הכנסות הסרט מהקרנותיו בבתי הקולנוע היו מעל 1.84 מיליארד דולר (ואחרי ההקרנה מחדש בתלת מימד באפריל 2012 שגרפה 343.6 מיליון דולר, הכנסותיו עלו ל-2.18 מיליארד דולר), ובכך היה הטיטניק לסרט המכניס ביותר בכל הזמנים, תואר בו החזיק למעלה מעשור, עד שזכה בו סרט אחר של קמרון – \"אווטאר\". הסרט זכה בעשרות פרסים, ובהם 11 פרסי אוסקר, כולל פרס הסרט הטוב ביותר.",
    "pageid": 56479
  },
  {
    "title": "יהודה לוי (שחקן)",
    "extract": "יהודה לוי (נולד ב-29 ביוני 1979) הוא שחקן, דוגמן ומנחה טלוויזיה ישראלי. זוכה שני פרסי האקדמיה לטלוויזיה, פרס מסך הזהב ופרס השחקן הטוב ביותר בפסטיבל הטלוויזיה הבינלאומי \"סירייס מאניה\", צרפת.",
    "pageid": 434316
  },
  {
    "title": "יוטיוב",
    "extract": "יוּטְיוּבּ (באנגלית: YouTube) הוא אתר אינטרנט לאחסון ושיתוף סרטוני וידאו שהוקם על ידי חברה אמריקאית באותו שם. יוטיוב הוקמה בפברואר 2005, על ידי צ'אד הארלי, סטיב צ'ן וג'אווד כרים, שלושתם עובדים לשעבר של חברת PayPal. בנובמבר 2006, רכשה גוגל את החברה תמורת 1.65 מיליארד דולר, ויוטיוב הפכה לחברת בת של גוגל.\nהאתר מגוון רחב של סרטונים המועלים על ידי אנשים פרטיים וחברות מדיה תאגידיות. בתכנים הזמינים נמצאים וידאו קליפים, קליפים של פרקי תוכניות טלוויזיה, קטעי וידאו הכוללים שירים, סרטים תיעודיים, הקלטות שמע, קדימוני סרטים, שידורים חיים ותכנים נוספים. יוטיוב מקיימת שיתופי פעולה עם חברות מדיה המאפשרות צפייה ישירה בחלק משידוריהם באתר יוטיוב.\nיוטיוב מפיקה רווחים מפרסומות דרך התוכנית \"Google AdSense\" בהתאם לתוכן האתר וסוג קהל היעד. רוב סרטוני הווידאו הנמצאים באתר ניתנים לצפייה בחינם, אך יש סרטונים הנכללים במסגרת ערוצי פרימיום הדורשים תשלום. האתר כולל גם שירותים נוספים בתשלום, בהם השכרת סרטים אינטרנטיים ו\"יוטיוב רד\" (\"יוטיוב האדום\") – שירות המציע גישה נטולת פרסומות לאתר.\nיוטיוב היא חלק מתרבות האינטרנט בחברה המודרנית. סרטונים רבים נצפים בכל רחבי העולם מדי יום ביומו, וחלקם זוכים לפופולריות רבה ולמספר צפיות רב. החשיפה הרבה לה זוכה האתר חורגת מתחום האינטרנט, ויוצרת תהודה והשפעה תקשורתיות ענפות – הכוללות את אמצעי המדיה הכתובים והמשודרים, כמו גם השפעה חברתית הכוללת חשיפה לתכנים, דעות והשקפות עולם שונות, הקובעות והמעצבות את דעת הקהל ואת אירועי האקטואליה במציאות היומיומית, מעבר לגבולות האתר הווירטואליים. יוטיוב שינתה את הרגלי הצפייה של המשתמשים והגולשים באתר, באופן שהרגיל את הקהל הרחב לצפות בקטעי וידאו קצרים - בדרך כלל באורך של דקות ספורות, מגמה שהלכה וצברה תאוצה בחלוף הזמן.",
    "pageid": 219699
  },
  {
    "title": "יעקב זדה-דניאל",
    "extract": "יעקב זדה-דניאל (נולד ב-25 בדצמבר 1979) הוא שחקן ישראלי. זוכה פרס האקדמיה לטלוויזיה. היה מועמד לפרס אופיר לשחקן המשנה הטוב ביותר לשנת 2014, על תפקידו בסרט \"את לי לילה\", ולשנת 2021, על תפקידו בסרט \"יותר ממה שמגיע לי\".",
    "pageid": 1219036
  },
  {
    "title": "כריסטיאנו רונאלדו",
    "extract": "כריסטיאנו רונאלדו דּוֹס סַאנְטוֹס אוויירו (בפורטוגזית: Cristiano Ronaldo dos Santos Aveiro, הגייה: kɾɨʃtiˈɐnu ʁuˈnaɫdu; נולד ב-5 בפברואר 1985) הוא כדורגלן פורטוגלי המשחק בעמדות הקיצוני והחלוץ בא-נסר מליגת העל הסעודית ובנבחרת פורטוגל, בה הוא משמש כקפטן. רונאלדו זכה בחמישה כדורי זהב וארבע נעלי זהב אירופאיות, זכה ב־34 תארים בקריירה, כולל שבע אליפויות ליגה, חמישה תארי ליגת האלופות ואליפות אירופה אחת. רונאלדו הוא שיאן ההופעות (183), השערים (140) והבישולים (42) בכל הזמנים בליגת האלופות, מלך השערים של אליפות אירופה בכדורגל (14), מלך השערים הבינלאומיים (130) ושיאן ההופעות הבינלאומיות (207). רונאלדו הוא אחד השחקנים הבודדים שרשמו למעלה מ־1,100 הופעות רשמיות וכבשו למעלה מ־850 שערים עבור המועדון והנבחרת הלאומית. לפי הפדרציה הבינלאומית להיסטוריה וסטטיסטיקה של הכדורגל, רונאלדו הוא כובש השערים הפורה ביותר, עם 885 שערים. הישגיו האישיים והקבוצתיים קיבעו את מעמדו כאחד מגדולי הכדורגלנים בכל הזמנים ובעיני לא מעט אנשי מקצוע גם הגדול שבהם.\nרונאלדו החל את הקריירה הבוגרת שלו בספורטינג ליסבון, לפני שעבר למנצ'סטר יונייטד ב־2003. הוא זכה בגביע ה-FA בשנתו הראשונה, שלוש אליפויות אנגליה רצופות, ליגת האלופות וגביע העולם למועדונים; ובגיל 23 זכה בכדור הזהב הראשון שלו. ב־2009 עבר רונאלדו לריאל מדריד ששברה את שיא ההעברות עם 94 מיליון יורו. בתשע שנים בקבוצה, הוא זכה בשתי אליפויות ספרד, ארבעה תארי ליגת האלופות בתוך חמש שנים וארבעה כדורי זהב. בנוסף, הוא הפך למלך השערים של ריאל מדריד בכל הזמנים (450), מלך השערים בכל הזמנים בליגת האלופות, והיה מלך השערים של הטורניר שש עונות ברציפות (2012/13–2017/18), כולל שיא של 17 שערים בעונה אחת (2013/2014). ב־2018 עבר ליובנטוס תמורת 104 מיליון אירו וזכה עימה בשתי אליפויות איטליה, תוך שהוא הופך לשחקן הראשון שזוכה במלכות השערים בליגה האנגלית, הספרדית והאיטלקית. ב־2021 חזר למנצ'סטר יונייטד, שם שיחק במשך שנה וחצי עד שחוזהו בוטל בשלהי 2022.\nאת דרכו בנבחרת פורטוגל החל רונאלדו בגיל 18, ומאז רשם למעלה מ־200 הופעות ו־123 שערים ברמה הבינלאומית, והוא השיאן העולמי בשתי קטגוריות אלו של הופעות ושערים לשחקן בודד במדים הלאומיים, והראשון בהיסטוריה לרשום 200 הופעות בין-לאומיות. רונאלדו שיחק עם נבחרתו בשנים עשר טורנירים גדולים (חמישה גביעי עולם, חמש אליפויות אירופה, גביע הקונפדרציות וגמר ליגת האומות) וכבש בכולם; הוא כבש את שערו הבינלאומי הראשון ביורו 2004, אז הפסיד עם נבחרתו בגמר לנבחרת יוון. ב־2008 הפך לקפטן הנבחרת, וב־2015 נבחר לכדורגלן הפורטוגלי הטוב ביותר בכל הזמנים על ידי התאחדות הכדורגל הפורטוגלית. בשנה שלאחר מכן הוא הוביל את פורטוגל לזכייה ביורו 2016, זכייה שהייתה לתואר הבינלאומי הראשון של פורטוגל, ובנוסף זכה בנעל הכסף של הטורניר. על הישג זה הוא זכה בכדור הזהב השלישי שלו. ב־2017 הוא סיים עם נבחרתו במקום השלישי בגביע הקונפדרציות, וב־2019 הוביל אותה לזכייה בליגת האומות. אלו הם שני התארים היחידים בהם זכתה נבחרת פורטוגל אי פעם. ביורו 2020 הודחה פורטוגל כבר בשלב שמינית הגמר, אך רונאלדו זכה בנעל הזהב של הטורניר עם חמישה שערים. על הישגיו ותרומתו לנבחרת, זכה ב־2014 בתואר אצולה.\nרונאלדו הוא אחד הספורטאים העשירים והרווחיים ביותר, והוא הכדורגלן הראשון והספורטאי השלישי לחצות את קו מיליארד הדולר בקריירה. רונאלדו היה הספורטאי המרוויח בעולם לפי פורבס בשנים 2016 ו־2017, ודורג כאתלט המפורסם בעולם בשנים 2016–2019 על ידי ESPN. ב־2014 נכלל ברשימת 100 האנשים המשפיעים ביותר בעולם של מגזין טיים. רונאלדו הוא האדם הנעקב ביותר באינסטגרם ובפייסבוק.",
    "pageid": 80102
  },
  {
    "title": "לוסי איוב",
    "extract": "לוּסִי אַיוּבּ (בערבית: لوسي أَيّوب; נולדה ב-21 ביוני 1992) היא מנחת טלוויזיה ורדיו ושחקנית ערבייה-ישראלית.",
    "pageid": 1574186
  },
  {
    "title": "מארק קוקורייה",
    "extract": "מארק קוקורייה אי ססטה (בקטלאנית: Marc Cucurella i Saseta; נולד ב-22 ביולי 1998 באלליה שבספרד) הוא כדורגלן ספרדי-קטלאני, המשחק בעמדת המגן השמאלי והקשר במדי צ'לסי ובנבחרת ספרד.",
    "pageid": 1670780
  },
  {
    "title": "מבצע צוק איתן",
    "extract": "מבצע צוק איתן היה מבצע צבאי רחב-היקף שהוביל צה\"ל ברצועת עזה בין 8 ביולי (י' בתמוז) ל-26 באוגוסט 2014 (ל' באב ה'תשע\"ד), במשך 50 ימי לחימה בין ישראל לבין חמאס וארגוני טרור נוספים.\nהמבצע החל בעקבות מודל ההתרעה שנבנה ע\"י צוות משותף של השב\"כ, 8200 ואוגדת עזה.   לפי המודל אם מספר אלמנטים מתממשים זה סימן שחמאס עומד לבצע פעולה התקפית יזומה, במהלך עבודת הצוות הצטברו מספר אלמנטים כדלקמן -  אלמנט אחד שקשור למחבלים עצמם, אלמנט שני שקשור למועד ואלמנט שלישי קשור למיקום הצביעו על הכוונה לביצוע בזמן המיידי. הושקעו אמצי האזנה רבים ומאומצים. עם ההבנה שהדברים מתרחשים העביר הצוות את ההתרעה למפקדים שמעליו. \nהמבצע הוכרז בעקבות ירי רב של ארטילריה רקטית מרצועת עזה לעבר דרום ישראל, שהחל כתגובה ל\"מבצע שובו אחים\" ביהודה ושומרון ומעצרם של כ-400 פעילי טרור, בעיקר מארגון חמאס, לאחר חטיפת שלושת הנערים הישראלים ורציחתם ב-12 ביוני אותה שנה. המבצע החל בשלב של הפצצות כבדות של חיל האוויר הישראלי, חיל השריון וחיל התותחנים על רצועת עזה, כשבמקביל ישראל ספגה ירי רקטי מרצועת עזה והתמודדה עם חדירה של מחבלים חמושים לשטחה שהגיעו מרצועת עזה דרך הים או דרך מנהרות. בשלב השני, שהחל ב-17 ביולי, נכנסו כוחות קרקעיים של צה\"ל לרצועה, תחילה לבית חאנון, במטרה להרוס מנהרות טרור שחדרו לשטח ישראל, וכעבור שלושה ימים החל קרב שג'אעייה. במהלך הלחימה כוחות חיל ההנדסה הקרבית איתרו וניטרלו כ-30 מנהרות טרור שהיוו איום על יישובי עוטף עזה. הכוחות הקרקע הישראלים יצאו מהרצועה עד 5 באוגוסט, ובמשך 21 יום נוספים נמשכה הלחימה בתקיפות ארטילריה הדדיות ותקיפות אוויריות ישראליות. במהלך המבצע נעשו 12 ניסיונות תיווך לשם השגת הפסקת אש, כשרובם התקבלו על ידי ישראל ונדחו על ידי חמאס. המבצע הסתיים ב-26 באוגוסט לאחר 50 ימי לחימה, עם קביעת הפסקת האש.\nעם תחילת המבצע נפרסו סוללות כיפת ברזל ברחבי ישראל כדי להגן גם על יישובים במרכז הארץ. במהלך המבצע נורו 4,594 רקטות ארטילריות ופצצות מרגמה מרצועת עזה לעבר ישראל, מתוכן 735 יורטו על ידי כיפת ברזל, 64 מהן נפלו בשטחי מגורים, 3,607 נפלו בשטחים פתוחים בישראל ו-188 נפלו בתוך שטחי הרצועה. ישראל תקפה 6,231 מטרות בשטחי רצועת עזה; 10,590 מבנים נפגעו בתקיפות, 4,024 מבנים נהרסו כליל ו-32 מנהרות הושמדו.\nבצד הישראלי נהרגו 68 חיילים, 5 אזרחים ואזרח זר אחד, ונפצעו 1,433 חיילים ו-837 אזרחים. בצד הפלסטיני נהרגו בין 936 ל-1,408 פעילי טרור, ובין 761 ל-1,473 אזרחים, מעל ל-11,000 פלסטינים נפצעו, ומעל ל-200 פעילי טרור נעצרו בידי ישראל. בנוסף, עשרות פלסטינים ברצועת עזה הוצאו להורג בידי חמאס בטענה ששיתפו פעולה עם ישראל. במהלך הלחימה בין 300 אלף לחצי מיליון מתושבי הרצועה עזבו את בתיהם. ב-2019 אמר בני גנץ, הרמטכ\"ל שפיקד על צה\"ל במהלך צוק איתן, שבמבצע נהרגו 1,364 מחבלים פלסטיניים.\nהמבצע נחשב למבצע הצבאי הנרחב ביותר של צה\"ל בעזה עד למלחמת חרבות ברזל מבחינת משך הלחימה, מספר ההרוגים והפצועים בצד הישראלי ובצד הפלסטיני, עלותו הכספית לשני הצדדים הלוחמים ובהיותו המבצע הצבאי הראשון בהיסטוריה של מדינת ישראל שהוענק לאחריו אות מערכה למרות אי-הכרזתו כמלחמה.",
    "pageid": 1201545
  },
  {
    "title": "מדינות לפי אוכלוסייה, שטח, צפיפות, תמ\"ג ופיתוח אנושי",
    "extract": "זוהי רשימה של 247 מדינות העולם וטריטוריות עצמאיות, הניתנת למיון על פי אוכלוסיית המדינה, שטחה, צפיפות האוכלוסין לקילומטר רבוע, תמ\"ג (PPP, במיליוני דולרים), תמ\"ג לנפש ומדד הפיתוח האנושי (HDI). הרשימה כוללת מדינות עצמאיות (באותיות מודגשות) וטריטוריות מנוהלות עצמאית באופן מלא או חלקי (כגון הרשות הפלסטינית). נתוני אוכלוסייה ושטח מבוססים על אתר Worldometer, נתוני תמ\"ג על ספר העובדות העולמי של ה-CIA, ונתוני מדד הפיתוח האנושי לפי מינהל הפיתוח (UNDP) של האומות המאוחדות. הנתונים לא נמדדו באותה נקודת זמן, ולכן ייתכן כי הדיוק אינו מרבי.\nיבשת אנטארקטיקה אשר שטחה כ-14,200,000 קמ\"ר מופיעה בטבלה, על אף שלשום מדינה אין ריבונות עליה. באנטארקטיקה חיים באופן לא קבוע כ-1,000 אנשים ממדינות שונות.",
    "pageid": 541008
  },
  {
    "title": "מיוחדת (סדרת טלוויזיה)",
    "extract": "מיוחדת היא סדרת טלוויזיה ישראלית, אשר משודרת בכאן חינוכית החל מ-3 ביולי 2022.\nהסדרה זכתה בפרס בינלאומי בפסטיבל \"מיפקום\" 2022 בקטגוריית ייצוג מוגבלויות בסדרה מתוסרטת הטובה ביותר.\nב-25 בדצמבר 2022 פורסם כי הסדרה תחודש לעונה שנייה.\nב-27 ביוני 2023 פורסם כי הסדרה נמכרה לטורקיה וכי תופק שם עיבוד מקומי לסדרה. ב-14 בינואר 2024 פורסם כי העונה הראשונה של הסדרה משודרת בנטפליקס, והיא נמכרה לחברה זאת.\nב-11 ביוני 2024 פורסם הפרומו לעונה השנייה, והוכרז שהעונה השנייה תשודר ב-23 ביוני 2024.",
    "pageid": 2111413
  },
  {
    "title": "מיסטר בין",
    "extract": "מיסטר בִּין (באנגלית: Mr. Bean) היא סדרת טלוויזיה קומית בריטית, בכיכובו של רואן אטקינסון. היא מציגה את עלילותיו של מר בין, דמות אקסצנטרית, ילדותית ומיזנתרופית. אטקינסון, בתפקיד שכמעט ואינו כולל דיבור, מופיע בתוכנית במעין מופע יחיד – מלבדו אין כמעט דמויות הממשיכות להופיע מפרק לפרק, ושאר התפקידים משניים.\nפרק טיפוסי בתוכנית מורכב משלושה מערכונים שונים, המציגים את בין בסיטואציות יומיומיות שגרתיות, אלא שבין הופך אותן למצבי ביש שמהם הוא נחלץ בדרכים יצירתיות ומשעשעות אך בלתי יעילות.\nהתוכנית, ששודרה בראשית שנות ה-90 של המאה ה-20, זכתה להצלחה גדולה בבריטניה, ויותר מכך מחוץ לבריטניה – במדינות מכל רחבי העולם. עבור אטקינסון, דמותו של מר בין היא הדמות המזוהה עמו ביותר ברחבי העולם. מעבר לתוכנית הטלוויזיה שבכיכובו של בין, הופקו שני סרטי קולנוע, \"בין\" (1997) ו\"החופשה של בין\" (2007), ואף סדרת אנימציה, המציגים את עלילותיה של הדמות. דמותו של מיסטר בין הפכה למותג מסחרי מצליח הנמכר במגוון מוצרים, והיא שמרה על פופולריות גם שנים רבות לאחר שהסתיימה הפקת התוכנית. כיום ישנו ערוץ ביוטיוב המכיל קטעים חדשים בכיכובו של מיסטר בין.",
    "pageid": 343960
  },
  {
    "title": "מנדלבאום בלש פרטי",
    "extract": "מנדלבאום בלש פרטי היא קומדיית מצבים בהפקת טדי יזמות והפקות, ששודרה בערוץ הילדים ובערוץ לוגי. סדרה זו היא ספין אוף של הסדרה המצליחה \"הפיג'מות\", ומתמקדת במעלליו של גרי מנדלבאום (יניב פולישוק) לאחר שהצטרף לצוות חקירות. העונה הראשונה שודרה בערוץ הילדים בשנת 2009, והשנייה שודרה בערוץ לוגי ב־2010.\nב־30 במאי 2019 הסדרה ירדה משירות ה-VOD של HOT. הסדרה זמינה במלואה בפרטנר TV, סלקום tv, FreeTV ובביגי.\nשיר הפתיח של הסדרה, \"ממש כמו כולם\", נכתב על ידי התסריטאי רובי דואניאס והולחן ועובד על ידי המוזיקאי טל ירדני. את השיר מבצעת השחקנית אפי בן ישראל, ואחד מהנגנים שהתלוו אליה הוא הסקסופוניסט פטר ורטהיימר. מיקס השיר עובד על ידי יובל סגל.",
    "pageid": 666183
  },
  {
    "title": "מנשה נוי",
    "extract": "מנשה נוי (נולד ב-7 באוגוסט 1959) הוא שחקן, קומיקאי, תסריטאי ובמאי קולנוע ישראלי.",
    "pageid": 179896
  },
  {
    "title": "נינט טייב",
    "extract": "נינט טייב (נולדה ב-21 באוקטובר 1983) היא זמרת-יוצרת, שחקנית, דוגמנית ושדרנית רדיו ישראלית. זוכת \"פרס מסך הזהב\" כשחקנית הטובה ביותר בסדרה יומית. התפרסמה בזכות זכייתה בעונה הראשונה של תוכנית המציאות \"כוכב נולד\".",
    "pageid": 298535
  },
  {
    "title": "נעמה לוי",
    "extract": "נעמה לוי (נולדה ב-22 ביוני 2004) היא חיילת ישראלית המשרתת כתצפיתנית בצבא ההגנה לישראל. בבוקר 7 באוקטובר 2023, נחטפה ממוצב נחל עוז על ידי מחבלי חמאס, במהלך מתקפת הפתע על ישראל. מאוחר יותר באותו יום היא צולמה כשידיה קשורות מאחורי גבה ומחבלים גוררים אותה מתא המטען של ג'יפ, ומאלצים אותה להיכנס לרכב. בתיעוד נראית לוי עם מספר פציעות גלויות, כולל פצע בגיד אכילס וכתם דם גדול במכנסי הטרנינג האפורים שלה, מה שהוביל לחשש כבד שעברה אונס או הותקפה מינית על ידי המחבלים. היה זה אחד הסרטונים הוויראליים הראשונים של מלחמת חרבות ברזל, והוא הפך לסמל האלימות המינית נגד נשים ישראליות על ידי מחבלים פלסטינים.\nנכון ליולי 2024, לוי היא בין החטופים המוחזקים בעזה על ידי חמאס וארגוני טרור אחרים, ומשפחתה ממשיכה במאמצים להבטיח את שחרורה.",
    "pageid": 2335154
  },
  {
    "title": "נפתלי בנט",
    "extract": "נַפְתָּלִי בֶּנֶט (נולד ב-25 במרץ 1972, י' בניסן ה'תשל\"ב) הוא פוליטיקאי ישראלי, אשר כיהן כראש ממשלת ישראל ה-13 בשנים 2021–2022. קודם לכן כיהן כשר הביטחון, שר החינוך, שר הכלכלה, כיו\"ר רשימת ימינה וכיו\"ר מפלגות הימין החדש והבית היהודי.\nבתחילת דרכו היה יזם היי-טק, וממייסדי חברת סאיוטה. כמו כן היה מנכ\"ל מועצת יש\"ע וממייסדי תנועת ישראל שלי. נבחר לראשות הבית היהודי ב-2012. בשנים 2013–2019 עמד בנט בראש מפלגת הבית היהודי, והיה שר הכלכלה (2013–2015) שר החינוך (2015–2019) וחבר הכנסת מטעמה, המפלגה הייתה שותפה בממשלות נתניהו השלישית והרביעית. ב-2019 פרש ממפלגת הבית היהודי והקים יחד עם איילת שקד את מפלגת הימין החדש, ואחר כך את סיעת \"ימינה\". כשעמד בראש מפלגת הימין החדש כיהן במשך חצי שנה של ממשלת מעבר בתפקיד שר הביטחון, ובמהלך כהונתו התקיים מבצע חגורה שחורה. עם הקמת ממשלת נתניהו החמישית לאחר בחירות 2020 נשאר באופוזיציה.\nלאחר בחירות 2021 ובצל המשבר הפוליטי ו\"מבצע שומר חומות\" חידש את השותפות עם יאיר לפיד והקים איתו ממשלת חילופים שכללה מפלגות מימינה ועד רע\"ם, והייתה מבוססת על 61 ח\"כים. במסגרת ממשלת החילופים שהוקמה כיהן בנט ראשון כראש הממשלה. במהלך כהונתו המשיכה התפרצות מגפת הקורונה, וכמו כן הממשלה יזמה את מבצע שובר גלים לטיפול בהתגברות הטרור הפלסטיני מיו\"ש. בנט קידם את פיזור הכנסת והיציאה לבחירות לכנסת העשרים וחמש לאחר שממשלתו איבדה את הרוב הקואליציוני שלה, וב-1 ביולי 2022 לאחר שאושר החוק לפיזור הכנסת ה-24 בקריאה שלישית, עברה ראשות הממשלה ליאיר לפיד בהתאם לתיקון לחוק ממשלת החילופים שעבר בתחילת הכהונה.",
    "pageid": 747851
  },
  {
    "title": "סברי מרנן (סדרת טלוויזיה)",
    "extract": "סַבְרִי מָרָנָן היא קומדיית מצבים ישראלית, המשודרת החל מ-4 באוגוסט 2011. הסדרה שודרה בערוץ 2 במסגרת שידורי קשת, ומנובמבר 2017 היא משודרת בקשת 12. היא נוצרה על ידי רובי דואניאס ויניב פולישוק, מופקת על ידי טדי יזמות והפקות, ומצולמת באולפני ברודקאסט חולון.\nבשנת 2018 הועלו עונות 1–4 של הסדרה לשירות של נטפליקס. ב-1 באוגוסט 2020, הורדו העונות משירות של נטפליקס פרט לעונה הרביעית. לאחר מכן ב-1 באוקטובר, הוסרה העונה הרביעית.\nב-1 במאי 2020, הפכה הסדרה \"סברי מרנן\" לקומדיית המצבים הארוכה ביותר ששודרה בישראל מבחינת מספר הפרקים. באותו יום במקביל שודר פרק ספיישל שצולם במיוחד לכך במתכונת שונה בעקבות התפרצות נגיף הקורונה בישראל בה כל אחד משחקני הסדרה צולם לראשונה בנפרד.\nבשנת 2014 החל ביוון שידורה של גרסה מקומית ל\"סברי מרנן\" - \"Το σόι σου\" (יוו'), אשר ירדה משידור בשנת 2019. בשנת 2015 שודרה עונה אחת של גרסתה האמריקאית בשם \"Your Family or Mine\", ברשת TBS, עד לביטול הסדרה.",
    "pageid": 936708
  },
  {
    "title": "סכיזופרניה",
    "extract": "סכיזופרניה (מונח שהומצא בהשראת היוונית: σχιζοφρενία; בעברית גם: שַׁסַּעַת. באנגלית Schizophrenia) היא הפרעה נפשית ממושכת, מורכבת והטרוגנית בביטוייה, השייכת לקבוצת ההפרעות הנפשיות המלוות לרוב בתופעות של פסיכוזה. הפרעה זו מתאפיינת בהזיות, שמיעת קולות שאף אחד אחר לא שומע, מחשבות שווא, הפרעות בארגון הדיבור והחשיבה, צמצום רגשי, פגיעה בהנאה ובכוח הרצון והיוזמה (initiative), בעיות קוגניטיביות (בזיכרון, קשב, פונקציות ניהוליות וכו'), התנהגויות מוזרות המוסברות על ידי החוויות הפנימיות החריגות (ההזיות, מחשבות השווא) ועל ידי שיבושי מערכות בקרה (קוגניטיביות), קשיים תפקודיים רבים בתחום התעסוקתי והחברתי. בדרך כלל מחלקים את התופעות לתופעות \"חיוביות\" כגון הזיות, שמיעת קולות, התנהגויות מוזרות ומחשבות פרנויות, ותופעות \"שליליות\" כגון פגיעה בהנאה וביוזמה. רוב התרופות לטיפול בסכיזופרניה מכווונות לטיפול בתופעות ה\"חיוביות\".\nפירוש המונח הלטיני, שמקורו ביוונית, הוא מוח או שכל מפוצל או שסוע, אך סכיזופרניה איננה \"פיצול אישיות\" (הפרעת זהות דיסוציאטיבית); הכוונה במונח היא לפיצול או אי תיאום עם המציאות. מונח זה המקובל בסיווג הפסיכיאטרי, אינו תיאור מדויק לכל הצורות והביטויים המגוונים של הפרעה זו.\nסכיזופרניה מסווגת כהפרעה פסיכוטית, אך התופעות הפסיכוטיות אינן קבועות ולעיתים חלק מהתופעות נעלמות תוך כדי טיפול.\nהגורמים להתפתחות מחלת הסכיזופרניה עדיין לא ידועים. לפי תאוריה הרווחת, לדופמין יש תפקיד חשוב בהתפתחות סכיזופרניה. דופמין הוא מתווך עצבי המשמש להעברת מידע בין התאים במוח וקשור לתחושות הנאה ותגמול. כשאדם עובר חוויה מהנה, כמו קיום יחסי מין, רמת הדופמין במוח עולה. לפי התאוריה, בסכיזופרניה יש השפעה עודפת של דופמין, או שרמות הדופמין המופרשות במוח גבוהות מדי, או שמוחם של החולים נעשה רגיש במיוחד לדופמין שמופרש. רמות גבוהות מדי של דופמין עלולות לשבש את המסלולים במוח שאחראים לחלק מהתפקודים הנפשיים החשובים ביותר כמו זיכרון, רגשות, התנהגות חברתית ומודעות עצמית. הפרעות בפעילויות אלו יכולות להסביר את הסימפטומים הפסיכוטיים של סכיזופרניה, כמו שמיעת קולות ומחשבות שווא. רוב התרופות הנמצאות בשימוש היום בטיפול בסכיזופרניה מורידות את כמות הדופמין בדם.",
    "pageid": 669717
  },
  {
    "title": "עידן כהן",
    "extract": "עידן כהן (נולד ב-6 ביוני 1978 בקיבוץ מזרע) הוא רקדן וכוריאוגרף ישראלי. זוכה פרס שרת התרבות לשנים 2008, 2010 ו-2012.",
    "pageid": 1442597
  },
  {
    "title": "פורפיריה",
    "extract": "פּוֹרפִיריה (Porphyria) היא מחלה תורשתית מטבולית שבה חל שיבוש בייצור הקבוצה הכימית הֵם (Heme), אשר מצויה בהמוגלובין, במיוגלובין ובמספר חלבונים אחרים. קבוצה זו אחראית לקשירת חמצן ופחמן דו-חמצני לחלבונים אלה והיא גם הפיגמנט המקנה להם צבע אדום.\nהשיבוש בייצור קבוצת ההם אינו הבעיה העיקרית במחלה, שכן כמות ההם המופחתת אשר בכל זאת מיוצרת, מספקת בדרך כלל לצורכי הגוף. הגורם העיקרי לתסמיני המחלה הוא הצטברות של פורפירין בגוף. פורפירין, היא הטבעת המקיפה את אטום המתכת המרכזי בקבוצת ההם (ברזל). וממולקולה זו  נגזר שמה של המחלה.\nפורפיריה יכולה להיות הפאטית (Hepatic), אז מקורה בשיבוש בתאי הכבד, או אריתרופוייטית (Erythropoietic) - שיבוש במח העצם ובתאי הדם האדומים.",
    "pageid": 76436
  },
  {
    "title": "פרשת בלק",
    "extract": "פָּרָשַׁת בָּלָק היא פרשת השבוע השביעית בספר במדבר. לפי החלוקה לפרקים, היא מתחילה בפרק כ\"ב, פסוק ב' ומסתיימת בפרק כ\"ה, פסוק ט'.\nהפרשה עוסקת בעיקרה בסיפור ניסיונו של בלק מלך מואב לקלל את עם ישראל באמצעות בלעם בן בעור, במטרה להחליש את ישראל ולגרשם מגבולו. לבסוף אלוהים מאלץ את בלעם לברך את עם ישראל במקום לקלל. בסוף הפרשה מופיע גם חטא בעל פעור בו ישראל חוטאים עם בנות מואב ונענשים במגפה, פעולת הקנאות של פנחס מסיימת את המגפה. לרוב קוראים את הפרשה בשבת שלפני שבעה עשר בתמוז.\nבחוץ לארץ, בשנים שבהן יום טוב שני של שבועות חל בשבת קוראים את פרשת בלק ביחד עם פרשת חוקת. לפי מנהג תימן המקורי, שמקורו מהגאונים, במקום לחבר את מטות ומסעי (ברוב השנים), מחלקים את פרשת חוקת לשניים ומחברים את חציה הראשון (עד פרק כ', פסוק כ\"א) לפרשת קרח, ואת חציה השני, \"פרשת ויסעו מקדש\" (משם ואילך), לפרשת בלק. כיום מעטים מבני יהדות תימן משמרים מנהג זה בארץ ישראל, אך נפוץ יותר בקהילות התימנים בארץ ישראל לחבר חוקת ובלק, ויש נוהגים לחבר מטות ומסעי, כשאר הקהילות.",
    "pageid": 87081
  },
  {
    "title": "צמד רעים",
    "extract": "צמד רעים הוא הרכב מוזיקלי של שני זמרים, ישראל גוטסדינר ובני רוזנבאום (שניהם ילידי 1948), השרים בעיקר מוזיקה יהודית וחסידית. הצמד פעיל למעלה מ-50 שנה ונכון לשנת 2024 הוא הצמד היחיד בהיסטוריה שעשה זאת עד כה.",
    "pageid": 257511
  },
  {
    "title": "קורל סימנוביץ'",
    "extract": "קורל סימנוביץ'-רוברטו (נולדה ב-9 בספטמבר 1991) היא מעצבת אופנה, דוגמנית ושחקנית ישראלית-אמריקאית.",
    "pageid": 1580244
  },
  {
    "title": "ראפע סלאמה",
    "extract": "ראפע סלאמה (בערבית: رافع سلامة; ? – 13 ביולי 2024; או בכינויו אבו סלאח) היה טרוריסט פלסטיני, מפקד חטיבת ח'אן יונס בזרוע הצבאית של חמאס, גדודי עז א-דין אל-קסאם.\nהוא ניצל פעם אחת מחיסול אך חוסל לבסוף על ידי חיל האוויר הישראלי ב־13 ביולי 2024, במהלך התקיפה הישראלית באל-מוואסי, במסגרת מלחמת חרבות ברזל.",
    "pageid": 2319558
  },
  {
    "title": "ראש ממשלת ישראל",
    "extract": "ראש ממשלת ישראל הוא ראש הרשות המבצעת בשיטת הממשל בישראל. החוק הישראלי מקנה לממשלה שאותה מנהל ראש הממשלה את סמכויות השלטון הביצועיות, על אף שנשיא המדינה מוגדר בחוק כראש המדינה. לראש ממשלת ישראל מתמנה אחד מחברי הכנסת, שנשיא המדינה הטיל עליו להרכיב ממשלה, אחר התייעצות עם נציגי הסיעות, ושהצליח לקבל את אישורה של הכנסת להרכב ממשלתו. תהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש ממשלת ישראל השלושים ושבע שהושבעה בדצמבר 2022 הוא בנימין נתניהו.",
    "pageid": 3296
  },
  {
    "title": "רוקדים עם כוכבים (קשת)",
    "extract": "רוקדים עם כוכבים היא תוכנית מציאות ישראלית המבוססת על הגרסה של הזכיינית רשת. הפורמט שלה לקוח מהתוכנית הבריטית \"Strictly Come Dancing\"  של רשת BBC, ושמה נלקח מן הגרסה האמריקאית \"Dancing with the Stars\". בשנים 2005–2012 שודרה התוכנית במסגרת שידורי \"רשת\" בערוץ 2. בפברואר 2022 עלתה לשידור העונה הראשונה של התוכנית בקשת 12 בלבד, במאי 2023 עלתה לשידור העונה השנייה ובמאי 2024 עלתה לשידור העונה השלישית.",
    "pageid": 2090585
  },
  {
    "title": "ריף כהן",
    "extract": "ריף כהן (נולדה ב-26 במרץ 1984) היא זמרת, כותבת, מלחינה ושחקנית ישראלית, השרה בעברית, בצרפתית ובערבית.",
    "pageid": 980912
  },
  {
    "title": "תומאס מת'יו קרוקס",
    "extract": "תומאס מת'יו קרוקס (באנגלית: Thomas Matthew Crooks;‏ 20 בספטמבר 2003 – 13 ביולי 2024) היה אזרח אמריקאי שניסה ב-13 ביולי 2024 להתנקש בחיי דונלד טראמפ, הנשיא האמריקני לשעבר ומועמד המפלגה הרפובליקנית לבחירות לנשיאות ב-2024. במהלך עצרת פוליטית, שהתקיימה בפאתי העיר באטלר שבפנסילבניה, ירה קרוקס לעבר טראמפ עם רובה מגג של מבנה סמוך בעת שטראמפ נשא נאום, וגרם לפציעתו ולפציעה של שני אנשים אחרים, ולהרג של אדם נוסף. מיד לאחר מכן נהרג קרוקס על ידי צלפי השירות החשאי של ארצות הברית. ה-FBI עדיין חוקר את התקרית, והמניע של קרוקס עדיין לא ידוע.\n\nשגיאות פרמטריות בתבנית:איחוד פרמטרים [ דיון ] לא מופיעים בהגדרת התבנית",
    "pageid": 2356207
  },
  {
    "title": "אבי בלוט",
    "extract": "אַבְרָהָם (אָבִי) אַהֲרֹן בְּלוּט (נולד ב-12 בספטמבר 1974) הוא קצין בצה\"ל בדרגת אלוף, המשרת כמפקד פיקוד המרכז. לפני כן שירת כמפקד המכללה הבין-זרועית לפיקוד ולמטה, מפקד אוגדת איו\"ש, המזכיר הצבאי של ראש הממשלה, מפקד חטיבת עוז, מפקד עוצבת חצי האש, מפקד חטיבת יהודה, מפקד יחידת מגלן ומפקד גדוד 101.",
    "pageid": 1186401
  },
  {
    "title": "אבנר נתניהו",
    "extract": "אבנר נתניהו (נולד ב-10 באוקטובר 1994) הוא בנם הצעיר של ראש ממשלת ישראל בנימין נתניהו ורעייתו שרה.",
    "pageid": 1766763
  },
  {
    "title": "אהוד לביא",
    "extract": "אהוד לביא (נולד ב-21 בספטמבר 1959) כיהן כסגן ראש המוסד למודיעין ולתפקידים מיוחדים.",
    "pageid": 2003248
  },
  {
    "title": "אורלי ויינרמן",
    "extract": "אורלי ויינרמן (נולדה ב-21 ביוני 1971) היא שחקנית, דוגמנית וזמרת ישראלית. \nהיא מוכרת במיוחד בתפקידה כעוגן בקומדיית המצבים \"שמש\".",
    "pageid": 374304
  },
  {
    "title": "אילון מאסק",
    "extract": "אִילון ריב מאסק (באנגלית: Elon Reeve Musk; נולד ב־28 ביוני 1971) הוא איש עסקים, יזם ומשקיע אמריקאי-קנדי יליד דרום אפריקה.\nמאסק הוא המייסד, המנהל הכללי, מנהל הטכנולוגיות הראשי והמעצב הראשי של חברת SpaceX; המנהל הכללי וארכיטקט המוצר של חברת טסלה; הבעלים של תאגיד אקס; המייסד של The Boring Company; ושותף בהקמת החברות ניוראלינק, PayPal ו־OpenAI. בשנת 2018 הוענק לו תואר עמית החברה המלכותית בבריטניה והוא דורג במקום ה־25 ברשימת האנשים החזקים בעולם לפי \"פורבס\".\nבינואר 2021 הפך לראשונה לאיש העשיר בעולם, עם הון שהוערך בכ־200 מיליארד דולר. ביולי 2024 כאיש העשיר בעולם, הונו הוערך על ידי \"פורבס\" בכ־250 מיליארד דולר. ב־2022 רכש את הרשת החברתית המקוונת טוויטר (ושינה את שמה ל-X).\nמאסק טוען כי הוא בעל תסמונת אספרגר (אוטיסט בתפקוד גבוה). מאסק אב ל־12 ילדים מ-3 נשים שונות.\n\n",
    "pageid": 849675
  },
  {
    "title": "אינגריד אנדרס",
    "extract": "אינגריד אליזבט אנדרס (באנגלית: Ingrid Elizabeth Andress; נולדה ב-21 בספטמבר 1991) היא זמרת קאנטרי אמריקאית מקולורדו. סינגל הבכורה שלה, \"More Hearts Than Mine\" הגיע היישר אל המקום ה-59 במצעד הקאנטרי איירפליי של הבילבורד ב-1 ביולי 2019. במרץ 2020 הוציאה את אלבום הבכורה שלה, Lady Like.",
    "pageid": 1921645
  },
  {
    "title": "בינה מלאכותית",
    "extract": "בינה מלאכותית (באנגלית: אינטליגנציה מלאכותית – Artificial intelligence, ובראשי תיבות: AI) היא שם מטאפורי למצב שבו מנסים לדמות את יכולות החשיבה האנושית באמצעים טכנולוגיים. הגדרה רחבה יותר לתחום זה ניתנה על ידי מרווין מינסקי: \"לגרום למכונה להתנהג בדרך שהייתה נחשבת לאינטליגנטית לו אדם התנהג כך\".\nיישומי בינה מלאכותית כוללים מנועי חיפוש מתקדמים באינטרנט (למשל, חיפוש גוגל), מערכות המלצות (בשימוש על ידי YouTube, אמזון ונטפליקס), הבנת דיבור אנושי (כגון סירי ואלקסה), מכוניות אוטונומיות, ובינה מלאכותית יוצרת (ChatGPT, ג'מיני, Midjourney ועוד), והיכולת להתחרות ברמה הגבוהה ביותר במשחקים אסטרטגיים (כגון שחמט ו-Go).\nבינה מלאכותית נוסדה כדיסציפלינה אקדמית בשנת 1956. בעשור הראשון של המאה ה-21, למידת מכונה מתמטית וסטטיסטית הוכיחה את עצמה כמוצלחת ביותר, וסייעה בפתרון בעיות מאתגרות רבות ברחבי התעשייה והאקדמיה. למידה עמוקה עלתה על כל טכניקות הבינה המלאכותית הקודמות במדדים בתעשייה, מה שהוביל לעלייה עצומה במימון ובעניין.\nהבינה המלאכותית (AI) התקדמה במהירות בשנים האחרונות, הן מבחינת כמות המשאבים שהוקצו לה והן מבחינת התפוקות שלה. האקונומיסט מעריך שמיזוגים ורכישות הקשורים לבינה מלאכותית היו גדולים פי 26 ב-2017 מאשר ב-2015. לגידול בהשקעה תרמה גם העלייה מהירה ביכולות הטכניות של בינה מלאכותית (AI). לדוגמה, על פי מדד הבינה המלאכותית, שיעורי השגיאות של זיהוי תמונה ירדו מ-29% לפחות מ-3% בין 2010 ל-2017.\nהמבחן המקובל ביותר לבינה מלאכותית הוגדר בשנת 1950 על ידי אלן טיורינג, וידוע בשם \"מבחן טיורינג\": מכונה תיחשב לתבונית, אם יינתן לאדם היושב בחדר סגור, לנהל שיחה באמצעות ממשק מחשב עם שתי ישויות שנמצאות בחדר השני, כאשר אחת מהן תהיה מכונה והשנייה אנושית, והמשוחח לא יוכל לזהות מי משתי הישויות היא מכונה או אדם.",
    "pageid": 965
  },
  {
    "title": "ג'ו ביידן",
    "extract": "ג'וזף רובינט \"ג'ו\" ביידן הבן (באנגלית: ‏‏?‏; נולד ב-20 בנובמבר 1942) הוא פוליטיקאי אמריקאי המכהן כעת כנשיא ארצות הברית ה־46. טרם היבחרו לנשיאות כיהן ביידן כסגן הנשיא ה־47 תחת ברק אובמה בשנים 2009–2017 וייצג את מדינת דלאוור בסנאט של ארצות הברית מטעם המפלגה הדמוקרטית במשך 36 שנים (1973–2009).\nביידן כיהן כיושב ראש ועדת המשפט של הסנאט של ארצות הברית, ועסק בנושאים הקשורים במלחמה בסמים, בריסון הפשע ובחירויות אזרחיות. הוא הוביל את המאמצים לאישורם של \"חוק בקרת הפשע האלים ואכיפת החוק\"  ו\"חוק האלימות נגד נשים\" . ישב בראשות ועדת המשפט במהלך הדיונים על מועמדותם של קלרנס תומאס ורוברט בורק לבית המשפט העליון של ארצות הברית. בבחירות לנשיאות ארצות הברית שנערכו ב-1988 וב-2008, התמודד ביידן ללא הצלחה למועמדות המפלגה הדמוקרטית לנשיאות.\nב-2008 נבחר ביידן בידי הסנאטור ברק אובמה, שהתמודד לנשיאות מטעם המפלגה הדמוקרטית, כעמיתו למרוץ בבחירות לנשיאות ארצות הברית שהתקיימו באותה שנה. לאחר שנבחר עמו לסגן הנשיא, פיקח ביידן על שימוש בתשתיות כלכליות לריסון המיתון הכלכלי, ועזר לגבש את המדיניות האמריקאית כלפי עיראק עד נסיגת כוחות ארצות הברית ב-2011. יכולתו לנהל משא ומתן עם חברי המפלגה הרפובליקנית בקונגרס סייעה לממשל אובמה להעביר חקיקות שונות, ובהן \"חוק הפיקוח על התקציב לשנת 2011\" שפתר את משבר תקרת החוב של ארצות הברית  באותה שנה, ו\"חוק ההקלה במס למשלם המיסים האמריקאי\" מ-2012, כתגובה לצוק הפיסקלי שקרב ובא. אובמה וביידן נבחרו מחדש ב-2012, והביסו את המושל לשעבר הרפובליקני של מסצ'וסטס, מיט רומני, ועמיתו למרוץ פול ראיין.\nבאוקטובר 2015, לאחר חודשים של השערות, הודיע ביידן שלא יתמודד למועמדות המפלגה הדמוקרטית לנשיאות ב-2016. אחת הפעולות האחרונות של הנשיא אובמה בינואר 2017 הייתה עיטורו של ביידן במדליית החירות הנשיאותית. לאחר שסיים את כהונתו השנייה כסגן נשיא, הצטרף ביידן לסגל אוניברסיטת פנסילבניה. באפריל 2019 הכריז על התמודדותו בפריימריז לנשיאות במפלגה הדמוקרטית, ולאחר התחלה רעועה שבה היה נראה שהוא עומד להפסיד לברני סנדרס ולאחרים, הצליח ביידן להוביל בפריימריז ולהיבחר למועמד המפלגה לנשיאות. הוא בחר בסנאטורית קמלה האריס מקליפורניה כעמיתתו למרוץ. בבחירות לנשיאות ארצות הברית בנובמבר 2020 גבר ביידן על הנשיא המכהן דונלד טראמפ ונבחר לתפקיד נשיא ארצות הברית.\nכנשיא חתם ביידן על חוק תוכנית החילוץ האמריקאית בתגובה למגפת הקורונה בארצות הברית ולמיתון שנוצר בעקבותיה, והוביל הצעות חוק דו-מפלגתיות בנושא תשתיות וייצור. הוא הציע את חוק \"Build Back Better\", שאמנם נכשל בקונגרס, אך היבטיו שולבו בחוק צמצום האינפלציה שעליו חתם כחוק בשנת 2022. ביידן מינה את קטנג'י בראון ג'קסון לכס השיפוט בבית המשפט העליון של ארצות הברית. הוא עבד עם הרפובליקנים בקונגרס כדי לפתור את משבר תקרת החוב של ארצות הברית ב-2023 תוך משא ומתן על הסכם להעלאת תקרת החוב. מבחינת מדיניות חוץ, ביידן השיב את ארצות הברית להסכם פריז, וניהל את הנסיגה המוחלטת של הכוחות המזוינים של ארצות הברית מאפגניסטן – אקט הסיום של מלחמת אפגניסטן שהוביל לנפילת קאבול. הוא הגיב לפלישה הרוסית לאוקראינה בהטלת עיצומים על רוסיה ואישר סיוע אזרחי וצבאי לאוקראינה. עם פרוץ מלחמת חרבות ברזל הכריז ביידן על תמיכה צבאית בישראל, והוקיע את מעשי הטבח של חמאס. באפריל 2023 הכריז ביידן על התמודדותו למועמדות המפלגה הדמוקרטית בבחירות לנשיאות 2024.",
    "pageid": 571893
  },
  {
    "title": "גאליס - דמויות",
    "extract": "גאליס היא סדרת נעורים ישראלית ששודרה החל מפברואר 2012 עד יולי 2016 בערוץ הילדים למנויי HOT בבימויו של עודד רז. הסדרה עוסקת במחנה קיץ ששמו \"גאליס\", ובהרפתקה של חניכי המחנה. \"גאליס\" היא סדרת ספין אוף של הסדרה \"החולמים\". באוגוסט 2014, יצא הסרט \"גאליס - המסע לאסטרה\" המבוסס על הסדרה. באפריל 2016 יצא הסרט \"גאליס - קונקט\" המבוסס על הסדרה. בסיום עונה 6 היוצרים הודיעו כי הסדרה תשוב לעונה שביעית ואחרונה, אשר עלתה לשידור ב-30 במאי 2016.\nהסדרה זכתה לפופולריות בקרב בני נוער, וכן זכתה בפרס סדרת השנה בטקס נבחרי הילדים בשנים 2012 עד 2016. בעקבות הצלחתה נמכרה הסדרה לערוץ Planet Kids האיטלקי ודובבה לאיטלקית.[1] הסדרה נמכרה לדיבוב גם לאנגלית ולהינדית. לסדרה 7 עונות ו-213 פרקים.",
    "pageid": 1351728
  },
  {
    "title": "גליל ים",
    "extract": "גְּלִיל-יָם הוא קיבוץ באזור השרון, בין הערים הרצליה ורמת השרון, מדרום לכביש 541. הקיבוץ שייך למועצה אזורית חוף השרון ומהווה היישוב הדרומי ביותר בה.",
    "pageid": 99378
  },
  {
    "title": "דוד בן-גוריון",
    "extract": "דָּוִד בֶּן־גּוּרְיוֹן (גְּרין; ‏‏?‏; 16 באוקטובר 1886, י\"ז בתשרי תרמ\"ז – 1 בדצמבר 1973, ו' בכסלו תשל\"ד) היה מדינאי ישראלי וראש הממשלה הראשון של מדינת ישראל.\nבן־גוריון היה איש העלייה השנייה, ממנהיגי תנועת העבודה, חבר במפלגות פועלי ציון ואחדות העבודה, מזכירה הכללי השני של ההסתדרות הכללית של העובדים בארץ ישראל ומנהיגה הראשון של מפא\"י.\nבתפקידיו כיושב ראש הנהלת הסוכנות היהודית ויושב ראש ההנהלה הציונית, עמד בראש הנהגת היישוב העברי בארץ ישראל בתקופת המנדט הבריטי, ובתפקידו כיושב ראש מנהלת העם מילא תפקיד מרכזי בניסוח מגילת העצמאות, היה הראשון לחתום עליה והכריז ב־14 במאי 1948 על הקמת מדינת ישראל. עם הקמת המדינה החל לפעול למען הממלכתיות, ובזמן מלחמת העצמאות החליט על פירוק המחתרות, וחתם על הפקודה להקמת צה\"ל. על מנת לקיים צבא ממלכתי אחד, הורה על הפגזת האונייה אלטלנה ועל פירוק מטה הפלמ\"ח.\nהוא הנהיג את מדינת ישראל כראש הממשלה וכשר הביטחון במשך עשור וחצי עד 1963 (מלבד פסק זמן בן כשנתיים, בשנים 1953–1955). כראש הממשלה הראשון היה אחראי במידה רבה על עיצוב דמותה הדמוקרטית של ישראל, על אופי יחסי הגומלין בין מגזרים שונים בחברה הישראלית, ועל עיצוב מנגנוני הביצוע של רבים ממשרדי הממשלה. במהלך כהונתו נחתם הסכם השילומים עם גרמניה המערבית, נערכה מלחמת סיני, הוקם הכור הגרעיני בדימונה, ונקלטו מאות אלפי עולים. לאחר התפטרותו מראשות הממשלה ופרישתו ממפא\"י, הקים ב־1965 את רשימת פועלי ישראל (רפ\"י). ב־1970 פרש מהחיים הפוליטיים.",
    "pageid": 360
  },
  {
    "title": "דנית גרינברג",
    "extract": "דנית גרינברג (נולדה ב-13 באפריל 1992) היא משפיענית רשת, יוצרת תוכן, ומגישת טלוויזיה ישראלית. \nהתפרסמה לראשונה עם השתתפותה בעונה השישית של תוכנית הריאליטי \"האח הגדול\", בה העפילה לגמר וזכתה במקום הרביעי.",
    "pageid": 2061094
  },
  {
    "title": "הדוב",
    "extract": "הדוב (באנגלית: The Bear) היא סדרת דרמה נוקבת העוסקת בלבטיו של האדם בחברה העירונית המודרנית, שנוצרה על ידי היוצר האמריקאי כריסטופר סטורר. הסדרה עלתה לשירות \"הולו\" ב-23 ביוני 2022, ומככבים בה ג'רמי אלן וייט, אבון מוס-בכרך, איו אדבירי, ליונל בויס, ליזה קולון-זייאס ואבי אליוט. הסדרה זכתה לשבחי המבקרים, וביולי 2022, הודיעו מפיקיה על כוונה לשדר עונה שנייה, שאכן עלתה לשידור בקיץ 2023 והכוללת 10 פרקים. בנובמבר 2023 הוחלט להמשיך את הסדרה לעונה שלישית.\nבטקס פרסי גלובוס הזהב ה-80, הועמדה הסדרה בשתי מועמדויות – בקטגוריית סדרת הקומדיה או הסדרה המוזיקלית הטובה ביותר והשחקן הטוב ביותר בסדרת קומדיה או סדרה מוזיקלית עבור וייט, וזכתה באחרונה. בטקס פרסי מבקרי הטלוויזיה ה-13, הועמדה הסדרה בשלוש מועמדויות – הסדרה הקומית הטובה ביותר, השחקן הטוב ביותר בסדרה קומית ושחקנית המשנה הטובה ביותר בסדרה קומית. בנוסף, וייט קיבל מועמדות נוספת בפרסי גילדת שחקני המסך ה-29 עבור \"ההופעה הטובה ביותר של שחקן בסדרה קומית\", בעוד שאנסמבל שחקניה היה מועמד בקטגוריית \"ההופעה הטובה ביותר של אנסמבל בסדרה קומית\".",
    "pageid": 2185093
  },
  {
    "title": "הליגה הישראלית בכדורגל חופים 2024",
    "extract": "הליגה הישראלית בכדורגל חופים 2024 הייתה אירוע של ליגת כדורגל החופים של ישראל, שנערכה בין 15 ביולי ל-19 ביולי 2024 במבנה של טורניר בראשון לציון, ישראל.\nבני \"פלפלה\" כפר קאסם ניצחה את הפועל Towers חדרה בגמר הטורניר בתוצאה 2–4 וזכתה באליפות ישראל בפעם השישית בתולדותיה, כמו כן, הן היו שתי הקבוצות אשר הגיעו לגמר והן קיבלו בצוותא את הזכות להשתתף בגביע אירופה לאלופות. בניגוד לכך, בית\"ר ירושלים והפועל \"אביסרור משה ובניו\" באר שבע היו שתי הקבוצות אשר סיימו במקום האחרון בבתים שלהם, במשחק ההישרדות ביניהם בית\"ר ירושלים ניצחה והבטיחה הישארות בליגה; לעומת זאת, הפועל \"אביסרור משה ובניו\" באר שבע תשחק משחק מבחן טרום בעונה הבאה נגד מנצחת טורניר מקדים לקבוצות אשר יבקשו לשחק בליגה.",
    "pageid": 2354972
  },
  {
    "title": "הצל (ראפר)",
    "extract": "יואב אליאסי (נולד ב-22 בנובמבר 1977) המוכר בשם הבמה הצל, הוא ראפר, אושיית רשת, בלוגר, פקד במשטרה, פעיל פוליטי וחברתי ימני ישראלי. נודע בעיקר בזכות עבודתו המשותפת עם הראפר סאבלימינל במסגרת הצמד \"סאבלימינל והצל\". החל מ-2014, הצל נודע גם עקב פעילות חברתית, הסברתית ופוליטית ימנית אשר הוא מגדיר כקיצונית בעיקר על ידי העלאת פוסטים בעלי אופי ימני-פוליטי ברשתות חברתיות.",
    "pageid": 351115
  },
  {
    "title": "הקול בראש",
    "extract": "הקול בראש (באנגלית: Inside Out, בתרגום חופשי לעברית: מבפנים החוצה) הוא סרט דרמה קומית בהנפשה ממוחשבת של פיקסאר ודיסני מ-2015, והראשון בזיכיון \"הקול בראש\". הסרט בוים על ידי פיט דוקטר, ונכתב על ידי מג לה-פוב וג'וש קולי, וכן גם על ידי דוקטר עצמו. הסרט זכה בפרס אוסקר לסרט המונפש הטוב ביותר.\n\"הקול בראש\" זכה להצלחה גדולה. הסרט גרף הכנסות של $856,130,132, ובכך דורג כסרט השביעי המכניס ביותר של שנת 2015 וכן גם כסרט ה-45 בהכנסות בהיסטוריה. בנוסף להכנסות הגבוהות, הסרט זכה גם לשבחים רבים, ובאתרי הסקירה \"Rotten Tomatoes\" ו-\"Metacritic\" הוא קיבל ציונים של 98% ו-94, בהתאמה. \nסרט ההמשך הקול בראש 2 יצא לאקרנים בישראל ב-12 ליוני 2024.",
    "pageid": 1346540
  },
  {
    "title": "הרצי הלוי",
    "extract": "הרצל (הרצי) הלוי (נולד ב־17 בדצמבר 1967) הוא קצין בדרגת רב-אלוף, המכהן כראש המטה הכללי ה־23 של צה\"ל. בתפקידיו הקודמים שימש בין היתר סגן הרמטכ\"ל, מפקד פיקוד הדרום, ראש אמ\"ן, מפקד המכללה הבין-זרועית לפיקוד ולמטה, מפקד עוצבת הגליל, ראש חטיבת ההפעלה המבצעית באמ\"ן, מפקד חטיבת הצנחנים, מפקד חטיבת מנשה ומפקד סיירת מטכ\"ל.",
    "pageid": 625033
  },
  {
    "title": "ויקינגים: ולהאלה",
    "extract": "ויקינגים: ולהאלה (באנגלית: Vikings: Valhalla) היא סדרת טלוויזיה מסוגת דרמה היסטורית, שנוצרה על ידי מייקל הירסט וג'ב סטיוארט, המהווה סדרת ספין אוף לסדרה \"ויקינגים\". עלילת הסדרה מתחילה כמאה שנה לאחר אירועי הסדרה המקורית ומגוללת את סיפוריהם של כמה מהוויקינגים הידועים בהיסטוריה, ביניהם נמנים לייב אייריקסון, פריידיס איריקסדוטיר, האראלד השלישי, מלך נורווגיה, והמלך הנורמנדי ויליאם הכובש.\nהסדרה עלתה לשידור בשירות \"נטפליקס\" ב-25 בפברואר 2022. במרץ 2022, נמסר על חידוש הסדרה לשתי עונות נוספות.",
    "pageid": 1941952
  },
  {
    "title": "חטיבת גולני",
    "extract": "חטיבת גולני (חטיבה 1) היא חטיבת חיל רגלים סדירה בצה\"ל שהשתתפה בכל מלחמות ישראל. החטיבה המסונפת לפיקוד הצפון, נמצאת תחת פיקודה של עוצבת געש (אוגדה 36).\nחיילי חטיבת גולני חובשים כומתה חומה עם סמל חיל הרגלים ונועלים נעליים שחורות. הצבע החום מסמל את הלוחמים הראשונים של החטיבה שהיו עובדי אדמה שגויסו. דגל החטיבה הוא בצבעי ירוק וצהוב המסמל את שטחי הלחימה, גם בצפון וגם בדרום. סמלה של החטיבה, הנמצא גם על תג היחידה, הוא עץ זית בעל שורשים עמוקים ביותר, שעוצב על ידי דוד אלף. זאת, אף על פי שההשראה לציור העץ הייתה ככל הנראה של עץ אלון. בשנת 1979 ניטע עץ זית על יד \"קירות הזעקה\" במוזיאון גולני.\nמחטיבת גולני צמחו הרמטכ\"לים מרדכי גור, משה לוי, גבי אשכנזי וגדי איזנקוט שהיו אף מפקדי החטיבה. מאיר עמית ראש המוסד היה מג\"ד ומח\"ט בחטיבה. מפקדים רבים בחטיבה כמו אברהם יפה, משה פלד, אריאל שרון, רחבעם זאבי, יונה אפרת, אורי שגיא, יקותיאל אדם, משה קפלינסקי, אמיר דרורי, יאיר נוה ועוד הפכו לאלופים בצה\"ל.",
    "pageid": 12300
  },
  {
    "title": "טנג'יר",
    "extract": "טַנְג'יר (נהגה: טַנְז'יר; בלטינית Tingis – תִּינְגִּיס; בערבית ובבֶּרְבֶּרִית: طنجة / ⵟⴰⵏⵊⴰ – טַנְזַ'ה / ⵜⵉⵏ ⵉⴳⴳ – תִּין אִיגִּי / ⵜⵉⵏⴳⵉ – תִּינְגִּי; בספרדית: Tánger – תַּנְחֶר; בצרפתית Tanger – תַּנְזֵ'ה) היא עיר בצפון מרוקו, בה חיים כ-950,000 תושבים (נכון ל-2014). היא שוכנת בכניסה המערבית למצר גיברלטר, בו נפגש הים התיכון עם האוקיינוס האטלנטי, כ-12 ק\"מ ממזרח לכף ספרטל. טַנְג'יר היא עיר הבירה של מחוז טנג'יר-תטואן-אל־חוסימה.\nהעיר הייתה מושבה פיניקית, תחת השם \"תנג\", \"תנגא\", \"תינגא\" או \"תתגא\".\nהיסטוריית העיר הושפעה רבות ממגוון תרבויות, החל מהמאה ה-10 לפנה\"ס אז הוקמה על ידי הפיניקים, שבזמנם הפכה לעיר אסטרטגית ומרכז מסחר, ובמשך ההיסטוריה היוותה מרכז פעילות לתרבויות שונות. ב-1923 הוקם בעיר ובסביבתה האזור הבינלאומי של טנג'יר, שנוהל בידי המעצמות הקולוניאליות והפך למוקד פעילות של דיפלומטים, מרגלים, אנשי בוהמה, סופרים ואנשי עסקים רבים מאירופה ומאמריקה. מעמד זה הסתיים עם עצמאות מרוקו בין השנים 1956 ל-1960.\nעם תחילת המאה ה-21 עברה טנג'יר תהליכי פיתוח ומודרניזציה מהירים, כמו הקמת נמל תעופה, מרכז עירוני, אצטדיון כדורגל, רובע עסקים מודרני ופרויקטים תיירותים לחופי המפרץ, כמו גם נמל טנג'יר-מד החדש.",
    "pageid": 501280
  },
  {
    "title": "יחידה 81",
    "extract": "יחידה 81 (קרי: שמונה אחת) או היחידה הטכנולוגית של מערך המבצעים המיוחדים היא יחידה במערך המבצעים המיוחדים תחת אגף המודיעין של צה\"ל העוסקת במתן פתרונות טכנולוגיים לצרכים מבצעיים של אגף המודיעין.\nהיחידה מורכבת בעיקרה מאנשי צבא, אולם משרתים בה גם אזרחים, ובהם בעלי תואר דוקטור לתחומים ייחודיים בפיזיקה ובהנדסה. בראשה עומד קצין בדרגת אלוף-משנה.",
    "pageid": 1293779
  },
  {
    "title": "יחסי מין",
    "extract": "יחסי מין (מלעז: סקס) הם פעילות מינית בין שני אנשים. משמעותו הצרה של המונח היא הזדווגות, אך הגדרות רחבות יותר מתייחסות לכל מגע מיני פיזי בין אנשים הכולל את איבר המין של לפחות אדם אחד.\nבדרך־כלל, המושג יחסי מין מתייחס למִשגל, כלומר לחדירה של הפין הגברי אל הפות הנקבי. פעילות מינית זו היא הפעילות המינית השכיחה ביותר בין בני זוג הטרוסקסואלים. עם זאת, בתחום המחקרי יש המתייחסים למושג יחסי מין באופן רחב יותר כך שיכלול גם יחסי מין בין בני זוג מאותו המין וממין שונה, וגם יחסי מין המלווים בחדירה (וגינאלי או אנאלי) וגם יחסי מין ללא חדירה, כמו אוננות הדדית, ויחסי מין אוראליים.\nיחסי אישות, הוא כינוי ליחסי מין, לרוב בהקשרים הלכתיים או משפטיים.\nעל קיום יחסי מין יש מגבלות חוקיות ותרבותיות שונות: יש איסורים שונים על קיום יחסי מין בתוך קבוצת שארות (יחסים אלו מוגדרים כגילוי עריות), עם קטינים, ועם אדם שמקיים קשר קבוע עם בן/בת זוג אחר/ת או עם יותר משותף אחד, וישנן תרבויות האוסרות על קיום יחסי מין שלא במסגרת חיי נישואים. כאשר יחסי המין מתקיימים ללא הסכמת אחד הצדדים המעורבים, הם מוגדרים כאונס, והדבר נחשב ברוב התרבויות כעבירה מוסרית וחוקית חמורה. בחברות רבות יש איסור על קיום יחסי מין עם בעלי חיים.\nלקיום יחסי מין ללא חשש מהיריון משתמשים באמצעי מניעה מסוגים שונים. הקונדום משמש גם להגנה מפני הידבקות במחלות מין, מחלות המועברות בעת קיום יחסי מין.",
    "pageid": 5562
  },
  {
    "title": "ימ\"מ",
    "extract": "הימ\"מ – היחידה הלאומית המיוחדת ללוחמה בטרור – היא היחידה הלאומית של ישראל ללוחמה בטרור. זוהי יחידת העילית של משטרת ישראל ומשמר הגבול ללוחמה בטרור ויחידת ההשתלטות (פריצה וחילוץ בני ערובה) הלאומית הבכירה בישראל, ובנוסף משמשת למשימות משטרה מיוחדות. השם \"ימ\"מ\" הוא ראשי תיבות של \"יחידה מרכזית מיוחדת\" או \"יחידה משטרתית מיוחדת\". הימ\"מ נקראת גם \"היחידה המיוחדת ללוחמה בטרור\" או \"היחידה הלאומית ללוחמה בטרור\". לשם ייצוג היחידה בחו\"ל משתמשת משטרת ישראל בשם Israel's National Counter Terror Unit ולעיתים בשמות Israel's Counter Terrorism Unit או Israel's Counter Terror Unit. היחידה נחשבת לאחת מהיחידות המיומנות והמקצועיות בעולם וליחידה המיומנת ביותר למטרות אלה בקרב כוחות הביטחון הישראליים.\nהימ\"מ הוקמה ב-1974 על ידי מפקד משמר הגבול ניצב חיים לוי, שהטיל על ראובן יעקב (נמרודי) (המפקד הראשון של הימ\"מ) להקים את היחידה כיחידת השתלטות, כמענה לפיגועי חטיפה ומיקוח. בהמשך הוטלו עליה משימות ותפקידים נוספים, שהעיקריים שבהם הם לוחמה בטרור, סיכול ומניעת פיגועים, מעצר מחבלים, הפעלת צלפים ומשימות משטרה מיוחדות. רוב פעילותה מסווגת, אך בעקבות מספר רב של מבצעים מוצלחים לאורך השנים זכתה היחידה למוניטין גבוה בקרב כוחות הביטחון בישראל ובעולם. כיום היא נחשבת לאחת היחידות המקצועיות, המנוסות והטובות מסוגה בעולם, למרות תקציבה הקטן יחסית. הימ\"מ היא אחת היחידות העסוקות ביותר במערכת הביטחון ומבצעת מאות מבצעים ופעולות מדי שנה. מאז 2022 מוגדרת הימ\"מ כיחידה הלאומית של ישראל ללוחמה בטרור.\nכאמור, הימ\"מ היא יחידת ההשתלטות הבכירה של ישראל. יחידות השתלטות נוספות בישראל הן סיירת מטכ\"ל ושייטת 13 של צה\"ל, לוט\"ר אילת – יחידת מילואים צה\"לית, ויחידת מצדה של שירות בתי הסוהר. הימ\"מ מקבילה ליחידות השתלטות ולוחמה בטרור בעולם, כגון יחידות ה-SWAT האמריקניות ויחידת חילוץ בני הערובה של ה-FBI, ה-GIGN הצרפתית, אלפא ואומו\"ן הרוסיות וה-GSG-9 הגרמנית, שהוקמה באירופה בשנות ה-70 של המאה ה-20 בעקבות רצח המשלחת הישראלית באולימפיאדת מינכן כדי להילחם בחטיפות מטוסים על ידי מחבלים פלסטינים.\nהמוטו של היחידה הוא ”אֶרְדּוֹף אוֹיְבַי וְאַשִּׂיגֵם, וְלֹא אָשׁוּב עַד כַּלּוֹתָם”, הלקוח מספר תהילים, פרק י\"ח, פסוק ל\"ח.",
    "pageid": 60375
  },
  {
    "title": "ינון מגל",
    "extract": "ינון אלישע מגל (נולד ב-27 באפריל 1969, ט' באייר ה'תשכ\"ט) הוא עיתונאי, איש תקשורת ומגיש טלוויזיה ורדיו ישראלי. מגל מגיש את התוכנית \"הפטריוטים\" בערוץ \"עכשיו 14\", ומשדר תוכנית יומית עם בן כספית, בתחנת הרדיו 103fm.\nבעבר היה מגיש \"מהדורת מבט\" של הערוץ הראשון, העורך הראשי של אתר וואלה וחבר הכנסת מטעם מפלגת הבית היהודי בכנסת העשרים.",
    "pageid": 482565
  },
  {
    "title": "יעל ארד",
    "extract": "יעל ארד (נולדה ב-1 במאי 1967 בתל אביב) היא יושבת ראש הוועד האולימפי בישראל. בעברה, ג'ודאית אולימפית, והספורטאית הראשונה בתולדות ישראל במשחקים האולימפיים שהשיגה מדליה אולימפית, כאשר זכתה במדליית הכסף באולימפיאדת ברצלונה (1992). בין תאריה הבולטים: סגנית אלופה אולימפית (ברצלונה 1992), סגנית אלופת העולם (המילטון 1993), אלופת אירופה (אתונה 1993) ואלופת ישראל.\nעם פרישתה, פיתחה ארד קריירה בעולם העסקי והיא אשת עסקים ומנכ\"לית במקצועה. מתמחה ביזמות, פיתוח עסקי ואסטרטגיה שיווקית. היא מנהלת בישראל את הזכויות המסחריות של התאגיד ViacomCBS. ארד יועצת לחברות בסקטורים שונים, ומרצה על מצוינות בספורט, בחיים ובעסקים.",
    "pageid": 9889
  },
  {
    "title": "יצחק יוסף",
    "extract": "הרב יצחק יוסף (נולד בי\"ח בטבת ה'תשי\"ב, 16 בינואר 1952) הוא הראשון לציון, כיהן כרב הראשי לישראל (הספרדי) בשנים 2013–2024. סדרת ספרי ההלכה \"ילקוט יוסף\", שחיבר על פי פסקי אביו, הרב עובדיה יוסף, נפוצה בקרב בני עדות המזרח וזכתה למהדורות רבות. על סדרת ספרים זו זכה בפרס ישראל בשנת תשפ\"ד, 2024.\n\nנולד בשיכון חב\"ד בירושלים בי\"ח בטבת תשי\"ב, בנם השישי של הרב עובדיה יוסף ואשתו מרגלית. למד בתלמוד תורה של החינוך העצמאי 'יבנה', ובגיל 12 החל את לימודיו בישיבה הקטנה פורת יוסף בשכונת קטמון בירושלים. לאחר מכן למד בישיבת הנגב בנתיבות, ומשם עבר לישיבת חברון בירושלים. והתקרב לרב בצלאל ז'ולטי.\nבשנת ה'תשל\"א (1971), בהיותו כבן 19, הוציא לאור את הספר \"פסקי דינים - ילקוט יוסף\" שריכז את פסקי אביו שיצאו לאור עד אותה שנה. הספר נערך בעידודו של אביו ובפיקוחו, והוא נחשב אחד מספריו של אביו. בשנים ה'תשל\"ד-ה'תשמ\"ה (1974–1985) עסק בכתיבת ספרי המשך ל\"ילקוט יוסף\" ובשנת ה'תשמ\"ה יצא לאור החלק הראשון שבסדרה.\nבשנת ה'תשל\"ג (1973), עם היבחרו של אביו לראשון לציון, הקים ביחד עם אביו את בית המדרש להכשרת רבנים ודיינים \"חזון עובדיה\".\nבשנת ה'תשל\"ה (1975) התמנה לרב במושבים בר גיורא, נס הרים, ומטע, שליד ירושלים, והחל להעביר שם מספר פעמים בשבוע שיעורים בהלכה. במסגרת תפקידו הופיע בבתי ספר ממלכתיים להרצאות ושיעורים והגביר את החינוך הדתי שם.\nבשנת ה'תש\"ם (1980) הוסמך לרבנות, יחד עם יתר בוגרי המחזור הראשון של \"כולל חזון עובדיה\", על ידי הרבנים הראשיים לישראל, אביו והרב שלמה גורן, ועל ידי הרב הראשי לירושלים הרב שלום משאש, ועם פתיחת המחזור השני מונה לראש בית המדרש. בשנת 1983 העניקו לו הרבנים הראשיים, אביו והרב שלמה גורן, תעודת כושר לכהן כרב עיר.\nבשנת ה'תשנ\"ב (1992) פתח בהוראת אביו את ישיבת חזון עובדיה ועמד בראשה עד בחירתו לרב הראשי לישראל והראשון לציון.\nבשנת 2012 היה מועמדה של מפלגת ש\"ס לרב הראשי לירושלים, אולם הבחירות התעכבו. במהלך ההתמודדות הואשם על ידי אחיו ואחותו[דרושה הבהרה] כי הוא אינו מתאים לתפקיד, וכי מאחורי מועמדותו עומד האח הצעיר הרב משה יוסף, על מנת לקדם את עסקי הכשרות של בד\"ץ בית יוסף.\nלאחר שאחיו, הרב יעקב יוסף נפטר, ולאחר שאחיו הרב אברהם יוסף, פרש מההתמודדות לתפקיד הרב הראשי והראשון לציון בבחירות בשנת 2013, החליט אביו, הרב עובדיה, שהוא יתמודד לתפקיד. ב-24 ביולי 2013 (י\"ז באב ה'תשע\"ג) נבחר ברוב של 68 תומכים לעומת 49 שתמכו במועמד הציוני-דתי הרב שמואל אליהו ו-28 שתמכו ברב ציון בוארון, אשר קיבל את תמיכת הרב שלמה עמאר. בי\"ב בתשרי ה'תשע\"ד הוכתר לראשון לציון בטקס מסורתי בבית הכנסת יוחנן בן זכאי בעיר העתיקה בירושלים. לאחר בחירתו מונה בנו השני, הרב רחמים, לכהן במקומו כראש ישיבת חזון עובדיה.\nבתקופת מחלתו של אביו, החל הרב יצחק יוסף למלא את מקומו בתפילות ובמסירת שיעורים בבית הכנסת של אביו בשכונת הר נוף בירושלים ובשיעור הקבוע בלוויין על ידי דר וסוחרת בכל מוצאי שבת בבית כנסת היזדים.\nבשנת 2016 מונה, ככל ראשון לציון, לנשיא ישיבת פורת יוסף.\nהרב יצחק יוסף ועמיתו לרבנות הראשית הרב דוד לאו התנגדו לרפורמות לשינויים בנושאי כשרות שקידם מתן כהנא, בנוסף פעל הרב לגייס תמיכה של רבנים אחרים במאבקיו בשינויים אלה. בנוסף כאות מחאה על פעולותיו של כהנא סירב להיפגש איתו. לאחר שמינה כהנא את הרב בניהו ברונר כמנהל מערך הגיור, אמר הרב יוסף שאין תוקף לגיורים הנעשים בפיקוחו.\nעל פי סעיף 16 לחוק הרבנות הראשית לישראל הוא מונה לכהונה של עשר שנים, וזו הוארכה בשנה נוספת בחוק הרבנות הראשית לישראל (הארכת כהונה של הרבנים הראשיים לישראל ושל חברי מועצת הרבנות הראשית לישראל והוראות נוספות) (הוראת שעה), התשפ״ג–2023. ב-1 ביולי 2024 הסתיימה כהונתו כרב הראשי לישראל.\n\nבשנת 2011, בעקבות המאבק ההלכתי שהתנהל בין הרב יוסף שלום אלישיב לבין אביו שהעניק הכשר גורף לגיורים בצה\"ל, נמנה עם הרבנים שניסחו מכתב פשרה בנושא.\nהרב יוסף הביע את התנגדותו לתופעת ה\"באבות\" שכלפיהם טען כי מי שאינו תלמיד חכם אינו ראוי להיות מנהיג ציבור. בפסיקותיו נחשב כממשיך של שיטת אביו לפיה תפקידו של הרב אינו להקשות ולאסור, אלא להקל ולהתיר ככל הניתן מבלי לפגוע במסורת ובאמיתות ההלכה. כמו כן יצא נגד אימוץ פסקי ההלכה האשכנזים בקרב בני עדות המזרח שלמדו במסגרות אשכנזיות, ופעל למען הקמת מסגרות ספרדיות.\nתומך בציון יום ירושלים ובהכרת טובה לחיילים שמסרו את נפשם במלחמות, ומשתתף בעצרת המרכזית לציון יום ירושלים בישיבת מרכז הרב.\nהרב יוסף הביע התנגדות תקיפה לרבנים, בהם בד\"ץ העדה החרדית, שפקפקו ביהדותם של יוצאי אתיופיה.\nבשנת 2017 תקף בחריפות את הרב יצחק ברדא על כך שפסק לברך על שתיית כל הכוסות בליל הסדר, כשיטת הרמ\"א ונגד הכלל המקובל על רוב יהדות המזרח קבלת הוראות מרן, וכינה אותו \"מחטיא הרבים\" ו\"חצוף\".\n\nבשנת 2020 ביקר בחריפות את הרב אליעזר מלמד על כך שנפגש עם רבה רפורמית.\nבעקבות תמיכתו העקרונית של הרב חיים דרוקמן במתווה שיאפשר גיור על ידי רבני ערים (בתנאי שיוסכם בידי הרבנות הראשית), ביקר אותו הרב יוסף ואמר: \"אני תמה עליו. .. עם כל הכבוד לרב דרוקמן, הוא כמו מרן בתורה? הוא שווה לרב אלישיב?\", מאוחר יותר שלח הרב יוסף את תלמידו הרב יצחק לוי להתנצל, להדגיש את הערכתו לרב דרוקמן ולהבהיר שכוונתו הייתה שרבנים בני דורינו אינם יכולים לחלוק על רבני הדורות הקודמים.\nהרב יוסף ידוע בהתנגדותו התקיפה לעליה להר הבית בזמן הזה, כפי שהתנגד אביו. בשנת 2022 ביקר בחריפות את חבר הכנסת איתמר בן גביר על כך שהוא עולה להר הבית \"נגד כל גדולי ישראל האמיתיים\", וקרא להתרחק ממנו.\nהרב יצחק יוסף מחזיק בעמדה החרדית נגד גיוס בני ישיבות לצה\"ל לצה\"ל. בשיעורו השבועי ב-9 במרץ 2024 הוא אמר (כפי שאמרו רבנים נוספים לפניו) שאם יכריחו את האברכים ללכת לצבא הם יעזבו את הארץ. אמירה זו גררה ביקורת מנבחרי ציבור ורבנים.\n\nסדרת הספרים \"ילקוט יוסף\" החלה בשנת 1971 כליקוט פסקיו של הרב עובדיה יוסף בחיבורי השו\"ת שלו \"יחוה דעת\", \"יביע אומר\", \"חזון עובדיה\" ועוד. לאחר שיצאו כעשרה כרכים החל הרב יוסף לעסוק גם בהלכות שאביו לא התייחס אליהן, כולל בנושאים הנוגעים לחידושים טכנולוגיים, וכן צירף פסקי הלכה עם הערות ומקורות. הוא המשיך להיצמד לשיטת אביו בפסיקת ההלכה והותיר את השם המקורי על כנו. אביו עבר על כרכי הסדרה והעניק להם את הסכמתו. כמו אביו, סגנון הכתיבה בפסיקותיו הוא בעיקר לפי דעת רבי יוסף קארו (מחבר השולחן ערוך) ורוב פסקיו כשיטתו.\nבה'תשמ\"ח (1988) הוציא לאור את המהדורה הראשונה של הסידור \"חזון עובדיה\", שבו נכתבו סדרי התפילה והלכות התפילה של אביו. בשנה זו זכה בפרס הרב טולידאנו לספרות תורנית על ספרו איסור והיתר. בשנת ה'תשע\"א (2011) יצא לאור מחדש הסידור במהדורה משופרת כולל שינויי נוסחאות. הוא מתנגד לסידורי התפילה על פי נוסח מרוקו וטוען שבמרוקו לא התקיים נוסח תפילה ייחודי.\nבאמצע העשור הראשון של המאה ה-21 החל לכתוב את סדרת הספרים \"עין יצחק\", שעוסקת בכללי הפסיקה. כן כתב את \"שלחן המערכת\", ספר תשובות בהלכה ומאמרים הדומה במתכונתו לספר \"שדי חמד\" של הרב חיים חזקיהו מדיני. בה'תשע\"ו הוציא לאור את קונטרס הספיקות, העוסק בספק דאורייתא לחומרא וספק דרבנן לקולא. בה'תשע\"ט הוציא לאור את הספר מעתיקי השמועה, העוסק בכללי השולחן ערוך והרמ\"א.\nבשנת 2024 הוכרז כי הרב יוסף יקבל את פרס ישראל לספרות תורנית על חיבורו \"ילקוט יוסף\" אשר כולל מעל ארבעים כרכים של הלכות על סדר השולחן ערוך ותורגם לארבע שפות. מספר עתירות הוגשו נגד הענקת הפרס, אך בג\"ץ קיבל את עמדת היועצת המשפטית לממשלה ודחה את העתירות פה אחד.\n\nבמרץ 2018, הרב הראשי של בריטניה, הרב סר אפרים מירוויס, מתח ביקורת חריפה על הרב יצחק יוסף, משום כך שבשיעורו השבועי השווה בין \"כושי\" לבין קוף, ואמר בין היתר: \"לא כל כושי מברכים... צריך שיהיה כושי שאבא שלו ואמא שלו לבנים... אם אתה יודע, יצא להם בן קוף, יצא להם בן ככה\". הרב מירוויס פנה לרבנות הראשית לישראל ואמר: \"הטרמינולוגיה שבה השתמש הרב הראשי היא פוגענית ביותר ולחלוטין בלתי מתקבלת על הדעת\".\nבשנת 2020, בעקבות ביקורת בכנס רבנים על העלאת \"מאות אלפים או עשרות אלפים של גויים\" מברית המועצות לשעבר, התלוננה עליו מפלגת \"ישראל ביתנו\" בפני נציב תלונות הציבור על שופטים, אורי שהם, וזה המליץ \"בפני השר לענייני דתות להעמיד את הדיין לדין משמעתי בגין \"התבטאויותיו החוזרות ונשנות בנושאים בעלי נופך וגוון פוליטי, אשר נמצאים בליבה של מחלוקת ציבורית\". בתגובה כתב שר הדתות, הרב יעקב אביטן לשהם כי הוא חרג מסמכותו כאשר מתח ביקורת על רב ראשי בגין התבטאות הלכתית הנובעת מתפקידו, וכי אין לו כל כוונה לקבל את ההמלצה.\nבנובמבר 2021 קרא נציב תלונות הציבור על שופטים, אורי שהם, לשר הדתות, מתן כהנא, לנזוף בחומרה ברב יוסף ולבחון את הדחתו מתפקידו כדיין, לאחר שארגן כינוס מחאה נגד תוכניות הממשלה לרפורמה בכשרות ובגיור. השר כהנא הגיב שלא יפגע בחופש הדיבור של רבנים.\nבמקרה אחד קבע הרב יוסף כי גט שנתן הרב אוריאל לביא בבית הדין בצפת לאשה שהייתה עגונה במשך שנים עקב מצבו הרפואי של בעלה כצמח לכאורה לא תקף, ויש לכנס את בית הדין הגדול כדי לדון בביטול הגט. באופן חריג התערב בג\"ץ בהחלטה והשופט אליקים רובינשטיין הכריע שאין לבית הדין סמכות לדון בנושא.\n\nהיה נשוי במשך תקופה קצרה לעדנה בתו של החזן והמוהל רפאל אבוהב, אך התגרש ונישא בשנית לרות, בתו של המקובל הרב רחמים עטיה. לזוג חמישה ילדים. בנו הבכור, עובדיה נשוי לבתו של הרב שלמה משה עמאר, בתו מרגלית נשואה לברוך, בנו של הרב יהודה דרעי, ובנו הצעיר יותר, הרב רחמים יוסף, עומד בראשות הישיבה של אביו, ישיבת חזון עובדיה.\nמתגורר בשכונת סנהדריה המורחבת בירושלים.\n\nילקוט יוסף – ספרי הלכה על סדר השולחן ערוך, 41 כרכים\nקיצור שולחן ערוך – ילקוט יוסף\n \"אוצר דינים לאשה ולבת\"  – ספר הלכות ומנהגים לבנות ישראל, ה'תשמ\"ט (1989). הספר קיבל את הסכמתם של אביו הרב עובדיה יוסף, הרב אלעזר מנחם מן שך, הרב שלמה זלמן אוירבך, הרב יהודה צדקה, הרב שלום משאש ועוד\nאיסור והיתר – הדינים הקשורים להלכות דם ומליחה, בשר בחלב ועוד. ראה אור לראשונה בהוצאת 'אור ודרך', מאוחר יותר צורף לסדרת הספרים ילקוט יוסף\nדיני חינוך קטן ובר מצווה – הלכות ודינים מכל חלקי השולחן ערוך\nכיבוד אב ואם – קיצור הלכות ודיני כבוד הורים, וכבוד רבו ותלמיד חכם. לימים נספח ספר זה במהדורה מורחבת של ב' כרכים בסדרה \"ילקוט יוסף\"\nפסקי הלכה בהלכות נדה – פסקים שקובצו מספרי אביו\nמפתחות לספר יחוה דעת\n\"אגרת לבני תורה\" – הנחיות לימוד עבור תלמידי ישיבה הנסמכות על הקדמת אביו לכרך הראשון של יביע אומר (ה'תשנ\"ט, ה'תשס\"ו)\nילקוט יוסף \"שובע שמחות\" – על ענייני ברית, בר מצווה, נישואין ועוד (ב' כרכים)\nקונטרס \"כללי הוראה\" – ובו כ-420 כללי פסיקה של אביו (ה'תשמ\"ז; מופיע גם בסוף המהדורה השנייה של הכרך הראשון של שו\"ת יחוה דעת)\n\"עין יצחק\" – (3 כרכים): כרך א' - כללי הגמרא והמשנה; כרך ב' - כללי ספק ספיקא ושאר הספיקות; כרך ג' - כללי קבלת הוראות מרן השולחן ערוך וכללי הפסיקה, כללי שו\"ע ורמ\"א וכן כללי המנהגים\n\"שולחן המערכת\" – מערכות דינים ומנהגים לפי סדר הא'-ב', תשובות בהלכה ומאמרים על דרך הלימוד והפסיקה ההלכתית, הספר דומה במתכונתו לספר שדי חמד. הספר יצא לאור בשנים ה'תשס\"ט וה'תש\"ע (2009), ומהדורה חדשה בשנת ה'תש\"ף. עד כה יצאו לאור שני כרכים באותיות א'-ה'\nשארית יוסף (ג' כרכים) – השלמות והוספות על סדרת הספרים 'ילקוט יוסף'. מאוחר יותר נוספו הכרכים לסדרת הספרים 'ילקוט יוסף'\nכללי הגיור - ה'תשע\"ה\nשו\"ת הראשון לציון (ב' חלקים) – תשובות שהשיב בעת כהונתו בתפקיד הראשון לציון, ה'תשע\"ו\n\"השיעור השבועי\" (חמישה חלקים, ה'תשע\"ה-ה'תשע\"ט) – תמצית שיעוריו במוצאי שבת בבית כנסת היזדים, בעריכת הרב יצחק לוי.\n\"קונטרס הספקות\" – על כללי הספקות, ה'תשע\"ח\nהתלמוד והפוסקים - כללי הפוסקים, לשונות הפוסקים וכללי האחרונים, כללי המשנה והתלמוד, כללי התנאים והאמוראים, כללי הירושלמי, כללי המדרש, כללי רש\"י תוספות הרי\"ף והרמב\"ם, הרמב\"ן הרשב\"א ושאר הראשונים, לשונות הפוסקים וכללי האחרונים, ה'תשע\"ח\nהגדה של פסח – ילקוט יוסף - ביאורים ופרפראות על ההגדה\nגרות כהלכתה - ה'תשע\"ח\nמשפטי יוסף פסקי דין שכתב בתחום אבן העזר (חלק א, ה'תש\"ף)\nמעתיקי השמועה - עוסק בכללי השולחן ערוך והרמ\"א (ה'תשע\"ט)\nילקוט טהרה  - הלכות טהרה על סדר השו\"ע (תשפ\"ג)\n\nארי גלהר, יצחק אחרון, ידיעות ירושלים, 2 במרץ 2012\n\nשיעורי הרב יצחק יוסף, באתר ישיבת בית אל\nמשה גוטמן, ראיון חג עם הרב יצחק יוסף, עיתון המודיע, אפריל 2011\nשלמה קוק, ראשון לאומץ: על רב ראשי מזן אחר • טור, באתר בחדרי חרדים, 14 בנובמבר 2014\nיקי אדמקר‏, הרב הראשי יוסף מאיים: אם חוק הגיור יאושר, נגדיר מיהו \"יהודי נטו\", באתר וואלה‏, 16 בינואר 2022\nכל הכתבות על הרב יצחק יוסף, באתר ערוץ 7\n יצחק בן עובדיה יוסף (1952-), דף שער בספרייה הלאומית",
    "pageid": 254442
  },
  {
    "title": "ירושלים",
    "extract": "יְרוּשָׁלַיִם (‏‏?‏; בערבית: ‏‏?‏, נהגה אל־קֻדְס; או לחלופין أُورُشَلِيم, אוּרֻשַׁלִים) היא בירתה של מדינת ישראל, והעיר הגדולה בה. ירושלים שוכנת בהרי יהודה, על קו פרשת המים הארצי של ארץ ישראל, בין הים התיכון וים המלח, ברום של 570 עד 857 מטר מעל פני הים. בירושלים שוכנים על פי חוק מוסדות הממשל של ישראל: הכנסת, בית המשפט העליון, משכן הנשיא, בית ראש הממשלה, המטה הארצי של המשטרה ורוב משרדי הממשלה. נכון לסוף אפריל 2024, מתגוררים בה 1,000,777 תושבים.\nהעיר מקודשת לשלוש הדתות האברהמיות: היהדות, הנצרות והאסלאם. היא הייתה המרכז הדתי והמדיני של חיי העם היהודי בימי קדם, ובה שכן בית המקדש, ושימשה מושא כמיהתו וכיסופיו בגלות. ירושלים מוזכרת בהבלטה בסידור התפילה היהודי, כגון בברכת המזון הנאמרת מדי יום, וכן בתפילת שמונה עשרה. משום חשיבותה הדתית לשלוש הדתות המונותאיסטיות, לאורך ההיסטוריה היוותה העיר מוקד של מאבקים וסכסוכים.\nהעיר הוקמה בתקופה הכלכוליתית על יד מעין הגיחון, באתר המכונה עיר דוד. היישוב התמקד בגבעה זו במשך כששת אלפים שנה, עד לאמצע תקופת הבית השני, בה הוסט המוקד העיקרי של העיר לאזורים הנמצאים כיום בתחומי העיר העתיקה. העיר העתיקה הייתה המוקד העיקרי של העיר עד לסוף המאה ה־19, בה התפתחו סביב העיר העתיקה שכונות העיר החדשה, והן משכנות בתוכן, נכון לתחילת המאה ה־21, את הרוב המוחלט של תושביה. ב־1981 הוכרזה העיר העתיקה של ירושלים כאתר מורשת עולמית על ידי ארגון אונסק\"ו, וב־1982 היא נכנסה לרשימת האתרים בעולם הנמצאים בסיכון בשל מה שהארגון מכנה כ\"חשש מאובדן משמעותי של אותנטיות היסטורית ומשמעות תרבותית, העדר מדיניות שימור והשפעות של תכנון העיר\".",
    "pageid": 325
  },
  {
    "title": "כדורגל באולימפיאדת פריז (2024)",
    "extract": "אולימפיאדת פריז (2024) תערך בפריז, צרפת. יחד עם זאת, משחקי הכדורגל האולימפיים יחלו באופן רשמי ב-24 ביולי 2024, יומיים לפני מרבית שאר ענפי הספורט באולימפיאדה זו, כשהגמר עתיד להיערך ב-10 באוגוסט 2024. כמו כן, טורנירי הכדורגל יערכו בערים שונות ברחבי צרפת מלבד בבירתה פריז. בטורניר הגברים ישתתפו נבחרות לאומיות מ-16 מדינות שונות, כשבטורניר הנשים תשתתפנה 12 נבחרות לאומיות בלבד.\nבטורניר הגברים ניתן לשתף את כדורגלני שנתון 2001 ואילך (כלומר: ילידי 1 בינואר 2001 ומאוחר יותר) ועוד 3 כדורגלנים נוספים ללא הגבלת גיל (מכונים גם \"חריגי גיל\") – בעוד שבטורניר הנשים אין הגבלות גיל לכדורגלניות.\nבשל הישגי נבחרת הגברים הישראלית עד גיל 21 ביורו 2023 לנבחרות צעירות, בה ישראל העפילה לחצי-הגמר, ובזכות כך גם הבטיחה את ההשתתפות הנבחרת האולימפית בטורניר.",
    "pageid": 2237339
  },
  {
    "title": "כרת",
    "extract": "כָּרֵת הוא עונש נידוי מקהל ישראל. כרת הוא אחד מעונשי התורה, ונזכר כעונש ההלכתי על 36 חטאים. מסכת כריתות העוסקת בקורבנות הבאים על חטאים, מונה בתחילתה את העבירות עליהם חייבים כרת.\nבמשנה במסכת מכות מובאת שיטת רבי חנניא בן גמליאל לפיה אדם שעבר עבירה שחייבים עליה כרת, ונענש במלקות עליה, נפטר מחיוב הכרת שהיה עליו.",
    "pageid": 250824
  },
  {
    "title": "לאונרדו דיקפריו",
    "extract": "לאונרדו וילהלם דיקפריו (באנגלית: Leonardo Wilhelm DiCaprio;‏ נולד ב-11 בנובמבר 1974) הוא שחקן ומפיק אמריקאי. זוכה פרס האוסקר לשחקן הטוב ביותר עבור הסרט האיש שנולד מחדש ו-3 פרסי גלובוס הזהב. דיקפריו החל את הקריירה שלו בהופעות בפרסומות בטלוויזיה, ולאחר מכן המשיך בתפקידי אורח בסדרות טלוויזיה כגון אופרת-הסבון \"סנטה ברברה\" והסיטקום \"להתבגר ולהתגבר\", בראשית שנות ה-90. את הקריירה הקולנועית שלו החל בשנת 1991 בתפקיד ג'וש בסרט האימה \"Critters 3\", ולאחר מכן בתפקיד טובי בסרט \"כך הייתי\" משנת 1993, לצידו של רוברט דה נירו. דיקפריו זכה לשבחים על תפקיד המשנה שגילם בסרט \"מה עובר על גילברט\" (1993), וזכה להכרה ציבורית בעקבות התפקידים הראשיים שגילם בדרמת ההתבגרות \"יומן נעורים\" (1995) והטרגדיה השייקספירית \"רומיאו וג'ולייט\" (1996), בטרם השיג תהילה בינלאומית עם האפוס הרומנטי של ג'יימס קמרון משנת 1997 - \"טיטניק\" - הסרט השלישי המכניס ביותר בכל הזמנים.\nדיקפריו זכה בשלושה פרסי גלובוס הזהב עבור השחקן הטוב ביותר בסרט דרמה על הופעותיו כהווארד יוז בסרט \"הטייס\" (2004) וכיו גלאס בסרט \"האיש שנולד מחדש\" (2015) ובעבור השחקן הטוב ביותר בסרט קומדיה או מוזיקלי על הופעתו כג'ורדן בלפורט בסרט \"הזאב מוול סטריט\" (2013). הוא זכה בפרס באפט\"א לקולנוע הראשון שלו עבור השחקן הטוב ביותר עבור \"האיש שנולד מחדש\". הוא היה מועמד לשישה פרסי אוסקר - חמישה מתוכם כשחקן ואחד כמפיק - וזכה בפרס אוסקר לשחקן הטוב ביותר לשנת 2015, עבור \"האיש שנולד מחדש\". בנוסף למשחק, דיקפריו ייסד חברת הפקות משלו, בשם Appian Way Productions. דיקפריו הוא פעיל סביבתי הפועל למאבק בשינוי האקלים.",
    "pageid": 52939
  },
  {
    "title": "מלחמת העולם השנייה",
    "extract": "מלחמת העולם השנייה הייתה עימות צבאי כלל עולמי ובין יבשתי, שנמשך בין השנים 1939–1945 והמלחמה הגדולה ביותר בהיסטוריה האנושית. היא הקיפה כמעט את כל העולם, כללה את גיוסם של מאות מיליוני בני אדם והובילה לכ-70 מיליון אבידות בנפש, יותר מבכל מלחמה אחרת. כמעט כל מדינות העולם השתתפו במלחמה בצורה ישירה או עקיפה. המלחמה התחוללה באזורים נרחבים על פני כדור הארץ, יותר מבכל מלחמה אחרת: בסין, דרום-מזרח אסיה, המזרח התיכון, צפון ומרכז אפריקה, במזרח אירופה, בסקנדינביה, במערב אירופה, באיי האוקיינוס השקט ואיי יפן וכן בים – באוקיינוסים האטלנטי, השקט וההודי, בים התיכון, השחור והצפוני ואף באוקיינוס הקרח הצפוני. לחימה עזה התנהלה גם במרחבים האוויריים השונים. לקראת סוף המלחמה נעשה השימוש הראשון והיחיד בנשק גרעיני למטרות צבאיות – הפצצת הערים היפניות הירושימה ונגסאקי.\nבזירה האירופית החלה המלחמה ב-1 בספטמבר 1939 עם פלישת גרמניה הנאצית לפולין, והסתיימה ב-8 במאי 1945 עם חתימת גרמניה הנאצית על חוזה הכניעה הסופי. בזירה האסייתית מקובל לראות את תחילת המלחמה עם הפלישה היפנית לסין ופרוץ מלחמת סין–יפן השנייה ב-7 ביולי 1937, והסתיימה ב-15 באוגוסט 1945 עם כניעת האימפריה היפנית לארצות הברית, לאחר הטלת שתי פצצות האטום בידי ארצות הברית ב-6 וב-9 באוגוסט. \"ילד קטן\" על העיר היפנית הירושימה. ו\"איש שמן\" על העיר נגסאקי. ב-2 בספטמבר (של אותה שנה) נערכה כניעתה הרשמית של יפן לבעלות הברית ואיתה סיומה הרשמי של המלחמה.\nבמהלך מלחמת העולם השנייה התרחשה גם השואה – רצח עם שיטתי בו נרצחו על ידי הנאצים ועוזריהם כשישה מיליון יהודים מאירופה ומצפון אפריקה. המלחמה העולמית אפשרה לנאצים להחריף באופן קיצוני את פעולותיהם נגד היהודים. לפני המלחמה התמקדה מדיניותה של גרמניה הנאצית בעיקר באפליית יהודים ובעידוד הגירתם. בזמן המלחמה, לאחר שכבשו שטחים נרחבים באירופה, עברו הנאצים לפעולות חריפות הרבה יותר כלפי היהודים: ריכוזם בגטאות ובמחנות, ושילוחם למחנות השמדה לצורך רצח עם שיטתי והשמדה המונית, שבוצעו מתוך קנאות אידאולוגית אנטישמית קיצונית. מלבד היהודים, הנאצים רצחו גם מיליוני לא־יהודים במלחמת העולם השנייה, בהם צוענים, גרמנים בעלי מוגבלויות ופגועי נפש, אזרחים פולנים, הומואים, לסביות ושבויי מלחמה מברית המועצות.\nהצדדים הלוחמים נחלקו לשני מחנות: מדינות הציר ובעלות הברית. המדינות העיקריות במחנה הציר היו גרמניה הנאצית, איטליה הפשיסטית והאימפריה היפנית. המדינות העיקריות במחנה בעלות הברית היו בריטניה, צרפת, ברית המועצות, ארצות הברית, והרפובליקה הסינית. צרפת חדלה להיות חלק מבעלות הברית בעקבות תבוסתה לגרמניה במאי 1940 לאחר ההפסד במערכה על צרפת וכינון ממשלת וישי (עם זאת, כוחות צרפתיים קטנים המשיכו להילחם לצד בעלות הברית במסגרת צבא צרפת החופשית), וחזרה למחנה בעלות הברית לאחר ששוחררה מהכיבוש הגרמני בקיץ 1944. ברית המועצות חתמה על הסכם אי לוחמה עם גרמניה הנאצית ב-23 באוגוסט 1939 (הסכם ריבנטרופ מולוטוב) וחברה למחנה בעלות הברית רק לאחר הפלישה הגרמנית לשטחה ב-22 ביוני 1941 כחלק ממבצע ברברוסה. ארצות הברית הצטרפה למלחמה רק לאחר המתקפה היפנית על בסיס בנמל פרל הארבור ב-7 בדצמבר 1941. סין נלחמה נגד הכיבוש היפני כבר החל מ-1937 במסגרת מלחמת סין–יפן השנייה, שהייתה אחת מזירות מלחמת העולם השנייה.\nמדינות נוספות חברו למדינות הציר או לבעלות הברית ממניעים שונים, דוגמת כיבוש, איום או שותפות אידאולוגית. מספר מדינות נותרו נייטרליות, דוגמת שווייץ ושוודיה. הגורם הישיר לפרוץ המלחמה היה מדיניותן התוקפנית של מדינות הציר, ובעיקר גרמניה הנאצית בראשות אדולף היטלר.\nהמלחמה התנהלה במספר זירות עיקריות: זירת מזרח אירופה (החזית המזרחית במלחמת העולם השנייה), זירת מערב אירופה (החזית המערבית במלחמת העולם השנייה), זירת הים התיכון (שכללה את המערכות בבלקן, בצפון אפריקה, בסיציליה ובאיטליה), זירת האוקיינוס השקט, המערכה בסין (מלחמת סין-יפן השנייה), וזירת דרום-מזרח אסיה.\nבשלב הראשון של המלחמה (1942-1939) זכו מדינות הציר בשורה של הצלחות והשתלטו על שטחים נרחבים באירופה ובאסיה. גרמניה הנאצית (בסיוע מוגבל של איטליה, רומניה, הונגריה, בולגריה ופינלנד) כבשה את רוב שטח אירופה היבשתית, כולל חלק גדול משטח ברית המועצות האירופאית, ואיימה על מעמדה של האימפריה הבריטית באגן הים התיכון. במקביל השתלטה האימפריה היפנית על שטחים נרחבים בסין, דרום מזרח אסיה, ומזרח האוקיינוס השקט. החל מהמחצית השנייה של שנת 1942 הצליחו כוחות בעלות הברית לבלום את התקדמות כוחות הציר ולאחר מכן לעבור למתקפת נגד. בשלב השני של המלחמה (1945-1943) נדחקו כוחות הציר בהדרגה מהשטחים שכבשו בראשית המלחמה, בלחץ צבאות בעלות הברית, שנהנו מעדיפות גדולה על הצד השני בכל הפרמטרים, ובסופו של דבר הובסו ואולצו להיכנע ללא תנאים.\nהתוצאות העיקריות של המלחמה היו: כיבוש הרייך הגרמני השלישי (שכלל את שטח גרמניה, אוסטריה וחלק מפולין של ימינו) ופירוק האימפריה היפנית על ידי בעלות הברית, חלוקת גרמניה, הפיכת שתי המנצחות הגדולות של המלחמה – ארצות הברית וברית המועצות – למעצמות-על, פירוק האימפריות הקולוניאליסטיות של מספר מדינות אירופאיות, ובראשן בריטניה, באסיה ובאפריקה, וחלוקת העולם בין שני גושים פוליטיים יריבים (המלחמה הקרה) : הגוש המערבי, שכלל את ארצות הברית, מערב אירופה, רוב אמריקה הלטינית, יפן, אוקיאניה ועוד, ומולו הגוש המזרחי, או הגוש הקומוניסטי, שכלל את ברית המועצות, גרורותיה במזרח אירופה, סין הקומוניסטית ועוד.\nהיקף ההרס והמוות שגרמה המלחמה, הוביל להקמת גופים בינלאומיים, כגון האו\"ם, שנועדו לפעול על מנת למנוע עימותים צבאיים ולשמור על יחסי השלום בין מדינות העולם. כתוצאה מהניצחון במלחמה, במועצת הביטחון של האו\"ם עד היום שמור מקום קבוע וזכות וטו לחמש המדינות המובילות מבעלות הברית.",
    "pageid": 329
  },
  {
    "title": "מלחמת לבנון השנייה",
    "extract": "מלחמת לבנון השנייה התנהלה בין ישראל לחזבאללה בקיץ 2006 בלבנון ובצפון ישראל. המלחמה נפתחה בשם מבצע שכר הולם עקב חטיפתם של שני חיילי צה\"ל אלדד רגב ואהוד גולדווסר שלאחר מכן שונה לשם מבצע שינוי כיוון, אולם לאחר סיומה נקבע שמה למלחמת לבנון השנייה. בלבנון מכונה המלחמה מלחמת 34 הימים או מלחמת יולי (בערבית: حرب تَمُّوز, תעתיק מדויק: חַרְבּ תמוּז). המלחמה נמשכה 34 ימים, מ־12 ביולי (ט\"ז בתמוז ה'תשס\"ו) עד הפסקת האש ב־14 באוגוסט (כ' באב ה'תשס\"ו), אם כי כוחות צה\"ל המשיכו לפעול בלבנון עד 1 באוקטובר 2006.\nהעילה למלחמה הייתה תקיפה מתוכננת של חזבאללה באזור גבול ישראל–לבנון, בתקרית שבה נחטפו שני חיילי צה\"ל ונהרגו שלושה, במקביל להפגזה ארטילרית כבדה. בעקבות האירוע הגיבה ישראל בתקיפה מסיבית, ראשית מן האוויר, ולאחר מכן גם בעזרת יחידות הקרקע שנלחמו נגד כוחות החזבאללה בדרום לבנון.\nכחלק מתוצאות המלחמה, קיבלה מועצת הביטחון של האומות המאוחדות את החלטה 1701, האוסרת על הכנסת כל נשק לדרום לבנון. עם זאת, חזבאללה התעצם ברקטות ארוכות טווח, באיכויות ובהיקפים גדולים משמעותית ממה שהיו לו טרם המלחמה, אך נשמר שקט יחסי באזור הגבול.\nהמלחמה נתפסה בקרב הציבור הישראלי ככישלון ונמתחה ביקורת קשה על הדרג המדיני ועל הפיקוד הצבאי הבכיר על דרך ניהול המלחמה. הקמת ועדת וינוגרד ומחאה ציבורית גרמה, בין השאר, להתפטרותם של הרמטכ\"ל דני חלוץ ושל אלוף פיקוד הצפון אודי אדם.",
    "pageid": 217369
  },
  {
    "title": "מרוסקים: גולסטאר הסרט",
    "extract": "מרוסקים: גולסטאר הסרט הוא סרט קולנוע קומי ישראלי בהפקת סוכנות ADD וסרטי יונייטד קינג, אשר מבוסס על תוכנית הדוקו-ריאליטי \"גולסטאר\". הסרט בוים על ידי אמיל בן שמעון ונכתב על ידי דוד דהן. בסרט מככבים שייע פייגנבוים, ירון ברלד, ג'ובאני רוסו, דין מירושניקוב, רז זהבי, זהר ליבה, ניר לוי, אלעד צפני, ליאם גולן, קובי סויסה, חיים שועי, אורי ברויר, אביבה נגוסה ופרפילאב מונגוזה. הסרט יצא לאקרנים ב-11 ביולי 2024.",
    "pageid": 2341448
  },
  {
    "title": "משחקי הכס (סדרת טלוויזיה)",
    "extract": "משחקי הכס (באנגלית: Game of Thrones) היא סדרת פנטזיה טלוויזיונית אמריקאית מצליחה, אשר נוצרה על ידי צמד המפיקים האמריקאים-יהודיים דייוויד בניוף וד. ב. וייס עבור רשת HBO האמריקאית. הסדרה מבוססת על \"שיר של אש ושל קרח\" – סדרת ספרי פנטזיה אפית מאת הסופר האמריקאי ג'ורג' ר. ר. מרטין. עלילת הסדרה מתרחשת בעולם בדיוני ברוח ימי הביניים. קרויה על שם הכרך הראשון של סדרת הספרים, \"משחקי הכס\".\nהעלילה מתרחשת בשתי יבשות, וֶסטֶרוֹז ואֶסוׂס, הממוקמות בעולם בדיוני. הסיפור מתחיל בתום קיץ ארוך במיוחד, ומתפצל למספר קווי עלילה. הראשון עוקב אחרי המלחמה בין בתי האצולה של שבע ממלכות המרכיבות את וסטרוז הנאבקות על הכס לאחר מות המלך ששלט בכל היבשת. השני מגולל את איום החורף הקרב ואת שובן של מפלצות אגדיות מהצפון הרחוק והקפוא. קו נוסף עוסק בניסיונה של היורשת האחרונה לשושלת המלוכה הקודמת של וסטרוז לחזור לממלכה ולהשיב את הכתר. באמצעות דמויות ראשיות מורכבות שמניעיהן סבוכים, הסדרה בוחנת סוגיות של מעמד חברתי, דת, מלחמה, חטא ועונש ומיניות. \"משחקי הכס\" היא סדרה עתירת תקציב ותרמה מאוד לפופולריות של סוגת הפנטזיה. עד כה עובדו חמישה מספרי הסדרה \"שיר של אש ושל קרח\" (\"משחקי הכס\", \"עימות המלכים\", \"סופת החרבות\", \"משתה לעורבים\" ו\"ריקוד עם דרקונים\") מכיוון ששני הספרים החותמים את הסדרה טרם יצאו, שלוש העונות האחרונות אינן מבוססות על הספרים ומרטין אינו שותף לכתיבתן. בשל כך ההבדלים בין סדרת הספרים לסדרת הטלוויזיה, גדלו.\nהסדרה הייתה מועמדת לפרסים רבים, בהם פרס אמי ופרס גלובוס הזהב עבור סדרת הדרמה הטובה ביותר, וכן פרס הוגו ופרס סטורן, וזכתה ארבע פעמים בפרס אמי לסדרת הדרמה הטובה ביותר (2015, 2016, 2018, 2019). הביקורות השליליות על הסדרה התמקדו בסצנות העירום והמין הרבות ובאלימות הקשה המופיעה בה. בעונות האחרונות שאינן מתבססות על הספרים של מרטין נוספו גם ביקורות על התסריט.\nבישראל, הסדרה החלה את שידוריה במקביל לשידור המקורי, הסדרה שודרה בלעדיות בערוץ yes Edge ו-yes Oh (ובערוץ הייעודי של yes \"ערוץ משחקי הכס\" שעלה מדי שנה לקראת עונה חדשה). בשנת 2016 החלה חברת הכבלים HOT לשדר את הסדרה. החל משנת 2017 הסדרה משודרת גם בסלקום tv.\nבאתר rotten tomatoes נקבע הציון 85% מהקהל, ו-89% מהמבקרים.",
    "pageid": 889082
  },
  {
    "title": "סיירת מטכ\"ל",
    "extract": "סיירת מטכ\"ל (בעבר \"יחידה 269\" או \"יחידה 262\") היא יחידת עילית של אגף המודיעין בכוחות המיוחדים של צה\"ל, ומהווה אחת מיחידות העילית של צה\"ל.  היחידה מאומנת בכל סוגי הלחימה, ומתמחה בסיור מיוחד, לוחמה בטרור, ואף מוסמכת גם כיחידת השתלטות. מבחינה ארגונית, היחידה כפופה למערך המבצעים המיוחדים, באגף המודיעין.\n\nייעודה המרכזי של הסיירת הוא, איסוף מודיעין מעבר לקווי האויב בעומק החזית, וגם פעילות מבצעית במדינות שוחרות שלום. גאוגרפית, ייעוד זה בא לידי ביטוי בעיקר בזירת המזרח התיכון, ובאמצעות הטמנת מכשירים לאיסוף מודיעין אותות, ולוחמה מיקרו-זעירה שקטה המתבצעת במהלכו של סיור מיוחד. לפיכך, בהתאם לייעודה, לוחמי 'היחידה' מאומנים ומיומנים בכל סוגי וזירות הלחימה: ביבשה, באוויר ובים.\nבמשך שנים רבות הייתה סיירת מטכ\"ל יחידת ההשתלטות הבכירה של מדינת ישראל כחלק מרכזי מייעודה, ומעצם כך תפקידה היה להגיב על אירועי טרור ופיגועי מיקוח באופן מיידי. בעקבות זאת, סיירת מטכ\"ל זכתה לתהילה בין-לאומית בזכות פעולת החילוץ באנטבה ופעולות אחרות. על אף זאת, מאוחר יותר, ירדה בכורתה בתחום זה, בעקבות כישלון החילוץ בפיגוע במעלות, וחוסר הצלחה באירועי השתלטות נוספים בהמשך. לאור זאת, עברה הבכורה לימ\"מ, כיחידת ההשתלטות המיוחדת של משטרת ישראל, שהוקמה ב-1974 במיוחד לתפקיד זה.\n\nמהקמתה של היחידה ועד שנת 2021, בסיס הקבע של היחידה היה מחנה סירקין בפתח תקווה. ב-31 במאי 2021, התקיים אירוע פרידה של סיירת מטכ\"ל מבסיסה הוותיק, ובאותה שנה, היא עברה לבסיס קבע בדרום הארץ. מפקד סיירת מטכ\"ל הנוכחי הוא אל\"ם נ'.\n\nסיירת מטכ\"ל הוקמה בשנת 1957, ביוזמתו של רב-סרן אברהם ארנן ובתמיכתו של אלוף-משנה דוד אלעזר (לימים הרמטכ\"ל), שהיה חבר קרוב של ארנן וסגן מפקד גייסות השריון באותה עת. היחידה הלכה למעשה, נבנתה בהשראת יחידה 101, ובמיוחד יחידת הקומנדו הבריטית  SAS. בשנים הראשונות של היחידה, השתלבו מסתערבים יוצאי הפלמ\"ח, ותיקי חיל המודיעין, יוצאי יחידה 101 ויחידת הצנחנים. בהם ניתן למנות את יצחק שושן, יאיר הררי, אלי גיל (\"דאוד\"), סמי נחמיאס, שארל לוי (\"סאלם\"), משה לוין (קוקלה), שמואל בן צבי (שמיל), יצחק ג'יבלי (\"הקטן\"), יחיאל אמסלם - מפקד הצוות הראשון ביחידה, מאיר הר-ציון, אבשלום אדם, אהרון אשל, מיכה קפוסטה, רמי כפכפי וצעירים רבים נוספים בני קיבוצים אשר פרסומם אסור.\nתחילה פעלה הסיירת כפלוגה ה' של יחידה 154, ובאוגוסט 1958 הוכרזה כיחידה עצמאית תחת המספר 269. עד סוף שנות ה-80 של המאה ה-20, עצם קיומה לא אושר רשמית. זאת ועוד, המידור מהווה חלק מרכזי בשייכות ליחידה, לפיכך יכולותיה ופעולותיה מעצם תפקידה, נחשבות סודיות ביותר עד היום, הפרה של אלו פוגעת בביטחון לאומי.\nהסיסמה של היחידה היא \"המעז מנצח\", והיא שאולה מן היחידה המקבילה בצבא הבריטי, SAS. הספר, \"מפקד הרפאים\", המספר על מפקד ה-SAS, דייוויד סטירלינג, השפיע עמוקות על ארנן ועל חזונו לגבי היחידה. גם מפקדים אחרים ביחידה הושפעו מן הספר, ובהם אהוד ברק ועוזי דיין וכן יוני נתניהו שעליו סופר כי ידע את הספר בעל-פה. הספר חולק במשך שנים ללוחמי היחידה, עם סיום מסלול הלוחם ופרק ההכשרה.\n\nפעילות חוצת הגבול הראשונה של היחידה, התקיימה ב-5 בינואר 1959 ברמת הגולן. כוח בראשותו של משה לוין (קוקלה) נשלח לסיור מקדים בין המוצבים הסורים לקראת אפשרות של חטיפת קצין סורי לצורכי מיקוח. הפעילות השנייה הייתה חדירה לשם סיור של כוח בפיקודו של מיכה בן ארי (קפוסטה), לאזור הכפר חרבתא בנפת רמאללה.\nבחורף 1960 בוצעה חדירת סיור באזור ג'נין בפיקודו של שמיל בן צבי. בסוף קיץ 1960 הוביל אהרון אשל (ארול) סיור בירדן באזור הערבה. במאי 1962 צוות בפיקודו של יעקב טל (טבול) השלים בהצלחה משימה ייעודית בלבנון, יעד שנחשב זירה קלה. הצלחת משימה זו סללה את הדרך למבצע השני, והוא התקיים כעבור חמישה חודשים בסוריה, בפיקודו של אהוד ברק. בנובמבר 1966 השתתפה היחידה, שמנתה אז כ-40 לוחמים, בפעולת סמוע.\nבזמני מלחמה, בפרספקטיבה היסטורית, התקשתה היחידה למצוא את מקומה. לפיכך, רוב פעילותה של היחידה בזמן שלום הוא איסוף מודיעין, או תגובה לפעולות טרור נקודתיות. לדוגמה, במלחמת ששת הימים \"רדפה\" היחידה אחר המלחמה, וכמעט בכל מקום שהגיעה אליו הושגה כבר הכרעה. במלחמת יום הכיפורים נלחמה היחידה בעיקר בסיני ובחרמון, אזורים הדורשים מומחיות רבה בזמן לחימה (מפאת מאפייניהם הטופוגרפיים-אקלימיים: הרריות, מדבריות ומזג-אוויר). שנים אחדות לפני אותה מלחמה, התקין כוח של היחידה את \"האמצעים המיוחדים\" לאיסוף מודיעין אותות בעומק מצרים. במלחמת לבנון הראשונה התעקש מפקדה, שי אביטל, שהיחידה תהיה יחידת חי\"ר לכל דבר, וכך היה.\nבשנים 1987–1989 פיקד על היחידה אלוף-משנה משה יעלון, לימים הרמטכ\"ל ה-17 ושר הביטחון. תקופת כהונתו של יעלון כמפקד סיירת מטכ\"ל נחשבת לתקופת שיא של הישגים ליחידה, והוא עצמו מחשיב אותה כתקופה היפה בשירותו הצבאי. במהלך כהונתו פיקד על מבצע הצגת תכלית, ובמהלכו התנקשו בתוניס לוחמי היחידה באבו ג'יהאד, ראש הזרוע הצבאית של אש\"ף. פעולה אחרת הייתה מבצע בן-בליעל להבאת \"קלפי מיקוח\" לשחרורו של רון ארד, ובה נחטף בין השאר ג'ואד אל קצפי.\nבמלחמת לבנון השנייה בשיתוף פעולה עם יחידות עילית נוספות, ערכה היחידה פשיטות בעומק לבנון, ובמהלך אחת מהן נהרג סא\"ל עמנואל מורנו ששימש קצין בכיר ביחידה.\nבקרבות הבלימה במתקפת הפתע על ישראל ב-7 באוקטובר 2023 נהרגו תשעה מלוחמי היחידה, בין השאר בקרב שחרור קיבוץ בארי.\n\nמייסד היחידה אברהם ארנן שאב השראה ארגונית בעיקר מהכוחות המיוחדים הבריטים, דוגמת שירות האוויר המיוחד. לפיכך, על פי השקפתו הארגונית של ארנן, לוחם ביחידה מוסמך בסוף מסלול בלבד, בשלב זה הוא הופך לחייל מבצעי מיוחד (Special Operator), נמנה עם מצבת הלוחמים וכשיר לפעילות מבצעית על פי ייעודה של היחידה. קו הסיום של ההכשרה, של כל לוחם בסיירת, כולל תשתית רחבה של לחימת קומנדו וסיור מיוחד. בהתאם לכך ארגון הלוחמים בסיירת נעשה בתחילה בצוותים אורגניים לאורך כל השירות הסדיר, ולעיתים קרובות גם לאורך כל שנות המילואים. במקרים רבים צוותים פעלו עם אותו מפקד צוות לאורך שנות השירות הסדיר והמילואים.\nמאוחר יותר, מסוף שנות ה-60, עם התמסדותה של היחידה בצה\"ל, בנוסף לצוותים, היחידה אורגנה בפלגות ייעודיות. החל מסוף שנות ה-70, המבנה הלוחם של היחידה לאחר סוף מסלול התייצב והוא מורכב מחוליות, צוותים ופלגות. במקרים נדירים ישנה אף פעילות מבצעית של בודדים. מבנה ארגוני זה מאופיין במידור מחמיר בין באי היחידה, כאשר חל איסור מוחלט בשיתוף מידע מבצעי בין הלוחמים. לוחמים המפרים דממה מבצעית זאת, נענשים עד כדי הדחה מהיחידה, מטעמים של ביטחון המדינה וגם מטעמים ערכיים המדגישים את השתיקה והצניעות באשר לפועלה של היחידה.\n\nאסטרטגית, הנחות היסוד של המבנה הארגוני הלוחם ביחידה מושתתות על פרופיל הלחימה בעומק החזית, ומדגישות את השאיפה לעצמאות מבצעית מלאה, כמו-גם בידול מבני בין הצוותים השונים (דיפרנציאציה אנושית). זאת, בהתאם למשימה המרכזית של סיירת מטכ\"ל, סיור מיוחד. דהיינו, על פי הנחת עבודה זו, היחידה פועלת כמיקרוקוסמוס ובאופן אוטונומי, לפיכך היכולות המבצעיות כולן הן פנימיות, והיחידה חפה מכל סוג של תלות מבצעית חיצונית. אשר-על-כן, באשר לאי-תלות, על כוח הלחימה בסיירת לבצע את המשימה באופן בלעדי ובאלמוניות, בצורה עצמאית, ללא שום עזרה מכוחות צבאיים חיצוניים. לשם-כך, הכוח המבצע, אמור להיות מיומן בהתאם לאופי המשימה כדבעי.\nכפועל יוצא מכך, באשר לבידול המבני, החותר לפונקציונליות ארגונית, הצוותים הלוחמים לאחר סיום המסלול, מיועדים טקטית לאופי משימות מגוונות בעלות מאפיינים ייחודיים, גאוגרפיים וטופוגרפיים שונים, ומפתחים את המיומנויות לכך בהתאם. לדוגמה: צוות לוחמים שמשימתו איסוף מודיעין חזותי באזור הררי צחיח; צוות לוט\"ר שמשימתו השתלטות על גופים עוינים בסביבה ימית; צוות ניוד מבצעי העוסק באיסוף נתונים ספציפי בעזרת לוחמה אלקטרונית בזירות אויב מרוחקות. בנוסף לכך, צוותים אלו רוכשים מיומנויות ייחודיות למשימה, כגון: צלילה מבצעית, צניחה טקטית, יכולת ארטילרית אד הוק, חבלה וסילוק פצצות, התמודדות עם לחימת גרילה, ופיתוח רגישות תרבותית התנהגותית כלפי קבוצות שונות בזירת הקרב.\n\nהיחידה מאז הקמתה, על-אף החתירה המלאה שלה להיות אוטונומית ארגונית בצה\"ל, בקהילת המודיעין ובמערכת הביטחון, שיתפה פעולה בעבר ומשתפת פעולה בהווה עם יחידות שונות בצה\"ל, מערכת הביטחון וצבאות זרים. זאת מסיבות ארגוניות מבצעיות שונות, ובעיקר מכיוון שהמודל של Self-Help, הואו בגדר טיפוס אידיאלי וקשה למימוש ויישום באופן מלא. ובמיוחד, מפני שפעילויות מבצעיות רבות דורשות כוח אדם גדול במעגלים שונים של המודל המבצעי, שכן בסיירת מטכ\"ל הכוח הלוחם קטן ומוגבל. שיתוף הפעולה בא לידי ביטוי עם היחידות הבאות לדוגמה: שייטת 13, יחידת שלדג, יחידת הניוד המטכ\"לית, סיירות הח\"יר, יחידת 669, יחידות חטיבת המרום, יהל\"ם, יחידות חטיבת עוז, הימ\"מ, שירות הביטחון הכללי והמוסד למודיעין ולתפקידים מיוחדים.\n\nב-2010, הוענק ליחידה צל\"ש הרמטכ\"ל על ביצוע פעילות מבצעית מורכבת. ב-2014, הוענק ליחידה צל\"ש הרמטכ\"ל על ביצוע פעולות אשר \"הובילו לתרומה משמעותית לביטחון המדינה תוך סיכון חיי אדם\". ב-2015, הוענק לסיירת מטכ\"ל צל\"ש הרמטכ\"ל על פעילותה במבצע צוק איתן.\nב-2016, קיבלה היחידה את צל\"ש הרמטכ\"ל פעמיים. במרץ, על \"פעולות מבצעיות, חשאיות ונועזות אותן ביצעה היחידה בשנתיים האחרונות\". ובנובמבר, על \"יצירתיות תבונה ותעוזה\". במרץ 2018, קיבלה היחידה צל\"ש רמטכ\"ל נוסף, בשל \"יכולת יוצאת דופן ברמה טקטית ואסטרטגית\". ב-25 בנובמבר 2021, הוענק ליחידה אות הערכה מבצעי על מבצע מסווג. ב-2 ביולי 2023, הוענק ליחידה צל\"ש מאת הרמטכ\"ל הרצי הלוי על פעילות מבצעית משותפת עם שייטת 13.\n\nמבצע חלוץ – 11-10 באוגוסט 1963: מבצע משותף של סיירת מטכ\"ל וחיל האוויר. המבצע התקיים במצרים, והוא היה מבצע \"יבש\" לפני מבצע שרקרק ואיסוף מודיעין;\nמבצע שרקרק – 5-4 במרץ 1964: מבצע משולב של חיל האוויר ושל סיירת מטכ\"ל, ומטרתו הייתה איסוף מודיעין במצרים;\nמבצע שלדג – 14-13 בנובמבר 1964: מבצע משותף של חיל האוויר ושל סיירת מטכ\"ל, ומטרתו הייתה איסוף מודיעין במצרים;\nמבצע יבין – 25 בינואר 1965: מבצע קרקעי של סיירת מטכ\"ל לאיסוף מודיעין בסוריה;\nמבצע כחל – 2-1 בדצמבר 1965: מבצע של סיירת מטכ\"ל וחיל האוויר לאיסוף מודיעין במצרים;\nמבצע נקר – 2-1 במרץ 1966: מבצע משולב של סיירת מטכ\"ל ושל חיל האוויר על מנת לבצע פעילות מודיעינית במצרים;\nמבצע ירגזי – 21-20 בפברואר 1967: מבצע משולב של סיירת מטכ\"ל וחיל האוויר. כמו במבצעים קודמים הטיסה קבוצת מסוקים את לוחמי היחידה אל מצרים לביצוע פעילות מודיעינית;\nמבצע תשורה – 28 בדצמבר 1968: פשיטה על שדה התעופה הבין-לאומי בביירות;\nמבצע בולמוס 3 – 11 במאי 1969: בזמן מלחמת ההתשה צוותים של סיירת מטכ\"ל ושייטת 13 צלחו את תעלת סואץ צליחה שקטה בלי מנועים. עם הגיעם לחוף ארבו לרכב של הצבא המצרי, פתחו עליו באש ופגעו בו. הם הרגו שני חיילים מצרים ושבו לגדה המזרחית;\nהפשיטה על האי גרין במלחמת ההתשה (1969);\n\nמבצע מרילין – 16-15 במרץ 1970: פשיטה מוסקת של 20 לוחמי הסיירת בפיקודו של אמיתי נחמני ללב סוריה, דרומית לדמשק לשם מיקוש וחבלה ביעד;\nמבצע רובינזון ומבצע ששת - 22-21 במאי 1970: פשיטה בפיקודו של גיורא זורע על מערך טילי קרקע-אוויר SA-3 במצרים במטרה להביא נתוני מודיעין. הפשיטה נכשלה בשל טעות בניווט של טייסי המסוקים שהובילו את הכוח. במקביל בוצעה פעולת הסחה בפיקודם של עוזי דיין ורפי בר לב לפגיעה בקווי טלפון ומיקוש דרכים;\nמבצע איזוטופ – 9 במאי 1972: השתלטות על מטוס סבנה החטוף בנמל התעופה לוד;\nמבצע ארגז – 21 ביוני 1972: פעולה בסביבות הכפר עייתא א-שעב שבלבנון ובמהלכה נחטפו חמישה קציני מודיעין בכירים סורים על מנת שישמשו קלף-מיקוח לשם השבתם של טייסים ישראלים מן השבי הסורי. במהלך החטיפה נהרגו ונשבו כמה מחיילי הכוח הלבנוני שליווה את הקצינים הסורים. במבצע נפצע לוחם אחד של היחידה;\nמבצע אביב נעורים - 9 – 10 באפריל 1973: פעילות של כוחות הסיירת בביירות;\nמבצע קונסוליה - 17 במרץ 1973: ארבעה מסוקים הנחיתו כוחות ממונעים של הסיירת על ג'בל עתקה מערבית לסואץ להתקין מתקן האזנה לצבא המצרי כחלק מהאמצעים המיוחדים\nמלחמת יום הכיפורים – אוקטובר 1973:\nב-9 באוקטובר הוקפץ כוח מסיירת מטכ\"ל בפיקוד רס\"ן יוני נתניהו. הכוח שימש פלוגת סיור מובחרת באוגדה 36, שהייתה בפיקודו של רפאל איתן. הכוח הגיע למחנה נפח בעקבות הודעה על חדירת מסוקים המנחיתים לוחמי קומנדו סורים בקרבת הבסיס. במהלך הקרב בין סיירת מטכ\"ל לבין הקומנדו הסורי, בחיפוי כוחות מחטיבת גולני, נהרגו כארבעים לוחמים סורים ושני לוחמים מכוח הסיירת.\nחילוץ סגן-אלוף יוסי בן-חנן: על המבצע ועל פעולות אחרות שביצע במלחמה, בהן הקרב כנגד הקומנדו הסורי במחנה נפח, הוענק ליוני נתניהו עיטור המופת לאחר המלחמה.\nפשיטות על סוללות ארטילריה סוריות בעומק המערך הסורי בפיקודו של עוזי דיין. ליל ה-18–19 באוקטובר - פשיטה על סוללת מרגמות כבדות 240 מ\"מ, מזרחית לכריתא, אך הסוללה דילגה ממקומה. בלילה ה-20–21 באוקטובר פשט כוח על סוללת תותחים 122 מ\"מ - מזרחית לרפיד.\nליל ה-18–19 באוקטובר - סיור למצפה שלגים, בכוונה לחטוף שבוי מאזור החרמון הסורי לצורכי מודיעין.\nבמסגרת מבצע קינוח, המבצע של פיקוד הצפון לכיבוש רכסי החרמון – בליל 20–21 באוקטובר 1973 התמקם כוח שמנה 18 לוחמים בפיקודו של רס\"ן יוני נתניהו לתצפית מוסתרת על נקודת-גובה 2,224 מצפון למוצב החרמון הישראלי. מטרת המבצע הייתה לצפות על מערך הסורים בכתף החרמון ולכוון את הארטילריה ואת הפצצת מטוסי חיל האוויר כהכנה לתקיפות הקרקעיות של חטיבת צנחנים 317 וחטיבת גולני. בלילה הבא עלתה למקום גם פלגת מילואים בפיקוד סרן עוזי דיין כדי לתגבר את כוחו של יוני נתניהו. כאשר החלו הצנחנים הסורים לסגת מכתף החרמון מזרחה דרך עמק בולען בשחר 22 באוקטובר, ירדו לוחמי הסיירת לקראתם ופגעו בעשרות מהם. בקרב זה נפצע עוזי דיין קלות.\nליל ה-23–24 באוקטובר, מארב של כוח על ציר מזרעת בית ג'ן-סעסע - ללא היתקלות בכוחות אויב.\nמבצע פונטיאק – מסוקי יסעור הובילו כוח בן 22 לוחמים לג'בל עתקה במצרים. הכוח היה בפיקוד סא\"ל עמוס ירון ומנה תותחנים ואנשי מילואים מסיירת מטכ\"ל שאיבטחו את התותחנים, והיה מצויד בשני תותחי M-102. כוח זה טיווח וירה 90 פגזים על מפקדות הארמייה השלישית ועל צומת חיוני באזור הק\"מ ה-101 על ציר קהיר-סואץ. הכוח הסב למצרים נזקים ואבדות בטרם התפנה ללא נפגעים;\nמבצע \"זנבר\" – לוחמי הסיירת, בפיקוד מפקד הסיירת גיורא זורע וסגנו עמירם לוין הוטסו בעזרת שלושה מסוקי יסעור מרפידים לעומק כביש סואץ-קהיר. על המסוקים היו ג'יפים ועליהם תול\"רים, ובאמצעותם פגעו הלוחמים בשדה התעופה כותמיה.\nכיבוש ג'בל עתקה – עם סיום המלחמה פשטו לוחמי סיירת מטכ\"ל בפיקוד מוקי בצר על פסגת ג'בל עתקה, ההר הגבוה במערב התעלה. גובהו כאלף מטרים מעל פני-הים, ועל פסגתו הוצב מכ\"ם מצרי. הכוח נחת במסוקים לילה קודם, במרחק עשרה קילומטרים מדרום להר, כדי שלא להתגלות על ידי המכ\"ם. עם שחר העפיל הכוח וכבש את ההר, תוך שהוא מנהל קרב קצר עם הכוח המצרי במקום. כעשרים מצרים נהרגו בקרב. לכוח הסיירת לא היו נפגעים.\nכיבוש פסגת שיא החרמון – ב-14 באפריל 1974 הוטל על היחידה לפעול בשיא החרמון בגובה של למעלה מ-2,800 מטר. כוח בן שישים לוחמים מיחידת האלפיניסטים ומסיירת מטכ\"ל, בפיקוד רס\"ן עמירם לוין העפיל לפסגה וניהל קרב קשה כנגד הקומנדו הסורי. בסוף הקרב כבשו לוחמי צה\"ל את שיא החרמון. שנים עשר סורים נהרגו בקרבות וכמה נשבו. לצה\"ל היו כשלושים פצועים. לימים טען לוין כי הקרב היה אחד החשובים בתולדות מדינת ישראל, אך סיפורו נשכח בעקבות מלחמת יום הכיפורים.\nפריצה למלון סבוי בתל אביב – 5 במרץ 1975: מחבלים החזיקו בני ערובה במלון. בפעולה זו נהרג אלוף-משנה עוזי יאירי.\nמבצע יונתן – 3 ביולי 1976: מבצע חילוץ בני הערובה נערך כ-3,800 קילומטרים מישראל. בפעולה זו שהיא המפורסמת ביותר מבין פעולות היחידה, נהרג סא\"ל יונתן נתניהו.\n\nהפיגוע במשגב עם – 1980: חילוץ בני ערובה מגן הילדים במשגב עם.\n9 ביוני 1982 – במהלך מלחמת לבנון לחמה הסיירת בקרב על גבעה מיוערת כנגד כוח רגלי ורכוב של חיילי קומנדו הסורי. לוחמי הסיירת כיוונו לעברו ירי ארטילרי שכלל פצצות מצרר והשמידה אותו.\n12 באפריל 1984 – השתלטות על מחבלים שחטפו אוטובוס בפרשת קו 300.\nמבצע הצגת תכלית – 16 באפריל 1988: חיסול ראש הזרוע הצבאית של אש\"ף אבו ג'יהאד בביתו שבפרברי תוניס.\nמבצע בן בליעל – 15 בדצמבר 1988: חטיפתו מלבנון של ג'וואד קצאפי, ממנהיגי ארגון \"ההתנגדות המאמינה\", במטרה לספק מידע על רון ארד.\nמבצע עלם חמודות – 27 ביולי 1989: חטיפתו של שייח' עובייד, מנהיג החזבאללה בדרום לבנון.\n\n30 במאי 1990 – השתלטות על מחבלים שהגיעו בסירה לחוף ניצנים, בפעולה זו הוענק צל\"ש לנדב פדן.\nמבצע עוקץ ארסי – 21 במאי 1994: חטיפת מוסטפא דיראני, חוטפו של הנווט רון ארד מלבנון, כדי להשיג מידע וכדי שישמש קלף מיקוח;\n\nמלחמת עיראק 2002- המגזין הבריטי ג'יינס דיווח כי לוחמים מסיירת מטכ\"ל פעלו במערב עיראק לאיתור אחר אתרים לשיגור טילי סקאד של משטרו של סדאם חוסיין.\nחילוץ נהג המונית החטוף אליהו גוראל – 15 ביולי 2003: פעולה משותפת עם יחידת דובדבן והימ\"מ בכפר ביתוניא;\nמלחמת לבנון השנייה – אוגוסט 2006\nמבצע חד וחלק – 2 באוגוסט 2006: בשיתוף עם יחידת שלדג ובפיקודו של מפקד היחידה לשעבר ניצן אלון. המבצע התקיים בעומק לבנון וכלל חדירה למפקדת חזבאללה בבית החולים בבעלבכ. במהלך המבצע לוחמי היחידה אספו מודיעין ואמל\"ח מהמפקדה, הרגו 19 מחבלים ושבו כמה לוחמי חזבאללה;\n19 באוגוסט 2006 – כמה ימים לאחר הפסקת האש של מלחמת לבנון השנייה פעל כוח של היחידה בהשתתפות כמאה לוחמים באזור בעלבכ. הכוח נחשף בשלב נחיתת המסוק, ואף על פי כן הוחלט בבור להמשיך בפעולה. הפעולה הצליחה, ובדרך חזרה הכוח נתקל במארב של חזבאללה. בקרב שהתפתח מכך נהרג סא\"ל עמנואל מורנו ונפצעו שני קצינים;\nמבצע מחוץ לקופסה- על-פי הפרסום של ה\"סאנדיי טיימס\" כשהם מחופשים לחיילים סורים כוחות מסיירת מטכ\"ל אספו חומר גרעיני מהמתקן בדיר א-זוּר שבצפון סוריה לפני שהופצץ.\n\nדצמבר 2012- במלחמת האזרחים בסוריה, חדר כוח סיירת מטכ\"ל לעומק השטח הסורי, יחד עם כוחות מיוחדים צרפתיים ואמריקאים מחשש לנפילת המשטר בדמשק ואובדן שליטה על מאגרי הנשק הכימי.\n1 באוגוסט 2014 – חוליית מחבלי חמאס יצאה ממנהרה באזור חקלאי באזור רפיח והרגה חיילים מסיירת גבעתי, וחטפה את סגן הדר גולדין. כוחות מסיירת מטכ\"ל ויחידת יהל\"ם הוקפצו והחלו בחיפושים אחר החטוף תוך ירי כבד מאוד של צה\"ל בסביבה. החייל לא נמצא אך בגדיו נמצאו במנהרה.\nבפברואר 2017- חשף נשיא ארצות הברית דונלד טראמפ כי כוח סיירת מטכ\"ל יחד עם המוסד פעל בעומק סוריה לסכל העברת נשק חדש וקטלני לידי דאעש. הפעילות הישראלית גילתה את המזימה להפוך מחשבים ניידים לפצצות.\n\n25 באוקטובר 2022 – במסגרת מבצע שובר גלים, פעלה היחידה בשיתוף הימ\"מ, השב\"כ וסיירת גבעתי לסיכול תשתית הטרור \"גוב האריות\" בשכם. במבצע הלוחמים פוצצו מעבדת נפץ, הרגו 5 מחבלים ופצעו 21 מחבלים, חלק מהם בידי צלפי סיירת מטכ\"ל שהשתמשו ברובה צלפים בארט MRAD.\n7 באוקטובר 2023 - במסגרת בלימת מתקפת הפתע על ישראל, כוחות רבים מהיחידה השתתפו בלחימה כנגד החמאס בקיבוץ בארי, בקיבוץ רעים ובכפר עזה. בזירות לחימה אלו, נהרגו בקרבות אחדים מלוחמי היחידה. בשעות המוקדמות של הלחימה, לוחמי היחידה התפרשו על שטח נרחב בעוטף עזה, כגון: צומת יכיני, שדרות, צומת שער הנגב, קיבוץ סופה ובסיס סופה. בשטחים הללו, נפצעו לא מעט מלוחמי הסיירת. בעקבות השעה המוקדמת שבה לוחמי היחידה הגיעו לעוטף עזה, נמנע טבח גדול יותר.\n\nלצד ההצלחות דלעיל, ועוד עשרות משימות אשר צלחו היטב ואשר לא נחשפו, היו גם כמה כישלונות, ובהם:\n\nמבצע \"בולמוס 4\" - 13 במאי 1969: ניסיון כושל לפעול בצידה המצרי של תעלת סואץ, בשיתוף שייטת 13. הכוח נסוג לאחר שנפתחה אש כבדה אל הסירות. מהאש נהרג קצין היחידה סגן חיים בן יונה.\nניסיון כושל לחלץ טייס שבוי שמטוסו הופל בחזית המצרית במלחמת יום הכיפורים. בפעולה נהרג לוחם הסיירת אבנר רון (\"ג'בל\").\nב-2 בנובמבר 1973 נשלח כוח של היחידה לחלץ פלוגת צנחנים שנתקעה בשיא החרמון (2,814 מטר). מזג האוויר הסוער ריתק את הצנחנים הנצורים לפסגה. במעלה ההר נפגע שי שחם מהיפותרמיה. הוא קפא למוות קילומטר אחד בלבד לפני שיא החרמון;\nהפיגוע במעלות: חילוץ כושל של תלמידים שנלקחו כבני ערובה;\n18 בדצמבר 1984: אחד מהכישלונות המבצעיים הגדולים ביותר בתולדות היחידה, תחת פיקודו של עמר בר-לב מבצע שערכה הסיירת בשטח סוריה הסתבך, לוחם היחידה ברק שרעבי נהרג ומספר לוחמים נוספים נפצעו. עם זאת, אופן החילוץ מההסתבכות עם מינימום אבדות ונזקים נחשב למוצלח. הכישלון הביא לכמעט שיתוק מבצעי של היחידה במשך כשנה.\n14 באוקטובר 1994: ניסיון חילוץ כושל של החייל החטוף נחשון וקסמן מידי פעילי החמאס. בפעולה זו נהרגו וקסמן ומפקד הכוח סרן ניר פורז.\n11 בנובמבר 2018: פעולה חשאית בח'אן יונס, אשר בה נהרג סא\"ל מחמוד ח'יר א-דין (הפעולה יוחסה לסיירת לפי הודעת חמאס שצוטטה בתקשורת הישראלית, אך דבר זה לא אושר רשמית בישראל).\n\nב-25 במרץ 1968 נהרגו שניים מלוחמי היחידה, זהר ליניק ודוד בן חמו, מפצצת מרגמה בקוטר 52 מ\"מ בעת שהיו בהכנות למבצע צבאי.\nב-11 במרץ 1980 במהלך אימון מבצעי משותף עם שייטת 13 בנהר הירדן טבע למוות לוחם השייטת יוחאי פרייס.\nב-18 בפברואר 1988 נהרג לוחם היחידה נחמיה אפרים (נמי) בעת תרגיל ניווט באזור מצפה רמון.\nאסון צאלים ב': תרגיל שבמהלכו נהרגו חמישה מלוחמי היחידה עקב טעות במהלכה נורה טיל חי בשלב היבש. התרגיל דימה התנקשות מתוכננת בחיי שליט עיראק, סדאם חוסיין.\nב-28 במאי 1992 אירעה תאונת אימונים, ובה שניים מלוחמי היחידה, ירון בר-דור וערן עופר, מתו ממכת חום באימון באזור אילת. בעקבותיה, מתוך הרגשת אחריות, פרש עמוס בן אברהם מפיקוד על היחידה.\nב-1 בינואר 2008 נהרג לוחם היחידה, סמל תמיר נבואני, לאחר שנפל ממצוק במהלך תרגיל ניווט.\n\nדרגתו של מפקד הסיירת היא אלוף-משנה. עד שנת 2013 הייתה דרגת מפקד היחידה, לפי התקן, דרגת סגן-אלוף. עם זאת, בעשור וחצי שקדמו לשינוי התקן, נהוג היה להעלות את דרגתו של מפקד הסיירת לדרגת אלוף-משנה בסיום התפקיד, דהיינו בטקס חילופי המפקדים. כך היה אצל ניצן אלון, הרצי הלוי ועודד ראור. בספטמבר 2009 הועלה לראשונה מפקד היחידה, סא\"ל אורי גורדין, לדרגת אלוף-משנה תוך כדי תפקידו. אחריו, בינואר 2013 הועלה לדרגה זאת מפקד הסיירת, סא\"ל גיא שפרן, במהלך כהונתו. בשני המקרים ניתנה הדרגה כ\"אות הוקרה על פעולות מבצעיות וחשאיות יוצאות דופן\". בהמשך שנת 2013, עם כניסתו של שלומי בינדר לתפקיד מפקד הסיירת, החליט הרמטכ\"ל, בני גנץ, שדרגת \"אלוף-משנה\" תהיה הדרגה הקבועה של מפקדי הסיירת.\n\nשלב איתור הלוחמים, ושלבי הקבלה והמיון ליחידה, סלקטיביים במיוחד, מפאת אופייה המבצעי-משימתי של הסיירת, הדורשת איכות אנושית יוצאת דופן מלוחמיה. כך גם לגבי שלב תהליך ההכשרה, הכרוך בדרישות גבוהות מאוד, פיזית-אישית-צוותית. זאת לאור המשימות המבצעיות, הדורשות אימונים ארוכי-טווח ופיתוח מיומנויות ייחודיות להגשמתן, בשירות הסדיר ולאחר מכן גם בשירות המילואים.\n\nמועמדים שנמצאו מתאימים לאחר הצו הראשון מקבלים זימון ליום סיירות, בו נערכים מבדקים גופניים. אלה שעוברים מבדקים אלו, ובוחרים ללכת לסיירת מטכ\"ל מקבלים זימון לבדיקות רפואיות ועיוניות לבדיקת התאמתם ליחידה, והמתאימים מוזמנים לגיבוש. הגיבוש נמשך חמישה ימים ונערך בפלמחים, והעוברים אותו מקבלים זימון לבדיקות רפואיות מקיפות אחרונות (שלב ההמתנה) שבסופו נודע למלש\"ב האם התקבל.\n\nלהלן זרימת השלבים וקריטריוני המיון של \"היחידה\" בהתאם:\n\nדרישות מוקדמות – פרופיל 97 ללא סעיפים פוסלים, קב\"א 52 ומעלה ודפ\"ר 50 ומעלה.\nיום סיירות – מועמדים מוזמנים ליום סיירות הנערך בבסיס פלמחים-ראשון לציון פעמיים בשנה, בינואר ובאוקטובר.\nגיבוש – \"גיבוש מטכ\"ל\", הגיבוש אורך כחמישה ימים, וממיין בראשית את המועמדים לשירות ביטחון בין סיירת מטכ\"ל ויחידת שלדג. המתגבשים אשר לא נבחרו כמתאימים לשתי היחידות, עשויים להיבחר בשיטת דראפט ליחידות חטיבת הקומנדו (אגוז, מגלן ודובדבן) וליחידה 669. אלו שלא יבחרו לאף אחת מ-6 היחידות הממיינות בגיבוש אך יסיימו אותו, יהיו זכאים לשבוע ראיונות הכולל יחידות מיוחדות אחרות וסיירות חי״ר.\nהמתגבשים שנבחרו ליחידה מקבלים זימון לירפ\"א – מעבר בדיקות רפואיות מקיפות ויסודיות, הכולל גם ראיון פסיכולוגי.\n\nהמתקבלים מגויסים לסיירת ומתחילים מסלול של סייר לוחם חי\"ר, הנמשך שנה ושמונה חודשים, לעיתים אף יותר. זמן המסלול, תלוי בדינמיקה הצוותית. המסלול כולל סדרת אימונים בסיסית, אקלקטית ומגוונת. בחצי השנה הראשונה, ההכשרה הבסיסית כוללת טירונות חי\"ר וטירונות יחידה. בפרק בסיסי זה של המסלול ביחידה, הלוחמים למעשה מוכשרים כחי\"רניקים מן המניין. לאחר מכן, מתחיל האימון המתקדם הייחודי לסיירת מטכ\"ל, אשר בו מושם דגש מרכזי על ניווט מבצעי לקראת ביצוע סיור מיוחד, לוחמה בטרור ודינמיקה צוותית בתנאי לחץ, הפתעה ואי-ודאות.\nלהלן זרימת שלבי ההכשרה במסלול הסייר לוחם של \"היחידה\":\n\nמסלול סייר לוחם – אורך המסלול נע בין 18–22 חודשים בהתאם לצוות, וכולל את ההכשרה הבסיסית של לוחמי סיירות החי\"ר ויחידות הקומנדו בצה\"ל: טירונות חיל רגלים, טירונות יחידה, קורס צניחה. בהמשך, במסלול ההכשרה ישנו שילוב של אלמנטים ייחודים ליחידה, על פי הייעוד שלה, כגון: קורס שחייה וצלילה; דגש רב על ניווטים רגליים (המתמקד בנוסף בניווטי בדד-יחידים) ובמהלך המסלול גם ניווטים רכובים (בכלי רכב שונים); קורס לוט\"ר הכולל מיומנויות של צוות השתלטות; איסוף מודיעין וסיור; כישורי הישרדות; סדרת שבי; אימוני קליעה וצליפה; לוחמה בכל תנאי שטח ומזג אוויר; לוחמת גרילה; לוחמת קומנדו ואמנויות לחימה.\nהכשרה ביחידה – אורכת כ־4.5 חודשים, הייעודית לכל צוות ואסורה בפרסום בין הצוותים ביחידה.\nשירות קבע – האורך 3 שנים, ומותאם לכל לוחם ביחידה בזיקה להכשרתו במערך המבצעי הלוחם, כאשר השנה האחרונה מוקדשת לתואר שנה א'.\n\nבין בוגריה של סיירת מטכ\"ל, נמנים כמה מהמפקדים והמנהיגים הבכירים של צה\"ל ומדינת ישראל.\n\nראשי ממשלה\nאהוד ברק שהיה מפקד היחידה; בנימין נתניהו שהיה מפקד צוות; נפתלי בנט שהיה לוחם ביחידה\nרמטכ\"לים\nשר הביטחון לשעבר משה יעלון, הרצי הלוי ואהוד ברק שכיהנו כמפקד היחידה; שר הביטחון לשעבר שאול מופז שהיה סגן מפקד הסיירת\nראשי השב\"כ\nאבי דיכטר ורונן בר\nראשי המוסד למודיעין ולתפקידים מיוחדים\nדני יתום, שבתי שביט, תמיר פרדו ודוד ברנע\nחברי הכנסת\nדורון אביטל, יוחנן פלסנר, אבשלום וילן, אהוד יתום, מוטי יוגב, ינון מגל, רם בן ברק וטל רוסו\nשרים בממשלות ישראל\nמתן וילנאי, מתן כהנא, עמר בר-לב, משה יעלון ושאול מופז\nאלופים בצה\"ל\nעמירם לוין, עוזי דיין, נחמיה תמרי, שי אביטל, מתן וילנאי, יצחק איתן, נעם תיבון, טל רוסו, ניצן אלון, דוד זיני, אורי גורדין, ונדב פדן\nתתי-אלופים בצה\"ל\nאסף כוחן, הרבצ\"ר הרב אייל קרים.\n\nמופעים של היחידה באים לידי ביטוי בסרטי קולנוע שונים, לדוגמה בעקבות מבצע אנטבה:\n\nVictory At Entebbe \"ניצחון באנטבה\" (1976) - עם אנתוני הופקינס, ברט לנקסטר, אליזבת טיילור וריצ'רד דרייפוס, בבימויו של מרווין חומסקי (Marvin Chomsky).\nRaid On Entebbe \"הפשיטה על אנטבה\" (1977) - עם צ'ארלס ברונסון, מרטין בלזם ויפת קוטו, בבימויו של ארווין קרשנר.\n\"מבצע יונתן\" (1977) - עם יהורם גאון בתפקיד יוני נתניהו, בבימויו של מנחם גולן.\n\"שבעה ימים באנטבה\" (2018) - עם רוזמונד פייק ודניאל בריהל, בבימויו של ז'וזה פאדיליה.\n\nבטלוויזיה, בשנת 2023, עלתה לאוויר ברשת 13 וב-8 HOT הסדרה \"סיירת מטכ\"ל\" של עמרי אסנהיים וגלעד טוקטלי. הסדרה, עוסקת ביחידה המובחרת, הגיבורים, הסיפורים והפצעים.\n\n\"מסדר דורשי טוב\", הוקם בשנת 1967 על ידי אברהם ארנן וחבריו מהגרעין המייסד של היחידה, כעמותה המאגדת ומאחדת את בוגרי היחידה. במקביל למורשת והנצחה, העמותה חרתה על דגלה ושמה לעצמה מטרה לפעול למען החברה בישראל. הפעילות החברתית אותה העמותה יוזמת, מובילה ומניעה היא על בסיס חברי העמותה במספר מיזמים. זאת ועוד, העמותה מהווה מערכת תומכת ליוזמות חברתיות של חבריה ועוזרת להניע ולקדם כל פעילות שתורמת לפיתוח החברה במדינת ישראל.\n\nכוחות מיוחדים\nסיור מיוחד\nיחידות השתלטות אחרות של ישראל:\n ימ\"מ (משמר הגבול)\n שייטת 13 (צה\"ל)\n לוט\"ר אילת (מילואים, צה\"ל)\n יחידת מצדה (שירות בתי הסוהר)\nיחידות מקבילות בעולם:\nארצות הברית כוח דלתא (צבא ארצות הברית)\nהממלכה המאוחדת SAS (הממלכה המאוחדת)\nרוסיה הכוחות למבצעים מיוחדים (רוסיה)\nפולין JW גרום (פולין)\nצרפת גדוד צנחני הדרקונים ה-13 (צרפת)\nאוסטרליה שירות האוויר המיוחד (אוסטרליה)\nניו זילנד שירות האוויר המיוחד (ניו זילנד)\nהאמצעים המיוחדים\nסדרת שבי\n\nמשה זונדר, \"סיירת מטכ\"ל\", הוצאת כתר (פרק ראשון מתוך הספר), 2000.\nאבנר שור, צוות איתמר, הוצאת כתר (פרק מתוך הספר), 2003.\nאבנר שור, חוצה גבולות: סיירת מטכ\"ל ומייסדה אברהם ארנן, הוצאת כנרת (פרק מתוך הספר), 2008.\nכפיר אדם, סוגר מעגל, הוצאת \"ליאור שרף - הפצות\", 2009, (קטעים מתוך הספר).\nעמרי אסנהיים, צאלים: הטראומה של סיירת מטכ\"ל, אור יהודה: כנרת, זמורה-ביתן, 2012.\nאורי צפריר, קול הדרך: להיות לוחם מטכ\"ל, ספרי צמרת, 2014\nמשה גבעתי, המערכה בחרמון - הקרבות ברכסי החרמון במלחמת יום הכיפורים ולאחריה, תל אביב: הוצאת מערכות והוצאת מודן, תשע\"ה-2015.\nאבנר שור ואבירם הלוי, סיירת מטכ\"ל - המבצעים הגדולים של היחידה, ידיעות ספרים, 2020.\n\nיואב לימור ואלון בן דוד, מקום ראשון: סיירת מטכ\"ל, באתר ynet, 18 בפברואר 2008\nעמוס גלבוע, \"סיירת מטכ\"ל והמבצעים הגדולים של היחידה\", ביקורת על ספרם של אבנר שור ואבירם הלוי, מבט מל\"מ, גיליון 87, אוקטובר 2020, עמוד 28\nיפתח רייכר-עתיר, היחיד והיחידה, באתר הארץ, 9 ביולי 2008\nמילות השיר \"שיר היחידה\", באתר שירונט \nאמיר אורן, היחידות המיוחדות והמלחמה הבאה, באתר הארץ, 22 ביולי 2011\nאל\"ם ליאור לוטן, היחידות המובחרות של צה\"ל, באתר \"ישראל דיפנס\", 28 בספטמבר 2011\nהקלטה נדירה של תחקיר מבצע \"איזוטופ\" בסיירת מטכ\"ל, בערוץ היו טיוב של ארכיון צה\"ל\n מבצע \"ארגז 3\", סרט בערוץ YouTube של ארכיון צה\"ל ומערכת הביטחון\nחיילי סיירת מטכ\"ל מתקבלים על ידי הצמרת הצבאית והמדינית בחזרתם מאנטבה, בערוץ היו טיוב של ארכיון צה\"ל\n תחקיר סיכום פעולת סבוי בפיקוד מרכז, סיירת מטכ\"ל ארכיון צה\"ל ומעהב\"ט, סרט בערוץ YouTube של ארכיון צה\"ל ומערכת הביטחון\n שחרור חטופי מטוס סבנה על ידי חיילי סיירת מטכ\"ל, סרט בערוץ YouTube של ארכיון צה\"ל ומערכת הביטחון\n \"זמן אמת\", ההולכים בחושך - אנשי הסוד מדברים | חלק א' | חלק ב' | ערוץ היוטיוב של כאן 11, תאגיד השידור הישראלי, 2017 - 2018\n אנשיל פפר, אהוד ברק מסיר בסִפרו את מעטה הסודיות מימיה הראשונים של הסיירת, באתר הארץ, 1 באפריל 2018\n Sayeret Matkal | Most Elite Special Forces Unit On Earth?, סרטון בערוץ \"Agilite\", באתר יוטיוב (אורך: 4:03)\nיואב זיתון, הצצה בלעדית לבסיס הסודי של סיירת מטכ\"ל | מיוחד, באתר ynet, 1 ביולי 2022",
    "pageid": 17560
  },
  {
    "title": "סימון ביילס",
    "extract": "סימון אריאן ביילס (באנגלית: Simone Arianne Biles; נולדה ב-14 במרץ 1997) היא מתעמלת אמריקאית, אלופה אולימפית בקרב רב אישי, קפיצות, קרקע וקבוצתי (ריו דה ז'ניירו 2016), 6 פעמים, מהן 3 פעמים ברציפות, אלופת העולם בקרב-רב אישי ובעלת 37 מדליות אולימפיות ומאליפויות העולם, מהן 27 מדליות זהב. היא בעלת המספר הגדול ביותר של מדליות, ובעלת מספר מדליות הזהב הגדול ביותר באליפויות העולם בהתעמלות.\nביילס היא המתעמלת האפרו-אמריקנית הראשונה בהיסטוריה שזכתה במדליית זהב אישית באליפות עולם.\nבעלת עיטור מדליית החירות הנשיאותית (2022)",
    "pageid": 1273180
  },
  {
    "title": "סקיבידי טוילט",
    "extract": "סקיבידי טוילט (באנגלית: Skibidi Toilet) היא סדרת רשת מאשינימה (Machinima) של סרטוני יוטיוב ושורטס שנוצרו על ידי אלכסיי גרסימוב והועלתה בערוץ היוטיוב שלו DaFuq!?Boom!. הסדרה, שהופקה באמצעות Source Filmmaker, עוקבת אחר מלחמה בדיונית בין שירותים עם ראש דמוי אדם ודמויות אדם עם מכשירים אלקטרוניים לראשים. מאז פרסום הסרטון הקצר הראשון בפברואר 2023, הסדרה הפכה לויראלית כמם אינטרנטי בפלטפורמות שונות של מדיה חברתית. הסדרה פופולרית במיוחד בקרב דור האלפא. פרשנים רבים ראו בסדרה את הגיחה הראשונה של דור אלפא לתרבות האינטרנט.",
    "pageid": 2336277
  },
  {
    "title": "סרט מודעות צהוב",
    "extract": "סרט צהוב הוא סרט מודעות, סמל להזדהות עם שבויים וסולידריות עם לוחמים ותפילה לשובם לשלום. מקורו בפולקלור האמריקאי. כמו כן הוא גם מסמל מודעות למחלת האנדומטריוזיס, אך הוא נפוץ ברחבי העולם סביב אירועים שונים.",
    "pageid": 796136
  },
  {
    "title": "עומר אדם",
    "extract": "עומר אדם (נולד ב-22 באוקטובר 1993) הוא זמר ישראלי.",
    "pageid": 2259941
  },
  {
    "title": "עונת 2024/2025 בליגת האלופות",
    "extract": "עונת 2024/2025 בליגת האלופות של אופ\"א צפויה להיות העונה ה-70 בה מתקיים טורניר הכדורגל שמאורגן על ידי אופ\"א, והעונה ה-33 במתכונת החדשה מאז שונה שם הטורניר מגביע אלופות אירופה למועדונים לליגת האלופות. זו תהיה העונה הראשונה בה יתקיים הפורמט החדש, טורניר בשיטה השווייצרית. \nהזוכה בתואר תשחק נגד זוכת הליגה האירופית בסופר קאפ האירופי, תקבל כרטיס לליגת האלופות בעונת 2025/2026 ותעפיל לגביע העולם למועדונים 2025.\nהגמר ייערך באליאנץ ארנה, מינכן, גרמניה. ב-31 במאי 2025.",
    "pageid": 2251278
  },
  {
    "title": "עופר ניסים",
    "extract": "עופר נסים (נולד ב-16 באפריל 1964) הוא תקליטן ומפיק מוזיקלי ישראלי בסגנונות דאנס וזרם הניו יורק האוס המוכר בכינוי \"עופרה\".\nבשנים 2005, 2006 ו-2007 זכה בתואר DJ השנה של ישראל. בנוסף נבחר ארבע פעמים לרשימת 100 נגני הדי ג'יי הטובים בעולם לפי דירוג DJ Magazine הבריטי: בשנת 2006 (מקום 29), בשנת 2007 (מקום 56), בשנת 2008 (מקום 51) ובשנת 2009 (מקום 43).",
    "pageid": 158575
  },
  {
    "title": "ערד ניר",
    "extract": "ערד ניר (נולד ב-5 בפברואר 1962) הוא שדרן רדיו וטלוויזיה, עיתונאי, מגיש, כתב ומנחה טלוויזיה ישראלי. משמש כעורך חדשות החוץ של חברת החדשות משנת 1994. מגיש סדר עולמי של חברת החדשות.",
    "pageid": 101188
  },
  {
    "title": "ערים בישראל",
    "extract": "שיעור האוכלוסייה העירונית בישראל הוא 91%, והוא בין הגבוהים בעולם. נכון לשנת 2023, 74% מתושבי המדינה התגוררו ב-82 ערים, ו-17% נוספים ביישובים עירוניים אחרים במדינה.\nבישראל ניתן לזהות ארבע מטרופולינים עיקריות: מטרופולין תל אביב, בה מתגורר כשליש מאוכלוסיית המדינה; מטרופולין ירושלים, המשתרעת משני צידי הקו הירוק ומתגוררים בה כ-14% מהאוכלוסייה; מטרופולין חיפה, בה מתגוררים כ-9% מהתושבים ומטרופולין באר שבע, הקטנה מבין הארבע, שבה מתגוררים כ-7% מאוכלוסיית המדינה. בסך הכול, בארבע המטרופולינים מתגוררים מעל ל-60% מאוכלוסיית המדינה.\nמעמד של עיר אינו מעיד בהכרח על גודל האוכלוסייה בתחום שטח הרשות המקומית הרלוונטית. קיימות בישראל מספר מועצות מקומיות, כגון גדרה, פרדס חנה-כרכור ומבשרת ציון, אשר מספר תושביהן עולה על מספר התושבים בחלק מערי ישראל. כמו כן, בהרבה יישובים שאינם מוכרים כעיר, פרנסת התושבים אינה חקלאית ואורח חייהם הוא עירוני לכל דבר.",
    "pageid": 113604
  },
  {
    "title": "קובי שבתאי",
    "extract": "יעקב (קובי) שבתאי (נולד ב-11 בנובמבר 1964) הוא קצין משטרה בדרגת רב-ניצב, שכיהן כמפכ\"ל ה-19 של משטרת ישראל. קודם לכן כיהן כמפקד משמר הגבול.\n\nשבתאי נולד וגדל בשכונת \"שיכונים\" באשקלון, השלישי מבין ארבעת ילדיהם של תקווה וששון שעלו מעיראק. כנער היה פעיל במשמר האזרחי והיה מפקד בסיס הפעלה הצעיר ביותר במשטרה. ב-1982 התגייס לצה\"ל, עבר טירונות והחל ללמוד טכנאות מכונות באורט סינגאלובסקי במסגרת העתודה הטכנולוגית. הוא בחר לעזוב את המסלול הטכני ולעבור לשירות קרבי. במאי 1983 התגייס לגדוד 202 של חטיבת הצנחנים, ובהמשך שירותו פיקד על מחלקה ופלוגה בצנחנים. השתחרר משירות הקבע ב-1987. במאי 1991 התגייס למשמר הגבול. היה ממקימי יחידת המסתערבים של משמר הגבול ברצועת עזה ושימש מפקדה. כאשר פיקד על כוח היחידה במהלך התפרעויות באזור מחסום ארז ביולי 1994, הוא נפצע מירי בעת שניסה לחלץ אזרח שנקלע לאזור. לאחר טיפול רפואי שב לזירת ההתרחשויות. על פועלו עוטר בעיטור המופת של משטרת ישראל. בתפקידיו הבאים שימש מפקד בית הספר ללוחמה בטרור של משמר הגבול ומפקד יחידת ברק, יחידה ללוחמה בפשיעה במחוז תל אביב שאותה הקים. ב-2001 מונה למפקד מג\"ב בית לחם, ובהיתקלות עם מחבלים בבית לחם נפצע פעם נוספת.\nב-2002 מונה לקצין אג\"ם של מג\"ב צפון. ב-12 בינואר 2003 ניהל מרדף אחר חוליית מחבלים שחדרה ליישוב גדיש ורצחה את סייר הביטחון של מועצה אזורית גלבוע. תוך כדי הלחימה נפצע מירי. על פועלו עוטר עם עמוס יעקב, מאיר אליהו ואופיר סולימאן בעיטור האומץ. בהמשך שירותו פיקד על תחנת עירון עמקים ושימש קצין תיאום ומבצעים במנהלת תאום פעולות האכיפה.\nב-2010 מונה למפקד מרחב שומרון במחוז ש\"י ושירת בתפקיד עד ספטמבר 2013. לאחר מכן קודם לדרגת תת-ניצב ומונה למפקד מרחב שרון במחוז מרכז. בפברואר 2016 מונה למפקד משמר הגבול והועלה לדרגת ניצב.\n\nב-15 בדצמבר 2020 נבחר לתפקיד המפכ\"ל בידי השר לביטחון פנים אמיר אוחנה. ב-17 בינואר 2021 אישרה הממשלה את מינויו הקבוע, והוא הועלה לדרגת רב-ניצב וזאת לאחר שהחל מ-1 בינואר 2021 שימש כממלא מקום המפכ\"ל. בחודשים הראשונים של כהונתו אירעו אסון הר מירון, שתפקוד המשטרה בו הועבר לחקירת מח\"ש, והמהומות בישראל - רצף של אירועים אלימים במהלך בחודש מאי 2021, בזמן מבצע שומר החומות. במרץ, אפריל ומאי 2022 התמודדה המשטרה עם גל טרור פלסטיני בו נרצחו 19 בני אדם. בתחילת 2023 התמודדה המשטרה עם גל טרור נוסף, שבו נרצחו 14 בני אדם.\nבחודשים הראשונים של 2023 שיתף פעולה עם והשר לביטחון לאומי, איתמר בן גביר בניסיון להדיח את מפקד מחוז תל אביב, ניצב עמיחי אשד, מתפקידו, ניסיון שנתפס כצעד פוליטי עקב טיפולו של אשד בהפגנות נגד הממשלה. היועצת המשפטית לממשלה, גלי בהרב-מיארה, הקפיאה את המהלך מ\"חשש כבד ביחס לחוקיות ולתקינות ההליך\". בתגובה הודיע שבתאי: \"טעיתי בשיקול הדעת, בעיתוי ובדרך... אני מכבד ומקבל את החלטת היומע\"שית לגבי הקפאת המינוי\".\nבאפריל 2023 הביע התנגדות לתוכנית להקמת משמר לאומי שיהיה כפוף ישירות לשר לביטחון לאומי.\nבינואר 2024, לאחר שמלאו 3 שנים לכהונתו, אישרה הממשלה את הארכתה בשישה חודשים, לפי המלצתו של בן גביר ולאור התמשכות מלחמת חרבות ברזל. במאי 2024 פורסם על אווירה עכורה השוררת בין שבתאי לבן גביר על רקע מינויים בצמרת המשטרה, כששבתאי פורסם כמתלונן על עיסוקו של בן גביר במינויים. לאחר שבן גביר פנה באופן ישיר למפקד מג\"ב, בריק יצחק, שלח שבתאי מכתב ליועמ\"שית בתלונה על התערבות אסורה של השר בעבודת המשטרה. זמן קצר לאחר מכן שלח בן גביר לשבתאי, דרך אמצעי התקשורת, זימון לשימוע. היועמ\"שית הודיעה שזימון זה אינו חוקי. ב-13 ביוני עדכן שבתאי את היועמ\"שית כי בן גביר הנחה את סגנו, ניצב אבשלום פלד, שאמור להחליפו בתפקיד, להימנע מאבטחה של שיירות הסיוע לרצועת עזה, מבלי לעדכנו וכי כאשר שבתאי סירב להנחיה זו, אמר לו בן גביר כי \"יהיו לכך השלכות\".\nבאפריל 2023 הועברה עליו ביקורת, בייחוד לאור מחדלי המשטרה בטיפול בפשיעה בחברה הערבית, לאחר שנתפרסמו הקלטות שלו בשיחה עם בן גביר אומר: \"(הערבים) רוצחים אחד את השני. זה הטבע שלהם. זו המנטליות של הערבים\". \nב-17 ביולי 2024 סיים את תפקידו כמפכ\"ל משטרת ישראל.\n\nב-30 באוגוסט 2022 שלחה ועדת החקירה הממלכתית לחקר אסון הר מירון, שהוקמה בעקבות אסון הר מירון אזהרה לשבתאי, כי אישר את תוכנית המבצע שגובשה במחוז צפון של המשטרה, וזאת על אף שידע שמתחם ההר, והמתחמים המשמשים בו להדלקות, אינם יכולים להכיל בבטחה את כמות המבקרים הצפויה במקום במהלך ההילולה, ותוך התעלמות מהסכנות הנלוות לכך ולא נתן מענה ישים להתמודדות עם כמות הקהל והצפיפות באתר הרשב\"י. ב-6 במרץ 2024 פרסמה הוועדה את הדו\"ח המסכם בו הטילה על שבתאי אחריות אישית והמליצה על פיטוריו, עם סייג בנוגע למועד בשל מלחמת חרבות ברזל.\n\nשבתאי בוגר תואר ראשון במנהל עסקים ותואר שני בחינוך. הוא נשוי, אב לשלוש בנות ומתגורר בפרדס חנה-כרכור. בתו יער היא קצינת משטרה בדרגת מפקח.\n\n\"מבצעי פעולות 'תג מחיר' פעלו כארגון טרור לכל דבר\", באתר וואלה‏, 27 בספטמבר 2013\nעמיר רפפורט, \"מג\"ב יהיה אגרוף עם יכולות מודיעין וסייבר עצמאיות\", באתר IsraelDefense,‏ 25 באפריל 2017\nשוש מולא, מפקד מג\"ב, ניצב קובי שבתאי, אתה מרגיש בשטח את \"אפקט אזריה?\" יש אפקט כזה: אבא של לוחם, שניטרל מחבל עם סכין, שאל אותי עם הבן שלו צריך עו\"ד, הצטמררתי\", באתר ynet, 17 במאי 2017\nאיציק סבן, \"הדר כהן והדס מלכא ייכנסו לדפי ההיסטוריה\", באתר ישראל היום, 3 באוקטובר 2017\n יהושע בריינר, המפכ\"ל המיועד תואר כמי ש\"לא רואה בעיניים\". לא כולם משוכנעים שזה טוב, באתר הארץ, 18 בדצמבר 2020\nאלון חכמון, ‏\"אני האדם הנכון\": המפכ\"ל קובי שבתאי מסכם חצי שנה סוערת בתפקיד, באתר מעריב אונליין, 16 ביולי 2021\nעקיבא ביגמן, המפכ\"ל יעקב שבתאי: \"המהומות התפשטו כמו אש, לא צפינו אותן\", באתר ישראל היום\nלירן לוי‏, עלילות המפכ\"ל שבתאי: מינה דובר, אך מתייעץ עם קודמתו בתפקיד, באתר וואלה‏, 18 ביולי 2021\nדני קושמרו, ‏\"נהנה מכל רגע\": מפכ\"ל המשטרה קובי שבתאי בריאיון בלעדי, באתר ‏מאקו‏, 3 בדצמבר 2021",
    "pageid": 1216280
  },
  {
    "title": "קפריסין",
    "extract": "קפריסין (ביוונית: Κύπρος, בטורקית: Kıbrıs) היא מדינת אי הממוקמת בים התיכון, מדרום לצפון קפריסין ולטורקיה וממערב לסוריה וללבנון. שמה הרשמי כיום הוא רפובליקת קפריסין (ביוונית: Κυπριακή Δημοκρατία, בטורקית: Kıbrıs Cumhuriyeti). עד שנת 1974 מדינת קפריסין השתרעה על פני כל האי, אך משנה זו חלקה הצפוני הפך להיות אזור בשליטת טורקיה.\nהיא ממוקמת על אי באותו שם. האי קפריסין הוא השלישי בגודלו והשלישי באוכלוסייתו בים התיכון. למרות שמבחינה גאוגרפית האי הוא חלק מאסיה, נחשבת קפריסין לחלק מאירופה מבחינות היסטוריות ותרבותיות. קפריסין היא אף חברה באיחוד האירופי מאז 2004, אולם צפון קפריסין הטורקית אינה חלק מהאיחוד. כמו כן, ישנם דוחות רשמיים בהם היא נחשבת כחלק מהמזרח התיכון.\n\nהאטימולוגיה של השם קפריסין אינה ודאית. השערה אחת היא שמקור השם מהמילה היוונית לעץ הברוש \"κυπάρισσος \"Cupressus sempervirens (קיפאריסוס) או אפילו מהשם היווני κύπρος (\"קיפרוס\") לצמח החינה (\"Lawsonia alba\"). אסכולה אחרת גורסת כי מקור השם מהמילה בשפה האתאוקפריסאית  (כינוי לשפה בה דיברו בקפריסין בתקופת הברזל) לנחושת, מתכת שמרבצים עשירים שלה מצויים באי. דוסן, לדוגמה, העלה השערה כי שורשי השם במילה השומרית לנחושת (\"זוּבָּר\") או אפילו מהמילה לברונזה (\"קוּבָּר\"). האי העניק את שמו לשם הלטיני של הנחושת, תוצאה של ייצוא הנחושת מהאי למדינות השכנות: תחילה כביטוי \"Aes cyprium\" – \"המתכת של קפריסין\" ואחר־כך כקיצור של הביטוי למילה \"Cuprum\".\n\n ערך מורחב – היסטוריה של קפריסיןבני האדם הראשונים הגיעו לקפריסין בשלהי התקופה האפיפלאוליתית, לפני כ-11,500 שנים.\n\nתרבות יוון המיקנית הגיעה לאי בסביבות 1600 לפנה\"ס. מושבות מתקופה זו עדיין פזורות ברחבי קפריסין. גם הפיניקים השאירו את חותמם באי, בהתיישבויות גדולות ומשמעותיות כמו גם מושבות סחר פזורות רבות באי. בתקופה הזאת נוצרו גם כלי קרמיקה המצוירים על לבן. כלים אלה היו נפוצים עד סוף התקופה הקלאסית.\nבעת העתיקה נודעה קפריסין בשם אלשיה, וכך הופיעה בתעודות היסטוריות. בתקופת הברונזה התקיימה באי ממלכה בשם זה.\nבתחילת תקופת הברזל התחלקה קפריסין לערי ממלכה  יווניות ופיניקיות. בהמשך נכבשה קפריסין על ידי האשורים, המצרים והפרסים. לבסוף היא נכבשה מידי הפרסים על ידי שושלת בית תלמי, יורשת האימפריה של אלכסנדר הגדול במצרים. בשנת 68 לספירה היא הסתפחה לאימפריה הרומית.\nבשנים 115–117 מרדו יהודי האי בשלטון הרומי כחלק ממרד התפוצות בהנהגתו של ארטמיון. כתוצאה ממרד זה נחרבה העיר סלמיס ונהרגו כ-240,000 מתושבי האי. לאחר מיגור המרד, מספר קסיוס דיו כי נאסר על היהודים לדרוך על אדמת האי, כאשר כל יהודי העובר על הוראה זו – דינו מוות. האי קפריסין מוזכר בתלמוד הירושלמי מסכת סוכה כ\"ג עמוד א' בהקשר למרד ברומאים - כתוב שדם הרוגי אלכסנדריה הגיע \"בים עד קיפרוס\".\n\nעם פיצול האימפריה הרומית ב-395 עברה קפריסין לשליטת האימפריה הביזנטית, ועיר הבירה הפכה לסלמיס. עם התפשטות האסלאם מחצי האי ערב תקפו הערבים את האי כמה פעמים. לבסוף, בהנהגת הח'ליף עבד אל-מלכ, הגיעו הערבים והביזנטים להסכם שלטון משותף באי בשנת 688. ההסדר החזיק מעמד כמעט 300 שנה, אז שבו הביזנטים והשתלטו על קפריסין. ב-1191 כבש אותה ריצ'רד הראשון, מלך אנגליה במסע הצלב השלישי. הוא השתמש בקפריסין, הבטוחה יחסית, כבסיס אספקה למלחמותיו במוסלמים. שנה לאחר מכן מכר אותה ריצ'רד לטמפלרים (אבירי היכל שלמה). שלטונם הנוקשה של הטמפלרים הביא את תושבי האי לידי מרד, המסדר הטמפלרי רצה לחזור בו מהרכישה והיה מוכן להחזיר את האי בתמורה לדמי הקדימה ששולמו למלך האנגלי. גי דה ליזיניאן, מלך ירושלים המובס (שמפלתו בקרב קרני חיטין הייתה אחת הסיבות למסע הצלב השלישי), הסכים לוותר על כתר ירושלים, שילם את דמי הקדימה הללו למסדר הטמפלרים, ובכך קנה את זכותם על האי והתחייב לשלם את שאר המחיר על האי לריצ'רד לב ארי. ליזיניאן ייסד באי שושלת צלבנית (ראו ממלכת קפריסין), ששלטה בו עד 1489 וקבעה את פמגוסטה כעיר הבירה של האי.\n\nבשנת 1489 השתלטה הרפובליקה של ונציה על האי. ונציה השתמשה באי כנקודת מסחר חשובה. בתקופה זו נבנתה החומה הוונציאנית של ניקוסיה. לאורך תקופה זו נחלקה האוכלוסייה בין עילית שלטת קתולית, ורוב העם שהיה יווני-אורתודוקסי. במשך כל התקופה הוונציאנית הייתה קפריסין נתונה להתקפות בלתי פוסקות מצד האימפריה העות'מאנית הצעירה, עד שלבסוף נכבשה בשנת 1571. 20,000 מתושבי ניקוסיה הוצאו להורג, וכל הכנסיות ומבני הציבור נבזזו. בכך בא הקץ לשליטת הקתולים באי.\n\n ערך מורחב – קפריסין הבריטית\nב-1878 הועברה קפריסין לידי בריטניה. העות'מאנים, שהובסו במלחמה העות'מאנית-רוסית (1877–1878), ביקשו את תמיכתה של בריטניה בקונגרס ברלין. בתמורה הם חתמו איתה על הסכם סודי, שנודע לאחר מכן כ\"חוזה קפריסין\", שבו העבירה טורקיה את קפריסין לשליטה אדמיניסטרטיבית בריטית, אף על פי שהריבונות על האי עדיין הייתה בידי האימפריה.\nב-1915, השלטון הבריטי הציע את קפריסין ליוון, בתנאי שיוון תצטרף למלחמת העולם הראשונה ותלחם לצד הבריטים. ההצעה נדחתה. באותה תקופה, לאחר שבריטניה הכריזה מלחמה כנגד האימפריה העות'מאנית, סופח האי חד צדדית בידי בריטניה.\nבריטניה השתמשה בקפריסין בתור בסיס אסטרטגי להגנה על תעלת סואץ – הנתיב החשוב ביותר לקולוניה החשובה ביותר שלה, הודו. רק לאחר מלחמת העולם הראשונה סיפחה בריטניה את האי לחלוטין.\nב-1923, בכפוף להסכם לוזאן, ויתרה טורקיה על דרישותיה לגבי קפריסין. ב-1925, קפריסין הוכרזה כקולוניה בריטית.\nהחל מאוגוסט 1946 ועד נובמבר 1949 היו בקפריסין מחנות מעצר, שהוקמו על ידי ממשלת בריטניה לצורך כליאת המעפילים המגיעים לארץ ישראל.\n\n ערך מורחב – מצב החירום בקפריסין\nבשנות ה-50 של המאה ה-20 נאבקה קפריסין על עצמאותה. המאבק כלל את פעילותה של המחתרת הצבאית \"אאוקה\", שביתות והפגנות. מאבק זה הסתיים בשנת 1960, בקבלת העצמאות מבריטניה והקמתה של \"רפובליקת קפריסין\". בדרום האי שמרה בריטניה על שליטתה בשני שטחי בסיס ריבוניים, אקרוטירי ודקליה.\nחוקת הרפובליקה קבעה הפרדת רשויות ומשטר נשיאותי, הכוללים מערכת מורכבת של איזונים ובלמים, שנועדו להגן על האינטרסים של הקפריסאים הטורקים ולהבטיח להם ייצוג הולם במוסדות המדינה. לרשות המבצעת, למשל, מונה נשיא ממוצא יווני, ולצִדו סגן נשיא ממוצא טורקי, שנבחרו כל אחד על ידי קהילתו. לכל אחד מהם ניתנה זכות וטו לגבי סוגים מסוימים של חקיקה והחלטות נשיאותיות. הנשיא הראשון ששלט עד להפיכה הצבאית ב-1974 היה הארכיבישוף מקאריוס השלישי.\n\n ערך מורחב – פלישת טורקיה לקפריסין\nב-1974, בעקבות הפיכה שביצעו אנשי צבא בתמיכה יוונית אשר רצו לספח את האי ליוון, פלשה טורקיה לאי והשתלטה על צפונו, בטענה שטורקיה היא אחת משלוש הערֵבות הבינלאומיות לעצמאות קפריסין. מאז מצוי השליש הצפוני של האי תחת כיבוש צבאי של טורקיה.\nיוון הייתה מוגבלת בתמיכתה בקפריסין היוונית כי היא חתומה על הסכמים בינלאומיים המגבילים אותה בשאיפותיה האימפריאליסטיות והגשמת רעיון יוון הגדולה.\nב-1983 הכריז המיעוט הטורקי הקפריסאי, בתמיכת טורקיה, על הקמתה של הרפובליקה הטורקית של צפון קפריסין. מדינה זו אינה מוכרת על ידי האו\"ם או מדינה כלשהי מלבד טורקיה, ותושביה נחשבים כתושבי קפריסין המאוחדת (בבחירות לאירוויזיון לדוגמה משנת 1988). על פי המשפט הבין-לאומי, \"רפובליקת קפריסין\" זכאית לריבונות מלאה באי, כפי שהיה עד 1974.\nבמשך שנים רבות התנהל משא ומתן לאיחוד האי, אולם ללא הצלחה. בעקבות שיחות שהתקיימו בשווייץ יזם האו\"ם תוכנית, שפורסמה ב-31 במרץ 2004, ואשר הועמדה למשאלי עם בשני חלקי האי ב-24 באפריל אותה שנה. רוב התושבים בחלק הטורקי של קפריסין הצביעו בעד התוכנית, אולם הקפריסאים היוונים דחו אותה ברוב גדול. כתוצאה מכך, נשמרת חלוקת האי דה פקטו, בעוד שקפריסין היוונית צורפה לאיחוד האירופי ב-1 במאי 2004. חוקי האיחוד האירופי אינם תקפים באזור שנשלט בידי הטורקים.\nמדינות האיחוד האירופי והאו\"ם הביעו אכזבה מכך שהקפריסאים היוונים דחו את התוכנית לאיחוד האי. האיחוד האירופי הבטיח סיוע ותמיכה בהסרת הסנקציות שהטיל בית המשפט האירופי לזכויות אדם. עם זאת, הגופים הבינלאומיים אינם מוכנים להכיר בריבונותה של צפון קפריסין.\n\nבחלק היווני - בראש החלק היווני עומד נשיא עם שלל סמכויות. נשיא קפריסין נבחר אחת לחמש שנים בבחירות כלליות. הנשיא הנוכחי, משנת 2023, הוא ניקוס כריסטודולידיס. בבית הנבחרים חברים 56 נציגים הנבחרים בבחירות יחסיות, ושלושה מושבים נוספים שמורים למשקיפים נציגי המיעוטים הארמני, המרוני והקתולי. 24 מושבים שמורים לטורקים, אך הם לא מאוישים מאז 1964. כל מדינות העולם, למעט טורקיה, מכירות בחלק היווני כשלטון החוקי והרשמי בקפריסין. לקפריסין מספר נציגויות דיפלומטיות.\nבחלק הטורקי – בראש החלק הטורקי עומד נשיא בעל שלל סמכויות. בבית הנבחרים של החלק הטורקי ישנם 50 פוליטיקאים. ממשלת החלק הטורקי אינה מוכרת על ידי אף מדינה, פרט לטורקיה, וכמו כן אינה מוכרת על ידי האו\"ם. בחלק הטורקי תקף חוק שירות חובה בצבא למשך שנתיים וחודשיים.\n\nהמשמר הלאומי של קפריסין  הוא הצבא הקפריסאי-יווני, הוא כולל כוחות יבשה, אוויר, ים וגם כוחות מיוחדים. הגיוס הוא חובה לגברים המגיעים לגיל 18 למשך כ-14 חודשים, ומשרתים בו כ-20,000 בשירות חובה.\nהצבא של קפריסין מקיים שיתוף פעולה הדוק עם הכוחות המזוינים של יוון וצה\"ל, כשיוון מחזיקה בדרך קבע כוחות על האי.\n\n ערך מורחב – כלכלת קפריסין\nכלכלת קפריסין התבססה בעבר על גידולים חקלאיים כגון שעורה, חיטה, הדרים, גפנים, זיתים, תפוחי אדמה, ירקות ופירות וצאן. החקלאות היא עדיין ענף משמעותי בכלכלת הכפרים, אבל היא סובלת ממחסור במים, מתחרות עולמית מצד מדינות העולם השלישי, ומנטישת הצעירים את הכפר לטובת העיר. מלבד חקלאות ניתן למצוא בכפרים גם תיירות כפרית ותעשייה זעירה.\nכיום נסמכת כלכלת קפריסין באופן משמעותי על תיירות מאירופה. מיליוני תיירים זורמים בכל שנה לאי כדי ליהנות מחופי הים שלו בתקופות האביב, הקיץ והסתיו, ומאתרי הסקי בהרי הטרודוס בחורף. באי יש גם שרידים ארכאולוגיים מהתקופה היוונית, ובתי נופש והבראה שנבנו בתקופה שבה היה האי תחת שלטון בריטי. באי יש גם תיירות המקושרת ל\"תעשיית חתונות\" היות שזוגות רבים הנתקלים בקשיים להתחתן בארצם מתחתנים באי, ביניהם יהודים שאינם מעוניינים או יכולים להנשא ברבנות בישראל מסיבות כלשהן.\nהייצוא מהחלק הטורקי כולל בעיקר ירקות ופירות, בעוד שהיצוא מהחלק היווני כולל גם תפוחי אדמה, הדרים, חרובים, יין, פירות וירקות, ביגוד, מוצרי עור ותרופות.\nבשנת 2003 התקבלה קפריסין לאיחוד האירופי. ב-1 בינואר 2008 הפכה קפריסין למדינה מן המניין בגוש האירו. שער החליפין הרשמי שנקבע להמרה לאירו הוא 1.71 אירו ללירה קפריסאית אחת.\nבמרץ 2013 פרץ המשבר הכלכלי בקפריסין, בהשפעת משבר החוב האירופי, ובמסגרתו התמוטט בנק לייקי (Laiki Bank), הבנק השני בגודלו בקפריסין, במה שהוביל משבר בנקים חמור ולאובדן מזומנים רב.\n\nקפריסין ממוקמת באזור הצפון-מזרחי של הים התיכון, בין אירופה, אפריקה ואסיה. האי קפריסין הוא האי השלישי בגודלו בים התיכון אחרי סיציליה וסרדיניה; הוא משתרע על שטח של 9,251 קמ\"ר, ושוכן 65 ק\"מ דרומית לטורקיה, 96 ק\"מ מערבית לסוריה, 385 ק\"מ צפונית למצרים וכ-980 ק\"מ דרומית-מזרחית לאתונה. מרחק קפריסין מישראל הוא פחות מ-240 ק\"מ בנקודות הקרובות.\nשטח החלק היווני של האי הוא 5,916 קמ\"ר, ושטח החלק הטורקי של האי הוא 3,335 קמ\"ר. רוב שטח קפריסין הוא הררי. לחופי האי משתרעת רצועת חוף צרה שמתרחבת לכיוון מזרח האי.\n16% משטחי האי מנוצלים לצורכי חקלאות, 1% מהשטחים למרעה ו-14% מהשטחים הם יערות וחורש.\nהאקלים בקפריסין הוא נוח, וכולל קיץ חם ויבש וגשמים קלים בחורף. ישנם כ-300 ימי שמש בשנה. הטמפרטורה מגיעה בחודשים יולי ואוגוסט ל-30 מעלות צלזיוס בחוף ול-38 מעלות בפנים הארץ. עונת הגשמים מתחילה בחודש נובמבר ומסתיימת באפריל. גשמים כבדים יותר יורדים בין דצמבר לפברואר. החודש הקר ביותר הוא ינואר. הטמפרטורה הממוצעת בניקוסיה בינואר היא 15 מעלות צלזיוס. כמות המשקעים בעמק המרכזי של האי היא 250–400 מ\"מ, וכמות המשקעים באזורי החוף וההרים מגיעה לכ-600–1000 מ\"מ בשנה.\nשני רכסי הרים חוצים את האי מכיוון מזרח למערב: רכס הרי הטרואודוס ורכס הרי קירניה. בין רכסי ההרים שוכן מישור מסאוריה, המשמש אזור חקלאות עיקרי. הרי הטרואודוס ממוקמים בדרום-מערב, ובהם הפסגה הגבוהה באי, הר אולימפוס, המגיע בפסגתו ל-1,952 מטר. רכס הרי קירניה משתרע לאורך החוף הצפוני; אחד מהריו ידוע בשם פנטאדקטילוס. בצד צפון-מזרח מזדקר מהאי חצי-האי קרפאז, הידוע בשמו העממי \"ידית המחבת\". החופים סביב האי בחלקם סלעיים ובחלקם חוליים.\nמבחינה אדמיניסטרטיבית, קפריסין מחולקת ל-6 מחוזות ועיר. כל מחוז מחולק למספר נפות.\nבקרבת האי קיימים איים קטנים לא מאוישים כיום אך היו מאוישים בעבר דוגמת ירוניסוס.\n\nמבחינה תחבורתית, קפריסין נשענת על המורשת הבריטית: הנהיגה היא בצד שמאל של הכביש. כבישים מהירים מחברים את הערים המרכזיות באי (ניקוסיה, איה נאפה, לרנקה, לימסול, פאפוס). הנסיעה בכבישים אינה כרוכה בתשלום.\nמערכת התחבורה הציבורית אינה מפותחת. קיימים מספר קווי שירות בין הערים המרכזיות; מלבדם, התחבורה הציבורית נשענת בעיקר על מוניות. לקפריסין אין מערכת רכבות.\nברפובליקה שני נמלי תעופה בינלאומיים. שדה התעופה הראשי, נמל התעופה הבינלאומי בלרנקה נמצא ליד העיר לרנקה, ואליו מגיעות רוב הטיסות לאי. שדה התעופה השני, נמל התעופה הבינלאומי פאפוס נמצא ליד העיר פאפוס, ואליו מגיעות בעיקר טיסות שכר.\n\nחלק נכבד מהתוצר הלאומי בקפריסין נשען על ענף התיירות. מדי שנה מגיעים לאי כ-2.4 מיליון תיירים, התורמים כחמישה מיליארד דולר לתל\"ג ותעסוקה לכ-115,000 עובדים. התיירות היא בעיקר תיירות נופש, הנשענת על החופים הארוכים והנקיים של האי. עונת התיירות היא בעיקר העונה החמה (אביב, קיץ ותחילת הסתיו), ובחורף מתרוקן האי ומלונות רבים נסגרים לחלוטין. רוב התיירים הם תיירים בריטיים. אך גם תיירים ממדינות אחרות מרבים להגיע, ובכללם ישראלים רבים.\nאזורי הנופש העיקריים הם אזור איה נאפה, המאופיין בעיקר במלונות פשוטים וקהל צעיר, אזור לימסול המאופיין בבתי מלון יוקרתיים ואזור פאפוס אשר מתאים למשפחות ולקהל הנופשים הכללי. באזור לאצ'י ניתן למצוא כפרים שלוים עם מלונות ביתיים, ולצידם את מלון Anassa המפורסם והאהוב על ידוענים בריטיים רבים כגון פול מקרטני, אלטון ג'ון ורבים אחרים.\nתיירות סיור וארכאולוגיה מועטה יחסית בקפריסין.\nהחלק הטורקי מפותח פחות מבחינה תיירותית, אך מכיל בתי הימורים, הנעדרים מהצד היווני, והמהווים אבן שואבת כשלעצמם.\nבשנים האחרונות[דרושה הבהרה], חלה ירידה במספר התיירים המגיעים לקפריסין, כתוצאה מתחרות ממדינות אחרות באזור. כתוצאה מכך פתח משרד התיירות הקפריסאי בקמפיינים במדינות שונות, לצורך עידוד התיירות. בשנת 2008 הוקצבו לצורך כך כ-20 מיליון אירו. מדינות היעד העיקריות הן בריטניה, גרמניה ורוסיה. מדינות נוספות הנכללות בקמפיין הן מדינות נוספות באירופה, במזרח אירופה, מדינות ערב וכן ישראל.\n\nעם הקמתה של הרפובליקה של קפריסין ב-1960, נקבעו בחוקה השפות הטורקית והיוונית כשפות רשמיות בכל קפריסין. רוב הטורקים הבינו יוונית או דיברו יוונית ברמה בסיסית לפחות, אך מנגד – רוב היוונים בקפריסין לא-דיברו ולא-הבינו טורקית. השפה האנגלית, אף שלא הוגדרה שפה רשמית, שימשה שפת-עבודה ברבות מהרשויות, כדי להתגבר על המחסום הלשוני בין הקהילות וכדי לא לתת עדיפות לשפתה של קהילה מסוימת. כמו כן השפה האנגלית המשיכה לשמש באזורים האקס-טריטוריאליים שנותרו בשליטת צבא בריטניה לפי ההסכם שהביא לעצמאות. עם פיצול האי לקפריסין הטורקית ולקפריסין היוונית, השתנתה המדיניות הלשונית: ברפובליקת קפריסין (החלק היווני) נשמר הסעיף בחוקה שמגדיר שתי שפות רשמיות, אולם השימוש בטורקית פחת וכמעט נעלם. כיום הטורקית משמשת בחלק היווני באופן סמלי, בעיקר כדי לבטא את תביעתה של רפובליקת קפריסין לריבונות גם על החלק הטורקי של האי. ברפובליקה הטורקית של צפון קפריסין הוגדרה רק הלשון הטורקית, כשפה רשמית. בצד הטורקי אין כמעט צעירים המבינים יוונית, כיוון שמאז הפילוג לא היה כמעט מגע בין חלקי האי, וגם לימודי היוונית בבתי הספר נפסקו. השפה האנגלית עדיין נפוצה ומובנת בכל האי, אולם מאז פיצול האי נעשית עבודת הרשויות ביוונית בחלק היווני ובטורקית בחלק הטורקי, בעוד האנגלית משמשת לתקשורת בינלאומית, באזורים הנשלטים על ידי האו\"ם או הצבא הבריטי, או במגעים בין שני חלקי האי אם וכאשר הם מתקיימים (מגעים כאלה היו נדירים, אולם הם מתרבים מאז הניסיון לאיחוד האי ב-2003). בצד היווני מותר להשתמש באנגלית לשם ביצוע פעולות משפטיות שונות כגון ניסוח חוזים, והיא משמשת גם בבנקאות, בטלקומוניקציה ועוד.\nהן הניב היווני והן הניב הטורקי המדוברים בקפריסין שונים במידה ניכרת מהיוונית והטורקית המדוברות ביוון ובטורקיה. הקהילות הקפריסאיות שומרות על זיקה לארצות-האם, כך שהשפות המשמשות במערכות החינוך ובתקשורת הפורמלית הן השפות בצורתן המקובלת ביוון ובטורקיה, אך בחיי היומיום משמשים הניבים המקומיים. מצב זה דומה למצב של דיגלוסיה. ליוונים ולטורקים הקפריסאים אין בעיה להבין את הניבים המדוברים בארצות-האם, אולם דוברי השפות מארצות-האם מדווחים לעיתים קרובות על קשיים בהבנת הניבים המדוברים בקפריסין. בחלק הטורקי של קפריסין התיישבו כמה עשרות אלפי טורקים מטורקיה, והם דוברים טורקית בניבים הנפוצים בטורקיה עצמה.\n\nהמאכל הלאומי בקפריסין היוונית הוא גבינת החלומי. גבינה זו, אשר מופקת מערבוב חלב כבשים ועזים, מוגשת במסעדות קפריסאיות רבות. הגבינה מוגשת קלויה על הגריל, כמנה ראשונה בצמוד לסלט יווני (ירקות חתוכים גס בשמן זית עם תבלינים וגבינת פטה). שאר המטבח הוא יווני בעיקרו, ומורכב מסופלאקי (או סובלאקי), מוסאקה, ותבשילי קדרה. הקינוח המסורתי הוא פירות מסוכרים. כמו כן, מקובל לסיים את הארוחה בשתיית קפה טורקי.\n\nאוכלוסיית קפריסין מונה 1,207,489 תושבים. תושבי קפריסין היוונים מהווים את הקהילה האתנית הגדולה ביותר, המהווה 77% מהאוכלוסייה. עיר הבירה היא לפקוסיה, הידועה בשמה האנגלי ניקוסיה, והיא מונה כ-313,000 תושבים. השפות הרשמיות הן יוונית וטורקית. צפון קפריסין היא רפובליקה עצמאית דה פקטו, שאוכלוסייתה מונה 18% מאוכלוסיית האי, ובה הטורקית היא השפה הרשמית.\n\nחלוקה על בסיס קבוצות אתניים:\nקפריסין היוונית: כ-95% יוונים, 2% טורקים.\nקפריסין הטורקית: כ-98% טורקים, 2% יוונים.\nכלל האי: 77% יוונים, 18% טורקים, 5% אחרים.\nחלוקה על בסיס דתות:\nקפריסין היוונית: 94% נוצרים-יוונים-אורתודוקסים, 2% מוסלמים.\nקפריסין הטורקית: 97% מוסלמים-סונים, 2% נוצרים-יוונים-אורתודוקסים.\nכלל האי: 77% נוצרים-יוונים-אורתודוקסים, 18% מוסלמים, 5% אחרים (בעיקר נוצרים-מרונים ונוצרים-ארמנים).\nתוחלת החיים היא 81 שנים, וממוצע הילודה הוא 1.3 צאצאים לאישה.\n\nהרפובליקה הטורקית של צפון קפריסין – נודעת גם לחלופין בשמותיה המקוצרים קפריסין הטורקית או צפון קפריסין\nמדינות שההכרה בהן מוגבלת\nהים התיכון\nמדינות אגן הים התיכון\nהחי בים התיכון\nעכבר קפריסין\nהיסטוריה של קפריסין\nמלחמת יוון–טורקיה\nקפריסין הבריטית\nניקוסיה – עיר הבירה של קפריסין היוונית\nהקו הירוק (קפריסין)\nיהדות קפריסין\nמרד התפוצות\nיחסי ישראל–קפריסין\n\nהזריחה מאת ויקטוריה היסלופ. הוצאת ידיעות אחרונות, 2015: המערכה על האי בין יוון לטורקיה.\n\n אתר האינטרנט הרשמי של קפריסין (ביוונית ובאנגלית)\nאודי רן, סקירה כללית על קפריסין, אתר הספרייה של מט\"ח\nמידע פוליטי-חברתי על קפריסין, באתר המכון הישראלי לדמוקרטיה\nתעודות למדיניות החוץ של מדינת ישראל 1961–1967, כרך 1 חלק שני: יחסי ישראל – קפריסין, 1967-1961, באתר ארכיון המדינה\nרוית נאור, אי זוגי: חורף בקפריסין, באתר nrg‏, 8 בדצמבר 2011\nמורן אזולאי, קפריסין בחורף: קונספט אחר של חופשה, באתר ynet, 13 בפברואר 2012\nד. ק., ‏קפריסין, מערכות 9, נובמבר 1941\nניל הול, רויטרס, תמונות ואבק: האי שהזמן בו עצר לפני 50 שנה, באתר ynet, 21 במאי 2014\nהפלישה הטורקית לקפריסין, באתר ארכיון המדינה\n אבירמה גולן, למה לנסוע לסקי באלפים כשאפשר לקפוץ לקפריסין, באתר הארץ, 27 בדצמבר 2018\nקפריסין, באתר אנציקלופדיה בריטניקה (באנגלית)\nכרמית וייס, ‏כתבות, המלצות ומסלולי טיול בקפריסין, באתר GoTravel",
    "pageid": 3133
  },
  {
    "title": "ראש המטה הכללי",
    "extract": "ראש המטה הכללי (או בקיצור: הרמטכ\"ל) הוא הדרג הפיקודי העליון בצבא ההגנה לישראל.\nראש המטה הכללי נתון למרות ממשלת ישראל וכפוף ישירות לשר הביטחון. הוא קצין בדרגת רב-אלוף (רא\"ל), הדרגה הגבוהה ביותר בצה\"ל.",
    "pageid": 2443
  },
  {
    "title": "ריאל מדריד",
    "extract": "מועדון הכדורגל ריאל מדריד (בספרדית: Real Madrid Club de Fútbol) הוא מועדון כדורגל ספרדי מהעיר מדריד, אשר נחשב לאחד ממועדוני הכדורגל הגדולים בעולם, הן מבחינת זכייה בתארים והן מבחינה תדמיתית וכלכלית. המועדון הוקם ב-6 במרץ 1902.\nמאז אמצע המאה ה-20, ריאל מדריד נחשבת לאחת הקבוצות הגדולות באירופה. המועדון זכה בליגת האלופות 15 פעמים, יותר מכל מועדון אחר. הקבוצה משחקת בלה ליגה מאז הקמתה, וזכתה באליפות הליגה 36 פעמים, יותר מכל מועדון אחר. הקבוצה לא ירדה מעולם מהליגה הראשונה בספרד, והיא אחת משלוש קבוצות ספרדיות השותפות להישג זה, יחד עם ברצלונה ואתלטיק בילבאו.\nבדצמבר 2000 ועדה מיוחדת של פיפ\"א העניקה לריאל מדריד ברוב של 42.35% קולות את תואר המועדון הטוב ביותר במאה ה-20. גם לפי הפדרציה הבינלאומית להיסטוריה וסטטיסטיקה של הכדורגל (IFFHS), ארגון המוכר על ידי פיפ\"א, ריאל היא הקבוצה הכי מצליחה באותה תקופה. במהלך השנים עברו שחקנים מפורסמים רבים במועדון ואגדות רבות שיחקו בשורותיו. ריאל מדריד היא קבוצת הכדורגל העשירה בעולם. כמו כן, למועדון יש הכי הרבה עוקבים בכל הרשתות החברתיות. ריאל מדריד היא אחת מקבוצות הכדורגל האהודות ביותר בעולם.\nלריאל יריבות ספורטיבית עתיקה עם מועדון הכדורגל ברצלונה המבוססת על היסטוריה ועמדות פוליטיות שונות. המשחק ביניהם מכונה 'אל קלאסיקו' וידוע כאחד המשחקים הגדולים והאטרקטיביים בעולם. פרט לכך, יש לריאל יריבות עירונית עם מועדון הכדורגל אתלטיקו מדריד,  המשחקים עם שתי היריבות הללו נמצאים גבוה ברשימת משחקי הכדורגל הנצפים ביותר ברחבי העולם.\nהקבוצה משחקת במדים לבנים לחלוטין, עובדה אשר העניקה לה את הכינוי \"Los blancos\" (הלבנים). אצטדיונהּ הביתי של הקבוצה הוא אצטדיון סנטיאגו ברנבאו, השוכן במדריד, והוא מכיל כ-81 אלף מקומות ישיבה.",
    "pageid": 27868
  },
  {
    "title": "שי קלפר",
    "extract": "שי קלפר (נולד ב-8 בינואר 1976) הוא קצין בצה\"ל בדרגת תת-אלוף, המשמש מפקד עוצבת הגליל. קודם לכן שימש מפקד מרכז הכשרות היסוד בפיקוד ההכשרות והאימונים, מפקד חטיבת גולני, מפקד המרכז לאימונים באש במל\"י, מפקד חטיבת שומרון, מפקד גדוד גפן ומפקד גדוד 51.",
    "pageid": 1196308
  },
  {
    "title": "שירת הים",
    "extract": "שִירַת הַיָּם היא אחת מהשירות שבתורה, ומופיעה בספר שמות פרק ט\"ו. על פי המסופר בתורה, השירה נאמרה לאחר שים סוף נבקע לשניים, בני ישראל עברו בו והמצרים טבעו בו. שירת הים מסודרת בספר התורה בצורה מיוחדת של שירה: אריח על גבי לבנה.\nהשירה נאמרת מדי יום בתפילת שחרית בסופם של פסוקי דזמרא. מלבד זאת, היא נקראת בשביעי של פסח, וכן בסדר הקריאה הרגיל. בקרב עדות שונות יש מנהגים של אמירת השירה ברוב עם בליל שביעי של פסח, לרוב בחצות הלילה.\n\nהשירה מופיעה בספר שמות (פרק ט\"ו), ועל פי כותרתה היא נאמרה על ידי משה ובני ישראל לאחר קריעת ים סוף, שבמהלכה חצו בני ישראל את הים שנבקע, ולאחריהם טבעו בו המצרים. בסיומה של השירה מופיעים שני פסוקים נוספים ובהם נאמר שמרים וכל הנשים אף הן שרו את השירה, בלוויית תוף ומחול: \n\nתוכן השירה הוא בעיקר הודיה לאלוהים על הנס שנעשה לעם ישראל בקריעת ים סוף וביציאת מצרים, והמשכה בסיפור העתיד לקרות בעת הכניסה לארץ ישראל ובניית המשכן ובית המקדש. השירה כתובה בספר התורה באופן מיוחד, הנקרא בלשון חז\"ל \"אריח על גבי לבנה\", כבניין העשוי מאריחים ולבנים, שאורכם אינו שווה, בניגוד ל\"אריח על גבי אריח\" בו כל שורה זהה לחברתה, כמו בניין הבנוי מאריחים שכולם זהים זה לזה באורכם. בכל שורה ישנו רווח אחד או שנים בין הפסקאות. כך: \n\nהפרשנות המקובלת, המופיעה אצל פרשני המקרא המסורתיים, דוגמת הרמב\"ן, היא שהשירה נאמרה מיד לאחר קריעת ים סוף, כהודיה לה' על הנס. עם זאת, חלק מהפרשנים גורסים כי השירה נאמרה עוד בעיצומו של מעמד קריעת ים סוף, תוך פירוש המילה 'אז' בפסוק הפתיחה \"אז ישיר משה...\" כביצוע השירה בעת ובעונה אחת עם זמן סיפור המסגרת. הפסוק \"עד יעבור עמך ה'...\" מוסבר לפי דרך זו כתפילה לשתיקתן של האומות עד גמר המעבר של בני ישראל, בים סוף או במדבר. משמעות זו של השירה מקובלת גם על חוקרים בעת החדשה, והיא בעלת השלכות גם על חקר תיארוך כתיבתה.\nבמחקר הבלשני מקובל לסווג את שירת הים לרובד הארכאי של העברית המקראית, המוקדם מרובד העברית הקלאסית המאפיין את שאר התורה.\nבעבר נהוג היה לתארך את שירת הים כטקסט מקראי מאוחר מתקופת בית שני, וזאת בעיקר בעקבות הופעה חריגה של המילה 'רָמָה' (בפסוק הראשון) במקום מקבילתה הנפוצה יותר במקרא 'השליך', אשר פורשה עוד בספרות התלמודית כהשפעה ארמית, שפה שבה שורש ר.מ.ה בעיקר משמש במשמעות השלכה, ובתקופה זו הייתה השפעה ניכרת של ארמית על השפה העברית המדוברת והנכתבת. כיום מקובל להניח כי השימוש בשורש החריג אינו בהשפעת הארמית, אלא שמקורו במוצאן השמי המשותף של הארמית והעברית, ועל כן מעיד על שלב קדום שבו טרם נדחק השורש מן השפה העברית. בנוסף לכך, ישנן עוד מילים יחידאיות רבות בתורה שמוצאן בשפה הארמית, כדוגמת המילה 'מקלט' שמגיעה מהשורש הארמי ק.ל.ט.\nחוקר המקרא ישראל קנוהל מתארך את חיבור שירת הים לתקופת הקמת מקדש שלמה במאה ה-10 לפנה\"ס, בהתבסס על פסוק י\"ז: ”תְּבִאֵמוֹ וְתִטָּעֵמוֹ בְּהַר נַחֲלָתְךָ, מָכוֹן לְשִׁבְתְּךָ פָּעַלְתָּ ה', מִקְּדָשׁ אֲדֹנָי כּוֹנְנוּ יָדֶיךָ.” לדעתו, אירוע מכונן של \"יציאת מצרים\" ונס המעבר ביבשה בתוך הים, מקורו במסורת צפונית דווקא, והועבר למסורת ממלכת יהודה מאוחר יותר במשמעות של מצרים וסיני המזוהים כיום עם חצי האי סיני וארץ מצרים\n\nהשירה נמצאת בפרשת בשלח שבספר שמות, והשבת שבה קוראים אותה כחלק מפרשת השבוע נקראת גם \"שבת שירה\" על שמה. יש הנוהגים לקרוא אותה במנגינה מיוחדת, השונה מהקריאה הרגילה בתורה. בשבת זו מפטירים בקריאת שירת דבורה. את שירת הים נוהגים לקרוא גם בשביעי של פסח, שבו, לפי מסורת חז\"ל, אירעה קריעת ים סוף ואמירת השירה המקורית על ידי בני ישראל. הפטרת קריאה זו היא שירת דוד, בה מופיעים רמזים לקריעת ים סוף.\nבליל שביעי של פסח נהגו בצפת בתקופת האר\"י לומר את שירת הים באשמורת הבוקר, כסיום לסדר הלימוד שהונהג בלילה זה. כיום נוהגים בחלק מהקהילות להתכנס בבתי המדרש ולומר את שירת הים ביחד בחצות הלילה או מעט לפני כן. קהילות אחרות לא נהגו בכך. בחבלים ההרריים של לוב היה נהוג להתכנס כל הקהל, כולל התינוקות, ליד בית הכנסת כדי לומר את השירה, וכן נהוג היום במושבים עוזה ושלווה של יוצאי חבל ההר בלוב. יהודי תוניסיה נהגו להתפלל שחרית ומוסף על שפת הים, ובחזרה לבית הכנסת לקיים תהלוכה שבה שניים מהקהל מתחפשים למשה ואהרן, ובדרך שרים את שירת הים ופזמונים שונים.\nמנהג הגר\"א לומר את שירת הים בשחרית של שביעי של פסח פסוק אחר פסוק, החזן והקהל יחד. בדומה לכך, קבעה ההרבנות הראשית לישראל להגיד את השירה פסוק בפסוק ביום העצמאות וביום ירושלים.\nבישראל מתקיימות חגיגות שירת הים על חוף הים בתל אביב ובמקומות שונים ברחבי הארץ. במיוחד תפסו את תשומת הלב חגיגות שירת הים שהתקיימו באילת ובסיני על חוף ים סוף (אם כי הסיפור אירע בשלוחה המערבית של ים סוף, מפרץ סואץ). בירושלים התקיימה החגיגה המרכזית בשכונת שערי חסד בביתו של הרב יעקב משה חרל\"פ והחגיגות במקום זה נמשכו גם לאחר פטירתו של הרב חרל\"פ.\n\nעל פי התלמוד הבבלי, שירת הים נאמרה כשיר של יום בשירת הלויים בעת הקרבת קורבן התמיד של בין הערביים בשבת. השירה הייתה מחולקת לשניים: את חציה הראשון, מ\"אָז יָשִׁיר\" עד \"בְּמַיִם אַדִּירִים\", היו אומרים בשבת אחת, בשבת הבאה היו משלימים את חציה השני מ\"מִי כָמֹכָה בָּאֵלִם\" עד \"לְעֹלָם וָעֶד\".\nעל פי מנהג רומא, שירת הים נאמרת בכל יום בתוך פסוקי דזמרא, למעט בתשעה באב. החוקרים סוברים שמנהג זה ברומא משקף את מנהג ארץ ישראל מאז ימי חורבן הבית, והמנהג בבבל היה שלא לומר את שירת הים בתפילה. על פי כתב יד מימי הביניים, משה בן קלונימוס הביא לאשכנז את המנהג לומר את שירת הים בכל יום בתפילה. המנהג יוחס על ידי הרוקח לר' משה הזקן בן המאה ה-10 [דרושה הבהרה]. יהודה בן ברזילי הברצלוני מביא בספר העתים את דבריו של רב נטרונאי גאון שבשתי הישיבות לא נהגו לומר שירת הים בתפילה, אולם בשאר בתי הכנסת בבבל נהגו לאומרו בכל השבתות ובכל המועדים, וכן ביום הכיפורים. הרמב\"ם כתב כך: ”יש מקומות שנהגו בהן לקרות בכל יום אחר שמברכין ישתבח שירת הים”. כמו כן, בעתות מצוקה, חלק מיהודי תימן נהגו לשלש את הפסוק \"תיפול עליהם\" 3 פעמים.\nעם הזמן המנהג לומר את שירת הים התפשט בתפוצות ישראל, וכיום הוא נכלל בסידור התפילה של כלל העדות, כשלאחריו מוסיפים פסוקים שונים. בתשעה באב יש נוהגים לומר תמורתה את שירת האזינו, שחלק נרחב ממנה עוסק בפורענות שהייתה עתידה לבוא על עם ישראל כעונש על הפרת הברית עם ה', מה שאכן קרה והוביל לחורבן בית המקדש.\n\nשירת מרים\nשירת האזינו\nשירת דבורה\nשירת דוד\n\n שירת הים עם ביאור,  באתר ויקיטקסט\nשמואל ישמח, אמירת 'שירת הים' ואמירת 'תיקון' בליל שביעי של פסח, בתוך: האוצר, גיליון י\"ד, ניסן ה'תשע\"ח, עמ' קל\"ד.\nאביגדור שנאן, איך נשמעת שירת הים בארמית?, בתוך: ד\"ר לאה מזור, על מקרא הוראה וחינוך\nרשימת מאמרים על שירת הים באתר רמב\"י\nשירת הים, ב\"אנציקלופדיה יהודית\" באתר \"דעת\"\nהרב ש. יוסף וייצן, השמיעיני את קולך - שירת הים, באתר \"ישיבה\", ליל שביעי של פסח, ה'תשס\"א\nהרב יאיר וייץ, שירת הים ושירת דבורה, באתר ישיבת הר ברכה\n קריאת \"שירת הים\" מתוך פרשת בשלח באתר תורת אמ\"ת\nביאור שווה לכל נפש על שירת באתר אשובה\nמידע על שירת הים בקטלוג הספרייה הלאומית\nשירת הים הנוסח המלא באתר ״הידברות״\nמערכת ספרים, ביקשנו ממשוררי ישראל לכתוב את הגרסה הפרטית שלהם לשירת הים. התוצאות מפתיעות, באתר ישראל היום, 21 באפריל 2024",
    "pageid": 62683
  },
  {
    "title": "תל אביב-יפו",
    "extract": "תל אביב-יפו (בערבית: تل أَبيب-يافا), המוכרת לרוב כתל אביב, היא עיר במחוז תל אביב שבישראל, השוכנת במישור החוף הדרומי, המרכזית מבין ערי גוש דן והשנייה בגודל אוכלוסייתה בישראל. תל אביב חברה בארגון פורום ה־15. תל אביב-יפו שוכנת לחוף הים התיכון. בשטחה זורמים נחל הירקון ונחל איילון. היא גובלת ממערב בים התיכון; מדרום בערים בת ים וחולון ובבית הספר מקווה ישראל; ממזרח בערים רמת גן, גבעתיים, בני ברק ופתח תקווה; ומצפון בערים רמת השרון והרצליה. ראש עיריית תל אביב-יפו הנוכחי הוא רון חולדאי.\nתל אביב היא מטרופולין המהווה את מרכז הכלכלה, התרבות, התקשורת והאמנות של ישראל. שוכנים בה מרכזי המערכת הבנקאית של ישראל, הבורסה לניירות ערך, שגרירויות ונציגויות בין-לאומיות, מערכות העיתונים הגדולים בישראל, התיאטרון הלאומי, התזמורת הפילהרמונית, בית העצמאות (בו הוכרז על הקמת המדינה) ומרכזי תרבות ארציים נוספים. \"העיר הלבנה\" בתל אביב הוכרה בשנת 2003 כאתר מורשת עולמית.\nתל אביב-יפו מוגדרת כ\"עיר עולם בהתהוות\". העיר היא אחת הערים המתוירות בישראל, עם כמיליון וחצי תיירים זרים בשנה.\nלתל אביב תפקיד מרכזי בהוויה הישראלית. רבים מהאירועים ההיסטוריים והמחאתיים שעיצבו את זהותה ואופייה של המדינה מראשית דרכה ועד היום התרחשו בה.\nבעיר מתגוררים (נכון לשנת 2023) 476,126 תושבים, ומספר התושבים לקמ\"ר הוא 9,204 איש. באותה עת התגוררו במחוז תל אביב 1,460,300 איש, ואוכלוסיית המטרופולין מנתה מעל 3,918,800 נפש. בתל אביב פועלים (נכון לשנת 2015) למעלה מ-70 אלף בתי עסק המהווים 13 אחוז מכלל העסקים בישראל. בעיר בולטת תופעת היוממות הגדולה בישראל – כ־64% מהעובדים בתל אביב גרים מחוצה לה.\nעיר הנמל העתיקה יפו הייתה ראשיתה של העיר תל אביב-יפו. יפו נחשבת לאחת מערי הנמל העתיקות בעולם; היא נזכרת בתנ\"ך (לרבות בסיפור יונה הנביא) ובמקורות קדומים אחרים, ובמשך דורות שימשה שער כניסה ימי לארץ ישראל. לבד מיפו התקיימו לאורך ההיסטוריה מספר ניכר של יישובים בשטחה של תל אביב. בראשית המאה ה־19 גדלה האוכלוסייה היהודית ביפו, וברבע האחרון של המאה ה-19 החלה התיישבות יחידים מחוץ לחומות יפו ולאחריה הקמת שכונות חדשות, כמו שכונות נווה צדק, מחנה יהודה, נווה שלום, יפה נוף וכרם התימנים מצפון ליפו.\nתל אביב זכתה לכינוי \"העיר העברית הראשונה\" מכיוון שהייתה המיזם היהודי הראשון לבניית עיר בארץ ישראל בתקופת שיבת ציון המודרנית. היה זה מיזם חדשני של ציבור מאורגן, שחלקו אנשי היישוב הישן וחלקו אנשי היישוב החדש בשיתוף עם מוסד ציוני בראשית דרכו – קרן קיימת לישראל. המטרה המוצהרת הייתה להקים עיר עברית לצד יפו הערבית, אך בתוך כארבעה עשורים צמחה תל אביב לכרך שהיה גדול פי כמה מיפו. רשויות המנדט הבריטי העניקו לתל אביב מעמד של עיר בינואר 1934.\nב־1949, לאחר הקמת מדינת ישראל, אוחדו מוניציפלית שתי הערים ונוצרה עיריית תל אביב-יפו המנהלת את העיר המאוחדת, אף שבמובנים מסוימים עדיין נהוג להתייחס ליפו ולתל אביב כאל שתי ישויות אורבניות נפרדות. בשנת 2009 חגגה העיר מאה שנים להיווסדה.",
    "pageid": 7779
  },
  {
    "title": "אודיה",
    "extract": "אוֹדֶיָּה אזולאי (או בשם הבמה שלה אודיה; נולדה ב-19 באפריל 2001, כ\"ו בניסן ה'תשס\"א) היא זמרת-יוצרת ומלחינה ישראלית.",
    "pageid": 1957120
  },
  {
    "title": "אושה ואנס",
    "extract": "אושה צ'ילוקורי ואנס (באנגלית: Usha Chilukuri Vance;‏ נולדה ב-6 בינואר 1986) היא עורכת דין אמריקאית. רעייתו של הסנאטור מטעם אוהיו ג'יי. די. ואנס.\nב-15 ביולי 2024 הודיע נשיא ארצות הברית לשעבר והמועמד הרפובליקני בבחירות לנשיאות דונלד טראמפ כי בחר בבעלה כמועמד לתפקיד סגן נשיא ארצות הברית מטעם המפלגה הרפובליקנית. אם טראמפ ינצח בבחירות היא תהפוך לגברת השנייה של ארצות הברית ותהיה האדם הראשון בתפקיד ממוצא אסייתי.",
    "pageid": 2356394
  },
  {
    "title": "אחים ואחיות לנשק",
    "extract": "אחים ואחיות לנשק (ידוע בשם הקודם אחים לנשק) הוא ארגון מחאה והתנדבות ישראלי שנוסד על ידי אנשי מילואים כחלק מתנועת המחאה נגד הרפורמה המשפטית שהוכרזה בינואר 2023. בינואר 2024 נרשם הארגון כעמותה בשם \"אחים ואחיות לנשק - למען הדמוקרטיה\".\nבמשך תשעת חודשי הפעילות הראשונים היה הארגון ממוקד במחאה, הסברה, ארגון הפגנות ופעולות ישירות של הקמת מיצגים ותליית שלטי ענק. עם פרוץ מתקפת הפתע על ישראל ב-7 באוקטובר 2023 ומלחמת חרבות ברזל בעקבותיה, הארגון סייע לאזרחים וחיילי צה\"ל בדרכים שונות, ביניהן הסעות ורכישה והפצה של ציוד חסר, כגון אפודים קרמיים.\n\nבינואר 2023 הקימו את הארגון סגן אלוף (מיל') רון שרף, רב-סמל (מיל') אייל נווה ורב-סמל (מיל') איתן הרצל, יוצאי סיירת מטכ\"ל, בעקבות הצגת הרפורמה המשפטית על ידי שר המשפטים יריב לוין, שלתפיסתם צפויה הייתה לגרום לפגיעה קשה במשטר הדמוקרטי בישראל. ביוני 2023 נרשם הארגון כעמותה, שמייסדיה הם איתן הרצל והראל טיקטין.\nמטרות הארגון הראשוניות היו עצירת צעדי החקיקה המתוכננים כחלק מהרפורמה, וביצור הדמוקרטיה הישראלית. מטרות אלו הורחבו לקידום תרומה והתנדבות לטובת החברה בישראל בדרך של שירות אזרחי ו/או צבאי; פיתוח והעצמת רעיונות של מנהל ציבורי תקין וטוהר מידות; הגנה על זכויות האזרח; קידום, פיתוח ומימוש מדינת ישראל כמדינה יהודית ודמוקרטית ברוח מגילת העצמאות וברוח מגילת זכויות האדם; קידום ופיתוח רעיונות של הגנה פורמלית על זכויות מיעוט וקידום שיח מכבד בין אוכלוסיות במדינת ישראל.\nהארגון החל בקבוצת וואטסאפ של חברים מסיירת מטכ\"ל, שפתח איתן הרצל במהלך מילואים משותפים. פעילותו החלה במסע של שלושה ימים, שהחל ב-8 בפברואר 2023, מלטרון לבית המשפט העליון בירושלים, אותו הגדירו היוזמים כמסע לשמירה על הדמוקרטיה בישראל. למסע הצטרפו יוצאי יחידות לוחמות ובכירים לשעבר במערכת הביטחון. ביומו השלישי השתתפו במסע כ-10,000 איש. למסע, כמו לפעילויות נוספות של הארגון, הצטרפו גם אזרחים, שאינם אנשי מילואים, התומכים במטרות הארגון ובפעולותיו.\nעל פי ראיונות שבוצעו עם המייסדים, הארגון פעל בתקופת המחאה באמצעות מספר מעגלים: צוות היגוי שהורכב משבעה אנשים, שלכל אחד מהם תחום אחריות (דוגמת אסטרטגיה, מבצעים, קשרי חוץ, תקשורת, מודיעין); תחתם פעל צוות, שהוציא לפועל את המשימות, מטה ובו מספר מחלקות ומנגנון של כ-300 פעילים. בקבוצות וואטסאפ לעדכונים של הארגון חברים עשרות אלפים. חלק מהפעולות היו חשאיות וחלקן היו פתוחות לקהל הרחב. כל הפעילות נעשית בהתנדבות. מרבית אנשי הוועד המנהל הם מסיירת מטכ\"ל ופעילים בו אנשי מילואים פעילים ולשעבר, יוצאי יחידות צבאיות נוספות, כמורן, שריון ושלדג.\nפעולות הארגון ממומנות באמצעות תרומות של הציבור הישראלי, יהדות ארצות הברית וכן ממכירת ציוד ממותג של הארגון (חולצות וכובעים).\n\n ערך מורחב – המחאה נגד הרפורמה המשפטית\nבמחאתו נגד הרפורמה המשפטית, הארגון קיים הפגנות מול בתיהם של שרים וחברי כנסת, \"משמרות\" עם עמדות שיח, הסברה בישראל ושאר העולם, עתירות משפטיות ופעולות שיבוש ומחאה, כגון תליית שלטי ענק, חסימת כבישים וחסימת הכניסה לארגונים ואתרים הנתפסים כאחראים ליוזמת החקיקה (כגון פורום קהלת) או מסמלים תחומי חיים שצפויים לדעת אנשי הארגון להיפגע קשות בעקבותיה (כגון משרד הביטחון והבורסה לניירות ערך). פעילות מרכזית נוספת הייתה החתמת אנשי מילואים על הצהרה להפסקת התנדבותם לשירות מילואים עד לעצירת צעדי החקיקה המתוכננים.\nב-28 במרץ הודיעו מובילי הארגון שהשהו את המחאה בעקבות הצהרת ראש הממשלה בנימין נתניהו על השהיית החקיקה, על מנת לתת הזדמנות למהלך ההידברות וכי יהיו ב\"דקת קריאה\" לחידושה אם ההידברות לא תישא פרי. זמן קצר לאחר מכן שב הארגון לפעילות מחאה מלאה, לאחר שחברי הממשלה המשיכו לקדם את צעדי החקיקה.\nהחל מיוני 2023, פעילים של הארגון קיבלו הודעות על ביטול רישיון הנשק שלהם. הודעות על ביטול רישיון הנשק התקבלו גם לאחר אירועי 7 באוקטובר בקרב פעילים שהם קצינים במילואים עם נשק ארוך וחברים בכיתות כוננות.\nב-2 בפברואר 2024 פורסמו מטעם אחים לנשק מודעות ענק בעיתונים ובהם קריאה לקבוע תאריך מוסכם לבחירות עוד השנה.\n\nבמחאה קיימו פעילי הארגון מוקדי הפגנה, חלקם קבועים, מול בתיהם של שרים בממשלה וחברי כנסת ובקואליציה. בנוסף קיימו מחאות וביצעו פעולות שיבוש.\n\nב\"יום שיבוש\" של ארגוני המחאה ב-1 במרץ 2023 נחסם כביש 1 באזור שער הגיא והוקמת מעבר גבול סמלי בין הדמוקרטיה לדיקטטורה.\nיום שיבוש ב-9 במרץ, נחסמה הכניסה למשרדי פורום קהלת, עמותה בעלת השפעה דומיננטית על קידום צעדי החקיקה של הממשלה, באמצעות חוטי תיל ושקי חול. בפעילות נעצרו רון שרף, ממייסדי הארגון, וחמישה פעילים נוספים. באותו יום חסמו עשרות מפעילי הארגון, בהם מפקדי חיל הים לשעבר עמי אילון ודוד בן בעש\"ט, את נמל חיפה עם אבוקות וסירות, למשך כשעתיים תחת הכותרת \"בדיקטטורה אין חופש תנועה\".\nביום שיבוש ב-16 במרץ, הוקמה לשכת גיוס סמלית מול עיריית בני ברק בקריאה לשוויון בנטל.\nהגעת קבוצה של פעילים מהים, בקיאקים ובשחייה, להפגנה מול ביתו של ראש הממשלה בנימין נתניהו בקיסריה ב-17 במרץ, במטרה להעביר לו את המסר שעליו להתערב ו\"לעצור את ההפיכה המשטרית\"\nהפגנה בפתח היישוב קריית ארבע, בו מתגורר השר לביטחון לאומי איתמר בן גביר, וקריאה לו להתפטר מתפקידו, ב-26 במרץ. הפגנה נוספת התקיימה ב-4 במאי מול ביתו של בן גביר בקריית ארבע. הוקם מיצג העוסק במקרי הרצח בחברה הערבית וברצח הנשים\nביום העצמאות ה-75 למדינת ישראל ב-26 באפריל תלו פעילי הארגון שלט עם הכיתוב \"דמוקרטיה\" על מצוק מצדה ואת דגל ישראל ומגילת העצמאות בנחל קומראן. בנוסף קיימו פעילים מחיל הים משט לאורך חופי תל אביב בכ-150 יאכטות.\nביום השוויון הלאומי ב-4 במאי, נערכו הפגנות כנגד אי גיוס בני ישיבות סמוך לביתו של הרב גרשון אדלשטיין ונפתחה \"לשכת גיוס\" סמלית מול ישיבת פוניבז', בקריאה לחרדים לחתום על חוזה חדש עם המדינה ולקחת חלק בנטל השירות. כמו נערכה תפילת שחרית בשיתוף עם ארגון המחאה \"דתיים, ציוניים, דמוקרטים\" למול ביתו של השר בצלאל סמוטריץ' בקדומים\nהפגנה של עשרות פעילים מול ביתו של השר יצחק גולדקנופף בירושלים ב-16 במאי, במחאה על העברת הכספים הקואליציוניים לחרדים וקרן הארנונה. ב-17 במאי התקיימה הפגנה בבני ברק, בסמוך לביתו של יו\"ר ועדת הכספים ח\"כ משה גפני, כנגד הצעת חוק הארנונה וחלוקת התקציב הצפויה לציבור החרדי.\nחסימת הגישה לרחוב בעיר מודיעין שבו מתגורר שר המשפטים יריב לוין, עם גדרות תיל וצמיגים בוערים, ב-27 ביוני.\nביום מחאה שנערך ב-3 ביולי, חסמו פעילים את הכניסה לנמל חיפה.\nב-9 ביולי קיימו מאות פעילים \"לילה לבן\" מול ביתו של שר הביטחון, במהלכו נשאו נאומים בכירים לשעבר במערכת הביטחון וקראו לגלנט שלא לתת יד להמשך החקיקה.\nביום מחאה ב-18 ביולי אזקו עצמם עשרות פעילים בשרשראות לשער הקריה ברחוב קפלן, תל אביב. כמו כן, מאות מפגינים חסמו את הכניסות לבורסה לניירות ערך בתל אביב.\nב-24 באוגוסט הפגינו פעילי הארגון מול ביתו של בצלאל סמוטריץ' ביישוב קדומים, עם אבוקות ומיצג של לוחות הברית, ומנעו את יציאתו מביתו.\nב-11 בספטמבר, ערב הדיון בבג\"ץ על ביטול עילת הסבירות, הפגינו מאות פעילים ליד ביתו של יריב לוין, חסמו את חניון ביתו והוא חולץ ברכב אבטחה דרך יציאה צדדית.\nב-4 באוקטובר 2023, הפגינו אחים לנשק בנווה אטי\"ב נגד נתניהו שהתארח במלון ביישוב.\n\nלאורך תקופת המחאה נאמו מייסדי הארגון ופעילים מרכזיים בו בהפגנות, דוגמת הבמה המרכזית של המחאה ברחוב קפלן בתל אביב. פעילי הארגון התראיינו באמצעי התקשורת בישראל, וכתבות על הארגון פורסמו בתקשורת זרה ואף הוקדשה להם כתבה בתוכנית \"60 דקות\" האמריקאית. פעילי הארגון הקימו עמדות שיח מחוץ לבתי שרים וחברי כנסת וניהלו שיחות עם רבנים מהציונות הדתית במטרה לייצר הידברות ולהעביר את המסר שצבא העם מתפרק בעקבות צעדי החקיקה. כמו כן הוקם אוהל הידברות עם צעירים חרדים המגיעים ללשכת הגיוס בתל השומר לצורך קבלת פטור מגיוס, שפעל במשמרות, החל מ-20 במרץ. אנשי הארגון הפיקו סדרת סרטוני הסברה (\"המגדלור\") עם דמויות מובילות בחברה הישראלית. בנוסף נעשו פעולות הסברה וקירוב נקודתיות, ותפילה משותפת לשלמות העם, חלוקת זרי פרחים בתחנות המשטרה, וקמפיין הקורא לחרדים לחלוקה בנטל באמצעות שירות צבאי או אזרחי.\n\nב-21 במרץ קיימו מובילי הארגון מסיבת עיתונאים ובה הכריזו שיחתימו אנשי מילואים על עצומה לפיה יפסיקו את התנדבותם לשירות מילואים אם צעדי החקיקה המתוכננים יעברו. בימים שלאחר מכן הלכו והתרבו הדיווחים על חתימות של אנשי מילואים על העצומה.\nפעילי הארגון חזרו והזהירו מפני נזק בלתי־הפיך שיתרחש בצבא אם לא תיעצר החקיקה. ב-19 ביולי התכנסו חברי הארגון ברחבת מוזאון תל אביב לאירוע שבו הודיעו על השהיית ההתנדבות במילואים במטרה לשמור על ערכי רוח צה\"ל. בימים שלאחר מכן פנו פעילי הארגון לרמטכ\"ל רב-אלוף הרצי הלוי בדרישה: \"דפוק על השולחן ואמור בקול רם וברור: 'אתם מפרקים את צבא העם! החקיקה שלכם מסוכנת לביטחון המדינה!\"\nב-22 ביולי קיים הארגון מסיבת עיתונאים עם נציגי עשרות יחידות והודיע ש־10,000 איש הפסיקו התנדבותם למילואים בעקבות קידום החקיקה.\n\nב-16 באוגוסט 2023 הגיש הארגון לבג\"ץ עתירה למתן צווים לממשלה בנוגע להחלטתה לא לאכוף גיוס חרדים בעקבות פקיעת חוק שירות ביטחון.\n\nבבוקר 7 באוקטובר 2023, עם היוודע דבר מתקפת הפתע על ישראל ועל רקע הידיעות על הטבח בדרום, הודיעו מובילי התנועה שכל פעילות המחאה נפסקת, וקראו לחיילי המילואים להתייצב להגנת המדינה. הארגון פתח חמ\"ל הסעות לנקראים בצו 8 ולאזרחים הזקוקים להסעה מהעוטף, בעת שהתחבורה הציבורית לא פעלה עקב השבת. עוד באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. הארגון פעל במלחמה, במענה על צרכים אזרחיים וצבאיים, תחת השם \"החמ\"ל האזרחי\", שנרשם כעמותה בשם \"אחים ואחיות לישראל - חמ\"ל אזרחי\" עוד ביוני 2023.\nהתנועה הקימה חמ\"לים בתל אביב, בבית קמה ובאילת, שריכזו יוזמות שבהן פעלו 15 אלף מתנדבים. המתנדבים חילצו כ־2500 משפחות מאזורי העימות בעוטף עזה למרחבים מוגנים תוך כדי הלחימה של כוחות צה\"ל באזור, והסיעו חיילי מילואים ומשפחות, אירחו אותן, ומצאו פתרונות דיור עבורן; הם גם סייעו לכוחות הביטחון באיתור נעדרים באמצעים טכנולוגיים; חילצו בעלי חיים וחיות מחמד שנותרו באזורי העימות; חילקו ערכות רפואיות; הפעילו מערך תמיכה במשפחות חללים, נעדרים וחטופים; מסרו ארוחות חמות למשפחות הפצועים; סיפקו ציוד למשפחות המתאבלות; והקימו אתר הנצחה ומידע לזכרם של החיילים שנפלו והאזרחים שנרצחו.\nלקראת הלחימה ברצועת עזה, הארגון אסף ציוד נדרש למשפחות ולחיילים, וייבא בהיטס ציוד חסר כגון אפודים קרמיים ורובוטים דמויי־כלב. ב-20 באוקטובר החלו מתנדבי אחים לנשק לסייע במשקים חקלאיים בעוטף עזה, ובהמשך גם בצפון ישראל, שסבלו ממחסור בידיים עובדות.\nיוזמה נוספת של הארגון, \"בצרה קראת ואחלצך\" (First Line Med), עסקה בגיוס תרומות ורכישת ציוד רפואי שחולק ליחידות הצבא בחזית וכן למרפאות ואנשי ביטחון בעורף. בנוסף, היוזמה מסייעת במתן טיפולי בריאות הנפש לנפגעים.\nבנובמבר 2023 החל הארגון בהקמה והפעלה של כ-100 מרכזים לחינוך משלים, בשיתוף עם המועצות המקומיות והאזוריות באתרים אליהם פונו אזרחים, בהם חלה פגיעה משמעותית במסגרות החינוך הפורמלי ופעילויות החינוך המשלים, בעיקר לבני נוער.\nב-12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם נציגים תקשורת מהעולם, עיתונאים ישראלים, שגרירים זרים, ופוליטיקאים. גם הקומיקאי ג'רי סיינפלד ביקר בחמ\"ל הארגון.\nב-15 בנובמבר 2023 אישרה ועדת הכספים של הכנסת בנוהל מקוצר מתן זיכוי ממס לתרומות (סעיף 46) לעמותת \"אחים ואחיות לישראל - חמ\"ל אזרחי\", בשל תרומתה למדינה ואזרחיה מאז פרוץ המלחמה.\nב-20 במאי 2024 היה הארגון שותף, עם עוד ארגוני מחאה, בשיירת מחאה שעלתה לירושלים במטרה להפגין מול משכן הכנסת, בשעת פתיחת כנס הקיץ, בתמיכה בחטופים ובקריאה להקדמת הבחירות. המפגינים חסמו את כביש 1 ובמקום התפתחו עימותים בין מפגינים לשוטרים. שבעה מפגינים נעצרו ובית המשפט הורה על שחרורם.\nביוני 2024 נמנתה עמותת \"אחים ואחיות לישראל - חמ\"ל אזרחי\" עם מקבלי אות הנשיא להתנדבות, על פעילותה ש\"נעשתה בהיקף עצום, בכל הארץ עם עשרות אלפי מתנדבים ובזמן שיא\".\n\nהארגון קיבל את פרס ג'ון מקיין בכנס Halifax בקנדה על הגנתו על הדמוקרטיה הישראלית, וסיועו האזרחי מאז אירועי 7 באוקטובר. ב-18 בנובמבר 2023, העניק לו הפורום הביטחוני הבין-לאומי של הליפקס  את הפרס השנתי ע\"ש הסנטור ג'ון מקיין על \"מנהיגות יוצאת דופן בחתירה לצדק אנושי\".\nב־22 בינואר 2024 קיבל הארגון את אות גיבורי העורף של המועצה הציונית בישראל על פעילותו בעורף הישראלי במלחמה.\nב-28 בפברואר 2024 קיבלו הנשים הפעילות בארגון (\"אחיות לנשק\") את אות אבירות מרכז פרס לשלום ולחדשנות לאותה השנה, בעקבות פעילותן למתן מענה במגוון תחומים לאחר אירועי 7 באוקטובר.\nביוני 2024 הוענק אות הנשיא להתנדבות לחמ\"ל האזרחי שהפעיל הארגון בעת מלחמת חרבות ברזל. באותו החודש העניקה אוניברסיטת רייכמן לאייל נווה תואר דוקטור לשם כבוד, כהוקרה על הקמת החמ\"ל האזרחי.\n\nב-26 ביוני 2023 כינה השר בצלאל סמוטריץ' את פעילי הארגון \"טרולים\" בעקבות הודעתם על החזרת איום הפסקת ההתנדבות, וקרא לראשי מערכת הביטחון לטפל בהם בחומרה.\nב-27 ביוני 2023 לאחר שפעילים חסמו את הכניסה לרחוב מגוריו בעזרת גדרות תיל וצמיגים בוערים, כינה השר יריב לוין את המפגינים \"קבוצה אלימה\".\nב-18 ביולי 2023 תקף הרמטכ\"ל רא\"ל הרצי הלוי את הארגון ואמר \"כל מי שקורא לאי התייצבות בימים אלה, פוגע בצה\"ל, פוגע גם בביטחון המדינה\". ב\"אחים לנשק\" הגיבו: „הרמטכ\"ל יורה את חציו בכיוון הלא נכון. האחראים האמיתיים לסכנת האי התנדבות יושבים במשרדי הממשלה ומסדרונות הכנסת, קורעים את העם, מפרקים את הצבא ומסכנים את ביטחון ישראל. הפטריוטים הישראלים נמצאים היום ברחובות ומגינים על ישראל כיהודית ודמוקרטית, כי צבא עם יש רק בדמוקרטיה”.\nראש הממשלה בנימין נתניהו תקף את אנשי המילואים שהודיעו על הפסקת התנדבות ואמר: \"הסרבנות מסכנת את הביטחון של כל אזרחי ישראל. בדמוקרטיה הצבא כפוף לממשלה ולא מכופף את הממשלה. כשגורמים בצבא מנסים באיומים להכתיב את מדיניות הממשלה זהו דבר פסול, ואם הם מכתיבים אותה - זהו קץ הדמוקרטיה. מי שגורר את צה\"ל לוויכוח הפוליטי, מי שמאיים בסרבנות, צריך לדעת שסרבנות מצד אחד מובילה בהכרח לסרבנות מהצד השני”. \"אחים לנשק\" הגיבו: „מי שציפה בערב תשעה באב למנהיגות אחראית ומאחדת קיבל את ביבי לחוץ מסית משקר ומרמה את הציבור. ביידן, הנגיד, מנדלבליט, ראשי מערכת הביטחון והעם כבר אמרו לך כולם – רק גניזה של חוקי הדיקטטורה תציל את ישראל כי עילת הסבירות היא דיקטטורה על מלא. כמו ששמרנו על מדינת ישראל במשך עשרות שנים ככה נמשיך לשמור ולהגן עליה כמדינה יהודית ודמוקרטית לדורות. צבא העם יש רק בדמוקרטיה”.\nבמהלך ההפגנה המרכזית נגד צעדי החקיקה ברחוב קפלן בתל אביב, ב-1 ביולי 2023, התפתח עימות אלים בין פעילי הארגון לבין פעילי \"הגוש נגד הכיבוש\" שהניפו דגלי פלסטין, וניסו לפרוש שלט שעליו כתוב \"חובה להתנגד לטרור מתנחלים\". בתגובה, אחד מפעילי הארגון תקף בגז פלפל מפגין שהיה בידו דגל אש\"ף, במקום התפתח עימות והתוקף עוכב לחקירה. האירוע גרר ביקורת, וגם הארגון פרסם הודעה שבה כתב שהוא מכבד את כל שותפיו למחאה ומגנה את גילויי האלימות.\n\n אתר האינטרנט הרשמי של אחים ואחיות לנשק\n אחים ואחיות לנשק, ברשת החברתית פייסבוק\n אחים ואחיות לנשק, ברשת החברתית אקס (טוויטר)\n אחים ואחיות לנשק, ברשת החברתית אינסטגרם\n אחים ואחיות לנשק, ברשת החברתית טיקטוק\n אחים ואחיות לנשק, ברשת החברתית LinkedIn\n אחים ואחיות לנשק, סרטונים בערוץ היוטיוב\nאחים ואחיות לישראל - חמ\"ל אזרחי (ע\"ר), באתר \"גיידסטאר ישראל\"\nעדכונים מהחמ\"ל האזרחי של אחים לנשק\nערוץ 13, המקור, עונה 22, פרק 6: המהפכה המשפטית | משדר מיוחד\n אחים לנשק - פורום חדש של יוצאי יחידות עילית בו חברים לוחמים בעלי דעות משני צידי המתרס, סרטון בערוץ \"דמוקרטTV\", באתר יוטיוב (אורך: 10:11)\n המרקרים, \"ראיתי מה קורה בבית שמש והבנתי - בתוך עשור ישראל כולה תיראה כך\", באתר TheMarker‏, 27 באפריל 2023\nThe Marker, \"מזל שהחומר האנושי בכנסת גרוע. מיהרו לחוקק הכל - וחשפו את קהלת\", פודקאסט \"האינטרסנטים\", 27 ביולי 2023.\n באין מדינה יש אזרחים - כל הטוב הזה, סרטון בערוץ \"כאן 11\", באתר יוטיוב (אורך: 9 ד'), 8 בנובמבר 2023",
    "pageid": 2243041
  },
  {
    "title": "איתמר בן גביר",
    "extract": "איתמר בן גביר (נולד ב-6 במאי 1976, ו' באייר ה'תשל\"ו) הוא פוליטיקאי ישראלי ימני קיצוני המכהן כשר לביטחון לאומי, יושב ראש מפלגת עוצמה יהודית וחבר הכנסת מטעמה.\nבן גביר התמודד לכנסות ה־19 וה־21–25 ברשימות שונות מטעם מפלגת \"עוצמה יהודית\". קודם לכן שימש כעורך דין וכן יועץ התקשורת של חבר הכנסת מיכאל בן ארי ודובר תנועת \"חזית יהודית לאומית\".\nבמהלך פעילותו הפוליטית הוגשו נגדו, לדבריו, 53 כתבי אישום, שמתוכם הורשע בשמונה עבירות פליליות, בהן התפרעות, הפרעה לשוטר והסתה לגזענות, וכן שתי הרשעות בהחזקת חומר תעמולה עבור ארגון טרור ושתי הרשעות בתמיכה בארגון טרור.",
    "pageid": 487309
  },
  {
    "title": "אמה תומפסון",
    "extract": "דיים אמה תומפסון (באנגלית: Emma Thompson; נולדה ב-15 באפריל 1959) היא שחקנית קולנוע ותסריטאית בריטית, זוכת פרס אוסקר לשחקנית הטובה ביותר, פרס גלובוס הזהב, שני פרסי באפט\"א ופרס אמי.",
    "pageid": 70396
  },
  {
    "title": "בית טארגאריין",
    "extract": "בית טארגאריין הוא בית אצולה דמיוני המופיע בסדרת הספרים \"שיר של אש ושל קרח\" שכתב ג'ורג' ר. ר. מרטין.\nלאורך הסדרה בית טארגאריין מהווה שחקן חשוב בעלילה ופרקים רבים בספרים סובבים סביב הנצר האחרון לבית טארגאריין דאינריז טארגאריין.",
    "pageid": 187582
  },
  {
    "title": "בלעם בן בעור",
    "extract": "בִּלְעָם בֶּן בְּעוֹר הוא דמות מקראית שסיפורה מופיע בתורה, בספר במדבר, ומאוחר יותר נזכר בספר דברים. בלעם מתואר כנביא שניסה לקלל ונמצא מברך את עם ישראל בהיותם במדבר טרם כניסתם לארץ. בספר יהושע הוא נקרא גם קוסם.\nב-1968 התגלתה עדות חוץ מקראית (מהמאה ה-9 לפנה\"ס-המאה ה-8 לפנה\"ס) על בלעם בן בעור, הידועה כ\"כתובת בלעם\".\n\nעל פי המסופר בפרשת בלק שבספר במדבר, בלק בן ציפור מלך מואב התיירא מעם ישראל שעלה מארץ מצרים, ולכן שלח את זקני מואב ומדין אל בלעם שגר בארם נהריים ביישוב פתור על נהר פרת, (במדבר, כ\"ב, ה'), שישכרו אותו לקלל את עם ישראל. הזקנים מגיעים לבלעם ומציעים לו את הצעתם ובלעם מתלבט. בהתחלה נאמר לו על ידי האלוהים שנגלה אליו בחלום, שהוא לא יוכל לקלל את עם ישראל \"כי ברוך הוא\", ובהמשך, בהסכמת אלוהים מתאפשר לו ללכת, ובתנאי שאת אשר ישים אלוהים בפיו אותו ידבר. בלעם מסכים להצעה ונפגש עם בלק בגבול מואב ליד נחל ארנון.\nלפי רש\"י, לבלעם הייתה הצלחה קודמת. כאשר הכתוב מספר: ”עַל כֵּן יֹאמְרוּ הַמֹּשְׁלִים: בֹּאוּ חֶשְׁבּוֹן, תִּבָּנֶה וְתִכּוֹנֵן עִיר סִיחוֹן.” (במדבר, כ\"א, כ\"ז) אומר רש\"י: \"באו חשבון\" - שלא היה יכול סיחון לכבשה (את מואב) והלך ושכר את בלעם לקללו וזה שאמר לו בלק: כי ידעתי את אשר תברך מבורך (כ\"ב, ו').\nבדרכו אל בלק, מתייצב מלאך בדרך לעומת בלעם מספר פעמים עד שגורם לרביצת האתון עליה רכב. בלעם מכה את האתון, וזו פותחת את פיה בדרך פלא ומתווכחת עמו. המלאך חוזר ומתרה בבלעם לומר אך ורק את דברי האלהים.\nלאחר המפגש לוקח בלק את בלעם לבמות בעל, שהוא הר גבוה, שממנו אפשר לראות את מחנה ישראל. ולאחר שבנה שבעה מזבחות והקריב בכל מזבח פר ואיל, הוא מנסה לקללם אבל לא מצליח (שם, פרק כ\"ג, פסוקים א'–י\"ב). בפעם השנייה הוא חוזר על התהליך מפסגת שדה צופים וגם משם אינו מצליח לקלל, אמר, \"לא אִ֥ישׁ אֵל֙ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַעֲשֶׂ֔ה וְדִבֶּ֖ר וְלֹ֥א יְקִימֶֽנָּה. הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃.\" (במדבר, כ\"ג, י\"ט)\nבפעם השלישית הוא הולך למקום הקרוי ראש הפעור הנשקף אל פני הישימון, חוזר על התהליך ושוב מברך את ישראל. במקום לקללם אמר \"מַה־טֹּ֥בוּ אֹהָלֶ֖יךָ יַעֲקֹ֑ב מִשְׁכְּנֹתֶ֖יךָ יִשְׂרָאֵֽל׃ ... כָּרַ֨ע שָׁכַ֧ב כַּאֲרִ֛י וּכְלָבִ֖יא מִ֣י יְקִימֶ֑נּוּ מְבָרְכֶ֣יךָ בָר֔וּךְ וְאֹרְרֶ֖יךָ אָרֽוּר׃\" (שם, פרק כ\"ד, פסוקים א'–כ\"ה).\nבלעם מתאר את עצמו באופן הבא:\n\nבפעם הזאת, בלק לא מתאפק, סופק את כפיו, כועס עליו ומגרשו מעליו \"וְעַתָּה בְּרַח לְךָ אֶל מְקוֹמֶךָ, אָמַרְתִּי כַּבֵּד אֲכַבֶּדְךָ, וְהִנֵּה מְנָעֲךָ ה' מִכָּבוֹד:\"\nלאחר שסיים את נבואותיו ולא הצליח במשימתו, הוא חוזר לעירו בבושת פנים, ולפי חלק מהפרשנויות הוא נותן עצה להחטיא את עם ישראל באמצעות פיתויָן של בנות מואב ומדין, שישדלו את ישראל לעבוד את בעל פעור, האל האזורי של המקום שבו הם נמצאים. פרשנות זו לא מופיעה בסיפור העוסק בו, והיא נחשפת מדברי משה בפרשה הבאה: ”הֵן הֵנָּה הָיוּ לִבְנֵי יִשְׂרָאֵל, בִּדְבַר בִּלְעָם לִמְסָר מַעַל בַּה', עַל דְּבַר פְּעוֹר, וַתְּהִי הַמַּגֵּפָה בַּעֲדַת ה':” (ספר במדבר, פרק ל\"א, פסוק ט\"ז). ואכן ישראל נוהים אחרי בנות מואב ואחר עבודת בעל פעור, ונענשים בעונש כבד. ”וַיֵּשֶׁב יִשְׂרָאֵל בַּשִּׁטִּים וַיָּחֶל הָעָם לִזְנוֹת אֶל בְּנוֹת מוֹאָב: וַתִּקְרֶאןָ לָעָם לְזִבְחֵי אֱלֹהֵיהֶן וַיֹּאכַל הָעָם וַיִּשְׁתַּחֲווּ לֵאלֹהֵיהֶן: וַיִּצָּמֶד יִשְׂרָאֵל לְבַעַל פְּעוֹר וַיִּחַר אַף ה' בְּיִשְׂרָאֵל... וַיִּהְיוּ הַמֵּתִים בַּמַּגֵּפָה אַרְבָּעָה וְעֶשְׂרִים אָלֶף:” (ספר במדבר, פרק כ\"ה, פסוקים א'–ג', פסוק ט')\nבגלל שכירת בלעם לקלל את ישראל, המקרא מכריז איבה מוחלטת על מואב. עוד מתואר שם שקללתו המאגית רבת-העוצמה של בלעם הייתה עלולה להצליח, ולעשות שמות בישראל, אילולא חסד אלוהי מיוחד, שה' עושה עם ישראל. ”לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי... וַאֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלֲלֶךָּ, וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ:” (ספר דברים, פרק כ\"ג, פסוקים ד'–ו') התערבות אלוהית זו שנעשית לפנים משורת הדין, מוזכרת בעוד כמה מקומות בתנ\"ך, ביהושע, (פרק כ\"ד, פסוק י') במיכה, (פרק ו', פסוק ה') ובספר נחמיה (פרק י\"ג, פסוק ב').\nסופו של בלעם היה שישראל הרגו אותו במלחמת מדין כמתואר בספר במדבר (פרק ל\"א, פסוק ח'), וכמתואר בספר יהושע: ”וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב אֶל חַלְלֵיהֶם:” (יהושע, י\"ג, כ\"ב)\n\nבין השליחים לבלעם נמצאים גם זקני מדין. לאחר כישלון הקללות של בלעם מסופר שבנות מואב פיתו את בני ישראל בעצת בלעם, ובתוך סיפור זה מסופר שפנחס הרג את זמרי בן סלוא שזנה עם כזבי בת צור המדיינית. כן מסופר שבלעם נהרג במלחמת מדין.\nנראה שמדין ומואב שיתפו פעולה במישור הצבאי וגם במישור הדתי - מאגי. מקום ישיבתם של המדיינים מאפשר לשני המחנות הללו לתקוף את ישראל משני צדדים. מדין מצפון ומואב מדרום.\nמשום כך בני ישראל מצווים גם על מדיין: ”צרור את המדיינים” (במדבר, כ\"ה, י\"ז). יש המסיקים מכך שבלעם היה מדייני.\n\nאלחנן פרינץ מוכיח מהפסוקים כי בלעם היה רודף בצע. תכונה זו מסבירה את מעשיו. תחילה, נתן לבלק תשובה שלילית ורק לאחר שבלק שלח שליחים יותר מכובדים והציע לו סכום רב יותר של כסף בלעם הסכים. בנוסף, בלעם הלך עם שליחי בלק למרות שאלוהים אמר לו שהוא ידבר במקומו. בלעם הלך בתקווה שהוא יוכל לשנות את דעתו של אלוהים כדי שהוא יוכל לקבל את הכסף והזהב שהבטיח לו בלק אך בלי להצטרך לקלל את עם ישראל. בלעם חושב שמשמעות השליחות שלו היא השכר והכסף הרב שיקבל בלעם מבלק. הוא מסכים ללכת לעם ישראל למרות שיודע בליבו שבסוף לא יוכל לקלל את עם ישראל, מכיוון שאלוהים הוא זה שמדבר. אך הוא מקווה שאלוהים ישנה את דעתו, כך שבסוף הוא יוכל לקלל אותם על מנת לקבל את השכר הרב. על כך אלוהים כועס.\n\nהרש\"ר הירש, טוען בפרשנותו לספר במדבר, פרק כ\"ב, פסוק כ\"א כי סוג אמונתו של בלעם באלוהים היא האמונה שישנו ניתוק בין הבורא לבריאה. כלומר, שאלוהים קיים אך אינו יודע את ההתרחשויות הקורות בין אדם לחברו, ולכן אינה קיימת דרישה מן האדם להתנהגות ערכית כלפי בני אדם אחרים. אמונתו של בלעם מסבירה את התנהגותו - התעלמותו מכוונת מאלוהים והליכה עם שליחי בלק. לדעת הרב הירש, זו הסיבה שהאמין בלעם שיוכל לשנות את דעתו של אלוהים על ידי קסמים ומעשי \"נחשים\".\n\nחז\"ל מנו את בלעם בין שבעת נביאי אומות העולם, וסברו שמדרגת נבואתו הייתה קרובה למדרגת נבואתו של משה רבנו על סמך פרשנות הפסוק \"לא קם נביא עוד בישראל כמשה - בישראל לא קם, אבל באומות העולם קם ומאן הוא? בלעם\". יש מדרשים הטוענים אף שהיה גדול בכמה דברים ממשה רבינו. (תדבא\"ר כ\"ח, במדבר רבה י\"ד כ'). בתלמוד הוא מתואר כמי שיכול לכוון לשבריר השנייה שבו הקב\"ה כועס ובמסכת אבות מציינים אותו כאנטיתזה לאברהם אבינו, בעל אופי רע: קנאי, יהיר וחומרני. לעומת הגישה הדיכוטומית במדרשים לגבי גדלותו של בלעם, בספר הזוהר היחס אליו בעיקר שלילי. כך הוא מדומה לשרף עצים המתערב באפרסמון בעת חטיבתם, ונאמר עליו שמשתמש בכתרים תחתונים לא קדושים, לעומת משה שמשתמש בכתר של המלך העליון. (זוהר שמות, פרשת בלק) עוד הוא מתואר כמי שכוחו גדול בעיקר בכישוף, בשל היותו בעל מום ושתום עין.\nבתלמוד מתוארים דבריו של מין אחד לרבי חנינא, כי ראה ב\"פנקסיה דבלעם\" שבלעם מת בגיל 33 על ידי \"פנחס ליסטאה\". יש הטוענים לקשר בין דמותו של בלעם לבין דמותו של ישו בעולמם של חז\"ל, בנקודת הגיל, ובנקודות נוספות בתלמוד. בעקבות זאת, מפרש אברהם גייגר ש\"פנחס ליסטאה\" (השודד) הכוונה היא לפונטיוס פילטוס, ו\"פנקסיה דבלעם\" (ספרו של בלעם) הכוונה היא לאוונגליון - ספרי הבשורות המהווים את החלק המרכזי של הברית החדשה.\nבגמרא מסכת סוטה נאמר שבלעם היה אחד מהיועצים של פרעה, כך נאמר על הפסוק מספר שמות, א', י' \"הבה נתחכמה לו\" - : \"שלושה היו באותה עצה – בלעם, יתרו ואיוב. בלעם שיעץ נהרג, איוב ששתק התייסר, יתרו שברח בניו מיושבי לשכת הגזית\" – פרשן המקרא חזקוני סבור כי מדובר בבלעם אחר, סבו של בלעם שקלל, כיישוב לסתירת גיל מותו של בלעם. רש\"י בפירושו לסנהדרין שם כתב ששני בעלי המאמרים חולקים ביניהם מה היה גילו של בלעם, וממילא אם בלעם אכן השתתף בעצת פרעה.\nבמספר מקומות בתלמוד הבבלי מוזכר סיפור לפיו טרם גיורו העלה אונקלוס אחיינו של טיטוס באוב את בלעם ושאל אותו אודות היחס לישראל בעולם האמת. בלעם סיפר לו כי ישראל חשובים שם, אך פקד עליו שלא לדרוש בשלומם וטובתם (כפי שהצטוו ישראל עצמם אודות מואב). לשאלת אונקלוס כיצד נענש בלעם על שעולל לישראל, ענה לו כי נידון בשכבת זרע רותחת. רש\"י במקום מסביר כי עונש זה ניתן לו \"מדה כנגד מדה, שבעצתו התחיל העם לזנות אל בנות מואב\".\nאור החיים כותב בשם המקובלים: \"כי נפשו של בלעם באה (התגלגלה) בחמורו של רבי פנחס בן יאיר וזה יורה שנתקן באחריתו\".\nרבי צדוק הכהן מלובלין ביאר כי בלעם השיג את כוח החוצפה, ובעקבתא דמשיחא יבוא כוח זה לידי מימוש.\n\nחז\"ל פירשו את גזרון שמו של בלעם: \"בלע - עם\" או \"בלה - עם\" כלומר טורף עם או מבלבל עם. למחקר המקראי אין תשובה חד משמעית לשאלה בדבר משמעות השם. לפי סברה אחת זו וריאציה על השם \"בלע\" המוכר מהמקרא, ולמעשה \"בלע בן בעור\" מופיע ראשון ברשימת מלכי אדום הנזכרת במקרא, רשימה שעל משמעותה נחלקו החוקרים. לפי סברה אחרת, זהו קיצור לצירוף יבל+עם, כלומר האל הקרוב לשבט, מרבה את השבט או את יבול האדמה, בדומה לשם המקום \"יבלעם\".\n\nבתלמוד הבבלי מזוהה לבן הארמי עם בלעם בן בעור, או עם בעור – אביו של בלעם. דברי הגמרא, \"בן בעור\" – שבא על בעירו, מתייחסים לכאורה לבלעם עצמו, שכן אגדות חז\"ל מלמדות על כך שבלעם נהג לשכב עם אתונו; ולפי זה המשך הגמרא \"הוא בעור הוא כושן רשעתים הוא לבן הארמי\" מתייחס לבלעם עצמו. בתרגום יונתן לתורה מזוהה גם כן בלעם עם לבן. ואולם רש\"י בפירושו על התלמוד מזהה את בעור, אביו של בלעם, כלבן.\nבתרגום רב יוסף על הספר דברי הימים, מזוהה בלעם כלבן, וכ\"בלע בן בעור\", אחד משמונת מלכי אדום. עם זה, בבמדבר רבה מתואר בלע בן בעור כצאצא של אדום (עשו). ייחוס זה של בלע בן בעור כצאצא של עשו מקשה על הטענה שבלעם בן בעור הוא בלע בן בעור (משום שבלעם ולבן היו ארמיים, ולא אדומי). כמו כן סותר הייחוס את הזיהוי כלבן הארמי, שכן לבן היה דודו של עשו, ולא ייתכן שהיה מצאצאיו.\nרבי אברהם בן עזרא, בפירוש האבן עזרא על התורה, שולל את הזיהוי של לבן כבלעם בן בעור או כבלע בן בעור, ומשער שהכוונה בדברי חז\"ל היא הדמיה של הדמויות ולא זיהוין.\n\nבספרות המדרשית מתואר בלעם כחוזה את הופעתו של אדם שייחס את עצמו לאל, והוא מתנבא על אובדנו.\n\nבמסכת סנהדרין מצוטט מין אחד שסיפר לרב חנינא ”לדידי חזי לי פנקסיה דבלעם (אני עצמי ראיתי את ספרו של בלעם) והוה כתיב ביה (והיה כתוב בו) בר תלתין ותלת שנין בלעם חגירא כד קטיל יתיה פנחס ליסטאה (בן שלושים ושלוש שנה שנים היה בלעם החיגר כאשר הרג אותו פנחס השודד)” (תלמוד בבלי, מסכת סנהדרין, דף ק\"ו, עמוד ב'). ראו לעיל הסבר מאמר זה.\nבפסקה תלמודית אחרת נאמר: ”משה כתב ספרו ופרשת בלעם” (תלמוד בבלי, מסכת בבא בתרא, דף י\"ד, עמוד ב'). היו מן הראשונים שפירשו שהכוונה אינה לפרשה המקראית המובאת בספר במדבר, אלא לספר אודות בלעם שייתכן שהיה קיים בעבר, כמו ספר הישר וספרים נוספים המוזכרים במקרא כספרים שעליהם התבסס הכותב המקראי; כך כתבו הריטב\"א ועוד במסכת בבא בתרא שם, וכן מבואר בדרשות אבן שועיב בפרשת בלק. אחריהם הביעו דעה זו חכמים נוספים כמו רבי מנחם ציוני ורבי ישעיה הלוי הורוביץ בעל השל\"ה. השערה דומה העלה לאחרונה זאב ח. ארליך (ז'אבו).\n\n ערך מורחב – כתובת בלעם\nעדות חוץ מקראית על בלעם בן בעור התגלתה בתל דיר עלא שבירדן ב-1968. דיר עלא מזוהה עם סוכות המקראית, והכתובת נמצאה באתר מקדשי המתוארך לשנים: 880–760 לפנה\"ס - מאות שנים לאחר הזמן שבו חי בלעם לפי המקרא. כתובת בלעם, שנכתבה על גבי טיח בדיו אדום ושחור, פותחת במילים: \"בלעם בר בער [=בן בעור] אש חזה אלהן [=איש חוזה אלוהים, כלומר נביא]\". בכתובת מתואר בלעם כנביא אפוקליפטי החוזה את אחרית הימים, ומזהיר מפני הרעה המתקרבת, דבר המתקשר לנבואותיו במקרא.\n\nבארו (בבלי)\nכתובת בלעם\n\nתמר אלכסנדר, \"המכשף בלעם על פי מדרש מעם לועז\", בתוך: הגר סלמון ואביגדור שנאן (עורכים), מרקמים - תרבות, ספרות, פולקלור, לגלית חזן-רוקם, האוניברסיטה העברית בירושלים, 2013, עמ' 211–224. (המאמר זמין לצפייה במאגר JSTOR לאחר הרשמה)\nהרב ישראל דנדרוביץ, אתה נותן לי כל כסף וזהב שבעולם (על נפשו הרחבה של בלעם), בתוך: ספר הנחמדים מזהב, ערד תש\"ע, פרק יד, עמודים: 223-232.\nפרשת בלעם: עולם התנ\"ך - במדבר, עורכים: יצחק אבישור ויעקב מילגרום. הוצאת: דברי הימים הוצאה לאור בע\"מ, 1997, עמ' 136 - 152.\nמות בלעם: סיפור עוקב סיפור, אנציקלופדיה של הסיפור היהודי, כרך ד' עמ' 9–34\n\nבלעם בן בעור, באתר אנציקלופדיה בריטניקה (באנגלית)\n\"בלעם\" באתר הספרייה הווירטואלית של המרכז לטכנולוגיה חינוכית.\nאלי אשד, בלעם: הספר האבוד - הספרים האבודים של התנ\"ך מגזין אימגו, 13 בספטמבר 2009.\nד\"ר רפאל ירחי, בלעם - מקוסם אלילי לנביא ישראלי (אורכב 12.06.2009 בארכיון Wayback Machine), אוניברסיטת בר-אילן, הפקולטה למדעי היהדות, י\"ז בתמוז, תשס\"ד.\n\"ספר בלעם ברבער\",\n- בתוכנית סיפור מההפטרה \n בלעם (אישיות מקראית), דף שער בספרייה הלאומית",
    "pageid": 32886
  },
  {
    "title": "ג'ו בראיינט",
    "extract": "ג'וזף וושינגטון \"ג'ו\" בראיינט (באנגלית: Joseph Washington \"Joe\" Bryant, נודע גם בכינויו ג'ליבין (Jellybean); 19 באוקטובר 1954 – 16 ביולי 2024) היה כדורסלן ומאמן כדורסל אמריקאי. הוא שיחק עבור פילדלפיה 76', סן דייגו קליפרס ויוסטון רוקטס ב־NBA. בנוסף, הוא שיחק במספר קבוצות באיטליה ובקבוצה אחת בצרפת. בראיינט היה מאמן ראשי של לוס אנג'לס ספארקס מה-WNBA בשנים 2005 עד 2007 וחזר לתפקיד זה להמשך עונת 2011 ב-WNBA. בראיינט גם אימן באיטליה, יפן ותאילנד. בנו, שחקן הכדורסל האגדי קובי בראיינט, הוכנס להיכל התהילה של הכדורסל.",
    "pageid": 1711968
  },
  {
    "title": "גאורגיה",
    "extract": "גֵּאוֹרְגִיָה (בגאורגית: ‏‏?‏, תעתיק עברי: סַכָּרְתְבֵלוֹ, כתיב מלא: גאורגייה), המוכרת גם כגְּרוּזְיָה על פי השם הנהוג ברוסית, היא מדינה במזרח אירופה, לחופו המזרחי של הים השחור בדרום הקווקז. למדינה גבולות עם רוסיה מצפון, עם אזרבייג'ן במזרח, עם ארמניה וטורקיה בדרום, ובמערבה הים השחור. גאורגיה היא חלק ממדינות הקווקז, והעם הגאורגי הוא קבוצה אתנית קווקזית.\nגאורגיה היא מדינת לאום ליברל-דמוקרטית, בעלת מסורת ותרבות עתיקות הקשורות באופן הדוק למדינות הקווקז עליהן היא נמנית. ההיסטוריה הגאורגית משתרעת על פני כ-3,000 שנים, ועל פי האמונה היא הייתה יעדו של יאסון במסעו להשבת גיזת הזהב. גאורגיה נחשבת כמדינה המשתרעת ביבשת אירואסיה, אולם במקורות שונים שיוך המדינה לעיתים הוא ליבשת אסיה בלבד או אירופה בלבד. גאורגיה, או בשמה ברוסית \"גרוזיה\", הייתה חלק מברית המועצות וב-9 באפריל 1991, מועד ההכרזה הרשמי על פירוק הברית, היא זכתה בעצמאות מלאה.\nבשנת 327 הוכרזה הנצרות כדת הרשמית של המדינה בממלכה הגאורגית העתיקה של ממלכת איבריה, וכך הפכה גאורגיה לממלכה השלישית שקיבלה את הנצרות כדת מדינה (אחרי ארמניה הארטאשסית וקיסרות אקסום האתיופית). הממלכה הגאורגית הייתה ממלכה כלל-קווקזית שהשתרעה בשיאה מצפון הקווקז ועד לחלקים הצפוניים של איראן ואסיה הקטנה, והייתה ממלכה בולטת בנצרות המזרחית, והמבשר ההיסטורי העיקרי של גאורגיה של ימינו.\nגאורגיה השתמשה באלפבית היווני ובאלפבית הארמי לפני שאימצה את האלפבית הגאורגי, שאינו משויך ישירות לשום אלפבית אחר בעולם. ספרות גאורגית כתובה מתועדת מהמאה החמישית. תרגומי הביבליה (התנ\"ך הנוצרי) הראשונים הופיעו בגאורגיה, ככל הנראה לאחר הפצת הנצרות - במאה החמישית.\nגאורגיה, ששטחה הררי ברובו, משופעת במשאבים טבעיים. תערובת של אזור אלפיני בהרי הקווקז, וחוף ים בעל אקלים סובטרופי של הים השחור, המושך אליו תיירים רבים, כך שבגאורגיה יש גם אתרי ספורט חורף וגם אתרי נופש ימי.",
    "pageid": 35608
  },
  {
    "title": "גאליס",
    "extract": "גאליס היא סדרת נעורים ישראלית בבימויו של עודד רז, ששודרה בערוץ הילדים למנויי HOT, החל מ-12 בפברואר 2012 ועד לסיומה ב-17 ביולי 2016 במשך 7 עונות ו-213 פרקים. הסדרה היא ספין אוף לסדרת הטלוויזיה \"החולמים\". העלילה עוסקת במחנה קיץ ששמו \"גאליס\" בו מתרחשות ההרפתקאות של חניכי המחנה. הסדרה זכתה להצלחה רבה בקרב ילדים ובני נוער ישראליים.\nבאוגוסט 2014, יצא לאקרנים הסרט \"גאליס - המסע לאסטרה\" ובאפריל 2016, הסרט \"גאליס - קונקט\", אשר מבוססים שניהם על עלילות הסדרה.\n\"גאליס\" היא זוכת פרס סדרת השנה בטקס נבחרי הילדים בשנים 2012–2016. בעקבות הצלחתה, נמכרה הסדרה לערוץ Planet Kids האיטלקי ודובבה לאיטלקית. הסדרה נמכרה לדיבוב גם לאנגלית ולהינדית.\nהסדרה עברה לשידור בבלעדיות ללקוחות פרטנר TV וסלקום tv בעקבות ירידת ערוץ הילדים מחברת HOT ב-1 בינואר 2018 אך נשארה זמינה ב-VOD של HOT עד ה-30 במאי 2019, וחזרה כחלק מספריית ערוצים חדשה ״FOMO”.\nב-26 בדצמבר 2019 הסדרה עלתה לראשונה ב-yesVOD KIDS.\nנכון לשנת 2020 הסדרה משודרת בשידורים חוזרים בערוץ הילדים שמשודר בשירות הסטרימינג BIGI, בסלקום tv ובפרטנר tv וזמינה לצפייה גם בשירותי ה-VOD של HOT ו-yes.\n\n",
    "pageid": 980850
  },
  {
    "title": "גוגל מוגל",
    "extract": "גוֹגֶל מוֹגֶל (בפולנית: Kogel mogel) הוא משקה ביצים המשמש כתרופת סבתא במטבח היהודי וכקינוח במטבחים הפולני והאוקראיני.\nהמשקה משמש כתרופה לכאב גרון, לשיעול, לצרידות ולהצטננות. מקור המשקה במטבח היהודי בכפרי מרכז אירופה במאה ה-17. המאכל עשוי חלמוני ביצים המוקצפים יחד בתוספת חלב חם וממתיק כלשהו, לרוב דבש, אך גם סוכר. יש המוסיפים לו רכיב אלכוהולי, כגון רום.\nעדות לשימוש ברכיבי המשקה לשיפור הקול מופיעה כבר בסוף המאה ה-13 במרכז אירופה: \"ועוד יורנו רבינו על מה שראיתי בני אדם אוכלין שרשין מתוקין בשבת להנעים קול ודברים אחרים שאין דרך לאוכלם, וגם גומעים ביצה חיה\" (שאלת ר' שמואל בר' ברוך, בתוך שו\"ת ר' חיים אור זרוע, סימן נו).\nהקינוח הפך פופולרי בפולין במחצית השנייה של המאה ה-20, בתקופת השלטון הקומוניסטי במדינה.",
    "pageid": 344013
  },
  {
    "title": "גילי רענן",
    "extract": "גילי רענן (נולד ב-1969) הוא משקיע הון סיכון ישראלי ואחד מממציאי ה-CAPTCHA (פטנט מ-1997), ה-WAF‏ (Web Application Firewall), והמצאות אחרות בתחומי אבטחת יישומים.",
    "pageid": 2143820
  },
  {
    "title": "גלגל המזלות",
    "extract": "גלגל המזלות או זודיאק (מיוונית: Ζῳδιακός κύκλος, \"גלגל החיות\") הוא דימוי ציורי של כוכבי השמים, למעין גלגל הנחלק ל-12 מערכי כוכבים או \"מזלות\". רצועה זו של מערכי הכוכבים היא רצועה דמיונית מעגלית הנמצאת על מישור המילקה. על רצועה זו עובר מסלולה של השמש עבור צופה מכדור הארץ.\nגלגל המזלות הוא מרכיב מרכזי באסטרולוגיה, שחסידיה מאמינים שמיקום הכוכבים משפיע על המתרחש על פני כדור הארץ, או משקף אותו, ולפיכך \"המזל\" - הן במשמעות השפעות על גורלו של האדם, הן במשמעות הגורם השמימי שישפיע על חייו, נקבע על פי יום התאריך והחודש שבו נולד - ממנו ניתן לכאורה לדעת את האזור בגלגל המזלות שבו נמצאת השמש בעת הולדתו.\nבעבר נאמר שמועד מסוים בשנה הוא \"במזל\" על פי שם הקבוצה בה נמצאה השמש. אסטרולוגים עדיין משתמשים בלוח זמנים בן כ-2,000 שנה, ומאז בשל תופעת הנקיפה השמש אינה נמצאת במזל האסטרולוגי, אלא מקדימה בחודש. לדוגמה, בטווח הזמנים 20 במרץ - 19 באפריל, המוכרז כמזל טלה, נמצאת השמש במזל דגים.\nלמרות שמסלול המילקה עובר גם דרך קבוצת נושא הנחש הושמטה זו מרשימת המזלות, ככל הנראה על מנת לשמר את החלוקה ל 12, כחלוקת החודשים.\nגלגל המזלות שימש את האסטרונומיה במיפוי השמים, כאשר כל אזור בשמים מכונה על שם המזל שלו - קבוצת כוכבים נראים שעל ידי חיבור קווים ביניהם יוצרים צורות. המזלות הותאמו לתקופות בשנה על ידי ייחוס כל מזל לתקופה שבה השמש עוברת במזל, ולכן קבוצת הכוכבים שלה לא נראית במהלך הלילה, אלא רק שאר המזלות. התקופה של כל מזל נמשכת כ-30 יום, בעונת שנה קבועה, ובאורך מקביל פחות או יותר לסיבוב הירח. עם השנים השתנו הכוכבים הנראים במהלך תקופות שנה ובתרבויות השונות החסירו והוסיפו כוכבים שונים כדי להתאימן לציור הידוע ולתקופה האמורה לייצג את המזל. זיהוי המזלות עם עונות שנה ושמות המזלות ניתנו בידי בני תרבות קדומה, ונמצאים בספרות הבבלית והמצרית העתיקה בכתב יתדות ובכתב חרטומים, וכן בציורים קדומים ששרדו, והיו מרכזיים גם לאמונות של התרבות האלילית היוונית והרומית. המזלות המייצגות את חודשי השנה מרכזיות לפולקלור של תרבויות רבות, ומשמשות בהן גם כיום.",
    "pageid": 55883
  },
  {
    "title": "גנוב על החיים",
    "extract": "גנוב על החיים (באנגלית: Despicable Me 4, בתרגום חופשי לעברית: \"נבזה שכמותי 4\") הוא סרט קומדיה אמריקאי בהנפשה ממוחשבת שיצא בשנת 2024. הסרט הופק על ידי חברת אילומיניישן, בוים על ידי כריס רנו, ונכתב על ידי מייק ווייט. הסרט יהווה המשך ל\"גנוב על העולם\" מ-2017, והוא הסרט השישי בזיכיון \"גנוב על הירח\".\nב-2024 יצא סרט קצר בשם \"mooned\" וסרט שני (Costume (Migration שמהווה פריקוול לסרט הרביעי, וגם קרוסאובר בין הסרטים \"סיפור הברווזים\" ו\"גנוב על הירח\". הסרט יצא בישראל ב-27 ביוני 2024.",
    "pageid": 2120318
  },
  {
    "title": "דשן",
    "extract": "דֶּשֶׁן הוא חומר המשמש בחקלאות להעשרת הקרקע במינרלים לשם שיפור הצמיחה של גידולים.",
    "pageid": 86892
  },
  {
    "title": "הטבח בפסטיבל נובה",
    "extract": "הטבח בפסטיבל נוֹבָה (מוכר גם בשם הטבח במסיבה ברֵעִים) הוא טבח שאירע בפסטיבל מוזיקה ליד קיבוץ רעים כחלק ממתקפת הפתע על ישראל ב־7 באוקטובר 2023. במהלך הטבח מחבלים מארגון הטרור חמאס פשטו על הפסטיבל, רצחו 364 אזרחים ופצעו מאות אחרים. מלבדם, נחטפו 44 על ידי המחבלים לרצועת עזה, אחדים מהם שוחררו במסגרת עסקת החטופים ומבצע לשחרור חטופים. ישנן ראיות לפשעי מין שביצעו המחבלים במהלך הטבח. זהו פיגוע הטרור הגדול ביותר בתולדות מדינת ישראל ומהגדולים בהיסטוריה האנושית.",
    "pageid": 2267073
  },
  {
    "title": "היורשים: עלייתה של רד",
    "extract": "היורשים: עלייתה של רד (באנגלית: Descendants: The Rise of Red) הוא סרט פנטזיה קרוסאובר מוזיקלי אמריקאי, שבוים על ידי ג'ניפר פאנג על פי תסריט מאת דן פריי וראסל זומר. הסרט, שהופק על ידי ערוץ דיסני, הוא הרביעי בזיכיון \"היורשים\", ומשמש כספין אוף לטרילוגיה המקורית.\nבסרט מככבות צ'יינה אן מקליין ומלאני פקסון, ששבות לגלם את דמויותיהן של אומה והפיה הסנדקית מהטרילוגיה המקורית; וברנדי נורווד ופאולו מונטלבן, ששבים לגלם את דמויותיהם של סינדרלה והמלך מקסים מהעיבוד הטלוויזיוני של רוג'רס והמרשטיין משנת 1997.\nהסרט עלה לשירות הזרמת המדיה \"דיסני+\" ב-12 ביולי 2024.",
    "pageid": 2209810
  },
  {
    "title": "היקום הקולנועי של מארוול",
    "extract": "היקום הקולנועי של מארוול (באנגלית: Marvel Cinematic Universe, מוכר גם בראשי התיבות MCU) הוא זיכיון קולנועי של סרטי גיבורי-על שמופק על ידי אולפני מארוול, המבוססים על חוברות הקומיקס של חברת מארוול קומיקס. הזיכיון כולל סרטי קולנוע וסדרות טלוויזיה נפרדים המתרחשים באותו יקום בדיוני ונמצאים על אותו ציר זמן.\nהסרט הראשון שהתחיל את היקום הקולנועי של מארוול היה \"איירון מן\" משנת 2008, כשלב ראשון בסדרת סרטים שהסתכמו בסרט \"הנוקמים\" של שנת 2012. השלב השני החל עם צאתו של הסרט \"איירון מן 3\" משנת 2013 והסתכם בצאת הסרט \"אנטמן\" משנת 2015. השלב השלישי החל עם צאתו של הסרט \"קפטן אמריקה: מלחמת האזרחים\" משנת 2016 והסתכם בסרט \"ספיידרמן: רחוק מהבית\" משנת 2019. שלושת השלבים מכונים \"סאגת האינסוף\". השלב הרביעי החל עם צאתו של הסרט \"האלמנה השחורה\" משנת 2021 והסתכם בסרט \"הפנתר השחור: ואקאנדה לנצח\" משנת 2022. השלב החמישי החל עם צאתו של הסרט \"אנטמן והצרעה: קוונטומאניה\" משנת 2023 ויסתכם בסרט \"קפטן אמריקה: עולם חדש מופלא\" משנת 2025. בנוסף הוכרז גם על שלב שישי, שיתחיל עם צאת הסרט \"ת'אנדרבולטס\" משנת 2025 ויסתכם בסרט \"הנוקמים: מלחמות סודיות\" משנת 2027. שלושת השלבים הללו מכונים \"סאגת המולטיוורס\" היקום הקולנועי החל להתרחב עם שחרורם של סרטונים קצרים למדיות הביתיות בשנת 2011, וכן בשידורן של סדרת טלוויזיה ברשתות טלוויזיה שונות. סדרות טלוויזיה נוספות נמצאות בשלבי פיתוח.\nלאחר צאת \"הנוקמים: עידן אולטרון\", היקום הקולנועי של מארוול עבר את רף ההכנסות של זיכיון סרטי \"הארי פוטר\" והפך לזיכיון הסרטים בעל ההכנסות הגבוהות ביותר בעולם. הסרטים שבעצמם התבססו על חוברות קומיקס זכו לגרסה משלהם של חוברות קומיקס וסרטים קצרים. \"הנוקמים: סוף המשחק\", שהוא הסרט הרביעי מסדרת הנוקמים של מארוול, היה הסרט בעל ההכנסות הגבוהות ביותר בהיסטוריה, לאחר שעקף את הסרט \"אווטאר\". נכון לשנת 2022, הוא הסרט השני בעל ההכנסות הגבוהות בהיסטוריה, בהפרש של כחמישים מיליון דולר מ\"אווטאר\", שהופץ להקרנה מחודשת בסין ב-2021.",
    "pageid": 1125013
  },
  {
    "title": "הפיג'מות",
    "extract": "הפיג'מות היא סדרת טלוויזיה קומית-מוזיקלית ישראלית לילדים ונוער בהפקת טדי הפקות, ששודרה החל מ-6 ביולי 2003 ועד לסיומה ב-15 בפברואר 2015 במשך 9 עונות ו-223 פרקים בערוץ הילדים. הסדרה מגוללת את סיפורה של חברי להקה כושלת מנתניה בשם \"הפיג'מות\", העוברת להתגורר בתל אביב. התסריט לסדרה נכתב על ידי רובי דואניאס, אריק זילברמן, אלי דראי וחלק משחקניה. הסדרה משודרת בערוץ הילדים. \"הפיג'מות\" היא קומדיית המצבים השנייה באורכה בישראל, לאחר \"סברי מרנן\", שגם הופקה על ידי \"טדי יזמות והפקות\", חברת ההפקה של הסדרה.",
    "pageid": 167474
  },
  {
    "title": "חטיבת הצנחנים",
    "extract": "חטיבת הצנחנים (חטיבה 35) היא חטיבת צנחנים סדירה בצה\"ל, הכפופה לעוצבת האש ומהווה חלק מחיל הרגלים והצנחנים. בראש החטיבה עומד קצין בדרגת אלוף-משנה. מפקד החטיבה הנוכחי הוא אל\"ם עמי ביטון.\nחטיבת הצנחנים היא חטיבה התנדבותית בצה\"ל ומוגדרת כחטיבה מוצנחת, מוטסת ורכובה. החטיבה מתניידת על גבי האמרים נגמשים וכלי רכב מיוחדים אחרים בהתאם לאופי הפעילות ותוואי השטח. יכולות אלו משפיעות על המקום והאופן בו יופעלו כוחות החטיבה בפעילות מבצעית ובמלחמה.\nמהחטיבה צמחו עשרה רמטכ\"לים: מרדכי גור, רפאל איתן, משה לוי, דן שומרון, אמנון ליפקין-שחק, שאול מופז, משה יעלון, בני גנץ, אביב כוכבי והרצי הלוי. שבעה מתוכם אף כיהנו כמפקדי החטיבה.\nבחטיבה ישנם 4 גדודים: גדוד 890 – אפעה, גדוד 101 – פתן, גדוד 202 – צפע, והסיירת 5135 – שרף.",
    "pageid": 16196
  },
  {
    "title": "חיל האוויר הישראלי",
    "extract": "חיל האוויר הישראלי, שידוע גם בשמו המקוצר \"חיל האוויר\", או בשמו הרשמי \"זרוע הָאוויר והֶחלל\", הוא הזרוע האווירית של צבא הגנה לישראל. חיל האוויר הישראלי הוא מרכיב משמעותי בעוצמתו של צה\"ל, והוא נחשב לחזק ביותר במזרח התיכון, ולאחד מחילות האוויר הטובים והמתקדמים ביותר בעולם. בראש זרוע האוויר עומד קצין בדרגת אלוף. מפקדו הנוכחי של החיל הוא אלוף תומר בר.",
    "pageid": 516777
  },
  {
    "title": "חנה מרון",
    "extract": "חנה מרון (22 בנובמבר 1923, ברלין – 30 במאי 2014, תל אביב) הייתה שחקנית, קומיקאית, זמרת ובמאית ישראלית, מהכוכבות הגדולות של התיאטרון הישראלי, כלת פרס ישראל לשנת 1973. שיאנית גינס על קריירת התיאטרון הארוכה ביותר בעולם, אשר כונתה לימים \"הגברת הראשונה של התיאטרון הישראלי\".",
    "pageid": 93415
  },
  {
    "title": "חנוך מילביצקי",
    "extract": "חנוך דב מילביצקי (נולד בי\"א באדר א' ה'תשל\"ג, 13 בפברואר 1973) הוא סגן יושב ראש הכנסת ה-25 וחבר הכנסת מטעם מפלגת הליכוד. בעבר שימש בין היתר עורך דין, היועץ המשפטי של תנועת בני ברוך, ראש אגף הספורט ומשנה לראש העיר פתח תקווה מטעם מפלגת \"ביחד\".",
    "pageid": 2123548
  },
  {
    "title": "טיאגו אלקנטרה",
    "extract": "טיאגו אלקנטרה דו נאסימיינטו (בפורטוגזית: Thiago Alcântara do Nascimento; נולד ב-11 באפריל 1991 בסן פייטרו ורנוטיקו שבאיטליה) הוא כדורגלן עבר ספרדי בעל שורשים ברזילאים ששיחק בעמדת הקשר. הוא שיחק בבאיירן מינכן ברוב הקריירה שלו, ממנה עבר לליברפול מהפרמייר ליג בה החליט לפרוש. כמו כן שיחק גם בנבחרת ספרד. יש המחשיבים את סגנון המשחק שלו למיוחד ויחיד במינו.",
    "pageid": 1079565
  },
  {
    "title": "טל מאיר",
    "extract": "טל מאיר (נולדה ב-1983) היא עיתונאית, פובליציסטית ומגישת טלוויזיה ישראלית. מגישה את התכנית \"ישראל הבוקר\" בערוץ עכשיו 14 ובעבר הגישה את \"מהדורת חדשות הלילה\".",
    "pageid": 2311376
  },
  {
    "title": "יאיר לפיד",
    "extract": "יאיר לפיד (נולד ב־5 בנובמבר 1963, י\"ח בחשוון ה'תשכ\"ד) הוא פוליטיקאי ישראלי, ראש האופוזיציה, מייסד ויושב ראש מפלגת \"יש עתיד\" וחבר הכנסת מטעמה. כיהן כראש ממשלת ישראל ה־14, וכן כשר החוץ, ראש הממשלה החליפי ושר האוצר.\nלפני כניסתו לפוליטיקה, היה סופר, עיתונאי, עורך, תסריטאי, מחזאי, פזמונאי, שחקן קולנוע ומנחה טלוויזיה. פריצתו לפוליטיקה הישראלית הייתה לקראת הבחירות לכנסת התשע עשרה בשנת 2013, כשהקים את מפלגת \"יש עתיד\" והובילהּ להישג של 19 מנדטים כמפלגה השנייה בגודלה בכנסת. מאז הוא מכהן כחבר הכנסת מטעמה. עם הקמת הממשלה ה־33 בראשות בנימין נתניהו, מונה לפיד לשר האוצר בממשלתו, והיה לנדבך מרכזי בממשלה בטרם פוטר מתפקידו לצד שרת המשפטים ציפי לבני. בכנסת ה־20 פחת כוחה של יש עתיד ל־11 מנדטים, ולפיד היה חבר הכנסת באופוזיציה החבר בוועדת החוץ והביטחון ובוועדת המשנה למודיעין ולשירותים החשאיים.\nבמהלך הבחירות לכנסת העשרים ואחת התאחדה מפלגתו עם \"חוסן לישראל\" בראשות בני גנץ ועם \"תל\"ם\" בראשות משה יעלון, והאיחוד בין שלוש המפלגות יצר את רשימת \"כחול לבן\", שהתפצלה לאחר הבחירות לכנסת העשרים ושלוש. במאי 2020 הפך לפיד לראש האופוזיציה מיד עם השבעת ממשלת ישראל השלושים וחמש. כשנה לאחר מכן הוביל לפיד את הקמת הממשלה ה-36, שבתחילת כהונתה היה לפיד ראש ממשלת ישראל החלופי במקביל להיותו שר החוץ. מ־1 ביולי 2022, לאחר פיזור הכנסת העשרים וארבע, שימש לפיד כראש ממשלת ישראל עד ל-29 בדצמבר 2022, אז הוחלף על ידי בנימין נתניהו.",
    "pageid": 128726
  },
  {
    "title": "יורו 2024",
    "extract": "יורו 2024 (בגרמנית: Fußball-Europameisterschaft 2024) היה טורניר אליפות אירופה בכדורגל, שנערך בגרמניה מ-14 ביוני עד ל-14 ביולי 2024, שבו נערך משחק הגמר באצטדיון האולימפי בברלין.\nנבחרת ספרד זכתה בטורניר, לאחר שניצחה 1:2 את נבחרת אנגליה במשחק הגמר.",
    "pageid": 1628721
  },
  {
    "title": "יצרים",
    "extract": "\"יצרים\" (באנגלית: Blow-up) הוא סרטו של מיכלאנג'לו אנטוניוני שצולם בלונדון ב-1966. הסרט מספר את סיפורו של צלם בשם תומאס, שבאופן מקרי הופך עד למעשה רצח. הסרט מבוסס על סיפור קצר משנת 1959 מאת הסופר הארגנטינאי חוליו קורטאסר בשם \"Las babas del diablo\" (הרוק של השטן).\nBlow-up היא מילה בעלת כמה משמעויות באנגלית, לרבות התפוצצות, אך גם תהליך הגדלת תצלום, המתואר בסרט לפרטיו. בישראל הופץ הסרט בשם \"יצרים\". בסרט מככבים דייוויד המינגס בתפקיד תומאס, הצלם, וונסה רדגרייב בתפקיד ג'יין, אישה מסתורית המעורבת במעשה הרצח. הסרט כולל הופעות אורח בתפקידים משמעותיים של ידוענים לונדונים בני התקופה, כגון דוגמנית העל ורושקה פון להנדורף ולהקת \"ציפורי החצר\".\nהסרט עוסק באומנות הצילום וביחס בין הצלם ונושא הצילום, ובין המציאות, המציאות המצולמת וההזיה. כן מתעד הסרט את לונדון החוגגת של שנות ה-60, את תרבות הפסיכדליה והשימוש בסמים, והוא כולל גם סצינות עירום נועזות לזמנו, שהביאו להתנגשויות עם הצנזורה במקומות בהם הופץ.\nהסרט נחשב לאחד מסרטיו החשובים של אנטוניוני, והשפיע על במאים רבים, לרבות פרנסיס פורד קופולה שיצר בעקבותיו את \"השיחה\" ובריאן דה פלמה, שיצר סרט בשם \"התפוצצות\" (Blowout), המשתמש במרכיב עלילתי דומה של סרט הקלטה הקולט באקראי מזימת רצח.\nהסרט זכה בפרס דקל הזהב בפסטיבל קאן, וכן היה מועמד למספר פרסי אוסקר ופרסי באפט\"א.\n\n",
    "pageid": 709848
  },
  {
    "title": "כנף ציון",
    "extract": "כנף ציון, שנודע גם כמטוס ראש הממשלה, הוא המטוס הנשיאותי שנרכש ושופץ במטרה לשמש את ראש ממשלת ישראל ואת נשיא מדינת ישראל, לטיסות הרשמיות מחוץ לגבולות המדינה.\nהמטוס הוא מטוס נוסעים מדגם בואינג 767-338ER, שבעת רכישתו בידי ישראל היה בן כ-20 שנה מתוכן טס רק 11 שנים. עד לרכישתו על ידי ישראל המטוס היה באחסנה באוסטרליה ובארצות הברית ולאחר הרכישה היה בשיפוץ בישראל. ב-3 בנובמבר 2019 ערך המטוס את טיסת הניסוי הראשונה שלו. למטוס נבנה מתחם מיוחד בטייסת התובלה בבסיס נבטים. באמצעי התקשורת מקובל לעיתים לכנות את המטוס \"אייר פורס 1 הישראלי\", על שמו של אייר פורס 1.\nבאוגוסט 2020 הורה משרד ראש הממשלה לתעשייה האווירית לקרקע את המטוס. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש. בתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.",
    "pageid": 1401029
  },
  {
    "title": "מוחמד סנוואר",
    "extract": "מוחמד סִנְוַאר (בערבית: محمد سنوار, מכונה \"אבו איברהים\"; נולד ב-16 בספטמבר 1975 במחנה הפליטים ח'אן יונס) הוא פעיל חמאס בכיר, ואחיו של מנהיג חמאס בעזה יחיא סנואר. בעבר היה מפקד חטיבת ח'אן יונס של הזרוע הצבאית, ונכון ל-2024 מתפקד כראש מטה המבצעים בארגון. \nהיה כלוא במשך שלוש שנים בידי הרשות הפלסטינית. היה מעורב בפיגועים רבים נגד יעדים אזרחיים וצבאיים של ישראל מאז ראשית שנות ה-90, ובפרט מאז פרוץ האינתיפדה השנייה. עמד מאחורי שיגור וייצור רקטות קסאם ופצצות מרגמה, וכן מאחורי מאות פיגועי ירי, הנחת מטענים, ומימון ייצור אמל\"ח. בשנים האחרונות ניסתה ישראל כמה פעמים להתנקש בחייו.",
    "pageid": 497630
  },
  {
    "title": "מוקש אמבאני",
    "extract": "מוקש אמבאני (Mukesh Ambani; נולד ב-19 באפריל 1957 בתימן) הוא מיליארדר הודי.\nאמבאני מחזיק ב 48% ממניות Reliance Industries ההודית, חברת החזקות, בה הוא גם מכהן כמנהל הכללי. הוא גם הבעלים של קבוצת הקריקט מומבאי אינדיאנס.\nביולי 2024 הוערך הונו האישי בכ-125 מיליארד דולר.",
    "pageid": 611675
  },
  {
    "title": "מלחמת יום הכיפורים",
    "extract": "מלחמת יום הכיפורים (נקראת גם מלחמת יום כיפור; מלחמת 73'; מלחמת יום הדין; בערבית: حرب تشرين, תעתיק: חַרְבּ תִּשְרִין או حرب أكتوبر – חַרְבּ אֻכְּתוֹבַּר: \"מלחמת אוקטובר\" וגם حرب رمضان – חַרְבּ רמצ'אן: \"מלחמת רמדאן\") פרצה ביום הכיפורים י' בתשרי ה'תשל\"ד, 6 באוקטובר 1973, בהתקפת קואליציה של צבאות מדינות ערביות נגד ישראל, בהובלתן של סוריה ומצרים, שנתמכו על ידי חילות משלוח מארצות ערב, בעיקר מעיראק ומירדן. המלחמה התרחשה בעיקר בסיני וברמת הגולן, ונמשכה עד כ\"ח בתשרי ה'תשל\"ד, 24 באוקטובר 1973, יום כניסת הפסקת האש לתוקף. חילופי אש נמשכו עד 26 באוקטובר בחזית המצרית בסיני, ועד מאי 1974 בחזית הסורית ברמת הגולן בתום מלחמת ההתשה במובלעת הסורית, אף שהרוב המכריע של הנפגעים בחזית הסורית היה במקביל למערכה בדרום.\nפתיחת המלחמה על ידי מדינות ערב הפתיעה את המודיעין של צה\"ל בראשות האלוף אלי זעירא, שלאחר הניצחון הגדול במלחמת ששת הימים ב־1967, פיתח את \"הקונספציה\", ולא צפה את מועד פתיחתה, את עוצמת המתקפה, את מהלכי הפתיחה ואת מאפייני הלוחמה של צבאות ערב. עם זאת, עד סוף המלחמה הצליח צה\"ל להפוך את הגלגל. עם ההתאוששות מההלם הראשוני, ועל אף ספיגת אבדות כבדות גם לאחריו בסדרת קרבות (כאשר מרבית ההרוגים היו בחזית הדרום), הצליח צה\"ל להדוף את הכוחות הסורים אל עומק סוריה, לצלוח את התעלה ולכתר את הארמייה השלישית – וכך להכריע את המלחמה לטובת ישראל, חרף מחיר כבד בפציעות ואבדות בנפש. מלחמת יום הכיפורים התאפיינה בשימוש בטקטיקות ובטכנולוגיות לחימה חדשות וביטאה תפישׂה אסטרטגית ומערכתית דינמית ביחס להתמודדות צבאות ערב מול צה\"ל, בייחוד מצד צבא מצרים. המלחמה הייתה גם לזירת עימות כחלק מהמלחמה הקרה, כאשר מדינות ערב נתמכו וחומשו על ידי ברית המועצות, בזמן שישראל נתמכה על ידי ארצות הברית, שאף חימשה אותה ברכבת אווירית. המלחמה הייתה למוקד מתח בין-גושי. ככל שהתארכה המלחמה והכף נטתה לטובת ישראל, עד כדי איום סובייטי מוחשי להתערבות צבאית.\nלמלחמה היו השפעות מדיניות ופוליטיות רבות: תחילה הביאה להקמת ועדת אגרנט שהצביעה על הדרג הצבאי כאשם במחדלי המלחמה, אך לא על הדרג המדיני, מה שהוביל ישירות להדחתם של הרמטכ\"ל דוד אלעזר וראש אמ\"ן אלי זעירא. עם זאת, מסקנות הוועדה לא הרגיעו את הרוחות הסוערות בחברה הישראלית, מה שהוביל למשבר פוליטי חריף שגרם להתפטרות ראש ממשלת ישראל גולדה מאיר, פחות משנה לאחר המלחמה; ולצד משבר כלכלי שבא לאחריה, נתפסת המלחמה כגורם מרכזי שהוביל למהפך הפוליטי ב-1977; בתחום המדיני, היא סללה את הדרך תחילה להסכם הביניים, ולבסוף להסכם השלום בין ישראל למצרים.",
    "pageid": 1284
  },
  {
    "title": "מלחמת לבנון הראשונה",
    "extract": "מלחמת לבנון הראשונה (שמה הרשמי בתחילתה: מבצע שלום הגליל, ובראשי תיבות: מבצע של\"ג) הייתה מלחמה בין ישראל לסוריה וארגוני טרור פלסטיניים שישבו בלבנון וביצעו פיגועים בישראל ובמדינות נוספות. המלחמה התרחשה ברובה בשטח לבנון. \"מבצע שלום הגליל\", שנודע לימים כ\"מלחמת לבנון הראשונה\", נערך בין 6 ביוני 1982 (ט\"ו בסיון תשמ\"ב) ל-29 בספטמבר 1982 (י\"ב בתשרי תשמ\"ג). במהלך הלחימה הפעיל צה\"ל שבע אוגדות בלבנון, ושתי אוגדות ברמת הגולן מול סוריה.\nהמלחמה הביאה להגליית מפקדות אש\"ף לתוניס, ולחיסול רוב הכוח הצבאי של הארגונים הפלסטיניים, אולם לא הצליחה להוציא את צבא סוריה מלבנון. בעקבות המלחמה קם הארגון השיעי הקיצוני חזבאללה, שמילא את החלל שנוצר בדרום לבנון עם יציאת הכוחות הפלסטיניים, ונלחם בכוחות צה\"ל שנותרו בדרום לבנון. 655 חיילי צה\"ל נהרגו במהלך מבצע שלום הגליל. המלחמה, יעדיה, מהלכיה, מחירה ותוצאותיה לוו בביקורת פנימית קשה. לחיילים ששירתו בתקופה זו הוענק אות מערכת שלום הגליל.",
    "pageid": 1305
  },
  {
    "title": "מרוקו",
    "extract": "ממלכת מרוקו (בערבית מרוקאית: المغرب אל־מַעְ׳רִבּ, או المملكة المغربية אַלְ־מַמְלַכַּה אלְ־מַעְ׳רִבִּיַּה, תרגום מילולי: ממלכת המערב או הממלכה המערבית) היא מונרכיה בקצה הצפון-מערבי של יבשת אפריקה. מצפון היא גובלת בים התיכון, בסאוטה ומלייה (ספרד) ובמצר גיברלטר, במערבה באוקיינוס האטלנטי, במזרחה באלג'יריה ובדרומה בסהרה המערבית, אשר נמצאת בשליטת מרוקו מאז שנות ה-70. מרוקו קיבלה את עצמאותה מצרפת בשנת 1956. בירת מרוקו היא העיר רבאט, על אף שהעיר המרכזית והגדולה ביותר בה היא קזבלנקה. הדת הרשמית במרוקו היא אסלאם-סוני, והשפות הרשמיות בה הן צרפתית, ערבית וברברית.\nממלכת מרוקו חברה בליגה הערבית ובארגון לשיתוף פעולה אסלאמי.",
    "pageid": 19722
  },
  {
    "title": "נבחרת ספרד בכדורגל",
    "extract": "נבחרת ספרד בכדורגל לגברים (בספרדית: Selección de fútbol de España) היא נבחרת הכדורגל הלאומית של ספרד ומייצגת אותה מאז 1921.\nהדירוג הנוכחי של נבחרת ספרד ברשימת הדירוג של פיפ\"א, הוא המקום ה-8 בעולם, נכון ל-20 ביוני 2024; הניקוד הוא 1,729.92 – ללא שינוי לעומת ניקוד קודם. דירוג השיא 1 נמדד לראשונה ביולי 2008, והדירוג הנמוך ביותר 25 נמדד לראשונה במרץ 1998.\nתקופת השיא של נבחרת ספרד כללה זכייה פעמיים ברציפות באליפות אירופה בכדורגל, ב-2008 וב-2012, ובין שני תארים אלה זכתה בגביע העולם בכדורגל, ב-2010. הישג שיא נוסף של נבחרת ספרד היה במסגרת היורו שנערך בספרד ב-1964, כאשר זכתה בגביע לאחר ניצחון 2:1 על נבחרת ברית המועצות במשחק הגמר. ב-1984 העפילה הנבחרת למשחק הגמר, אך הפסידה למארחת צרפת, בתוצאה 2:0 והסתפקה בסגנות. הנבחרת נחלה מספר אכזבות בטורנירים שונים, ביניהן הדחה בדו-קרב בעיטות עונשין במונדיאל 1994, ב-2002 וביורו 1996 והדחה בשלב הבתים במונדיאל 1998, מונדיאל 2014 וביורו 2004.\nשרשרת הפסדים זו יצרה לנבחרת הספרדית סטיגמה של נבחרת מפסידנית, שאינה מסוגלת לנצח בשלבי ההכרעה. תדמית זאת השתנתה ביורו 2008, שבו זכתה נבחרת ספרד בשנית באליפות אירופה, תחת הדרכתו של לואיס ארגונס, אחרי ניצחון 0–1 על נבחרת גרמניה בגמר משער של פרננדו טורס. לאחר זכייתה ביורו 2008 עלתה ספרד לראש הדירוג העולמי של פיפ\"א, והפכה לנבחרת השישית שמובילה את הדירוג. מגמת השינוי נמשכה גם אל מונדיאל 2010, שבו זכתה לאחר ניצחון 0–1 על הולנד משער של אנדרס אינייסטה בהארכה. ההצלחה נמשכה גם אל יורו 2012 בו זכתה, והפכה לנבחרת הראשונה שזוכה בשלושה טורנירים גדולים ברציפות.\nספרד זכתה ביורו 2024 בפעם הרביעית בתולדותיה, ובכך הפכה לשיאנית הזכיות בטורניר.\nנבחרת ספרד זכתה במדליית הזהב באולימפיאדת ברצלונה ב-1992, ובמדליית הכסף באולימפיאדת אנטוורפן ב-1920, באולימפיאדת סידני ב-2000 ובאולימפיאדת טוקיו ב-2021.\nכמו כן זכתה הנבחרת באליפות העולם לנוער שנערכה בניגריה ב-1999.\nלזכותה של נבחרת ספרד נרשם גם רצף ההעפלות הגדול ביותר למונדיאל דרך המוקדמות כאשר עשתה זאת 9 פעמים ברצף מ-1986 ועד 2018 (כל נבחרת אחרת שהייתה קרובה לכך נעצרה בעקבות העפלה אוטומטית כמארחת או כאלופת העולם).",
    "pageid": 63771
  },
  {
    "title": "נועה ארגמני",
    "extract": "נועה ארגמני (נולדה ב-12 באוקטובר 1997) היא אזרחית ישראלית שנחטפה על ידי מחבלי ארגון הטרור חמאס במהלך הטבח בפסטיבל נובה ליד רעים כחלק ממתקפת הפתע על ישראל ב-7 באוקטובר 2023, וחולצה בפעולה ישראלית ב-8 ביוני 2024. סרטון חטיפתה, כשהיא מובלת על אופנוע וצועקת לעזרה כשברקע בן זוגה אבינתן אור מובל בידי ארבעה מחבלים, התפרסם בכל העולם והפך לאחד מסמלי מתקפת הפתע על ישראל. תמונתה מהחטיפה הוצגה בעמוד הראשון של מהדורת 8 באוקטובר של הדיילי מייל בבריטניה.",
    "pageid": 2334274
  },
  {
    "title": "ניר ברקת",
    "extract": "ניר ברקת (נולד ב-19 באוקטובר 1959, י\"ז בתשרי ה'תש\"ך) הוא שר הכלכלה והתעשייה וחבר הכנסת מטעם מפלגת \"הליכוד\". כיהן כראש עיריית ירושלים בשנים 2008–2018 וקודם לכן פעל כיזם וכמשקיע היי-טק.",
    "pageid": 176840
  },
  {
    "title": "סברה (קומיקס)",
    "extract": "סָבְּרָה (באנגלית: Sabra, אינגלוז של המונח הישראלי-עברי ליהודי יליד ארץ ישראל, צבר) היא דמות בדיונית של גיבורת-על ישראלית מוטאנטית המופיעה בחוברות הקומיקס ביקום מארוול קומיקס. הדמות הופיעה לראשונה בחוברת מאוגוסט 1980 בה זכתה לאזכור, אך הופעתה המלאה הראשונה הייתה בחוברת בה נלחמה נגד הענק הירוק. הדמות נכתבה בידי ביל מנטלו ואויירה בידי סאל בוסימה.\nסברה היא האלטר אגו של רות בת-שרף, אישה ישראלית שכוחותיה המוטנטיים התגלו לראשונה כאשר הייתה ילדה, ובעקבות זאת היא והוריה נחקרו על ידי גופי ביון בישראל אשר למדו את טיבה ויכולותיה. מאז היא התחנכה ואומנה בתוכנית מיוחדת על מנת להפוך לסוכנת מטעם המוסד למודיעין ולתפקידים מיוחדים.\nבספטמבר 2022 פורסם שהשחקנית הישראלית שירה האס תגלם את הדמות בסרט היקום הקולנועי של מארוול \"קפטן אמריקה: עולם אמיץ חדש\" שעתיד לצאת לאקרנים ב-14 בפברואר 2025.",
    "pageid": 164152
  },
  {
    "title": "סרג'י רוברטו",
    "extract": "סרג'י רוברטו קרניסר (בקטלאנית: Sergi Roberto Carnicer; נולד ב-7 בפברואר 1992) הוא כדורגלן ספרדי-קטלאני המשחק בעמדות המגן הימני והקשר בברצלונה, בה הוא משמש כקפטן ובנבחרות של ספרד ושל קטלוניה.",
    "pageid": 1211716
  },
  {
    "title": "פאר טסי",
    "extract": "פאר טסי (נולד ב-10 במאי 1984) הוא זמר-יוצר ומלחין ישראלי, זוכה פסטיבל הזמר והפזמון לשנת 2013 ופרס אקו\"ם לשיר השנה 2015 ולאלבום השנה 2023.",
    "pageid": 1151673
  },
  {
    "title": "פרשת משחקי חברה",
    "extract": "משחקי חברה (נקראה גם \"פרשת אייל גולן והקטינות\") הייתה חקירה משטרתית נגד דני ביטון, אביו של הזמר אייל גולן, גולן עצמו ואנשים המקורבים לו, בחשד לבעילה אסורה בהסכמה של קטינות. החקירה החלה בספטמבר 2013 כחקירה סמויה, אך לאחר זמן קצר היא הודלפה לכלי התקשורת.\nעל פי פסק הדין בפרשה, דני ביטון נהג ליצור קשרים עם מעריצות של גולן, בהן גם קטינות, שהשתוקקו ליצור קשר עם הזמר, והזמין אותן להופעות ולאירועים פרטיים של גולן. במספר רב של מקרים, דני ביטון, ומקורבים נוספים ניצלו את רצון הנערות בקרבה אל גולן, ושידלו את הנערות לקיים עימם יחסי מין.\nבפרשה הוגש כתב אישום אחד כנגד ביטון, שבו נפסק מאסר בפועל ופיצוי כספי בעסקת טיעון. נגד שאר המעורבים, כולל גולן, נסגרה החקירה ללא הגשת כתב אישום.\nלאחר סגירת התיק נטען שהחקירה לא נוהלה כראוי, ושההאשמות נגד חלק ממקורביו של גולן לא נבדקו כלל.\nבשנת 2020 נפתחה החקירה בפרשה מחדש, עקב פניה של הנערות למשטרה עם עדויות חדשות. בשנת 2022 פרקליטות המדינה הודיעה על השלמות חקירה בפרשה.",
    "pageid": 1802355
  },
  {
    "title": "ציאניד",
    "extract": "ציאניד הוא תרכובת כימית רעילה, המכילה את היון הקרוי קבוצת ציאנו. קבוצת ציאנו בנויה מאטום פחמן הקשור בקשר קוולנטי משולש לאטום חנקן, ובסימון כימי: :C≡N:.\nקבוצת ציאנו משמשת כקבוצה פונקציונלית לציאנידים (Cyanides או ניטרילים, Nitriles), שהם קבוצה של תרכובות אורגניות. כינויים נוספים לציאנידים הם \"קבוצת הניטריל\" ו\"קבוצת הציאנו\".\nמקור השם \"ציאניד\" בתרכובת \"פרוציאניד\" (ferrocyanide), שפירוש שמה הוא \"ברזל (ferro) כחול-ירקרק, ציאן (cyan)\" (\"כחול\" עקב הפיגמנט \"כחול פרוסי\" המופק ממנה).\nתרכובות העשויות לשחרר את אניון קבוצת הציאנו הן רעילות מאוד, עקב נטייתו של הציאניד להיקשר ליוני ברזל במערכת הנשימה התאית.",
    "pageid": 51250
  },
  {
    "title": "ציר פילדלפי",
    "extract": "ציר פילדלפי הוא רצועת חיץ, באורך של כ-14 קילומטר, על גבול מצרים – רצועת עזה, שהוקמה עם השלמת נסיגת צה\"ל מסיני ב-1982 בעקבות הסכם השלום בין ישראל למצרים. על הציר נמצא מעבר רפיח, שנועד לאפשר לתושבי רצועת עזה לעבור למצרים, בכפוף לפיקוח ביטחוני ישראלי. הציר נותר בשליטה ביטחונית ישראלית גם לאחר הסכמי אוסלו. בספטמבר 2005 נסוג צה\"ל מהציר עם יישום תוכנית ההתנתקות והשלמת היציאה מרצועת עזה. במאי  2024 השלים צה\"ל את כיבוש הציר מחדש, כולל מעבר רפיח במהלך קרב רפיח במלחמת חרבות ברזל. החל מיוני 2024 צה\"ל הרס את כל הבתים שעמדו על הציר, והרחיב את הציר באופן משמעותי ממה שהיה בעבר, כאשר הוא משמיד את מנהרות ופירי הטרור במרחב.",
    "pageid": 42823
  },
  {
    "title": "קידומת טלפון בין-לאומית",
    "extract": "קידומת טלפון בין־לאומית היא קוד מספרי (לכל הכל היותר בן 3 ספרות) המאפשר חיוג ישיר אל טלפון הנמצא בישות מדינית אחרת, או לשירות תקשורתי לווייני. את הקידומת הבין-לאומית מחייגים לפני מספר המנוי אליו רוצים להגיע.\nלכל יחידה מדינית ולכל שירות תקשורתי לווייני וכדומה יש קידומת בין-לאומית משלהם. זה בשונה מקוד גישה המוגדר על ידי ספק השירות הטלפוני (קוד הגישה משמש להפניית השיחה למרכזיית השער הבין-לאומית המקומית. ברוב הישויות המדיניות נהוג הצירוף 00 אך נפוץ גם 99, 001, 011 וכו'). \nרשימת קידומות הטלפון הבין-לאומיות נקבעת על ידי ה-ITU-T שהוא גוף התקינה בתחום הטלקום באיגוד הטלקומוניקציה הבין-לאומי (ITU) המהוה חלק ממנגנון האומות המאוחדות.",
    "pageid": 14384
  },
  {
    "title": "קנוט הגדול",
    "extract": "קְנוּט השני מלך דנמרק (הראשון מאנגליה)\"הגדול\" (בדנית: Knud den Store – קְנוּד דֶן סטוֹר, לעיתים נהגה קָאנוּט;‏ 994/995 – 12 בנובמבר 1035) היה מלך אנגליה, דנמרק ונורווגיה, שליט ומושל שלזוויג ופומרניה. בנם של סוויין פורקבירד וסיגריד, אלמנת אריק המנצח. אביו של קנוט היה עובד אלילים, אך קנוט עצמו נטבל לנצרות בגיל צעיר, וקיבל את השם למברט.",
    "pageid": 59357
  },
  {
    "title": "קרב ווטרלו",
    "extract": "קרב ווטרלוֹ נערך ב-18 ביוני 1815 בווטרלו שבבלגיה והיה הקרב המכריע שהביא דה פקטו לסיום המלחמות הנפוליאוניות. הקרב נערך בין כוחות הצבא הצרפתי בפיקודו של נפוליאון בונפרטה לבין כוחות הקואליציה האנטי-צרפתית השביעית, כאשר העיקריים בהם היו כוחות בריטניה בפיקודו של ארתור ולסלי - הדוכס מוולינגטון, שהיה המפקד העליון של כוחות הקואליציה, וכוחות פרוסיה בפיקודו של גבהרד לברכט פון בליכר בן ה-72.",
    "pageid": 17842
  },
  {
    "title": "רונה-לי שמעון",
    "extract": "רונה-לי שמעון (נולדה ב-9 בינואר 1983, כ\"ד בטבת ה'תשמ\"ג) היא רקדנית, שחקנית וזמרת ישראלית, הייתה מועמדת פעמיים לפרס האקדמיה הישראלית לטלוויזיה, על תפקידיה בסדרות \"פאודה\" ו\"עלומים\".",
    "pageid": 956556
  },
  {
    "title": "ריגולטו",
    "extract": "\"ריגולטו\" היא אופרה בשלוש מערכות מאת המלחין ג'וזפה ורדי ללברית של פרנצ'סקו מריה פיאבה על פי המחזה \"המלך משתעשע\" (Le roi s'amuse) מאת ויקטור הוגו. האופרה הועלתה לראשונה ב-11 במרץ 1851 בתיאטרו לה פניצ'ה בוונציה. אופרה זו יחד עם לה טרוויאטה והטרובדור מהוות את \"הטרילוגיה הפופולרית\" (trilogia popolare) של ורדי.\nזוהי אחת האופרות המפורסמות של ורדי, ועל פי המגזין \"אופרה אמריקה\", היא נמצאת במקום התשיעי ברשימת האופרות המועלות ביותר בצפון אמריקה. האריה לטנור \"La donna è mobile\", נחשבת לאחת האריות המפורסמות ביותר בעולם האופרה.",
    "pageid": 321111
  },
  {
    "title": "רצח תאיר ראדה",
    "extract": "רצח תאיר ראדה היה רצח של נערה בכיתה ח', שהתרחש בתא שירותים בבית הספר התיכון \"נופי גולן\" שבקצרין ב-6 בדצמבר 2006.\nבדצמבר 2006 נעצר רומן זדורוב, אזרח אוקראינה שעבד כרצף בבית הספר, והודה ברצח ראדה בפני מדובב משטרתי. בזמן החקירות טען כי המניע לרצח היה גידופים שהטיחה בו ראדה. זדורוב הודה בפני החוקרים ברצח ושחזר אותו, ובמסגרת זו מסר מספר פרטים שבערכאות השונות הוכרו כפרטים מוכמנים. תוך ימים בודדים חזר בו זדורוב מהודאתו וב-14 בספטמבר 2010 הורשע זדורוב ברצח של ראדה ונידון למאסר עולם.\nבהמשך הגיש זדורוב מספר ערעורים. זדורוב הורשע שוב, ובערעור נוסף אישר בית המשפט העליון ברוב קולות את פסק הדין המרשיע. במהלך אחד הערעורים, הציגה ההגנה חוות דעת של מומחה, לפיה טביעת דם שנמצאה בתא שירותים ושאינה שייכת לזדורוב, היא עקבה של אדם שעשוי להיות הרוצח. בעקבות זאת, הורה השופט חנן מלצר על עריכת משפט חוזר לזדורוב, וזדורוב שוחרר למעצר בית בתנאים מגבילים. המשפט החוזר נפתח בספטמבר 2021 בבית המשפט המחוזי בנצרת, וב-30 במרץ 2023 זוכה זדורוב בדעת רוב.\nב-14 במאי הודיעה פרקליטות המדינה שלא תערער על זיכויו.\nלאורך השנים הפרשה זכתה לכיסוי תקשורתי נרחב. מספר סרטים וסדרה נעשו עליה ופותחו תיאוריות קשר שונות לגבי זהות הרוצח, והתנהלות החקירה והמשפט.",
    "pageid": 621929
  },
  {
    "title": "שייטת 13",
    "extract": "שייטת 13 היא יחידת הקומנדו הימי של חיל הים הישראלי ואחת מיחידות העילית של צה\"ל. בסיס הקבע של היחידה הוא בסיס עתלית, והיא כפופה ישירות למפקד חיל הים. מפקד השייטת הוא קצין ים בדרגת אלוף-משנה. נוסף על סוגי הלוחמה האופייניים לקומנדו ימי, בפרט פעולות המצריכות נחיתה מהים, פעולות חבלה בכלי שיט והשתלטות על כלי שיט, מאומנים לוחמי היחידה בפאסט-רופ (השתלשלות בחבלים ממסוקי סער) ובכל צורות לוחמת היבשה ובצניחה מבצעית. השייטת מפעילה צלפים ומשתתפת בלחימה יבשתית טיפוסית ללוחמי חיל רגלים (כך למשל, בזמן האינתיפאדה השנייה השתתפו לוחמי השייטת במספר רב של פשיטות, פעולות ומבצעי מעצר בשטחי יהודה ושומרון נגד פעילי טרור). בעשורים האחרונים המוניטין של שייטת 13 עלה באופן ניכר וכיום היא נחשבת לאחת מיחידות הקומנדו הטובות ביותר בצה\"ל, ולאחת מיחידות הכוחות המיוחדים הטובות בעולם. נכון לשנת 2023 זכתה היחידה ב-8 ציונים לשבח מטעם הרמטכ\"ל ובאות הערכה מטעם הרמטכ\"ל.\nהיחידה משתתפת באימונים משותפים עם יחידות מקבילות מצבאות זרים, כמו אריות הים של צי ארצות הברית (Navy SEALs) וה-SBS הבריטית.\nמוטו היחידה: ”כעטלף המגיח בעלטה, כלהב המבתר בדומיה, כרימון המתנפץ ברעם”",
    "pageid": 677803
  },
  {
    "title": "אביגדור ליברמן",
    "extract": "אביגדור (איווט) ליברמן (ברוסית: Эве́т Льво́вич Ли́берман; נולד ב-5 ביולי 1958) הוא חבר הכנסת ויושב ראש מפלגת ישראל ביתנו. בעבר היה סגן ראש הממשלה, שר האוצר, שר הביטחון, שר החוץ, שר האנרגיה והתשתיות הלאומיות, שר התחבורה, יו\"ר ועדת החוץ והביטחון, מנכ\"ל תנועת הליכוד ומנכ\"ל משרד ראש הממשלה.\n\n",
    "pageid": 27933
  },
  {
    "title": "אורית סטרוק",
    "extract": "אורית מלכה סטרוּק (נולדה ב-15 במרץ 1960, ט\"ז באדר ה'תש\"ך) היא שרת ההתיישבות והמשימות הלאומיות וחברת הכנסת מטעם מפלגת האיחוד הלאומי בסיעת הציונות הדתית. הקימה את \"ארגון זכויות האדם ביש\"ע\" ועמדה בראשו בין השנים 2004–2012.",
    "pageid": 297722
  },
  {
    "title": "אליאל פרץ",
    "extract": "אליאל פרץ (נולד ב־18 בנובמבר 1996) הוא כדורגלן ישראלי המשחק בהפועל באר שבע מליגת העל בעמדת הקשר ההתקפי.",
    "pageid": 1656980
  },
  {
    "title": "אליפות אירופה בכדורגל",
    "extract": "אליפות אירופה בכדורגל (באנגלית: UEFA European Championship), או היורו (UEFA Euros) בשמה הנפוץ, היא תחרות הכדורגל המרכזית לנבחרות לאומיות המאורגנת על ידי אופ\"א, הקונפדרציה האירופית לכדורגל. האליפות נערכה לראשונה ב-1960 ומאז מתקיימת פעם בארבע שנים. שמה המקורי היה \"גביע אירופה לאומות\". האליפות האחרונה נערכה ב-14 ביוני עד 14 ביולי 2024, בגרמניה והטורניר הבא, יורו 2028 ייחל ב15 ביוני עד 15 ביולי 2028.\n\n",
    "pageid": 75353
  },
  {
    "title": "אסמאעיל הנייה",
    "extract": "אִסמאעיל עבד א-סלאם אחמד הנייה (בערבית: إسماعيل عبد السلام أحمد هنية; תעתיק מדויק: אסמאעיל עבד אלסלאם אחמד הניה, מוכר גם בכוניה \"אבו אל-עבד\"; נולד ב-29 בינואר 1962) הוא ראש הלשכה המדינית של חמאס החל ממאי 2017. הוא החליף בתפקיד זה את ח'אלד משעל. קודם לכן כיהן כראש ממשלת הרשות הפלסטינית ה-5, ולאחר ההפיכה בעזה המשיך לכהן כראש הממשלה של ארגון הטרור חמאס, ברצועת עזה, בניגוד להחלטת יושב ראש הרשות הפלסטינית מחמוד עבאס, שמינה כראש ממשלה את סלאם פיאד.\nהנייה הוא אחד מראשי הנהגת ארגון חמאס לאחר הריגת אחמד יאסין ועבד אל עזיז א-רנתיסי, ובאפריל 2012 נבחר גם לכהן כראש הלשכה המדינית של החמאס בעזה, עד להחלפתו בשנת 2017 על ידי יחיא סנוואר.",
    "pageid": 146532
  },
  {
    "title": "באבא סאלי",
    "extract": "הרב ישראל אביחצירא (א' בתשרי ה'תר\"ן, 26 בספטמבר 1889 – ד' בשבט ה'תשמ\"ד, 8 בינואר 1984) היה רב מחוז תאפילאלת, ראש ישיבה, אב בית דין ומקובל מרוקאי-ישראלי, מוכר בכינוי הבאבא סאלי (\"אבא ישראל\", או \"האבא המתפלל\" \"בבא צלי\" - לשון תפילה). נודע בציבור כמחולל ניסים ורבים נהרו אליו לקבלת עצות וברכות.",
    "pageid": 8989
  },
  {
    "title": "בלאק אייד פיז",
    "extract": "בלאק אייד פיז (באנגלית: Black Eyed Peas; בתרגום חופשי: \"שעועית עין שחורה\", לוביה) הוא הרכב היפ הופ ופופ אמריקאי מלוס אנג'לס, קליפורניה. חברי הקבוצה הם הראפרים ויל.איי.אם, אפל.די.אפ וטאבו.\nהחל מהאלבום השלישי שלהם, זכתה הלהקה לתהודה עולמית ולפרסי גראמי, והיא אחת הלהקות הבולטות והמובילות במכירות.",
    "pageid": 194294
  },
  {
    "title": "בן זיני",
    "extract": "בן זיני (נולד ב-29 במאי 1996) הוא זמר, שחקן ואושיית רשת ישראלי.",
    "pageid": 1691485
  },
  {
    "title": "ברצלונה (כדורגל)",
    "extract": "מועדון הכדורגל ברצלונה (בקטלאנית: Futbol Club Barcelona) הוא מועדון כדורגל מהעיר ברצלונה שבספרד. המועדון נוסד ב-29 בנובמבר 1899 על ידי קבוצת כדורגלנים שווייצרים, בריטים וקטלאנים, בראשות ז'ואן גאמפר. המועדון הפך למוסד קטלאני תרבותי בולט, ולפיכך המוטו שלו הוא \"יותר ממועדון\" (Més que un club). קבוצת הבוגרים של המועדון עורכת את משחקי הבית שלה בהאצטדיון האולימפי ליואיס קומפאניס החל משנת 2023 לאחר שהקאמפ נואו, נסגר עקב שיפוצים. \nמלבד קבוצת הכדורגל הידועה כולל המועדון גם קבוצת מילואים בשם ברצלונה אתלטיק, ועוד ארבע קבוצות מקצועניות בענפי ספורט אחרים: קבוצת כדורסל, כדוריד, כדורגל אולמות והוקי גלגיליות. המועדון חולק את פסגת הכדורגל הספרדי עם ריאל מדריד, והיריבות הספורטיבית ארוכת השנים בין השתיים הפכה לשם דבר בכדורגל הספרדי, יריבות שהתחדדה עקב הבדלים גדולים בעמדות הפוליטיות של תומכי שני המועדונים, במהלך שלטונו הדיקטטורי של פרנקו בספרד. המשחקים בין ברצלונה לריאל ידועים בכינוי \"אל קלאסיקו\". פרט ליריבות עם ריאל מדריד יש לברצלונה יריבות עירונית עם מועדון הכדורגל אספניול.\nהמועדון הוא בין המובילים באירופה. במהלך השנים זכה מספר פעמים בגביעים יבשתיים על גלגוליהם השונים. חמש פעמים זכה בתואר האירופי החשוב ביותר, ליגת האלופות, בשנים 1992, 2006, 2009, 2011 ו-2015. במועדון שיחקו במהלך השנים שחקנים ידועים רבים. באפריל 2015 דורג המועדון על ידי מגזין פורבס במקום השני בעולם מבחינת עושרו (אחרי ריאל מדריד ולפני מנצ'סטר יונייטד).",
    "pageid": 52156
  },
  {
    "title": "ברק סרי",
    "extract": "ברק סרי (נולד ב-24 ביוני 1962) הוא עיתונאי ויועץ תקשורת ישראלי. היה עורך המקומון \"כאן דרום\" והחינמון \"ישראלי\". שימש בעבר כיועץ התקשורת של שר הביטחון אהוד ברק, השר לביטחון פנים אבי דיכטר, שר התחבורה ישראל כץ ושר הפנים אריה דרעי.",
    "pageid": 767068
  },
  {
    "title": "ג'ון לנון",
    "extract": "ג'וֹן וִינסְטוֹן אוֹנוֹ לֶנוֹן (באנגלית: John Winston Ono Lennon;‏ 9 באוקטובר 1940 – 8 בדצמבר 1980) היה זמר-יוצר, סופר, מלחין ופעיל שלום אנגלי, שזכה לתהילת עולם כאחד מהאמנים והיוצרים מהמשפיעים ביותר בהיסטוריה של המוזיקה. ביחד עם ג'ורג' האריסון, רינגו סטאר ופול מקרטני הקים לנון את הביטלס, הרכב הרוק המצליח והמשפיע ביותר במאה העשרים. ב-2004 דירג אותו מגזין \"רולינג סטון\" במקום ה-38 ברשימת \"100 האמנים הגדולים בכל הזמנים, וב-2008 דורג במקום החמישי ברשימת \"100 הזמרים הגדולים בכל הזמנים\".\nלנון נרצח בפתח ביתו, על ידי מארק דייוויד צ'פמן.\nלנון נודע כאחד המוזיקאים, הזמרים וכותבי השירים הפוריים והמשפיעים ברוקנרול, וזאת בזכות שני מפעלים עיקריים: הראשון הוא עבודתו המוזיקלית, בעיקר כחבר להקת הביטלס, שהביאה לו פרסום עולמי. השני הוא העובדה שהחל מתקופה מסוימת בחייו, החליט לנצל את פרסומו להפצת מסרים שבהם האמין – כמו שלום ואחווה, וכך קנה את הערצתם של המונים שהזדהו עמו ועם עקרונותיו.",
    "pageid": 17485
  },
  {
    "title": "גדודי עז א-דין אל-קסאם",
    "extract": "גדודי עז א-דין אל-קסאם (בערבית: كتائب الشهيد عز الدين القسام, בתעתיק מדויק: כתאיב אלשהיד עז אלדין אלקסאם) הם הזרוע הצבאית של ארגון הטרור האסלאמיסטי-סוני הפלסטיני חמאס. הארגון ידוע בפיגועי ההתאבדות שיזם באינתיפאדה השנייה, ברקטות שפעיליו משגרים לעבר יישובים ישראליים, ובמתקפת הפתע על ישראל שאותה הוביל. זהו הארגון הצבאי הגדול והחמוש ביותר ברצועת עזה. נכון ל-2019 היו לארגון כ-30,000 פעילים, כ-7,000 אנשי עתודה וכ-15,000 רקטות.\nגדודי אל-קסאם נכללו באופן מפורש ברשימות ארגוני הטרור של האיחוד האירופי, אוסטרליה, ניו זילנד, מצרים, ובריטניה. ארגון האם של הגדודים, חמאס, נכלל ברשימות ארגוני הטרור של ארצות הברית וקנדה. מפקד הארגון, מוחמד דף, הוכרז כטרוריסט באופן רשמי על ידי ארצות הברית.",
    "pageid": 596561
  },
  {
    "title": "דמוגרפיה של ישראל",
    "extract": "אוכלוסיית מדינת ישראל מנתה נכון ל-9 במאי 2024, 9,900,000 תושבים (ישראלים). נתון זה כולל כחצי מיליון אזרחים יהודים אשר חיים בהתנחלויות ביהודה ושומרון, וכולל כ-350,000 ערבים תושבי מזרח ירושלים שאינם בעלי אזרחות ישראלית, אך אינו כולל את שאר הפלסטינים החיים ביהודה ושומרון תחת שלטון ישראל. כמו כן, הנתון אינו כולל כ-118,000 עובדים זרים (מתוכם כ-18,000 עובדים שאשרתם פגה); תיירים ללא אשרה בתוקף, שמספרם מוערך בכ-58,000; פליטים ומסתננים מאפריקה, שמספרם המוערך עומד על כ-23,000 (לא כולל ילדיהם שנולדו בישראל ולא כולל אלו שקיבלו מעמד בישראל לאחר שהסתננו) ומספר משתנה ובלתי ידוע של כמה אלפי שוהים בלתי חוקיים תושבי הרשות הפלסטינית.\nלשם השוואה, עם קום המדינה חיו בישראל כ-780,000 תושבים.\nנכון ל-2024 כ-73.2% מתוך 9.8 מיליון תושבי ישראל מוכרים כיהודים (כ-7.25 מיליון), כ-21.1% מהם הם ערבים-מוסלמים, ערבים-נוצרים או דרוזים (כ-2.037 מיליון) וכ-5.7% (כ-534 אלף), מוגדרים \"אחרים\" מהם 300,000 יהודים על פי חוק השבות הרשומים במשרד הפנים כחסרי סיווג דת והשאר הם נוצרים לא-ערבים – כולל בני משפחות של יהודים שלא התגיירו, ארמנים, כמרים ונזירים מלאומים שונים, כמו כן קהילה מוסלמית של צ'רקסים, קהילת העבריים השחורים, פליטים וייטנאמים לשעבר, ובני דתות ולאומים אחרים.\nתוחלת החיים הממוצעת בישראל נכון לשנת 2022 היא 83.5 שנה, מקום 5 בעולם.\nישראל היא המדינה בעלת קצב גידול האוכלוסין המהיר ביותר מבין המדינות המפותחות, 2% (קצב גידול של 2.1% של האוכלוסייה הערבית לעומת 1.7% של אוכלוסייה יהודית ו\"אחרים\") במהלך תשפ\"ב, בכך היא סוטה מהמודל הקלאסי של תמורה דמוגרפית וממוקמת במקום ה-26 ברשימת המדינות בעלות צפיפות האוכלוסין הגבוהה בעולם. עד 2040 צפויה ישראל להפוך למדינה הצפופה ביותר ב-OECD.\nבמהלך תשפ\"ב נוספו לאוכלוסייה במאזן ההגירה לישראל כ-63 אלף איש, מהם כ-59 אלף עולים חדשים.",
    "pageid": 4145
  },
  {
    "title": "האראלד השלישי, מלך נורווגיה",
    "extract": "האראלד השלישי, מלך נורווגיה (נולד כהאראלד סיגורדסון, בנורדית עתיקה: Haraldr Sigurðarson;‏ 1015 – 25 בספטמבר 1066) כונה גם האראלד הארדרדה (harðráði, מילולית: המלך הקשוח, הקפדן), היה מלך נורווגיה בין השנים 1046–1066, וטען לכתר דנמרק עד לשנת 1064, ולכתר אנגליה קודם מותו. קודם לעלייתו לשלטון, האראלד היה בגלות במשך חמש-עשרה שנים ברוס של קייב ובאימפריה הביזנטית כאיש צבא וכשכיר חרב.\nב-1030, כאשר מלאו לו 15 שנים, לחם האראלד בקרב סטיקלסטד יחד עם אחיו-למחצה, אולף האראלדסון (לימים אולף הקדוש). אולף טען לזכותו על לכס המלכות הנורווגי, שאותו הוא איבד למלך דנמרק, קנוט הגדול, שנתיים קודם לכן. אולף והאראלד הובסו בקרב על ידי נאמניו של קנוט והאראלד אולץ לצאת לגלות ברוס של קייב. לפיכך הוא בילה זמן מה בשירות בצבאו של יארוסלאב הראשון, נסיך קייב, בסופו של דבר הגיע לדרגת קפטן, עד שבשנת 1034 לערך הוא עבר לקונסטנטינופול יחד עם חבריו לנשק.\nבקונסטנטינופול הוא הגיע במהרה להיות מפקד המשמר הוורנגי, והשתתף בקרבות בים התיכון, באסיה הקטנה, בסיציליה וייתכן שגם בארץ ישראל, בבולגריה ובקונסטנטינופול עצמה, שם הוא נעשה מעורב בעימותים שושלתיים. האראלד צבר עושר רב במהלך שהותו באימפריה הביזנטית, אותו הוא העביר למשמרת אצל יארוסלב. בסופו של דבר הוא עזב את האימפריה הביזנטית ב-1042 ושב לרוס של קייב כדי להתכונן לטעון לכתר הנורווגי. כפי שנודע לו, בהיעדרו מנורווגיה הושב הכתר הדני מידיהם של הדנים לידי בנו הבלתי חוקי של אולף, מגנוס הטוב.\nב-1046 איחד האראלד את כוחותיו עם יריבו של מגנוס בדנמרק, הטוען לכתר, סוון השני ויצא ברכיבה אל החוף הדני. מגנוס, שלא חפץ להילחם כנגד דודו, הסכים לחלוק את המלוכה עם האראלד, מאחר שהאראלד הסכים לחלוק עמו את עושרו. השלטון המשותף הסתיים באופן פתאומי בשנה שלאחר מכן כאשר מגנוס מת וכך הפך האראלד להיות השליט היחיד של נורווגיה. בתחום מדיניות הפנים ריסק האראלד את כל ההתנגדות מבית והתווה את אחדותה הטריטוריאלית של נורווגיה תחת ממשל מרכזי. תקופת מלכותו של האראלד הייתה ככל הנראה תקופה של שלום ויציבות והוא מיסד מערכת מטבע, כלכלה יציבה ומערכת סחר חוץ. מתוך רצון להשיב לקדמותה את \"אימפריה הים הצפוני\" של קנוט, תבע האראלד ככל הנראה גם את כס המלכות הדני ובילה כמעט את כל השנים עד ל-1064 ברכיבה לאורך החוף הדני ובלוחמה כנגד בעל בריתו לשעבר, סוון. אף על פי שהמערכות הצבאיות הללו היו מוצלחות, הוא לא הצליח מעולם לכבוש את דנמרק. זמן לא רב לאחר שהוא ויתר על תביעתו לכתר הדני, חידש טוסטיג גודווינסון, רוזן נורת'מבריה שלעבר, אחיו של המלך האנגלי שנבחר זה מכבר, הרולד גודווינסון, את בריתו עם האראלד והזמינו לטעון את זכותו לכתר האנגלי. האראלד נענה לאתגר והגיע לאנגליה בספטמבר 1066, פשט על החוף והביס את הכוחות האנגלים המקומיים בקרב פולפורד, ליד יורק. למרות שבתחילה נחל הצלחות, הובס האראלד ונהרג בהתקפה של כוחותיו של הרולד גודווינסון בקרב גשר סטמפורד.\nהיסטוריונים מודרניים מחשיבים את מותו של האראלד השלישי בקרב גשר סטמפורד, ששם קץ לפלישתו, כקיצה של התקופה הוויקינגית. האראלד נחשב גם כמלך הויקינגי הגדול האחרון, או אף כוויקינגי הגדול האחרון.",
    "pageid": 1125400
  },
  {
    "title": "הלחימה ברצועת עזה במלחמת חרבות ברזל",
    "extract": "הלחימה ברצועת עזה במלחמת חרבות ברזל היא הלחימה בזירה המרכזית במלחמת חרבות ברזל, עליה הכריזה מדינת ישראל בעקבות מתקפת הפתע על ישראל שבוצעה על ידי ארגוני הטרור מרצועת עזה בהובלת חמאס, ארגון טרור אסלאמיסטי-סוני פלסטיני, ב-7 באוקטובר 2023, שמחת תורה, כ\"ב בתשרי ה'תשפ\"ד.\nראשית המערכה החלה בתקיפת חיל האוויר הישראלי על אלפי יעדים ברצועת עזה, ואליה הצטרפו בהמשך חיל הים הישראלי וחילות הקרקע.\nהחל מ-26 באוקטובר החלו פשיטות קרקעיות לעומק שטח רצועת עזה במטרה להכין את השטח לקראת המערכה המרכזית לטיהור רצועת עזה ממחבלי חמאס, הג'יהאד האסלאמי הפלסטיני ויתר הפלגים של ארגוני הטרור הפלסטינים, וכן חיסול התשתית הצבאית של חמאס, על ידי חילות הרגלים והצנחנים, התותחנים, ההנדסה הקרבית והשריון.\nהחל מ-9 בנובמבר החלו כוחות הרגלים של צה\"ל לפשוט על הרובע הביטחוני של חמאס בעזה בשילוב מדויק של תקיפות מהאוויר על ידי חיל האוויר הישראלי במטרה \"לסכל כמה שיותר איומים ביטחוניים בטווח הזמן המיידי\".\nעד סוף נובמבר, פעלו הכוחות ברוב צפון הרצועה, כולל בבית חאנון וברובה של העיר עזה. בדצמבר, הרחיב צה\"ל את פעילותו הקרקעית לאזור ח'אן יונס ונכנס לשכונת שג'אעייה ולעומק העיר ג'באליה. הלחימה התחלקה למספר קרבות עיקריים: קרב בית חאנון, קרב ג'באליה, קרב ג'באליה השני, קרב עזה, קרב שג'אעייה, קרב ח'אן יונס, הקרב במחנות המרכז וקרב רפיח.",
    "pageid": 2271917
  },
  {
    "title": "המוסד למודיעין ולתפקידים מיוחדים",
    "extract": "המוסד למודיעין ולתפקידים מיוחדים, הידוע יותר בשמו המקוצר: המוסד, הוא ארגון במערכת הביטחון הישראלית ואחד מהגופים החברים בקהילת המודיעין הישראלית. המוסד הוא ארגון הביון של ישראל, הממונה על איסוף מידע מסוג מודיעין אנושי ומשימות הפקת מודיעין חשאיות מחוץ לגבולות המדינה, דיפלומטיה חשאית, תפקידים מיוחדים וסיכול יעדים אזרחיים וצבאיים של האויב (למוסד מיוחסות התנקשויות בשורה של מחבלים בכירים בארגוני טרור שנלחמים נגד ישראל ופעולות נגד תוכנית הגרעין האיראנית). בניגוד לצה\"ל ולשירות הביטחון הכללי – יעדיו, מבנהו וסמכויותיו של המוסד אינם מוסדרים בחוק יסוד, בחקיקה ראשית או משנית. פעילותו כפופה לנהלים שלא פורסמו מעולם. המוסד כפוף למשרד ראש הממשלה.",
    "pageid": 1605
  },
  {
    "title": "הממלכה המאוחדת",
    "extract": "הַמַמְלָכָה הַמְאֻחֶדֶת שֶׁל בְּרִיטַנְיָה הַגְּדוֹלָה וצפון אירלנד (באנגלית בריטית: The United Kingdom of Great Britain and Northern Ireland), המוכרת לרוב כממלכה המאוחדת (UK – United Kingdom) או בריטניה (Britain), היא מדינה השוכנת באיים הבריטיים, לא הרחק מחופיה המערביים של יבשת אירופה, מול צרפת. הממלכה המאוחדת מהווה הציר המרכזי של 54 מדינות חבר העמים הבריטי, שכולל את רוב המדינות שהיו בעבר חלק מהאימפריה הבריטית, ובראשן עומד המונרך הבריטי. כמו במונרכיות אחרות באירופה בימינו, סמכותו של המלך מצומצמת ביותר, ותפקידו בעיקרו טקסי, אם כי (בניגוד ליתר המונרכיות החוקתיות) בממלכה המאוחדת כל מוסדות השלטון עדיין כפופים להלכה למלך.\nהממלכה המאוחדת היא המדינה ה-22 בגודלה מבחינת אוכלוסייה, עם אוכלוסייה המוערכת בכ-65 מיליון תושבים. היא מונרכיה חוקתית עם שלטון דמוקרטי פרלמנטרי. בירתה לונדון היא עיר גלובלית חשובה ומרכז כלכלי עם אוכלוסייה של כ-10,310,000 תושבים, והרביעית בגודלה בערי אירופה. המדינה מורכבת מארבע אומות (המכונות אומות הבית, באנגלית: Home Nations), שבעבר התקיימו כמדינות נפרדות: אנגליה, ויילס, סקוטלנד וצפון אירלנד. אירלנד הייתה חלק מהממלכה בעבר, אך פרשה מהאיחוד בשנת 1921. עם זאת, חלקה הצפוני נותר בממלכה המאוחדת כישות בפני עצמה, המהווה שישית מהאי האירי.\nמאז התפרקותה של האימפריה הבריטית, הממלכה המאוחדת כבר לא נחשבת למעצמת על, אך היא בעלת אחד הצבאות הגדולים בעולם ואחת המעצמות המתועשות והחזקות בתבל. כחברת ארגון המדינות המתועשות (G7)‏ ו-G20, כלכלתה של בריטניה היא מהמשגשגות בעולם והיא המדינה בעלת התקציב השישי בגודלו בעולם, אחרי ארצות הברית, סין, יפן, גרמניה והודו. הממלכה המאוחדת היא חברה מייסדת של האו\"ם עם זכות וטו במסגרת חברותה הקבועה במועצת הביטחון, אחת החברות המייסדות של ברית נאט\"ו ואחת המדינות המחזיקות נשק גרעיני באופן רשמי.\n\nחוקי האיחוד של 1707 הכריזו כי ממלכות אנגליה וסקוטלנד \"אוחדו לתוך ממלכה אחת בשם בריטניה הגדולה\", על אף שבחוק נקראה המדינה גם בשמות \"ממלכת בריטניה הגדולה\", \"הממלכה המאוחדת של בריטניה הגדולה\" ו\"הממלכה המאוחדת\". חוק האיחוד של 1800 איחד את ממלכת בריטניה הגדולה עם ממלכת אירלנד, והוביל להקמת הממלכה המאוחדת של בריטניה הגדולה ואירלנד. השם \"הממלכה המאוחדת של בריטניה הגדולה וצפון אירלנד\" אומץ בעקבות קבלת עצמאותה של מדינת אירלנד החופשית והשארותה של צפון אירלנד כחלק מן הממלכה המאוחדת.\nאף על פי שהממלכה המאוחדת, כמדינה ריבונית, היא אומה, נחשבות אנגליה, סקוטלנד, ויילס ובמידה פחותה גם צפון אירלנד כאומות, על אף שאינן מדינות ריבוניות. סקוטלנד, ויילס וצפון אירלנד זכו לאוטונמיה מסוימת, בה יש להן ממשל עצמאי. אתר ראש ממשלת בריטניה השתמש בביטוי \"מדינות בתוך מדינה\" על מנת לתאר את הממלכה המאוחדת.\nהמונח \"בריטניה\" משמש לעיתים רבות כמילה נרדפת לממלכה המאוחדת. מנגד, המונח \"בריטניה הגדולה\" מתייחס לאי של בריטניה הגדולה, ומשמש גם כמונח פוליטי המתאר את השילוב של המדינות אנגליה, סקוטלנד וויילס, שיחדיו מאכלסות את האי כולו ומספר איים אחרים.\nעל פי הפולקלור הבריטי והולשי, מקור המונח בריטניה הוא בדמות המיתולוגית ברוטוס (באנגלית ובולשית: Brutus) שעל פי המסופר באותן אגדות היה צאצא של איניאס גיבור טרויה, אשר הגיע אל האי בריטניה וייסד את הממלכה הראשונה בה. אגדה זו מופיעה לראשונה ב\"היסטוריה בריטונום\" (Historia Britonum) שנכתב על ידיו נניוס במאה התשיעית ומאוזכרת מאוחר יותר בכרוניקה שנכתבה על ידי ג'פרי ממונמות' במאה ה-12: \"ההיסטוריה של מלכי בריטניה\" (Historia Regum Britanniae).\nבמדינות רבות ובהן ישראל המילה \"אנגליה\" מקובלת כמשלב דיבורי לממלכה המאוחדת כולה, אולם שימוש זה במילה למעשה אינו תקני.\n\n ערך מורחב – היסטוריה של הממלכה המאוחדת\nישנן עדויות להתיישבות בני האדם באי הבריטי בראשית הנוכחות האנושית באירופה לפני כ-400,000 שנה, אך התיישבות בידי בני אדם מודרניים בשטח שיהפוך לממלכה המאוחדת התחילה להתרחש לפני כ-30,000 שנה. התרבויות הקדומות לא השאירו אחריהן כל עדות כתובה אלא רק שרידי מבנים. בין המבנים המרשימים ביותר ששרדו מאותה תקופה נמנה מעגל האבנים בסטונהנג' שנבנה בין השנים 3500 ל-1500 לפנה\"ס.\nבשנת 800 לפנה\"ס פלשו שבטים קלטים לאי והביאו את תרבותם, אשר שרידיה קיימים עד היום. הפלישה החשובה הבאה הייתה הפלישה של האימפריה הרומית. לאחר שני ניסיונות כושלים בתקופתו של יוליוס קיסר במהלך מלחמת גאליה הצליח הקיסר קלאודיוס לכבוש את אזור אנגליה בשנת 43 לספירה. הרומים פיתחו את האזור שבשליטתם והקימו את לונדון (לונדיניום) כמרכזו. לאחר נפילת האימפריה הרומית נטשו חייליה את בריטניה בשנת 410. לתוך האזורים הללו פלשו שבטים גרמאניים שהידועים בהם הם השבטים האנגלים והסקסונים. התושבים הקלטים נדחקו לצפון ולויילס. החל משנת 793 אירעו פלישות חוזרות ונשנות של ויקינגים לבריטניה, כאשר בתקופות מסוימות הם השתקעו באי. גירושם של הוויקינגים החל בתקופתו של המלך הסקסוני אלפרד הגדול, שגם איחד את אנגליה וביסס את השלטון המרכזי.\nבשנת 1066 פלשו הנורמנים לבריטניה והשתלטו על ממלכת אנגליה. שושלת המלוכה יסדו שושלת השולטת, עם הפסקות קלות, עד ימינו. השפה שבה השתמשו הנורמנים השפיעה על האנגלית של אותה תקופה, והטמיעה בה מאפיינים שמקורם בשפה הצרפתית ובשפה הלטינית.\nלאורך רוב ימי הביניים ויילס הייתה מדינה מפולגת, שהייתה תחת שלטון של מספר ממלכות קטנות. כאשר הנורמנים פלשו לאנגליה, הם התמקדו בעיקר בגבול הפרוץ עם ויילס, והקימו מספר מוצבים צבאיים בחלק המזרחי של המדינה ובאזורי הגבול (הספר הוולשי). בתגובה לכך, תושבי ויילס, שבדרך כלל היו מפולגים, החלו להתאחד סביב מנהיגים כגון ל'ואלין הגדול, שב-1199 תואר בשם \"הנסיך של כל צפון ויילס\".\nב-1282, הצליח המלך אדוארד הראשון (1272–1307) לכבוש את כל הנסיכויות העצמאיות שנותרו בצפון ובמערב ויילס (בעיקרן ממלכת גוויניד' וממלכת פוויס). אמנת ריד'לן החילה באופן רשמי את שלטונו של אדוארד על ויילס שנתיים לאחר מכן. כדי לרצות את תושבי ויילס, בנו של אדוארד (לימים אדוארד השני), שנולד בוויילס, קיבל את התואר הנסיך מוויילס ב-7 בפברואר 1301. לאחר מכן קיבלה ויילס מעמד של אזור מנהלי, שבו החזיקה באופן רשמי בין 1284 ל-1536. המסורת שקובעת שנסיך (או נסיכת) ויילס יורש את כתר המונרכיה הבריטית נשארה עד ימינו.\nבין 1284 ל-1536 הכתר הבריטי שלט על ויילס באופן חלקי, כיוון שעדיין נותרו בדרום ובמזרח ויילס מספר מדינות עצמאיות (בשלטון של לורדים) שלא היו כפופות ישירות לכתר. כוחן של המדינות הללו התפוגג ב-1535, כאשר הושלם האיחוד הפוליטי והמנהלי של אנגליה ויילס. סדרת החוקים בחוקי ויילס מ-1535 הכפיפה את ויילס למערכת המשפטית של אנגליה, וחילקה את ויילס למחוזות. כמו כן, החוק הרחיב את תחום השיפוט של החוק האנגלי לכל אנגליה וויילס, והקנה לאנגלית מעמד כשפה היחידה שמותר לעשות בה שימוש למטרות רשמיות. החוק הזה גרם לכך שרוב הוולשים לא יכלו להתקבל לעבודות ממשלתיות. כמו כן, ויילס הייתה מיוצגת בפרלמנט הבריטי בארמון וסטמינסטר.\n\nהממלכה המאוחדת קמה ב-1 במאי 1707, בעקבות איחוד אנגליה עם סקוטלנד בשל מעברם של חוקי האיחוד, והפיכתן של אומות אלה לממלכת בריטניה הגדולה. במאה ה-18 מילאה תפקיד חשוב בהתפתחות שיטת השלטון הדמוקרטית-פרלמנטרית. בסוף המאה ה-18 ובראשית המאה ה-19 החלה בה המהפכה התעשייתית שהתרחבה למקומות אחרים באירופה. לאחר שנים של השפעה אנגלית כבדה על אירלנד היא אוחדה לתוך הממלכה המאוחדת בשנת 1801, לאחר שהתקבל חוק נוסף בשם חוק האיחוד של 1800, שאיחד את ממלכת בריטניה הגדולה ואת ממלכת אירלנד, ויצר את \"הממלכה המאוחדת של בריטניה הגדולה ואירלנד\".\nבשנים שקדמו לאיחוד, עברה אנגליה מהפכה דתית בימיו של הנרי השמיני (1491–1547). לאחר שהאפיפיור סירב לבקשתו לבטל את אחת מחתונותיו, הוא הקים את הכנסייה האנגליקנית, שמיגרה את הנצרות הקתולית מן האי הבריטי, והפכה את הממלכה המאוחדת לפרוטסטנטית.\nבממלכה המאוחדת שלטו מספר בתי מלוכה והם סטיוארט, הנובר וסקסה-קובורג-גותה ששינה את שמו לבית וינדזור כיוון שקרבה לגרמניה לא הייתה רצויה במלחמת העולם הראשונה. המלך הנוכחי של הממלכה המאוחדת, צ'ארלס השלישי, שייך לבית וינדזור.\nמשלהי המאה ה-16 ועד לאמצע המאה ה-20 הייתה הממלכה המאוחדת לאימפריה – האימפריה הבריטית שבשיאה שלטה בחמישית מאוכלוסיית העולם וברבע משטחו היבשתי ובמשך למעלה ממאה שנים היוותה את הכוח הדומיננטי הגלובלי. האימפריה, שהייתה אימפריה קולוניאלית, החזיקה במושבות ושטחים עצומים, בעיקר באפריקה, אמריקה הצפונית, אוקיינייה ואסיה ומדינות רבות קיבלו ממנה עצמאות וביניהן הודו, ארצות הברית, קנדה ואוסטרליה והחותם התרבותי שלה הוטבע בכולן. במהלך פירוק האימפריה הקימה הממלכה המאוחדת את חבר העמים הבריטי, ארגון המאחד כמעט את כל המדינות בהן שלטה בעבר הממלכה ואת מוזמביק ורואנדה. חלק מהמדינות שייכות לממלכות חבר העמים הבריטי, והן מכירות במלך או במלכת הממלכה המאוחדת כשליטן, המיוצג על ידי מושל כללי, בתפקיד סמלי בלבד.\nהממלכה המאוחדת ניהלה מלחמות רבות עם שכנותיה ובעיקר עם צרפת (הנפוליאונית) וספרד שבאותה תקופה היו אימפריות קולוניאליות רבות עוצמה. במלחמות העולם נלחמה הממלכה נגד גרמניה הנאצית לצד רוסיה, ארצות הברית וצרפת ובעקבות העלות הכלכלית של מלחמות אלו התמוטטה האימפריה. ב-1921 הפכה אירלנד למדינה חופשית והממלכה המאוחדת נשארה עם שישית משטחו של האי האירי כאומת בית שנקראת צפון אירלנד ומהווה את החלק הקטן ביותר משטח המדינה, הן מבחינת שטח והן מבחינת אוכלוסייה. לאחר מלחמת העולם השנייה הצטרפה בריטניה בהדרגה למיזם השילוב האירופאי, וב-1993 נכנסה לאיחוד האירופאי. ב-2016 הצביע רוב במשאל עם בעד עזיבת האיחוד. הפרישה התרחשה ב־יומו האחרון של חודש ינואר שנת 2020, ועד סוף אותה שנה סיימה הממלכה את המשא ומתן עם האיחוד על ההסכמים ליום שאחרי, ובכך פרשה דה-פקטו.\n\nמבחינה גאוגרפית מורכבת הממלכה המאוחדת משני חלקים עיקריים. האי הבריטי בו נמצאות המדינות אנגליה סקוטלנד וויילס, ושישית מהאי האירי, בו נמצאת צפון אירלנד. איים נוספים מכל צדדיו של האי הבריטי שייכים לממלכה המאוחדת.\nקו ניוקסל אקזטר שנמשך באלכסון מצפון מזרח לדרום מערב מחלק את הממלכה לשניים, בחלק המערבי של הקו שורר נוף הררי לא גבוה וממזרח לו משתרע אזור נמוך יותר, שבו נמצאת אנגליה. בחלק הצפוני יש אזורי תעשייה גדולים וחשובים. במקומות רבים אחרים יש שטחים של מרעה ושדות של תבואה, בהם שולט הנוף הירוק האופייני לאי.\nבריטניה הגדולה, האי בו שוכן עיקרה של הממלכה המאוחדת נמצאת על קווי הרוחב 49° עד 59° צפון (איי שטלנד נמצאים מדרום לקו האורך 61°) ובין קווי האורך 8° מערב ו-2° מזרח. קו גריניץ' (קו האפס לקוי אורך) עובר במצפה הכוכבים המלכותי שבגריניץ', לונדון ונקרא כך על שמו.\nהממלכה המאוחדת שוכנת בין צפון האוקיינוס האטלנטי לים הצפוני. בנקודה מסוימת בדרום מזרח האי הבריטי מרחקה של הממלכה המאוחדת מהחוף הצפון מערבי של צרפת הוא כ-35 קילומטר בלבד ומפריד ביניהם מיצר ימי הידוע בשם תעלת למאנש או בפי הבריטים התעלה האנגלית. מנהרה תת-קרקעית העוברת מתחת לתעלת למאנש מחברת את אנגליה וצרפת. לצפון אירלנד יש גבול יבשתי של 360 קילומטר עם אירלנד.\nהמרחק הגדול ביותר בין שתי נקודות באי הבריטי הוא 1,350 ק\"מ, בין האזור הקרוי \"קצה היבשה\" הנמצא בקצה הדרום מערבי של אנגליה במחוז קורנוול (ליד העיירה פנזנס), לבין \"ג'ון אוגרוטס\" שבמחוז קייטנס בצפון סקוטלנד (ליד העיירה טורסו). ברכב פרטי המסע מנקודה אחת לאחרת ייארך שתי יממות. במדידה ישרה אורכו של האי הבריטי מצפון לדרום הוא כ-1,100 ק\"מ, ובחלקו הרחב ביותר רוחבו הוא כ-500 ק\"מ. שטחה הכולל של הממלכה המאוחדת נאמד ב-245,000 קמ\"ר.\n\n ערך מורחב – אקלים הממלכה המאוחדת\nבממלכה המאוחדת שורר אקלים ממוזג וגשם יורד בה בכל ימות השנה. הטמפרטורה משתנה לאורך ימות השנה אך רק לעיתים רחוקות יורדת מתחת ל-‎-15°C או עולה מעל 25°C. הרוח השלטת באזור היא דרום מערבית ומביאה מזג אוויר לח ונוח. חלקו המזרחי של האי מוגן מהרוח ולכן הוא היבש ביותר. בחורפים לעיתים מתרחשים שיטפונות.\nהממלכה המאוחדת נמצאת בקו רוחב צפוני יחסית בו אמורים היו לרדת שלגים רבים והים היה אמור לקפוא, אך בזכות זרמי המים החמים אשר בים סביב הממלכה, הים לא קופא ושלגים ממעטים לרדת. מסיבה זו, על אף שלונדון שוכנת צפונית לניו יורק, הטמפרטורה הממוצעת בה גבוהה בכ-10 מעלות צלזיוס. זרמים אטלנטיים המחוממים על ידי זרם הגולף מביאים חורפים מתונים, בעיקר במערב היכן שהרוחות הן לחות, בעיקר מעל קרקע גבוהה. הקיץ הוא חם ביותר בדרום מזרח אנגליה הקרובה לחלקה היבשתי של אירופה והחורפים קרים במיוחד בצפון האי. שלג עשוי לרדת בחורף ובתחילת האביב אך הוא לא נשאר על האדמה בדרך כלל אלא באזורים הרריים.\nהממלכה המאוחדת מדורגת 4 מתוך 180 מדינות במדד הביצועים הסביבתיים. התקבל חוק לפיו פליטת גזי החממה בבריטניה תהיה אפסית נטו עד שנת 2050. בכך בריטניה מהווה אחת המדינות המובילות במאבק במשבר האקלים.\n\n ערכים מורחבים – אומות הבית\nשטחה של אנגליה הוא קצת יותר מחצי משטחה של הממלכה המאוחדת, 130,410 קמ\"ר. מרביתה מישורית ובצפון מערבה יש שרשראות הרים. ההר הגבוה ביותר באנגליה הוא הר ה\"סקפל פייק\" בגובה 978 מטרים. באנגליה יש הרבה אזורים עירוניים ו-6 מ-50 המטרופולינים הגדולים באירופה נמצאים באנגליה.\nשטחה של סקוטלנד הוא 78,789 קמ\"ר והוא קרוב לשליש מהממלכה המאוחדת. רובה המכריע הוא הררי, בעיקר בצפונה. היא מישורית רק בחוף המזרחי והדרומי שלה. במרכזה יש שטח מישורי קטן גם כן. ההר הגבוה ביותר בסקוטלנד הוא בן נוויס בגובה 1,344 מטרים (4,409 רגל), והוא גם ההר הגבוה בממלכה. מרבית האוכלוסייה מתרכזת במישור שבדרום סקוטלנד. העיר הגדולה ביותר היא גלאזגו. בירתה של המדינה היא אדינבורו והיא גם מרכזה הפוליטי. בסקוטלנד נמצא האגם לוך נס, המפורסם בגלל האגדה האורבנית המספרת על מפלצת הגרה באגם. לסקוטלנד יש קרוב ל-800 איים, רובם בצפון ובמערב, כשהמוכרים ביניהם הם האיים ההברידיים, איי אורקני ואיי שטלנד.\nשטחה של ויילס הוא פחות מעשירית מהממלכה המאוחדת והוא 20,758 קמ\"ר. ויילס הררית מאוד, בעיקר בצפונה ובמרכזה. עיקר התושבים והתעשייה נמצאים בדרום ויילס ומתרכזים בערים קארדיף, סוונסי וניופורט. ההר סנודון הוא הגבוה ביותר בוויילס והוא מגיע לגובה של 1,085 מטרים. לווילס יש רצועת חוף של יותר מ-1,200 קילומטרים. יש כמה איים ממערבה של ויילס. מצפון לווילס נמצא הים האירי ומדרום לה נמצאת תעלת סנט ג'ורג'.\nצפון אירלנד היא הארץ הקטנה ביותר מבין הארבע המרכיבות את הממלכה המאוחדת. שטחה הוא 14,160 קמ\"ר. היא מורכבת ברובה מגבעות. הגוף הימי הגדול ביותר באי הבריטי ובאי האירי הוא לוך ניי שבצפון אירלנד – שטחו 388 קמ\"ר. ההר הגבוה ביותר בצפון אירלנד הוא סליב דונרד בגובה 849 מטרים.\n\n ערך מורחב – כלכלת הממלכה המאוחדת\n\nבעקבות מלחמת העולם השנייה ודעיכת האימפריה נפגעה כלכלת הממלכה המאוחדת והיא איבדה את מקומה כמעצמת-על כלכלית. אף שלא שבה למעמדה הקודם, היא נמנית עם המשגשגות שבמדינות העולם והתל\"ג שלה הוא השמיני בעולם. בבסיס הכלכלה עומדת התעשייה, המעסיקה כרבע מכוח העבודה ומספקת את רוב סחורות היצוא. הממלכה המאוחדת נחשבת מדינת שירותים כיוון שכ-70% מכוח העבודה מועסקים בשירותים. חשיבות רבה יש גם לתיירות, לבנקאות ולמסחר. החקלאות מתקדמת, והמועסקים בה (2% מכוח העבודה) מספקים כ-90% מהצרכים המקומיים. עד 1975 הממלכה המאוחדת הייתה תלויה ביבוא נפט וגז טבעי לתעשיותיה, אך בעקבות גילוים של מרבצי נפט וגז בים הצפוני, אשר כ-75% מהם בשליטת הממלכה המאוחדת, היא מספקת כיום את כל תצרוכתה ואף מייצאת כ-2% מהנפט המיוצא בעולם. מלבד השימוש בנפט ובגז טבעי, הממלכה המאוחדת משתמשת גם בפחם, שמקורו באי הבריטי עצמו, להפקת אנרגיה.\nבאי הבריטי מצויים מחצבים נוספים כגון בדיל, ברזל, מלח, עופרת ונחושת.\nהשותפות הכלכליות העיקריות של בריטניה הן מדינות האיחוד האירופי ובראשן גרמניה וצרפת, ארצות הברית ומדינות מערביות נוספות. הממלכה המאוחדת חברה בארגון המדינות המתועשות, ולפיכך גם בארגון G20.\n\nאנגליה וסקוטלנד היו מרכזים מובילים של המהפכה המדעית החל מן המאה ה-17, והממלכה המאוחדת הובילה את המהפכה התעשייתית החל מן המאה ה-18, וממשיכה עד היום להוציא מדענים ומהנדסים חשובים. עם התאורטיקנים המרכזיים מהמאות ה-17 וה-18 נמנים אייזק ניוטון, שחוקי התנועה שלו ואילומינצית הכבידה נראו כאבן המפתח של המדע המודרני; החל מן המאה ה-19 צ'ארלס דרווין, שתאוריית האבולוציה על ידי ברירה טבעית שלו הייתה פונדמנטלית להתפתחות הביולוגיה המודרנית, וג'יימס קלרק מקסוול, שגיבש את התאוריה האלקטרומגנטית; ולאחרונה גם סטיבן הוקינג, שקידם תאוריות מרכזיות בתחומי הקוסמולוגיה, תורת כבידה קוונטית וחקירת חורים שחורים.\nעם הגילויים המדעיים המרכזיים מהמאה ה-18 נמנים מימן בידי הנרי קוונדיש; מן המאה העשרים פניצילין בידי אלכסנדר פלמינג, ומבנה ה-DNA, בידי פרנסיס קריק ואחרים. פרויקטים הנדסיים מרכזיים אחרים ואפליקציות שבאו מאנשים מהממלכה המאוחדת מונים את קטר קיטור; מהמאה ה-19 המנוע החשמלי שפותח בידי מייקל פאראדיי, נורת הלהט, והטלפון המעשי הראשון, שהומצא על ידי אלכסנדר גרהם בל, ובמאה העשרים מערכת הטלוויזיה הראשונה בעולם בידי ג'ון לוגי ביירד ואחרים, מנוע הסילון, התשתית למדעי המחשב המודרניים בידי אלן טיורינג, וה-World Wide Web בידי טים ברנרס-לי.\nמחקר מדעי ופיתוח נותרים חשובים באוניברסיטאות בריטיות, שעם המובילות והידועות שבהן נמנות אוניברסיטת קיימברידג' ואוניברסיטת אוקספורד. בין השנים 2004–2008 הוציאה הממלכה המאוחדת 7% מן המחקרים המדעיים בעולם, וחלקה ל-8% מן הציטוטים המדעיים, במקום השני והשלישי בעולם (אחרי ארצות הברית וסין, ואחרי ארצות הברית, בהתאמה).\n\nעד אמצע המאה ה-20 שלטה הממלכה המאוחדת על מושבות רבות ברחבי העולם. בשיאה, שלטה האימפריה הבריטית על כרבע משטח היבשה בעולם, וכונתה \"האימפריה שהשמש אינה שוקעת בה לעולם\". לאחר מלחמת העולם השנייה החלה הממלכה המאוחדת לאבד את רוב מושבותיה – בין אם בעקבות מרידות מקומיות וסכסוכים עם מדינות מקומיות ובין אם ביוזמתה. כיום היא שולטת במספר מצומצם ביותר של מושבות, בהן גיברלטר, איי פוקלנד שליד אמריקה הדרומית ומספר איים נוספים. עד היום מוכנה הממלכה המאוחדת לצאת לקרב לשם הגנה על זכויותיה במושבותיה הרחוקות, כפי שהוכיחה במלחמת פוקלנד (1982). גם לגבי הבעלות על גיברלטר קיימת מחלוקת בין הממלכה לספרד, אם כי גיברלטר כיום היא חלק מהממלכה המאוחדת מתוקף משאל אזרחים שנערך בה.\nכשריד לאימפריה הבריטית, נשארו שטחים רבים תחת שליטת הממלכה המאוחדת. חלקם במעמד עצמאי למחצה, חלקם מדינות חסות ולחלקם אין כל מעמד עצמאי. ברוב השטחים הללו יש אוכלוסייה מעטה (אם בכלל).\n\n ערך מורחב – הטריטוריות הבריטיות שמעבר לים\nאירופה\nגיברלטר – מושבה בריטית ששולטת על הכניסה לים התיכון\nהאי מאן – אי בין הממלכה המאוחדת לאירלנד\nאיי התעלה – האיים ג'רזי וגרנזי\nהאוקיינוס האטלנטי\nסנט הלנה – האיים אסנשן וטריסטן דה קוניה\nאיי ג'ורג'יה הדרומית ואיי סנדוויץ' הדרומיים – איים בדרום האוקיינוס האטלנטי\nאיי פוקלנד – איים בדרום האוקיינוס האטלנטי מול חופי ארגנטינה\nהאיים הקריביים\nברמודה\nאיי הבתולה הבריטיים\nאיי טורקס וקאיקוס\nמונטסראט\nאיי קיימן\nאנגווילה\nהאוקיינוס השקט והאוקיינוס ההודי\nהאי פיטקרן – אי מבודד בדרום האוקיינוס השקט המאוכלס בכ-50 מצאצאי המורדים מהספינה הבאונטי\nהטריטוריות הבריטיות באוקיינוס ההודי\nאחר\nהטריטוריה הבריטית באנטארקטיקה\nבסיסים צבאיים אוטונומיים בקפריסין – אקרוטירי ודקליה\n\n ערך מורחב – דמוגרפיה של הממלכה המאוחדת\n\nעל פי מפקד האוכלוסין שנערך בשנת 2011 אוכלוסייתה של הממלכה המאוחדת מנתה 63,181,775 תושבים. האוכלוסייה שלה היא החמישית בגודלה בחבר העמים הבריטי, וה-21 בעולם. מתוכם אוכלוסיית אנגליה מונה 53,012,456 תושבים, אוכלוסיית סקוטלנד 5,313,600 תושבים, ויילס 3,063,456 תושבים ו-1,810,863 תושבים בצפון אירלנד. חלק מהגורמים לעלייה התדירה בכמות האוכלוסייה הם הגירה אל תוך הממלכה המאוחדת וגם עלייה ברמות היילודה ועלייה בתוחלת החיים של התושבים.\nצפיפות האוכלוסין בממלכה המאוחדת נחשבת לאחת הגבוהות בעולם אך יש הבדל משמעותי בצפיפות בין המדינות המרכיבות אותה. באנגליה הצפופה ביותר הצפיפות היא 383 איש לקמ\"ר ובשאר המדינות היא נמוכה הרבה יותר. 142 תושבים לקמ\"ר בווילס, 125 בצפון אירלנד ורק 65 תושבים לקמ\"ר בסקוטלנד. רבע מהאוכלוסייה של הממלכה המאוחדת מתגוררת באזורים עירוניים ובפרברים בדרום מזרח אנגליה, שטח מפותח ומשגשג מאוד. אוכלוסיית הבירה לונדון מוערכת ב-8,300,000 תושבים נכון ל-2012.\nבשנת 2006 לפי מדד הפוריות יש בממוצע 1.84 ילדים לזוג. מדובר עדיין בשיעור ילודה נמוך יחסית, אך גבוה הרבה יותר מהשפל שהיה ב-2001 עם רק 1.63 ילדים לזוג. בתוך הממלכה באנגלייה ויילס מדד הפוריות זהה וקרוב לממוצע, 1.86, אך בסקוטלנד הוא עדיין נמוך ועומד על 1.67. מדד הפוריות עלה באופן המשמעותי ביותר במאה העשרים במהלך ה\"בייבי בום\" של שנות ה-60 ועמד בשנת 1964 על 2.95 ילדים לזוג.[דרוש מקור]\nמאז שנות ה-60, החלו לפקוד את הממלכה המאוחדת גלי הגירה גדולים מהקולוניות הבריטיות לשעבר, בעיקר מהודו ומפקיסטן וכן מאפריקה ומהאיים הקריביים. אל מהגרים אלו נוספת בשנים האחרונות הגירה מוסלמית נוספת בעיקר ממדינות ערב, וכן הגירה פנים אירופאית ממזרח אירופה – בעיקר מפולין. מספר המהגרים המוסלמים הגבוה (המוערך בקרוב ל-3 מיליון תושבים), גורם לעיתים למתחים בין האוכלוסיות בעיקר מאז גל הטרור העולמי שהחל ב-11 בספטמבר 2001. בערים מסוימות בממלכה המאוחדת, כגון לסטר ובדפורד, מהווים המהגרים קרוב ל-50 אחוזים מכלל התושבים.\nעל-אף ההגירה, עדיין היוו הבריטים הלבנים רוב גדול (כ-87 אחוזים, כולל אירים) ב-2001. לבנים שאינם ממוצא בריטי היוו כ-5.3%, ואנשים ממוצא אתני מעורב היוו מעט יותר מאחוז מן האוכלוסייה.\nהזדהות לאומית כבריטים היא מועטה יחסית בקרב האוכלוסייה. בריטים \"לבנים\" מזדהים בדרך כלל כאנגלים, ולשים, סקוטים ואירים, ואף מאמצים זהויות מקומיות כמו קורנוולים. רק בקרב מהגרים וצאצאיהם מקובל לומר שהם בריטים בלבד.\nלפי האומדנים האחרונים, בין חצי לשני שלישים מהאוכלוסייה הבריטית הם דתיים, והיתר אינם דתיים. הדת החשובה ביותר היא עודנה הכנסייה האנגליקנית, שכשליש מהאזרחים מזדהים עמה לפי נתוני מפקד 2011, אף על פי שהיא מצויה בתהליך שקיעה ממושך (רק 12% מהתינוקות שנולדו ב-2010 נטבלו לאנגליקניות ורק חצי מהאנגליקנים מאמינים באלוהיותו של ישו). כ-9% מהבריטים הם קתולים, וזרמים נוצריים קטנים יותר כוללים את הבפטיסטים והמתודיסטים. כ-8% שייכים לדתות לא-נוצריות, בייחוד אסלאם, האמונה השנייה בגודלה בממלכה המונה כ-5% מהתושבים, וגם הינדואיזם, סיקיזם, יהדות ובודהיזם. לפי האומדנים האחרונים, מעט יותר מרבע מהבריטים מאמינים באלוהים/אלים, כ-40% אינם מאמינים בדבר, כ-10% אגנוסטים והרבע הנותרים לא מאמינים באל אך סוברים שקיים כוח רוחני כלשהו.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהאנגלית, אף שאינה מוגדרת בחוק כשפת המדינה הרשמית, מדוברת בפי כל ומהווה את שפת המדינה מבחינה מעשית. כ-90% מן התושבים דוברים אנגלית כשפת אם. פרט לה מדוברות בממלכה מספר שפות ילידיות נוספות, בעלות סטטוס רשמי כלשהו – סקוטית, שפה גרמאנית הקרובה לאנגלית ומדוברת בפי 1.5 מיליון מתושבי סקוטלנד, וארבע שפות קלטיות (גוידליות) – ולשית, אירית, גאלית סקוטית, וכן קורנית, שכמעט ונכחדה, ושגורה כיום בפי כמה אלפי דוברים. השפה הנפוצה מבין השפות הקלטיות בממלכה המאוחדת היא הוולשית, המדוברת בפיהם של כ-750 אלף איש, ובוויילס היא בעלת מעמד השקול לזה של האנגלית.\nנוסף על שפות אלו, משמשות עשרות שפות נוספות את אוכלוסיות המהגרים המגוונות בממלכה המאוחדת.\n\n ערך מורחב – יהדות בריטניה\nיהדות הממלכה המאוחדת היא קהילה גדולה, ואחת הקהילות היהודיות החשובות והגדולות ביותר במערב אירופה. היא הגיעה למעמד זה אחרי השמדת רוב הקהילות האחרות על ידי הנאצים בשואה, ובין היתר בשל הגירה של פליטים אליה, בתקופות הפרוגרומים והשואה. קהילה זו נהנת מארגון יציב ויש לה ארגונים רבים הפועלים למען בני הקהילה וחלקם למען קירובם לציונות.\nהקהילה היהודית בממלכה המאוחדת מנתה עם סיום מלחמת העולם השנייה כ-400 אלף בני אדם, חלקם פליטים מהארצות הכבושות על ידי הנאצים. בשנים שחלפו מאז, קטן מספר היהודים בממלכה המאוחדת וכיום שיעורם מוערך בכרבע מיליון בני אדם, בין היתר בשל הגירה לישראל. בעבר ישבו יהודים בערים רבות ברחבי הממלכה, אולם כיום קיימת מגמה של התרכזות במספר מצומצם של ערים. הקהילה הגדולה ביותר נמצאת בלונדון, ומונה כ-200 אלף יהודים. רוב היהודים מרוכזים בשכונות הצפון מערביות של העיר ובראשן הנדון וגולדרס גרין, אך גם ב'המפסטד'. באזורים אלו קיימות חנויות ומסעדות כשרות רבות.\nהקהילה השנייה בגודלה במדינה יושבת במנצ'סטר, בעיקר בצפון העיר. יהדות מנצ'סטר צפופה ביותר, ואחוז האורתודוקסים בה גבוה. בעיר לידס קיימת קהילה בת 8,000 בני אדם ובערים ברמינגהאם, ליברפול וגלאזגו אשר בסקוטלנד, מתגוררים כמה אלפי יהודים בכל אחת מהן.\nבגייטסהד החולקת עם ניוקאסל את גדות נהר הטיין, ישנה קהילה חרדית גדולה המונה כ־1,800 תושבים. קהילה זו היא מהוותיקות באירופה והוציאה במשך הדורות רבנים ודיינים בעלי שם לכל רחבי העולם. לקהילה ישנם מוסדות חינוך אשר משרתים את רבים מתושביה החרדים של בריטניה בפרט ושל חלק מתושבי אירופה בכלל, כגון סמינר לבנות, ישיבה גדולה, ישיבות קטנות כוללים לאברכים ועוד.\nבערים אחרות, כגון ניוקאסל וקארדיף, בירת ויילס, מתגוררים כמה מאות יהודים. הארגון הגדול ביותר בקהילה היהודית בממלכה המאוחדת הוא ארגון המגבית הציוני ה-UJIA. כמו כן קיימים במדינה ארגונים כגון קק\"ל, חב\"ד, ועוד.\nבממלכה המאוחדת קיימת רשת חינוך יהודית הפועלת בעיקר בלונדון מנצ'סטר ולידס. בעבר לא נהגו רוב הילדים היהודים ללכת לבית ספר יומי יהודי והסתפקו בחינוך שסופק על ידי תנועות הנוער היהודיות.\nבממלכה המאוחדת פועלות מספר תנועות נוער יהודיות כשהגדולות בהן הן בני עקיבא, הבונים דרור ו-FZY. תנועות אלו מקיימות פעילות שוטפת בלונדון ובערי השדה במדינה וכן מחנות בהם משתתפים אלפי ילדים, פעמיים בשנה. ליהדות הממלכה המאוחדת מספר עיתונים קהילתיים, הוותיק ביניהם הוא הג'ואיש כרוניקל – JC הלונדוני.\nליהודי הממלכה המאוחדת קשר הדוק עם ישראל. מאז האינתיפאדה השנייה, חלה עליה מהירה באירועים האנטישמיים במדינה, בעיקר מצד חוגים מוסלמיים. התקשורת בממלכה המאוחדת נחשבת כעוינת יחסית את ישראל בעיקר בהשוואה לזו האמריקאית. כל אלו משפיעים על התחושה בקרב הקהילה היהודית במדינה ובעיקר על הסטודנטים בקמפוסים שמאוגדים בארגון UJS. התחושות הלא נוחות גורמות לחלקים מהקהילה 'להוריד פרופיל' לגבי זהותם היהודית בעוד אחרים נעשים מעורבים יותר בחיי הקהילה ומעתיקים את מקום מגוריהם לאזורים בעלי דומיננטיות יהודית. מספר יהודים בולטים במעורבותם בחיי הפוליטיקה הבריטית. מייקל הווארד היה מועמד המפלגה השמרנית לתפקיד ראש-הממשלה בבחירות 2005 ואד מיליבנד כיהן כמנהיג מפלגת הלייבור הבריטית בין השנים 2010–2015.\n\n ערך מורחב – פוליטיקה של הממלכה המאוחדת\nהפוליטיקה של הממלכה המאוחדת מתנהלת במסגרת דמוקרטיה ייצוגית פרלמנטרית בה הממונה העיקרי הוא ראש ממשלה. היא נחשבת גם למונרכיה חוקתית, אם כי לבית המלוכה תפקיד ייצוגי בעקרו. השלטון הוא שלטון רב-מפלגתי, הכולל אצילה חלקית של סמכויות בסקוטלנד, ויילס, ולעיתים גם בצפון אירלנד.\nהרשות המבצעת היא הממשלה. הרשות המחוקקת כוללת ממשלה ושני בתי פרלמנט – בית הנבחרים ובית הלורדים. המערכת המשפטית פועלת באופן עצמאי מהרשות המבצעת ומהרשות המחוקקת. שיטת ממשל זו נקראת גם שיטת הממשל וסטמינסטר והיא אומצה גם במדינות אחרות, כגון קנדה, הודו, אוסטרליה, ניו זילנד, סינגפור, מלזיה וג'מייקה, מדינות אשר היו חלק מן האימפריה הבריטית, ובמידה רבה גם בישראל.\nלממלכה המאוחדת אין חוקה כתובה ומסודרת, אלא מוסכמות חוקתיות שרובן בלתי כתובות, ונתגבשו במשך השנים.\n\n ערך מורחב – הכוחות המזוינים של הממלכה המאוחדת\n\nהכוחות המזוינים של הממלכה המאוחדת המופקדים על הגנת הממלכה המאוחדת. המדינה חברה פעילה בברית נאט\"ו ושותפה לקואליציות צבאיות אחרות, לרבות כוחות שמירת השלום של האו\"ם. כוחות אלה כפופים למשרד ההגנה, ומפקדו העליון הוא צ'ארלס השלישי, מלך הממלכה המאוחדת, שאליו נשבעים אנשי הכוחות המזוינים אמונים.\nעל פי חוקת בריטניה כפופים הכוחות המזוינים לכתר. עם זאת, על פי חוק הזכויות 1689, לא ניתן להחזיק צבא קבע בעתות שלום ללא הסכמת הפרלמנט. הפרלמנט נותן את הסכמתו אחת לחמש שנים על ידי חקיקת חוק הכוחות המזוינים (Armed Forces Act). הכוחות המזוינים מנוהלים על ידי מועצת ההגנה (Defence Council) של משרד ההגנה שבראשו עומד שר ההגנה.\nהכוחות המזוינים של בריטניה אחראים על הגנתה של הממלכה המאוחדת, של הטריטוריות הבריטיות שמעבר לים ושל שטחי חסות של הכתר הבריטי, יחד עם קידום האינטרסים הביטחוניים הרחבים יותר של בריטניה, ותמיכה במאמצי שמירת שלום בינלאומיים. הכוחות פעילים כמשתתפים קבועים בכוחות נאט\"ו ובקואליציות אחרות. בריטניה אף חברה בארגון חמש המעצמות (FPDA – בריטניה, אוסטרליה, ניו זילנד, מלזיה וסינגפור).\nמשימותיהם של הכוחות המזוינים בשנים האחרונות כללו את  מלחמת אפגניסטן, מלחמת עיראק, ההתערבות בסיירה לאון, משימות שמירת שלום בחבל הבלקן ובקפריסין והשתתפות בתקיפה הצבאית הבינלאומית בלוב. חיילות המצב והמתקנים של הכוחות המזוינים מוצבים באסנשן, בליז, ברוניי, קנדה, דייגו גרסיה, איי פוקלנד, גרמניה, גיברלטר, קניה, קטר ובאקרוטירי ודקליה. הממלכה המאוחדת ביצעה לראשונה ניסוי בנשק גרעיני בשנת 1952 ובכך הייתה למעצמה הגרעינית השלישית בעולם. נכון לשנת 2012 בריטניה היא אחת מחמש המעצמות הגרעיניות המוכרות, כשלרשותה עומדים 225 ראשי חץ גרעיניים. מתוך אלה, 160 מראשי החץ מחומשים ופעילים.\nבכוח הסדיר משרתים כ-200 אלף חיילים: כ-100 אלף בצבא היבשה, כ-45 אלף בחיל האוויר, וכ-41 אלף בחיל הים. הכוחות המזוינים של הממלכה המאוחדת הם מהצבאות החזקים באירופה, לצד צבאות רוסיה וצרפת. צבא הממלכה המאוחדת השתתף בלחימת הקואליציות בבוסניה, בקוסובו, באפגניסטן ובעיראק. הפעם האחרונה שבה לחם לבדו הייתה במלחמת פוקלנד, בשנת 1982.\nלממלכה המאוחדת קשרים ביטחוניים הדוקים עם ארצות הברית. קשרים אלו הידועים בשם היחסים המיוחדים, התפתחו למן מלחמת העולם השנייה והם כוללים שיתוף מידע ופעולה מלאים בכל הקשור לציוד צבאי, מודיעין ועוד. ברשותה הצבא החמישי בגודל הוצאותיו בעולם, והיא מוציאה 2.4% מן התמ\"ג שלה על הצבא.\n\n ערך מורחב – תרבות הממלכה המאוחדת\nתרבותה של הממלכה המאוחדת עשירה ומגוונת ומשפיעה על התרבות העולמית כולה. הממלכה המאוחדת היא מדינה אירופית בעלת קשרים תרבותיים עם מושבותיה לשעבר, במיוחד עם ארצות שבהן אנגלית היא שפה רשמית. מהגרים ממושבותיה לשעבר דוגמת הודו, פקיסטן והאיים הקאריביים השפיעו רבות על תרבותה במהלך העשורים האחרונים.\nהמשקה שמאפיין את הממלכה המאוחדת בעולם הוא תה עם חלב. תרבות שתיית התה ב-5 אחה\"צ, לצד ארוחת הבוקר האנגלית, היא מנהג מקובל מאוד בבריטניה ואשר לרוב מסמל את הממלכה המאוחדת בכלל ואנגליה בפרט.\n\nחינוך בממלכה המאוחדת\nהאיים הבריטיים\nרכבות בממלכה המאוחדת\n\n אתר האינטרנט הרשמי של הממלכה המאוחדת (באנגלית)\nאתר הממשל הבריטי\nאתר משפחת המלוכה הבריטית\nאתר משרד ראש הממשלה הבריטי\nמידע פוליטי-חברתי על בריטניה, באתר המכון הישראלי לדמוקרטיה\nתומר ריבל, הממלכה המאוחדת לאחר המלחמה\nהמנון הממלכה המאוחדת (אורכב 06.07.2007 בארכיון Wayback Machine)\nפרק בפודקאסט \"מינהר הזמן\" בנושא \"ההיסטוריה האפלה של הבריטים\" באתר \"כאן\", 24 באוקטובר 2017\nמשה גלעד, בריטניה: המלצות, מסלולים, אטרקציות וכל המידע למטייל, באתר הארץ, 7 ביולי 2019\nplace/Great-Britain-island-Europe הממלכה המאוחדת, באתר אנציקלופדיה בריטניקה (באנגלית)\n בריטניה, דף שער בספרייה הלאומית",
    "pageid": 2954
  },
  {
    "title": "המפקח הכללי של משטרת ישראל",
    "extract": "המפקח הכללי של משטרת ישראל או בקיצור מפכ\"ל המשטרה הוא קצין משטרה בדרגת רב-ניצב, העומד בראש משטרת ישראל ואחראי על ניהול המשטרה. מקום משרדו הוא בבניין המטה הארצי של משטרת ישראל בקריית הממשלה ע\"ש מנחם בגין בירושלים.\nהמפכ\"ל נבחר לתפקידו על ידי הממשלה בהמלצת השר לביטחון הפנים.\nב-17 בינואר 2021 מונה קובי שבתאי לתפקיד המפכ\"ל ה-19. עם סיום תפקידו ב-18 ביולי 2024 ובלא שאושר מינויו של מפכ\"ל חדש, החל סגן המפכ\"ל, ניצב אבשלום פלד, את תפקידו כממלא מקום המפכ\"ל.",
    "pageid": 16897
  },
  {
    "title": "המשחקים האולימפיים",
    "extract": "המשחקים האולימפיים הם אירוע עולמי של תחרויות ספורט רב-ענפיות הנערך אחת לשנתיים – פעם משחקי קיץ ופעם משחקי חורף, במדורג אך הם מתרחשים פעם בארבע שנים לפי משחקי העונה. במשחקים האולימפיים משתתפים טובי הספורטאים מכל העולם, והם נחשבים במרבית הענפים האולימפיים לאירוע השיא. לאחר המשחקים האולימפיים מתקיימים המשחקים הפאראלימפיים (מהמילה היוונית \"Para\", ליד), שהם המשחקים עבור ספורטאים בעלי מוגבלויות.\nהמונח אולימפיאדה הוגדר בעבר בתור התקופה בת 4 השנים שבין המשחקים האולימפיים, אך כיום הוא משמש בקרב דוברי עברית לתיאור האירוע עצמו, ובהשאלה כדי לציין אירועים תחרותיים כלל-עולמיים נוספים. באנגלית נפוץ המונח \"The Olympics\" (\"האולימפיים\") כהתייחסות לאירוע ולמשחקים.\nכיום נערכים המשחקים האולימפיים העיקריים בקיץ מדי ארבע שנים, כשמשחקי החורף, המצומצמים יחסית, נערכים שנתיים אחרי כל קיץ אולימפי, בחורף. משחקי הקיץ האולימפיים הם האירוע הספורטיבי הגדול ביותר בעולם מבחינת היקף ההשתתפות. היקף הצפייה במשחקים בכלי התקשורת נחשב השני בגודלו לאחר היקף הצפייה במשחקי גביע העולם בכדורגל (המונדיאל).",
    "pageid": 9813
  },
  {
    "title": "ועדת חקירה ממלכתית (ישראל)",
    "extract": "בישראל, ועדת חקירה ממלכתית היא ועדה ציבורית שהוקמה על-פי החלטה של ממשלת ישראל או בהחלטה של הוועדה לענייני ביקורת המדינה של הכנסת, ומונתה על ידי נשיא בית המשפט העליון, לשם בירורו המעמיק של נושא הנמצא במרכז סדר היום הציבורי. הממשלה יכולה להורות על מינוי ועדת חקירה ממלכתית בכל עת. הוועדה לענייני ביקורת המדינה יכולה להורות על מינוי כזה רק בעקבות דיון בדוח של מבקר המדינה.\nועדות חקירה מוקמות בדרך-כלל בעקבות לחץ ציבורי. לעיתים הממשלה מעדיפה להקים ועדת חקירה ממלכתית כדי שלא תואשם ב\"טיוח\" של מחדלים.\nעל-פי פסק דין של בג\"ץ, הממשלה חייבת לדון בהמלצות ועדת החקירה הממלכתית בצורה מעמיקה וממצה. למרות שאינה חייבת לקבל את ההמלצות קיימת ציפיה שהן יקוימו. למרות שלעיתים קיימת התנגדות בממשלה להמלצות של ועדת חקירה ממלכתית, נכון לתחילת 2021, אף ממשלה לא התעלמה מהמלצותיה גם אם לא תמיד קוימו במלואן.\nועת חקירה ממלכתית היא עצמאית ובלתי תלויה. יש ברשותה כלים רחבים כמו יכולת לכפות המצאת מסמכים, ויכולת לחייב התייצבות עדים.",
    "pageid": 62536
  },
  {
    "title": "זוהר ארגוב",
    "extract": "זוהר ארגוב (16 ביולי 1955, כ\"ו בתמוז ה'תשט\"ו – 6 בנובמבר 1987, י\"ד בחשוון ה'תשמ\"ח) היה זמר ישראלי, אשר היה פעיל בין השנים 1977–1987. ארגוב נחשב לגדול זמרי המוזיקה המזרחית והאחראי המרכזי על ההכרה במוזיקה הים תיכונית כחלק מההוויה הישראלית. מכונה \"הזמיר\" ו\"המלך\". יחד עם זאת, ארגוב הוא דמות שנויה במחלוקת, בשל התמכרותו לסמים והעבירות הפליליות שבהן הורשע, בהן אונס.\nמבקר המוזיקה בן זילכה תיאר את חשיבותו המוזיקלית כך: \"ארגוב הוא פורץ דרך אמנותי בסדר גודל של יוצרים ידועי שם מהתרבות הפופולרית המערבית, גאונים מוזיקליים שמעט מאוד מהמהפכה שלהם הייתה קשורה ליד המקרה\".",
    "pageid": 30894
  },
  {
    "title": "חטיבת גבעתי",
    "extract": "חטיבת גבעתי (חטיבה 84) היא חטיבת חיל רגלים סדירה בצה\"ל, הנמצאת תחת עוצבת הפלדה (אוגדה 162). החטיבה הוקמה בשנת 1983 ונקראה על שם חטיבת גבעתי שפעלה במלחמת העצמאות.\nחיילי חטיבת גבעתי חובשים כומתה סגולה עם סמל חיל הרגלים ונועלים נעליים שחורות. סמלה של החטיבה משלב בתוכו את סמלי חטיבת גבעתי שלחמה בתש\"ח וסיירת שקד.\n\n\"חטיבת גבעתי\" הייתה חטיבת חיל רגלים של צה\"ל שפעלה במלחמת העצמאות בתש\"ח (1947-1948). בשנת 1956 פורקה החטיבה ומיד הוקמה מחדש כחטיבת מילואים. נקראת גבעתי תש\"ח וגם גבעתי במילואים (חטיבה 5, חטיבה 17).\n\n ערך מורחב – חטיבת גבעתי (תש\"ח)\nחטיבה מספר 5, שנקראה גם חטיבת \"גבעתי\", הוקמה על ידי ארגון ההגנה כאחת משש החטיבות הראשונות בתקופה שקדמה למלחמת העצמאות. החטיבה הוקמה על בסיס יחידות חי\"ש שלחמו במרחב תל אביב והדרום, כוחות מח\"ל וכן גדוד אצ\"ל.\nמיד לאחר עצרת האו\"ם בכ\"ט בנובמבר, כאשר הותקף היישוב היהודי, הטיל המטה הארצי של ההגנה את משימת הקמתה של החטיבה על שמעון אבידן – שהיה מפקד ותיק בהגנה ובפלמ\"ח. השם \"גבעתי\" היה שמו המחתרתי של שמעון אבידן בתקופה שקדמה לקום המדינה.\nבמלחמת העצמאות הגנה החטיבה על מרחב תל אביב ונטלה חלק בליווי שיירות לירושלים. במבצעים להבקעת הדרך לירושלים דוגמת מבצע נחשון. ערב ההפוגה השנייה כבשו לוחמי החטיבה את משלט עיבדיס והגנו עליו מהתקפות האויב. לאחר מכן כבשו את גבעה 105 ומנעו את ניתוקה של נגבה, שעמדה בגבורה מול התקפות כבדות הן מן האוויר והן מהיבשה. פעולה זו נעשתה על ידי יחידת הג'יפים של החטיבה אשר לה הוענק השם \"שועלי שמשון\". בשל היותו של שמשון סמל לכוח, בחר בו אבא קובנר, ששירת כקצין חינוך בחטיבת גבעתי בתש\"ח, והעניק את שמו ליחידה. נקמת שמשון בפלשתים באמצעות 300 שועלים, העניקה לחטיבת גבעתי ולפיקוד הדרום את סמלם – השועל.\nב-13 בספטמבר 1948 נערך ברחובות מסדר החגיגי של חטיבת גבעתי, ובו השתתפו אלפי חיילים על נשקם וכלי רכבם. על כתף שמאל של כל חייל התנוסס, לראשונה, תג היחידה של גבעתי, חרב ומשני צדיה עלי צבר.\n\n ערך מורחב – חטיבה 5\nבדומה ליחידות אחרות בצה\"ל, גם \"גבעתי\" פשטה ולבשה צורה. בקיץ 1956 הוחלט על פירוק החטיבה ולאחר שלושה חודשים היא הוקמה שנית תחת השם \"חטיבה 17\". חטיבה 17 המשיכה לשאת את השם \"גבעתי\" ומאוחר יותר הוחזר שמה לחטיבה 5. כחטיבת מילואים השתתפה חטיבה 5 במלחמת ששת הימים ובמלחמת יום הכיפורים, במהלכה הוסבה לחטיבת חי\"ר משוריין (חרמ\"ש). החטיבה השתתפה גם במלחמת שלום הגליל ובאפריל 1989 הוחלט על הסבתה של החטיבה לחטיבת חי\"ר מעולה (חיר\"ם). על אף הקשר הישיר בין חטיבה 5 לחטיבת גבעתי תש\"ח, אין כיום קשר ישיר בין חטיבה 5 לחטיבת גבעתי הצעירה.\n\nנוכח אירועי מלחמת לבנון הראשונה, בנובמבר 1982, הטיל הרמטכ\"ל רפאל איתן על אלוף-משנה יהודה דובדבני את משימת הקמת חטיבת גבעתי החדשה כחטיבת חיל רגלים סדירה. חטיבה זו נקראה \"גבעתי\" – כשמה של חטיבת גבעתי תש\"ח שלחמה במלחמת העצמאות. סמלה של החטיבה משלב בתוכו את סמלי חטיבת גבעתי תש\"ח וסמלי סיירת שקד.\nעד תחילת שנות התשעים היה לחטיבת גבעתי יעוד נוסף – יכולת החפה (נחיתה על החוף מכלי שיט) שהתבססה על הנחתת היחידה של צה\"ל – אח\"י בת שבע. בסוף מסלול בוצע תרגיל החפה שאחריו הלוחמים היו מקבלים סיכת החפה (תנין), אשר עם הזמן הפכה לסיכת לוחם לכל דבר, עד שהוחלפה בסיכת הלוחם הנוכחית.\nמפקדה הראשון של גבעתי היה יהודה דובדבני. החטיבה המתחדשת התבססה על סגל פיקוד שגויס מכל חטיבות החי\"ר ובין השאר על מתגייסים מישיבות ההסדר שהיוו חלק ניכר מחיילי החטיבה בשלב ההקמה. החטיבה הוקמה על בסיס גדוד 424 \"שקד\" – נצר לסיירת שקד, שאליו הצטרפו גדוד 432 \"צבר\", גדוד 435 \"רותם\"; וכן פלוגת הסיור (פלס\"ר), פלוגת הנ\"ט (פלנ\"ט), פלוגת ההנדסה (פלחה\"ן), ופלוגת הקשר (פלחי\"ק).\nעם הקמתה עברו חיילי החטיבה את שלב הטירונות ביחד עם לוחמי חטיבת גולני בבסיס בזק הממוקם לא רחוק מג'נין, לאחר תקופה קצרה עברה החטיבה לבסיס קציעות המשמש אותה עד היום.\nגבעתי הצעירה נלחמה לסירוגין בלבנון, ולאחר הנסיגה לרצועת הביטחון, ברצועת הביטחון בלבנון וברצועת עזה. בעקבות הנסיגה מלבנון בשנת 2000 עברה החטיבה לפיקוד הדרום והוצבה בגזרת רצועת עזה, שם הובילה שורה של מבצעים כנגד הטרור בהם נהרגו מאות מחבלים. היחידה שרתה ברצועה עד לביצוע תוכנית ההתנתקות באוגוסט 2005 ואחריו הוצבה בגזרת עוטף עזה. על פעילותה ללוחמה בטרור ברצועת עזה בזמן האינתיפאדה השנייה והלחימה ברצועת עזה מההתנתקות עד מבצע עופרת יצוקה (2000–2009) זכתה החטיבה להערכה רבה ואף למספר פרסים וצל\"שים, כולל פרס הרמטכ\"ל ליחידות מצטיינות לשנת 2002 ולשנת 2004.\nבינואר 2016 הוכפפה החטיבה לעוצבת הפלדה (אוגדה 162) במסגרת מעבר עוצבה זו לפיקוד דרום וארגון האוגדות והחטיבות הסדירות במסגרת תוכנית רב-שנתית \"גדעון\".\nבעשור השני של המאה ה-21 שמה חטיבת גבעתי דגש על תחום הצליפה. ההשקעה נשאה פרי ומאז שלהי אותו עשור, צלפי גבעתי מתברגים בצמרת צה\"ל כולל זכייה באליפויות הצליפה של צה\"ל הנערכות מידי לשנה.\n\nמשפט גבעתי א: בשנת 1988 נכנסו חיילי החטיבה לבית בעזה על-מנת לעצור מבוקש לחקירה. כאשר נתקלו בהתנגדות מצד אביו הכו בו למוות. בית הדין הצבאי קבע שפקודה להפעיל אלימות כאמצעי ענישה היא בלתי חוקית בעליל.\nמשפט גבעתי ב: מג\"ד רותם ושלושה מפקודיו נאשמו שהורו לחייליהם לשבור ידיים ורגליים של פלסטינים. להגנתם טענו שהפקודה ירדה מהמח\"ט אפי איתם ומאלוף הפיקוד יצחק מרדכי. במשפט שהתנהל ב-1990 הכחישו שני הקצינים הבכירים את הטענות וכל הנאשמים הורשעו.\n\nבשנות האינתיפאדה השנייה חטיבת גבעתי הייתה חטיבת החי\"ר העיקרית שמוצבת ברצועת עזה ואחראית על המלחמה בטרור שם, ביחד עם גדוד שמשון, כוחות שריון, גדוד להב של חיל ההנדסה הקרבית וחיל האוויר. במהלך פעילותם שם הרגו כוחות גבעתי מאות מחבלים, אך הפשיטות בעומק מחנות הפליטים הצפופים של עזה והפעילות השוחקת והיומיומית תחת אש בציר פילדלפי גרמו להם גם לאבדות.\nב-22 בדצמבר 2003, התקבל מידע על שני מחבלים אשר מתקרבים לעבר עמדה צה\"לית. מפקד פלוגת החוד של גדוד \"צבר\", סרן חגי ביבי, וסגנו, סגן לאונרדו וייסמן יצאו עם חוליית הפיקוד לכיוונם. בחילופי האש שהיו במהלך ההיתקלות עם המחבלים נהרגו שני המפקדים.\n\nב-11 במאי 2004 התפוצץ נגמ\"ש M-113 בשכונת זייתון בעזה ו-6 אנשי צוותו, מהפלחה\"ן, נהרגו בפיצוץ. למחרת, ב-12 במאי, פוצץ נגמ\"ש M-113 נוסף בציר פילדלפי ו-5 אנשי צוות המנהרות שבו, נהרגו. אירועים אלה כונו אסון הנגמ\"שים. צה\"ל ערך שני מבצעים גדולים להחזרת הגופות, שבהם נהרגו עשרות מחבלים ונהרסו עשרות בניינים בשכונת זייתון וברפיח. בגלל איומו של צה\"ל להמשיך לסרוק עד שכל הגופות יוחזרו, וההרס הרב שגרמו הדחפורים המשוריינים נכנעו המחבלים והעבירו את שרידי הגופות לצלב האדום.\nחטיבת גבעתי נטלה חלק מרכזי במבצע קשת בענן ברפיח וכן במבצע ימי תשובה בצפון רצועת עזה שמטרתו היה למנוע ירי רקטות קסאם על שדרות.\nבחודש ינואר 2005 הוענק לגדוד הסיור של גבעתי עיטור המופת מידי הרמטכ\"ל כהוקרה על פעילותו ברצועת עזה בזמן האינתיפאדה השנייה.\nאחרי ביצוע תוכנית ההתנתקות יצאה חטיבת גבעתי מרצועת עזה והחלה להחליף קווים בדומה לשאר חטיבות החי\"ר.\n\nבחודשים יולי ואוגוסט 2006 נטלה החטיבה, חלק מרכזי במבצע גשמי קיץ, במהלכו נהרגו למעלה מ-200 מחבלים.\nבתחילת מרץ 2008 הובילה החטיבה (יחד עם חטיבה 188 וכוחות נוספים) את מבצע חורף חם במחנה הפליטים ג'באליה ובשכונת סג'עיה. שניים מלוחמי החטיבה (סמ\"ר דורון אסולין מגדוד הסיור וסמ\"ר ערן דן-גור מגדוד שקד) נהרגו בפעילות זו, שבה נהרגו יותר מ-120 פלסטינים.\nבמבצע עופרת יצוקה (סוף 2008 – ינואר 2009) פעלה החטיבה בשכונותיה הדרומיות של עזה, זייתון ותל אל-הווא.\n\nבמבצע צוק איתן לחמה החטיבה בדרום רצועת עזה תחת פיקודו של אלוף-משנה עופר וינטר. במהלך המבצע פגעה החטיבה במחבלים רבים והשמידה מנהרות לחימה ותשתיות אשר שימשו את ארגון החמאס. החטיבה זכתה להערכה רבה על לחימתה: יחידת רימון קיבלה את צל\"ש אלוף פיקוד הדרום, לוחם סיירת גבעתי קיבל את עיטור המופת, ותשעה מלוחמי החטיבה קיבלו צל\"ש על לחימתם. חמישה מלוחמי החטיבה נהרגו בקרבות.\n\nיממה לאחר שנמצאו גופות שלושת הנערים, ב-1 ביולי הוקם צוות קרב חטיבתי המבוסס על חטיבת גבעתי. הצק\"ח כלל את גדוד צבר, גדס\"ר גבעתי ויחידת רימון, גדוד 101 מחטיבת הצנחנים, גדוד 52 מחטיבה 401 וגדוד 603 מחיל ההנדסה הקרבית. התוכנית האופרטיבית של הצק\"ח כללה איגוף שקט של כוחות החמאס ותקיפתם מהעורף.\nלאחר שבבוקר 17 ביולי ניסתה חוליית מחבלים לחדור לישראל באזור קיבוץ סופה, החל שלב התמרון הקרקעי. בלילה שבין 17 ל-18 ביולי פשטו יחידת רימון וגדוד צבר על שדה התעופה בדהניה, ועד הבוקר כותר המתחם על ידי גדוד צבר וטוהר על ידי יחידת רימון. במקביל, תקפו כוחות גדוד 101 וגדוד 52, בסיוע פלוגה מגדוד 603, את שכונת מעמר שבפרברי רפיח. ארגון החמאס הקים בשכונה מתחם מבוצר וניהל אש צלפים ומרגמות כנגד הכוח המתקדם לעבר השכונה. במהלך הלילה הצליח הכוח להתקדם פחות מ-3 קילומטר אל תוך רצועת עזה, בתנועה שארכה כ-8 שעות.\nב-18 ביולי החלו לוחמי מגדוד 603 ומיחידת רימון לאתר את פירי המנהרות במתחם שדה התעופה בדהניה. עד הצהריים אותרו במרחב שלושה פירי מנהרות. במהלך היום העמיק גדוד צבר את אחיזתו בפאתי רפיח. במקביל, ניסה החמאס לפגוע בכוחות גדוד צבר, בין השאר באמצעות חמור תופת ואופנוע תופת. גדוד 603 איתר במהלך היום ארבעה פירי מנהרות ופעל לנטרול כל פירי המנהרות שנמצאו. גדוד 101 איתר במהלך היום 5 פירי מנהרות, והמשיך להתקדם אל תוך שכונת מעמר בשני מאמצים: פלוגת החרמ\"ש של גדוד 52 מדרום ופלוגת החוד של גדוד פתן מצפון, יחד עם הפלוגה המסייעת.\nב-19 ביולי נשלח גדוד הסיור החטיבתי לאתר ולהשמיד מנהרת תקיפה נוספת באזור רפיח. הגדס\"ר לא נתקל בכוחות אויב ולא איתר את פיר המנהרה, ולאחר יממה שונתה משימת הגדס\"ר והוא יצא מהמרחב. גדוד 52 נערך ממגנן, אך מחבל שיצא מפיר מנהרה הצליח לירות פגז RPG על אחד הטנקים, פצע את קצין המבצעים של הגדוד והשבית את טנק המג\"ד. גדוד 101 ספג את ההרוג הראשון שלו, כאשר בשעות הערב נשלחה מחלקת התצפית של הפלוגה המסייעת להתמקם במבנה שולט. בדרכם למבנה זיהה מפקד הכוח סככת פח חשודה, ולאחר שהסככה נסרקה נפתחה אש מתוכה, ממנה נהרג סמל בניה רובל.\nב-20 ביולי נמשכה הלחימה, כאשר לוחמי גדוד 101 זיהו שני פירי מנהרות נוספים. במקביל, פעלו לוחמי גדוד 603 להשמדת פירי המנהרות שזוהו. במהלך פעולתם, זיהו לוחמי הגדוד חוליית מחבלים מתקרבת לעברם, והקפיצו מסוק קרב שהשמיד את החוליה.\n\nבמהלך המבצע סיירת גבעתי תפסה קו בגזרת שכם וניהלה לחימה כנגד חוליות של ארגוני הטרור, ובהם, ארגון גוב האריות. במהלך התעסוקה המבצעית שארכה למעלה מחצי שנה פעלו הלוחמים במאות פעולות כנגד יעדי טרור, פגעו בעשרות מחבלים חמושים ולקחו חלק במבצע כנגד המפקדה הראשית של גוב האריות.\n\nבאוקטובר 2022 במהלך פעילות במרחב שכם, חוליית מחבלים רכובה פתחה בירי לעבר כוח של סיירת גבעתי, אירוע בו נפל לוחם הסיירת עידו ברוך.\n\n ערך מורחב – חטיבת גבעתי במלחמת חרבות ברזל\nב-7 באוקטובר 2023 יצאה ישראל למלחמת חרבות ברזל בעקבות מתקפת הפתע על ידי ארגון הטרור חמאס, במהלך ההתקפה השתלטו מחבלים על יישובי העוטף. 2 גדודים של החטיבה לחמו בכפר עזה במשך שעות ארוכות נגד עשרות מחבלים במקום ופעלו לחילוץ האזרחים והתושבים. סיירת גבעתי פעלה בקיבוץ נחל עוז ופעלה בקרבות.\nלאחר מכן הובילה החטיבה בשיתוף שריון והנדסה את ההתקפה בצפון רצועת עזה ופגעה במאות מחבלים.\nב-31 באוקטובר 2023, במלחמת חרבות ברזל נגמ\"ש מסוג נמ\"ר של החטיבה נפגע מטיל נ\"ט ואחד עשר לוחמים נהרגו.\n\nגדוד שקד (424), הוקם מחדש בשנת 1978, והיה גדוד עצמאי בפיקוד דרום. הוקם מגדוד חרמ\"ש 519, עורב שריון ו-2 פלוגות נח\"ל מתחלפות שהיו מגיעות אליו. בשנת 1983 היה לגדוד הראשון של חטיבת גבעתי וממשיך דרכה של סיירת שקד. הגדוד מורכב מחמש פלוגות: פלוגת סיוע מנהלתי, רובאית, פלחוד, מסייעת ומבצעית.\nסמל הגדוד הוא כנפיים, המסמלות את סיירת שקד, ארץ ישראל, המסמלת את הגנת הגדוד על ארץ ישראל במשימותיו השונות, וחרב, המסמלת גדוד חי\"ר לוחם ומובחר. הגדוד נלחם בלבנון שנים רבות אך את עיקר תהילתו קצר ברצועת עזה, שם הוצב ברציפות מאפריל 2001 ועד ביצוע תוכנית ההתנתקות.\nבשנת 2018 היה לגדוד הראשון בחטיבה הקולט את הנמ\"ר.\n\nגדוד צבר (432) הוקם בשנת 1983. מאז פרוץ האינתיפאדה השנייה נמצא הגדוד בלחימה מתמדת בגזרת עזה.\nסמל הגדוד הוא צבר, על שם שיחי הצבר בהם השתמשו התושבים הערביים בארץ ישראל לסימון גבולות חלקות האדמה שעיבדו כשם ש\"גבעתי\" יגן על הגבולות, וכן רמז למושג \"צבר\" – ישראלי יליד הארץ. הגדוד מורכב משש פלוגות: פלוגת סיוע מנהלתי, פלוגת הטורפים, פלוגת הפושטים, פלוגת החוד, מבצעית ומסייעת.\nהגדוד זכה לתעודת הערכה על פעילותו ההתקפית במבצע צוק איתן ולתעודת הערכה נוספת על פעילותו המבצעית בגזרת חברון במהלך \"אינתיפאדת הסכינים\".\nבדצמבר 2014 הדיח הרמטכ\"ל את מפקד הגדוד לירן חג'בי לאחר שנחשד בהטרדה מינית ושיבוש הליכי חקירה.\nב-7 באוקטובר 2023, פתח חמאס במתקפת פתע על עוטף עזה ויישובי הנגב המערבי במהלכו השתלט על יישובי העוטף. לוחמי הגדוד לחמו על מנת לשחרר את היישובים, במהלך חילופי אש נפל סגן דור שדה מפקד מחלקה בגדוד.\nב-31 באוקטובר 2023 במהלך התמרון הקרקעי של מלחמת חרבות ברזל בעומק הרצועה, תקפו כוחות גדוד צבר וחיסלו מספר גדול של מחבלי חמאס שהתבצרו בבניין רב קומות בסמוך למבנה בית ספר ומשרדי ממשל של החמאס בג'באליה שבצפון רצועת עזה. במהלך הפעולה איבד הגדוד 11 מלוחמיו מפגיעת נ\"ט שפגע בנגמ\"ש נמ\"ר.\nב-14 במרץ 2024 הנמ\"ר שנפגע באסון, חזר לכשירות מבצעית.\n\nגדוד רותם (435), הוא הגדוד הצעיר מבין שלושת הגדודים של החטיבה. הגדוד הוקם בשנת 1984, בעוד השאר הוקמו קודם לכן. הגדוד מורכב משש פלוגות: מסייעת, מבצעית, פלוגת חוד, פלוגת תומר, פלוגת חשיפה תקיפה ופלוגת המפקדה (פלס\"ם). סמל הגדוד הוא רותם, על שם שיח הרותם שגדל במדבר ונאחז בחוזקה באדמת ארץ ישראל בשורשיו העמוקים.\nגדוד רותם היה הגדוד היחיד בחטיבה שנכנס לעומק לבנון במלחמת לבנון השנייה. בשנת 2017 זכה במקום הראשון באליפות צה\"ל בצליפה, הן בבית גדודי החי\"ר והן בסיכום הכולל.\n\nמחזור הגיוס הראשון של הפלוגה, המיועדת לציבור החרדי, היה באוגוסט 2014, ביוזמתו ובעידודו של מפקד החטיבה, עופר וינטר. בתחילה הכוונה הייתה להקים גדוד נפרד (ולכן נקרא בהתחלה בשם \"גדוד תומר\") אך משיקולים שונים הוחלט לבסוף להקים פלוגה ולא גדוד. הפלוגה מתייחדת בכך שהיא מאפשרת אווירה חרדית לחלוטין, ומקבלת לתוכה בוגרי מוסדות חרדיים בלבד, ובתנאי שהם מקיימים אורח חיים דתי, בניגוד לגדוד נצח יהודה שמקבל אליו גם דתיים-לאומיים. ההכשרה כולה מתבצעת בבסיס הר קרן במתחם פלוגתי נפרד. מפקדי וקציני הפלוגה – דתיים. בנוסף, במהלך פרק ההכשרה, נוסף על זמני התפילות אותם מקבל כל חייל דתי, ישנה שעה של לימוד תורה בה רב מארגון שח\"ר מעביר שיעור לחיילים.\nפלוגת תומר נוספה כפלוגה שישית לגדוד רותם, בהמשך פלוגת תומר הפכה לפלוגה הרובאית בגדוד, ובכך הגדוד חזר לתצורה של שש פלוגות פלוגות (פלוגת חוד, מבצעית, מסייעת, תומר (רובאית), פחת\"ק ופלס\"ם). הפלוגה החלה בפעילות מבצעית במרץ 2015 בגבול הצפון, והמשיכה לתעסוקות מבצעיות מוצלחות בכל הגזרות.\n\nעקב ההצלחה של הפלוגה נפתחה פלוגת דומה בגדוד 202 בחטיבת הצנחנים, פלוגת ח\"ץ.\nבשל הראשוניות של הפלוגה והעניין הרב בגיוס חרדים בעקבות התיקון לחוק שירות ביטחון שעסק בגיוס בני ישיבות לצה\"ל זכתה הפלוגה לעניין ציבורי רב ולסיקור תקשורתי נרחב, ואף שימשה השראה לסדרת הטלוויזיה \"כיפת ברזל\".\n\nהסיירת כונתה בעבר גדס\"ר גבעתי בשנת 2019, ביצע צה\"ל שינוי בגדוד הסיור של החטיבה ובפלוגותיו. שם הגדוד שונה מ\"גדס\"ר גבעתי\" ל\"סיירת גבעתי\" וכעת הוא מוגדר כסיירת. הפלוגות הייעודיות מגדוד הסיור הוסבו ל-3 פלגות המתמחות בפשיטה, סיור, חבלה, קשר, לוחמה בשטח בנוי, לחימה בתוואי תת-קרקע, צלפים והפעלת טילים נגד טנקים.\nהסיירת כוללת את:\n\nפלס\"ר גבעתי\nפלחה\"ן גבעתי\nעורב גבעתי (פלנ\"ט)\nפלוגת סיוע מנהלתי\n\nהגדוד עוטר בשנת 2005 בעיטור המופת על רצף פעילויות מוצלחות ברצועת עזה.\n\nפלס\"ר (פלוגת הסיור) גבעתי הוקמה בשנת 1983, וחדלה לתפקד כיחידה עצמאית בחטיבה, לאחר ארגון מחדש של חטיבות החי\"ר ויצירת גדוד סיור חטיבתי בשנת 2001. בסיס היחידה היה מחנה 'עמוס ירקוני' או בשמו העממי 'משמר הנגב' על שם הקיבוץ הסמוך. מסלול האימונים ארך כשנה ושמונה חודשים והוא כלל בין השאר אימוני חי\"ר מתקדמים, לוחמה בטרור, ניווטים וסיור. בנוסף לכך צורף לפלוגה צוות הצלפים של היחידה המכונה \"נץ\". בוגרי היחידה במילואים מאיישים את פלוגת התצפית של חטיבת גבעתי, פלוגת הסיור של חטיבת ביסלמ\"ח, חטיבת בה\"ד 1 וחטיבת הנגב. הפלס\"ר התקיים במתכונת זו עד שנת 2019.\n\nהפלחה\"ן (פלוגת החבלה וההנדסה) הוקמה בשנת 1984 כחלק מהקמת חטיבת גבעתי המחודשת, ייעוד פלוגת ההנדסה החטיבתית היה לפרוץ את הדרך לכוחות הלוחמים ולהובילם לעבר היעד, מאז הקמתה השתתפה הפלוגה במארבים ובמבצעים מיוחדים רבים במסגרת פעילות הבט\"ש, בגזרת גבול לבנון, רצועת עזה, ואזור יהודה ושומרון.\nחיילי הפלוגה זכו לצל\"ש מפקד פיקוד הדרום, על פעילותם המצטיינת בצומת נצרים בספטמבר 2000 בפרוץ האינתיפאדה השנייה.\nבשנת 2001 הפלוגה שולבה במסגרת גדס\"ר גבעתי שהוקם אז, והתקיימה במתכונת זו עד שנת 2019.\n\nהפלנ\"ט (פלוגת נ\"ט) הייתה פלוגה נגד טנקים (נ\"ט) המכונה \"עורב\" (על שם הטיל שבעבר השתמשו בו). ייעודה של הפלוגה היה לפגוע בשריון אויב, בחי\"ר ובמטרות איכות, ולהוות כוח חי\"ר איכותי. בנוסף תפקיד הפלוגה היה להכניס את החטיבה ללחימה בעזרת יכולות האש והתצפית המגוונות שלה, דבר שבעבר עשתה פלוגת הסיור.[דרוש מקור] מאז הקמתה השתתפה הפלוגה במארבים ובמבצעים מיוחדים רבים, בפעילות הבט\"ש, בגזרת גבול לבנון, רצועת עזה, ואזור יהודה ושומרון, וזכתה פעמים רבות בפלוגה המצטיינת של החטיבה. הפלוגה התקיימה במתכונת זו עד שנת 2019.\n\nפלוגת מאור (הפלחי\"ק) היא פלוגת הקשר והתקשוב של חטיבת גבעתי. הפלוגה אחראית על הפעלת אמצעי הקשר, התקשוב והשו\"ב במפקדת החטיבה ובגדודים. בנוסף הפלוגה אחראית לפריסה והקמת מפקדות וחמ\"לי החטיבה, וחפ\"ק המח\"ט בסדיר ובמילואים.\nהפלוגה מורכבת מ-5 מחלקות: 4 מחלקות מקצועיות (אלחוט, שו\"ב, כ\"ס, וקצ\"ק) ומצוות לוחמים.\nלוחמי הפלחי\"ק מבצעים את מסלול הכשרת הלוחם בבא״ח גבעתי. בתקופת השגרה מבצעים פעולות ביטחון שוטף יחד עם היחידה אליה משתייכים. בחירום ובאימונים משמשים לוחמי הפלחי\"ק כקשרי המח\"ט ובתוך כך אמונים על אבטחת המח\"ט וקציני המטה.\nמערך התקשוב החטיבתי מונה את כלל קציני, נגדי וחיילי חיל התקשוב שבחטיבה, בגדודים ובבאח. אחריות הפלחיק לאמן את כלל המסגרות התקשוביות על מנת שייבצעו את תפקידם בצורה נכונה ומדויקת.\n\nבא\"ח (בסיס אימון חטיבתי) גבעתי, הוא בית הספר ללוחמת חי\"ר, בו מתקיימים ההכשרה, ההדרכה והאימונים של חטיבת גבעתי. הבסיס הוקם על ידי אל\"ם (מיל') יעקב עמר ששימש קודם לכן, מפקד גדוד 51 בגולני, כחלק מהקמת חטיבת גבעתי המחודשת, הוא שוכן בבסיס קציעות שבנגב על כביש באר שבע-ניצנה סמוך לגבול ישראל-מצרים, ונועד להכשרת טירונים.\nבעבר התבצעה הטירונות בשטח הבא\"ח והאימון המתקדם במחנה הר קרן, אך בשנת 2015 הוחלט שכל מחזור גיוס ישלים הכשרה מלאה בסיס אחד, על מנת לחסוך זמן אימון יקר שמתבזבז על ההעברה. בשל העובדה שהצבא מקדיש יותר כסף לבסיסי טירונים, שופץ בסיס הר קרן בצורה נרחבת, וחלק ממטה הבא\"ח הועבר אליו. כמו כן בשנה זו הושלמה בנייתם של מגורי הקבע בבסיס על חשבון האוהלים.\n\n ערך מורחב – גדחה\"ן 8170\n\nגדחה\"ן 8170 הוא גדוד הנדסה קרבית במילואים. במרץ 2014 עבר הגדוד מחטיבה 27 שנסגרה, והוכפף לחטיבת גבעתי. הגדוד השתתף תחת פיקוד החטיבה במבצע צוק איתן. ב-2018 זכה הגדוד בפרס הרמטכ\"ל ליחידות מילואים מצטיינות.\nמפקדי הגדוד: אודי אלבז, מני בראונשטיין, אמיר זרגרי.\n\nחיילי חטיבת גבעתי חמושים ברובה סער תבור X-95 פלאט-טופ ובM4A1 קרבין החל ממחזור נובמבר 2023. בעבר נהגו להשתמש ברובה סער מיקרו תבור X-95 מדגמי מיקרו-תבור (גרסה מקוצרת יותר של התבור) ותבור קומנדו CTAR-21 ובעבר הרחוק יותר גליל, M16‏. נשקם זהה לשאר כלי הנשק של גדודי החי\"ר בצה\"ל וכולל גם מטול רימונים מדגם M-203, רובי צלפים מדגמים רמינגטון M-24,‏ מאוזר 86SR,‏ SR-25 Mk 11‏ וברק 338, מטולי רקטות נגד טנקים ומבנים מדגמי לאו M-72 ומטאדור \"מפצח אגוזים\", מקלע בינוני מאג, מקלע קל נגב, מקלע כבד מדגם M2 בראונינג ומקלעי רימונים מקל\"ר סאקו דיפנס Mk-19 ומקל\"רון MK47 בקליבר 40 מ\"מ. בסוף שנת 2018 החלה החטיבה להצטייד ברובי מיקרו-תבור משופרים בעלי קנה ארוך יותר מדגם תבור X-95 פלאט-טופ.\nבעקבות הצטיינותה של החטיבה במבצעים שונים, המתגייסים החדשים לגבעתי בגיוס נובמבר 2006 זכו להיות הראשונים שמשתמשים באופן מלא ושוטף בנשק החדש \"תבור\" אשר כולל גם כוונת השלכה בשם \"מארס\".[דרוש מקור]\nעד לאמצע העשור הראשון במאה העשרים ואחת, הייתה החטיבה מצוידת בנגמ\"שי M-113 בלבד, הנחשבים למיושנים ופגיעים, בעלי מיגון לא מספק. בעקבות אסון הנגמ\"שים ואיום הנ\"ט הגובר ברצועת עזה, הוחלט לתגבר את החטיבה בנגמ\"שי המרכבה הכבדים, הנחשבים לאחד הכלים הממוגנים בצה\"ל. כמו כן, הועברו נגמחונים ונקפדונים לשירות החטיבה.\nבשנים 2005 ו-2008 נמסרו מספר נגמ\"שי מרכבה (נמ\"ר) לשורות החטיבה, לצורכי הערכה ובדיקתם בשטח לפני שייוצרו באופן מסיבי לכלל הכוחות. מאוחר יותר הוחלט שחטיבת גולני היא שתצטייד בנמ\"ר ואילו נגמ\"שי האכזרית של גולני יועברו לשימוש גבעתי. בשנת 2019 החלה החטיבה בהצטיידות בנמ\"ר המצויד ב\"מעיל רוח\".\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהצל\"שים מוצגים בסדר הענקתם.\n\n  צל\"ש אלוף – מאת מפקד פיקוד הדרום, דורון אלמוג, הוענק לסמל שלומי פרץ ביוני 2001, אלוף על אומץ לב ותפקוד קר רוח בלחימה בצומת נצרים בתחילת אינתיפאדת 2000.\n  צל\"ש אלוף – מאת מפקד פיקוד הדרום, דורון אלמוג, הוענק לחטיבת גבעתי באוקטובר 2002, על נשיאה במרבית עול הלחימה ברצועת עזה.\n  צל\"ש אלוף – מאת מפקד פיקוד הדרום, דורון אלמוג, הוענק לסג\"ם ליעד גולן מגדוד שקד באוקטובר 2002, על כך שהרג מחבל בקרב פנים אל-פנים באמצעות קסדה, לאחר שאזלה התחמושת מנשקו.\n  צל\"ש אלוף – מאת מפקד פיקוד הדרום, דן הראל, הוענק לסרן חגי ביבי וסגן לאונרדו וייסמן באפריל 2004, על אומץ לבם, חתירה למגע ולקיחת אחריות פיקודית בגזרה שאינה באחריותם.\n  עיטור המופת – הוענק לגדס\"ר גבעתי ב-14 באפריל 2005, על פעילותו המבצעית הרצופה והמתמשכת במהלך שנת 2004 באזור חבל עזה.\n  צל\"ש אלוף – מאת מפקד פיקוד הדרום, דן הראל, הוענק לסא\"ל עופר וינטר באפריל 2004, על הובלת גדוד הסיור החטיבתי בפעילות רציפה ומתמשכת ברצועת עזה.\n  צל\"ש אלוף – מאת מפקד פיקוד הדרום, דן הראל, הוענק לסרן חזי נחמה באפריל 2004, על פועלו.\n  צל\"ש אלוף – מאת אלוף פיקוד הדרום, יואב גלנט, הוענק לסרן אליק סרור בספטמבר 2008, על שהוביל כוחות תחת אש באזור רווי מחבלים, בעת שהיה מפקד פלוגה מסייעת בגדוד שקד.\n  צל\"ש מפקד חטיבה – מאת מפקד החטיבה, אל\"ם אילן מלכא, הוענק לסגן נדב מוסאי בספטמבר 2009, על פועלו במבצע עופרת יצוקה.\n  צל\"ש מפקד חטיבה – מאת מפקד החטיבה, אל\"ם אילן מלכא, הוענק לסרן בני מאיר בספטמבר 2008, על פועלו.\n  עיטור המופת – הוענק לסגן איתן פונד בינואר 2015, על גבורתו במהלך קרב רפיח, במבצע צוק איתן.\n  צל\"ש אלוף – מאת מפקד פיקוד הדרום, סמי תורג'מן, הוענק ליחידת רימון בינואר 2015, על פעילות היחידה במבצע צוק איתן.\n  צל\"ש הרמטכ\"ל – מאת הרמטכ\"ל, בני גנץ, הוענק ללוחם ביחידת רימון בינואר 2015, על תפקודו במבצע צוק איתן, והריגתם של 4 מחבלים בהתקלות.\n\nאת הסמל הראשון של גבעתי איירה דבורה פופקו בהיותה חיילת בחטיבה.\nצבע הכומתה הוא סגול. הראשונות שבחרו צבע זה היו בנותיו של המח\"ט הראשון (לאחר הקמת החטיבה מחדש ב-1983), יהודה דובדבני, שרצה שלחטיבה המחודשת בפיקודו יהיו צבע וזיהוי ייחודי משלה. הוא הגיע לביתו עם שקיות מלאות בדוגמאות של כומתות בצבעים שונים, וביקש מבנותיו לבחור את הצבע האהוב עליהן. הן בחרו בסגול. הבחירה עברה מבחן נוסף, אצל שתי פלוגות טירונים של החטיבה, אשר להפתעת דובדבני בחרו גם חייליהן בסגול. כאשר הרמטכ\"ל אז, משה לוי, ביקר בבסיס הטירונים החטיבתי, ביקש ממנו אחד החיילים שלחטיבה תהיה כומתה ייחודית משלה, והרמטכ\"ל קיבל את הבקשה.\nתג החטיבה: החרב מסמלת את היותה של החטיבה חטיבה לוחמת. השועל מסמל את יחידת שועלי שמשון שהייתה הסיירת של חטיבת גבעתי הוותיקה; הצבע הכחול מסמל את הים (ייעודה המקורי של החטיבה הוא נחיתה מן הים באמצעות נגמ\"שים אמפיביים – \"תמסחים\"); הצבע הצהוב מסמל את צבע האדמה המדברית של דרום הארץ, גזרתה הייעודית של החטיבה. רגליו של השועל נעוצות בקרקע – נחיתה מהים, זנבו מורם לאוויר לאות גאוות יחידה. צבר – מסמל את ארץ ישראל וכמו כן את גדוד צבר. על פי מורשת הקרב של החטיבה מקור סמל הצבר הוא בקרבות תש\"ח. הערבים, שפחדו מפשיטות הקומנדו של שועלי שומשון, הקיפו את ישובייהם בצברים על מנת שיהוו מכשול ללוחמים.\nהמנון החטיבה הוא \"מי שחלם גבעתי\". ב-2015 נוספו בתים נוספים להמנון בעקבות מבצע צוק איתן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמים (סדרת רשת)\n\nקובי סגל, יחד, ורק יחד, ננצח!: חטיבת \"גבעתי\" במבצע \"צוק איתן\", בן שמן: מערכות, 2018\nמאיר פינקל, הפקת לקחים ברמה הטקטית במלחמת העצמאות - חלון לשני דפוסי ארגון צבאי, בתוך: מלחמה המעצבת הראשונה – שבעה מאמרים במלאת שבעים שנה למלחמת העצמאות, מודן, משרד הביטחון וצה\"ל/המחלקה להיסטוריה, 2018, עמודים 113–150\n\n אתר האינטרנט הרשמי של חטיבת גבעתי\nשלמה מן, סגול כהה – גבעתי בנחיתה, בין גלים\" 169 דצמבר 1986, עמ' 9.\nתמונות מתרח\"ט גבעתי, פורום צבא וביטחון בפרש\nאמיר בוחבוט, עזה - הבית השני של סיירת גבעתי, באתר nrg‏, 24 במאי 2007\nיואב לימור ואלון בן דוד, מקום שביעי: סיירת גבעתי, באתר ynet, 22 בינואר 2008\nאהרל'ה ויסברג, סגול גאה, באתר ישראל היום, 24 באפריל 2011\nגבעתי ציינה שלושים שנה להקמתה: \"ראשונה להתייצב לעת פקודה\", באתר צה\"ל (דרך ארכיון האינטרנט), 25 באפריל 2013.\nנעם ויטמן, 30 שנה לחטיבה הסגולה: 30 עובדות שלא ידעתם על \"גבעתי\", באתר צה\"ל (דרך ארכיון האינטרנט), 25 באפריל 2013\nמיכל קליין ונעמי נידם, 25 שנה לגבעתי לחטיבה הסגולה, במחנה, 18 באוגוסט 2008, כפי שהועלה באתר \"שב\"וז חיילים\"\nרון בן ישי, עופרת יצוקה - תיעוד מיוחד: יום עם חיילי צה\"ל הלוחמים ברצועת עזה, באתר הארץ, 8 בינואר 2009\nתצלומים של מצעד חטיבת גבעתי במושבה רחובות\nתמונות מאוסף חזי אשל - חטיבת גבעתי מתוך האוספים הדיגיטליים של ספריית יונס וסוראיה נזריאן, אוניברסיטת חיפה\n תרגיל נחיתה של חיילי חטיבת גבעתי, סרט בערוץ YouTube של ארכיון צה\"ל ומערכת הביטחון\nסגול עמוק, סרט בערוץ YouTube של דובר צה\"ל, נובמבר 2014 \nאמיר בוחבוט‏, לכל פגז יש כתובת: המג\"דים של גבעתי פותחים הכול, באתר וואלה‏, 9 באפריל 2015\n טקס הענקת אות מלחמת ששת הימים למשפחות הנופלים, יומני כרמל, דצמבר 1967 (התחלה 0:19)\nבול פגיעה: כך הפכה חטיבת גבעתי לאלופת הצליפה של צה\"ל, אתר צה\"ל, 30 בנובמבר 2017\nאייל לוי, ‏\"המחבלים לא רוצים להיתקל בנו\": כך חיילי גבעתי נערכים לאיום המנהרות, באתר מעריב אונליין, 19 באפריל 2018\nעוז רוזנברג, ‏\"נלחמים להיות טובים. נקודה\": גבעתי חוגגת 70 שנה להיווסדה, באתר מעריב אונליין, 28 במאי 2018\nיואב זיתון, גבעתי נגד חיזבאללה: \"הפעם זו תהיה לוחמה פנים מול פנים\", באתר ynet, 5 בינואר 2019\nיואב זיתון, חמש שנים לצוק איתן: היחידה של הדר גולדין נערכת לחזור לעזה, באתר ynet, 7 ביולי 2019\nניר דבורי, ‏הסיירת שנכנסה לגוב האריות בשכם – וחזרה כדי לספר, באתר ‏מאקו‏, 15 בדצמבר 2022\nרעות גוויסר, גלגוליה של החטיבה הסגולה, בבלוג \"הספרנים\" של הספרייה הלאומית, 15 בנובמבר 2023\nיואב זיתון, בצומת המנהרות שחוצות את הרצועה עם המפקד מגבעתי שהחליף כבר 20 \"בתי מג\"ד\" בעזה, באתר ynet, 26 בפברואר 2024",
    "pageid": 16249
  },
  {
    "title": "חטיבת הנח\"ל",
    "extract": "חטיבת הנח\"ל (חטיבה 933) היא חטיבת חיל רגלים סדירה בצבא ההגנה לישראל, הכפופה לעוצבת הפלדה (אוגדה 162). החטיבה השתתפה בכל מערכות ישראל החל ממלחמת שלום הגליל, למעט מבצע עופרת יצוקה בה תפסה קו בגבולות סוריה ולבנון.\nשמה של החטיבה נגזר מראשי תיבות של מסגרת נוער חלוצי לוחם (נח\"ל), משום שמקורה בגרעיני הנח\"ל שהוקמו החל מימיה הראשונים של מדינת ישראל. עם זאת, רוב החטיבה מורכבת מחיילים מכלל הציבור, שאינם קשורים לתנועת ההתיישבות ולגרעינים.\nחיילי חטיבת הנח\"ל חובשים כומתה בצבע ירוק בהיר עם סמל חיל הרגלים ונועלים נעליים אדומות. תג היחידה של הנח\"ל מורכב מחרב, מגל וחיטה. החרב מסמלת את ההגנה והמגל והחיטה מסמלים את עבודת האדמה והחלוציות. ארבעת החצים מסמלים את גדודי החטיבה: שחם (931), גרניט (932), בזלת (50) והסיירת (934).\nמפקד החטיבה הוא אלוף-משנה יאיר צוקרמן, שמונה לאחר נפילת מפקד החטיבה הקודם יהונתן שטיינברג, בתחילת מלחמת חרבות ברזל.\nבסיס האימון החטיבתי של חטיבת הנח\"ל (בא\"ח נח\"ל) שוכן בתל ערד החל מחודש מארס 1993.",
    "pageid": 6950
  },
  {
    "title": "חטיבת עוז",
    "extract": "חטיבת עוֹז (עוצבה 89), הידועה בכינוי חטיבת הקומנדו, היא עוצבת חיל רגלים למבצעים מיוחדים של זרוע היבשה בצה\"ל. החטיבה מאגדת תחתיה ארבע יחידות קומנדו – יחידת אגוז, יחידת מגלן, יחידת דובדבן ויחידת הסיוע המבצעי (יחס\"מ) וכפופה לעוצבת האש (אוגדה 98).\nהחטיבה קיבלה את המספר 89, לציון גדוד הקומנדו 89, גדוד פשיטה בפיקוד משה דיין ודב צסיס, שפעל במלחמת העצמאות תחת פיקוד חטיבה 8.",
    "pageid": 1294537
  },
  {
    "title": "חנה סנש",
    "extract": "חנה סנש (בהונגרית: Szenes Anikó; \"סנש אניקו\"‎; י\"א בתמוז תרפ\"א, 17 ביולי 1921 – 7 בנובמבר 1944, כ\"א בחשוון תש\"ה) הייתה לוחמת ומשוררת יהודייה, מ\"צנחני היישוב\", שהתנדבה לשרת בצבא הבריטי במלחמת העולם השנייה נגד גרמניה הנאצית. צנחה לשטח הונגריה הכבושה, נתפסה, נחקרה בעינויים והוצאה להורג.",
    "pageid": 14773
  },
  {
    "title": "חסן נסראללה",
    "extract": "חסן נסראללה (בערבית: حسن نصر الله عبد الكريم نصر الله, תעתיק מדויק: חסן נצראללה עבד אלכרים נצראללה; משמעות שם המשפחה \"נצראללה\" – \"ניצחון האל\"; נולד ב-31 באוגוסט 1960) הוא איש דת מוסלמי-שיעי ופוליטיקאי לבנוני העומד בראש ארגון הטרור והמיליציה הלבנונית חזבאללה. בעולם הערבי, ובלבנון בפרט, הוא ידוע בכינויו סייד חסן (בערבית: السيّد حسن).  \nברוב מדינות המערב ובהן ישראל וארצות הברית נחשב נסראללה לטרוריסט בכיר ומסוכן, הפועל בעיקר נגד ישראל בסיוע שלטונות איראן וסוריה. לאחר שישראל החליטה ויישמה במשותף עם מוסדות האומות המאוחדות את נסיגת צה\"ל מלבנון וסימון הגבול הבינלאומי שבין המדינות, הורה נסראללה על תקיפת סיור של צה\"ל וחטיפת מספר חיילים, ובכך הוביל לפתיחת מלחמת לבנון השנייה. במהלך המלחמה שיגרו פעילי חזבאללה לפי הוראותיו אלפי רקטות ליישובים אזרחיים בישראל, ובתגובה הושמד בהפצצות מהאוויר הרובע השיעי שבו שכנו משרדיו ומפקדותיו של ארגון חזבאללה, ואף ביתו, בביירות בירת לבנון.\nתחת הנהגת נסראללה החשיבו מדינות וארגונים רבים את חזבאללה לארגון טרור, כולו או מקצתו, בהם ארצות הברית, האיחוד האירופי ומדינות אחרות. רוסיה והרפובליקה העממית של סין מכחישות את הטענה שחזבאללה הוא ארגון טרור, ורואות בחזבאללה ארגון חברתי-פוליטי לגיטימי.",
    "pageid": 31055
  },
  {
    "title": "יחידות מובחרות בצה\"ל",
    "extract": "מעגל היחידות המובחרות בצה\"ל מאגד בתוכו את יחידות העילית, חטיבת הקומנדו, יחידות טקטיות מיוחדות ואת סיירות החי\"ר.",
    "pageid": 220916
  },
  {
    "title": "ליהיא גרינר",
    "extract": "ליהיא גרינר-צבר (נולדה ב-10 באוקטובר 1984) היא ידוענית ישראלית. התפרסמה בעקבות השתתפותה בעונה השלישית של תוכנית המציאות \"האח הגדול\", בה סיימה במקום השני.",
    "pageid": 1076530
  },
  {
    "title": "מונדיאל 2026",
    "extract": "מונדיאל 2026 (באנגלית: 2026 FIFA World Cup; בספרדית: Copa Mundial de la FIFA de 2026; בצרפתית: Coupe du monde de la FIFA de 2026) יהיה טורניר גביע העולם בכדורגל לנבחרות גברים של פיפ\"א ה-23, שעתיד להתקיים בקיץ 2026. הטורניר יתקיים ב-16 ערים בשלוש מדינות באמריקה הצפונית: ארצות הברית, מקסיקו וקנדה, כאשר רבע הגמר, חצי הגמר והגמר, יתקיימו בארצות הברית בלבד. טורניר זה יהיה הראשון לכלול 48 נבחרות.\nהצעתן של ארצות הברית, מקסיקו וקנדה גברה על הצעה של מרוקו במהלך הצבעה בקונגרס ה-68 של פיפ\"א שנערך במוסקבה. זהו המונדיאל הראשון מאז מונדיאל 2002 שנערך ביותר ממדינה אחת, והראשון אי פעם שנערך בלמעלה משתי מדינות. מקסיקו, שאירחה בעבר את מונדיאל 1970 ומונדיאל 1986, תהפוך למדינה הראשונה שמארחת את המונדיאל שלוש פעמים. ארצות הברית אירחה בעבר את מונדיאל 1994.\nב-18 במאי 2023 פורסם הלוגו הרשמי של הטורניר, שעוצב על ידי לוסיו בוסקרדין.",
    "pageid": 1475022
  },
  {
    "title": "מורמונים",
    "extract": "כנסיית ישוע המשיח של קדושי אחרית הימים (באנגלית: The Church of Jesus Christ of Latter-day Saints), הידועה כאחת מתוך כנסיות המורמונים, היא זרם בנצרות הקורא לחידוש דרכיהם המקוריות של מייסדי הכנסייה הנוצרית. הכנסייה המורמונית (Mormon Church) היא למעשה הגדולה ביותר בתנועת קדושי אחרית הימים (כנסיית ה-LDS) והתנועה הנוצרית הרביעית הגדולה בארצות הברית. יש הסבורים שהיא הכנסייה הלגיטימית היחידה הראויה להיקרא \"מורמונית\", אך ישנם זרמים ותנועות אשר מתקיימים בנפרד מן הגוף העיקרי.\nמנהגיהם העיקריים של המורמונים כוללים:\n\nהטפה מיסיונרית פעילה.\nאמונה בנביאים מודרניים, החל מג'וזף סמית וכלה בנשיאה הנוכחי של הכנסייה.\nקבלת התנ\"ך עם הברית החדשה וספר מורמון כספרי קודש.\nקבלת עקרונות תזונה המכונים \"דבר החוכמה\", הדורשים להימנע מאלכוהול, טבק, קפה ותה.\nאמונה באל כאב, בישו כבנו וברוח הקודש כמהווים שלוש ישויות נפרדות.\nאמונה בסוג של תאוסיס (האלה) הקרויה \"אקסאלטציה\" (exaltation) לפיה יכולה הנפש האנושית להפוך לשווה במהותה לאלוהי.\nלבישת מלבושי קודש מתחת לבגדי היום יום.\nעריכת טקסי הטבלה סמליים בעבור המתים, ומחקר גנאלוגי שנועד לסייע בידם בכך.\nחברי הכנסייה מכנים עצמם \"נוצרים\" אך אינם שייכים לנצרות האורתודוקסית, הקתולית או הפרוטסטנטית. לדעת חבריה מהווה הכנסייה חזרה לכנסייה אותה ייסד ישו. זרם הקרוי \"פונדמנטליסטים מורמונים\" פרש מהכנסייה ומקיים מנהגים קיצוניים אותם נטשו זה מכבר חברי הזרם המרכזי, כגון פוליגמיה. נוצרים רבים אינם רואים במורמונים כנסייה נוצרית[דרוש מקור].\nאת הכנסייה ייסדו ג'וזף סמית וחמשת רעיו ב-6 באפריל 1830 בחברת 56 נשים וגברים בעיר פאייט במדינת ניו יורק. לאחר רדיפת הכנסייה וגירוש מאמיניה ממיזורי, ולאחר רציחתו של סמית' בידי המון במדינת אילינוי, החליף את סמית' בריגהם יאנג, שהוביל את המורמונים למרכזם החדש במדינת יוטה. המאמינים המורמונים מרוכזים כיום גם בחלקים של אריזונה, קליפורניה, נבדה, איידהו וויומינג.\nבעולם חיים כיום מעל 15 מיליון מורמונים, מתוכם כחמישה מיליון וחצי בארצות הברית. בספירה זו נכלל כל מי שעבר את טקס הטבילה, מבוגרים ובני נוער, כחבר בכנסייה, אף אם אינו מחשיב עצמו עוד לחבר, וכן הערכה של מספר ילדי המורמונים בגילאים שמתחת ל-8. כפי הנראה מספר המורמונים הבגירים בארצות הברית מגיע ל-2.8 מיליון. על פי נתוני הכנסייה חיים 47% מן המורמונים בארצות הברית וקנדה, 17% באמריקה הלטינית, והיתר פזורים ביתר מדינות העולם.",
    "pageid": 102586
  },
  {
    "title": "מכבי תל אביב (כדורגל)",
    "extract": "מכבי תל אביב הוא מועדון כדורגל ישראלי מהעיר תל אביב, שנחשב לאחד ממועדוני הכדורגל המובילים בישראל ומשחק בליגת העל. המועדון הוקם בשנת 1906 והוא נמנה עם המועדונים הוותיקים ביותר בליגה הבכירה בארץ ישראל כשהשתתף בעונת הבכורה, ומאז 2009 הוא בבעלות המיליארדר היהודי-קנדי מיטשל גולדהאר. המועדון חבר מן המניין בארגון המועדונים האירופיים.\nמכבי תל אביב היא הקבוצה המעוטרת ביותר בכדורגל הישראלי. הקבוצה מובילה את טבלת הקבוצות הזוכות באליפות המדינה עם 25 אליפויות ואת טבלת הזוכות בגביע המדינה עם 24 גביעים, מתוכם שבעה נלקחו בעונת דאבל (אליפות וגביע) ואחד בעונת טרבל (אליפות, גביע המדינה וגביע הטוטו). כמו כן, מובילה הקבוצה גם את טבלת הזוכות בגביע הטוטו לליגת העל, עם שבע זכיות. מכבי תל אביב גם זכתה פעמיים בגביע אסיה לקבוצות, והיא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגת המשנה.\nאצטדיון בלומפילד הוא אצטדיונה הביתי של מכבי תל אביב. צבעי הקבוצה הם צהוב וכחול. כינוייה הבולטים של הקבוצה הם \"מכבי\" ו\"הצהובים\". מכבי תל אביב היא אחת משלוש הקבוצות הישראליות שהעפילו לשלב הבתים של ליגת האלופות.",
    "pageid": 584855
  },
  {
    "title": "מלחמות ישראל",
    "extract": "מיום הקמתה, נלחמה מדינת ישראל בתשע מלחמות, עברה שתי אינתיפאדות וגלי טרור פלסטיני והייתה מעורבת במספר רב של מבצעים צבאיים, פעולות תגמול, עימותים צבאיים וסבבי לחימה, שאינם מוגדרים כמלחמות. כל אלה מהווים את ההיבט הצבאי במכלול המורכב של יחסי החוץ של ישראל.",
    "pageid": 341
  },
  {
    "title": "משה דץ",
    "extract": "משה דץ (נולד ב-6 במרץ 1961) הוא זמר, מלחין, מפיק, שחקן ומנחה ישראלי. מרבה לעשות את פעילותו בקרב קהל הילדים, וכן מרבה לשתף פעולה עם אשתו ושותפתו ליצירה לשעבר, הזמרת ומנחת הטלוויזיה אורנה דץ ואף ייצג לצידה את ישראל באירוויזיון 1991 עם השיר \"כאן\", שהגיע למקום השלישי בגמר התחרות. כמו כן, משמש כפאנליסט לסירוגין בתוכניות הבוקר של קשת 12.",
    "pageid": 317917
  },
  {
    "title": "נועה קירל",
    "extract": "נוֹעָה קִירֶל (נולדה ב-10 באפריל 2001) היא זמרת-יוצרת, שחקנית ופרזנטורית ישראלית; יצגה את ישראל באירוויזיון 2023 עם שירה \"Unicorn\", שהגיע למקום השלישי בתחרות. קירל זכתה בתארים \"זמרת השנה\" ו\"אשת השנה\" של גלגלצ ארבע שנים ברציפות.",
    "pageid": 1332589
  },
  {
    "title": "נופר אנרגיה",
    "extract": "ע.י נופר אנרג'י בע\"מ, המוכרת כקבוצת נופר אנרגיה היא חברה ציבורית ישראלית העוסקת בייזום, בהקמה, מימון, ותפעול מיזמי אנרגיה מתחדשת בישראל ובעולם.\nהחברה עוסקת בהקמת מיזמים סולאריים קרקעיים ופרויקטי דו-שימוש (על גגות ומאגרי מים), לצד פרויקטי אגירת אנרגיה. הקבוצה פועלת בישראל, ארצות הברית, סרביה, אנגליה, פולין, רומניה, גרמניה, יוון, איטליה וספרד.\nניירות ערך של החברה נסחרים בבורסת תל אביב מדצמבר 2020. \nיושב ראש הקבוצה ובעל השליטה בה (28.33%) הוא עופר ינאי ומנכ\"ל הקבוצה הוא נדב טנא.",
    "pageid": 2239745
  },
  {
    "title": "ניר צוק (יזם)",
    "extract": "ניר צוק (נולד ב-1971 ברחובות) הוא יזם ישראלי בתחום אבטחת המידע, ממקימי חברת \"OneSecure\" (שנרכשה על ידי חברת נטסקרין ואחר כך על ידי ג'וניפר נטוורקס) ופאלו אלטו נטוורקס (אשר הוא משמש כ-CTO שלה), המפתחת קו מוצרי Firewall (חומת אש). צוק הוא אחד האנשים העשירים בישראל, עם הון עצמי של כ-750 מיליון דולר.",
    "pageid": 1252985
  },
  {
    "title": "עובדיה יוסף",
    "extract": "הרב עובדיה יוסף (י\"ב בתשרי ה'תרפ\"א, 23 בספטמבר 1920 – ג' בחשוון ה'תשע\"ד, 7 באוקטובר 2013) היה רב, פוסק ומחבר חרדי-ספרדי, כיהן כרב הראשי הספרדי ('הראשון לציון') בשנים 1973–1983 והיה מנהיגה הרוחני ונשיא מועצת חכמי התורה של מפלגת ש\"ס מאז הקמתה. חתן פרס ישראל לספרות תורנית לשנת ה'תש\"ל (1970). כונה בפי רבים גדול הדור, \"פוסק הדור\" וכן מרן. ממעצבי דרכם הרוחנית של יהודי עדות המזרח במאה ה-20 והדרך החרדית ספרדית.",
    "pageid": 1136785
  },
  {
    "title": "עשרת הדיברות",
    "extract": "עֲשֶׂרֶת הַדִּבְּרוֹת הם רשימה של עשרה ציוויים דתיים ומוסריים, שכפי המסופר בתורה נאמרו על ידי אלוהים לעם ישראל במעמד הר סיני. הם נמסרו למשה על ידי אלוהים כשהם כתובים על לוחות הברית. הדיברות נחשבים למצוות יסודיות ביהדות, ולהם השפעה רבה על המשפט והמוסר ביהדות, בנצרות ובאסלאם.\nעשרת הדיברות הן:\n\nאָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים\nלֹא יִהְיֶה לְךָ אֱלֹהִים אֲחֵרִים עַל פָּנָי. לֹא-תַעֲשֶׂה לְךָ פֶסֶל, וְכָל-תְּמוּנָה\nלֹא תִשָּׂא אֶת שֵׁם ה' אֱלֹהֶיךָ לַשָּׁוְא\nזָכוֹר אֶת-יוֹם הַשַּׁבָּת לְקַדְּשׁוֹ\nכַּבֵּד אֶת-אָבִיךָ וְאֶת-אִמֶּךָ\nלֹא תִרְצָח\nלֹא תִנְאָף\nלֹא תִגְנֹב\nלֹא-תַעֲנֶה בְרֵעֲךָ עֵד שָׁקֶר\nלֹא תַחְמֹד",
    "pageid": 8281
  },
  {
    "title": "פאודה",
    "extract": "פאודה (בערבית: فوضى, תעתיק מדויק: פַוְצָ'א, בתרגום לעברית: \"כאוס\", \"בלאגן\") היא סדרת טלוויזיה ישראלית מסוג דרמת-פעולה, ששידורה החל ב-15 בפברואר 2015, בערוץ yes EDGE. את הסדרה יצרו העיתונאי אבי יששכרוף והשחקן ליאור רז. השניים התבססו בין היתר גם על חוויותיהם משירותם הצבאי ביחידת דובדבן. יששכרוף משמש ככתב וכפרשן לענייני ערבים של אתר וואלה ובעבר של קול ישראל. התסריטאי הראשי של העונה הראשונה היה משה זונדר. לסדרה ייעצו בין היתר גם גונן בן יצחק, רכז ביטחון בשב\"כ לשעבר, אבירם אלעד, יוצא יחידת דובדבן, ועמוס הראל, הפרשן הצבאי של עיתון \"הארץ\".\nב-2016 זכתה הסדרה ב\"פרס האקדמיה לטלוויזיה\" בקטגוריית סדרת הדרמה הטובה ביותר וב-2017 זכתה הסדרה ב-11 קטגוריות, בהן הדרמה הטובה ביותר, הבימוי הטוב ביותר (רותם שמיר) והשחקן הטוב ביותר בדרמה/דרמה יומית (ליאור רז).\nבנובמבר 2016, נרכשה הסדרה והועלתה לשידור על ידי שירות הצפייה נטפליקס. מינואר 2017 משודרת הסדרה בערוץ הראשון, ובהמשך בערוץ כאן 11.\nב-26 בדצמבר 2019 החלו שידורי העונה השלישית, וב-13 ביולי 2022 עלתה לשידור העונה הרביעית, שעלתה לשידור בנטפליקס בינואר 2023, והגיעה למקום השביעי בדירוג העולמי של נטפליקס, ולטופ 10 ב-21 מדינות באירופה, אפריקה ואסיה.\nב-4 בספטמבר 2023, הוכרז כי הסדרה תשוב לעונה החמישית.\n\nהסדרה מגוללת את סיפורו של דורון קביליו, מפקד צוות מסתערבים של השב\"כ, ושל חברי צוותו המנסים לחסל את בכיר מבוקשי חמאס ביהודה ושומרון, תאופיק חאמד. חאמד, המוכר גם בכינויים אבו אחמד ו\"הפנתר\", הוא מחבל שאחראי למותם של יותר ממאה אזרחים ישראלים בשורת פיגועים, ונחשב להרוג, אך השב\"כ מגלה שהוא עדיין חי ואף מתכנן להוביל פיגוע גדול. השב\"כ יוצא למרדף כדי להרוג את חאמד ולסכל את הפיגוע.\nהמרדף הבלתי פוסק גובה מחיר פיזי ונפשי כבד הן מהצד הישראלי והן מהצד הפלסטיני. האבדות והטרגדיות שהם נאלצים להתמודד איתן יוצרות תפניות והסלמות במהלך חייהם.\n\nלאחר שבסוף הפרק האחרון של העונה הראשונה הורג וואליד את אבו אחמד, הוא הופך להיות \"ראש הזרוע הצבאית של חמאס בגדה\". אך הדמות המרכזית בעונה הוא נידאל עוודאללה (המכונה גם \"אבו סיף אל-מקדסי\"), בנו של השייח' שנהרג בעונה הראשונה, ופעיל בארגון המדינה האסלאמית שחזר מסוריה ורוצה לנקום בדורון על שהרג את אביו.\nבעונה הזו המאבק הוא אישי יותר, בין דורון לנידאל, ומתמקד רבות בנסיונותיהם לפגוע זה במשפחתו של זה.\n\nהעונה מתרחשת בין השאר ברצועת עזה ועוסקת בדורון וצוותו אשר מסתננים לעזה על מנת\nלחלץ את יערה ואלעד אשר נחטפו על ידי ג׳יהאד חמדאן ובנו בשאר.\n\nהעונה מתרחשת כשנתיים לאחר אירועי העונה הקודמת. דורון חי בחווה של אביו, מנותק מהעולם ומחבריו ליחידה וחש תסכול רב על הדחתו ממנה.\nקפטן איוב, בניסיון להוציא אותו מהמצב שנמצא בו, מבקש מדורון להצטרף בתור מאבטח למשימה פשוטה לכאורה בבריסל. שם דורון מתלווה לאיוב בפגישה עם עומאר טוואלבה (אמיר בוטרוס), מקור לבנוני חשוב במיוחד לאיוב. טוואלבה הוא למעשה בנו של משת\"פ מג'נין שסייע לישראל בעבר ונחשף כבוגד בפלסטינים. איוב עזר למשפחתו והעביר אותה מהגדה לרמלה כדי לשמור על ביטחונם. אך מאז עומאר עבר ללבנון ואילו אחותו מאיה (לוסי איוב) השתלבה בחברה הישראלית ומנהלת קריירה מצליחה בתור קצינה במשטרת ישראל.\nהפגישה בבריסל מסתבכת ודורון נקלע לסיטואציה מורכבת, הכוללת חוליית טרור מתוחכמת שחוטפת את קפטן איוב ומענה אותו. דורון ושאר היחידה יוצאים לבלגיה כדי להחזיר את הקפטן.\n\nדורון קביליו (ליאור רז): בעברו מפקד צוות ביחידת מסתערבים אשר פרש מהתפקיד לחיים אזרחיים וכעת חוזר לתפקידו הישן במטרה לתפוס את אבו אחמד ולאחר מכן את אל מקדסי. מוצג כאישיות מחוספסת מאוד, לא נשמע לפקודות ומעדיף לפעול בשטח על פי שיקול דעתו. היה נשוי לגלי אך התגרשו בסוף העונה הראשונה. אב לעידו ונוגה.\nאלי (יעקב זדה-דניאל): מפקד צוות ביחידת המסתערבים אשר נפצע בתחילת העונה הראשונה ועוזב את היחידה. לאחר מותו של מורנו חזר אל היחידה והחליף אותו. בעונה הרביעית נהיה בן זוגה של חגית, אלמנתו של אביחי. טס לבלגיה על מנת לעזור לדורון ולצוות לחלץ את גבי.\nאל\"ם (במיל') מיכאל \"מיקי\" מורנו (יובל סגל) (עונות 1–2): מפקד יחידת המסתערבים, ניהל רומן עם נורית. חיסל עם גדעון אביטל אסירים לפני עלילת הסדרה, וכדי שלא יפרק את היחידה מאיים עליו שיחשוף את רצח האסירים. נהרג מפיצוץ מטען על ידי אל-מקדסי בתחילת העונה השנייה.\nגבי (קפטן איוב) (איציק כהן): מנהל מחלקת השב\"כ. ממוצא חצי לבנוני חצי מצרי (דמותו מבוססת על יואב מרדכי, שגם הוא כונה \"קפטן איוב\"). מוצג כדמות קשוחה, שלא מהססת להפעיל מניפולציות ולסחוט אנשים בשלל דרכים כדי לסכל פיגועים.\nנאור ברזני (צחי הלוי) (עונות 1–2): לוחם בצוות המסתערבים. ניהל רומן עם גלי בעודה נשואה לדורון. בעונה השנייה עזב את היחידה לאחר חילוקי דעות על התנהלות היחידה אשר לטענתו פועלת לטובת דורון.\nנורית (רונה-לי שמעון): קצינת מודיעין ביחידת המסתערבים, שבהמשך יוצאת לשטח כמסתערבת. ניהלה רומן עם מפקדה מיקי מורנו. בעונה הרביעית התחתנה עם שגיא. לקראת אמצע העונה מגלים שהיא בהריון משגיא.\nבועז (תומר קאפון) (עונה 1): לוחם בצוות המסתערבים ואחיה הקטן של גלי. הלוחם הכי צעיר ביחידה, בולט כפזיז ורגיש יותר מהאחרים. לאחר שחברתו נהרגה בפיגוע החל לאבד את שפיותו ולסבך את עצמו ואת האחרים אבל חזר לשפיות בזכות מורנו. נפל בשבי חמאס במהלך פעילות מבצעית ונהרג על ידי ואליד בהוראתו של אבו אחמד.\nסטיב (הרצל) פינטו (דורון בן-דוד): לוחם ונהג בצוות המסתערבים. מנהל רומן עם ענת, אחותו של מורנו, לזוג נולד ילד שקראו לו מיכאל (על שם מיכאל מורנו אח של ענת).\nאביחי בן חיים (בועז קונפורטי) (עונות 1–3): לוחם וצלף בצוות המסתערבים. מראה אמפתיה ורגש יותר משאר חבריו ליחידה. בעונה השלישית מת.\nשגיא צור (עידן עמדי) (עונות 2–4): לוחם חדש בצוות המסתערבים, אך בעל פחות ניסיון. הועבר לצוות מיחידה צבאית אחרת. בעונה הרביעית התחתן עם נורית.\nתא\"ל אלעד כספי (רותם קינן) (עונות 2–4): תת-אלוף בצה\"ל העובד לצד קבוצת המסתערבים. נרצח בעונה הרביעית.\nהילה בשן (מרינה מקסימיליאן) (עונה 3): ראש שלוחת עזה, ניהלה רומן עם דורון.\nדנה (אמירה) (מירב שירום) (עונות 2–4): חוקרת בשב\"כ. בעונה הרביעית מונתה למנהלת מחלקה בשב\"כ.\nמאיה בנימין (לוסי איוב) (עונה 4): בתו של פלסטיני ששיתף פעולה עם קפטן איוב, קצינה במשטרת ישראל ונשואה לעמוס בנימין (אסף פרי), קצין משטרה בכיר.\nשני רוסו (ענבר לביא) (עונה 4): מסתערבת לשעבר בצוות שחזרה לתפקיד.\nרפאל (עודד לאופולד) (עונה 4): סגן ראש המוסד.\n\nתאופיק חאמד (אבו אחמד/הפנתר) (הישאם סלימאן) (עונה 1): האנטגוניסט הראשי בעונה הראשונה. מנהיג טרור בכיר בחמאס שהרג 116 ישראלים במהלך שורת פיגועי טרור. נחשב להרוג, אך בתחילת העונה נודע כי הוא מסתתר מפני כוחות הביטחון הישראלים המחפשים אותו. מוצג כחכם, מקורי וכריזמטי, וגם כאיש משפחה אוהב. נהרג על ידי ואליד בסוף העונה הראשונה בהוראתו של אבו סמארה.\nנידאל עוודאללה (אבו סיף אל-מקדסי) (פיראס נסאר) (עונה 2): האנטגוניסט הראשי בעונה השנייה. בנו של השייח' עוודאללה, שחוזר מתקופה ארוכה בסוריה ורוצה לנקום בדורון. פעיל ארגון המדינה האסלאמית, מומחה לחומרי נפץ, מקים תא טרור שחבריו דוברי עברית ומסתננים לישראל, מנסה להוציא פיגועי ענק בשטח ישראל מטעם דאעש. מסוכסך עם אנשי חמאס, ובראשם אבו סמארה וואליד, שלדעתו, הם לא ממשיכים את המאבק בישראל כראוי. חוסל על ידי דורון בסוף העונה השנייה.\nואליד אל-עבד (שאדי מרעי) (עונות 1–2): מחבל, יד ימינו של אבו אחמד. בעונה הראשונה מאוהב בבת דודתו שירין, ולאחר שאבו אחמד מנסה להרוג אותה, הוא בוגד בו והורג אותו, וממלא את מקומו כמפקד הזרוע הצבאית של חמאס בגדה. בעונה השנייה נעצר בידי צוות המסתערבים ונחקר, ולבסוף חוסל על ידי נאור.\nשירין אל-עבד (לטיסיה איידו) (עונות 1–2): רופאה, אלמנה. בת דודתו של ואליד, שלוחץ עליה לעזור לאבו אחמד ולחמאס. מנהלת רומן אסור עם דורון, ובתוך כך מוסרת לו מידע, וכתוצאה מכך אבו אחמד מנסה להרוג אותה. אחרי מותו, מתחתנת עם ואליד, אך ממשיכה להעביר מידע לדורון ולשב\"כ. התאבדה בסוף העונה השנייה. הדמות הטרגית של העונה הראשונה והשנייה.\nאבו סמארה (ג'מיל ח'ורי) (עונות 1–3): יושב ראש חמאס ביו\"ש. בעונה הראשונה מורה לוואליד להרוג את אבו אחמד, ובעונה השנייה מנסה לשכנע את נידאל לשתף פעולה עם החמאס ולא עם דאעש. בעונה השלישית נמצא בכלא ונחקר מדי פעם על ידי קפטן איוב.\nנאסרין חאמד (אום אחמד) (חנאן חילו) (עונה 1): \"אלמנתו\" של אבו אחמד ואם שני ילדיו (אחמד ועביר), שמתמודדת עם היעדרותו של בעלה ועם הצורך לשמור על עצמה ועל משפחתה. בלחץ השב\"כ, בורחת לברלין עם ילדיה בחסות ישראל ועוברת לגור שם.\nהשייח' עוודאללה (אבו נידאל) (סלים דאו) (עונה 1): שייח' ואב רוחני בחמאס, מורו הרוחני של אבו אחמד. נחטף על ידי דורון וחבריו לצוות כקלף מיקוח לשחרור בועז, נחקר ובהמשך חוסל מפיצוץ חגורת נפץ שהונחה עליו. אביהם של נידאל וסמיר.\nעלי כרמי (ג'וני ערביד) (עונה 1): פעיל טרור בכיר בחמאס, אשר נאלץ לשתף פעולה עם השב\"כ. חוסל על ידי אנשיו של אבו אחמד.\nבאשיר חאמד (סאמר בשאראת) (עונה 1): אחיו הצעיר של אבו אחמד. חוסל על ידי בועז ביום חתונתו, בעת ניסיון כושל לעצור את אחיו הגדול.\nאמאל חאמד (מונא חוא) (עונה 1): אשתו של באשיר, אחיו הקטן של אבו אחמד. נקמה את מותו של באשיר בפיגוע התאבדות.\nג'יהאן חאמד (אום תאופיק) (חאולה חאג'-דיבסי) (עונה 1): אמו של אבו אחמד.\nסמיר עוודאללה (אמיר ח'ורי) (עונה 2): אחיו של נידאל ובנו של השייח' עוודאללה. קרוע בין תא הטרור של אחיו לבין הקמת משפחה נורמטיבית. במהלך ניסיון חיסול של נידאל, נורה למוות בטעות על ידי אחיו.\nמרווה עוודאללה (לונא מנסור) (עונה 2): אשתו של סמיר, בהריון ומאוימת על ידי קפטן איוב שתשתף פעולה או שיגרום לה להפלה ולכן משתפת איתו פעולה.\nאבו מאהר (קאדר הריני) (עונות 1–3): יושב ראש הביטחון המסכל של הרשות הפלסטינית, עוזר לקפטן איוב בתפיסת המבוקשים, בנו נסחף אחרי נידאל. נרצח בתחילת העונה השלישית בידי אנשיו של פאוזי.\nמאהר (קרלוס גרזוזי) (עונה 2): בנו של אבו מאהר אשר נסחף אחרי נידאל ומשתף איתו פעולה. עובר לדנמרק לאחר שחשף לקפטן איוב את תוכנית הפיגוע של אל מקדסי בתל אביב.\nאום נידאל (ראידה אדון) (עונה 2): רעייתו של השייח' אבו נידאל עוודאללה שחוסל בעונה הראשונה ואימם של סמיר ונידאל. בעקבות מותו של סמיר מנתקת את הקשר עם נידאל ומאשימה אותו במותו.\nבשאר חמדאן (עלא דקה) (עונה 3): בנם של נור וג'יהאד חמאדן, אחיה של הייפא ובן דודו של פאוזי. חלומו הגדול להיות מתאגרף מקצועי ומתאמן עם אבו פאדי (דורון). הואשם על ידי החמאס בבגידה בעקבות מותו של פאוזי. חוטף את יערה ואלעד ביחד עם אביו והם בורחים לעזה. נכנס לכלא בסוף העונה השלישית אחרי שרצח את יערה. הדמות הטרגית של העונה השלישית.\nג'יהאד חמדאן (אבו בשאר) (ח'ליפה נאטור) (עונה 3): אביו של בשאר. חבר בחמאס, חוטף ביחד עם בשאר את יערה ואלעד. חוסל בעונה השלישית על ידי דורון.\nנאסר חמדאן (אבו פאוזי) (מחמוד אבו ג'אזי) (עונה 3): אביו של פאוזי ואחיו של ג'יהאד. חוסל על ידי שגיא כשניסה להתאבד על דורון עם חגורת נפץ.\nסמיר אבו סמהדנא (אבו אברהים) (יוסף אבו ורדה) (עונה 3): ראש חמולת סמהדנא ברפיח, חברו של ג'יהאד חמדאן. חוסל בעונה השלישית.\nפאוזי חמדאן (אמיר חטיב) (עונה 3): בנו של נאסר ובן דודו של בשאר. חוסל על ידי דורון בעונה השלישית.\nהאני אל ג'עברי (אבו מוחמד) (ג'ורג' אסקנדר) (עונה 3): האנטגוניסט הראשי בעונה השלישית. מנהיג הזרוע הצבאית של חמאס ברצועת עזה, משפחתו נהרגה על ידי ישראל בניסיון חיסולו. במהלך העונה השלישית, נעצר על ידי הכוח הישראלי ולאחר מכן חוסל על ידי בשאר חמדאן מפני ששיתף פעולה עם הישראלים.\nנור חמדאן (אום בשאר) (ענת חדיד) (עונה 3): אימם של בשאר והייפא, ואשתו של ג'יהאד חמדאן.\nהייפא חמדאן (סמאר קופטי) (עונה 3): בתם של נור וג'יהאד חמאדן, אחותו של בשאר ובת דודו של פאוזי.\nעיסאם יונס (ג'לאל איוב) (עונה 3): יד ימינו של האני אל ג'עברי, מח\"ט אזור מרכז של הזרוע הצבאית של החמאס ולוחם קומנדו מיומן (נוח'בה), חוסל במהלך העונה השלישית.\nעומאר טוואלבה (אמיר בוטרוס) (עונה 4): אחיה של מאיה, בעל קשר קרוב לקפטן איוב שנובע מהקשר שלו עם משפחתו, עומאר מפתה את איוב לפגישה בבריסל ושם חוטף אותו ביחד עם חוליית חזבאללה. חוסל על ידי גבי בעונה הרביעית.\nמוחמד טוואלבה (אבי אבורומי) (עונה 4): אחיהם של מאיה ועומאר, עבריין סמים.\nעאדל טוואלבה (לואי נופי) (עונה 4): האנטוגניסט הראשי בעונה 4. קצין בכיר בארגון חזבאללה. בן דודם של עומאר, מאיה ומוחמד. עבד במטה המסכל של הרשות הפלסטינית כאשר למעשה היה שם בתור מרגל לטובת חזבאללה וגנב כסף מהרשות לטובת פעילות טרור. אביו חוסל על ידי כוחות ישראלים לאחר שהדוד שלו (אביו של עומאר) חשף את אביו כאשר עבד יחד עם השב״כ. חוסל על ידי דורון בסוף העונה הרביעית.\nניזאר (לואי עלי) (עונה 4): חבר מצוות החטיפה של קפטן איוב בבריסל, דורון מחסל אותו ואיש צוות נוסף במהלך החטיפה של מאיה ועיישה, במטרה להגיע לעומאר, אחיה של מאיה.\n\nגלי קביליו (נטע גרטי): אשתו של דורון, אמם של עידו ונוגה. משקיעה מאמץ רב בניסיון להתמודד עם עבודתו של דורון, ומנסה לשכנע אותו לפרוש ולחיות חיים שלווים. אחות של בועז. בעודה נשואה לדורון, ניהלה רומן עם נאור. בעונה השנייה היא נשואה לאייל.\nעידו קביליו (מל מלכה) (אורח בעונות 1–3): בנם של דורון וגלי. נחטף על ידי אל-מקדסי בסוף העונה השנייה. סירב לשמור על קשר עם דורון בגלל אירועי העונה השנייה, אבל אחרי המבצע בעזה חזר לקשר איתו.\nגדעון אביטל (אורי גבריאל) (עונה 1): שר הביטחון. לא אהוד על צוות המסתערבים ובמהלך העונה הראשונה מנסה לפרק את היחידה, אך חוזר בו לאחר לחץ של מורנו שיחשוף כי חיסל אסירים במהלך שירותו הצבאי.\nדריה (יערה בנבנישתי) (עונה 1): ברמנית, בת זוגו של בועז. במהלך העונה הראשונה נרצחת בפיגוע התאבדות שבוצע על ידי אמאל.\nעמוס קביליו (יגאל נאור) (עונה 2): אביו של דורון, יליד בגדאד, בצעירותו שירת גם הוא בתפקיד מסווג בשירות הביטחון בשל התמצאותו בשפה הערבית ובתרבותה. נרמז שהוא השתתף במבצע הכושל לחיסול חאלד משעל והיה עצור בירדן. נרצח על ידי אל-מקדסי במהלך העונה השנייה.\nענת מורנו (מורן רוזנבלט) (עונות 2–4): אחותו של מורנו, מפקד יחידת המסתערבים. מנהלת זוגיות עם סטיב, לזוג נולד ילד.\nנוגה קביליו (דניאל ברונפן) (אורחת בעונות 1–3): ביתם של דורון וגלי ואחותו של עידו.\nאייל (נדב ניר) (עונה 2): בעלה של גלי לאחר שנפרדה מדורון.\nיערה (ריף נאמן) (עונה 3): לומדת במכינה קדם צבאית, נחטפת ביחד עם אלעד על ידי בשאר ואביו, כאשר לבסוף מוברחת חזרה על ידי הצוות הישראלי. בסוף העונה השלישית נרצחת על ידי בשאר.\nאלעד (איתי מילדוורט) (עונה 3): תלמיד במכינה קדם צבאית, נחטף יחד עם יערה על ידי בשאר ואביו. מצליח לברוח ממקום המסתור שבו הם נמצאים ומתקדם לכיוון הצוות הישראלי, נרצח על ידי אחד מחייליו של האני אל ג'עברי במהלך בריחתו.\nחגית בן חיים (דפי שושנה אלפרן) (עונות 3–4): אשתו של אביחי. בעונה הרביעית הופכת להיות בת זוגו של אלי.\nמג'די (פיראס מנאע) (עונות 3): לוחם וצלף דרוזי, נכנס ליחידה אחרי מותו של אביחי.\nספאא' (וטן עבד אלגני) (עונה 3): סטודנטית  בדואית ישראלית הנמצאת בזוגיות עם בשאר. בעקבות חטיפתם של יערה ואלעד שבוצע על ידי בשאר, היא נפרדת ממנו ומנתקת עימו קשר.\nדודי (קפטן זיאד) (גל פרידמן) (עונה 4): חוקר בשב\"כ. מנהל רומן עם דנה, נרצח בעונה הרביעית.\nעמוס בנימין (אסף פרי) (עונה 4): קצין משטרה, קיבוצניק, נשוי למאיה, שעזבה בשבילו את משפחתה הערבית ובאה לחיות איתו בקיבוץ.\n\n פאודה, ברשת החברתית אקס (טוויטר)\n \"פאודה\", במסד הנתונים הקולנועיים IMDb (באנגלית)\n \"פאודה\", באתר נטפליקס\n \"פאודה\", באתר Rotten Tomatoes (באנגלית)\n\"פאודה\", באתר אידיבי\n \"פאודה\", במסד הנתונים הקולנועיים KinoPoisk (ברוסית)\nידיעות בתקשורת\n\nשגיא בן נון‏, אהוד ברק: \"'פאודה' סדרה מבטיחה, יש בה לא מעט אמת\", באתר וואלה‏, 12 בפברואר 2015\nאבי יששכרוף‏, שם, מעבר להרי החושך: יוצר \"פאודה\" מספר על הולדת הסדרה, באתר וואלה‏, 15 בפברואר 2015\n גילי איזיקוביץ, \"פאודה\" עוסקת במה שהישראלים לא רוצים לשמוע, באתר הארץ, 24 בפברואר 2015\nאבנר שביט, פריז‏, לט איט לטיסיה: ריאיון עם לטיסיה איידו על \"פאודה\", \"ערבים רוקדים\" והשלום, באתר וואלה‏, 19 במרץ 2015\nהודיה כריש-חזוני, \"פאודה\" מציאותית? מסתערבים אמתיים עונים, באתר nrg‏, 17 באפריל 2015\nרן בוקר, \"אני מקדיש את הסצנה בפאודה למדחת יוסוף\", באתר ynet, 30 באפריל 2015\n נורית גרץ ורז יוסף, אויבים, סיפור אהבה, באתר הארץ, 15 בפברואר 2017\n  יהודה נוריאל, אותו הכפר, באתר \"ידיעות אחרונות\", 11 ביולי 2017\nאיתי שטרן, \"פאודה\" מעוררת הדים ב\"ניו יורקר\", באתר הארץ, 29 באוגוסט 2017\n שירין פלאח סעב, חמאס משיב מלחמה: הארגון ישדר סדרה מקורית בסגנון \"פאודה\", באתר הארץ, 20 בינואר 2022\nשמעון איפרגן, ‏\"אנחנו גוועים פה ברעב והם עושים סדרה שתפאר אותם\", באתר ‏מאקו‏, 24 בינואר 2022\n\"פאודה\" - גרסת חמאס: הסדרה שמהללת את המאבק נגד ישראל, באתר ‏מאקו‏, 16 בפברואר 2022\nביקורות\n\n רוגל אלפר, ב\"פאודה\" אין תקווה, אבל היא ממחישה עד כמה ישראל היא מדינה דו־לאומית, באתר הארץ, 13 בפברואר 2015\nשיר זיו, אחלה ג'מאעה, באתר ישראל היום, 15 בפברואר 2015\nעידו ישעיהו‏, והארץ הייתה תוהו ובוהו: \"פאודה\" מתעלת את הסכסוך ומורטת את העצבים, באתר וואלה‏, 16 בפברואר 2015\nדורון ברוש, מעריב השבוע, 16 בפברואר 2015\nהגר בוחבוט, עכבר העיר אונליין, \"פאודה\": חושפת את מה שנוח לכולנו להסתיר, באתר הארץ, 15 בפברואר 2015\nסמדר שילוני, \"פאודה\": הכאוס ישאב אתכם פנימה, באתר ynet, 16 בפברואר 2015\nאיתמר רייצס, \"פאודה\": פתאום ערבית נשמעת מגניב, באתר nrg‏, 16 בפברואר 2015\nעידן דוייב, \"פאודה\": גם אנשי חמאס הם בני אדם, באתר nrg‏, 6 באפריל 2015\nעידו ישעיהו‏, שמע ישראל: \"פאודה\" סוגרת עונה ראשונה עם פרק מדהים, באתר וואלה‏, 03 במאי 2015\nסמדר שילוני, פרק הסיום של \"פאודה\": לא הכל היה מושלם, באתר ynet, 3 במאי 2015\nשיר זיו, יחידה מובחרת: העם רוצה עוד \"פאודה\", תודה, באתר nrg‏, 4 במאי 2015\nעידו ישעיהו‏, עת נקמה: גם בעונה השנייה של \"פאודה\" קשה למצוא סדרה מסעירה כמוה, באתר וואלה‏, 31 בדצמבר 2017\nסמדר שילוני, העונה השנייה של \"פאודה\": פשוט פיצוץ, באתר ynet, 31 בדצמבר 2017\n  יקי הפשטיין, ‏שונאים, סיפור אהבה: פאודה צלחה את מבחן העונה השנייה, בעיתון מקור ראשון, 23 במרץ 2018",
    "pageid": 1243000
  },
  {
    "title": "פייסבוק",
    "extract": "פייסבוק (באנגלית: Facebook) היא פלטפורמת רשת המופעלת על ידי חברת מטא האמריקאית. הפלטפורמה היא הרשת החברתית המקוונת הגדולה בעולם, והיא זמינה ביותר משבעים שפות במדינות רבות ברחבי הגלובוס. ביוני 2017, דיווחה החברה על כשני מיליארדי חברים הרשומים באתר, כש-800 מיליון מהם פעילים בתדירות יומיומית. בחודש פברואר 2022 דיווחה החברה לראשונה בתולדותיה על קיטון במספר המשתמשים היומיים ביחס לרבעון הקודם. מספר המשתמשים ירד לשיעור של 2.91 מיליארד. על פי חברת דירוג האתרים אלכסה, פייסבוק הוא האתר השביעי הנצפה ביותר באינטרנט ברחבי העולם והשלישי הנצפה ביותר בישראל.\nהאתר הוקם על ידי מארק צוקרברג, אדוארדו סברין, דסטין מוסקוביץ', כריס יוז ואנדרו מקקולום , בהיותם סטודנטים באוניברסיטת הרווארד, ב-4 בפברואר 2004. 28.2% ממניות החברה בבעלות צוקרברג. בתחילה התאפשר רק לסטודנטים מהרווארד להצטרף לרשת, אך ב-11 בספטמבר 2006 היא נפתחה לשימוש כלל הציבור.\nשם האתר נובע משמו של הספר המקובל במכללות ובאוניברסיטאות ברחבי ארצות הברית, המכיל את תמונות הסטודנטים, והמחולק להם בשנתם הראשונה באקדמיה על מנת שהסטודנטים החדשים יוכלו להכיר טוב יותר איש את רעהו. ספר זה מכונה \"Face Book\" (באנגלית \"ספר פנים\").",
    "pageid": 399097
  },
  {
    "title": "פנינה רוזנבלום",
    "extract": "פנינה רוזנבלום (נולדה ב-30 בדצמבר 1954) היא אשת עסקים בתחום מוצרי הקוסמטיקה, דוגמנית צמרת ושחקנית בעברה, כוכבת מדורי רכילות, וחברת הכנסת מטעם הליכוד בכנסת ה-16 למשך כארבעה חודשים (דצמבר 2005 - אפריל 2006).",
    "pageid": 11560
  },
  {
    "title": "צבא הגנה לישראל",
    "extract": "צבא הגנה לישראל (ידוע בעיקר בראשי התיבות צה\"ל, וכן בצורה צבא ההגנה לישראל) הוא צבאה של מדינת ישראל והארגון המרכזי במערכת הביטחון הישראלית. צה\"ל משמש ככוח ההגנה העיקרי האמון על קיומה של מדינת ישראל. לצה\"ל שלוש זרועות: אוויר, ים ויבשה. השירות בצה\"ל הוא חובה, וחלקים גדולים מהאוכלוסייה משרתים בו. צה\"ל נחשב לצבא החזק ביותר במזרח התיכון ולאחד הצבאות המתקדמים, החזקים והמיומנים ביותר בעולם.\nצה\"ל הוקם במאי 1948, שבועיים לאחר הקמת המדינה. טרם הקמתו, פעלו בארץ ישראל שלוש מחתרות עבריות מרכזיות (ההגנה, אצ\"ל ולח\"י).\nבהתאם לחוק יסוד: הצבא (1976), צה\"ל נתון למרוּת הממשלה, והשר הממונה מטעם הממשלה על הצבא הוא שר הביטחון. במבנה צה\"ל, הדרג הפיקודי העליון בצה\"ל הוא המטה הכללי, ובראשו עומד ראש המטה הכללי (בראשי תיבות: הרמטכ\"ל). הרמטכ\"ל ה־23 והנוכחי של צה\"ל הוא רב-אלוף הרצי הלוי (מאז ינואר 2023).\nסדר הכוחות של צה\"ל נאמד (לפני קיצור שירות החובה ב־2015) בכ־176,500 חיילים, מתוכם 42,000 קצינים וחיילים בקבע, ובנוסף 445,000 חיילים במילואים, ותקציבו השנתי כ־70 מיליארד שקלים חדשים (2017). תקציב צה\"ל מדורג במקום ה־14–15 העולמי (2022).\nבנוסף לתפקידו הביטחוני צה\"ל משרת משימות לאומיות, כמו התיישבות בכל שטחי מדינת ישראל באמצעות הנח\"ל, ביעור הבערות והנחלת השפה העברית באמצעות מורות חיילות, אימונים קדם־צבאיים באמצעות הגדנ\"ע, ומשימות חילוץ והצלה באמצעות יחידת החילוץ וההצלה הארצית.",
    "pageid": 1471
  },
  {
    "title": "צרפת",
    "extract": "צָרְפַת (נקראת רשמית: הרפובליקה הצרפתית; בצרפתית: République française, \"רֶפובְּלִיק פרָאנְסֶז\") היא מדינה במערב אירופה המחזיקה גם מספר טריטוריות ביבשות אחרות. היא משתרעת בין הים התיכון בדרום, מפרץ ביסקאיה במערב, התעלה האנגלית בצפון-מערב, ונהר הריין והאלפים במזרח.\nצרפת המטרופוליטנית גובלת בבלגיה ובלוקסמבורג בצפון-מזרח, בגרמניה, בשווייץ ובאיטליה במזרח, במונקו בדרום-מזרח, ובאנדורה וספרד בדרום. לצרפת חיבור יבשתי מלאכותי לממלכה המאוחדת באמצעות מנהרת התעלה, העוברת מתחת לתעלה האנגלית. צרפת היא המדינה המתויירת ביותר בעולם; בשנת 2018 הגיעו אליה 89.4 מיליון תיירים זרים.\nצרפת היא רפובליקה דמוקרטית, ועקרונותיה המרכזיים מבוטאים בהצהרת זכויות האדם והאזרח. כחברת ארגון המדינות המתועשות (G7)‏ ו-G20, זוהי מדינה מפותחת אשר כלכלתה מהגדולות בעולם. היא אחת המדינות המייסדות של האיחוד האירופי ושל ברית נאט\"ו, והמדינה הגדולה ביותר באיחוד האירופי מבחינת שטח והשנייה בגודל האוכלוסייה והכלכלה. צרפת היא גם אחת החברות המייסדות של האו\"ם ומוענקת לה זכות וטו במסגרת חברותה הקבועה במועצת הביטחון של הארגון; צרפת היא מדינה בעלת נשק גרעיני באופן רשמי.\nצרפת הוא גם שם הארץ של העם הצרפתי ושל גלגוליה הקודמים של מדינתו.",
    "pageid": 389
  },
  {
    "title": "קופה אמריקה",
    "extract": "הקופה אמריקה של הקונמבול, הידועה גם כהקופה אמריקה (בקיצור בספרדית ובפורטוגזית: Copa América) היא אליפות אמריקה הדרומית לאומות בכדורגל, המתקיימת אחת לכמה שנים, בפרקי זמן בלתי קבועים.\nהתחרות מאורגנת על ידי הקונפדרציה הדרום אמריקאית, CONMEBOL. בשנים 1992–2017 האלופה הייתה משתתפת בגביע הקונפדרציות, עד לביטולו באותה שנה.\nזוהי תחרות הנבחרות העתיקה ביותר בעולם (החלה ב-1916), ואירוע הספורט השלישי בגודלו בעולם מבחינת כמות צפייה. אליפות זו מכתירה את אלופת אמריקה הדרומית, אך משנות ה-90 מוזמנות לטורניר נבחרות מאמריקה הצפונית ואסיה להשתתפות.\nמאז 1993 הטורניר כולל 12 קבוצות - כל עשר הנבחרות שחברות ב־CONMEBOL, ושתי נבחרות שמוזמנות מקונפדרציות אחרות (משתנה מטורניר לטורניר). מתוך עשר המשתתפות הקבועות שמונה לקחו בעבר את הגביע, כאשר שיאנית הזכיות היא נבחרת ארגנטינה עם 16 זכיות בטורניר. ארגנטינה שאירחה את טורניר הבכורה ב-1916, אירחה את הטורניר את המספר הרב ביותר של פעמים (תשע פעמים), וארצות הברית הנבחרת היחידה שאירחה את הטורניר והיא לא חברה ב-CONMEBOL (ב-2016 ו-2024). שלוש פעמים הטורניר התקיים או צפוי להתקיים במספר מדינות באמריקה הדרומית ולא רק במדינה אחת (ב-1975, 1979, 1983).\n\n",
    "pageid": 62194
  },
  {
    "title": "רוסיה",
    "extract": "רוסיה (ברוסית: Россия; מבטאים: ראסייה), כיום מכונה הפדרציה הרוסית (ברוסית: ‏‏?‏ תעתיק פונטי: רַאסִיֿיְסְקַאיָה פֶדֶרָֿאצְיָה), היא ארץ ומדינה חוצת יבשות המשתרעת על פני מזרח אירופה וצפון אסיה. \nרוסיה היא המדינה הגדולה בעולם לפי שטח, המשתרעת על פני 17,125,191 קמ\"ר (מתוכם כ-13 מיליון קמ\"ר באסיה וכארבעה מיליוני קמ\"ר באירופה), ומקיפה שמינית משטח היבשה של כדור הארץ. היא משתרעת על פני אחד-עשר אזורי זמן וגובלת בשש-עשרה מדינות ריבוניות (יש לה גבול יבשתי עם נורווגיה, פינלנד, אסטוניה, לטביה, ליטא, פולין, בלארוס, אוקראינה, גאורגיה, אזרבייג'ן, קזחסטן, סין, מונגוליה וקוריאה הצפונית, וגבול ימי עם יפן, טורקיה ועם ארצות הברית), יותר מכל מדינה בעולם. זוהי המדינה התשיעית באוכלוסייתה והמדינה המאוכלסת ביותר באירופה, עם אוכלוסייה של 145.5 מיליון תושבים. \nבירת המדינה והעיר הגדולה ביותר בה היא מוסקבה. סנקט פטרבורג היא המרכז התרבותי של רוסיה והעיר השנייה בגודלה. אזורים עירוניים מרכזיים נוספים כוללים את נובוסיבירסק, יקטרינבורג, ניז'ני נובגורוד וקאזאן. \nרוסיה חזרה להיות מדינה נפרדת עם התפרקות ברית המועצות בשנת 1991. תחת השלטון הסובייטי היא נקראה \"הרפובליקה הסובייטית הפדרטיבית הסוציאליסטית הרוסית\", ועם הקמתה הפכה לפדרציה עצמאית. רוב שטחה, אוכלוסייתה ותעשייתה של ברית המועצות, אחת משתי מעצמות העל, היו ברוסיה. כתוצאה מכך, לאחר פירוק ברית המועצות ירשה רוסיה את מושבה הקבוע במועצת הביטחון של האו\"ם.\nהקבוצה האתנית הדומיננטית ברוסיה הם הרוסים, ושמה \"רוסיה\" הוא גם כינוי מסורתי לארץ שבה חי והתרכז רוב העם הרוסי לאורך המאות ה-14–21. חלקים ממנו חיו גם בארצות שכנות, שבעבר היו חלק מהאימפריה הרוסית והפכו לעצמאיות במהלך המאה ה-20. ברוסיה חיות גם קבוצות שאינן מזהות עצמן עם הלאום הרוסי.\nלמרות התארגנותה מחדש אחרי שנת 1991 כמדינה רפובליקנית בעלת משטר דמוקרטי דה יורה, האופי הדמוקרטי של המדינה הלך ונפגע בהדרגה בתחילת המאה ה-21, וזכויות האדם בה מופרות באופן תדיר. מאז שנת 2000, תחת שלטונו של ולדימיר פוטין  נחשבת רוסיה למדינה בעלת משטר אוטוקרטי וסמכותני. פוטין סופג ביקורת בינלאומית חריפה בעקבות פגיעתו במתנגדי משטר, בעיתונאים, בבני מיעוטים ובפעילי אופוזיציה וזכויות אדם.",
    "pageid": 397
  },
  {
    "title": "רצח הודיה קדם",
    "extract": "פרשת הרצח של הודיה קדם היא פרשת רצח שהחלה עם היעלמותה של הודיה קדם פעוטה כבת שנה ועשרה חדשים, בבוקר 7 בדצמבר 2002 מבית אביה שבירושלים, והסתיימה עם הגילוי שנרצחה על ידי אביה, אלי פימשטיין, ונקברה על-ידו ביער ליד העיר. פרשת הרצח נחשבת לאחת מהמזעזעות והזכורות בישראל הן בשל המעשה עצמו, והן בשל החיפושים הנרחבים אחר הפעוטה. פימשטיין נידון למאסר עולם על הרצח.",
    "pageid": 2232238
  },
  {
    "title": "שומרונים",
    "extract": "שומרונים (בעברית שומרונית: ࠔࠠࠌࠝࠓࠩࠉࠌ שָׁמֶרִים, במשמעות שומרי התורה, בערבית: السامريون, א-סאמיריוּן) הם עם וקבוצה אתנו-דתית ייחודית שחיה במשך מעל אלפיים שנה בשומרון, וטוענת להיותה המשך ישיר של בני ישראל. השומרונים טוענים כי הם צאצאי שבטי אפרים, מנשה ולוי שלא גלו במהלך גלות עשרת השבטים לאחר חורבן ממלכת ישראל.\nהדת השומרונית מבוססת על האמונה כי השומרונים הם ה\"שומרים\", כלומר שומרי התורה המקורית, לפי נוסח ייחודי של התורה המצוי בידם. נוסח זה, הכתוב בכתב שומרוני הדומה במידה רבה לכתב העברי הקדום, כולל כמה הבדלים עלילתיים. שפתם של השומרונים דומה לעברית עתיקה, והם מחזיקים בגרסה משלהם לחגים המקובלים גם ביהדות וגם מנהגיהם שונים מאלה הנהוגים בעם היהודי. במהלך ההיסטוריה נתגלעו מחלוקות בעלות אופי דתי בין היהודים לבין השומרונים, המכונים בספרות חז\"ל בשם \"כותים\" ומעמדם ההלכתי שנוי במחלוקת. המחלוקת המרכזית בין היהודים לשומרונים סובבת סביב \"המקום הנבחר\" לבניית בית המקדש, אותו מזהים השומרונים עם הר גריזים.\nבשלהי העת העתיקה חייתה בשומרון אוכלוסייה שומרונית צפופה, שהתפשטה גם דרומה ומערבה בעקבות הידלדלות היישוב היהודי ביהודה במרד בר כוכבא, וכן במספר קהילות מחוץ לארץ ישראל. אולם, במהלך המאות ה-5 וה-6, העדה הצטמצמה כתוצאה ממרידות השומרונים כנגד האימפריה הביזנטית וכן תהליכי התנצרות. לאחר הכיבוש הערבי של ארץ ישראל, שומרונים רבים המירו את דתם לאסלאם בעקבות רדיפות דתיות, מיסים כבדים, עוני ופרעות, והישוב השומרוני הכפרי כמעט ונכחד. השומרונים חוו שוב רדיפות, מעשי טבח והתאסלמות בכפייה גם בימי הצלבנים, האיובים והעות'מאנים, ועד ראשית המאה ה-20 שרדו כ-130 נפש בלבד, שהתרכזו בעיר שכם. מספר משפחות מוסלמיות בשכם וסביבתה מתייחסות לשומרונים ושומרות את דבר מוצאן השומרוני.\nבעשורים האחרונים השתקמה מעט הקהילה השומרונית, ונכון ל-2021 היא מונה כ-840 נפשות, מרביתם חיים בקריית לוזה שבהר גריזים, ובשכונה השומרונית בעיר חולון. ייסוד השכונה בחולון נעשה ביוזמתו של הנשיא יצחק בן-צבי, שחקר בעברו כהיסטוריון את השומרונים, כדי לאחד את הקהילות הקטנות שהיו פזורות לכדי קהילה מגובשת ויציבה. השומרונים תושבי חולון מחזיקים בתעודת זהות ישראלית ומתגייסים לצה\"ל, ואילו תושבי קריית לוזה מחזיקים בתעודת זהות כפולה, ישראלית ופלסטינית, וכן לומדים ועובדים בצמוד לאוכלוסייה הערבית בשכם, ולכן פטורים משירות צבאי.",
    "pageid": 22413
  },
  {
    "title": "שקשוקה (סדרת טלוויזיה)",
    "extract": "שקשוקה היא סדרת טלוויזיה ישראלית המשודרת בכאן חינוכית. הסדרה נוצרה על ידי אבנר ברנהיימר ואסיה לבטוב ובוימה על ידי אביעד קידר. הסדרה נכתבה בהשראת ספריה של גליה עוז \"שקשוקה\" ו\"אני מייקי\".\nהסדרה החלה את שידוריה ב־3 במרץ 2021. ב־13 במרץ 2022 עלתה העונה השנייה. העונה השלישית של הסדרה עלתה ב־12 במרץ 2023. יוצרי הסדרה הודיעה על עונה רביעית ועונה חמישית, העונה הרביעית עלתה ב-10 בספטמבר 2023. העונה החמישית עלתה ב-31 במרץ 2024. ב-16 ביולי 2024 יצא טריילר לעונה השישית שתשודר ב-4 באוגוסט 2024.",
    "pageid": 1957975
  },
  {
    "title": "ששון איפרם שאולוב",
    "extract": "ששון איפרם שאולוב (נולד ב-15 ביוני 2002) הוא זמר-יוצר ישראלי.",
    "pageid": 2265932
  },
  {
    "title": "תומר קאפון",
    "extract": "תומר קאפון (נולד ב-15 ביולי 1985) הוא שחקן ויוצר ישראלי.",
    "pageid": 1364188
  },
  {
    "title": "7 באוקטובר",
    "extract": "7 באוקטובר הוא היום ה-280 בשנה בלוח הגרגוריאני (281 בשנה מעוברת). עד לסיום השנה נשארו עוד 85 ימים.\nלאחר מתקפת הפתע על ישראל שהחלה ביום זה בשנת 2023, הפך הביטוי \"7 באוקטובר\" בישראל לכינוי נפוץ לאסון הגדול ולמחדל הישראלי מאותה התקפת הפתע, וכן כינוי כללי לאסונות גדולים דומים שעלולים לקרות בעתיד. מלחמת חרבות ברזל מכונה לעיתים קרובות \"מלחמת 7 באוקטובר\".",
    "pageid": 2888
  },
  {
    "title": "אביבה נגוסה",
    "extract": "אביבה סימניש נגוסה טרי (נולדה ב-14 ביולי 1984) היא שחקנית ישראלית.",
    "pageid": 1959406
  },
  {
    "title": "אגף המודיעין",
    "extract": "אגף המודיעין (בראשי תיבות: אמ\"ן) של צה\"ל הוא חלק מקהילת המודיעין הישראלית, האחראי על איסוף וניתוח מודיעין צבאי. אגף המודיעין פועל בתיאום ובמשולב עם שירותי המודיעין האחרים על פי הגדרת ייעודם.\nאגף המודיעין נושא באחריות למתן התרעה מפני מלחמה ומפני פעולות איבה וטרור, להערכת המודיעין הלאומית במישור הצבאי והמדיני, למתן מודיעין צבאי שוטף ולהפצתו, לביטחון המידע, ולמודיעין המסכל בצה\"ל.\nאגף המודיעין מנחה מקצועית את כל גופי המודיעין בצה\"ל:\n\nגופי המודיעין בזרועות צה\"ל: להק המודיעין (למד\"ן) בחיל האוויר ומספן המודיעין (מד\"ן) בחיל הים.\nיחידות המודיעין בפיקודים המרחביים: פיקוד הצפון, פיקוד המרכז, פיקוד הדרום ופיקוד העורף; ובאוגדות והחטיבות שתחתיהם.\nאגף המודיעין פועל בתיאום עם המוסד למודיעין ולתפקידים מיוחדים (\"המוסד\"), שירות הביטחון הכללי (שב\"כ), ואגף המודיעין במשטרת ישראל.\nבראש אגף המודיעין עומד קצין בדרגת אלוף. ראש אגף המודיעין הנוכחי הוא האלוף אהרון חליוה.\nלאחר מלחמת יום הכיפורים הוחלט על הפרדה בין אגף המודיעין לחיל המודיעין, אשר בראשו יעמוד קצין מודיעין ראשי, שיהיה כפוף לראש אמ\"ן ויבוא במקום תפקיד \"עוזר ראש אמ\"ן לחמ\"ן\". המטרה הייתה לאפשר לראש אמ\"ן להתמסר לנושאי המחקר, הערכת המודיעין וההתרעה, ולהסיר ממנו את הצורך לדאוג לטיפול היום-יומי בענייני הלוגיסטיקה והארגון הקשורים לניהול זרוע המודיעין בצבא.\n\n",
    "pageid": 29206
  },
  {
    "title": "אדל בספלוב",
    "extract": "אדל עבד-בספלוב (נולדה ב-27 ביוני 1993) היא ידוענית, דוגמנית ומעצבת תכשיטים ישראלית.",
    "pageid": 1519673
  },
  {
    "title": "אורנה דץ",
    "extract": "אורנה דץ (נולדה ב-10 במאי 1964) היא זמרת, שחקנית ומנחת טלוויזיה ישראלית. ייצגה את ישראל באירוויזיון 1991 לצד בעלה לשעבר משה דץ עם השיר \"כאן\" וסיימה במקום השלישי בגמר התחרות. הרבתה לעשות את פעילותה לצד דץ בתחום הילדים, בהנחיית תוכניות ואירועים. מרבה להשתתף בערבי שירה הן כמנחה והן כזמרת. הנחתה את תוכנית הטלוויזיה, \"מהפך\", והשתתפה גם בתוכנית \"רוקדים עם כוכבים\" ובתוכנית \"הזמר במסכה\".",
    "pageid": 703317
  },
  {
    "title": "אמארה סטודמאייר",
    "extract": "אמארה קארסיירס יהושפט סטודמאייר (באנגלית: Amar'e Carsares Jehoshaphat Stoudemire; נולד ב-16 בנובמבר 1982) הוא כדורסלן עבר אמריקאי-ישראלי שהתגייר, המשמש כעוזר מאמן בברוקלין נטס מליגת ה-NBA. שיחק במשך 14 עונות בליגת ה-NBA, שמונה מהן בפיניקס סאנס, ובמשך שלוש עונות בליגת העל הישראלית.\nסטודמאייר זכה להישגים אישיים רבים במהלך הקריירה שלו בפיניקס: הוא נבחר לרוקי השנה ב-NBA ב-2003, נבחר לחמישיית העונה הראשונה ב-2007, ארבע פעמים נוספות לחמישיית העונה השנייה, וכן השתתף שש פעמים במשחק האולסטאר של ה-NBA. הוא הופיע גם בנבחרת ארצות הברית, עמה זכה במדליית ארד באולימפיאדת אתונה, ובמדליית זהב באליפות אמריקה 2007.",
    "pageid": 77305
  },
  {
    "title": "בואו לאכול איתי (תוכנית טלוויזיה ישראלית)",
    "extract": "בואו לאכול איתי היא תוכנית מציאות ישראלית המבוססת על הפורמט הבריטי \"Come Dine with Me\" של ערוץ 4 הבריטי. התוכנית עלתה לאוויר ב-6 במאי 2012 בערוץ הראשון, שם שודרה במשך שתי עונות והחל מעונתה השלישית משודרת בכאן 11. פרקי התוכנית מלווים בקריינות קומית של שי אביבי.",
    "pageid": 1602832
  },
  {
    "title": "בר רפאלי",
    "extract": "בר רפאלי (נולדה בט\"ו בסיון ה'תשמ\"ה, 4 ביוני 1985) היא דוגמנית, מנחת טלוויזיה, שחקנית ואשת עסקים ישראלית בעלת מוניטין בינלאומי.",
    "pageid": 92899
  },
  {
    "title": "בת עין",
    "extract": "בַּת עַיִן (מגדל עדר) היא התנחלות ויישוב קהילתי כפרי דתי חסידי במערב גוש עציון, מערבית לכפר עציון. ההתנחלות שוכנת על גבעה נישאה בגובה של כ-870 מטר, בגבול בין השטח ההררי של גוש עציון ושפלת בית שמש. בבת עין מתגוררות כ-300 משפחות. היא נקראת על שם המעיינות סביבה: עין חובלה, עין ליבנה ועין סג'מה.\nבת עין מורכבת מחוזרים בתשובה, מזרם החסידות החדשה, ומחסידות ברסלב, חסידות חב\"ד תלמידי הרב יצחק גינזבורג ודתיים לאומיים.",
    "pageid": 64317
  },
  {
    "title": "ג'ון פיצג'רלד קנדי",
    "extract": "ג'ון פיצג'רלד \"ג'ק\" קנדי (באנגלית: John Fitzgerald \"Jack\" Kennedy;‏ 29 במאי 1917 – 22 בנובמבר 1963), הידוע גם בראשי תיבות שמו JFK, היה נשיאה ה-35 של ארצות הברית, משנת 1961 ועד ההתנקשות בחייו ב-1963. קנדי היה הנשיא בשיאה של המלחמה הקרה, וברוב תקופת נשיאותו טיפל בניהול היחסים עם ברית המועצות. הוא היה חבר במפלגה הדמוקרטית, ולפני כהונתו כנשיא ייצג את מדינת מסצ'וסטס בבית הנבחרים ובסנאט. קנדי הוא הקתולי הראשון שכיהן כנשיא ארצות הברית, הנשיא הנבחר הצעיר ביותר בתולדות ארצות הברית, הנשיא השני הצעיר ביותר (אחרי תאודור רוזוולט), והנשיא הראשון שנולד במאה ה-20.\nקנדי נולד בברוקליין שבמסצ'וסטס לג'וזף ולרוז קנדי, בן למשפחת קנדי, ואחיהם המבוגר של הסנאטור רוברט קנדי, שכיהן בממשלו כתובע הכללי, ושל הסנאטור טד קנדי. הוא סיים את לימודיו באוניברסיטת הרווארד ב-1940, וכעבור שנה הצטרף למערך המילואים של הצי האמריקני. במהלך מלחמת העולם השנייה פיקד קנדי על כמה סירות טורפדו במהלך המערכה באסיה ובאוקיינוס השקט ועוטר במדליה על פעולותיו. לאחר מכן נבחר לייצג את מחוז הבחירה ה-11 מטעם מדינת מסצ'וסטס בבית הנבחרים, והיה חבר בו בין השנים 1947–1953. לאחר מכן נבחר לסנאט ושירת בו עד שנת 1960. באותה תקופה פרסם את הספר \"דיוקנאות באומץ\", שזכה בפרס פוליצר. באותה שנה ניצח בבחירות את סגן הנשיא והמועמד הרפובליקני לנשיאות, ריצ'רד ניקסון.\nבעת כהונתו של קנדי כנשיא הייתה מתיחות גבוהה בין ארצות הברית לברית המועצות. קנדי העלה את מספר היועצים הצבאיים שנשלחו לדרום וייטנאם ב-18%. באפריל 1961 אישר את הפלישה למפרץ החזירים, במהלכה ניסה ה-CIA להדיח את הממשלה הקובנית של פידל קסטרו. הוא התנגד לתוכניותיהם של ראשי המטה לבצע התקפות מבוימות על שטח אמריקני כדי להכשיר את דעת הקהל למלחמה מול קובה. באוקטובר 1962 גילו מטוסי ריגול אמריקניים שהסובייטיים הקימו בסיסי טילים בקובה, וכתוצאה נוצר משבר בין המעצמות שהביא את העולם אל סף מלחמה גרעינית. בנושאי פנים תמך קנדי בהקמת חיל השלום, תמך בתנועה לזכויות האזרח של ארצות הברית, ופעל לטובת זכויות השחורים. בנוסף, הגביר את המרוץ לחלל על ידי התחלת תוכנית אפולו, והציב את הנחיתה על הירח כמטרה להשגה עד סוף שנות השישים. קנדי זכה לאורך השנים לפופולריות רבה, ונחשב בעיני רבים לאחד הנשיאים הגדולים בתולדות ארצות הברית. במהלך כהונתו הוא קיבל מהציבור שיעור אהדה ממוצע של 70%, שיעור גבוה ביותר.\nקנדי נרצח במהלך כהונתו כשביקר בדאלאס שבטקסס ב-22 בנובמבר 1963, בעת שנסע במכונית פתוחה ברחובות העיר. לצידו ברכב היו רעייתו ג'קלין ומושל טקסס ג'ון קונלי. הרוצח, לי הארווי אוסוואלד, נעצר עוד באותו יום והואשם באותו לילה. ג'ק רובי ירה באוסוולד והרג אותו יומיים לאחר מכן, לפני שנערך לו משפט. ה-FBI וועדת וורן הגיעו למסקנה רשמית כי אוסוולד פעל לבדו. ועדת בית הנבחרים בנוגע להתנקשויות הסכימה עם המסקנה כי אוסוולד ירה בנשיא קנדי ורצח אותו, אולם הוסיפה כי קרוב לוודאי שקנדי נרצח כתוצאה מקונספירציה. לינדון ג'ונסון ירש אותו כנשיא מיד לאחר הרצח.",
    "pageid": 546
  },
  {
    "title": "גביע העולם בכדורגל",
    "extract": "גביע העולם בכדורגל (באנגלית: FIFA World Cup, באיטלקית: Campionato mondiale di calcio, בספרדית: Copa Mundial de, בצרפתית: Coupe du monde de la FIFA) או גביע העולם של פיפ\"א. המוכר בישראל מאז שנות השמונים בשם מונדיאל (מהמילה הספרדית Mundial), הוא טורניר הכדורגל החשוב ביותר בעולם, שבו מתמודדות 48 מתוך כלל הנבחרות הלאומיות לגברים, ובסופו מוענק הגביע לנבחרת המנצחת בטורניר. פיפ\"א הוא הגוף הבין-לאומי המנהל את תחרויות הכדורגל הרשמיות המקדימות לטורניר, ואת הטורניר עצמו. הטורניר נערך לראשונה ב-1930, ומאז הוא נערך אחת לארבע שנים, למעט ביטולו ב-1942 וב-1946 בשל מלחמת העולם השנייה.\nבמתכונת שתצא לפועל משנת 2026 משתתפות בטורניר 48 נבחרות המתחרות במספר אצטדיונים במדינה שנבחרת מראש, ומשכו כחודש אחד. שלב המוקדמות, הנמשך כשנתיים, משמש לקביעת 47 הנבחרות שיעפילו לטורניר ביחד עם הנבחרת המייצגת את המדינה המארחת. בטורניר המוקדמות משתתפות יותר מ-200 נבחרות, המחולקות לשישה אזורים שונים לפי שיוכן היבשתי וקונפדרציית הכדורגל שאליה הן משתייכות. בעבר היה נהוג כי הנבחרת שזוכה בטורניר מעפילה אוטומטית לטורניר הבא, אך מנהג זה בוטל בתחילת שנות ה-2000, כך שנבחרת ברזיל, שזכתה במונדיאל 2002, הייתה צריכה להתמודד במוקדמות מונדיאל 2006.\nב-22 המונדיאלים שנערכו עד כה זכו שמונה נבחרות. נבחרת ברזיל זכתה במונדיאל חמש פעמים, והיא גם הנבחרת היחידה שהשתתפה בכל המונדיאלים. נבחרת איטליה ונבחרת גרמניה זכו בארבעה מונדיאלים כל אחת. נבחרת ארגנטינה עם שלוש זכיות. האלופות האחרות הן נבחרת אורוגוואי (מנצחת המונדיאל הראשון) ונבחרת צרפת עם שתי זכיות, ונבחרת אנגליה ונבחרת ספרד עם זכייה אחת כל אחת.\nהמונדיאל הוא אירוע הספורט הנצפה ביותר בעולם. אף יותר מהמשחקים האולימפיים. בגמר מונדיאל 2022 צפו כמיליארד וחצי בני אדם.",
    "pageid": 11721
  },
  {
    "title": "גילה גמליאל",
    "extract": "גילה גמליאל-דִּמְרִי (נולדה ב-24 בפברואר 1974) היא שרת החדשנות, המדע והטכנולוגיה וחברת הכנסת מטעם הליכוד. כיהנה כשרת המודיעין, שרה להגנת הסביבה וכשרה לשוויון חברתי.",
    "pageid": 20940
  },
  {
    "title": "גלי בהרב-מיארה",
    "extract": "גלי בהרב-מיארה (נולדה ב-18 בספטמבר 1959) היא עורכת דין ישראלית המכהנת כיועצת המשפטית לממשלה. היא האישה הראשונה שמונתה לתפקיד זה. קודם לכן כיהנה, בין היתר, כפרקליטת מחוז תל אביב לעניינים אזרחיים וכיועצת למשרד עורכי הדין תדמור לוי ושות'.",
    "pageid": 2051668
  },
  {
    "title": "דאנה איבגי",
    "extract": "דאנה איבגי (נולדה ב-3 באפריל 1982) היא שחקנית קולנוע, טלוויזיה ותיאטרון, קומיקאית, זמרת ומוזיקאית ישראלית, זוכת שלושה פרסי אופיר למשחק.",
    "pageid": 182426
  },
  {
    "title": "דרוזים",
    "extract": "דרוזים (בערבית: دُرُوز, דֻרוּז; צורת היחיד: دُرْزِيّ, דֻרְזִיּ) הם קבוצה אתנו-דתית דוברת ערבית במזרח התיכון, המקיימת דת אתנית ייחודית שהתפצלה מהאסלאם השיעי-איסמאעילי במאה ה-11.\nעל פי העדויות ההיסטוריות, האמונה הדרוזית - דין א-תַּוְחִ֫יד (دين التوحيد, ובעברית: דת הייחוד), צמחה במצרים בתחילת המאה ה-11, ובמרכזה עמדה דמותו של אל-חאכם באמר אללה (الحاكم بامر الله), הח'ליף ה-6 בשושלת הפאטמית. על פי המסורת הדרוזית, אל-חאכם היה התגלמות הרוח האלוהית. בשנת 1021 הוא נעלם אבל לפני שנעלם הוא הורה לאנשיו להפיץ את אמונתו[דרוש מקור: האם זוהי מסורת או נתמך על ידי מקורות היסטוריים?], ומי שהמשיכו להפיץ את בשורתו ואת האמונה שהוא התגלות האלוהות היו חמזה בן-עלי ומוחמד בן אסמאעיל א-דרזי. השניים הסתכסכו וא-דרזי הואשם במעשים שליליים, ועל כן הכינוי \"דרוזי\" נחשב דווקא לשלילי בעיני הדרוזים, והם מעדיפים להיקרא בשם \"בַּ֫נִי מערוף\" (بني معروف) שפירושו \"בני החסד\". אחרים גורסים שבני מערוף היו שבט שאימץ את הדת הדרוזית בעבר הרחוק. על פי מסורות דרוזיות לדרוזים שורשים קדומים בהרבה, שהתנהלו לאורך שנים באופן מחתרתי.\nהדרוזים במזרח התיכון הם דוברי השפה הערבית הדומה לניבים סוריים. כמעט כל הדרוזים במזרח התיכון חיים באזור הגאוגרפי הכולל את לבנון, דרום סוריה וצפון ישראל (ראו הדרוזים בישראל). התיישבותם הררית, במטרה להישמר מאוכלוסייה עוינת. רובם אזרחים סורים, אך יש קהילה דרוזית גדולה בין אזרחי לבנון. בסוף שנת 2018 נמנו כ-143 אלף דרוזים תושבי קבע בישראל, מהם כ-120 אלף אזרחים ישראלים, והיתר חלק מתושבי רמת הגולן המסרבים לקבל אזרחות ישראלית. ישנה קהילה דרוזית גדולה בוונצואלה וזאת בשל הגירה מסיבית, מסוף המאה ה-18, מהמזרח התיכון, לצורכי עבודה. כמו כן, ישנן קהילות דרוזיות גדולות בארצות הברית, בקנדה, באוסטרליה, בגרמניה, בשוודיה ובקולומביה.\nהדרוזים בישראל מהווים כ-1.4% מכלל אוכלוסיית המדינה.",
    "pageid": 9880
  },
  {
    "title": "הבנים (סדרת טלוויזיה)",
    "extract": "הבנים (באנגלית: The Boys) היא סדרת גיבורי-על סאטירית אמריקאית שנוצרה על ידי אריק קריפקי  עבור אמזון פריים וידאו. הסדרה מבוססת על סדרת קומיקס באותו השם שנכתבה על ידי גארת' אניס ואוירה על ידי דאריק רוברטסון . עלילת הסדרה עוקבת אחרי \"הבנים\", צוות של ויג'ילנטים שיוצאים להילחם בגיבורי-על מושחתים שמנצלים את כוחם לרעה בסתר, ובתאגיד הבידור שמממן ומשווק אותם.\nהסדרה עלתה לשידור בשירות הזרמת המדיה פריים וידאו ב-26 ביולי 2019. ב-10 ביוני 2022, נמסר על חידוש הסדרה לעונה רביעית. בתחילה, הסדרה עלתה בישראל עם כתוביות בעברית בלבד, אך ב-30 בינואר 2023 נוסף לסדרה דיבוב בעברית.",
    "pageid": 1659688
  },
  {
    "title": "המפלגה הרפובליקנית",
    "extract": "המפלגה הרפובליקנית (באנגלית: Republican Party, ידועה גם בראשי התיבות GOP מהכינוי Grand Old Party) היא אחת משתי המפלגות הגדולות בארצות הברית. מפלגה זו דוגלת בליברליזם כלכלי, והיא ימנית ושמרנית יותר ובפרט ביחס למתחרתה, המפלגה הדמוקרטית.\nהמפלגה הרפובליקנית נוסדה בוויסקונסין ב-20 במרץ 1854 כמפלגה מודרנית המבוססת על רפובליקניזם ומתנגדת לעבדות בארצות הברית, מה שהוביל 7 שנים לאחר מכן למלחמת האזרחים (בה המפלגה הרפובליקנית הנהיגה את מדינות האיחוד, והמפלגה הדמוקרטית הדרומית את מדינות הקונפדרציה). הוועידה הראשונה של המפלגה נערכה ב-6 ביולי 1854 בג'קסון שבמישיגן.\nהנשיא הראשון מטעם המפלגה הרפובליקנית היה אברהם לינקולן, והאחרון עד עתה דונלד טראמפ.\nבדמותה הנוכחית, העקרונות העיקריים של המפלגה כוללים מדיניות של ממשלה קטנה, שוק חופשי, קפיטליזם, ערכים מסורתיים, מדיניות ביטחון לאומי נוקשה, לחימה בטרור העולמי, הפרטה של שירותים ממשלתיים ושמרנות חברתית שלעיתים כוללת תמיכה במכר כלי נשק לאזרחיה, והתנגדות להפלות.",
    "pageid": 48473
  },
  {
    "title": "הפרעה דו-קוטבית",
    "extract": "הפרעה דו־קוטבית (באנגלית: Bipolar disorder, נודעת גם בשמה הלועזי המקוצר כ\"בי־פולאריות\"), שנודעה בעבר גם בשם מאניה דֶפרסיה (Manic depression), היא הפרעה נפשית ממשפחת הפרעות מצבי הרוח, המתאפיינת במנעד רגשי רחב הבא לידי ביטוי בגלים (אפיזודות, פרקי זמן מסוימים) של שינויים –  לעיתים אף קיצוניים מאוד – במצב הרוח של החולה, ללא-תלות הכרחית בנסיבות הסביבתיות.\nב-ICD 10 (קטלוג המחלות וההפרעות הנפשיות של ארגון הבריאות העולמי) מופיעה הפרעה זו בפרק העוסק בהפרעות מצב רוח, יחד עם דיכאון חד-קוטבי (דיכאון מז'ורי) והפרעות מצב רוח נוספות. ה-DSM 5 מקדיש להפרעה זו פרק שלם (Bipolar Related Disorders), בנפרד מהפרעות מצב רוח.",
    "pageid": 11571
  },
  {
    "title": "חטיבת כפיר",
    "extract": "חטיבת כפיר (חטיבה 900) היא חטיבת חיל רגלים סדירה בצה\"ל. החטיבה הוקמה בשנת 2005 והייתה תחת פיקודה של עוצבת עידן, בספטמבר 2020 החטיבה הוכפפה לעוצבת הבזק (אוגדה 99) תוך הסבה לחטיבת חי\"ר-אש.\n\"כפיר\" היא החטיבה הגדולה מבין חטיבות החי\"ר. החטיבה מורכבת מארבעה גדודים וסיירת.החטיבה מתמרנת בכלל הגזרות. חיילי החטיבה חובשים כומתה בצבעי הסוואה (מנומרת) עם סמל חיל הרגלים ונועלים נעליים אדומות.\nמפקד החטיבה מאוגוסט 2023 הוא אלוף-משנה יניב בארוט.",
    "pageid": 239868
  },
  {
    "title": "חטיבת תכנון ומנהל כח האדם",
    "extract": "חטיבת תכנון ומנהל כח האדם (בראשי תיבות: חתומכ\"א) היא חטיבה באגף כוח האדם של צבא ההגנה לישראל. החטיבה אמונה על תכנון, ניהול ופיתוח משאבי האנוש בכלל מצבי הסטטוס השונים של החייל, משלב המלש\"ב עד השחרור. ראש החטיבה הוא קצין בדרגת תת-אלוף ונקרא ראש חטיבת התכנון ומנהל כוח האדם (רח\"ט תומכ\"א). ראש החטיבה המכהן הוא תא\"ל שי טייב.",
    "pageid": 2161474
  },
  {
    "title": "טבח הספורטאים באולימפיאדת מינכן",
    "extract": "טבח הספורטאים באולימפיאדת מינכן היה אירוע טרור פלסטיני שהתרחש ב-5–6 בספטמבר 1972, במהלך האולימפיאדה העשרים שהתקיימה במינכן בגרמניה המערבית. במהלך האירוע נרצחו אחד-עשר מאנשי המשלחת: ספורטאים, מאמנים ושופטים, חברי המשלחת האולימפית הישראלית, על ידי מחבלים פלסטינים מארגון \"ספטמבר השחור\". שניים מהחללים נרצחו בתוך מגורי המשלחת הישראלית בכפר האולימפי תוך כדי השתלטות המחבלים על חברי המשלחת. תשעת האחרים הוחזקו כבני ערובה במשך כ-19 שעות ונרצחו במהלך ניסיון חילוץ כושל של כוחות משטרת בוואריה בשדה תעופה סמוך לעיר. במהלך ניסיון החילוץ נהרגו גם שוטר גרמני אחד וחמישה מתוך שמונת המחבלים.\nלמרות השנים הרבות שחלפו נחשב הטבח עד היום לאחת מפעולות הטרור הידועות ביותר, עקב נסיבות התרחשותו במהלך אירוע הספורט החשוב ביותר, שהביאו אותו לפרסום עולמי. מחמוד דאוד עודה (\"אבו דאוד\"), ראש ארגון \"ספטמבר השחור\" ומתכנן פעולת הטרור, טען בספרו האוטוביוגרפי שמחמוד עבאס (אבו מאזן), לימים ראש הרשות הפלסטינית, היה בין המעטים ששותפו בסוד העניין והוא שדאג למימון הפעולה. עבאס טען שלא ידע למה עתיד לשמש הכסף.",
    "pageid": 18392
  },
  {
    "title": "יאיר נתניהו",
    "extract": "יאיר נתניהו (נולד ב-26 ביולי 1991, ט\"ו באב ה'תשנ\"א) הוא בנם של בנימין ושרה נתניהו.",
    "pageid": 1507333
  },
  {
    "title": "יוון",
    "extract": "יוון (ביוונית: ‏‏?‏, תעתיק: אֵלַדַֿה) או הרפובליקה ההלנית (ביוונית: Ελληνική Δημοκρατία, תעתיק: אֵלִינִיקִי דִֿימוֹקְרַטִיַה) היא מדינה בדרום-מזרח אירופה, השוכנת בקצה הדרומי של חבל הבלקן לחוף הים התיכון. יש בה כ-3,000 איים, והיא גובלת בצפון עם בולגריה, אלבניה ומקדוניה הצפונית, במזרח עם טורקיה והים האגאי, במערב עם הים היוני ובדרום עם הים התיכון.\nיוון העתיקה נחשבת בעיני היסטוריונים רבים כערש תרבות המערב.\nבשנת 1981 הצטרפה יוון כחברה בקהילה האירופית, שהפכה בהמשך בשנת 1993 לאיחוד האירופי.",
    "pageid": 1765
  },
  {
    "title": "יוליה שמאלוב-ברקוביץ'",
    "extract": "יוליה שַׁמָאלוֹב-ברקוביץ' (ברוסית: Юлия Шамалова-Беркович; נולדה ב-1 באפריל 1964, י\"ט בניסן ה'תשכ\"ד) היא מנהלת ופוליטיקאית ישראלית, מנכ\"לית חדשות 13. כיהנה כיו\"ר הרשות השנייה לטלוויזיה ולרדיו ובכנסת השמונה עשרה כיהנה כחברת הכנסת מטעם סיעת \"קדימה\".",
    "pageid": 682823
  },
  {
    "title": "יומני האפלצ'ים",
    "extract": "יומני האפלצ'ים (באנגלית: Hillbilly Elegy) הוא סרט דרמה ביוגרפי אמריקאי משנת 2020 בבימויו של רון הווארד, עם איימי אדמס וגבריאל באסו בתפקידים הראשיים.\nהתסריט מבוסס על ספר הזיכרונות רב המכר \"יומני האפלצ'ים\" : זכרונות של משפחה ותרבות במשבר\" (2016) של ג'יי. די. ואנס שמתאר את דרכו הקשה במידלטון, אוהיו במשפחה של אם יחידנית מכורה לסמים וכמעט הידרדרות לפשע, עד ללימודי משפטים באוניברסיטת יל. עלילת הסרט מתוארת בפלשבקים.\nכמעט כל מבקרי קולנוע העניקו לסרט ביקורת שלילית, אך ציינו לשבח חלק מהשחקנים. הסרט היה מועמד לפרס התסריט הגרוע ביותר, הבמאי הגרוע ביותר ושחקנית המשנה הגרועה ביותר בפרס פטל הזהב. למרות זאת, גלן קלוז הייתה מועמדת לפרס אוסקר לשחקנית המשנה הטובה ביותר ולמספר פרסים נוספים.",
    "pageid": 2301348
  },
  {
    "title": "יחידת מגלן",
    "extract": "יחידת מַגְלָן (יחידה 212‏‏) היא יחידת קומנדו בצה\"ל, המתמחה בהשמדת מטרות איכות בעומק שדה הקרב וביצירת מודיעין צבאי באמצעות אמצעי לחימה מיוחדים. היחידה הוקמה בינואר 1986 תחת פיקוד עוצבת קלע דוד, לאחר כשלוש שנים עברה לעוצבת האש (אוגדה 98), והייתה כפופה לה עד דצמבר 2015. ב־27 בדצמבר 2015 הוכפפה לחטיבת עוז (עוצבה 89). היחידה נקראת על שם העוף מגלן, שניתן לראותו גם בסיכת היחידה.\n\nמפקד היחידה הראשון, סא\"ל דני הרמן, סיפר מדוע בחר בציפור מגלן כשמה של היחידה: \n\nסיכת היחידה עוצבה בידי אביחי פורת, לוחם ומפקד צוות ממחזור פברואר 1991. יצוין שכל היחידות שהוקמו תחת פיקוד עוצבת קלע דוד קיבלו שמות המתחילים באות מ'.\n\nלאור לקחי לוחמת הנ\"ט שגובשו בצה\"ל לאחר מלחמת יום הכיפורים ומלחמת לבנון, החליט ראש חטיבת התורה והפיתוח במפקדת חילות השדה, תא\"ל דורון רובין, בינואר 1986, כי יש להקים בצה\"ל יחידה חדשה המתמחה בלוחמת נ\"ט תוך שימוש באמל\"ח מתקדם. הקמת היחידה הוטלה על עוצבת קלע דוד בפיקודו של אל\"ם בני (בנגה) בית אור, ייעוד מגלן נקבע למבצעים מיוחדים, ופותח עבורה מסלול ההכשרה ייחודי על ידי העוצבה.\nבראשית דרכה כללה היחידה צוות צעיר שגויס בנובמבר 1985 בפיקודו של אורי ה. וצוות בוגר שהורכב על בסיס לוחמים מיחידות מובחרות שונות. היחידה פעלה תחת פיקודה הישיר של עוצבת קלע דוד, לאחר כשלוש שנים עברה לעוצבת האש.\nמספר חודשים לאחר גיוס צוות נובמבר 85' אשר היווה את ראשית הקמתה של היחידה, מונה רס\"ן דני הרמן למפקד הראשון של היחידה. הרמן הוא יוצא סיירת גולני ששימש קודם לכן כמפקד פלנ\"ט גולני. הוא היה לאחר שחרור מצה\"ל כאשר פנה אליו תא\"ל דורון רובין, שהחליט על הקמת היחידה, וביקש ממנו לחזור לצבא כדי לפקד על היחידה. לאחר שנה סיים את תפקידו. מפקד העוצבה, בנגה, החליט למנות את מוטי יוגב למפקד הבא.\n\nבמשך השנים פעלה היחידה בלבנון במבצעים חשאיים. מי ששיפר את מעמדה של היחידה והפך אותה ליחידה מבצעית משמעותית היה טל רוסו. נפתלי בנט, שהיה אז מפקד צוות ביחידה, סיפר על תקופת הפיקוד של רוסו כי ”הוא הצליח לעשות שינוי גדול. היו לנו הצלחות אדירות בלבנון. חיסלנו עשרות מחבלים בשיטות חדשות ומפתיעות שהחזבאללה לא ידע להתמודד איתן”. בין היתר הוביל רוסו את לוחמי היחידה במבצע דין וחשבון.\nבאפריל 1996, במהלך מבצע \"ענבי זעם\", פעל כוח של היחידה בפיקוד המ\"פ נפתלי בנט, בגזרת כפר קאנא. הכוח פעל בגזרה 8 ימים רצופים, במהלכם הרג הכוח מספר רב של מחבלים. ביום השמיני לפעילותו נקלע הכוח לאש מרגמות. בנט דיווח על כך לחפ\"ק, שהחליט על סיוע ארטילרי ליחידה. סוללת תותחי 155 מ\"מ של חיל התותחנים ירתה חמישה פגזים לעבר מקור האש, וחלק מהפגזים נפלו על מחנה של האו\"ם ובו פליטים לבנונים, שממנו או בקרבתו בוצע ירי חזבאללה. בתקרית נהרגו 102 אזרחים ו־4 חיילי או\"ם וכ־100 אזרחים נוספים נפצעו. בעקבות התקרית הופעל לחץ בינלאומי כבד להפסיק את המבצע.\n\nבמהלך האינתיפאדה השנייה הוסטה היחידה לפעילות ביהודה ושומרון, בעיקר בביצוע מעצרים של מבוקשים. ב-19 במרץ 2002 תקפו שני מחבלים צוות טירונים מן היחידה, אשר זה עתה החל את האימון המתקדם, בשעה שתירגל לינה בשטח חמאם אל־מליח. ממכת האש הראשונה נהרג מפקד הצוות, טל צמח, ונפצעו מספר חיילים. לוחמי הצוות שהקיצו משנתם הרגו את אחד המחבלים. מפקד מגמת האימון המתקדם בבא\"ח צנחנים, רס\"ן גיא חזות, שהגיע עם כוחות הכוננות ניהל את הקרב במהלכו נהרג המחבל הנוסף. במהלך מבצע חומת מגן לחמה היחידה ברמאללה.\n\nב-13 במרץ 2003 ארעה תקרית קשה של הריגת המאבטחים בדרום הר חברון כאשר כוח מן היחידה ומסוק קרב של צה\"ל הרגו בשוגג קצין בחופשה ומאבטח נוסף ששהו בסמוך ליישוב פני חבר. בשל כך רשם מפקד פיקוד המרכז, משה קפלינסקי, הערה פיקודית בתיקו האישי של מפקד היחידה, דני קס לוין, ובמקביל קיבל הרמטכ\"ל משה יעלון את המלצת האלוף שלא למנות את מפקד חטיבת יהודה, חגי מרדכי, למפקד חטיבת הצנחנים באותה השנה.\nב-19 ביולי 2006, במהלך מלחמת לבנון השנייה, נתקל כוח מהיחידה בחוליית מחבלים מעבר לגדר המערכת צפונית לאביבים. במקום התפתחו חילופי אש כבדים. זו הייתה הפעם הראשונה בה נפגשו הלוחמים עם מה שנודע מאוחר יותר כ\"שמורת טבע\" – מערכת הבונקרים הנסתרת שחפרו מחבלי חזבאללה. במהלך הלחימה נהרגו שניים מחיילי היחידה ומערכת הבונקרים הושמדה וטוהרה. בהמשך המלחמה, במבצע נערי החוף, פעלה היחידה בגזרה המערבית בדרום לבנון באזור שקיף אל חרדון והשמידה כ־150 מטרות, בהן כ־40 משגרי רקטות. על פעילותה במלחמת לבנון השנייה קיבלה היחידה ציון לשבח יחידתי ממפקד פיקוד המרכז.\n\nב-18 באוקטובר 2011 אבטחה היחידה את חזרתו של גלעד שליט משבי החמאס.\nבשנת 2014 השתתפו לוחמי היחידה, בפיקודו של מפקד היחידה סא\"ל יובל גז, במבצע שובו אחים. לוחמי היחידה היו שותפים לחשיפת גופות הנערים הנעדרים לאחר 18 ימים של חיפושים. בהמשך השתתפה היחידה במבצע צוק איתן. ב-30 ביולי 2014 נהרגו שלושה מלוחמי היחידה בעת טיפול במנהרה ממולכדת שהוסתרה במרפאה של אונר\"א בדרום רצועת עזה. ב־19 בינואר 2015 הוענק ליחידה צל\"ש הרמטכ\"ל על פעילותה במבצע צוק איתן.\n\nב-14 במאי 2018 היה כוח מהיחידה ערוך לאורך גבול ישראל-עזה, בשל העימותים שהתנהלו לאורך הגדר באותה תקופה. הכוח זיהה חוליית מחבלי חמאס שהגיעה בחסות ההמון שהפגין באותה העת. החוליה ביצעה ירי ובמקביל השליכה רימונים ומטעני צינור לעבר הכוח, תוך ניסיון לחצות את גדר הגבול. חיילי הכוח הסתערו על המחבלים בחיפוי טנק וכלי טיס ובתום קרב קצר נספרו 8 מחבלים הרוגים. ב-27 ביוני 2018 קלטה היחידה את פלגת \"רימון\" המבוססת על יחידת רימון שנסגרה.\nב-12 ביולי 2018 זכו צלפי היחידה באליפות הצליפה הבין-לאומית שארגן בית הספר לצליפה, קליעה ולוחמה בטרור. מגלן התחרו בבית היחידות המיוחדות והבינלאומיות שכלל צלפים ממספר צבאות בהם צלפי יחידות עילית כגון אריות הים (Navy SEALs), יחידת הריינג'רס של צבא ארצות הברית וצלפים מקנדה, איטליה, פולין ויוון.\nביולי ואוגוסט 2020 פעלה היחידה במבצע יוצא לאור בגבולות לבנון וסוריה,\n\nוב-2 באוגוסט 2020 הרג כוח מהיחידה, ששהה במארב בדרום רמת הגולן, בחיפוי כלי טיס של חיל האוויר, ארבעה מחבלים בעת שהניחו מטעני חבלה בשטח ישראל.\nבמאי 2021 פעלה יחידת מגלן במבצע שומר החומות ברצועת עזה וסיכלה חוליות תמ״ס חוליות נ\"ט ומשגרי נ\"ט של חמאס והג'יהאד האסלאמי הפלסטיני וחילצה תחת אש כבדה לוחמים באירוע נתיב העשרה. ב-25 בנובמבר 2021 הוענק למגלן אות הערכה מבצעי מטעם הרמטכ\"ל.\n\nהיחידה פעלה במבצע שובר גלים בג'נין, שכם, רמאללה ויריחו. באוגוסט 2022 פעלה היחידה במבצע עלות השחר בעזה, תקפה מטרות טרור והגנה על ישובי העוטף. בינואר 2023 פעלה ביחד עם סיירת חרוב, לוחמי עוקץ והימ\"מ במבצע בג'נין לסיכול תשתית טרור של הגא\"פ שבו נהרגו כ-10 מחבלים. במאי 2023 פעלה במבצע מגן וחץ והגנה על יישובי עוטף עזה בכך שביצעה פעולות רכובות באזורים מאוימים בנ\"ט וחשפה אויב.\n\nביולי 2023 פעלה היחידה במבצע בית וגן שם תקפה יעדי טרור, השמידה מחסני תחמושת וחמ״לים וניהלה לחימה מדלת לדלת.\n\n ערך מורחב – חטיבת עוז במלחמת חרבות ברזל\n\nבמתקפת הפתע על ישראל מרצועת עזה ב-7 באוקטובר 2023 לוחמי מגלן הוזנקו להגן על היישובים ונלחמו במחבלים בקרבות קשים שבמהלכם הרגו מחבלי חמאס רבים. במהלך הקרבות איבדה היחידה 13 מלוחמיה בהם סגן מפקד היחידה רס\"ן חן בוכריס וקצין האג\"ם של היחידה סרן יפתח יעבץ.\nבמלחמת חרבות ברזל שפרצה בעקבות מתקפת הפתע הרגו לוחמי מגלן מחבלים נוספים וביצעו את טבילת האש המבצעית של \"עוקץ פלדה\" – פצצת מרגמה מונחית, כאשר השמידו באמצעותה עמדת ירי של חמאס ברצועת עזה.\n\nב-13 בנובמבר 2023, במהלך התמרון הקרקעי של כוחות צה\"ל ברצועת עזה, ניהלה היחידה קרבות בצפון הרצועה שבמהלכם נהרג קצין אג״ם היחידה (אשר החליף את סרן יפתח יעבץ ז״ל שנפל בשבת השחורה) רס\"ן יששכר נתן. לוחמי היחידה השמידו מטרות טרור וחיסלו מחבלים באמצעים שונים, בהם טילי גיל ופצמ\"ר עוקץ פלדה.\n\nב-14 בנובמבר פעל צוות הקרב החטיבתי יחד עם צק\"ח נח\"ל וגבעתי לכיבוש מחנה א-שאטי במערב העיר עזה. לוחמי חטיבה פעלו בצפון המחנה לאיתור פעילי גדוד שאטי ולהשמדת התשתיות שלו. כוחות החטיבה פשטו על מבנים בעומק המחנה והשמידו תשתיות אויב רבות. בנוסף, הם ביצעו פשיטה לטיהור מרחב בית ספר שבו נמצאו עמדות משגרי נ\"ט, כמות גדולה של אמל\"ח ותשתיות טרור. שעות לפני שהכוחות הקרקעיים נכנסו לשאטי, חיל האוויר תקף מטרות אויב במחנה.\nב-21 בנובמבר במהלך הבוקר פעלו כוחות חטיבת הקומנדו בהובלת יחידת מגלן, במרחב שאטי. הלוחמים איתרו והשמידו מטרות כמו תצפיות, תשתיות טרור שרובן היו בתווך האזרחי, משגרי נ\"ט וחוליות נ\"ט. לפי דובר צה\"ל, במהלך הפעילות חיסלו הלוחמים מחבלים רבים בהיתקלויות.\nב-3 בדצמבר החלו לפעול כוחות היחידה במרחב ח'אן יונס. במהלך הלחימה איתרו והשמידו הלוחמים תשתיות טרור נוספות וחיסלו מחבלים רבים. במהלך הלחימה נפל רס\"ל אוריה באייר - לוחם ביחידה.\n\nמפקד היחידה הראשון היה דני הרמן, בוגר סיירת גולני ששימש כמפקד פלנ\"ט גולני. אחריו מונה מוטי יוגב, בוגר סיירת מטכ\"ל, לאחר שהיה בתפקיד סמג\"ד 890. יוגב פיקד על היחידה בפרוץ האינתיפאדה הראשונה. בהמשך פיקד על היחידה נועם בן צבי, יוצא חטיבת הצנחנים. אחריו הגיע טל רוסו. רוסו נחשב למפקד הבולט בתולדות היחידה, וכמי שקידם את רמתה המקצועית ושיפר את הדימוי שלה בתוך הצבא. רוסו היה גם אחד מהדוחפים הגדולים לשיתופה של היחידה בפעילות הסיכול הממוקד בשטחים. מפקד נוסף היה אסף שביט שנפצע קשה בעזה בעת אירועי מנהרת הכותל. מסיירת מטכ\"ל הגיעו המפקדים רוני בלקין ודרור וינברג, שהפך את היחידה ל\"ציידת מחבלים ראשית\" בימי הלחימה ברצועת הביטחון בלבנון בשנות ה־90. מתקופת פיקודו של דרור וינברג, מרבית מפקדי היחידה היו בוגרי חטיבת הצנחנים, למעט דני קס לוין ויובל גז שעשו את רוב שירותם ביחידת מגלן.\n\nרובי השירות של הלוחמים ביחידה הם מדגמי M4A1 קרבין מקוצרר (M4 קומנדו) פרט לקלעים שמשתמשים בנשק ארוך. בנוסף לנשק האישי לוחמי היחידה מפעילים מקלעי נגב, נגב קומנדו (נגבון), נגב NG7 ומאג. היחידה מפעילה גם צלפים החמושים במערכות נשק צלפים המבוססות על רובה הצלפים רמינגטון M24 הבריחי (המשמש את כלל מערך הצליפה בצה\"ל), ה־SR-25 Mk 11 החצי־אוטומטי ורובי צלפים לטווח ארוך. ב־2018 נכנס לשירות ביחידת מגלן רובה הצלפים בארט MRAD שנבחר לשמש את היחידות המיוחדות של צה\"ל בעקבות הצלחתו בימ\"מ, ובשנת 2021 החל הבארט REC10 החצי-אוטומטי להחליף את ה-SR-25.\n\nהיחידה מפעילה אמצעי לחימה נוספים, בהם פצצת המרגמה המונחית \"עוקץ פלדה\", ואמצעי לחימה הייחודיים לה, חלקם מסווגים.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמי היחידה מתקבלים ליחידה באחת משתי דרכים::\n\nגיבוש מטכ\"ל או שייטת, בתוצאת סיים ולא עבר.\nגיבושי חטיבות החי\"ר, לאחר הגיוס.\n\nאורך מסלול לוחם ביחידה נמשך כ-16 חודשים (שנה וארבע).\nתחילה מתחילים לוחמי מגלן, את הטירונות בבא\"ח צנחנים בפלגה משותפת יחד עם לוחמי דובדבן. בתום שלב זה עוברים הלוחמים קורס צניחה. לאחר מכן עוברים הלוחמים לשלב לוחמות הבסיס (טירונות יחידה) שנמשך כחודש וחצי. שאחריו, ממשיכים הלוחמים לשמונה חודשים בביה''ס לקומנדו, יחד עם דובדבן ואגוז. בשלב זה יעברו הלוחמים אימוני לוחמה במתארים שונים, יחולקו למקצועות שונים בצוות, ויעברו שבועות ניווט והסוואה. בתום שלב זה יעלו כל אחת מהיחידות אל בסיס האם שלה להמשך המסלול, שם גם יגלו את היעוד הספציפי של הצוות וירכשו בו מיומנויות.\nבסוף המסלול נערך טקס מסורתי סגור למשפחות, בו הלוחמים עורכים שבוע מסכם בדרום הארץ, ולמעשה מסיימים את ההכשרה שלהם ומקבלים את סיכת לוחם מגלן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nעמותת ידידי מגלן היא עמותה שהוקמה בשנת 2006 על ידי יוצאי היחידה. העמותה מונה (נכון ל-2023) 1,500 חברים. העמותה תומכת בחיילי היחידה בסדיר ובמילואים בפעילויות ותחומים שונים, בהם: התנדבות, אקדמיה, תמיכה נפשית, תרומות, אירועים קהילתיים ועוד. קשורים אליה למעלה מ-10,000 בוגרי היחידה.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\tסרטוני וידאו מפעילות היחידה במבצע\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nיאיר אנסבכר, כצל ציפור, תל אביב: ידיעות אחרונות, 2009, מסת\"ב 9789654828338\nעפר שלח ויואב לימור, שבויים בלבנון: האמת על מלחמת לבנון השנייה, תל אביב: ידיעות אחרונות, 2007, מסת\"ב 9654824086\nאיל דורון, הדס ועופר רגב, \"בהשקט ובבטחה – מורשת יחידת מגלן\", פורת הוצאה לאור, מאי 2012.\n\n אתר האינטרנט הרשמי של יחידת מגלן באתר צה\"ל\nעמותת \"מגלן\" – האתר הרשמי\nסיפורה של יחידת מגלן – סיפור מקומי על ציר הזמן\nהמנון יחידת מגלן, באתר ויקיטקסט\nחנן גרינברג, \"שביתה איטלקית\" באמצע האימון של מגלן, באתר ynet, 1 באפריל 2007\nיואב לימור ואלון בן דוד, מקום חמישי: מגלן, באתר ynet, 24 בינואר 2008\nחנן גרינברג, אימון ראשון במגלן אחרי מות הקצין: 'זה מה שרצה', באתר ynet, 16 ביוני 2011\nניר וולף, המגלן והחרב, באתר ישראל היום, 17 ביוני 2011\nדניאלה בוקור ופלורית שויחט, יחידת מגלן חגגה חצי יובל, באתר צה\"ל (דרך ארכיון האינטרנט), 24 ביוני 2011\nסמדר קרמפף, מתוך אתר \"ישראל דיפנס\", ‏ 18 באוגוסט 2011\nסמדר קרמפף, זרוע היבשה, מפקד מגלן: הלוחמים שלי מתאמנים בכל יום בתחושה של \"מחר מלחמה\", באתר צה\"ל (דרך ארכיון האינטרנט), 5 ביולי 2012\nלילך שובל, חושב לעומק, באתר ישראל היום, 5 במאי 2014\nיהודה שלזינגר, כל בית שני היה ממולכד, באתר ישראל היום, 9 באוגוסט 2014\nשי גל, ‏מה קרה בקרב בו נפלו שלושת לוחמי מגלן?, באתר ‏מאקו‏, 8 באוגוסט 2014\nאמיר בוחבוט‏, אחרי הצל\"ש, מפקד מגלן חוזר למנהרות הטרור, באתר וואלה‏, 5 בפברואר 2015\n  איתי אילנאי, \"אמרתי למפקד שמישהו ייפגע. הוא ענה שזו מסורת\", באתר \"ידיעות אחרונות\", 9 באוגוסט 2018\n  מערכת אתר צה\"ל, וזו רק הצצה קטנה לאימון של לוחמי מגלן והכוחות המיוחדים בקפריסין, באתר צה\"ל, 1 בנובמבר 2018\n  בועז עשתאי, תומי שטוקמן וגלעד שולצקי, מערכת אתר צה\"ל, שנה עם לוחמי \"מגלן\" – הצצה נדירה לתוך יחידת הקומנדו, באתר צה\"ל, 14 באפריל 2020\n ניר דבורי, ‏ירדו מהרכב, נתקלו בחמושים - והגיבו באש: תיעוד המבצע בג'נין מעיני לוחם מגלן, באתר ‏מאקו‏, 3 ביולי 2023\n איך נולדה יחידת הקומנדו שפועלת כבר 37 שנה מתחת לרדאר?, באתר צה\"ל, 7 בספטמבר 2023\n אמיר תיבון, כשהיינו נצורים בממ\"דים, הם יצאו להציל את נחל עוז — ולא חזרו, באתר הארץ, 3 בנובמבר 2023\n כך נלחמת יחידת מגלן בתוך הרצועה. מבט מבפנים, באתר צה\"ל, 21 בנובמבר 2023\n חיסול המחבלים על ידי לוחמי מגלן | את\"צ, סרטון בערוץ \"עדכוני צה\"ל\", באתר יוטיוב (אורך: 0:45), 14 במרץ 2024",
    "pageid": 155601
  },
  {
    "title": "ישעיהו מייטליס",
    "extract": "הרב ישעיהו מייטליס (נולד בסוסנוביץ, ה'תש\"ט) הוא רבה של נהריה וראש ישיבת ההסדר נהר דעה בעיר.",
    "pageid": 1362583
  },
  {
    "title": "לוק פרי (שחקן)",
    "extract": "קוי לות'ר \"לוק\" פרי השלישי (באנגלית: Coy Luther \"Luke\" Perry III; ‏11 באוקטובר 1966 – 4 במרץ 2019) היה שחקן אמריקאי. ידוע בעיקר בשל גילום דמותו של דילן מקיי בסדרת הנוער משנות ה-90 \"בברלי הילס 90210\" ודמותו של פרד אנדרוז בסדרה \"ריברדייל\". שיחק בסדרות רבות וסרטים רבים נוספים כשהאחרון בהם \"היו זמנים בהוליווד\" של טרנטינו יצא לאחר מותו.",
    "pageid": 1106308
  },
  {
    "title": "ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר הוא המפעל היוקרתי ביותר למועדונים בכדורגל האירופי. בעבר נקרא \"גביע אלופות אירופה למועדונים\".",
    "pageid": 62341
  },
  {
    "title": "לני יורו",
    "extract": "לני אוליבייה יורו (בצרפתית: Leny Olivier Yoro; נולד ב-13 בנובמבר 2005 בסן-מוריס שבצרפת) הוא כדורגלן צרפתי המשחק בעמדת הבלם בקבוצת מנצ'סטר יונייטד.",
    "pageid": 2294810
  },
  {
    "title": "מבצע שומר החומות",
    "extract": "מבצע שומר החומות (בערבית: معركة سيف القدس; בתעתיק: מַעְרַכַּת סָיְף אלְקֻדְס, \"קרב חֶרֶב ירושלים\") היה מבצע צבאי רחב-היקף של צה\"ל ברצועת עזה, שהחל ביום ירושלים, 10 במאי 2021, לאחר שארגוני הטרור הפלסטיניים בהובלת חמאס החלו בירי רקטות מסיבי לעבר ירושלים במהלך מצעד הדגלים ובהמשך גם לגוש דן, השפלה, הנגב והשרון. המבצע נמשך עד להפסקת האש שנכנסה לתוקפה ב-21 במאי, בשעה 02:00 בלילה, בתיווך מצרים.\nבמהלך המבצע ארגוני הטרור ברצועת עזה שיגרו לעבר ישראל כ-4,360 רקטות, טילי נ\"ט ופצצות מרגמה, מתוכן 1,661 יורטו בידי מערכות כיפת ברזל במעל ל-90% הצלחה. 176 לא יורטו ונפלו בשטחים בנויים, ו-1,843 נפלו בשטחים פתוחים. כ-680 רקטות שנורו לכיוון ישראל נפלו בשטח רצועת עזה וגרמו, על פי הערכות ישראליות, למותם של יותר מ-20 מתושבי הרצועה. 9 אזרחים ישראלים, 3 אזרחים זרים וחייל אחד נהרגו מירי הפלסטינים מרצועת עזה.\nמנגד, צה\"ל תקף למעלה מ-1,500 מטרות טרור, בהן: רבי-קומות ששימשו כמטות של חמאס וג'יהאד האסלאמי הפלסטיני (גא\"פ), עשרות עד מאות בתים ומשרדים של פעילי טרור, מעל כ-100 קילומטרים של מנהרות תת-קרקעיות, מתוך רשת המנהרות שנחפרה מתחת לרצועת עזה (וקיבלה בישראל את הכינוי ה\"מטרו\" של עזה), מחסני אמל\"ח ומאגרי רקטות, אתרים לייצור רקטות, משגרי רקטות ובורות שיגור תת-קרקעיים, משגרי נ\"ט, כלי טיס בלתי מאוישים, מוצבים, נכסי מודיעין וטכנולוגיה, מטרות של הכוח הימי של חמאס ועשרות חוליות שיגור. לפי מקורות ישראליים, בתקיפות צה\"ל נהרגו ברצועת עזה כ-225 פעילי טרור, מהם 25 בכירים, ובין 51 ל-128 אזרחים.",
    "pageid": 1983535
  },
  {
    "title": "מדינות ארצות הברית",
    "extract": "ארצות הברית היא פדרציה של 50 מדינות. אזרח של אחת המדינות הללו הוא בו-זמנית אזרח של המדינה שבה מקום מושבו ואזרח של האיחוד הפדרלי – ארצות הברית. כל אזרח בארצות הברית חופשי לגמרי לעבור ממדינה למדינה בלא צורך באישור ממשלתי כלשהו (למעט במקרים ספציפיים של אדם הנמצא במאסר על תנאי).\nחלוקת הסמכויות בין המדינה לפדרציה נקבעת על פי חוקת ארצות הברית. כל אחת מהמדינות, מרגע שאשררה את החוקה, העבירה חלק מסמכויותיה לשלטון הפדרלי, אך הותירה בידיה חלק מריבונותה. באופן עקרוני, תחומי המשפט (חקיקה פלילית ואזרחית וכן דיני המשפחה ודיני החברות), החינוך, הרפואה, התחבורה, התשתיות וביטחון הפנים נותרו בסמכות המדינות (אם כי – בתחומים מסוימים – במימון, לפחות חלקי, המועבר מהאוצר הפדרלי), בעוד החלטות בנוגע לסחר חוץ, חוקי הגירה, מדיניות צבאית ומדיניות בין-לאומית עברו לידי השלטון הפדרלי.\nבמהלך השנים שונתה חלוקת הסמכויות בין המדינות לבין השלטון הפדרלי, והמגמה הכללית היא של ריכוז סמכויות, דהיינו העברת יותר ויותר סמכויות מהמדינות אל השלטון הפדרלי.",
    "pageid": 51172
  },
  {
    "title": "מדינות לפי שם",
    "extract": "ערך זה מפרט את רשימת המדינות המוכרות, המדינות שאינן מוכרות, ורשימת הטריטוריות שאינן ריבוניות.",
    "pageid": 233513
  },
  {
    "title": "מלחמת ששת הימים",
    "extract": "מלחמת ששת הימים הייתה מלחמה שנערכה מבוקר יום 5 ביוני עד 10 ביוני 1967 (כ\"ו באייר – ב' בסיוון ה'תשכ\"ז), בין ישראל לבין מצרים, ירדן וסוריה, שנעזרו במדינות ערביות נוספות כגון עיראק, לבנון, ערב הסעודית ועוד. המלחמה הסתיימה בניצחון מובהק של ישראל.\nהמלחמה פרצה לאחר תקופת ההמתנה המתוחה, שהחלה עם חסימת מצרי טיראן לשיט ישראלי על ידי נשיא מצרים גמאל עבד אל נאצר. במהלך תקופת ההמתנה נעשו כמה ניסיונות להימנע ממלחמה. בתום ההמתנה, פתחה ישראל במלחמה במבצע מוקד שבו הושמד חיל האוויר המצרי, וישראל זכתה ביתרון ראשוני אדיר.\nבמהלך המלחמה כבשה מדינת ישראל שטחים נרחבים בסיני, רצועת עזה, רמת הגולן, יהודה ושומרון ומזרח ירושלים. השטח הכולל שנכבש גדול פי שלושה משטחה של מדינת ישראל לפני המלחמה.\nהשלכות המלחמה בתחומי הפוליטיקה הפנימית של המדינות שהשתתפו בה, הגאוגרפיה המדינית, הכלכלה האזורית, הגאופוליטיקה ומהלך המלחמה הקרה היו מרחיקות לכת וממושכות.",
    "pageid": 1302
  },
  {
    "title": "מנחם מנדל שניאורסון",
    "extract": "רבי מנחם מנדל שניאורסון (כונה הרבי מלוּבָּבִיץ' בראשי תיבות - רמ\"מ, רמ\"ש או רממ\"ש; י\"א בניסן תרס\"ב, 18 באפריל 1902 – ג' בתמוז תשנ\"ד, 12 ביוני 1994) היה האדמו\"ר השביעי והאחרון של חסידות חב\"ד-לובביץ' מ-י' בשבט ה'תשי\"א, 17 בינואר 1951, ועד פטירתו.\nהקים את מפעל השלוחים ובתי חב\"ד במקומות רבים בעולם, והכריז על עשרה מבצעים לעידוד קיום מספר מצוות. שיחותיו ומאמריו נדפסו בספרים רבים בחייו ולאחר פטירתו. הוא נחשב לאחד מהרבנים הבולטים בתקופתו.\nנודע בעיסוקו הרב למען החשת הגאולה. בשנותיו האחרונות ראו בו חסידיו את המשיח, ורבים מהם מאמינים בכך אף לאחר מותו. השאלה אם האמין בכך בעצמו ואם עודד את האמונה בכך שנויה במחלוקת. עסק רבות גם בניסיונות לתיקון הגדרת יהודי בחוק השבות ולמניעת מסירת שטחים.\nבית מדרשו, השוכן במרכז חב\"ד העולמי – 770 ברובע ברוקלין, ואוהל קברו ברובע קווינס שבניו יורק, משמשים מוקדי עלייה לרגל.",
    "pageid": 89541
  },
  {
    "title": "נחמן שי",
    "extract": "נחמן שי (נולד ב-28 בנובמבר 1946) הוא פוליטיקאי, חוקר, יועץ תקשורת ועיתונאי ישראלי. לשעבר שר התפוצות וחבר הכנסת מטעם מפלגת העבודה. בעבר שימש דובר צה\"ל ומפקד תחנת הרדיו גלי צה\"ל. כיהן כמנכ\"ל הרשות השנייה לטלוויזיה ולרדיו, יו\"ר חברת החדשות של ערוץ 2, יו\"ר רשות השידור, וכן כמנכ\"ל הארגון היהודי הבינלאומי UJC. בעל תואר דוקטור בתקשורת ובמדע המדינה.",
    "pageid": 16252
  },
  {
    "title": "ניקו ויליאמס",
    "extract": "ניקולאס \"ניקו\" ויליאמס ארתואר (בספרדית: Nicholas \"Nico\" Williams Arthuer; נולד ב-12 ביולי 2002 בפמפלונה שבספרד) הוא כדורגלן ספרדי ממוצא גנאי המשחק בעמדת קשר הכנף בקבוצת אתלטיק בילבאו מלה ליגה ובנבחרת ספרד.",
    "pageid": 2133543
  },
  {
    "title": "נשיאי ארצות הברית",
    "extract": "נשיא ארצות הברית (באנגלית: President of the United States, ובקיצור POTUS) הוא ראש המדינה וראש הרשות המבצעת הנבחר של ארצות הברית. הנשיא מנהיג את הרשות המבצעת ואת הממשל הפדרלי, והוא מוגדר בחוקה כמפקד העליון של הכוחות המזוינים של ארצות הברית. 45 אנשים כיהנו בתפקיד זה (הנשיא גרובר קליבלנד כיהן כנשיא ה-22 וה-24, בשתי כהונות לא רצופות). הנשיא המכהן וה-46 במספר הוא ג'ו ביידן, המכהן מאז 20 בינואר 2021. \nהנשיאות הקצרה ביותר הייתה זו של ויליאם הנרי הריסון – 31 ימים בלבד. האריסון חלה עוד בתחילה כהונתו, ומת תוך חודש בלבד, בשנת 1841. הנשיאות הארוכה ביותר הייתה זו של פרנקלין דלאנו רוזוולט – מעל 12 שנים ברציפות בין השנים 1933 ל-1945. רוזוולט היה הנשיא היחיד שכיהן יותר מפעמיים, ובעקבות כהונתו הארוכה תוקנה החוקה באופן שמגביל את כהונות הנשיא לשתיים.\nתשעה נשיאים לא מילאו את כהונתם. ארבעה נרצחו (אברהם לינקולן, ג'יימס גרפילד, ויליאם מקינלי וג'ון פיצג'רלד קנדי), ארבעה מתו שלא ברצח (ויליאם הנרי הריסון, זאכרי טיילור, וורן הרדינג ופרנקלין דלאנו רוזוולט), ואחד התפטר (ריצ'רד ניקסון).\nלהלן רשימת נשיאי ארצות הברית של אמריקה. לצד כל נשיא מוצגים המפלגה שכיהן מטעמה, תאריך השבעתו, תאריך סיום כהונתו, ומערכות הבחירות בהן ניצח. מובאים גם אירועים מרכזיים שאירעו בתקופת כהונתו של כל נשיא ובתחומי שליטתו. לא מובאת חקיקה של הקונגרס, ולא מובאת פסיקה של בית המשפט העליון (להוציא מקרים חריגים).",
    "pageid": 1624194
  },
  {
    "title": "ספרד",
    "extract": "סְפָרַד (בספרדית: ‏‏?‏ \"אֶסְפַּנְיַה\") או ממלכת ספרד (בספרדית: Reino de España, תעתיק: \"ריינו דה אספניה\") היא מדינה בדרום-מערב אירופה ושטחה נפרש על פני מרבית שטחו של חצי-האי האיברי, אותו היא חולקת עם פורטוגל, אנדורה והטריטוריה הבריטית גיברלטר.\nחלק גדול מאדמתה נושק בדרום ובמזרח לים התיכון, למעט קו גבול יבשתי קצר עם גיברלטר; בצפונה, לאורך שרשרת הרי הפירנאים, היא גובלת בצרפת ובנסיכות אנדורה ולחופי מפרץ ביסקאיה; במערב וצפון-מערב היא גובלת בפורטוגל ובאוקיינוס האטלנטי. בטריטוריה הספרדית כלולים האיים הבלאריים בים התיכון, הסמוכים לחוף המזרחי של חצי האי (בהם מיורקה ואיביזה), והאיים הקנריים באוקיינוס האטלנטי, הסמוכים לחופי יבשת אפריקה. בנוסף, בשטחי ריבונותה של ספרד שתי הערים האוטונומיות סאוטה ומלייה, מעבר למצר גיברלטר, ומהוות מובלעות ספרדיות בצפון אפריקה, הגובלות במרוקו ובים התיכון. שטח המדינה נפרש על פני 505,370 קמ\"ר והיא המדינה השנייה בגודלה במערב אירופה ובאיחוד האירופי, אחרי צרפת.\nעקב מיקומו היה שטח ספרד נתון להשפעות חוץ ממקורות שונים, לעיתים בו-זמנית, הן בתקופה הפרהיסטורית, והן לאורך השנים הארוכות בהן התגבשה ספרד לכדי ישות מדינית אחת. מאידך, הייתה לספרד השפעה חשובה מחוץ לגבולותיה ואף מעבר לים, בעיקר בעידן המודרני (בין המאה ה-16 למאה ה-19). בשנים אלה, הייתה האימפריה הספרדית רחבת ההיקף מעצמה עולמית, ועקב כך שגורה כיום שפתה העיקרית, הספרדית, בפיהם של מעל 400 מיליון בני אדם בעולם, רובם באמריקה הלטינית.\nהחל משנת 1978, עקב מותו של החנרליסימו פרנקו שלוש שנים קודם לכן, ספרד היא דמוקרטיה פרלמנטרית הכפופה למונרכיה חוקתית. במונחים של תוצר לאומי גולמי ואיכות חיים (על פי מדד הפיתוח האנושי) נחשבת ספרד למדינה מפותחת. המדינה חברה באומות המאוחדות, האיחוד האירופי, נאט\"ו, הארגון לשיתוף פעולה ולפיתוח כלכלי וארגון הסחר העולמי ומשתייכת לפי הגדרת כלכלנים לקבוצת מדינות ה-PIGS במדינות גוש האירו.\nספרד מחולקת ל-17 קהילות אוטונומיות ושתי ערים אוטונומיות.",
    "pageid": 3104
  },
  {
    "title": "עוצבת סיני",
    "extract": "עֻצְבַּת סִינַי (אוּגדה 252, \"אוּגדַת סיני\", וגם \"מפקדת הכוחות המשוריינים בסיני\") היא אוגדת מילואים בפיקוד הדרום, והעוצבה הקבועה הראשונה שהוקמה בצה\"ל. מפקד האוגדה הנוכחי הוא תת-אלוף מורן עומר. מפקדת העוצבה נמצאת במרכז הלאומי לאימונים ביבשה, ומפקד העוצבה שימש כמפקד הבסיס עד לשנת 2016.\nהעוצבה הוקמה ב-1968, לאחר מלחמת ששת הימים, במטרה לאגד את הכוחות המשוריינים בסיני ולהקים חזית ישראלית איתנה בהגנת הגבול הישראלי-מצרי. את הפיקוד על העוצבה החדשה קיבל האלוף אברהם אדן.\nהעוצבה לקחה חלק פעיל במלחמת ההתשה (1969–1970) תחת פיקודו של האלוף שלמה להט, וכן במלחמת יום הכיפורים (אוקטובר 1973), כשנטלה חלק נכבד בקרבות בסיני ובצליחת תעלת סואץ תחת פיקודם של האלופים אברהם מנדלר (שנהרג במהלך הקרבות) וקלמן מגן.\nבמלחמת לבנון הייתה העוצבה בין הכוחות הפורצים בגזרה המזרחית בלבנון במסגרת הגיס הצפוני.\nהעוצבה השתתפה בכל מלחמות ישראל מאז מלחמת ששת הימים ועד למלחמת חרבות ברזל.",
    "pageid": 250389
  },
  {
    "title": "עוצבת קלע דוד",
    "extract": "עוצבת קלע דוד (חטיבת אש מיוחדת 214) היא חטיבה בחיל התותחנים הכפופה לעוצבת האש ומשמשת מסגרת ארגונית בהכשרה, בסדיר ובמילואים, ליחידת מיתר, יחידת מורן ויחידות מסווגות נוספות המפעילות אמצעי לחימה מסווגים וחימוש מונחה מדוייק.",
    "pageid": 1307087
  },
  {
    "title": "עלמה גוב",
    "extract": "עלמה גוב (נולדה ב-13 במרץ 2002) היא זמרת-יוצרת, כותבת ומלחינה ישראלית. מאז החלה לפעול ב-2021 הוציאה שלושה אלבומי אולפן ומיני-אלבום (\"לב בקופסא\"). ב-2022 הייתה מועמדת לפרס \"פריצת השנה\" בגלגלצ. ב-2023 זכתה במקום השני במצעד שיר השנה של כאן 88 עם השיר \"מה לעשות עם הזאב\".",
    "pageid": 2315272
  },
  {
    "title": "פרשת אום אל-חיראן",
    "extract": "בליל 18 בינואר 2017, נערך מבצע לפינוי והריסת בתים בכפר בדואי בלתי מוכר אום אל-חיראן, בנגב. במהלך המבצע שוטרים פתחו בירי לעבר רכב שבו נהג תושב הכפר, יעקוב מוסא אבו אל-קיעאן. לאחר הירי הרכב פגע בשוטרים שאבטחו את הפינוי. שוטר אחד נהרג ושוטר נוסף נפצע באורח קל. נהג הרכב נורה בידי שוטרים אחרים, נמנע ממנו טיפול רפואי, והוא מת בשל איבוד דם.\nמשטרת ישראל הודיעה כי מדובר בפיגוע דריסה, אחרים הציגו גרסה לפיה הנהג נפגע מירי, איבד שליטה על רכבו שהידרדר באיטיות, ופגע בשוטרים בשגגה. האירוע נבדק במח\"ש ופרקליט המדינה פסק שאין חשד לעבירה פלילית מצד השוטרים שהרגו את אל-קיעאן, אולם לא הכריע בשאלה האם היה מדובר בפיגוע. שופט בית המשפט העליון עופר גרוסקופף העיר ב-2021 על הפרשה: \"אם לא ניתן להכריע במידה גבוהה של ודאות שפעל בכוונת מכוון, הרי שמשמעות הדברים היא כי מבחינה משפטית יעקוב אבו עלקיאן ז\"ל היה ונותר חף מפשע\".",
    "pageid": 1453513
  },
  {
    "title": "צבי יחזקאלי",
    "extract": "צבי (צביקה) יחזקאלי (נולד בט\"ו באב ה'תש\"ל, 17 באוגוסט 1970) הוא עיתונאי ישראלי, פרשן לענייני ערבים ומגיש תוכנית בחדשות I24, עד ליוני 2024 שימש כראש הדסק לענייני ערבים של \"חדשות 13\".",
    "pageid": 67189
  },
  {
    "title": "צחי הנגבי",
    "extract": "צחי הנגבי (נולד ב־26 בפברואר 1957) הוא ראש המטה לביטחון לאומי והיועץ לביטחון הלאומי של ראש ממשלת ישראל. בעבר כיהן כחבר כנסת מטעם הליכוד וקדימה וכשר בממשלות ישראל. כמו כן, שימש גם כסגן שר החוץ, יו\"ר ועדת החוץ והביטחון, יו\"ר ועדת הכלכלה, יו\"ר ועדת הכנסת ויו\"ר הקואליציה.\nהנגבי נבחר לראשונה לכנסת בשנת 1988, והיה חבר כנסת מאז כמעט ברציפות, כולל חמש שנים במפלגת \"קדימה\". בסוף 2010 פרש מן הכנסת לאחר שהורשע בעדות שקר בעניין מינויים פוליטיים ונגזר עליו קנס, מאסר על תנאי וקלון. הוא שב לכנסת לאחר הבחירות הבאות בשנת 2013.",
    "pageid": 28424
  },
  {
    "title": "קדחת מערב הנילוס",
    "extract": "קדחת מערב הנילוס (באנגלית: West Nile fever) היא מחלה נגיפית המתפשטת על ידי עקיצות יתושים.",
    "pageid": 196629
  },
  {
    "title": "קרן מור",
    "extract": "קרן מור (נולדה ב-18 במרץ 1964) היא שחקנית וקומיקאית ישראלית, זוכת שני פרסי התיאטרון הישראלי, פרס מסך הזהב ופרס האקדמיה הישראלית לטלוויזיה.\n\n",
    "pageid": 101057
  },
  {
    "title": "רוברט פלאנט",
    "extract": "רוברט אנטוני פלאנט (באנגלית: Robert Anthony Plant; נולד ב-20 באוגוסט 1948) הוא מוזיקאי אנגלי, מהמשפיעים והמפורסמים ביותר במאה העשרים, שהתפרסם בעיקר כסולנה הכריזמטי של לד זפלין, אחת מלהקות הרוק המשפיעות ביותר וחלוצה בז'אנר הרוק הכבד. פלאנט ניחן בקול טנור בעל מנעד רחב במיוחד המאפשר לו לשיר בסגנונות רבים בצורה חלקה.\nרוברט פלאנט מדורג במקום הראשון ברשימת \"100 זמרי המטאל הטובים בכל הזמנים\" של מגזין היט פריידר.",
    "pageid": 105114
  },
  {
    "title": "רמב\"ם",
    "extract": "רבי משה בן מימון (ד'תתצ\"ח, 1138 – כ' בטבת ד'תתקס\"ה, 13 בדצמבר 1204), המכונה בד\"כ בראשי תיבות רמב\"ם או הרמב\"ם (בערבית מוכר כמוסא בן מימון או כאבן עבד אללה, ובלשונות אירופה כמיימונידֶס) היה רב ספרדי ופילוסוף, מגדולי הפוסקים בכל הדורות, מחשובי הפילוסופים בימי הביניים, איש אשכולות ורופא. הרמב\"ם השפיע באופן משמעותי על תרבותו של העם היהודי ועל כן הוא אחד האישים החשובים והמוערכים ביותר ביהדות. עליו נאמר \"ממשה עד משה לא קם כמשה\" והוא אף הוכתר בכינוי \"הנשר הגדול\". הרמב\"ם החזיק במשנה רציונליסטית מובהקת שבאה לידי ביטוי בכתביו.\nמעמדו של הרמב\"ם כפוסק גדול כמעט משל כל פוסק אחר. הקודקס ההלכתי שלו, \"משנה תורה\", מקיף באופן כמעט בלעדי את כל תחומי ההלכה, ומהווה מקור בסיסי בכל דיון הלכתי. על דבריו נתחבר מספר עצום של פירושים וחיבורים. רבי יוסף קארו, השתית את חיבורו \"שולחן ערוך\" בראש ובראשונה על פסקי הרמב\"ם, שאותו הוא מנה כאחד משלושת \"עמודי ההוראה\". אף שלא פרסם את פירושו לתלמוד, במהלך לימוד של כמעט כל סוגיה תלמודית, דברי הרמב\"ם, הנדלים מחיבוריו השונים, מהווים מקור חשוב בהבנת הסוגיה.\nמכתביו של הרמב\"ם בתחום ההגות הושפע כמעט כל הוגה יהודי שקם אחריו, החל מרבי מנחם המאירי, דון יצחק אברבנאל, ברוך שפינוזה, הרב אברהם יצחק הכהן קוק, ישעיהו ליבוביץ, דניאל סיבוני ועוד. הוכר כפילוסוף וכרופא גם בתרבויות הערביות והאירופיות והשפיע על מגוון הוגים כגון תומאס אקווינס, גוטפריד לייבניץ ואף אייזק ניוטון. על ספרו מורה הנבוכים הוציא האפיפיור הונוריוס הרביעי כתב הגנה.\nהרמב\"ם היה בקיא בספרות הפילוסופית היוונית והאמין שהידע המדעי אינו סותר את האמת המקראית. כתביו קיימים ועומדים לא רק כפירוש למקרא אלא אף כיצירות פילוסופיות בפני עצמן. כמו כן, כתביו מעידים גם על כך שהיתה לו השכלה רחבת-היקף בפיזיקה, באסטרונומיה, במתמטיקה, ברפואה ובלוגיקה של זמנו.",
    "pageid": 647251
  },
  {
    "title": "רצועת עזה",
    "extract": "רצועת עזה (בערבית: قطاع غزّة – קִטַאע עַ'זַּה; בערבית מדוברת: קִטַאע עַ'זֶּה) היא רצועת אדמה חופית בדרום מישור החוף הדרומי של ארץ ישראל. היא גובלת במצרים מדרום-מערב, בים התיכון ממערב ובישראל מדרום, מזרח וצפון. אורכה כ-40 קילומטרים, רוחבה נע בין 5.7 ל-12.5 קילומטרים ושטחה הכולל כ-365 קילומטר רבוע. לאחר הסכמי אוסלו נשלטה על ידי הרשות הפלסטינית, אך בשנת 2007 התרחשה השתלטות חמאס על רצועת עזה ומאז הוא שולט בה. נכון ל-2024 מוערכת אוכלוסיית רצועת עזה על ידי ה-CIA ב-2,141,643 תושבים.\nקו עקבה–רפיח הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית וכלל את רצועת עזה בתחומי ארץ ישראל העות'מאנית.\nרצועת עזה נכללה בתחום המנדט הבריטי על ארץ ישראל שיועד להקמת בית לאומי לעם היהודי. ב-29 בנובמבר 1947 קיבלה העצרת הכללית של האו\"ם את תוכנית החלוקה, במסגרתה נועדה הרצועה, לצד שטחים נוספים סביבה, להיכלל במדינה ערבית שנועדה לקום. הניצחון של המדינה היהודית שהוקמה, ישראל, על הצבא המצרי במבצע חורב בשלהי מלחמת העצמאות הביאו להקטנת השטח שלא נכלל במדינה היהודית לרצועת חוף צרה. גבולותיה של הרצועה הוגדרו בהסכמי שביתת הנשק בתום מלחמת העצמאות שנחתמו ברודוס בין ישראל למצרים בשנת 1949 והרצועה נותרה בשליטה מצרית.\nעד למלחמת ששת הימים הייתה רצועת עזה נתונה לשלטון מצרי (למעט תקופה קצרה של כיבוש ושלטון צבאי ישראלי לאורך כחצי שנה בעקבות מלחמת סיני). במלחמת ששת הימים שבה וכבשה ישראל את הרצועה, והקימה בה יישובים ישראלים, בעיקר בגוש קטיף, ששכן בין ח'אן יונס ורפיח לבין הים. בין היישובים חודש גם כפר דרום שהיה ברצועה עוד לפני מלחמת העצמאות וישראל נסוגה ממנו בהסכמי שביתת הנשק בתום המלחמה.\nבהסכמי אוסלו הועברה השליטה ביישובים הפלסטינים שברצועת עזה לידי הרשות הפלסטינית, אם כי הריבונות נותרה בידי צה\"ל. גם לאחר ההסכמים נותרה בידי ישראל השליטה על היישובים הישראליים ברצועה, הדרכים המובילות אליהם משטח ישראל, ציר פילדלפי (רצועה צרה לאורך הגבול בין רצועת עזה לבין מצרים) ומעבר הגבול עם מצרים ברפיח. כחלק מן ההיערכות החדשה של העברת השליטה בהסכמי אוסלו, אורגנה והושלמה גדר המערכת סביב רצועת עזה לפי תפיסת-הפעלה צה\"לית המקובלת בגדרות המערכת בגבולות המדינה מול מדינות שכנות אחרות.\nבמהלך האינתיפאדה השנייה ולאחריה התגברו פעולות הטרור משטח הרצועה, כלפי היישובים היהודיים ברצועה וכלפי האזור שמסביבה, שקיבל את הכינוי עוטף עזה. פעולות אלו כללו גם ירי מרגמות ושיגור רקטות פלסטיניות לעבר ישראל. באוגוסט 2005 הושלמה תוכנית ההתנתקות של ממשלת ישראל, במסגרתה פונו יישובי גוש קטיף ויישובים יהודיים נוספים, וכוחות צה\"ל נסוגו מכל שטחי הרצועה, למעט חדירות זמניות לשטח, סגר ימי ופיקוח ושליטה אווירית על השטח.\nפחות משנתיים לאחר מכן, ביוני 2007 השתלטו כוחות חמאס על הרצועה, כבשו את המתקנים הצבאיים שבשליטת פת\"ח שבהנהגת מחמוד עבאס (אבו מאזן) והוציאו להורג קצינים במנגנוני הביטחון, כאשר בחלק מהמקרים הושלכו אנשי הרשות הפלסטינית מגגות הבניינים הגבוהים בעזה. בתגובה פיזר מחמוד עבאס את ממשלת האחדות הפלסטינית והכריז על מצב חרום.\nשלטון חמאס ברצועה הביא להגברת ירי הרקטות לעבר ישראל בעיקר לשדרות ויישובי עוטף עזה. ממשלת ישראל הטילה, מצד הגבול הישראלי, סגר יבשתי וימי על עזה, אך מאפשרת הכנסת מוצרי מזון מסוימים וציוד רפואי לרצועה. כמו כן, המצור הביא אותה לספק מים וחשמל לתושבי הרצועה, על רקע משבר המים ברצועת עזה.\nב-27 בדצמבר 2008, לאחר תקופה ממושכת של ירי רקטות לשטחה, יצאה מדינת ישראל למבצע עופרת יצוקה נגד שלטון חמאס במטרה להביא לידי שינוי יסודי במצב הביטחוני השורר בדרום ישראל ולהסיר את האיום על אזרחיה. במהלך המבצע נהרגו ברצועת עזה 1,166 בני אדם ונגרם הרס רב. ביולי 2014, לאחר ירי רקטות רבות מרצועת עזה לישראל, פתח צה\"ל במבצע צוק איתן. במבצע נהרגו למעלה מ-2,000 פלסטינים, ונפצעו יותר מ-8,000 מהם, גם נגרם הרס נרחב ברצועת עזה. טווח הרקטות שנורו מהרצועה לישראל התרחב, וכלל יישובים ממצפה רמון וירוחם בדרום ועד חיפה וקיסריה בצפון.\nב-7 באוקטובר 2023, שמחת תורה התשפ\"ד, יזם חמאס מתקפת פתע נרחבת על ישראל מהרצועה, שכללה מטחי ירי נרחבים לאזורים רבים בישראל, פריצת גדר הגבול וחדירת אלפי מחבלים חמושים לישראל. המחבלים השתלטו על יישובים ומתקנים צבאיים, ביצעו טבח המוני, מעשי זוועות, אונס, התעללות ורצח אזרחים נרחב במקביל לחטיפת אזרחים וחיילים וירי רקטי מתמשך. בעקבות כך פרצה מלחמת חרבות ברזל במהלכה נהרגו יותר מ-37,000 פלסטינים, וכוחות צה\"ל השתלטו על אזורים נרחבים ברצועה, החריבו שטחים נרחבים בה ופינו מבתיהם כ-1.9 מיליון תושבים.",
    "pageid": 2543
  },
  {
    "title": "אהרון חליוה",
    "extract": "אהרון חליוה (נולד ב-12 באוקטובר 1967) הוא קצין בצה\"ל בדרגת אלוף, המשמש ראש אגף המודיעין מאז 5 באוקטובר 2021. קודם לכן שימש ראש אגף המבצעים, ראש אגף הטכנולוגיה והלוגיסטיקה, ראש חטיבת המבצעים באמ\"ץ, מפקד עוצבת האש, מפקד חטיבת הצנחנים ומפקד בה\"ד 1. בהיותו ראש אמ\"ן התרחשה מתקפת הפתע על ישראל, שבעקבותיה הודיע על בקשתו לסיים את תפקידו ולפרוש מצה\"ל.",
    "pageid": 671499
  },
  {
    "title": "אורי שרקי",
    "extract": "הרב אוּרי עמוס שֶׁרְקִי (נולד ב־14 בספטמבר 1959, י\"א באלול ה'תשי\"ט) הוא הוגה דעות, ר\"מ במכון מאיר, רבהּ של קהילת \"בית יהודה\" בקריית משה בירושלים, יו\"ר ברית עולם - המרכז העולמי לבני נח, מחבר ספרים וכותב מאמרים. ביולי 2019 מונה לרב תנועת הנוער עזרא.",
    "pageid": 107016
  },
  {
    "title": "איטליה",
    "extract": "אִיטַלְיָה (בשמה הרשמי: הָרֶפּוּבְּלִיקָה הָאִיטַלְקִית; באיטלקית: Repubblica Italiana, \"רֵפּוּבְּלִיקָה אִיטַלְיָאנָה\" ‏‏?‏) היא ארץ ומדינה בדרום אירופה, המכסה את רוב חצי האי האפניני, ואזורים נוספים. היא כוללת למעלה מ-20 איים, הגדולים שבהם הם סיציליה וסרדיניה. מצפון היא תחומה על ידי הרי האלפים, שם היא גובלת בצרפת, בשווייץ, באוסטריה ובסלובניה. בצפון-מרכז המדינה נמצאת המדינה הזעירה סן מרינו, ובמרכז המדינה, בתוך העיר רומא, נמצאת קריית הוותיקן. בשל צורתה הגאוגרפית המזכירה מגף היא מכונה \"ארץ המגף\".\nאיטליה היא מולדת העם האיטלקי.",
    "pageid": 619735
  },
  {
    "title": "אלברו מוראטה",
    "extract": "אלברו בורחה מוראטה מרטין (בספרדית: Álvaro Borja Morata Martín; נולד ב-23 באוקטובר 1992) הוא כדורגלן ספרדי, המשחק בעמדת החלוץ והקיצוני במילאן ובנבחרת ספרד.",
    "pageid": 1090138
  },
  {
    "title": "אלחנן וסרמן",
    "extract": "הרב אלחנן בונים וסרמן (ו' בשבט ה'תרל\"ה, 1875 – י\"א בתמוז ה'תש\"א, 6 ביולי 1941) היה ראש ישיבה בולט באירופה בין מלחמות העולם וממנהיגי אגודת ישראל. היה תלמיד מובהק של \"החפץ חיים\" וממתנגדיה החריפים של הציונות. מחבר \"קובץ שיעורים\" על התלמוד וספרים נוספים. נרצח בשואה.",
    "pageid": 68182
  },
  {
    "title": "אנה ארונוב",
    "extract": "אנה ארונוב (ברוסית: Анна Аронов; נולדה ב-22 בינואר 1982) היא רקדנית, מורה לריקודים, כוריאוגרפית, דוגמנית, מנחת טלוויזיה ושחקנית ישראלית, ילידת קירגיזסטן הסובייטית.\nהיא התפרסמה בתוכנית \"רוקדים עם כוכבים\", והשתתפה בהמשך גם בתוכניות הטלוויזיה \"הישרדות VIP\" ו\"לאהוב את אנה\". כמו כן, היא הנחתה לצד איתי תורג'מן את תוכנית הריאליטי \"זוג מנצח VIP עונה 3\". שימשה כשופטת בתוכנית רוקדים עם כוכבים בקשת, והופיעה בארבעה פסטיגלים.",
    "pageid": 335503
  },
  {
    "title": "בוורלי הילס 90210",
    "extract": "בוורלי הילס 90210 (באנגלית: Beverly Hills, 90210) הייתה דרמת נעורים אמריקאית מצליחה ששודרה משנת 1990 ועד שנת 2000 ברשת FOX בארצות הברית. הסדרה סיפרה אודות חייהם של חבורת בני נוער ולאחר מכן צעירים בשנות העשרים לחייהם המתגוררים בבוורלי הילס היוקרתית שבלוס אנג'לס, קליפורניה. הסדרה נוצרה על ידי המפיקים דארן סטאר וארון ספלינג (שבתו אף לוהקה לתפקיד דונה מרטין). המספר 90210 מתייחס למיקוד של בוורלי הילס. הסדרה זכתה להצלחה רבה בשנותיה המוקדמות, ברחבי העולם ובישראל בפרט, והפכה את הכוכבים בה לאלילי נוער.\nבחנוכה 1992 הגיעו כמה מכוכבי הסדרה לישראל ואף הופיעו במופע של ערוץ הילדים \"המסע לערוץ הילדים\" שנערך באותה עת בסינרמה בתל אביב ביחד עם להקת \"צעירי תל אביב\".\nסדרת הטלוויזיה האמריקאית \"גרוס פוינט\", ששודרה בארץ בערוץ 3, סיפרה את סיפור מאחורי הקלעים של הפקתה של סדרת טלוויזיה לנוער, והיוותה באופן מובהק פרודיה על \"בוורלי הילס 90210\".\nספין אוף של הסדרה בשם \"90210\" עלה לשידור בשנת 2008 ברשת The CW. הסדרה מתמקדת בתלמידים החדשים בבית הספר \"ווסט בוורלי היי\", כאשר קלי טיילור (בגילומה של ג'ני גארת') ודמויות נוספות מהסדרה המקורית מככבות בסדרה בתפקידי אורח.\n\"בוורלי הילס 90210\" נחשבת עד היום כאחת מסדרות בני הנוער הטובות ביותר שהיו אי פעם בטלוויזיה המסחרית.[דרוש מקור] כסדרה לבני נוער, עסקה \"בוורלי הילס 90210\" בנושאים אקטואליים רבים, ביניהם שימוש בסמים, אלכוהוליזם, תאונות דרכים, אונס, אלימות במשפחה, עבריינות, הומוסקסואליות, אנטישמיות, התאבדות, איידס, הריון, הפרעות אכילה ומוות.\nבישראל שודרה הסדרה בערוץ 3 ובערוץ הילדים ובעונתה האחרונה ב-yes. מאוחר יותר שודרה הסדרה בשירות ה-וVOD של הוט ובשנים 2016–2017 שודרה עד עונתה הרביעית בערוץ CBS דרמה, עד הפסקת שידורי הערוץ בישראל.\nב-2019 עלתה הסדרה המוקומנטרית \"בוורלי הילס 90210 - האיחוד\", בה מגלמים שחקני הסדרה את עצמם.",
    "pageid": 202932
  },
  {
    "title": "בנות ברק",
    "extract": "בנות ברק היא תוכנית מציאות תיעודית ישראלית העוקבת אחר נשים חרדיות מהעולם החרדי של בני ברק. התוכנית משודרת בערוץ HOT3.",
    "pageid": 2128559
  },
  {
    "title": "בנימין זאב הרצל",
    "extract": "בנימין זאב תאודור הרצל (בגרמנית: Theodor Herzl; בהונגרית: Herzl Tivadar; י' באייר ה'תר\"ך, 2 במאי 1860 – כ' בתמוז ה'תרס\"ד, 3 ביולי 1904) היה עיתונאי, משפטן, סופר, מחזאי ומדינאי יהודי; מפתח רעיון הציונות המדינית ומייסד הציונות כתנועה לאומית-מדינית ממוסדת בתנועה הציונית, ואחר כך בציבוריות היהודית ביישוב בארץ ישראל וברחבי העולם, וכן בספרות, ביצירה ובמחקר. בשל פועלו הציוני נהוג לכנות את הרצל \"חוזה המדינה\".\nמאז כינוס הקונגרס הציוני הראשון בשנת 1897 אותו יזם הרצל, הפכה התנועה הציונית לתנועה מדינית ומעשית, דינמית ומשמעותית. רעיונותיו של הרצל מצאו הד בקרב חלקים מיהדות אירופה, בעיקר במזרחה. על אף כישלונותיו הדיפלומטיים, הצליח בגיבוש פרהסיה יהודית לאומית בדמות מוסדותיה של התנועה הציונית, שהיו המסד להקמת מדינת ישראל.",
    "pageid": 336
  },
  {
    "title": "גלית דיסטל-אטבריאן",
    "extract": "גלית דִיסְטֶל־אַטְבַּרְיָאן (נולדה ב-10 בינואר 1971, י\"ג בטבת ה'תשל\"א) היא חברת הכנסת מטעם מפלגת הליכוד. קודם לכן הייתה שרת ההסברה, פובליציסטית, שדרנית רדיו וסופרת ישראלית.",
    "pageid": 1244287
  },
  {
    "title": "גלעד שליט",
    "extract": "גלעד שליט (נולד ב־28 באוגוסט 1986) הוא ישראלי שנחטף בהיותו חייל צה\"ל בשירות סדיר, באזור כרם שלום ב־25 ביוני 2006 על ידי מחבלים פלסטינים, שהשתייכו לארגוני הטרור חמאס, ועדות ההתנגדות העממית וצבא האסלאם. שליט הוחזק בשבי ברצועת עזה במשך כחמש שנים וארבעה חודשים (1,941 ימים). במסגרת עסקה בין ישראל לחמאס הוא שוחרר והושב לישראל ב-18 באוקטובר 2011, תמורת שחרור 1,027 אסירים ביטחוניים, בהם מאות אסירי עולם.\n\n",
    "pageid": 212034
  },
  {
    "title": "גרמניה",
    "extract": "גרמניה (בגרמנית: Deutschland – דויטשלנד) היא ארץ במרכז אירופה, כיום מדינה בשם הרפובליקה הפדרלית של גרמניה (בגרמנית: Bundesrepublik Deutschland – בּוּנדֶס־רֶפּוּבְּלִיק, דוֹיִטְשׁלַנד), הנמנית עם המדינות המתועשות החזקות בתבל וחברה באיחוד האירופי. בצפונה גובלת גרמניה בים הצפוני, בדנמרק, ובים הבלטי; במזרחה בפולין ובצ'כיה; בדרומה באוסטריה ובשווייץ ובמערבה היא גובלת בצרפת, בלוקסמבורג, בבלגיה ובהולנד. נהרות הריין, האלבה והדנובה חוצים את שטחה, דבר שהקנה לה לאורך ההיסטוריה מעמד של מרכז כלכלי, מסחרי ותרבותי ביבשת כולה.\nגרמניה היא כיום איחוד פדרלי הכולל שש-עשרה מדינות (Bundesländer, הגייה [ˈbʊndəsˌlɛndɐ]). היא לא התקיימה כמדינת לאום מאוחדת עד 1871, אף שהתרבות והשפה הגרמנית עתיקות הרבה יותר. במשך כמעט אלף שנה, עד 1806, הייתה גרמניה בבחינת מקבץ מדינות אוטונומיות למדי, במסגרת האימפריה הרומית הקדושה. בין 1815 ל-1867 התאגדו המדינות הגרמניות בקונפדרציה רופפת. תחת אוטו פון ביסמרק אוחדו אותן מדינות ב-1871 לקיסרות גרמנית מאוחדת, שהפכה באחת לכוח החזק ביותר באירופה. המדינה תועשה במהרה ורשמה זינוק כלכלי עצום אולם ניסיונותיה להשיג מעמד של מעצמה אירופית מן הדרג הראשון הגיעו לקיצם עם תבוסתה במלחמת העולם הראשונה.\nהסנקציות והקנסות שספגה גרמניה ממדינות ההסכמה לאחר המלחמה וכן קשייה הכלכליים החמורים של רפובליקת ויימאר, יחד עם ייאוש מתבוסת המלחמה, הובילו במידה רבה לעלייתם לשלטון של אדולף היטלר והמפלגה הנאצית, אשר סחפו בסופו של דבר את מדינתם ואת שאר העולם למלחמת העולם השנייה. במהלך מלחמה זו, חוללה גרמניה תחת השלטון הנאצי את השואה – רצח עם ייחודי בתולדות העמים – במהלכה נרצחו באופן שיטתי כשישה מיליון יהודים בשל יהדותם, ממניעים אידאולוגיים-אנטישמיים. כמו כן, במהלך המלחמה, נרצחו בידי הנאצים כחמישה מיליון בני עמים נוספים.\nגרמניה הובסה בשנית ונכבשה על ידי בעלות הברית, ואולם לנוכח המלחמה הקרה פוצלה המדינה למערב גרמניה (הרפובליקה הפדרלית של גרמניה), בעלת משטר דמוקרטי מערבי וכלכלת שוק קפיטליסטית, ולמזרח גרמניה (הרפובליקה הדמוקרטית הגרמנית), מדינת לוויין בעלת משטר קומוניסטי, בפועל בחסות ברית המועצות. בנפול הקומוניזם והגוש המזרחי, התאחדו שתי הגרמניות תחת הרפובליקה הפדרלית בשנת 1990. השוני בין מזרח ומערב וצמיחה כלכלית איטית, מוסיפים להקשות על המדינה.\nכחברת ארגון המדינות המתועשות (G7), כלכלתה של גרמניה היא הרביעית בגודלה בעולם, והיא ידועה בתעשיות הברזל, הפלדה, המיכון והרכב שלה. גרמניה היא עמוד תווך מרכזי של האיחוד האירופי, לצד צרפת, בהיותה אחת ממייסדות הארגון ובפרט כחברה בעלת האוכלוסייה והכלכלה הגדולה ביותר באיחוד. המדינה חברה גם באומות המאוחדות ובברית נאט\"ו.",
    "pageid": 482
  },
  {
    "title": "דדפול & וולברין",
    "extract": "דדפול & וולברין (באנגלית: Deadpool & Wolverine) הוא סרט גיבורי-על אמריקאי עתידי המבוסס על הדמויות דדפול ווולברין מבית מארוול קומיקס, שמופק בשיתוף פעולה בין אולפני מארוול ואולפני \"Maximum Effort\", ומופץ על ידי סרטי אולפני וולט דיסני. הסרט מהווה המשכון לסרט \"דדפול 2\", וכן את סרטו ה-34 של היקום הקולנועי של מארוול. את הסרט מביים שון לוי על פי תסריט שכתב יחד עם רט ריס, פול ורניק, זב ולס וראיין ריינולדס, שאף שב לגלם את דמותו של וייד וילסון / דדפול לצדו של יו ג'קמן כג'יימס \"לוגאן\" האולט / וולברין, בנוסף למורנה בקארין ובריאנה הילדברנד.\nבנובמבר 2016, נמסר לראשונה על פיתוחו של סרט שלישי בכיכובו של דדפול באולפני המאה ה-20, שהוקפא לאחר רכישת החברה על ידי חברת וולט דיסני במרץ 2019. עם רכישת האולפנים, הועברה השליטה בדמות לאולפני מארוול, שהחלו לפתח מחדש את הסרט בשיתוף פעולה עם ריינולדס. הסרט מכניס לראשונה את דמותו של דדפול אל היקום הקולנועי של מארוול תוך שמירה על סיווג הצפייה \"R\" לו זכו הסרטים הקודמים. בנובמבר 2020, נמסר על שכירתם של התסריטאים ונדי מולינו וליזי מולינו-לוגלין לכתיבת התסריט, אך במרץ 2022, נמסר כי יחליפו אותן ריס וורניק, שהיו אמונים על כתיבת שני הסרטים הראשונים והופקדו על שכתוב התסריט, לצד האישור כי את הסרט יביים לוי. צילומי הסרט החלו בשלהי מאי 2023 בלונדון ובאולפני \"פיינווד\" שבבקינגהמשייר, אנגליה, והם עתידים להתקיים גם בוונקובר, קנדה.\nהסרט עתיד לעלות לאקרנים בארצות הברית ב-26 ביולי 2024 ולהיות חלק מהשלב החמישי ביקום הקולנועי של מארוול.",
    "pageid": 2111711
  },
  {
    "title": "דני קרבחאל",
    "extract": "דניאל (דני) קרבחאל ראמוס (בספרדית: Daniel Carvajal Ramos; נולד ב-11 בינואר 1992) הוא כדורגלן ספרדי המשחק בעמדת המגן הימני במועדון הכדורגל ריאל מדריד ובנבחרת ספרד.",
    "pageid": 1119907
  },
  {
    "title": "דניאל גל",
    "extract": "דניאל גל (נולדה ב-27 ביולי 1987) היא שחקנית ישראלית.",
    "pageid": 1352084
  },
  {
    "title": "הסכמי אוסלו",
    "extract": "הסכמי אוסלו (באופן רשמי: \"הסכם העקרונות\" ו\"הסכם הביניים\") הם סדרה של הסכמים שנחתמו בין ישראל לבין הארגון לשחרור פלסטין (אש\"ף), כחלק מתהליך השלום בין ישראל לפלסטינים. ההסכם נועד במטרה להביא לפתרון קבע את מכלול הסוגיות התלויות ועומדות בסכסוך הישראלי-פלסטיני. ההסכם הביא את אש\"ף להכיר במדינת ישראל ואת ישראל להכיר באש\"ף כנציג העם הפלסטיני. ההסכם הראשון נחתם בעיר וושינגטון די. סי., ארצות הברית ב-13 בספטמבר 1993 והסכם \"אוסלו ב'\" נחתם תחילה בטאבה, מצרים ולאחר מכן ב-28 בספטמבר 1995, נחתם רשמית בבית הלבן.\n\n",
    "pageid": 14077
  },
  {
    "title": "חזבאללה",
    "extract": "חִזְבְּאַללַּה (בערבית: حزب الله – \"אנשי האל\" או \"מפלגת האל\", בתעתיק מדויק: חזב אללה) היא מיליציית גרילה וטרור ומפלגת ימין אסלאמיסטית-שיעית בלבנון. המפלגה הפרלמנטרית שהוקמה על ידי חזבאללה נחשבת כנציגה בולטת של בני העדה השיעית בלבנון, יחד עם מפלגת אמל הנחשבת למתונה יותר. הארגון נוקט בפעולות גרילה וטרור נגד מטרות ישראליות, פנים-לבנוניות, סוריות, ואף בין-לאומיות. הארגון כולו (או הזרוע הצבאית שלו) מוגדר כארגון טרור על ידי מדינות וישויות מדיניות רבות, ובהן אוסטרליה, ניו זילנד, ארצות הברית, האיחוד האירופי, גרמניה, הממלכה המאוחדת, אוסטריה, ליטא, סרביה, אסטוניה, הולנד, סלובניה, ישראל, מדינות המפרץ, רוב מדינות הליגה הערבית, קולומביה, ארגנטינה, פרגוואי, הונדורס וקנדה. אנשי הארגון עצמו וגורמים אסלאמיים אחרים נוהגים לכנותו \"אל-מוקַאוַמַה\" (בערבית: المقاومة – \"ההתנגדות\").\nחזבאללה הוקם כמיליציה ב־1982 (באופן רשמי ב־1984). קיימות עדויות רבות לכך שאיראן בנתה, מימנה וציידה את חזבאללה, ולכך שפעולות הטרור של הארגון נעשות בשיתוף פעולה מלא עם המשטר האיראני ובהוראתו. בנוסף, איראן עזרה לחזבאללה להקים מנגנון פוליטי שמטרתו להפוך את לבנון למדינה שיעית פונדמנטליסטית. מיום הקמתו רואה הארגון במדינת ישראל אויב ועוסק בפעילות עוינת נגדה. בהודעות רשמיות של הארגון לא מכונה ישראל בשמה אלא \"פלסטין הכבושה\" או \"האויב הציוני\". הארגון תובע מישראל להשיב את חוות שבעא, את שבעת הכפרים ואת צפון הכפר עג'ר לריבונות לבנונית. במהלך מלחמת האזרחים בסוריה השתתף חזבאללה באופן פעיל לצד המשטר הסורי, ואיבד מאות מלוחמיו.\nחזבאללה מחזיק בתפיסת הפעלה ייחודית, ורואה עצמו הן כארגון צבאי והן כארגון גרילה, בו-זמנית.\nמזכ\"ל הארגון משנת 1992 הוא סייד חסן נסראללה.",
    "pageid": 1318
  },
  {
    "title": "חטיבה 401",
    "extract": "חטיבה 401, המכונה גם \"עוצבת עקבות הברזל\", היא חטיבת שריון סדירה בצה\"ל תחת פיקוד עוצבת הפלדה (אוגדה 162). כיום החטיבה מפעילה טנקי מרכבה סימן 4מ עם מערכת הגנה אקטיבית לטנקים \"מעיל רוח\" ומערכת ניהול קרב ממוחשבת צי\"ד, וכן החלה בקליטת טנקים מסוג מרכבה ברק. טנקים אלה הם המתקדמים בצה\"ל ובין המתקדמים בעולם. מפקד החטיבה הנוכחי הוא אלוף-משנה אחסאן דקסה.",
    "pageid": 18478
  },
  {
    "title": "חיל הגנת הגבולות",
    "extract": "חיל הגנת הגבולות (איחוד של מערך הגנת הגבולות וחיל האיסוף הקרבי) הוא חיל בצה\"ל הכפוף לזרוע היבשה שתפקידו הוא פעילות ביטחון שוטף, איסוף מודיעין קרבי ושמירה והגנה על גבולות ישראל.\nהחיל, שנקרא לפני יולי 2020 מערך הגנת הגבולות, כולל תחתיו חמישה גדודים אשר כונו בעבר חי\"ר קל: קרקל, אריות הירדן, ברדלס, לביאי הבקעה ופנתר, וחמישה גדודי איסוף קרבי גזרתיים, המורכבים מתצפיתניות ולוחמים, כאשר חלק מהפלוגות הלוחמות הן מגדריות לבנים או לבנות בלבד וחלקן מעורבות.\nבינואר 2020 צורפה יחידת הגששים של צה\"ל לחיל הגנת הגבולות.\nכמו כן מערך נוסף אשר נמצא תחת החיל הוא מערך ההגמ\"ר. (הגנת היישוב)\nמפקד חיל הגנת הגבולות הנוכחי הוא תת-אלוף אליעד מאור.\n\nהחיל כפוף לזרוע היבשה ומצוות את גדודי חי\"ר גבולות יחד עם חמשת גדודי חיל האיסוף הקרבי.\nהשוני העיקרי בין חיל הגנת הגבולות לבין חילות אחרים, הוא שלוחמי האיסוף והתצפיתניות נשארים קבועים בגזרה, ולא עוברים בין מקום למקום במהלך שירותם.\n\nמטרתם העיקרית של הגדודים היא ביטחון שוטף והגנה במרחב גבולות ישראל. בשעת חירום, ייעודם של הגדודים הוא לתפוס את משימת הגנת הגבולות במקום כוחות החי\"ר המתמרנים שיכנסו לשטח אויב.\nגדודי החי\"ר עוסקים בפעילויות ביטחון שוטף ביהודה ושומרון, בגבול ישראל – רצועת עזה, ובגבולות ישראל עם מצרים וירדן, ומשלבים לוחמים ולוחמות תחת מסגרת אחת. הגדודים השתייכו למערך הגנת הגבולות אשר הוקם בשנת 2017, אך רוב הגדודים היו קיימים לפני כן. טרם הקמת המערך היו מכונים הגדודים גדודי חי\"ר מעורבים או \"הגדודים המעורבים\" (על אף שקיימים בצה\"ל מספר גדודים ויחידות אחרים המשלבים לוחמים ולוחמות, כגון חטיבת החילוץ, מערך ההגנה האווירית, יחידות במשמר הגבול ובחיל התותחנים ועוד).\nהקמת הגדודים המעורבים החלה כחלק ממגמה בצה\"ל להוציא את לוחמי הדרג הראשון ואת חיילי המילואים ממטלת השמירה על \"גבולות השלום\" עם ירדן ומצרים, הנחשבים שקטים יחסית. הדבר מאפשר לכוחות אלו לפעול בגזרות הנחשבות מורכבות יותר, לפנות יותר זמן לאימונים ולחסוך כסף על ידי צמצום השימוש בחיילי מילואים. גיוס נשים לתפקיד קרבי שעד אז בוצע על ידי גברים בלבד משמש כפתרון לבעיית כוח האדם. הנשים מחליפות את לוחמי המילואים, חיל התותחנים וחיל השריון שהיוו את הכוח העיקרי בגבולות אלו עד אז.\nהגדוד הראשון שהוקם היה גדוד 33 (קרקל). בעקבות הצלחת קרקל, שהביא לעלייה של כ-50% במוטיבציה של בנות לשרת בתפקידי לחימה, החלה הקמת שאר הגדודים. בשנת 2019 התפרסם מחקר על כך שחיילים המשרתים בחיל הגנת הגבולות סובלים ממוטיבציה נמוכה וחשים בלתי נחוצים למערכת הצבאית.\nבשנת 2017 פרסמו רבני הציונות הדתית, כולל האגף הליברלי, כי השירות בגדודים המעורבים אסור על פי ההלכה.\n\nכל יחידת איסוף בחיל מורכב מלוחמי איסוף ומתצפיתניות, ואמונה על גזרה ספציפית שהחיילים מכירים לעומק.\n\nתפקידי יחידות האיסוף הוא לאסוף מודיעין על תנועות האויב במרחב, הכוונת גורמי יירוט ואש בגזרה, מתן סיוע איסופי מקדים, מלווה לכוחות במרחב למבצעים וביצוע ניטור באופן רציף.\nהיחידות משתמשות במגוון אמצעים טכנולוגיים רבים - אמצעי תצפית נייחים, ניידים ורחפנים. כל צוות ביחידת האיסוף מורכב ממספר מטיסי רחפנים, צלמים ואפילו בנאי - שמשימתו היא להשתמש באמצעי הסוואה שונים על מנת להסתיר את כלי האיסוף ואת הלוחמים.\nבמהלך 2022 התקבלה החלטה בזרוע יבשה להופך את יחידות האיסוף הקרבי לרב ממדיות כאשר כל יחידה תדע לעבוד בכלל הרבדים והממדים, כדי לשקף בזמן אמת תמונת מצב מדויקת ביותר ללוחמים שייכנסו למרחב התמרון במערכה הבאה.\n\nגדוד קרקל הוא גדוד החי\"ר הקל המעורב הראשון שהוקם בצה\"ל ופועל תחת אחריות חטיבת פארן בגבול השלום עם מצרים. שם הגדוד מבוסס על חתול הקרקל אשר נפוץ באזור הערבה. 33, המספר של הגדוד, נבחר כדי לציין את 33 לוחמות הפלמ\"ח שנפלו במלחמת העצמאות. 70% מהגדוד מורכב מלוחמות.\nקרקל הוקם כגדוד בפברואר 2004 תוך איחוד פלוגות קרקל אשר היו מורכבות מבני גרעיני נח\"ל ומתנדבות לשירות קרבי. הפלוגה הראשונה הוקמה בנובמבר 2000 כפלוגה נסיוניות ביוזמת הרמטכ\"ל שאול מופז, על מנת להרחיב את מגוון התפקידים הקרביים המוצעים לבנות. לפלוגה גויסו כ-70 נשים ו-30 גברים. הפלוגה תפסה אחריות על גזרה באורך 136 קילומטרים מאילת ועד הר שגיא והתמקמה במוצב כרמית. כחלק מהלקחים ממלחמת עיראק, ב-2003, בתקופת האינתיפאדה השנייה, הוחלט על הרחבת פעילות פלוגות הקרקל אל רוב גזרת חטיבת הערבה, על מנת לשחרר יחידות חי\"ר במילואים מתעסוקה פחות הכרחית ולתחזק את הכוח הרגלי של צה\"ל. בתקופה זאת רשמו הפלוגות הישגים מבצעיים הכוללים תפיסת מחבל וסיכול הברחות בגזרתן. בעקבות ההחלטה על פתיחת פלוגת קרקל רביעית, הוחלט על איחוד הפלוגות לכדי גדוד חי\"ר קל שיעודו שמירה על גבולות השלום עם ירדן ומצרים. כמו כן, לוחמים ולוחמות מהגדוד השתתפו בביצוע של תוכנית ההתנתקות.\nב-2007 הוקמה חטיבת שגיא כתגובה למסתננים ממדינות אפריקה דרך גבול מצרים ואליה הוכפף הגדוד. המעבר לגזרה הזאת, שהתאפיינה במספר רב של הברחות של סמים ובני אדם, אפשר לגדוד לממש יותר את ההכשרה שעברו הלוחמים.\nבשנת 2018, לאחר החלטת צה\"ל להעביר את כל גזרת עוטף ירושלים לאחריות חטיבת בנימין, כולל שכונות ממזרח ירושלים מעבר לגדר ההפרדה, נבחר גדוד קרקל לתפוס את הגזרה החדשה. הגדוד עזב לתקופה של חמישה חודשים את הגזרה הקבועה בגבול מצרים ועלה לראשונה לגזרה מבצעית ביהודה ושומרון. בנובמבר 2018 שמה של חטיבת שגיא שונה לחטיבת פארן. הגדוד נותר כפוף לה, ואליו הצטרף גם גדוד ברדלס.\nגדוד קרקל ייחודי בין גדודי הגנת הגבולות בכך שמלבד פלוגות החי\"ר הוא מכיל פלוגת טנקים אורגנית המאוישת בלוחמות בלבד. הפלוגה (המכונה פלוגת פרא) הוקמה לאחר פיילוט שנמשך מספר שנים ובחן את האפשרות לשילוב נשים בלוחמת שריון.\nההמנון הרשמי של גדוד קרקל ״המשימה בראש האנשים תמיד״ נכתב בשנת 2018 ע״י המג״ד דאז עידו סעד וסתיו גולדנברג. \n\nהגדוד התפרסם בעקבות שורה של היתקלויות משמעותיות בגבול:\nב-2012 כאשר הוזעק כוח של הגדוד לזירת פיגוע של פעילי טרור כנגד כוח של חיל התותחנים שאבטח עבודות על הגבול באזור הר חריף. לוחמי הגדוד פתחו באש על המחבלים באמצעות מקלע ולאחר מכן הסתערו וחיסלו שני מחבלים, שעליהם נמצאו מטול מסוג RPG-7, רימונים וחגורת נפץ. בפיגוע נהרג חייל מחיל התותחנים וחוסלו שלושה מחבלים. קלעית מהגדוד קיבלה צל\"ש על כך שפגעה במחבל וגרמה לחגורת הנפץ שעל גופו להתפוצץ וכך חיסלה אותו.\nב-2014 הוקפץ כוח של הגדוד אל קבוצה של 23 מבריחים מארגון אל-קאעידה אשר תכננו לבצע הברחה בשווי של כ-1.5 מיליון שקלים. בעת ההגעה פתחו המחבלים באש על הכוח שהצליח להזעיק כוחות נוספים של הגדוד ולהשיב באש. במסגרת חילופי האש שנמשכו כ-40 דקות, שבהם השתמשו המחבלים במקלעים ובטיל נגד טנקים נגד הכוח, נפצעו סרן אור בן-יהודה, מפקדת פלוגה בגדוד, והקשר שלה. באירוע חוסלו שישה מחבלים. על פעולתה זו הוענק לבן-יהודה צל\"ש אלוף הפיקוד.\nב-20 במרץ 2020, במהלך סיור בגבול ישראל–מצרים, נתקלה כיתה של לוחמים בחוליית מבריחים שפתחה עליה באש חיה. האירוע הסתיים בכך שהלוחמים נטרלו את המבריחים וסיכלו את ההברחה האלימה. ההתנהלות באירוע זיכתה את הלוחמים בתעודת הערכה ממפקד הגדוד, הלוחמים גם קיבלו הצטיינות מח\"ט וזכו בפרס הגבורה על ידי מפקד הפיקוד הרצי הלוי.\nב-3 ביוני 2023, נהרג לוחם הגדוד סמ\"ר אוהד דהן בקרב חילופי האש במהלך סריקות אחר מחבל שחדר באותו בוקר את גבול ישראל–מצרים בגזרת הר חריף, והרג שני לוחמי צה\"ל.\nבמלחמת חרבות ברזל, נהרג הסמג\"ד רס״ן אברהם חובלאשוילי בהתקלות עם מחבלים בדרכו מביתו לחבור לגדוד. נשים בפלוגת הטנקיסטיות של גדוד קרקל הצטרפו ללחימה מול עשרות מחבלים בכביש 232. בהמשך צוות טנק איתר ארבעה מחבלים במושב יתד והכניע אותם. הצוות המשיך בנסיעה עם הטנק לכיוון חולית, שבר את שער הקיבוץ והתקדם למוקד האירוע שם ניהלו, בשיתוף לוחמים נוספים, קרב במשך כ-40 דקות מול חוליה של 15 מחבלים עד להדיפת וכניעת המחבלים. סא\"ל אור בן יהודה, מפקדת גדוד קרקל, לחמה בראש כוח שתפס 15 מחבלים חמושים בקרב במושב יתד לאחר שעות ארוכות של לחימה. בקרב על מוצב סופה סייעו הטנקים באבטחת המוצב מבחוץ ואיפשרו ללוחמי שייטת 13 לטהר את המוצב ממחבלים והצילו את חיילי המוצב שהתבצרו בתוכו.\n\nגדוד אריות הירדן הוקם בנובמבר 2014 ומאז הוא אמון על הביטחון השוטף בגזרת צפון בקעת הירדן, עמק בית שאן וגבול ירדן באזורים אילו. אורך הגזרה כ-120 קילומטרים, מעין גב עד פצאל. בגזרה מצויים העיירה טובאס, חמישה כפרים פלסטיניים ומחנה פליטים. הגדוד פועל תחת חטיבת הבקעה.\nטרם הקמת הגדוד, השם שנבחר לו היה \"ברדלס\" אך לאחר מכן הוחלף לשמו הנוכחי. הגדוד הוקם על בסיס השדרה הפיקודית של גדוד לביא של חטיבת כפיר אותו הוחלט לסגור.\nבשנותיו הראשונות פורסמו מספר פעילויות של הגדוד יחד עם השב\"כ ומשמר הגבול. הפעולות כללו סיכול הברחות אמל\"ח מירדן לגורמים עוינים ברשות הפלסטינית, מעצר סוחרי נשק, סיכול שני פיגועי דקירה וחיסול שני מחבלים.\nב-15 ביולי 2018 עלתה לשידור בערוץ כאן 11 \"יחידה מעורבת\", סדרת דוקו-ריאליטי העוקבת אחר השירות המשותף ומתמקדת בגדוד.\n\nגדוד ברדלס הוקם באוגוסט 2015 ובשנים הראשונות להקמתו היה אמון על הביטחון השוטף בערבה, גזרה באורך של יותר מ-200 קילומטרים. הגדוד פועל תחת חטיבת פארן, בעבר פעל הגדוד תחת חטיבת יואב, אשר נוצרה על ידי איחוד חטיבת הערבה (החטיבה המקורית של הגדוד) וחטיבת אילת. עיקר התעסוקה של הגדוד בשנים 2015–2018 התנהלה בגזרת הערבה מול מבריחי סמים ואמל\"ח ומהגרי עבודה המנסים להסתנן דרך הערבה לישראל. במרץ 2016 התקיים אימון משותף בין לוחמות מהגדוד ללוחמות של חיל הנחתים האמריקאי (מארינס). בתחילת דרכו, התקיימה ההכשרה של לוחמי גדוד ברדלס בבא\"ח רגבים של חטיבת גולני. מאז הקמת בא\"ח הגנת הגבולות בבסיס סיירים בשנת 2018, הכשרת הטירונים של הגדוד מתקיימת בבא\"ח.\nלוחמי הגדוד עוברים הכשרה בת שישה חודשים בבא\"ח ובבסיס אימונים שבטה הקטנה, לאחריה הם מצטרפים לפלוגות הוותיקות בקו המבצעי.\nב-2018 שונה הגדוד מהאחראי על גבול הערבה לגדוד בעל גזרה משתנה, ובעקבות כך עבר לתפוס גזרות מבצעיות באיו\"ש, בגבול מצרים ובגבול ירדן הדרומי.\nבשנת 2020 החל תהליך הכשרתו של הגדוד (יחד עם גדוד קרקל) כגדוד מרחבי לגבול מצרים, ומטרתו העיקרית למנוע חדירות ולסכל הברחות אלימות של אמל\"ח וסמים בגבול.\nב-3 ביוני 2023, חדר מחבל מצרי את גדר גבול ישראל–מצרים בגזרת הר חריף. במהלך האירוע נהרגו שני לוחמים מגדוד \"ברדלס\" — סמל ליה בן נון וסמל ראשון אורי יצחק אילוז. יותר מאוחר נהרג לוחם שלישי מגדוד \"קרקל\" — סמל ראשון אוהד דהן.\nבמלחמת חרבות ברזל הוכנס הגדוד לתוך הרצועה למשימות אבטחה על טנצ'ר ומתקנים לוגיסטיים.\n\nגדוד לביאי הבקעה הוקם במרץ 2017 ומאז הוא אמון על הביטחון השוטף בגזרת דרום בקעת הירדן, העיר הפלסטינית יריחו ופאתיה, צפון ים המלח וגבול ירדן באזורים אילו. הגדוד פועל תחת חטיבת הבקעה. הגדוד הוקם על בסיס מפקדים שהגיעו בעיקר משאר גדודי החי\"ר הקל, אך גם מחטיבות החי\"ר הסדירות האחרות וחיל האיסוף הקרבי. עם הקמת הגדוד מונתה לתפקיד סגן מפקד הגדוד הקצינה רס\"ן דנה בן עזרא, סמג\"דית החי\"ר הראשונה בצה\"ל.\nבתום חצי שנה של פרק התעסוקה המבצעית הראשון של הגדוד התפרסם הגדוד לאחר שבמסגרת מבצע מארבים יזום תפס הגדוד חבורה של פלסטינים אשר יידו במספר מקרים בקבוקי תבערה על כלי רכב ישראלים בכביש 90. בנוסף, קיים הגדוד עשרות מעצרים, סריקות אמל\"ח ומיפויים ופעל כנגד הפרות סדר במרחב העיר יריחו והכפרים השכנים. במסגרת הפעילות הגדודים נעצרו למעלה מ-100 פלסטינים החשודים בטרור, וכמו כן נתפסו גם כלי נשק.\nב-6 בפברואר 2023 השתתפו לוחמי ולוחמות הגדוד בפעולה שבה נהרגו חמישה מחבלי חמאס בעקבת ג'בר שליד יריחו.\n\nלגדוד לביאי הבקעה שייכת יחידת \"סְפָר הַמִּדְבָּר\", שהוקמה ב-2020 לוחמיה משמשים כגששים בבקעת הירדן והיא דומה ליחידת המילואים מרעול. היחידה השתתפה בסריקות אחרי המחבלים שביצעו את הפיגוע באלעד והמחבלים שברחו מכלא גלבוע. היחידה מורכבת בעיקר מאנשי \"נוער הגבעות\" שרובם מגיעים מחוות וממאחזים בלתי-חוקיים בצפון מדבר יהודה ובקעת הירדן. לחלקם, לפי מקורות ביטחוניים, היסטוריה של אלימות. חיילי היחידה היו מעורבים במקרים רבים של התעללות ופגיעה פיזית בפלסטינים. לאחר שורה של תקריות אלימות וטענות בצבא על תפקוד המפקדים ביחידה, צה\"ל בחר לקיים דיונים מתקדמים על האפשרות לסגור את היחידה. בדצמבר 2023 הוחלט להפסיק את הפעילות המבצעית של היחידה לאחר ששמה של היחידה עלה לכותרות, בין היתר בשל הריגת יובל קסטלמן על ידי אביעד פריג'ה, ששירת ביחידה בשירותו הסדיר.\n\nגדוד פנתר הוקם בנובמבר 2022 ומיועד להיות גדוד תפר. בשני חודשי האימון המתקדם לוחמי ולוחמות \"פנתר\" מתאמנים עם גדודים 41 ו-47 ובמהלך ההכשרה מתמקדים בנושאים התואמים את ייעודם: התמודדות עם הפרות סדר, תצפיות, גישוש, כלבנות, מעצר ושיטור, לצד הכשרת הגנת גבולות ייעודית, המשותפת לכל החיל.\nהגדוד יתמחה בהגנה במרחב התפר בחטמ\"ר אפרים, בשגרה ובחירום, והוא יבצע מגוון משימות ביטחון שוטף כחלק ממאמץ ההגנה על ביטחון המדינה. הכוחות יפעלו במרחב התפר כנגד פעילות חבלנית עוינת - ויבצעו זאת על ידי יכולות חדשניות בתחום הרחפנות, ההונאה הטקטית, ההסוואה, האיסוף והיירוט לביצוע המשימה.\nמפקד הגדוד הנוכחי הוא סגן-אלוף אביב אוחנה.\n\n ערך מורחב – בית הספר להגנת הגבולות\nבית הספר להגנת הגבולות הוא בסיס ההכשרה של כלל יחידות החיל (פרט להכשרת פלוגת השריון), האחראי על טירונות, אימון מתקדם והכשרות הפיקוד. בית הספר שוכן במחנה מגן סיירים. ההכשרות בבית הספר נעשה על ידי מדריכות הגנת הגבולות, אשר עונדות שרוך צהוב לבן.\n\nהלוחמים והלוחמות בגדודי חי\"ר גבולות מצוידים ברובי סער מסוג M-16 מקוצר וקלעים ברובה סער/קלעים מסוג M4A1. בין השנים 2009 ל-2017 השתמשו לוחמי גדוד קרקל ברוס\"ר מסוג תבור, בו משתמשים כוחות החי\"ר הרגילים, אך הוחלט לחזור ל-M-16. בנוסף, ללוחמות פותחו אפודי לחימה וקסדות המתאימים לצורת גופן. בנוסף לרובי סער, מצוידים הלוחמים והלוחמות גם במקלעים מסוג נגב ומאג ורובי צלפים.\nההתניידות מתבצעת על רכבי שטח כגון סופה M-240, דוד, זאב, האמר וכו'. בנוסף לרשות החיל עומדים מספר טנקים.\n\nחיילי וחיילות גדודי החי\"ר חובשים את הכומתה של חיל הגנת הגבולות, בצבע צהוב-חום מדברי מנומר, אשר החליפה את הכומתה הירוקה הבהירה של חטיבת הנח\"ל, ששימשה את הגדודים עד הקמת המערך. חיילי החי\"ר נועלים נעליים אדומות ולכל גדוד יש סיכה ייחודית, ותג הלקוח מסמל החטיבות תחתן הם פועלים.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nתגים שהיו בשימוש בעבר\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמי ולוחמות האיסוף הקרבי והתצפיתניות חובשים את כומתת האיסוף הקרבי, שצבעה צהוב מדברי (חול) חלק ונועלים נעליים שחורות.\nמיולי 2023 מוחלפים בהדרגה הכומתה הצהובה והנעליים השחורות של חיל האיסוף הקרבי לכומתה המנומרת צהוב-חום (מג'ורפת) ולנעלים אדומות של חיל הגנת הגבולות, כדי לבטא את השייכות של מערך האיסוף לחיל הגנת הגבולות.\n\nסא\"ל (מיל') ד\"ר עוזי בן שלום, רס\"ן נתנאלה תורג'מן, \"על הגבול - פעולה משותפת ביחידות מעורבות מגדרית בגבול הדרום\", הוצאת מערכות, גיליון 478\n\n חיל הגנת הגבולות, ברשת החברתית פייסבוק\n חיל הגנת הגבולות, ברשת החברתית אינסטגרם\nהכירו את מערך הגנת הגבולות, באתר צה\"ל\nלראשונה - הגששים מקבלים את הכומתה המנומרת, באתר צה\"ל, 30 בינואר 2020\nכך סוכלה הברחת נשק במיליוני שקלים מלבנון. תיעוד מהגבול, באתר צה\"ל, 10 ביולי 2021\n לביאות: הלוחמות שחיסלו את המחבלים ביריחו משחזרות, סרטון בערוץ \"כאן חדשות\", באתר יוטיוב (אורך: 03:44), 6 בפברואר 2023",
    "pageid": 1540909
  },
  {
    "title": "טדי שגיא",
    "extract": "טדי שגיא (נולד ב-14 בנובמבר 1971) הוא איש עסקים ומיליארדר ישראלי, שבסיסו בדובאי, הפועל בתחומי ההיי-טק והנדל\"ן. הוא המייסד של ענקית תוכנת ההימורים \"פלייטק\", שנמכרה תמורת כ-3.7 מיליארד דולר והמייסד של חברת הפינטק, \"סייפצ'ארג'\", שנמכרה תמורת כ-900 מיליון דולר. המייסד והבעלים של חברת הנדל\"ן הבריטית, \"לאב-טק\", המנהלת נכסים בהיקף של כ-3.5 מיליארד דולר ובעל השליטה בחברת אבטחת הסייבר הבריטית \"קייפ טכנולוגיות\". טדי שגיא הוא אחד מהאנשים העשירים בישראל ואחד מהאנשים העשירים בעולם, הונו האישי מוערך על-פי המגזין האמריקאי, \"פורבס\", בכ-6.4 מיליארד דולר, נכון לשנת 2024.",
    "pageid": 711483
  },
  {
    "title": "יוסף סוויד",
    "extract": "יוּסֻף (ג'וֹ) סוויד (בערבית: يوسف سويد; נולד ב-22 ביוני 1976) הוא שחקן קולנוע, טלוויזיה ובמאי תיאטרון ערבי-ישראלי.",
    "pageid": 199335
  },
  {
    "title": "יחידת דובדבן",
    "extract": "יחידת \"דובדבן\" (יחידה 217) היא יחידה מובחרת בצה\"ל, הפועלת תחת פיקודה של חטיבת עוז (עוצבה 89). היחידה מתמחה בלוחמה בטרור ובפעילות מסוערבת נגד מחבלים.\nלפני שהוכפפה לחטיבת עוז ב־27 בדצמבר 2015, פעלה היחידה תחת פיקודה הישיר של אוגדת איו\"ש מיום הקמתה (יוני 1986).\nתפקידיה של היחידה כוללים משימות מודיעין ומעצרים מורכבים או סיכול ממוקד של מבוקשים ומחבלים (פעילי טרור) בלב שטחים עוינים תוך שימוש ביכולות מתקדמות ומסווגות, כאשר חלק מהפעילות נעשית בצורה מסוערבת (כלומר: הלוחמים מחופשים לעוברי־אורח ערבים). הפעילות מבוצעת בשיתוף עם השב\"כ.",
    "pageid": 110523
  },
  {
    "title": "יעקב אור",
    "extract": "יעקב (מנדי) אור (נולד ב-22 בנובמבר 1946 בתל אביב) הוא קצין צה\"ל בדימוס, סיים את שירותו בצה\"ל בדרגת אלוף לאחר שכיהן כמתאם פעולות הממשלה בשטחים. לאחר שחרורו כיהן כאחראי על ביקורת מערכת הביטחון במשרד מבקר המדינה וכמשנה למנכ\"ל המשרד.",
    "pageid": 671428
  },
  {
    "title": "יצחק אברג'יל",
    "extract": "יצחק אברג'יל (נולד ב-1969) הוא עבריין ישראלי. נחשב לאחד מראשי הפשע המאורגן בישראל, ולאחד מהעבריינים הגדולים בתולדות מדינת ישראל. אברג'יל הורשע בעבירות רצח, ניסיון רצח וניהול ארגון פשע.",
    "pageid": 614913
  },
  {
    "title": "לי בירן",
    "extract": "לי (ליבי) בירן (נולד ב-16 בדצמבר 1989) הוא זמר, מוזיקאי, שחקן, במאי, מפיק ומלחין ישראלי. הוא התפרסם כאשר הגיע למקום השני בתוכנית המציאות \"כוכב נולד 6\".",
    "pageid": 693925
  },
  {
    "title": "מאיה קיי",
    "extract": "מאיה קרברושיץ' (נולדה ב-29 ביולי 2002), הידועה בשם \"מאיה קיי\", היא דוגמנית, פרזנטורית ואושיית רשת ישראלית; השתתפה בתוכניות המציאות \"הישרדות\" (\"הישרדות מנילה\") ו\"רוקדים עם כוכבים\".",
    "pageid": 2290768
  },
  {
    "title": "מאיר כהנא",
    "extract": "הרב מאיר דוד הכהן כהנא (נולד בשם: Martin David Kahane בברוקלין, 1 באוגוסט 1932 – 5 בנובמבר 1990) היה פוליטיקאי ימני קיצוני ישראלי-אמריקאי, מייסד הליגה להגנה יהודית, וראש ישיבת הרעיון היהודי אותה הקים, פרשן מקרא ומחבר ספרי הגות, חבר הכנסת ה-11 מטעם מפלגת 'כך' שבראשה עמד. תנועת \"כך\" שהקים בישראל, נפסלה ב-1988 מהתמודדות בבחירות לכנסת ה-12 לאחר שנקבע שמטרותיה גזעניות. כהנא עצמו הורשע בפעילות טרור. בעקבות טבח מערת המכפלה, שאירע מספר שנים אחרי הירצחו של כהנא, גם 'כך' הוכרזה כארגון טרור על ידי מספר מדינות, בהן ישראל.\nכהנא נרצח בסיום נאום שנשא בניו יורק, בידי מתנקש מוסלמי, אל סייד נוסייר, בעל זיקה לאל-קאעידה.\n\nנולד בברוקלין, ניו יורק שבארצות הברית, ליחזקאל שרגא כהנא, יליד צפת, ולסוניה, ילידת לטביה. בנעוריו היה פעיל בתנועות הנוער בית\"ר ובני עקיבא. הוא ערך את עלון בית\"ר ושימש ראש מחוז ברוקלין בבית\"ר, ולאחר מכן ראש קן בני עקיבא בברייטון ומזכיר מחוז ניו יורק.\nבשנת 1949, לאחר לימודי יסודי ותיכון בישיבה דפלטבוש, הוא למד בישיבת מיר בארצות הברית אצל הרב אברהם קלמנוביץ, ובשנת 1957 הסמיכו הרב קלמנוביץ לרבנות. בערבים הוא למד בברוקלין קולג' ובשנת 1954 סיים תואר ראשון במדעי המדינה ובהיסטוריה. בשנת 1957 סיים תואר שני ביחסים בינלאומיים ובמשפט בינלאומי פומבי באוניברסיטת ניו יורק, ותואר LLB במשפטים מ\"בית הספר למשפטים ניו יורק\".\nבהספדו של הראשון לציון הרב מרדכי אליהו על הרב כהנא, סיפר על גדלותו בתורה, על פעילות החסד שעסק בה במקביל לעיסוקיו הציבוריים, ועל נשים עגונות שהצליח להתיר בזכות עזרתו של הרב כהנא.\nב-1956 נשא לאשה את ליבי בלום, ונולדו להם ארבעה ילדים. בשנת 1958, כחודש לאחר הולדת בתו הבכורה, נסע לישראל לחפש מקום עבודה ומגורים על מנת לעלות לישראל עם משפחתו הצעירה. כעבור שלושה חודשים חזר לארצות הברית.\nבשנים 1958–1969 עסק במגוון משלחי יד. במשך שנתיים שימש כרב בבית הכנסת הקונסרבטיבי של קהילת הווארד-ביץ' שברובע קווינס בניו יורק. במרץ 1960 החליטה הקהילה שלא לחדש את חוזהו משום שחינך את בני הנוער לשמירת מצוות על פי כללי היהדות האורתודוקסית. לאחר מכן חזר ללמוד בישיבת מיר והתפרנס מזכיינות חלוקת עיתונים. בשנים 1962–1969 היה עורך משנה בשבועון היהודי-אמריקאי \"דה ג'ואיש פרס\" ובשנים 1961–1990 פרסם בו טור קבוע. בשנת 1963 הועסק ככתב בעיתון האמריקאי \"ברוקלין דיילי\" תחת שם העט מרטין קין. הוא סיקר את תחום הספורט ודיווח גם על הפשע המתפשט בניו יורק באותו זמן.\n\nבספרו משנת 1985 מתחקה אחר קורות חייו של כהנא, יאיר קוטלר מביא מספר עדויות ממקורות מגוון המעלים טענות על התנהלות לא-הגונה של כהנא. כך, למשל, מפי חברים לשעבר בתנועת בית״ר בניו-יורק כהנא שהיה חבר בתנועה ביקש ב-1951, בהיותו בן 19 ביקש להתמנות לתפקיד מפקד בית״ר בניו-יורק ונדחה מפני שמפקדיו סברו שהוא צעיר מדי בשביל התפקיד. גם נציבות התנועה, שאליה פנה, פסקה באופן זהה, בהתבססה על חוות דעתו של המפקד שלו דאז, דולינסקי בעקבות זאת החליט כהנא לפרוש מן התנועה וכנקמה, לקח לעצמו קצבה של הסוכנות היהודית שהייתה מיועדת לתנועה. באותה התקופה החל היחס של הממסד הארץ-ישראלי הציוני בניו-יורק, שהיה עוין לבית״ר,  להשתנות לכיוון חיובי יותר והסוכנות היהודית אף הסירה את החרם שלה על התנועה שהיה מאז 1948 ומתוך כך הוחלט לעזור במימון התנועה ואושרה לה קצבה מטעם הסוכנות. אך כהנא, ששמע על כך מפני מודיעים שהיו לו בבית״ר, הקדים את ראשי התנועה וניגש לבקש את הקצבה לעצמו בעודו מתחזה לחבר תנועה (ממנה פרש). הוא גבה את הקצבה ואפילו הזהיר את הפקידים מ״המתחזים״ (הם היו הראשים הלגיטימיים של התנועה בניו-יורק). לאחר גביית הקצבה פנה כהנא להורים של חניכי התנועה והודיע להם על הקמת מחנה בית״ר חדש בניהולו, במקום המחנה המסורתי של התנועה שגם היה מהכנסותיה המרכזיות, וגבה מהם כספים להרשמתם ילדיהם. \n\nכתבות שפורסמו בארצות הברית, טענו כי כהנא היה סוכן סמוי של ה-FBI במשך מספר שנים באמצע שנות השישים. הוא גויס במסגרת מאמצי ה-FBI לחדור לתוך התנועות הפועלות נגד מלחמת וייטנאם, וניתן לו השם הבדוי \"מייקל קינג\". על פי סיפור הכיסוי שלו היה כהנא עיתונאי נוצרי-פרסביטריאני, שליח שירות הידיעות הדרום-אפריקאי. הוא חדר לתנועת הימין הקיצוני האנטישמית אגודת ג'ון בירץ', פעל בה במשך כשלוש שנים וגילה את מקורות המימון שלה. כמו כן הקים ארגון למען השתתפות ארצות הברית במלחמת וייטנאם.\nלטענת העיתונאים האמריקאים מייקל קאופמן וריצ'רד סברו, בזמן שעבד כהנא עבור ה-FBI הוא ניהל רומן עם דוגמנית לא-יהודיה בשם גלוריה דארגאניו. בנוסף נטען שבשנת 1966 הוא נפרד ממנה וסיפר לה כי הוא נשוי ואב לשני ילדים ובעקבות כך היא התאבדה בקפיצה מגשר. בשנת 1968 הוא הקים על שמה את \"קרן אסטל דונה אוונס\" (השם שהיא השתמשה בו בקריירת הדוגמנות שלה). כהנא הכחיש את הקשר אך שותפתה של דארגאניו ושותפו וחבר נעוריו של כהנא, יוסף צ׳ורבה אישרו את הדברים. \n\nבשנת 1968 ייסד את הליגה להגנה יהודית (JDL), תנועה יהודית-אמריקאית מיליטנטית, כדי להגן על יהודים קשישים ועניים שהתגוררו בארצות הברית וסבלו שם מאנטישמיות. הוא ארגן צעירים יהודים, שבדרך כלל היו מנותקים מהיהדות, החדיר בהם גאווה יהודית ואימן אותם להתגונן ולהגן על יהודים מפני התקפות אנטישמיות.\nלצורך זה היה בקשר עם משפחת המאפיה קולומבו, ואף עמד ליד ראש המשפחה, ג'ו קולומבו, שהקים את \"התנועה האיטלקית-אמריקאית לזכויות אזרח\", כאשר זה נרצח על ידי אנשי משפחת גאלו. כהנא אישר את הפרטים בראיון שנתן למגזין \"פלייבוי\" בשנת 1972. ה-FBI עקב אחר פעילותו בארגון. עם זאת, מעשיו אלו עוררו עליו את יהודי ארצות הברית שחשו מבוישים במעשהו זה וארגוני יהודים רבים גינו אותו על כך. באחת ההזדמנויות אף שחרר קולומבו את כהנא ממעצר בערבות, לאחר שאף ארגון יהודי אחר לא נאות לעשות זאת. לאחר השחרור ערכו שניהם מסיבת עיתונאים משותפת וכהנא צולם לוחץ את ידו של קולומבו. הסיפור עורר הדים רבים, סוקר בעיתונים הגדולים וגרר גינויים רבים. את מעשיו הסביר כהנא ברצון ליצור קואליציה רחבה עם כמה שיותר אמריקאים הלוחמים בקיפוח של ממשלת ארצות הברית כלפי מיעוטים שונים וכך להשיג תמיכה למלחמתו לשחרור יהודי ברית המועצות. בדברים שנשא ביוני 1971 בפני ועידת הליגה להגנה יהודית בניו-יורק הסביר כהנא את פעולותיו: \"הברית הזאת איננה עם ג'ו קולומבו, אלא עם עשרות אלפי ומאות אלפי האיטלקים האמריקאיים. אני מוכן ללכת עם כל אדם, אם אני חושב שזה יעזור ליהודים\".\nבשנת 1971 התנהלו כנגדו מספר משפטים: הוא הורשע בהפרת סדר במהלך הפגנה נגד המשלחת הסובייטית ב-1969, וקיבל קנס. בחודש מרץ נעצר יחד עם עוד אלף יהודים, בהפגנה בוושינגטון למען מסורבי העלייה, בחודש אפריל נעצר בהפגנה סוערת מול בניין המשלחת העיראקית לאו\"ם במנהטן, בשל ידיעות על מעצרם של שלושים ושמונה יהודים בעיראק והחשש כי יוצאו להורג, הוא הואשם בהתפרעות חמורה, אך לבסוף זוכה מכל אשמה. הוא הורשע בקשר לייצור חומרי נפץ בלי רישיון, כהדגמה בפני חניכים בקורס של הליגה להגנה יהודית. כשנשאל האם ישתמש בחומרי נפץ נגד מטרות סובייטיות, ענה שלא יהסס מפני שברית המועצות היא רודנות שלא מאפשרת שום צורה של מחאה. השופט קבע כי לא הוכח שפעולותיו של כהנא הביאו לפגיעה פיזית וגזר עליו 5 שנות מאסר על תנאי וקנס בסך 5,000 דולר.\n\nכהנא השתתף בהפגנות שארגן יעקב בירנבאום למען יהודי ברית המועצות מאמצע שנות הששים, אך המאבק האזרחי הלא-אלים לא היה לטעמו ובסוף שנות הששים הוא פרש מקבוצתו של בירנבאום והחל לפעול בדרכים אחרות למען פתיחת שערי ברית המועצות ליהודים המעוניינים להגר ממנה. פעילי הליגה להגנה יהודית בהנהגתו פעלו נגד הנציגויות והשליחים הסובייטים בארצות הברית. פעילות זו כללה הטמנת מטענים, שמאחד מהם נהרגה מזכירה יהודייה צעירה; \"פיצוץ\" מופעים של אמנים שהגיעו מברית המועצות להופעות באמריקה במסגרת חילופי תרבות; איומים ברצח דיפלומטים סובייטים בתגובה להוצאה להורג של יהודים במדינתם; והפגנות סוערות שליוו דיפלומטים רוסים.\nתומכיו סבורים כי פעילותו העלתה לסדר היום נושא שלממשל האמריקני לא היה עניין בו ושהיהודים וישראל היססו לעסוק בו. במאמר הדן ברב כהנא ובתורתו (ראו להלן) כתבה כלתו, ניצה כהנא, כי הוא \"הצליח להעלות את הנושא שלו לתודעה העולמית ו'להכריח' באמצעות דעת הקהל, להתנות את ההתקרבות בין המעצמות, ששתיהן רצו בה, ביחס ליברלי יותר ליהודים ובהתרת עלייתם לארץ ישראל\". דוגמה לכך אפשר לראות בדברי אסיר ציון יוסף מנדלביץ':\n\nדעה שונה לוויליאם וקסלר, נשיא בני ברית. במרץ 1971 אמר עליו בהקשר זה:\n\nקשריו עם ג'וזף קולומבו, אחד מראשי המאפיה בניו יורק, הביאו את אנשי תנועתו של קולומבו לתמוך במאבקו של כהנא למען הצלת היהודים בברית המועצות ואף להשתתף באחת ההפגנות של אנשי כהנא בנושא זה.\n\nב-14 בספטמבר 1971 עלה לישראל ובה ייסד את התנועה הפוליטית כך. בספטמבר 1972 ניסה, עם אנשי הליגה להגנה יהודית ועם עמיחי פאגלין, להבריח נשק לאירופה לצורך פעולות נקם על טבח הספורטאים באולימפיאדת מינכן. התוכנית נחשפה בעת משלוח אמצעי הלחימה מישראל לרומא. המעורבים הועמדו לדין בישראל ונידונו לעונשי מאסר על תנאי.\nעם הקמת הליכוד בשנת 1973, הודיע מנחם בגין שהוא שוקל לצרף את כהנא כמועמד הליכוד לכנסת, אך הנהלת גח\"ל דחתה הצעה זו. בבחירות לכנסת השמינית בסוף שנת 1973 זכתה רשימתו של כהנא, שנקראה \"רשימת הליגה\", ל-0.8 אחוז מקולות המצביעים וכמעט עברה את אחוז החסימה. הוא נכשל במאמציו להיכנס לכנסת גם בבחירות 1977 ובבחירות 1981.\nבמאי 1973 החל משפטם של כהנא ויואל לרנר באשמת הסתה למרד, לאחר ששלחו לערבים בישראל ובשטחים מכתבים הקוראים להם להגר תמורת סיוע כספי, אך המשפט לא הסתיים מעולם, על אף דרישת כהנא לחדשו.\nביוני 1974 הורשע בקשירת קשר לפגוע ביחסי החוץ של ישראל, בשל מכתבים ששלח לאנשי הליגה להגנה יהודית ובהם הנחיות לפיגועים נגד דיפלומטים סובייטיים וערבים בארצות הברית ונגד מטרות אמריקניות, לקראת ביקורו המתוכנן של ראש הממשלה הסובייטי ברז'נייב בארצות הברית, כהנא תכנן להפוך את המשפט למשפט פומבי, שבו יאשים את ממשלת ישראל בהפקרת יהדות ברית המועצות, ולהזמין את שר החוץ אבא אבן ועולים מרוסיה להעיד במשפט. אך תוכניתו השתבשה כאשר פרקליט המדינה גבריאל בך הציג מסמך שעליו חתומה גולדה מאיר, ראש הממשלה וממלאת מקום שר החוץ, והמשפט הפך למשפט בדלתיים סגורות. בית המשפט גזר עליו שנתיים מאסר על תנאי.\nבאותה תקופה ניסה כהנא להקים ישיבה ביריחו אך היוזמה נכשלה. \nב-21 בפברואר 1975 גזר עליו בית משפט בניו יורק שנת מאסר בפועל לאחר שהפר צו שאסר עליו לבוא במגע עם נשק. במהלך המאסר נאבק על זכותו למזון כשר ותביעתו התקבלה.\nב-28 באוגוסט 1979 נידון ל-3 חודשי מאסר בפועל על הפרת צו שאסר עליו להיכנס לחברון.\nב-13 במאי 1980 נעצר כהנא במעצר מנהלי לשישה חודשים באישור מנחם בגין. בתקשורת פורסם בשם גורמי ביטחון כי המעצר קשור לכוונת אנשי \"כך\" לבצע פיגועים בחברון. ערעור שהגיש על מעצרו המנהלי נדחה על ידי בית המשפט העליון, מספר רבנים ואישי ציבור כמו הרב משה פיינשטיין חתמו על מכתבי מחאה כנגד המעצר המנהלי. כהנא טען עד סוף ימיו כי הוא אינו יודע את הסיבה למעצר. ב-29 ביוני נגזרו על כהנא 7 חודשי מאסר בפועל על עבירות של הסגת גבול והתקהלות אסורה שביצע באוניברסיטה העברית ב-14 בפברואר 1979. ב-6 באוגוסט ביטל מנחם בגין את צו המעצר המנהלי נגד כהנא.\nביולי 1979 קיים כהנא הפגנה עם אנשיו בשכם, ובאפריל 1980 נערכה הפגנה דומה ברמאללה. בשני המקרים הכריזו הוא ואנשיו כי \"אין פלסטין\" וביקשו להגיש עצומה לראשי הערים. ב-15 בספטמבר 1980 הוא הורשע בגין כך בהפרת הסדר ובהפרעה לאנשי ביטחון, ונגזרו עליו שלושה חודשי מאסר בפועל. ב-12 בדצמבר השתחרר מהכלא.\nב-1982, בעת המאבק על פינוי העיר ימית, קרא למתפנים שלא להיכנס לעימות אלים עם חיילים. כאשר במהלך הפינוי התבצרו כמה מתלמידיו במקלט ואיימו בהתאבדות, הובא כהנא לשם על ידי קציני צה\"ל ושכנע אותם שלא להתאבד.\n\nלקראת הבחירות לכנסת האחת עשרה ב-1984, ניהל מסע בחירות אגרסיבי שבו חזר על הסיסמה \"תנו לי את הכח – אני אטפל בהם\". לסמלה של התנועה נבחר דגל צהוב ובו אגרוף קמוץ המונף אל על, כשהוא בתוך מגן דוד מלא, והמילים \"רק כך\" (אשר נלקחו, באופן מכוון, מסמלו של האצ\"ל).\nתנועת כך חרתה על דגלה את רעיון הגירוש בכוח של ערביי ישראל ודגלה במדינת הלכה – ניהול המדינה על פי חוקי ההלכה והמשפט העברי.\nבספרו \"לשכים בעיניכם\" הציג את תפיסת עולמו:\n\nבמהלך מסע הבחירות לכנסת האחת עשרה בשנת 1984 נפסלה רשימת כך על ידי ועדת הבחירות המרכזית \"מן הטעם כי רשימה זו דוגלת בעקרונות גזעניים ואנטי-דמוקרטיים, העומדים בסתירה להצהרת העצמאות של מדינת ישראל, תומכת בגלוי במעשי טרור, מנסה ללבות שנאה ואיבה בין חלקים שונים של האוכלוסייה בישראל, מתכוונת לפגוע ברגשות וערכים דתיים של חלק מאזרחי המדינה, ושוללת במטרותיה את אושיות היסוד של המשטר הדמוקרטי בישראל\". המפלגה ערערה על הפסילה ובית המשפט העליון קבע על סמך הלכת ירדור שאין מקום לפסילת הרשימה, שכן זו אינה כופרת בעצם קיומה של המדינה, אלא שואפת לשנות בה את סדרי המשטר בלבד.\nהחלטה זו הביאה לכניסת מועמדים מטעם שתי הרשימות לכנסת. בבחירות שנערכו, עברה רשימת כך את אחוז החסימה, וכהנא נכנס לכנסת כחבר יחיד מטעם סיעתו.\nכבר בישיבת הכנסת הראשונה שבה השתתף (ב-13 באוגוסט 1984) חרג מהנהלים, כאשר הוסיף לנוסח המקובל של הצהרת האמונים: \"מתחייב אני\", את הפסוק \"ואשמרה תורתך תמיד לעולם ועד\". לאחר דין ודברים קצר שהיה במליאה, קיבל יושב ראש האספה את שבועת האמונים מחמת הספק. היו מקרים שחברי הכנסת השתמשו בנוסח \"מתחייב אני, בעזרת השם\", אשר לא נחשב לחריגה, אך הייתה זו פעם ראשונה שחבר הכנסת הוסיף את פסוק זה. דא עקא, כהנא היה אזרח ארצות הברית, ואזרחותו הייתה חשובה לו משום שאילו נשללה, יכלה ממשלת ארצות הברית למנוע ממנו לקבל ויזה ובכך למנוע ממנו לגייס כספים בארצות הברית. לפי החוק האמריקאי, מי שנשבע אמונים למדינה זרה – מתבטלת בכך אזרחותו, ואכן הוגשה נגדו תביעה על בסיס חוק זה. בדיון שהיה בבית המשפט על תביעה זו, טען כהנא שבכוונה הוסיף את הפסוק, כדי להדגיש שחוקי התורה עומדים מעל חוקי המדינה ולכן אין זה נחשב כהצהרת אמונים למדינה אחרת. כתוצאה מכך, החליטה ועדת הכנסת לשלול ממנו את סמכויותיו כחבר הכנסת. הוא עתר לבג\"ץ, ובג\"ץ דחה את עתירתו. עקב כך נאלץ לחזור שנית על הצהרת האמונים ללא הוספות כלשהן.\nלאחר הבחירות, כאשר נשיא המדינה, חיים הרצוג, זימן התייעצויות עם הסיעות השונות לקראת הקמתה של ממשלת ישראל העשרים ואחת, הוא נמנע מלזמן את כהנא. לשכת הנשיא נימקה צעד חריג זה: \"תוכנית הדוגלת בגזענות, אפליה ושלילת זכויות מנוגדת לעקרונות תורת ישראל ואין לה מקום במדינה יהודית.\" בישיבת הכנסת שבה נבחר חיים הרצוג מחדש לנשיא שלף כהנא בקבוק חומץ כשהוא מכנה את הנשיא \"חומץ בן יין\", ברמזו על ההבדל לדעתו בין הנשיא לבין אביו, הרב יצחק אייזיק הלוי הרצוג.\nרבים מחברי הכנסת ראו בכהנא מוקצה מחמת מיאוס ונהגו לצאת מהמליאה בזמן נאומיו, לימים סיפרו חברי הכנסת והרבנים יעקב יוסף וחיים דרוקמן, שהם היו בין היחידים שנשארו להקשיב לנאומיו. חלק מהצעות החוק ואי האמון שהעלה נדחו בשני קולות מתנגדים לעומת קולו שלו (זאת לאחר שבית המשפט העליון פסק כי אין לפסול הצעות חוק גזעניות בהיעדר הסמכה בתקנון הכנסת המאפשרת זאת במפורש. בהמשך שונה בשל כך התקנון. חלק גדול מחברי הכנסת נמנעו מכל שיח ושיג עמו. הוא כינה אותם \"מתיוונים\". כשיצאו מהמליאה בזמן נאומו אמר שהתקיים מה שנאמר: \"מהרסייך ומחריבייך ממך יצאו\" (ישעיהו, מ\"ט, י\"ז), וגם השתמש בביטוי: \"אדוני היושב ראש, כנסת ריקה\".\nבסקר \"מודיעין אזרחי\" שהתפרסם במעריב כשנה לאחר בחירתו, ב-28 באוגוסט 1985, זכה כהנא ל-11 מנדטים.\nכשנה לאחר בחירתו, הגיש כהנא שתי הצעות חוק. אחת מהן הציעה שאזרח מדינת ישראל יכול להיות רק בן העם היהודי. לא-יהודי שיקבל את מרות היהודים, יסכים לשלם מס, ויוותר על כל תפקיד שיש בו שררה, ייחשב לגר תושב. הוא לא יוכל להתגורר בתחומי ירושלים. לא-יהודי שיסרב לקבל עליו את המגבלות הללו – יורחק מהמדינה, בהסכמה או בכפייה, אולם יקבל על כך פיצוי. הצעת החוק השנייה כונתה \"חוק למניעת התבוללות בין יהודים ללא יהודים ולקדושת ישראל\". בין היתר, קבעה ההצעה שיוקמו חופי ים נפרדים ליהודים וללא יהודים, שלא יינתן ללא יהודים לגור בשכונה יהודית ללא הסכמת רוב הדיירים היהודים, שייאסר על אזרחי המדינה היהודים להינשא ללא יהודים או לקיים יחסי מין עמם (ולעוברים על כך נקבע עונש מאסר), ושזוגות מעורבים יוכרחו להיפרד. ההצעות הועתקו בחלקן מספרו של הרמב\"ם \"משנה תורה\". מתנגדיו של כהנא כינו את ההצעות \"חוקי נירנברג\", עקב הדמיון, לדבריהם, לחוקים שבהם אסרה גרמניה הנאצית על יהודים להיות אזרחי גרמניה או להתחתן עם גרמניות. נשיאות הכנסת סירבה להתיר לכהנא להעלות את הצעות החוק הללו לדיון ובעקבות זאת הוא פנה לבג\"ץ וזכה. בפסק הדין, שניתן ב-31 באוקטובר 1985, קבע אמנם השופט אהרן ברק כי הצעות החוק \"מעוררות זיכרונות מחרידים\" והן עלולות לפגוע באופי הדמוקרטי של מדינת ישראל, אולם אמר גם כי \"כוחנו בשמירה קפדנית על שלטון החוק ועל חוקיות השלטון, גם כאשר משמעות הדבר מתן ביטוי לדעות שאנו סולדים מהן\".\nפעולותיו ודבריו של כהנא עוררו פולמוס גם בקרב רבנים. נטען כלפיו שהוא מתעלם מהמקורות המסורתיים הרבים המצדדים בסובלנות ומאידך שהוא מתעלם מהאיסור על \"התגרות באומות\". עם זאת, הוא זכה להערכה מצד הרב צבי יהודה הכהן קוק, שאף פרסם מכתב תמיכה ברב כהנא לקראת הבחירות, והרב מרדכי אליהו שהספיד אותו במסע הלווייתו.\nכששלח מכתבים מהכנסת לאזרחי ישראל הערבים, ואיים עליהם בתוצאות חמורות אם לא יעזבו את המדינה או יקבלו עליהם את תנאי \"גר תושב\", הכנסת שללה ממנו את הזכות למשלוח דואר חינם, המוקנית לחברי הכנסת.\nב-29 באוגוסט 1984 ניסה לבקר באום אל-פחם \"על מנת לעודד את תושביו להגר למדינות ערב\". כמחאה על ניסיון זה נערכה הפגנה בת 30,000 איש, יהודים וערבים, אשר הידרדרה למהומות אלימות שבהן נפצעו אזרחים ושוטרים. בעצרות שקיים בארץ נכח קהל רב והן היוו מוקד להתנגשויות בין תומכיו, לבין אנשי שמאל שבאו להפגין נגדו. בעצרת שערך בכיכר יהדות ווהלין בגבעתיים הפגינו נגדו גם אנשים מן הימין המתון.\nב-11 ביוני 1986, בעת דיון בכנסת על עברו של קורט ולדהיים בזמן מלחמת העולם השנייה, קרע כהנא את דגל אוסטריה על דוכן הנואמים.\nבא' באלול ה'תשמ\"ז (1987) הקים את ישיבת הרעיון היהודי בירושלים, בראשה עומד הרב יהודה קרויזר. בנו, הרב בנימין זאב כהנא, היה בין ראשוני התלמידים. שיחותיו בישיבה נכתבו על ידי תלמידו נתנאל עוזרי, ונדפסו בספר \"צופה ומנהיג\".\n\nעם כניסתו לכנסת, ולאחר החשיפה למסריו ולפעולותיו (כגון הביקור באום אל-פחם), התגייסו רבים מן החברה הישראלית, בהם גופים ממשלתיים ומוסדיים כיועץ המשפטי לממשלה, צה\"ל, רשות השידור, משטרת ישראל וחברי כנסת, לבלימת התופעה שהוצגה על ידם כסכנה לדמוקרטיה ולאיזון הקיים במדינת ישראל ביחסי היהודים והערבים. היועץ המשפטי לממשלה, יצחק זמיר, התבטא בריאיון לעיתון על המשמר כי בעבר ראה בכהנא וברעיונותיו תופעה חולנית אך איזוטרית, אולם לאחר כניסתו לכנסת ברור שיש להילחם כנגדה. זמיר פנה אל ועדת הכנסת בבקשה להגביל את צעדיו של כהנא. חברי הכנסת יוסי שריד ועדנה סולודר יזמו דיון בעניין זה בדצמבר 1984. ברוב של 12 כנגד 8 קיבלה ועדת הכנסת החלטה להגביל את חסינותו הפרלמנטרית של כהנא, ולא לאפשר לו גישה חופשית לכל מקום בו יחפוץ. לאחר מכן אישרה מליאת הכנסת החלטה זו ברוב של 58 נגד 36. כהנא עתר לבג\"ץ נגד ההחלטה וערעורו נדחה מסיבה פרוצדורלית: הוא לא טרח להגיע אל הדיון. משטרת ישראל פעלה בהתאם להחלטה, והגבילה מאוד את תנועותיו, כך נמנע ממנו להופיע בקמפוס אוניברסיטת בר-אילן בטענה כי נוכחותו תביא להסתה כנגד סטודנטים ערבים. אמצעי התקשורת הממלכתיים החרימו אף הם את כהנא. בתחילת אוגוסט 1984 החליט הוועד המנהל של רשות השידור, שהייתה אז בעלת המונופול על שידורי הרדיו והטלוויזיה בישראל, כי:\n\nמשמעות החלטה זו הייתה כי הסיקור החדשותי שניתן לכהנא ולדעותיו היה מינימלי. כהנא עתר לבג\"ץ נגד ההחלטה ועתירתו התקבלה. השופט אהרן ברק קבע כי חופש הביטוי כולל גם את החופש לבטא דעות מסוכנות, מרגיזות וסוטות, ובכלל אלו דעות גזעניות.\nצה\"ל החליט אף הוא להילחם בתופעה. בחודש אוקטובר 1985 הקדישה תחנת גלי צה\"ל יום שידורים \"למאבק בגזענות ובכהניזם\". לאחר יום השידורים, שלח כהנא לתחנה מכתב שבו הודה על הפרסום שניתן לו חינם. כמו כן, פורסם למפקדים תדריך מיוחד המתייחס בשלילה לכהנא ולתנועתו, וזאת בשל \"הסכמה עם מוסדות המדינה ועם הרוב המכריע בחברה כי המסרים של כהנא הם גזעניים...\".\nהכנסת, כמוסד, הצרה את צעדיו של כהנא. בתחילה נקבע כי אינו ראוי להגיש הצעת אי אמון בממשלה, מן הטעם שסיעת יחיד אינה יכולה לעשות כן. כהנא עתר לבג\"ץ נגד החלטה זו ועתירתו התקבלה. לאחר מכן התבצעו מספר צעדים שנועדו להגביל את יכולתו להציע הצעות חוק גזעניות, וגם אלו נדונו בבג\"ץ, ואף הביאו לתיקון בתקנון הכנסת שתוקן כך שהוסף לו סעיף 134(ג) לפיו \"יושב ראש הכנסת והסגנים לא יאשרו הצעת חוק שהיא, לדעתם, גזענית במהותה או שוללת את קיומה של מדינת ישראל כמדינת העם היהודי\".\nכן תוקן חוק העונשין וקבע את ההסתה לגזענות כעבירה פלילית, בסעיף 144ב לחוק העונשין, עבירה הנושאת עמה עונש של עד חמש שנות מאסר. כן נאסרה החזקת פרסום גזעני. נראה כי החקיקה נחקקה בעקבות דבריו של כהנא שבירך את משגרה של רקטת לאו לעבר אוטובוס ערבי. בסמוך לחקיקה הביעה רות גביזון את הדעה כי היא תביא לצמצום יתר של חופש הדיבור לגבי הפתרון הראוי לבעיה היהודית-ערבית מחד, ומאידך תופעל במיוחד כנגד המיעוטים עליהם היא באה להגן. בפועל לא נעשה שימוש בחקיקה זו נגד כהנא גם לאחר שהפסיק להיות לחבר הכנסת, והאדם הראשון שהורשע על פיה היה הרב עידוא אלבה בשנת 1995.\nהתיקון המשמעותי ביותר, שנגע בחקיקה החוקתית הבסיסית במדינת ישראל, היה חקיקת סעיף 7א לחוק יסוד: הכנסת, שקבע כי רשימת מועמדים לא תשתתף בבחירות לכנסת ולא יהיה אדם מועמד בבחירות לכנסת, אם יש במטרותיה או במעשיה של הרשימה או במעשיו של האדם, לפי העניין, במפורש או במשתמע, אחד מאלה:\n\nשלילת קיומה של המדינה כמדינת העם היהודי.\nשלילת האופי הדמוקרטי של המדינה.\nהסתה לגזענות.\nחקיקה זו לא כוונה רק נגד כהנא ותנועתו, אלא גם כנגד הרשימה המתקדמת לשלום, שנתפסה על ידי ועדת הכנסת כשוללת את זכות קיומה של המדינה כמדינת העם היהודי, אך ככהנא, הורשתה לרוץ לבחירות בשנת 1984. עם זאת, בבחירות בשנת 1988 הורשתה הרשימה להתמודד, גם על פי החוק החדש, בעוד שתנועתו של כהנא נפסלה מהתמודדות.\nחוק הבחירות לכנסת תוקן על מנת להתאים לחקיקה החדשה, ונקבע שאישור השתתפות רשימה בבחירות על ידי ועדת הבחירות המרכזית מותנה בכך \"שאינה מנועה מלהשתתף בבחירות לכנסת לפי סעיף 7א לחוק-יסוד: הכנסת\".\nלאור התיקון לחוק יסוד: הכנסת נמנעה מכהנא ומרשימתו ההשתתפות בבחירות לכנסת השתים עשרה בשנת 1988. הרשימה נפסלה על ידי ועדת הבחירות, ב-5 באוקטובר 1988, ובערעור שהגישה לבית המשפט העליון אישר זה את ההחלטה. במסגרת פסק הדין קבע נשיא בית המשפט העליון, השופט מאיר שמגר:\n\n ערך מורחב – רצח מאיר כהנא\nבערב י\"ח בחשון תשנ\"א (5 בנובמבר 1990), נאם כהנא במלון מריוט בניו יורק, בפני יהודים אורתודוקסיים, בניסיון לשכנע אותם לעלות לישראל. לאחר הנאום, בעת שהקהל התגודד סביב כהנא, הגיח מתנקש לבוש כחרדי, וירה בצווארו של כהנא כדור בודד שהרגו. הוא הובא לקבורה בירושלים; הלווייתו יצאה מ\"ישיבת הרעיון היהודי\" לעבר בית העלמין הר המנוחות. השאיר אחריו אלמנה, שני בנים ושתי בנות.\nאל סייד נוסייר, מוסלמי יליד מצרים הואשם ברצח, אולם חבר מושבעים פסק כי לא הוא שירה בכהנא. אוסאמה בן לאדן, מנהיג אל-קאעדה, סייע במימון ההגנה המשפטית של נוסייר במשפט. הוא נמצא אשם בהחזקה בלתי חוקית באקדח וירי על שוטר, ונידון לעונש המקסימלי: מאסר של עשרים ושתיים שנה. מספר שנים לאחר הפיגוע במגדלי התאומים, הודה נוסייר ברצח, במהלך תכתובת עם אנשי הפקה של סרט דוקומנטרי אודות כהנא. במרוצת השנים התגלה כי נוסייר השתייך לתא טרור בהנהגתו של \"השייח' העיוור\", עומאר עבד א-רחמאן, שניסה בשנת 1993 לפוצץ את מגדלי התאומים. הפעם נדון נוסייר למאסר עולם.\n\n ערך מורחב – כהניזם\nהאידאולוגיה הכהניסטית, המכונה גם \"כהניזם\", מבוססת על ארבעה מאפיינים עיקריים.\nביחס לאופי הדתי של המדינה וסוגיות פנים-יהודיות:\n\nשלילת המשטר הדמוקרטי: החלפת משטר המדינה היהודית והדמוקרטית בתאוקרטיה הלכתית.\nשלילת מעמדו של היהודי החילוני, השמאלני או הליברלי במדינה היהודית (זיהויו כ\"מתיוון\"); יש שהדברים מגיעים עד להתרת דמם של מנהיגי השמאל החילוני.\nביחס לגויים ולחיים לצדם במדינה היהודית:\n\nשלילת זכויות האזרח של ערביי ישראל; קריאה להרחקתם בטרנספר מתחומי ארץ ישראל השלמה; עידוד פעולות טרור ואלימות כלפיהם.\nהפרדה בין יהודים ולא יהודים: באזורי מגורים, במוסדות להשכלה, בחופי רחצה וכדומה; דרישה לאסור בחוק קיומם של יחסי מין בין יהודים וגויים (העונש – מאסר).\n\nבספרו \"אור הרעיון\" מוצגת משנתו של כהנא בצורה שיטתית. הוא טען שדבריו בענייני דת הם אינם דעותיו האישיות אלא דעת היהדות. הוא הרבה ללעוג ליהודים המדברים בשם היהדות, כשלמעשה, לדבריו, הם אינם מכירים כלל את מקורות היהדות האמיתיים – התנ\"ך, התלמוד וההלכה, ולמעשה מייצגים את ערכי הדמוקרטיה והליברליזם אשר סותרים לדבריו את היהדות. \"לפי תרבות הנכרים אין אליל יותר נשגב ואין עגל יותר זהוב מזה של הדמוקרטיה [...] הדמוקרטיה ניתנה לחברות ולמדינות שאין להן האמת, ושעבורן כל סיעות השקר שוות הן.\"\nביסוד הגותו עומדים המושגים תורה מן השמים ובחירת עם ישראל. הוא סבר שהיהדות אינה דת ואינה לאום כי אם החיבור \"דת-לאום\" (\"Religionization\"). הוא דחה את הטענה שהאמונה בבחירת ישראל וההתנגדות להתבוללות הם גזענות, מכיוון שגזענות היא עמדה שאדם אחר הוא נחות בשל גזעו, ואילו בחירת ישראל היא עיקרון דתי וגוי יכול לעבור תהליך גיור ולהפוך לשווה ליהודי.\nכהנא שאף לכך שמדינת ישראל תהפוך למדינת הלכה. הוא תמך בכך שאם הרוב יחליט על כך שבמרחב הציבורי במדינה יחולו חוקים דתיים (למשל איסור חילול שבת בפרהסיא, מכירת חזיר וכיוצא בזה), חוקים אלו יאכפו גם על המתנגדים להם. כחבר כנסת הוא העלה הצעות חוק הלקוחות, לטענתו, מן ההלכה.\n\nגם את האידאולוגיה הפוליטית שלו ביסס כהנא בנימוקים הלכתיים, אך בהרצאותיו הוא לרוב נימק אותה בצורה רציונלית.\nהוא היה תומך נלהב בציונות, שלדעתו לא התחילה עם תיאודור הרצל והקונגרס הציוני הראשון ב-1897 אלא בהבטחת ה' לאברהם. הוא טען שיש ניגוד בין הציונות לדמוקרטיה המערבית, שכן לפי עקרונות הדמוקרטיה אין מניעה שהערבים בישראל יהפכו לרוב, דבר המנוגד למטרות הציונות. ראיה לניגוד בין ציונות לדמוקרטיה הוא הביא מחוק השבות, שלדעתו הוא חוק מפלה שלא היה יכול להיחקק במדינה דמוקרטית, ובכל זאת נחקק במדינת ישראל ובצדק לדעתו, משום שכל מטרתה של הציונות היא לקיים מדינה יהודית.\nבהקמת מדינת ישראל הוא ראה אתחלתא דגאולה. בהרצאותיו בארצות הברית הוא עודד עלייה. תמך ברעיון ארץ ישראל השלמה ובסיפוח השטחים שנכבשו במלחמת ששת הימים. כנגד הטענה שהשליטה בשטחים היא הגורם למעשי טרור מצד הפלסטינים, הוא טען שהערבים מבצעים ביהודים פרעות עוד משנת 1920, מאז שהם הבינו שהיהודים מתכננים להקים מדינה. הוא טען כי הוא לא יצא למלחמה נגד מדינות כדי לכבוש עוד חלקים מארץ ישראל, אך אם מדינה אחרת פותחת במלחמה נגד ישראל ומפסידה – אין להחזיר לה את השטחים שנכבשו ממנה בשום אופן, הן ממניעים דתיים והן ממניעים של הרתעה.\nכהנא לא האמין בשלום עם מדינות ערב, בנימוק שאין לתת בהן אמון שיעמדו בהסכמים. הוא ראה בכך טקטיקה חדשה מצדם של הערבים: לאחר שנוכחו שאינם יכולים לנצח את ישראל במלחמה הם מנסים לקבל שטחים בהסכמים מדיניים ולאחר מכן הם יבקשו את זכות השיבה לפליטים הפלסטינים ולבסוף ישתלטו על שאר הארץ על ידי ריבוי טבעי ופעילויות טרור. עם זאת, הוא האמין שעל ידי יצירת הרתעה ייתכן מצב של \"שלום קר\" בין ישראל לשכנותיה.\n\nכהנא סבר שהפתרון היחיד לסיום הסכסוך הישראלי-ערבי ולשמירה על המדינה כמדינה היהודית הוא העברת אוכלוסין בכפייה של כל ערביי ישראל לארצות ערב, מלבד מיעוט זעיר של ערבים שיסכימו לחיות במדינה היהודית עם זכויות אזרחיות אך ללא שום זכויות פוליטיות ולאומיות.\nהוא הציע שכל מי שיעזוב ללא התנגדות יקבל פיצוי כספי עבור רכושו ואילו מי שיתנגד יסולק בכוח על ידי הצבא וללא פיצויים. הוא טען שאין בעיה מוסרית בטרנספר, כפי שהדבר התבצע כמה פעמים במהלך המאה ה-20 במדינות בעולם. הוא קישר זאת גם לכך שלאחר ההכרזה על הקמת המדינה, ברחו יהודים רבים מארצות ערב לישראל מחשש לחייהם, ואף הותירו מאחור את רכושם, כך שגירוש הערבים מארץ ישראל ישלים את תהליך החלפת האוכלוסיות.\nהוא טען כי ברור שערביי ארץ ישראל לעולם לא יסכימו לחיות תחת מדינה המגדירה את עצמה \"יהודית\" בחוק ובהכרזת העצמאות שלה. ולכן הם ימשיכו לנסות להשמיד אותה וכך יימשך מעגל הדמים. הם לא יסתפקו בנסיגת ישראל מהשטחים שנכבשו ב-67', שכן הם רואים את פלשתינה-א\"י כולה כארצם ורואים ביהודים כובשים גם בתוך גבולות הקו הירוק, כפי שהתנגדו לתוכנית החלוקה של האו\"ם, ובעקבותיה יצאו למלחמת השמדה. הוא הוסיף שרק שמאלנים-ליברלים שמזלזלים בערבים, חושבים שהערבים יוותרו על חלומם להשמיד את ישראל או שיסכימו לחיות במדינה יהודית, שסמליה יהודיים ויום העצמאות שלה הוא יום הנכבה שלהם, רק בגלל רמת החיים שלהם בה.\nכהנא טען כי דווקא הוא, כיהודי עם גאווה לאומית, מבין את הערבים בעלי הגאווה הלאומית, וכיוון ששני העמים רואים באותה ארץ את ארצם, אין לישראל ברירה אלא לגרש אותם. עוד הוא טען שיש לנקוט ביד קשה כנגד מבצעי פעולות טרור ערבים, מפני שבמזרח התיכון קיימת מנטליות שונה לחלוטין מזו שבמערב. הערבים, אמר כהנא, מעריכים רק כוח, ופעולות לא-אלימות נתפסות בעיניהם כחולשה.\n\nלגבי יחסי ארצות הברית–ישראל דגל בניתוק הסיוע הכלכלי מאמריקה, בטענה שישראל חייבת ללמוד לעמוד על רגליה, גם אם הדבר דורש הקרבה. הוא טען שארצות הברית אינה מסייעת לישראל בגלל הידידות ביניהן, אלא כמקובל בין מדינות, מתוך אינטרסים. לכן, הממשל האמריקאי ימשיך לתמוך בישראל כל עוד ימשיך אותו אינטרס, ללא תלות במעשי ישראל. לכן, מנהיגי ישראל צריכים גם הם לפעול לפי האינטרסים שלה ולא לפי תגובת העולם.\n\nלאחר מותו הוקם בקריית ארבע \"פארק מאיר כהנא\" והוצבה בו מצבה לזכרו. באור עקיבא נקרא רחוב על שמו.\nתומכי כהנא טבעו את הביטוי \"כהנא צדק\" לאחר רצח כהנא. הביטוי עדיין פופולרי בקרב תומכיו ותלמידיו, ובא לבטא את הטענה שכהנא צדק בתפיסתו לגבי הערבים בישראל. סיסמה זו מופיעה כגרפיטי במקומות רבים בישראל. אריאל זילבר אף כתב והקליט שיר בשם זה.\n\nרב בנימין זאב כהנא – בנו ומנהיג תנועת כהנא חי, נרצח גם הוא בידי מחבלים\nד\"ר ברוך גולדשטיין – מספר שלוש ברשימת 'כך' לכנסת; מבצע טבח מערת המכפלה; בעקבות הטבח הוכרזו התנועות כך וכהנא חי כארגוני טרור. נהרג במקום הטבח. קברו בפארק מאיר כהנא.\nהרב יהודה ריכטר – ממתבצרי \"בונקר קידוש השם\" בימית.\nהרב יהודה קרויזר רב היישוב מצפה יריחו וראש ישיבת הרעיון היהודי.\nברוך מרזל – ראש תנועת כך לאחר רצח כהנא וראש מפלגת חזית יהודית לאומית (לימים עוצמה יהודית).\nמיכאל בן ארי – היסטוריון; חבר הכנסת לשעבר בסיעת האיחוד הלאומי ויו\"ר מפלגת עוצמה יהודית לשעבר.\nבן ציון גופשטיין – ראש ארגון להב\"ה - למניעת התבוללות בארץ הקודש\nחבר הכנסת איתמר בן גביר – יו\"ר עוצמה יהודית.\n\nבנו, הרב ברוך כהנא, הוא חוקר משפט עברי ועורך במכון הלכה ברורה\nבתו ציפורה (נפטרה ביוני 2017) הייתה נשואה לרב משה קפלן, מחברי מכון הלכה ברורה ור\"מ במכון מאיר\nבתו טובה נשואה לרב מרדכי אטינגר, ר\"מ בישיבות עטרת ירושלים וחומות ירושלים; בנם הוא מאיר אטינגר\nבנו, בנימין זאב כהנא (נרצח יחד עם אשתו טליה בפיגוע ירי ב-31 בדצמבר 2000), היה ראש ישיבת הרעיון היהודי. הקים והנהיג את ארגון הטרור כהנא חי.\nאחיו הוא הרב נחמן כהנא, מחבר סדרת הספרים \"מי מנוחות\" על התוספות.\n\nבשנת 2011 יצר הזמר אריאל זילבר את השיר \"כהנא צדק\", לזכרו של הרב כהנא.\nבשנת 2014 עלה ב\"צוותא\" מחזהו של יואב איתמר \"כהנא צדק?\", העוסק ברעיונותיו של כהנא, המובאים מפי בן דמותו הפועל בתל אביב 24 שנים לאחר הירצחו.\n\nהאתגר – הספר הראשון שכתב בעברית; עוסק באתגר ובייעוד של עם ישראל\nלשכים בעיניכם – נכתב בשבתו במעצר מנהלי בכלא רמלה; בספר קרא להפקעת הזכויות של ערביי ארץ ישראל\nעל האמונה ועל הגאולה – נכתב בכלא מעשיהו ובו משנתו ההלכתית על הצעדים הדרושים להבאת הגאולה בזמננו\nפירוש המכבי – פירוש על שמות, דברים, שמואל, ישעיהו, תרי עשר, תהלים, וספרים נוספים במקרא, ולצידם השוואות אקטואליות\nארבעים שנה – ספר שכתב לרגל ארבעים שנות עצמאות למדינה\nאור הרעיון – ספרו האחרון ובו דיון מורחב ומפורט של הגותו\nמעל בימת הכנסת – קובץ נאומיו בכנסת\nסיפורה של הליגה להגנה יהודית, תורגם מאנגלית, תשס\"ב. בספר המחבר מגולל את סיפורה של הליגה שהקים למען הגנה עצמית של יהודים בפני אירועי אנטישמיות. ספר זה הוא ספר פרוזה ואינו ספר עיון.\nמכתבים לילדיו – מכתבים שכתב לילדיו במהלך היעדרויותיו הרבות מביתו לצורך פעילותו\nכהן ונביא – לקט מאמרים שפורסם אחרי מותו, בשלושה חלקים; החלק השלישי יצא לאור בשנת תשע\"ז\nצופה ומנהיג\n\nכהניזם\nפרשת ניימן השנייה\nבג\"ץ חבר הכנסת הרב מאיר כהנא נגד הוועד המנהל של רשות השידור\n\nיאיר קוטלר, הייל כהנא, הוצאת מורן, 1985\nאביעזר רביצקי, הכהנאות כתופעה תודעתית ופוליטית, ספריית שזר, 1985\nרפאל כהן-אלמגור, גבולות הסובלנות והחירות: תאוריה ליברלית והמאבק בכהנאות, הוצאת אקדמון, 1999\nהמאיר לארץ - קובץ הספדים לזכרו ליום השלושים להרצחו, בהוצאת ישיבת הרעיון היהודי, ירושלים, כ' בכסלו ה'תשנ\"א\nליבי כהנא, הרב מאיר כהנא: חייו ומשנתו, ירושלים: המכון להוצאת כתבי הרב מאיר כהנא, כרך א', 1932–1975, ה'תש\"ע; כרך ב', 1976–1983, ה'תשע\"ח.\n\n מאיר כהנא, במסד הנתונים הקולנועיים IMDb (באנגלית)\nמאיר כהנא, באתר ספר הקולנוע הישראלי\nמאיר כהנא, דף שער בספרייה הלאומית\nרשימת הפרסומים של מאיר כהנא, בקטלוג הספרייה הלאומית\n\n מאיר כהנא, באתר הכנסת \nמאיר כהנא, באתר כנסת פתוחה\nהספרים של מאיר כהנא, באתר \"סימניה\"\nניצה כהנא, הרב מאיר כהנא - הסיפור האמיתי, באתר \"האייל הקורא\"\nאתר זיכרון לרב כהנא\nעוזי ברוך, הרב כהנא גם לילדים, באתר ערוץ 7, 21 באוקטובר 2010\nחגית רוטנברג, \"את הרעיונות שלו אי אפשר להרוג\", באתר ערוץ 7, 21 באוקטובר 2010 (ריאיון עם ליבי כהנא)\nאריק וייס, 24 שנים לאחר מותו: כהנא חי בכנסת ובציבור, באתר nana10‏, 22 בנובמבר 2014 \n עודד בלבן, יש מי שמנסים לשכנע שכהנא היה בסך הכל פרובוקטור. העובדות שונות בתכלית, באתר הארץ, 30 בנובמבר 2022\nמאיר כהנא, באתר \"Find a Grave\" (באנגלית)\nמאיר כהנא, באתר אנציקלופדיה בריטניקה (באנגלית)\nחיבוריו ברשת\nאור הרעיון, ירושלים, תשנ\"ג, באתר אוצר החכמה\nפירוש המכבי - דברים, ירושלים, תשנ\"ו, באתר אוצר החכמה\nארבעים שנה, באתר אוצר החכמה",
    "pageid": 22137
  },
  {
    "title": "מור אלטשולר",
    "extract": "מור סלאי אלטשולר (נולדה ב־10 באוקטובר 1957) היא חוקרת במחשבת ישראל, בתחום הקבלה, החסידות והמשיחיות. כמו כן היא מפרסמת מאמרי פובליציסטיקה בעיתונות הישראלית, ומשתתפת בפאנלים שונים בנושאי אקטואליה.",
    "pageid": 808323
  },
  {
    "title": "מכבי חיפה (כדורגל)",
    "extract": "מכבי חיפה הוא מועדון כדורגל ישראלי מהעיר חיפה המשחק בליגת העל הישראלית. המועדון הוקם בשנת 1913, והוא נמנה עם המועדונים הוותיקים ביותר בליגה הבכירה בארץ ישראל (השתתף בעונת הבכורה 1931/1932). החל משנת 1992 הוא מנוהל על ידי איש העסקים יעקב שחר, שמכהן כנשיא המועדון. המועדון כולל גם קבוצות נוער, נערים וילדים ובתי ספר לכדורגל.\nצבע התלבושת הביתית הקבועה של המועדון הוא ירוק, ולאורך השנים שולב בה גם הצבע הלבן. החל משנת 1955 ועד 2014 ערכה הקבוצה את משחקי הבית שלה באצטדיון קריית אליעזר. החל מעונת 2014/2015 משחקת הקבוצה באצטדיון סמי עופר.\nברוב התארים שלו זכה המועדון החל משנות השמונים של המאה ה-20, והוא הפך לאחד מהמובילים בכדורגל הישראלי. המועדון זכה לאורך שנותיו ב-15 אליפויות ישראל, בשישה גביעי מדינה, בחמישה גביעי טוטו ובארבעה גביעי אלוף האלופים. כמו כן, הוא הגיע להישגים רבים במפעלים האירופיים: הוא המועדון הישראלי הראשון בתולדות הכדורגל הישראלי שהעפיל לשלב הבתים של ליגת האלופות (בעונת 2002/2003), הראשון שהעפיל בפעם השנייה לשלב זה של המפעל (בעונת 2009/2010) והיחיד שהעפיל שלוש פעמים (פעם נוספת ב-2022/2023). בנוסף, הוא המועדון היחיד שהעפיל לרבע גמר גביע אירופה למחזיקות גביע (בעונת 1998/1999). המועדון חבר שותף בארגון המועדונים האירופיים.",
    "pageid": 1739
  },
  {
    "title": "מלחמת העצמאות",
    "extract": "מלחמת העצמאות (נקראת גם: מלחמת השחרור, מלחמת הקוממיות, מלחמת תש\"ח, ומלחמת 1948; בערבית: حرب فلسطين 1948, תעתיק: חַרְבּ פִלַסְטִין 1948, תרגום: מלחמת פלשתינה 1948) פרצה ב-30 בנובמבר 1947. בבוקר היום שלאחר קבלת תוכנית החלוקה בעצרת האו\"ם, פתחו ערביי ארץ ישראל בהתקפות כנגד היישוב היהודי בארץ ישראל כדי למנוע את יישומה. בכך נפתח השלב הראשון של המלחמה, המכונה לעיתים בשם \"מלחמת האזרחים\", משום שהלחימה התאפיינה בעימות צבאי מוגבל בין הכוחות הצבאיים של הערבים לבין כוח המגן העברי של היישוב היהודי בארץ, אף על פי שיחידות מתנדבים מטעם הליגה הערבית (צבא ההצלה), ובהמשך גם מתנדבים מן האחים המוסלמים, השתתפו גם הם בלחימה בצד הערבי. היקף הלחימה הוגבל מאוד בשל נוכחות הצבא הבריטי, אף על פי שהיה בתהליך של פינוי כוחותיו משטח ארץ ישראל המנדטורית. החל מראשית אפריל 1948 עבר כוח המגן העברי למתקפה באזורים שונים בארץ ישראל, ועד השלמת פינוי הצבא הבריטי ותום המנדט, הביסו את הכוחות הערביים הבלתי סדירים שעמדו מולם.\nב-14 במאי 1948, יומו האחרון של המנדט הבריטי, הכריזה הנהגת היישוב היהודי בראשות דוד בן-גוריון על הקמת מדינה יהודית בארץ ישראל, אשר תיקרא \"מדינת ישראל\". למחרת פלשו לתחומי הארץ הצבאות הסדירים של מספר מדינות ערביות (סוריה, עיראק, עבר הירדן ומצרים) בסיוע כוחות צבא קטנים יחסית מלבנון וערב הסעודית, ובכך החל השלב השני של מלחמת העצמאות. נהוג לחלק שלב זה לשני שלבי משנה עיקריים: בשלב הראשון, שהסתיים עם כניסת ההפוגה הראשונה במלחמה, בלמו כוחות ההגנה (החל מסוף מאי כוחות צה\"ל), בהם השתלבו בהדרגה אצ\"ל ולח\"י, את המתקפה הערבית, והיוזמה הצבאית הייתה בעיקר בידי הצד הערבי. בשלב השני, שהחל לאחר תום \"ההפוגה הראשונה\", עברה היוזמה הצבאית לידי צה\"ל, והצבאות הערביים נמצאו בעיקר במגננה. שלב זה התאפיין בשורה של מבצעים של צה\"ל, ובתקופות ארוכות של הפוגה, שנכפו על הצדדים הלוחמים על ידי החלטות מועצת הביטחון של האומות המאוחדות, בגיבוי מעצמות המערב.\nהלחימה בפועל בין צה\"ל, לבין הצבאות הערביים בשטח ארץ ישראל, הסתיימה כבר בינואר 1949, אך המלחמה תמה רשמית רק ב-20 ביולי 1949, עם חתימת הסכם שביתת הנשק האחרון בין ישראל לשכנותיה הערביות, הסכם שביתת הנשק עם סוריה. ישראל ועבר הירדן (ממלכת ירדן של ימינו) היו המרוויחות העיקריות מהמלחמה (לפחות מהבחינה הטריטוריאלית) ואילו ערביי ארץ ישראל היו המפסידים העיקריים. צבאות המדינות הערביות שפלשו לתחומי ארץ ישראל, או נטלו חלק בלחימה, ספגו ברובם מכה קשה, במיוחד הצבא המצרי. ארץ ישראל המערבית נחלקה בין ממלכת עבר הירדן, שכבשה את יהודה ושומרון; מצרים, שכבשה את רצועת עזה; ומדינת ישראל, שהרחיבה את גבולותיה אל מעבר לשטח שיועד למדינה היהודית במסגרת החלטת החלוקה. ירושלים, שנועדה להיות תחת שלטון בינלאומי, חולקה בין ישראל לירדן: השכונות הערביות במזרח העיר והעיר העתיקה של ירושלים (כולל הרובע היהודי) נותרו בשליטת ממלכת ירדן עד מלחמת ששת הימים, ואילו ישראל השתלטה על החלק המערבי של העיר, כולל מספר שכונות ערביות. בהסכמי שביתת הנשק שסיימו את המלחמה הכירו המדינות הערביות השכנות דה פקטו בגבולות החדשים של ישראל.\n\nבמהלך המלחמה ספגו הכוחות הצבאיים של היישוב היהודי בארץ ישראל (ממאי 1948 צבא הגנה לישראל) והאוכלוסייה האזרחית היהודית, יותר מ-6,000 הרוגים, כאחוז מכלל האוכלוסייה היהודית בארץ ישראל עם פרוץ המלחמה. הכוחות הצבאיים הערביים שהשתתפו במלחמה, וערביי ארץ ישראל, ספגו אף הם אבדות ניכרות. במהלך המלחמה נאלצו מאות אלפי תושבים ערבים לעזוב את בתיהם בנסיבות שונות, והפכו לפליטים, ומאות כפרים ערביים ננטשו או נחרבו. לאחר המלחמה נאסרה חזרת רוב הפליטים הערבים לבתיהם, על ידי ממשלת ישראל. אירועים אלה כונו על ידי הערבים בשם \"הנכבה\" (בערבית: النكبة - \"האסון\"). ערב המלחמה, במהלכה ולאחריה נקמו המימסדים של מדינות ערב בהכוונת הליגה הערבית את תקומת מדינת ישראל ותבוסתן בקרב בקהילות היהודיות בארצות ערב, ומאות אלפי היהודים שחיו בהן אלפי שנה היו לפליטים חסרי כל שרכושם הולאם.",
    "pageid": 348770
  },
  {
    "title": "ממשלת ישראל השלושים ושבע",
    "extract": "ממשלת ישראל השלושים ושבע (מכונה גם ממשלת נתניהו השישית) היא ממשלת ישראל הנוכחית בראשות בנימין נתניהו. הממשלה קיבלה את אמונה של הכנסת העשרים וחמש והושבעה ב־29 בדצמבר 2022, ה' בטבת ה'תשפ\"ג. מכהנים בה 32 שרים וחמישה סגני שרים, והיא הממשלה הגדולה ביותר שהייתה בישראל בשיאה.",
    "pageid": 1994933
  },
  {
    "title": "מרואן עיסא",
    "extract": "מרואן עבד אל-כרים עיסא (בערבית: مروان عبد الكريم عيسى;‏ 1965 – 11 במרץ 2024), המכונה אבו אל-בראא', היה סגנו של מוחמד דף, ראש הזרוע הצבאית של ארגון הטרור חמאס, גדודי עז א-דין אל-קסאם, וממייסדי הארגון. כמו כן היה חבר הלשכה המדינית של חמאס, ומי שמקשר בין ההנהגה הצבאית למדינית. חוסל בסיכול ממוקד בהפצצה של חיל האוויר הישראלי במרץ 2024, במהלך מלחמת חרבות ברזל.",
    "pageid": 588526
  },
  {
    "title": "מרי לו (מחזמר)",
    "extract": "מֶרִי לוּ הוא מחזמר להיטים ישראלי מאת דן אלמגור וסטיבן דקסטר , המבוסס על שיריו של המלחין צביקה פיק.\nהמחזה נכתב על פי סיפור מאת מירית שם-אור, תמלילנית מרבית שירי ההצגה.",
    "pageid": 242357
  },
  {
    "title": "מרים פיירברג",
    "extract": "מרים פיירברג-איכר (נולדה בעכו ב-ז' בתמוז ה'תשי\"א, 11 ביולי 1951) היא ראש עיריית נתניה מאז נובמבר 1998.",
    "pageid": 244499
  },
  {
    "title": "נרקיסיזם",
    "extract": "נרקיסיזם (מאנגלית: Narcissism; בעברית גם: מְאֹהָבוּת בְּעַצְמוֹ או נַרְקִיסִיּוּת) הוא מונח עם מגוון רחב של משמעויות, בין אם הוא משמש כדי לתאר את אחד הרעיונות המרכזיים של התאוריה הפסיכואנליטית, מאפיינים אישיותיים, בעיה חברתית או תרבותית. מלבד המובן של נרקיסיזם כאהבה עצמית בריאה, \"נרקיסיזם\" בדרך כלל משמש כדי לתאר סוג של בעיה במערכות היחסים של האדם או הקבוצה עם עצמו ועם אחרים.\nמשמעות המושג נרקיסיזם במובנו היום-יומי נרדפת לממוקדות-עצמית (self-centeredness) או לעיסוק יתר בעצמי (self-preoccupation). במובן זה, המושג נרקיסיזם משמש לתיאור אנשים שמחשבתם ושיחתם מתמקדות בעצמם. במשמעות זו, הנרקיסיזם הוא הנטייה של האדם לעשות שימוש בעצמו כנקודת תצפית והתייחסות אשר עבורה מתארגנות כל החוויות וההתנסויות. בפסיכולוגיה, המונח משמש לתיאור נרקיסיזם הקיים אצל כל אדם במידה מסוימת, אך בדרגה קיצונית מדובר בהפרעת אישיות נרקיסיסטית.\nמקור המונח באגדה המספרת על נסיך יווני יפה תואר בשם נרקיסוס, שהתאהב בבבואתו הנשקפת ממי הביצה ולא יכול היה להינתק ממנה עד שגווע.",
    "pageid": 35949
  },
  {
    "title": "סוג דם",
    "extract": "סוג דם הוא תכונה גנטית של דם הנקבעת בהתאם לסמנים הסוכריים (קבוצה גדולה של אנטיגנים) הנמצאים על פני כדוריות הדם האדומות. התכונה מועברת בתורשה מדור לדור.\nעירויים בין סוגי דם לא תואמים עלולים לגרום לתוצאות חמורות ואף למוות, ומכאן חשיבותה הרבה של ההבחנה בין סוגי הדם השונים. שני הסיווגים העיקריים של דם אנושי, קבוצות ABO וגורם Rh, פותחו על ידי הרופא האוסטרי קרל לנדשטיינר, שקיבל על כך פרס נובל ב-1930.",
    "pageid": 8633
  },
  {
    "title": "סרי לנקה",
    "extract": "הרפובליקה הדמוקרטית הסוציאליסטית של סְרִי לַנְקַה (נודעה בשם ציילון – Ceylon לפני שנת 1972) היא מדינת אי הממוקמת בין מפרץ בנגל לים הערבי, ומדרום לתת-היבשת ההודית.\nהאי נודע בעבר כלנקה, לנקהדוויפה (שמשמעה \"אדמה זוהרת\" בסנסקריט), טפרובנה וסרנדיב (נגזרת מהשם בסנסקריט סינהלה-דוויפה) וסלן. האי קיבל את השם ציילון (Ceylon) בתקופה הקולוניאלית. שמו הנוכחי, סרי לנקה, מורכב מצמד מילים בסנסקריט: \"שרי\" שפירושו קדוש, ו\"לנקה\" שפרושו אי. סרי לנקה הוא האי ה-25 בגודלו בעולם.",
    "pageid": 18882
  },
  {
    "title": "עומר נודלמן",
    "extract": "עומר נודלמן (נולדה ב-22 באוקטובר 1997) היא דוגמנית ושחקנית ישראלית.",
    "pageid": 1990067
  },
  {
    "title": "עוצבת הפלדה",
    "extract": "עוצבת הפלדה (אוגדה 162) היא אוגדה משוריינת רב-זירתית הכפופה לפיקוד הדרום של צה\"ל.\nמפקד האוגדה הנוכחי הוא תת-אלוף איציק כהן.",
    "pageid": 367428
  },
  {
    "title": "עירית לינור",
    "extract": "עירית לינוּר (נולדה ב-18 באוקטובר 1961, חשוון ה'תשכ\"ב) היא סופרת, מתרגמת, עיתונאית, תסריטאית, במאית, פובליציסטית ושדרנית רדיו ישראלית.",
    "pageid": 11492
  },
  {
    "title": "פורום תקווה",
    "extract": "פורום תקווה הוא התארגנות מספר משפחות של החטופים בעזה המוחזקים בידי חמאס מאז מתקפת הפתע על ישראל ב-7 באוקטובר 2023. הפורום תומך בהגברת הלחץ הצבאי על החמאס ועל ארגוני הטרור ומתנגד לעסקה לשחרור החטופים הכוללת את סיום המלחמה.",
    "pageid": 2287077
  },
  {
    "title": "פיגועי 11 בספטמבר",
    "extract": "פיגועי 11 בספטמבר (הידועים גם בשם 9/11 הנגזר מהתאריך בתצורה האמריקנית ולפיכך נהגים Nine Eleven ומוכרים בתקשורת בשמות אסון מגדלי התאומים או פיגועי מרכז הסחר העולמי – על-אף שפגעו גם במטה הפנטגון) היו סדרה של פיגועי תופת והתאבדות איסלאמיסטיים מתוכננים מראש ומתוזמנים של ארגון אל-קאעידה במקביל שהתרחשו ברחבי ארצות הברית, הנחשבים לפיגועי הטרור הגדולים והקטלניים ביותר בהיסטוריה של האנושות, ולמתקפה הגדולה ביותר על אדמת אמריקה. פיגועים אלו הובילו את ארצות הברית של ממשל ג'ורג' ווקר בוש ביחד עם מדינות רבות וצבאות נוספים למלחמת אפגניסטן (2001–2021), וכן למלחמה העולמית בטרור המוסלמי.\nבבוקר יום שלישי, 11 בספטמבר 2001, כ\"ג אלול ה'תשס\"א, תשעה עשר מחבלים שהשתייכו לארגון הטרור האסלאמיסטי \"אל-קאעדה\" חטפו ארבעה מטוסי נוסעים. החוטפים הטיסו שניים מהמטוסים, טיסה 175 של יונייטד איירליינס וטיסה 11 של אמריקן איירליינס, וריסקו אותם בכוונה במגדלי התאומים שבמרכז הסחר העולמי שבעיר ניו יורק. הפגיעה במגדל הדרומי הועברה בשידור חי לעיני מיליוני צופים ברחבי העולם, כך גם קריסתם של המגדלים, אשר קרסו בתוך פחות משעתיים. את המטוס השלישי, טיסה 77 של אמריקן איירליינס, ריסקו החוטפים אל תוך בניין הפנטגון בארלינגטון שבווירג'יניה. כוונת הטרוריסטים הייתה לרסק את המטוס הרביעי, טיסה 93 של יונייטד איירליינס, אל תוך הבית הלבן או בניין הקפיטול בוושינגטון, אך המטוס התרסק לבסוף בשדה פתוח ליד שנקסוויל, פנסילבניה, לאחר שנוסעי המטוס היו מודעים למאורע ואז פרץ מאבק בינם לבין החוטפים. 2,977 אזרחים, נוסעים וצוות של ארבעת המטוסים, נספו בהתקפות אלו, ויותר מ-6,000 נפצעו. נהרגו גם 19 הטרוריסטים שחטפו את ארבעת המטוסים.\nארצות הברית הטילה מיד את האחריות לפיגועים על ארגון אל-קאעידה, אך רק בשנת 2004 קיבל מנהיג הארגון, אוסאמה בן לאדן, אחריות על ביצוע הפיגועים, לאחר שלוש שנים של הכחשה. בין הסיבות לפיגועים מנה בן לאדן את תמיכת ארצות הברית בישראל, נוכחות הצבא האמריקאי בערב הסעודית, המעורבות האמריקאית במלחמת המפרץ והסנקציות נגד עיראק. תגובת ארצות הברית לפיגועי 11 בספטמבר הייתה פתיחת המלחמה בטרור ופלישה לאפגניסטן במטרה להפיל את שלטון הטליבאן, פטרונו של אל-קאעידה. בעקבות הפיגועים השתנה היחס העולמי לטרור, ומדינות רבות חוקקו חוקים חדשים למלחמה בטרור, וכמו כן הרחיבו את סמכויותיהם, היקפם וציודם של כוחות אכיפת החוק. לאחר שנים של מצוד בן לאדן אותר ונהרג במתחם מגוריו שבפקיסטן, במאי 2011.\nהריסת מגדלי התאומים הובילה לפגיעה עמוקה בכלכלת מנהטן, בד בבד עם השפעה משמעותית על השווקים העולמיים. ניקוי אזור מרכז הסחר העולמי מההרס הרב הושלם רק במאי 2002. הפנטגון שופץ בתוך כשנה. באתרי הפיגועים בניו-יורק, בפנטגון ובפנסילבניה הוקמו אתרי זיכרון. בגראונד זירו הוקם מגדל החירות, שגובהו 1,776 רגל (541 מטר), כשנת הכרזת העצמאות של ארצות הברית.",
    "pageid": 1705
  },
  {
    "title": "קוברה קאי",
    "extract": "קוברה קאי (באנגלית: Cobra Kai) היא סדרת ספין-אוף אמריקאית לסרטי \"קראטה קיד\" משנות ה-80 וה-90, בהשתתפות השחקנים המקוריים, ראלף מאצ'יו בתפקיד דניאל לרוסו וויליאם זבקה בתפקיד ג'וני לורנס, היריב העיקרי של דניאל בסרטים. בסדרה שניהם פותחים דוג'ו ונאבקים אחד בהצלחת השני.\nהעונה הראשונה התחילה ב-2 במאי 2018 וכללה 10 פרקים והשנייה ב-24 באפריל 2019 וכללה 10 פרקים, כששתיהן שודרו בשידורי יוטיוב פרימיום, ולאחר שהחברה הפסיקה לייצר סדרות היא מכרה את זכויות השידור לנטפליקס, בה הודיעו על הפקת שתי עונות נוספות. העונה השלישית עלתה לשידור ב-1 בינואר 2021 והעונה הרביעית עלתה לשידור ב-31 בדצמבר 2021. עונתה החמישית של הסדרה עלתה לשידור ב-9 בספטמבר 2022.בינואר 2024 הודיעו שיהיה עונה 6 ואחרונה והעונה תהיה ארוכה מין הרגיל. ב-2 במאי הודיעו כי עונה 6 תעלה בשלושה חלקים. חלק 1 יעלה ב-18 ביולי, חלק 2 יעלה ב-15 בנובמבר, חלק 3 יעלה ב-2025, טרם שוחרר תאריך היציאה.",
    "pageid": 1880765
  },
  {
    "title": "קידומת טלפון בישראל",
    "extract": "קידומת טלפון היא קוד מספרי המוצמד למספר מנוי טלפון על מנת לזהותו או לשייכו לקטגוריית שירות מסוימת או אזור גאוגרפי.",
    "pageid": 967423
  },
  {
    "title": "קייט וינסלט",
    "extract": "קייט אליזבת וינסלט (באנגלית: Kate Elizabeth Winslet; נולדה ב-5 באוקטובר 1975) היא שחקנית קולנוע וטלוויזיה אנגלייה. זוכת פרס אוסקר לשחקנית הטובה ביותר ב-2008, שני פרסי אמי (ב-2011 וב-2021), ושלושה פרסי גלובוס הזהב (ב-2008, 2011 ו-2015). מוכרת ביותר בתפקידה כרוז דוויט-בוקייטר דוסון בסרט \"טיטניק\". וינסלט היא השחקנית הצעירה ביותר אי פעם שצברה שש מועמדויות לאוסקר.",
    "pageid": 111127
  },
  {
    "title": "ריבית פריים",
    "extract": "ריבית הפריים (באנגלית: Prime Rate) היא הריבית המשמשת כבסיס לתמחור עסקאות פיננסיות מסוגים שונים כגון הלוואות ופקדונות, אותה קובע כל בנק עבור עיסקות המבוצעות על ידו. ריבית הפריים היא נגזרת של הריבית שנקבעת על ידי הבנק המרכזי, בתוספת מרווח מסוים.\nשיעורי הריבית אותם גובה הבנק מלקוחותיו בגין הלוואות שניתנות להם הן ריבית פריים בתוספת מרווח (\"פריים פלוס %x״). המרווח נקבע ככלל על פי טיב הלקוח והסיכון שהבנק נוטל בהענקת ההלוואה. שיעורי הריבית אותם משלם הבנק בגין פקדונות הן ריבית הפריים בניכוי מרווח מסוים (\"פריים מינוס %x״). תוספות הריבית עשויות להיות מושפעות גם מאופי האשראי, טיב הלקוח, והלימות ההון של הבנק.",
    "pageid": 358016
  },
  {
    "title": "שירה האס",
    "extract": "שירה האס (נולדה ב-11 במאי 1995) היא שחקנית ישראלית, זוכת שני פרסי אופיר, פרס השחקנית הטובה ביותר בפסטיבל הסרטים טרייבקה ומועמדות לפרס גלובוס הזהב ופרס אמי, בנוסף לפרסים רבים נוספים.",
    "pageid": 1210961
  },
  {
    "title": "תוכנית תלפיות",
    "extract": "תוכנית תלפיות היא מסלול עילית ותוכנית שירות בצה\"ל אשר מטרתו המרכזית היא גיוס צעירים וצעירות מוכשרים ומצטיינים למערכת הביטחון, והכשרתם לעיסוק בתפקידים מרכזיים במערכי המחקר והפיתוח (מו\"פ) הביטחוניים, באמצעות לימודים לתואר ראשון בפיזיקה, במתמטיקה או במדעי המחשב (וכן שילובים שלהם). בנוסף לכך, נועדה התוכנית ליצור פוטנציאל לעתודת המנהיגות הטכנולוגית לקהילת המו\"פ הביטחוני. התוכנית נוסדה בשנת 1979 כחלק מלקחי מלחמת יום הכיפורים. מסלול השירות בתוכנית הוא בן תשע שנים, הכולל כ-36 חודשי הכשרה (רובם בזמן שירות החובה) ולאחר מכן תפקידים ביחידות המו\"פ השונות. בוגרי המסלול מכונים תלפיונים.\nהשם תלפיות נובע מספר שיר השירים, ד', ד' \"כְּמִגְדַּל דָּוִיד צַוָּארֵךְ בָּנוּי לְתַלְפִּיּוֹת\".\n\n",
    "pageid": 25301
  },
  {
    "title": "תלם",
    "extract": "תֶּלֶם היא התנחלות ויישוב קהילתי בהר חברון מערבית לחברון השייך למועצה אזורית הר חברון. \nהיישוב שוכן מצפון לכביש חוצה יהודה, התנחלות אדורה שוכנת בסמוך.\nההתנחלות הוקמה בשנת 1982, כהיאחזות נח\"ל ואוזרחה בשנת 1983 כמושב שיתופי. כיום מתגוררות בתלם כ-90 משפחות: 20 חילוניות ו- 70 דתיות, מתוך מטרה ליצירת חיים שיתופיים. בעקבות הצטרפותו של הגרעין הדתי הוקמה במקום ישיבה גבוהה - \"נתיבות דרור\" על שמו של מח\"ט חברון דרור וינברג, במקום לומדים כ-50 תלמידים.",
    "pageid": 96655
  },
  {
    "title": "קטגוריה:זמרים בריטים",
    "extract": "",
    "pageid": 118147
  },
  {
    "title": "אדוה דדון",
    "extract": "אדוה דדון (נולדה ב-29 באוקטובר 1988) היא עיתונאית ישראלית המשמשת ככתבת תחקירים ומגישת חדשות בחברת החדשות.",
    "pageid": 1616917
  },
  {
    "title": "אדולף היטלר",
    "extract": "אדולף היטלר (בגרמנית: Adolf Hitler‏; 20 באפריל 1889 – 30 באפריל 1945) היה הקנצלר והפיהרר של גרמניה הנאצית בשנים 1933–1945, ומנהיג המפלגה הנאצית משנת 1921 ועד להתאבדותו בפיהררבונקר בברלין. היטלר חולל את מלחמת העולם השנייה, והיה אחראי להשלכות הנאציזם, ובהן, להשמדתם השיטתית והמאורגנת של למעלה משישה מיליון יהודים בשואה על פי \"הפתרון הסופי\", להשמדת מיליוני בני אדם נוספים, לחורבן מדינות רבות באירופה, לפשעים נגד האנושות ולפשעי מלחמה. את רעיונותיו הגזעניים, האנטישמיים והלאומניים הקיצוניים צרף היטלר ביחד באידאולוגיה של הנאציזם, שהיה מנסחה הראשי ואשר משתקפת בספרו \"מיין קאמפף\".\nהיטלר נולד בחבל דובר־הגרמנית של האימפריה האוסטרו־הונגרית, ועבר לגרמניה ב־1913. בעת מלחמת העולם הראשונה שירת בצבא הגרמני כחייל ועם סיומה עבר לשרת כסוכן סמוי במעקב אחר התארגנויות מרקסיסטיות. ככזה הזדמן לאספה של \"מפלגת הפועלים הגרמנית\", התאגדות זעירה שרעיונותיה מצאו חן בעיניו. באמצעות כישרונו הרטורי התקדם בה עד שמונה ליושב ראש בזמן ששמה כבר שונה ל\"מפלגת הפועלים הגרמנית הנאציונל־סוציאליסטית\". היטלר הנהיג ניסיון הפיכה צבאית כושל נגד ממשלת בוואריה, נאסר ושהה בכלא במשך שמונה חודשים, אותם ניצל לכתיבת \"מיין קאמפף\". לאחר שחרורו שיקם את המפלגה, תוך הכפפתה לשליטתו המוחלטת בתור \"הפיהרר\", או המנהיג. על רקע המשבר הכלכלי העולמי שפגע קשות ברפובליקה הגרמנית צברה המפלגה הנאצית כוח ותמיכה רחבה. בינואר 1933, לאחר שקיבלה המפלגה כשליש מן הקולות בבחירות לרייכסטאג, עלו הנאצים לשלטון, והיטלר מונה לקנצלר. הוא חיסל בהדרגה את הדמוקרטיה הגרמנית המפוררת בתהליך של הפיכה עצמית ולאחר מות נשיא גרמניה הינדנבורג בשנת 1934 הפך לדיקטטור לכל דבר.\nכשליט גרמניה הנהיג היטלר שלטון רודני וסמכותני. הוא הכין את המדינה לקראת מלחמה כוללת מתוך שאיפה לבטל את ההפסדים הטריטוריאליים של מלחמת העולם הראשונה, וכדי להגשים את הפאן־גרמניות ברייך אחד מאוחד ולמגר את הקומוניזם. בין היתר סיפח את אוסטריה ולאחר הסכם מינכן גם השתלט בשלבים על צ'כוסלובקיה. ב־1939 פלש היטלר לפולין ופתח את מלחמת העולם השנייה. ביוזמתו ובהשראתו של היטלר נערך במהלך המלחמה רצח עם במיליונים של יהודים ולא יהודים, זאת בהתאם לעקרונות הגזעניים של הנאציזם שיש לשעבד או להשמיד את מה שכינו כ־\"הגזעים הנחותים\".\n\"רייך אלף השנים\" שהיטלר הבטיח לגרמניה, או \"הרייך השלישי\", החזיק מעמד 12 שנים בלבד עד כניעתה של גרמניה הנאצית. רבים ברחבי העולם רואים בהיטלר ובהנהגת הרייך כאחראים לביצוע פשעי מלחמה ופשעים נגד האנושות מהקשים ביותר בהיסטוריה האנושית בכלל ובעת החדשה בפרט (גם בעקבות משפטי נירנברג). בשיא כוחה, כבשה גרמניה הנאצית את מרבית יבשת אירופה. כשבעלות הברית החלו לגבור עליה ופלשו לשטחה, שלל היטלר כל אפשרות לכניעה והורה על מלחמה טוטלית בשאיפה לניצחון או חורבן גמור. בימיה האחרונים של המלחמה הוא האשים את העם הגרמני בתבוסה והורה על החרבת ארצו עד היסוד. לקראת סיום הקרב על ברלין התאבדו היטלר ובת זוגו אווה בראון בפיהררבונקר.",
    "pageid": 1094
  },
  {
    "title": "אהוד בנאי",
    "extract": "אהוד בנאי (נולד ב-31 במרץ 1953, ט\"ו בניסן ה'תשי\"ג) הוא זמר-יוצר, גיטריסט, ומוזיקאי ישראלי אשר זכה להכרה נרחבת במוזיקה הישראלית ובכלל בעיקר בזכות שירי הרוק ופוסט-הפאנק שלו שעוסקים במחאות חברתיות, גזענות וחייו האישיים וכן בזכות שירים רוחניים, דתיים ועמוקים. בנוסף, אהוד שייך למשפחת בנאי.\nבנאי התפרסם לראשונה ב-1987 עם אלבום הבכורה שלו \"אהוד בנאי והפליטים\" אותו הפיק עם חבר להקת הפליטים, יוסי אלפנט, ולימים הוציא עוד שישה אלבומי אולפן. \nב-1985 כתב ללהקת משינה, שאותה מנהיג אחיינו יובל בנאי את להיטם \"רכבת לילה\", כשנה לאחר מכן, השתתף בנאי עם להקת הפליטים לפני הוצאת אלבומם הראשון במחזמר \"מאמי\". בנאי נחשב לאחד מהזמרים, כותבי השירים והגיטריסטים הגדולים בישראל ובפרט במוזיקה הישראלית.\n\n",
    "pageid": 85486
  },
  {
    "title": "אזרבייג'ן",
    "extract": "רפובליקת אָזֶרְבַּיְיגָ'ן (באזרית: Azərbaycan Respublikası) היא מדינה באירואסיה, בעבר הקווקז הסמוכה לים הכספי. היא גובלת ברוסיה בצפון, בגאורגיה ובארמניה במערב, ובאיראן בדרום.\nהרפובליקה האוטונומית של נחצ'יבאן היא מובלעת המצויה אף היא בשליטת אזרבייג'ן, ולה גבול עם ארמניה מצפון וממזרח, עם איראן מדרום וממערב, ורצועה קצרה של גבול עם טורקיה מצפון-מערב. לאזרבייג'ן ישנן שלוש מובלעות נוספות (קארקי, בארחודארלי ויוחארי אסקיפארה) בתוך שטח ארמניה ואף מכילה בתוכה את מובלעת ארטסוואשן הארמנית.\nלרפובליקה האזרית יש מורשת תרבותית עתיקה. היא שוכנת בחבל ארץ הנחשב למקור של ציוויליזציות עתיקות. היא נחשבת כבעלת אחת החברות האסלאמיות המתפתחות והכי פחות אדוקות, ולאחת המדינות עם הסובלנות הגבוהה ביותר לבני דתות אחרות, כמובן כל זאת ביחס לכלל המדינות המוסלמיות בעולם. בעוד שהחוקה האזרית לא מגדירה דת רשמית במדינה, מרבית אזרחיה משתייכים לזרם האסלאם-השיעי. למרות זאת, הזהות המוסלמית של האזרים נוטה להיות מבוססת יותר על זיקה אתנית ותרבותית. עיר הבירה של אזרבייג'ן היא באקו.\nאזרבייג'ן הייתה למדינה השנייה בעלת רוב מוסלמי (אחרי הרפובליקה העממית של קרים) הנחשבת כבעלת משטר דמוקרטי לא-אדוק (הרפובליקה הדמוקרטית של אזרבייג'ן). היא נוסדה בשנת 1918, והצטרפה לברית המועצות בשנת 1920. בשנת 1991 עם התפרקות השלטון הסובייטי היא שבה והפכה לעצמאית. זמן קצר לאחר מכן, במהלך מלחמת נגורנו קרבאך, כבשה ממנה ארמניה את חבל נגורנו-קרבאך, את השטחים המקיפים אותו, וכן גם מספר מובלעות נוספות.\nרובם המכריע של אוכלוסיית אזרבייג'ן הם מוסלמים, והיא אף מדינה חברה בארגון לשיתוף פעולה אסלאמי.",
    "pageid": 22117
  },
  {
    "title": "אלברט איינשטיין",
    "extract": "אלברט איינשטיין (בגרמנית: ‏‏?‏‏; 14 במרץ 1879 – 18 באפריל 1955) היה פיזיקאי יהודי-גרמני-אמריקאי, מגדולי המדענים בכל הזמנים.\nאיינשטיין נחשב לגדול התאורטיקנים, לצד אייזק ניוטון, אבי המכניקה הקלאסית. שם משפחתו הפך מילה נרדפת לגאונות. הוא זכה לפרסום עולמי ברבע הראשון של המאה ה-20 בזכות תורת היחסות אותה פיתח (תורת היחסות הפרטית ותורת היחסות הכללית), אשר שינתה את מה שהיה ידוע עד אז על מהותם של הזמן, המרחב, המסה, התנועה וכוח הכבידה. כן נודע בזכות תרומותיו לתחומי מכניקת הקוונטים והמכניקה הסטטיסטית ולהסברת האפקט הפוטואלקטרי. בגין תרומתו הייחודית בנושא האחרון זכה בפרס נובל לפיזיקה בשנת 1921.\nמלבד חלקו המכריע בפיתוח תחומי המדע, התבטא ופעל גם בנושאים אקטואליים והיה סוציאליסט נלהב. ב-1932, טרם עליית הנאצים לשלטון ובשל התגברות האנטישמיות בגרמניה ובפרט תנועת הפיזיקה הגרמנית שיצאה נגד איינשטיין, עבר להתגורר וללמד בארצות הברית. אף שהגדיר את עצמו פציפיסט, חתם איינשטיין על מכתב איינשטיין-סילארד שנכתב לנשיא רוזוולט ועודדו לקדם פיתוח של נשק גרעיני בארצות הברית לפני שגרמניה הנאצית תגיע ליכולת זו. עם זאת, לאחר הטלת פצצת האטום בהירושימה ונגסאקי, היה איינשטיין מן הדוברים הראשיים שקראו להחרמת הנשק הגרעיני, ואף הקים את \"ועדת החירום של מדעני האטום\" למטרה זו.\nמלבד פעילותו המדעית, איינשטיין היה ידוע בתמיכתו בציונות ובמדינת ישראל. יחד עם ידידו חיים ויצמן הוא פעל נמרצות להקמת האוניברסיטה העברית בירושלים, וכיהן כיו\"ר המועצה האקדמית שלה. בצוואתו ציווה להוריש לאוניברסיטה את כל כתביו. עם זאת דחה את הצעתו של דוד בן-גוריון לכהן כנשיא המדינה לאחר פטירת חיים ויצמן.",
    "pageid": 83
  },
  {
    "title": "אלפבית יווני",
    "extract": "האלפבית היווני הוא אלפבית המשמש לכתיבת השפה היוונית מאז המאה ה-8 לפנה\"ס לערך. הוא האלפבית הראשון שבו לכל תנועה ולכל עיצור סימן נפרד. האותיות משמשות גם לציון מספרים – ספרות יווניות – בדומה לספרות רומיות. מלבד השימוש בו לכתיבת יוונית מודרנית, משמש האלפבית היווני גם לכתיבת השפה הקופטית בתוספת של אותיות ייחודיות. בנוסף, אותיות האלפבית היווני משמשות כיום כסמלים במתמטיקה ובמדעים ובשמות חלקיקים, כוכבים, אחוות סטודנטים, סופות ציקלון טרופיות ועוד. האלפבית היווני נוצר מהאלפבית הפיניקי, וממנו עצמו התפתחו האלפבית הגותי, הגלגוליטי, הקירילי ואף הלטיני. יש הסבורים[דרוש מקור] כי מן האלפבית היווני התפתח גם האלפבית הארמני, אך אין קשר בינו לבין הכתב הקווי B או הכתב ההברתי הקפריסאי, מערכות הכתב היווניות שקדמו לו.",
    "pageid": 32509
  },
  {
    "title": "אמינם",
    "extract": "מרשל ברוס מאת'רס השלישי (באנגלית: Marshall Bruce Mathers III; נולד ב-17 באוקטובר 1972), המוכר בשם הבמה אמינם (Eminem), או בשם האלטר אגו שלו סלים שיידי (Slim Shady), הוא ראפר, שחקן, ומפיק מוזיקלי אמריקאי. אמינם התפרסם ב-1999 עם אלבומו פורץ הדרך, The Slim Shady LP, אשר זכה בפרס גראמי בקטגוריית אלבום הראפ הטוב ביותר. האלבום השלישי שלו, The Marshall Mathers LP, הפך לאלבום הסולו הנמכר במהירות הרבה ביותר בהיסטוריה של ארצות הברית. אמינם צבר פופולריות במהירות עצומה, מה שהביא אותו להקים חברת תקליטים משלו בשם שיידי רקורדס, בו החתים את קבוצת הראפ D12, אשר חבריה הם חברי ילדות של אמינם, בנוסף, הוסיף אמינם לחברת התקליטים את ההרכב שלו עם הראפר רויס דה \"9'5 – \"Bad Meets Evil\". אמינם הוא הראפר הראשון בהיסטוריה שזכה בפרס האוסקר. הישגיו האישיים קבעו את מעמדו כאחד מאמני הראפ הגדולים בכל הזמנים.\nהאלבום The Marshall Mathers LP ואלבומו הרביעי The Eminem Show זכו גם הם בפרסי גראמי, מה שהפך את אמינם לאמן הראשון שזכה בפרס אלבום הראפ הטוב ביותר עבור שלושה אלבומי סולו ברציפות. ב-2010 זכה שוב בפרס גראמי עבור אלבומו Relapse, בכך צבר 11 פרסי גראמי ופרסי הרפר הכי מהיר לשנת 2009, בכל הקריירה שלו. ב-2003, הוא זכה בפרס השיר המקורי הטוב ביותר של האוסקר עבור השיר \"Lose Yourself\" מהסרט \"8 מייל\", שבו שיחק את הדמות הראשית. \"Lose Yourself\" כיכב במקום הראשון של מצעד הראפ במשך התקופה הארוכה ביותר. ב-2004 הוציא את אלבומו החמישי Encore, איתו קיים סיבוב הופעות כלל עולמי בשנת 2005. בזמן סיבוב ההופעות, התמכר אמינם לתרופות שינה, והודיע באופן פתאומי על הפסקת מסע ההופעות ויציאה לגמילה, ובכך, למעשה, יצא להפסקה מהקריירה המוזיקלית. ב-15 במאי 2009, הוציא את אלבומו השישי, הראשון מאז 2004, Relapse. באותה התקופה, עם תום העשור הראשון של המאה ה-21, הוכרז אמינם בתור האמן הנמכר ביותר של העשור בארצות הברית. אמינם מכר מעל ל-800 מיליון אלבומים בכל העולם, מה שהופך אותו לאמן ההיפ הופ הנמכר ביותר בעולם כולו. בשנת 2010, הוציא אמינם את אלבומו השביעי Recovery. ב-2013 הוציא אמינם את אלבומו השמיני The Marshall Mathers LP 2, אשר זכה לביקורות חיוביות רבות.\nאמינם דורג במקום ה-1 ברשימת \"100 האמנים הגדולים בכל הזמנים\" של ערוץ VH1.‏ בנוסף, הוא דורג במקום ה-5 ברשימת \"100 האמנים הגדולים בכל הזמנים\" של מגזין המוזיקה רולינג סטון. אם כוללים את עבודתו המשותפת עם להקת D12, לאמינם היו 7 אלבומים אשר כיכבו במקום הראשון במצעד הבילבורד 200.‏ ב-2010, דירג הערוץ MTV את אמינם במקום ה-7 ברשימת \"עשרת אמני הפופ הגדולים ביותר בהיסטוריה\". אמינם גם זכה ב-10 פרסי בילבורד, ו-10 פרסי VMA. הצלחתו לא פסחה על ישראל, ובשנת 2010, במצעד השנה של גלגלצ, שירו \"Love The Way You Lie\" בו הוא מארח את ריהאנה, נבחר להיות שיר השנה, בדומה לשירו \"Stan\" בשנת 2000. כמו כן, הוא נבחר גם לזמר השנה של גלגלצ. ב-2013 זכה בפרס אמן ההיפ הופ של השנה בטקס ה-EMA, ובנוסף זכה בפרס האייקון על עבודתו. ב-2017 זכה בפרס אמן ההיפ הופ של השנה בטקס ה-EMA.",
    "pageid": 40263
  },
  {
    "title": "אנגלית",
    "extract": "אנגלית (באנגלית: English) היא שפה ממשפחת השפות הגרמאניות שמקורה באנגליה, והיא אחת השפות המדוברות ביותר בעולם. השפה רכשה לה מעמד דומיננטי והיא השפה המרכזית והרשמית בארצות רבות. אנגלית נלמדת ומובנת יותר מכל שפות העולם, משמשת שפה שנייה ושפה רשמית במדינות רבות, ולרוב מוגדרת כ\"לינגואה פרנקה\" בזכות השפעתה העצומה בתחומים רבים.\nעל־פי הערכות, יש בעולם בין 500 מיליון ל־1.8 מיליארד דוברי אנגלית ברמה כלשהי, בין כשפת אם או כשפה שנייה. מתוכם, בין 300 ל־450 מיליוני בני אדם מדברים אנגלית כשפת אם. אנגלית היא השפה השלטת במדע, באקדמיה, בתקשורת, בעסקים, בתעופה, בים, בדיפלומטיה, בתיירות, בבידור, במחשבים ובאינטרנט.\nהתפשטות השפה והשפעתה גברו בימי הזוהר של האימפריה הבריטית, אך לא פסקו גם בעת שזו דעכה, בין היתר עקב התעצמותה של ארצות הברית מבחינה מדינית, צבאית, כלכלית, מדעית, טכנולוגית ותרבותית.\nזוהי שפה רשמית בממלכה המאוחדת, אירלנד, קנדה, ניו זילנד, מלטה, הודו, פקיסטן, הפיליפינים, סינגפור, ובמספר מדינות באפריקה, באמריקה הלטינית ובאיי אוקיאניה.\nבארצות הברית ובאוסטרליה לא מוגדרת שפה רשמית, אך השפה האנגלית משמשת את ממשלותיהן ואת תושביהן יותר מכל שפה אחרת.",
    "pageid": 908647
  },
  {
    "title": "בית\"ר ירושלים",
    "extract": "בית\"ר ירושלים היא מועדון כדורגל ישראלי מירושלים, המשתייך לאגודת הספורט בית\"ר. קבוצת הכדורגל הבכירה של המועדון משחקת בליגת העל – ליגת הכדורגל הבכירה בישראל. המועדון הוקם ב-1936, והחל משנות השבעים, נחשב לאחד הבכירים והאהודים ביותר בכדורגל הישראלי. המועדון חבר שותף בארגון המועדונים האירופיים.\nהקבוצה נוהגת לשחק בתלבושת צהובה-שחורה. אצטדיונהּ הביתי של הקבוצה, החל משנת 1991, הוא אצטדיון טדי, הממוקם בשכונת מלחה, ירושלים ומכיל 31,733 מקומות ישיבה. קודם לאצטדיון טדי, שיחקה הקבוצה בשנותיה המוקדמות באצטדיון ימק\"א.\nלזכות בית\"ר שש אליפויות ישראל, שמונה גביעי מדינה, שלוש זכיות בגביע הטוטו ושתי זכיות בתואר אלוף האלופים. בית\"ר ירושלים היא הקבוצה הראשונה בתולדות הכדורגל הישראלי ששיחקה במפעל במסגרת אירופאית, במשותף עם הפועל באר שבע, כאשר השתתפה בגביע האינטרטוטו לעונת 1976/1977.\nהחל משנת 2022 נמצא המועדון בבעלות איש העסקים ברק אברמוב.",
    "pageid": 48329
  },
  {
    "title": "בני אבני",
    "extract": "בני אבני (נולד ב-26 בספטמבר 1970) הוא שחקן ישראלי וטייס באל על וביחידת הכיבוי האווירי.",
    "pageid": 1204156
  },
  {
    "title": "ג'בונטה גרין",
    "extract": "ג'בונטה גרין (באנגלית: Javonte Green; נולד ב-23 ביולי 1993) הוא כדורסלן אמריקאי-מונטנגרי המשחק בעמדות הקלע והסמול פורוורד בשיקגו בולס מליגת ה-NBA.",
    "pageid": 2115426
  },
  {
    "title": "ג'ונתן מוטלי",
    "extract": "ג'ונתן לנדוס מוטלי (באנגלית: Johnathan Landus Motley; נולד ב-4 במאי 1995) הוא כדורסלן אמריקאי המשחק בעמדת הפאוור פורוורד בהפועל תל אביב מליגת העל והיורוקאפ.",
    "pageid": 2223533
  },
  {
    "title": "גולדה מאיר",
    "extract": "גולדה מאיר (במקור מאירסון; נולדה בשם גולדה מאבוביץ'; 3 במאי 1898, י\"א באייר ה'תרנ\"ח – 8 בדצמבר 1978, ח' בכסלו ה'תשל\"ט) הייתה ראש ממשלת ישראל הרביעית בין 1969 ל-1974. לפני כן כיהנה מאיר כשגרירת ישראל בברית המועצות, כחברת הכנסת, כשרת העבודה ושרת החוץ.\nגולדה מאיר נולדה בקייב, האימפריה הרוסית, ובילדותה היגרה משפחתה לארצות הברית, בה גדלה. בגיל 23 עלתה ארצה יחד עם בעלה, מוריס מאירסון.  תחילה הייתה חלוצת התיישבות בקיבוץ קודם שנעשתה לאשת ציבור. מאיר החלה את דרכה הפוליטית כמזכירת מועצת הפועלות בהסתדרות העובדים, ומטעמה יצאה מספר פעמים לשליחויות באמריקה בסוף שנות ה-20 ובתחילת שנות ה-30 של המאה ה-20. עם השנים התקדמה בתפקידיה בתנועת הפועלים ובתנועה הציונית ופעלה בארץ ישראל ובארצות הברית. ב-1948 מונתה כחברת מועצת העם, והייתה מחותמות מגילת העצמאות.\nמאיר נבחרה לאספה המכוננת, שבהמשך הפכה לכנסת הראשונה, ומונתה לשרת העבודה בממשלת ישראל הראשונה. בתפקידה זה הובילה חקיקה חברתית רחבה. ב-1955 הוצבה כמועמדת מפא\"י לראשות עיריית תל אביב, אך לא נבחרה לתפקיד. ב-1956 מונתה לשרת החוץ ובעקבות זאת עברתה כנהוג אז את שם משפחתה ממאירסון למאיר. היא כיהנה כשרת החוץ במשך עשור, בתקופה שבה פרצה מלחמת סיני. היא פרשה מתפקידה ב-1966, אך עד מהרה חזרה לפעילות פוליטית ומונתה למזכירת מפא\"י. בתור מזכירת מפא״י פעלה רבות למען איחוד מפלגות הפועלים, מטרה שהוגשמה עד מהרה, ומאיר כיהנה כמזכירת מפלגת העבודה.\nעם מותו של לוי אשכול, הוחלט על מינויה ליושבת-ראש מפלגת העבודה (שרצה במשותף עם מפ\"ם במסגרת המערך), ובמרץ 1969 הרכיבה את ממשלת ישראל הארבע עשרה. המערך בהנהגתה זכה ב-56 מושבים בכנסת השביעית, ההישג הגבוה ביותר של רשימה כלשהי בישראל. עם כניסתה לתפקיד הנהיגה את ישראל תוך מלחמת ההתשה. לאחר המלחמה שאפה לקיים  משא ומתן ישיר לשלום קבע  בין ישראל למדינות ערב יתקיים. גישה זאת נדחת על ידי מדינות ערב ובראשן מצרים.[דרוש מקור]\nבמהלך כהונתה כראש הממשלה עמדה מאיר במספר משברים: מחאת הפנתרים השחורים, אליה הגיבה בצורה שנחשבה מנותקת בעיניי חלק ניכר מהציבור; גל הטרור; ומלחמת יום הכיפורים, שבה נפלו מעל אלפיים חללים. ועדת אגרנט, שהוקמה בעקבות הכשל המודיעיני שסבב סביב פריצת מלחמת יום כיפור, פרסמה את מסקנותיה הנוקבות נגד הדרג המבצעי, ושיבחה את התנהגותה של ראש הממשלה גולדה מאיר. ימים בודדים אחרי פרסום דו\"ח הביניים של הוועדה, בעקבות תסיסה ציבורית וחוסר אחדות פנים מפלגתית, החליטה מאיר להתפטר מתפקידה כראש ממשלה.\nבפוליטיקה הישראלית של תקופתה, בלטה מאיר בהיותה אישה. בין היתר היתה האשה הראשונה שכהנה כשרת חוץ בישראל, האישה הראשונה (והיחידה עד כה) שכיהנה בתפקיד כראש ממשלת ישראל, ואחת הנשים הראשונות בעולם שהנהיגו מדינה דמוקרטית. כמו כן, היא אחת משתי הנשים היחידות החתומות על מגילת העצמאות (יחד עם רחל כהן-כגן).",
    "pageid": 515
  },
  {
    "title": "דוד",
    "extract": "דָּוִד הוא דמות מקראית, המתואר במקרא כמלכהּ השני של ממלכת ישראל המאוחדת (אחרי שאול המלך) ואבי שושלת בית דוד ששלטה בממלכת יהודה במשך למעלה מ-400 שנה לאחר מותו עד חורבן בית המקדש הראשון. התיאורים התנ\"כיים השונים, מייחסים לדוד כיבוש חבלי ארץ נרחבים בצפון ארץ ישראל ובמערבה.\nדמותו ופועלו של דוד תפסו מקום חשוב במסורת היהודית ובפולקלור, והוא נחשב לדמות מופת ולאחד מגדולי האומה. דוד המלך מכונה במקרא ”נְעִים זְמִרוֹת יִשְׂרָאֵל” (שמואל ב', כ\"ג, א'), המסורת היהודית רואה בו את המחבר של רוב ספר תהילים. על פי המסורת, המשיח יהיה אדם מזרע דוד. מסורת זו אומצה גם בברית החדשה, בה נאמר כי ישו היה נצר לבית דוד. בקבלה נמנה דוד עם אחד מ\"ארבעת רגלי המרכבה לשכינה\", שעליהם מתבססת השראת השכינה בעולם לאורך ההיסטוריה (השלושה הנוספים הם אבות האומה אברהם יצחק ויעקב).\nדוד הוא חלק מרשימה בת 53 דמויות מקראיות, שאושרו במחקר מבחינה ארכאולוגית כדמויות היסטוריות, ותקופתו מתוארכת לסביבות המאה ה־10 לפני הספירה.\nהתיאור התנ\"כי של חיי דוד משקף מסורות רבות, אך מכיוון שהטקסטים המקראיים הנמצאים בידינו היום נכתבו מאות שנים לאחר התקופה המשויכת לדוד, לאורך השנים חוקרי מקרא, ארכאולוגים והיסטוריונים, היו חלוקים בדעתם ביחס לדוד ולתיאור מלכותו אל מול המציאות ההיסטורית. ביחס לקיומה של מלכות דוד, אסכולות מסוימות מקבלות את הסיפור התנ\"כי כנכון בעיקרו, גם אם מוגזם לעיתים, ואחרות רואות בסיפורי דוד מסורות שהגיעו מסיפורים אחרים ושויכו בהמשך לדוד. ביחס למהימנות הסיפורים גופה, מקובל במחקר לראות בספרות זו כאפולוגיה, וכמתאימה ל\"סיפורי אוזורפציה\", במסגרתם מבקש האוזורופ להצדיק את עלייתו לשלטון ומרידתו בשליט החוקי.",
    "pageid": 10997
  },
  {
    "title": "האי (סדרת טלוויזיה)",
    "extract": "האי היא סדרת דרמה ומדע בדיוני ישראלית לילדים ונוער, אשר שודרה בערוץ הילדים החל מ-28 באוקטובר 2007 ועד לסיומה ב-1 במרץ 2010 בחברת HOT. הסדרה מציגה את סיפורם של חבורת ילדים שייעודם הוא להציל את העולם מאסטרואיד שאמור לפגוע בכדור הארץ ב-9 בספטמבר 2009. את הסדרה יצר וכתב גיורא חמיצר והיא בוימה על ידי עפר ויצמן.\nשיר הנושא של הסדרה, \"כאילו אין מחר\", נכתב על ידי גיורא חמיצר, הולחן על ידי דני רייכנטל ובוצע על ידי השחקנית והזמרת דנה ברגר (משחקת בסדרה בתפקיד סילביה).\nהסדרה הופקה בעלות של כ-150 אלף שקל לפרק בממוצע, והיא אחת מסדרות הילדים שהופקו בעלות הגבוהה ביותר בישראל. היא זכתה בפרס האקדמיה לטלוויזיה בקטגוריית תוכנית לילדים ונוער הטובה ביותר לשנת 2008. כוכב הסדרה יון תומרקין זכה בפרס שחקן השנה בטקס נבחרי ערוץ הילדים על תפקידו בסדרה שלוש פעמים.",
    "pageid": 439627
  },
  {
    "title": "הודו",
    "extract": "רפובליקת הֹדּוּ (בהינדי: भारत गणराज्य, נהגה: בּהָרָט גַנְרָאגְ'יַה), היא מדינה בדרום אסיה השולטת על רוב תת-היבשת ההודית. הודו היא המדינה השביעית בגודלה בעולם בשטחה, והמדינה בעלת האוכלוסייה הגדולה ביותר בעולם עם מעל ל-1.4 מיליארד נפש (נכון לאוגוסט 2023), אשר דוברים למעלה ממאה שפות שונות. הממשלה בהודו, הנחשבת רשמית לדמוקרטית, רואה עצמה כדמוקרטיה בעלת האוכלוסייה הגדולה בתבל.\nהודו מחולקת לעשרים ושמונה מדינות (שבעצמן מחולקות למחוזות), שבע טריטוריות איחוד, וטריטוריה אחת של בירת המדינה, דלהי. בכל מדינה השלטון נבחר בבחירות מקומיות, בעוד שבטריטוריות האיחוד השלטון ממונה על ידי המדינה. להודו קו חוף באוקיינוס ההודי שאורכו למעלה מ-7,000 קילומטרים, והיא גובלת בפקיסטן במערב; בנפאל, ברפובליקה העממית של סין ובבהוטן בצפון-מזרח; ובבנגלדש ובמיאנמר במזרח. מלבד מדינות אלה, קרובה הודו למספר מדינות-אי באוקיינוס ההודי: סרי לנקה, האיים המלדיביים ואינדונזיה. כלכלת הודו היא הרביעית בגודלה בעולם, וצומחת בקצב מהיר.\nמתוקף היותה כר הצמיחה לתרבות עמק האינדוס ומוקד של דרכי מסחר חשובות ואימפריות גדולות, להודו תפקיד מפתח בהיסטוריה האנושית: ההינדואיזם, הסיקיזם, הבודהיזם והג'ייניזם מקורן כולן בהודו, בעוד גם האסלאם והנצרות זכו להשפעה נרחבת בתקופות מאוחרות יותר. במאה ה-19 הייתה הודו קולוניה של האימפריה הבריטית. היא זכתה בעצמאות בשנת 1947, לאחר מאבק מתמשך, אלים בחלקו.\nהודו היא מדינה בעלת נשק גרעיני באופן רשמי ומעצמה אזורית. להודו הצבא השני בגודלו בעולם מבחינת כוח-אדם.",
    "pageid": 380
  },
  {
    "title": "היחידה הרב-ממדית",
    "extract": "היחידה הרב-ממדית (יחידה 888, הידועה גם כ\"יחידת רפאים\") היא יחידה קרבית מיוחדת בצה\"ל, הפועלת תחת זרוע היבשה. היחידה הוקמה במהלך שנת 2019 ביוזמת הרמטכ\"ל אביב כוכבי, כחלק מהתכנית הרב־שנתית \"תנופה\", במטרה להיערך ללחימה בשדה הקרב העתידי. היא מהווה יחידת מודל לשינויים עתידיים ביחידות התמרון של צה\"ל. היחידה מיועדת להילחם בכל זירות הלחימה ובכל תוואי שטח בהתאם למאפייניו ולאתגריו המשתנים, תוך שהיא משמשת ככוח מתמרן רב־זרועי, בעל כושר לחימה גבוה לאיתור, לחשיפה ולהשמדת אויב. היחידה מוכשרת ומתפקדת כיחידת קומנדו, על אף שאינה חלק מחטיבת עוז. \nבסיס האם של היחידה שוכן במפקדת מרום.\nהיחידה מחולקת ל3 פלגות. \nפלגת פשיטה לעומק, פלגת חשיפה תקיפה ופלגת ניסוי אמל\"ח חדשני\n\n",
    "pageid": 1784626
  },
  {
    "title": "הפיינליסימה",
    "extract": "הפיינליסימה (באנגלית: Finalissima, בספרדית: Finalísima, בתרגום חופשי \"הגראנד פינאלה/הגמר הגדול\") היא תחרות רשמית משותפת לאופ\"א וקונמבול המפגישה בין אלופת אירופה ואלופת דרום אמריקה. התחרות החלה להתקיים מחדש החל משנת 2022, לאחר שבעבר התקיימה פעמיים תחת השם גביע ארטמיו פרנקי ב-1985 ו-1993. הייתה זו המקבילה הרשמית למשחק הגביע הבין-יבשתי, שהפגיש בין הזוכה בגביע אירופה לאלופות לזוכה בגביע ליברטדורס.\nהתחרות אורגנה על ידי התאחדויות הכדורגל של שתי היבשות, אופ\"א האירופית ו-CONMEBOL מדרום אמריקה. המפעל הוא מעין מהדורה מוקדמת לגביע המלך פהד ששוחק לראשונה ב-1992, ושינה את שמו לגביע הקונפדרציות כשפיפ\"א החלה לארגן אותו בשנת 1997. המפעל קרוי על שמו של ארטמיו פרנקי, נשיא אופ\"א בין השנים 1972 ל-1983, שנהרג בתאונת דרכים.",
    "pageid": 1331332
  },
  {
    "title": "התקווה",
    "extract": "\"הַתִּקְוָה\" הוא ההמנון הלאומי של מדינת ישראל, ועד הקמתה הייתה המנונה של התנועה הציונית. ההמנון כולל, בשינויים קלים, את שני הבתים הראשונים מהשיר \"תִּקְוָתֵנוּ\" של נפתלי הרץ אימבר, אשר חובר בשנת 1878. מקור הלחן במנגינה רומנית עממית, והוא הותאם למילות התקווה על ידי שמואל כהן. השיר, שהתקבל כהמנון לאומי ביישוב ובתנועה הציונית משלהי המאה ה־19, נחשב להמנון מדינת ישראל מיום הקמתה, אך עוגן בחוק הישראלי רק כעבור 56 שנה, ב־10 בנובמבר 2004.",
    "pageid": 1333
  },
  {
    "title": "חיים שמואלביץ",
    "extract": "הרב חיים ליב הלוי שמואלביץ (ר' חיים סטוצ'ינער על שם העיר שבה גדל; ב' בתשרי ה'תרס\"ג, 3 באוקטובר 1902, קובנה – ליל ג' בטבת ה'תשל\"ט, 1 בינואר 1979, ירושלים) היה ראש ישיבת מיר בליטא, בתקופת שהותה בשנגחאי במהלך מלחמת העולם השנייה ובארץ ישראל, היה חבר במועצת גדולי התורה של אגודת ישראל.",
    "pageid": 596685
  },
  {
    "title": "חיפה",
    "extract": "חֵיפָה (בערבית: حيفا) היא עיר באזור הכרמל, השלישית בגודל אוכלוסייתה בישראל (אחרי ירושלים ותל אביב-יפו), בעלת אוכלוסייה מעורבת עם מיעוט ערבי. היא חברה בארגון פורום ה-15, משמשת מרכזה של מטרופולין חיפה, בירת מחוז חיפה והיא מרכז עירוני חשוב והגדול ביותר בצפון ישראל. חיפה המשתרעת על פני כ-70 קמ\"ר, היא העיר עם השטח ה-6 בגודלו בישראל ומונה כ-300,000 תושבים.\nחיפה היא מרכז תחבורה, תעשייה ותרבות חשוב ומשפיע על כל מדינת ישראל ואחד ממרכזי הסחר הימי של ישראל. מראשית ימיה, הייתה עיר נמל. גם בשנות האלפיים, אחד מסמלי העיר הוא נמל חיפה, שהוא אחד משני נמלי המסחר הגדולים של ישראל.",
    "pageid": 678474
  },
  {
    "title": "טריסטן דה קונה",
    "extract": "טריסטן דה קונה או דה קוניה (באנגלית: Tristan da Cunha) היא קבוצת איים געשיים מרוחקים, השוכנים בדרום האוקיינוס האטלנטי, 2,816 ק\"מ מדרום אפריקה ו-3,360 ק\"מ מדרום אמריקה. האיים הם חלק מהטריטוריה הבריטית סנט הלנה, אסנשן וטריסטן דה קונה. שטחם של האיים מורכב מן האי המרכזי, טריסטן דה קונה (98 קמ\"ר) וכן ממספר איים בלתי מיושבים: אינאקססיבל (Inaccessible Islands מילולית: האיים הבלתי נגישים) וכן איי נייטינגייל והאי גוף (Gough) הנמצא 395 ק\"מ מדרום-מזרח לאי המרכזי ואף הוא חלק מקבוצת האיים. יחד עם אי הפסחא, נחשבים איי טריסטן דה קוניה למקומות המיושבים הנידחים ביותר בעולם.\nמחלות מסוימות כגון גלאוקומה ואסתמה נפוצות באוכלוסייה כתוצאה מנישואי קרובים. נחיתת זרים על האי כרוכה בקבלת אישור מן המינהלן המקומי.\nריחוקם של האיים מקשה על התחבורה אל העולם החיצון. אין באיים שדה תעופה וניתן להגיע אליהם בספינה בלבד. ספינות דייגים מדרום אפריקה מבקרות באיים באופן קבוע וספינת הוד מלכותה \"סנט הלנה\" מקיימת קשר בין האיים לבין סנט הלנה והאי אסנשן.\nבשנת 2018 ביקר הישראלי גן ארז באי והיה לישראלי היחיד והראשון שביקר באי עד כה.",
    "pageid": 255471
  },
  {
    "title": "יאיר שרקי",
    "extract": "יאיר מרדכי שֶׁרקי (נולד בי\"ד בשבט ה'תשנ\"ג, 5 בפברואר 1993) הוא עיתונאי ישראלי המשמש כתב ופרשן לענייני דתות ופוליטיקה של חברת החדשות ובעל טור שבועי בעיתון \"מקור ראשון\". מגיש תוכניות אקטואליה בחדשות 12.",
    "pageid": 1186027
  },
  {
    "title": "יהל\"ם",
    "extract": "יחידה הנדסית למשימות מיוחדות, בראשי תיבות: יהל\"ם (נהגה: יהלום), היא יחידה מובחרת בצה\"ל. היחידה משתייכת לחיל ההנדסה הקרבית ומוכשרת כיחידת קומנדו, אף על פי שאינה שייכת לחיל הרגלים. היחידה היא הסמכות ההנדסית הגבוהה ביותר בצה\"ל, ובעלת יכולות מיוחדות רבות הכוללות, בין השאר, פריצה הנדסית, חבלה התקפית, חבלה וסילוק פצצות, הפעלת רובוטים צבאיים, הגנה מפני איומי אב\"כ, קומנדו הנדסי ולוחמת מנהרות.\nהיחידה פועלת הן בצורה עצמאית והן לצד יחידות מיוחדות אחרות. רוב פעולותיה של היחידה שקטות ומסווגות. בשנים שאחרי יציאת צה\"ל מרצועת הביטחון בדרום לבנון, ועם התרחבות אירועי האינתיפאדה השנייה, גברה בצה\"ל ההכרה בחשיבותה וביכולותיה של היחידה לתת מענה מקצועי ומיידי להריסת בתים ופירוק מטענים ומלכודים. נפח הפעילות שלה גדל באופן ניכר, והפך לאחד מהגדולים בצה\"ל. ככל שהתרחבה פעילות המחבלים במנהרות וסליקים, כך נוצר צורך לתת מענה למתווה זה, בין אם על ידי לוחמים שמתמחים במנהור, ובין באמצעות רובוטים וכלים בלתי מאוישים, יהל\"ם הייתה הבית הטבעי ליכולות אלו. כתוצאה מכך הוחלט על הגדלה משמעותית של היחידה והפיכתה לאגד הנדסי.\nתפקידיה של היחידה מגוונים וכוללים ביצוע משימות הנדסה מיוחדות, הריסות מדויקות, פיצוץ מבנים, חבלה בתשתיות האויב, טיפול בחומרי נפץ, הכנת מטענים ופצצות, נטרול מטעני חבלה של האויב, סילוק פצצות, פינוי שדות מוקשים, הנדסה ופריצה בים וביבשה, לוחמת מנהרות, איתור והשמדה של סליקים ומנהרות הברחה ומנהרות טרור. היחידה מפתחת אמצעים ושיטות בתחום ההנדסה ומכשירה לוחמים ביחידה, בחיל ההנדסה הקרבית ובצה\"ל בתחומים הרלוונטיים.",
    "pageid": 327560
  },
  {
    "title": "יחידה 504",
    "extract": "יחידה 504 (נודעה בעבר גם בשמות \"יחידה 154\", \"מודיעין 10\", \"יחידת הקת\"ם\" ובכינוי \"עוצבת המודיעין האנושי\") היא יחידה באגף המודיעין של צה\"ל, האחראית על הפעלת סוכנים סמויים מחוץ לגבולות מדינת ישראל. זאת, בדומה ליחידות המודיעין האנושי (יומינט) במוסד למודיעין ולתפקידים מיוחדים ובשירות הביטחון הכללי.\nשורשי \"יחידה 504\" בש\"י. היחידה הוקמה ביוני 1948 ונקראה \"מודיעין 10\" (ש.מ. 10). כינוי, המשמש כיום כשם עמותת מודיעין 10 שהוקמה על ידי בוגרי יחידה 504 במטרה לשמר את מורשת היחידה, להנחילה לקציני ולחיילי היחידה בהווה ולחשוף לציבור הרחב את פעילות היחידה בעבר, המותרות בפרסום. מפקדה הראשון היה דוד קרון. בשנת 1957 שונה שמה ל\"יחידה 154\". לאחר מלחמת ששת הימים, בעקבות איחודה עם יחידה 560 שעסקה בחקירת שבויים, שונה שמה ל\"יחידה 7019\" ולאחר מלחמת יום הכיפורים נקראה \"יחידה 504\".",
    "pageid": 76681
  },
  {
    "title": "יצחק רבין",
    "extract": "יִצְחָק רַבִּין (‏‏?‏;‏ א' באדר ה'תרפ\"ב, 1 במרץ 1922 – י\"ב בחשוון ה'תשנ\"ו, 4 בנובמבר 1995) היה פוליטיקאי ואיש צבא ישראלי, שכיהן כרמטכ\"ל השביעי של צה\"ל, כראש ממשלת ישראל החמישי וכשר הביטחון העשירי. נרצח במהלך כהונתו כראש הממשלה בידי מתנקש יהודי-ישראלי.\nלפני הקמת מדינת ישראל שימש רבין כמפקד גדוד בפלמ\"ח וכמח\"ט \"הראל\" בצה\"ל במלחמת תש\"ח, ולאחריה המשיך לטפס בסולם הדרגות. בשנות השישים מונה לרמטכ\"ל צה\"ל, עליו פיקד בעת שפרצה מלחמת ששת הימים. רבין היה איש מפתח בהכנתו המוצלחת של צה\"ל למלחמה. לאחר שחרורו משירות צבאי מונה לשגריר ישראל בארצות הברית, ומששב ארצה שובץ ברשימת המערך השני לכנסת השמינית מטעם מפלגת העבודה, נבחר לכנסת וכיהן כשר העבודה בממשלת גולדה מאיר.\nלאחר התפטרותה של מאיר התמודד על ראשות מפלגת העבודה, גבר על שמעון פרס ומונה לראש הממשלה בשנת 1974; הראשון מבין ראשי ממשלות ישראל שנולד בארץ ישראל. במהלך כהונתו הראשונה נחתם הסכם הביניים בין ישראל למצרים ובולט בזיכרון הציבורי במיוחד הוא מבצע יונתן. ב-1977, בעקבות פרשת חשבון הדולרים, התפטר מראשות הממשלה ומראשות המפלגה, ולאחר תבוסת מפלגות הפועלים בבחירות היה לחבר הכנסת באופוזיציה עד לכינונה של ממשלת האחדות הלאומית בשנת 1984, שהחל ממנה כיהן כשר הביטחון בממשלות האחדות. בתקופתו התייצב צה\"ל ברצועת הביטחון בלבנון והתמודד מול פרוץ האינתיפאדה הראשונה. רבין תמך תוך הסתייגות מסוימת בתוכנית להפלת ממשלת האחדות ב-1990, ומשזו נכשלה שב לאופוזיציה והחליט להתמודד על ראשות המפלגה.\nב-1992 התמודד על ראשות מפלגת העבודה, ניצח בהתמודדות והוביל את מפלגתו לניצחון בבחירות לכנסת השלוש עשרה. רבין מונה בשנית לראשות הממשלה והוביל את הסכם השלום עם ירדן ואת הסכמי אוסלו. על חלקו בתהליך אוסלו זכה בפרס נובל לשלום בשנת 1994. רבין קידם גם משא ומתן להסדר קבע עם סוריה, בתיווך אמריקאי. במקביל התחוללה סדרת פיגועי טרור שקרעה את עמדת הציבור בין תומכי ומתנגדי תהליך השלום, בנוסף על הקרע האידאולוגי שבא עם הוויתור על אדמות מולדת. בתחום הכלכלי קידם את המשך תהליך הליברליזציה הכלכלית של המשק הישראלי, ותקופת כהונתו עמדה בסימן המשך העלייה מברית המועצות לשעבר.\nרבין נרצח ב-4 בנובמבר 1995, בתום עצרת השלום בכיכר מלכי ישראל, על-ידי יגאל עמיר, מתנקש יהודי דתי שהתנגד לתהליך אוסלו ומצא הצדקה הלכתית למעשה הרצח. הוא נקבר בחלקת גדולי האומה.",
    "pageid": 624791
  },
  {
    "title": "ישו",
    "extract": "יֵשׁוּ או יֵשׁוּעַ (גם ישו מנצרת; ישוע בן יוסף, או כפי הגרסה הארמית: ישוע בר יוסף; ביוונית: Ἰησοῦς, ובלטינית: Iesus; לפי המשוער סביב 4 לפנה\"ס – סביב 30 או 33 לספירה) היה מטיף ומנהיג דתי יהודי בן המאה הראשונה לספירה. הוא הדמות המרכזית בנצרות, הדת הגדולה בעולם, שבה הוא נחשב למשיח ולבן האלוהים.\nלפי האמונה הנוצרית והמסופר בברית החדשה, ישו היה יהודי ונצר לבית דוד שנולד בבית לחם לאמו מרים כשהיא בתולה, תוך שהתעברה באורח נסי מרוח הקודש. בימי חייו סבב בין תושבי הגליל ויהודה, נטבל על ידי יוחנן המטביל, עמד בפיתויי השטן, גייס את שנים-עשר השליחים כתלמידיו וחולל נסים. ישו הפיץ את בשורתו, הכריז על מעמדו כבן האלוהים והודיע שבא להביא את הגאולה הסופית ומלכות השמים. לאחר בואו לירושלים סעד עם השליחים בפעם האחרונה, ואז נבגד על ידי יהודה איש קריות ונמסר לרשויות. ישו נשפט על ידי הכהן הגדול והוסגר לידי המושל הרומאי פונטיוס פילאטוס, שבלחץ ההמון הורה להוציאו להורג בצליבה. בעינויים שסבל רואה הנצרות קורבן שבא לכפר על המין האנושי כולו ולהושיעו מחטאיו, בתנאי שיקבל את היות ישו אלוהי וגואל. על פי הברית החדשה, ביום השלישי לאחר מותו קם ישו לתחייה, התגלה לתלמידיו, ולאחר שסבב על הארץ זמן מה עלה השמימה בגופו כדי לשבת לימין האל. הוא אמור לשוב באחרית הימים ולשפוט את החיים והמתים.\nטבעו, מהותו ומסריו של ישו הם נושא יסוד בתאולוגיה הנוצרית וליבתה של הנצרות. התפישה המסורתית ברוב המוחלט של הכנסיות השונות, היא שישו הוא ההתגלמות הגשמית של האל הבן, אחד ממרכיבי השילוש הקדוש, שהתקיים עם אלוהים האב ורוח הקודש מטרם הבריאה והתגלגל בבשר כדי למלא את שליחותו; לצד טבעו האלוהי לגמרי היה גם אנושי לגמרי, והדבר אפשר לו לגשר על הפער בין בני-האדם לאלוהים ולקרב אותם לבורא. הקביעה ששני טבעים אלה התקיימו כאחד היא עיקר אמונה עליון עבור רוב הכנסיות מאז ועידת כלקדון ב-451, אם כי יש כנסיות הטוענות שהיה לישו רק טבע אחד מושלם. ישנו גם מיעוט קטן הדוחה את רעיון השילוש. מלבד יסודות אלו, פרשנות מסריו, היחס בין האלוהי לאנושי באישיותו ושאלות אחרות היוו תמיד מוקד למחלוקות עזות ולפילוגים הרבים בתוך הנצרות. למרות זאת, זרמיה כולם רואים בו את מושיע האנושות, וחייו ותורתו מצוינים בחגיהם ובמסורתם ונלמדים על ידם. הטקס המרכזי \"סעודת האדון\" מוקדש לאכילת יין ולחם ההופכים באופן נסי לדמו ובשרו או לפחות מסמלים אותם. גם לאחר תהליך החילון במאות האחרונות, בעולם הנוצרי עדיין נתפש ישו כמורה מוסרי וכדמות מופת, על אף היחלשות או דחיית האמונה ביסודות העל-טבעיים שבדת. הוא דמות חשובה ביותר בתרבות המערבית ובתרבות העולם בכלל.\nחז\"ל תפסו את ישו כאדם שלילי ושנוא, ולעומת זאת בקרב המוסלמים והדרוזים הוא נערץ ומקובל בתור עיסא, אחד מנביאי האסלאם והדת הדרוזית. מציאותו ומעשיו של ישו ההיסטורי, מחוץ למסגרת האמונה הדתית, שנויים במחלוקת קשה בעולם האקדמי. רוב החוקרים מניחים כי יהודי בשם ישו אכן התקיים בפועל והפיץ בשורה רוחנית, אך דוחים כליל את עיקר המדווח אודותיו בכתבי הקודש הנוצריים ובמסורת הכנסייה, שמקובל כיום שנתחברו זמן רב לאחר מותו, אם בכלל היה. כך, לדוגמה, מעריכים כי בדורות הראשונים לא נתפש ישו על ידי כל מאמיניו כאלוהי, וחלקם ראו אותו כמשיח וכנביא בלבד.",
    "pageid": 599455
  },
  {
    "title": "כתובת בלעם",
    "extract": "כתובת בלעם בן בְּעור היא כתובת עתיקה (המתוארכת ל־840–760 לפנה\"ס) שנמצאה בתל דיר עלא שבירדן. יש המזהים אותו עם היישוב המקראי סוכות, מצפון-מזרח למפגש נחל יבוק עם נהר הירדן.",
    "pageid": 86070
  },
  {
    "title": "מגי טביבי",
    "extract": "מרגרט \"מגי\" טביבי (נולדה ב-3 בינואר 1995, ב' בשבט ה'תשנ\"ה) היא מגישת טלוויזיה ישראלית, מגישת מהדורת החדשות המרכזית של עכשיו 14. התפרסמה לראשונה כשהופיעה בעונה התשיעית של התוכנית \"האח הגדול\" ברשת 13.",
    "pageid": 1940933
  },
  {
    "title": "מלטה",
    "extract": "הרפובליקה של מלטה (במלטית/מלטזית: Repubblika ta' Malta, באנגלית: Republic of Malta) היא מדינת איים קטנה הממוקמת במרכז הים התיכון, מדרום לאיטליה. עקב מיקומם האסטרטגי של האיים, הם נכבשו שוב ושוב במהלך ההיסטוריה, אך מאז 1964, מלטה היא מדינה עצמאית. ב־2004 היא הצטרפה לאיחוד האירופי.\n\n ערך מורחב – היסטוריה של מלטה\n\nמלטה הייתה מיושבת כבר בשנת 5200 לפנה\"ס. כלי חרס שנמצאו על ידי ארכאולוגים במקדשי סקורבה (Skorba Temples), מעוררים את הסברה שהאיים המלטזיים יושבו בראשונה בשנת 5,200 לפנה\"ס, כנראה על ידי הסיקאנים (Sicani), ציידים וחקלאים בני תקופת האבן שהגיעו מסיציליה. הכחדתם של ההיפופוטמים הגמדיים והפילים הגמדיים נקשרה להופעתם של בני האדם במלטה. יישובים חקלאיים פרהיסטוריים המתוארכים לתקופה הנאוליתית הקדומה התגלו בשטחים פתוחים וגם במערות, כמו בגהאר דאלאם (Gahar Dalam). הסיקאנים גידלו דגנים ומקנה. הם סגדו לאלת פריון, שדמותה מיוצגת בצלמיות מלטזיות פרהיסטוריות, הדומות לאלו שנמצאו בתרבויות ים-תיכוניות אחרות, כמו ונוס מווילנדורף. כלי חרס דומים נמצאו באגריג'נטו בסיציליה.\nמבנים מגליתיים הוקמו משנת 3600 עד 2500 לפנה\"ס.\nיישוב פרהיסטורי גדול היה במקום עד הגעת הפיניקים.\n\nבשנת 400 לפנה\"ס בקירוב נכבשו האיים על ידי קרתגו. סוחרים פיניקים, שעברו באי בדרכם ממזרח הים התיכון לקורנוול, התיישבו באי בעיקר באזור מדינה והעיר רבאט וקראו למקום מאלט. רומאים, שהתיישבו במדינה מאוחר יותר קראו לאי מליטה. בתקופת המלחמות הפוניות (264–146 לפנה\"ס) עברה מלטה לידי הרומאים, נכבשה בשנית על ידי קרתגו וחזרה שוב לשלטון רומא, כחלק מהפרובינקיה של סיציליה. השפעת התרבות הפיניקית נותרה עוד זמן רב באי, בעיקר בשפה, כפי שמעידות המצבות של מלקרת (Cippi of Melqart).\nבמאה הראשונה לפנה\"ס נזכרה מלטה בנאומיהם של קיקרו, פליניוס הזקן ודיודורוס סיקולוס. האחרון ציין את איכותם של הנמלים, עושרם של התושבים ואיכותם של מוצרי הטקסטיל של האי. במאה השנייה לספירה העלה הקיסר אדריאנוס את מלטה למעמד של מוניקיפיום – עיר חופשית. ענייני האי נוהלו על ידי ארבעה פקידים וסנאט עירוני. פרוקורטור רומאי שישב בעיר מדינה ייצג את הפרוקונסול של סיציליה.\nלפי מעשי השליחים, פאולוס ולוקאס, מפיצי האמונה הנוצרית, נסחפו לאי מלטא. פאולוס נשאר באי שלושה חודשים והטיף לנצרות. מקובל לטעון שהכוונה היא לאי מלטה. האירוע מתוארך לסביבות 58 לספירה.\nאחרי חלוקת האימפריה הרומית ב-395 נשארו סיציליה ומלטה תחת שלטון האימפריה הרומית המערבית. לאחר כמה פלישות של הוונדלים ושל האוסטרוגותים, נכבש האי על יד בליסאריוס הביזנטי, בדרכו לכבוש את הממלכה הוונדלית בצפון אפריקה. מלטה נשארה תחת שלטון האימפריה הביזנטית עד 870.\n\nבשנת 870 כבשו הערבים את האיים מידי הביזנטים.\nבשנת 1091 כבשו הנורמנים את מלטה וסיפחו אותה לממלכה שהקימו בסיציליה. על פי המיתוס המקומי רוג'רו הראשון, כובש האי, העניק לתושביו הנוצרים את דגלו כתודה על שנלחמו למענו. צבעי האדום לבן בדגל מלטה הנוכחי הם מחווה למיתוס זה. לאחר הכיבוש הנורמני נוצרה האצולה המלטית. עד היום קיימת באיים שיטת תוארי אצולה הכוללת שימוש ב-32 תארים. מלטה הייתה לחלק ממלכות סיציליה שהקיפה גם את המחצית הדרומית של חצי האי האיטלקי. הכנסייה הקתולית הוכרה כדת המדינה והייתה כפופה לבישופות פלרמו. בניינים בסגנון הנורמני נבנו באי, בעיקר בבירה העתיקה מדינה. בין השנים 1194–1266 הייתה מלטה חלק מהאימפריה הרומית הקדושה תחת שלטון שושלת הוהנשטאופן. התרבות והדת האירופאיות העמיקו את חותמן במלטה, אך הבסיס הכלכלי המסחרי שלה הידרדר והאי תיפקד בעיקר כבסיס חיל משמר מבוצר. ב-1224 היה גירוש המוני של ערבים מהאי, ובמקומם יושבו נוצרים מסילנו שבחבל אברוצו באיטליה. ב-1249 ציווה הקיסר פרידריך השני על גירוש של כל המוסלמים ממלטה או על התנצרותם. תקופה קצרה נשלט האי על ידי בית אנז'ו, שבזז את האי גוזו תוך כדי מלחמתו ברפובליקה של ג'נובה.\n\nבמאה ה-16 הפכה מלטה למוקד חשוב במאבק על השליטה בים התיכון בעקבות בואם של האבירים ההוספיטלרים מרודוס למלטה. קרל החמישי, קיסר האימפריה הרומית הקדושה, שהבין את חשיבותם של האבירים כחסם בפני ההתפשטות העות'מאנית, העניק להם שליטה על מלטה בשנת 1530 בתמורה סמלית של תשלום בז מלטזי אחד מדי שנה. האבירים נודעו מאז בשם \"האבירים של מלטה\".\nבעקבות עיסוקם של האבירים בשוד ספינות עות'מאניות, יצאו העות'מאנים בשנת 1565 להתקפה על בסיסם עם כוח שכלל כמה עשרות אלפי חיילים. האבירים הזעיקו תגבורת מאירופה ובעזרתה הצליחו להדוף את העות'מאנים והמצור העות'מאני כשל. כדי שלא להתבזות בכישלון דיווחו מפקדי הצבא לסולטאן כי \"מאלטה יוק\" – מלטה לא קיימת.\nאחרי המצור המשיכו ההוספיטלרים לבנות מבצרים באי והקימו את העיר ואלטה – שנקראה על שמו של הגראנד מאסטר של המסדר ז'אן דה ואלט. בוואלטה ובערים החדשות נבנו ארמונות וכנסיות מפוארות, מוסדות חינוך ובתי חולים. בשנת 1675 מתו כ-11,000 איש מתוך אוכלוסייה של כ-60,000 כתוצאה ממגפה.\n\nשלטון האבירים הגיע לקיצו עם כיבוש האיים על ידי נפוליאון בשנת 1798. כאשר גילו תושבי מלטה כי הצרפתים בוזזים את אוצרות הכנסייה, התארגנו אבירי מסדר סיינט ג'והן בפיקודו של דון מיקיל (Dun Mikiel Xerri) כנגד הצרפתים והמרד המלטזי פרץ ב-2 בספטמבר 1798. מקום כינוסם של המורדים היה במבצרי מלטה המבודדים, שם, עקב מחסור באספקת מזון או תרופות החלו שורותיהם להידלדל. דון מיקיל ניסה, יחד עם עוד כ-50 מאנשיו לפרוץ את המצור הצרפתי, אולם נתפס והוצא להורג.\nבשנת 1800 כבשו הבריטים את האיים מידי הצרפתים וכחלק מהסכם פריז של 1814, עברה מלטה רשמית לשלטון האימפריה הבריטית. האיים שימשו כמפקדת הצי הבריטי בים התיכון (עד שנת 1937).\nבתקופת מלחמת העולם השנייה היה למלטה תפקיד חשוב עקב קרבתה לקווי האספקה הגרמניים. על גילוי אומץ הלב בשעת המצור על מלטה, הוענק לאי כולו עיטור גבורה – צלב ג'ורג' (George Cross), המופיע בסמל ובדגל המדינה. גרמניה ואיטליה הכינו בשנת 1942 תוכנית מפורטת לפלישה למלטה (\"מבצע הרקולס\"), אך היא לא הוצאה לפועל.\nאחרי מלחמת העולם השנייה התמודדה מלטה עם קשיים כלכליים. כלכלת מלטה התבססה במידה רבה על עבודה עבור הבסיס הימי הבריטי באי. קיצוצים בתקציב הביטחון של בריטניה הביאו לפיטורים במלטה, ומנהיגי האיים הביעו אכזבה מאי התמיכה של ממשלת בריטניה ובעקבות זאת, דרשו מנהיגי האי עצמאות. באוגוסט 1962, ביקשה ממשלת מלטה מבריטניה להעניק לאי עצמאות בהקדם האפשרי.\nבשנת 1964 הוענקה למלטה עצמאות מהאימפריה הבריטית, וחוקת 1964 העמידה את אליזבת השנייה כראש המדינה ומינתה מושל כנציג המלכה באיים. בשנת 1973 הפכה מלטה לרפובליקה החברה בחבר העמים הבריטי ולה נשיא כראש המדינה. מלטה הצטרפה לאיחוד האירופי ב-1 במאי 2004.\n\nהנשיא נבחר על ידי הפרלמנט וממנה את ראש הממשלה, מנהיג המפלגה שזכתה ברוב המושבים בפרלמנט (בדומה לשיטה הישראלית). הפרלמנט של מלטה מורכב מבית אחד בלבד. הנשיא, בהמלצת ראש הממשלה ממנה את השרים לכל משרדי הממשלה. כל שרי הממשלה חייבים להיות חברי הפרלמנט. הבחירות נערכות מדי 5 שנים.\nמשנת 1993 מלטה מחולקת ל-68 מועצות מקומיות.\n\nהמשאבים העיקריים של מלטה הם אבן הגיר, מיקום גאוגרפי נח וכוח עבודה יצרני. מלטה מייצרת רק כ-20% מהמזון שלה, יש לה מקורות מים מוגבלים ואין לה מקורות אנרגיה טבעיים. כלכלתה תלויה בסחר הזר (משמשת כנקודת מעגן לספינות מטען), בייצור (בעיקר אלקטרוניקה וטקסטיל) ובתיירות. מבחינה תיירותית יש במלטה שילוב של ארמונות יפים, מקדשים פרהיסטוריים, חופים, אתרי צלילה וחופשות מגוונות במחירים נוחים. במלטה יש חברות פרטיות שנמצאות בפיקוח ממשלתי ושווקים ליברליים. מלטה ותוניסיה דנות בשימוש מסחרי הדדי במים הטריטוריאליים שבין שתי המדינות.\n\nמלטה מורכבת מארכיפלג במרכז הים התיכון בערך 93 ק\"מ דרומית לסיציליה, שממנה היא מופרדת על ידי תעלת מלטה. רק שלושת האיים הגדולים (מלטה, גוזו וקומינו) מיושבים בקביעות.\nהמפרצים הרבים מאפשרים נמלים טובים. פני השטח בתוך האיים, המיושבים בצפיפות, מתאפיינים בגבעות נמוכות. הנקודה הגבוהה ביותר היא טה'דמיירק, שנמצאת באי מלטה.\nהאי הראשי והגדול מבין השלושה הוא מלטה, בו שוכנת רוב האוכלוסייה והבירה – ולטה.\nהאי השני בגודלו הוא גוזו ובירתו – ויקטוריה.\nהאי השלישי בגודלו – קומינו, קטן משמעותית מהאחרים, חסר כבישים סלולים ובשטחו מלון בודד.\nהאקלים המקומי הוא ים תיכוני.\n\nמלטה היא אחת המדינות הצפופות בעולם, כ-1,250 תושבים לקילומטר רבוע. מקור רוב האוכלוסייה הוא ערבי, בריטי, איטלקי ופיניקי. מרבית התושבים הזרים במלטה הם בני הלאום הבריטי. באי קהילה מוסלמית בת כ-2,500 נפש, רבים מחבריה נשואים לבני האי.\nהדת הרשמית במדינה היא הנצרות הקתולית, אך עם זאת יש חופש פולחן לבני כל הדתות. במלטה שתי שפות רשמיות – מלטית (שפה שמית) ואנגלית. מרבית התושבים שולטים גם בשפה האיטלקית.\nמלטה היא המדינה האחרונה באיחוד האירופאי שאסרה על גירושין, עד לעריכת משאל עם במאי 2011 שבו מרבית המצביעים תמכו בהכרה חוקית בגירושין. תוצאות המשאל התקבלו על ידי הממשל המלטזי.\n\n\t\t\n\t\t\t\n\t\t\t\n\t\t\n\nהאיים מלטה וגוזו היו נתונים להשפעות תרבותיות שונות, והדבר ניכר בתרבותם של תושבי שני האיים. כמעט כל התושבים הם נוצרים קתולים, ומנהגיהם הדתיים דומים למנהגים המקובלים בדרום איטליה. החגים שנקבעו בכנסייה הקתולית לזכר קדושים או לזכר מסורות המקובלות בקרב נוצרים קתולים מורגשים במלטה ובגוזו יותר מאשר בקהילות קתוליות אחרות. חלק גדול מהחגים האלה מוכרים כימי שבתון ברפובליקה של מלטה, והם נחגגים בתהלוכות או בעצרות גדולות. ברחובות הערים מוצבים פסלי איקונין, ומקומות שבהם ביקר האפיפיור מסומנים בכתובות. עד לשנות ה-70 של המאה ה-19 הייתה הקבורה בכנסיות השיטה הרווחת. במטרה להפסיק מנהג זה, המושל הבריטי נתן הוראה להקים בית עלמין חדש – בית קברות אדולוראטה שפעיל עד היום.\nהשפה המלטית (מכונה גם מלטזית) התפתחה מניב צפון-אפריקני של השפה הערבית, אולם עקב השפעה חזקה של שפות אירופיות, בפרט איטלקית בניב של סיציליה ואנגלית בריטית, היא התרחקה במידה רבה מן הערבית. עדיין יש לה מאפיינים מובהקים של שפה שמית, אולם הפונולוגיה שלה שונה מהפונולוגיה הערבית, והיא משופעת במילים שאולות מאיטלקית ומאנגלית. השפה המלטית נכתבת באותיות לטיניות בשיטה שהתפתחה משיטת הכתיב האיטלקי. הכתיב פונטי בדרך-כלל, אולם עדיין יש ייצוג בכתב לעיצורים לועיים שכמעט נעלמו בהגייתם של רוב התושבים. יש הבדלים בין לשונם של תושבי האי מלטה לבין תושבי האי גוזו, כשהניב של גוזו נוטה להיות שמרני יותר, בעוד הניב של מלטה מושפע יותר מהשפות האירופיות. מונחים ושמות מעולם הדת שאולים מאיטלקית, והם שונים מאוד מאלה המקובלים בקרב הערבים הנוצרים. מונחים מתחום האדמיניסטרציה והמדע שאולים בדרך-כלל מאיטלקית או מאנגלית. רוב המלטזים מדברים אנגלית ואיטלקית כשפות זרות. השפה האנגלית נחשבת שפה רשמית בצד השפה המלטית. המלטזים נוטים בדרך-כלל להצניע את הקשר של שפתם לשפה הערבית, ומעדיפים לראות בה שפה שמית עצמאית. דעה אחרת, שראשיתה בתחילת המאה ה־17 אך איננה מקובלת במחקר החל מהמאה ה־19 (במיוחד מאז שוילהלם גזניוס הפריך אותה), מקשרת את המלטזית לפונית/פיניקית, שפת הפיניקים שדוברה בפיניקיה ובמושבותיה מעבר לים, בינהן מלטה.\nהשפעת השלטון הבריטי במלטה ניכרת במאפיינים שונים של האדמיניסטרציה, התחבורה ועוד. השפה האנגלית מוכרת כשפה רשמית בצד השפה המלטית, והיא נלמדת בבתי הספר. המלטזים נוהגים בצד שמאל של הכביש, כמקובל באנגליה ובמושבות בריטיות לשעבר. צלב ג'ורג', עיטור הכבוד הגבוה ביותר שמעניק מלך בריטניה לאזרחים שגילו גבורה ואבירות, מופיע על דגל מלטה כזכר להענקת העיטור לתושבי מלטה מאת המלך ג'ורג' השישי על הגבורה שגילו במלחמת העולם השנייה. אף כי בתרבותם של תושבי מלטה וגוזו ניכרת השפעה איטלקית חזקה, התרבות הבריטית אינה זרה להם, כך שמבקרים בריטים מרגישים בדרך-כלל נוח יותר במלטה מאשר בדרום איטליה.\n\n ערך מורחב – יהדות מלטה\nהיהודים הראשונים שישבו במלטה התיישבו בה כבר במהלך שלטון האימפריה הרומית באי, ואפשר שעוד מימי הפיניקים. נוכחות יהודית רציפה התקיימה באי תחת שלטון הביזנטים, הערבים, וממלכת סיציליה ששלטה באי מהמאה ה-11, ותחת שלטונה פרחה הקהילה. כאשר אוחדה ממלכת סיציליה עם ממלכת אראגון, השתנה לרעה היחס ליהודים, והם גורשו במסגרת גירוש ספרד ב-1492.\nיהודים מטורקיה וממקומות אחרים שנפלו בשבי האבירים ההוספיטלרים ששלטו באי מ-1530 עד 1798, ולא הצליחו לפדותם, הקימו במלטה קהילה יהודית חדשה. האי נפתח להתיישבות חופשית של יהודים לאחר כיבושו בידי נפוליאון וסילוק האבירים ב-1798. בתקופת השלטון הבריטי באי, החל מ-1800, החלה הגירה מצומצמת של יהודים למלטה מיהדות איטליה, בריטניה ולוב, אך הקהילה לא מנתה מעולם יותר מכמה עשרות אנשים ולא תמיד היה בה רב. במהלך מלחמת העולם השנייה יהודי מלטה לא נפגעו שכן מדינות הציר לא פלשו לאי. כמה יהודים מגרמניה אף מצאו באי מקלט בשנות השלושים.\nב-1979 נהרס בית הכנסת הישן של הקהילה בבירה ולטה, ובינואר 2000 נחנך בית כנסת חדש. כיום חיים במלטה כ-1,000 יהודים.[דרוש מקור]\n\nרוברטס, לסלי. ספיטפייר מעל מלטה, הוצאת מערכות, 1960\nאסף, שמחה. לתולדות היהודים באי מלטה, באהלי יעקב, תש\"ג, באתר היברובוקס\n\n אתר האינטרנט הרשמי של מלטה\nהיסטוריה של מלטה (באנגלית)\nעמרי גלפרין, מרחבא, הגעת למלטה: בילוי אירופי עם ניחוח ערבי, באתר nrg‏, 28 באוגוסט 2010\nזיו ריינשטיין, חלון לים התיכון: מלטה פותחת צוהר לישראלים, באתר ynet, 27 במרץ 2011\nאילנה שטוטלנד, חופשה מהסרטים: ביקור במלטה, באתר nrg‏, 29 ביוני 2011\nתומר פרסיקו, הקדושה ברוכה היא: מלטה והאלה הגדולה, ספטמבר 2013\nהגר כוכבי, מלטה: המדריך המלא, באתר ynet, 23 ביולי 2014\nמשה גלעד, מלטה: אטרקציות היסטוריות שאסור להחמיץ, באתר הארץ, 13 ביוני 2018\nגליה גוטמן, ‏תיירות | אבירים ומקדשים: מלטה שלא הכרתם, באתר גלובס, 28 ביולי 2018\nמשה גלעד, מלטה: אטרקציות היסטוריות, אתרים ונופים שאסור להחמיץ, באתר הארץ, 13 באוגוסט 2018\nגלעד כרמלי, מסע אל ההיסטוריה העשירה של מלטה, באתר ynet, 28 בדצמבר 2018\n  בנימין טוביאס, ארץ אבירי השמש, באתר \"ידיעות אחרונות\", 29 בנובמבר 2018\n מלטה הופכת לרפובליקה, ארכיון הסרטונים של AP, דצמבר 13 1974\nמפת מלטה מאת אנטוניו לפררי, 1565. אוסף המפות ע\"ש ערן לאור, הספרייה הלאומית\nמיכאל הר-סגור, שיחה היסטורית (מס' 19) : \"מלטה יוק - על מלחמת השחרור של מלטה\", באתר יוטיוב, 44 דק'\nמלטה, באתר אנציקלופדיה בריטניקה (באנגלית)\nליאת כהן רביב, ‏הגודל לא קובע: מלטה היא ממש לא מה שחשבתם, באתר ‏מאקו‏, 12 במאי 2022\n מלטה, דף שער בספרייה הלאומית\n מלטה, ברשת החברתית אקס (טוויטר)",
    "pageid": 14427
  },
  {
    "title": "ממשלת ישראל השלושים ושש",
    "extract": "ממשלת ישראל השלושים ושש (מכונה גם ממשלת בנט–לפיד או \"ממשלת השינוי\") הייתה ממשלת חילופים בראשות נפתלי בנט ויאיר לפיד שהתבססה על גוש השינוי. היא קיבלה את אמונה של הכנסת ה־24 והושבעה ב-13 ביוני 2021.\nממשלה זאת הוקמה, כקודמתה, במתכונת של ממשלת חילופים. כאשר הושבעה החלו לכהן נפתלי בנט כראש הממשלה ולפיד כראש הממשלה החלופי; מועד החילופים נקבע ל-27 באוגוסט 2023. עם הקמתה ובמשך רוב כהונתה היו בממשלה זו 28 שרים ושישה סגני שרים.\nב-30 ביוני 2022 התקבלה בכנסת הצעת החוק להתפזרות הכנסת ה-24, ובהתאם לחוק יסוד: הממשלה הוקדם מועד החילופים למחרת היום, 1 ביולי 2022. לאחר הבחירות הורכבה הממשלה השלושים ושבע, שקיבלה את אמון הכנסת והממשלה השלושים ושש סיימה את כהונתה.",
    "pageid": 1925625
  },
  {
    "title": "מסדרון נצרים",
    "extract": "מסדרון נצרים (מכונה גם: פרוזדור נצרים, ובעבר \"אצבע נצרים\") הוא מסדרון צבאי המשמש חוצץ בין צפון רצועת עזה למרכזה ודרומה. במערב המסדרון עמדה, עד ההתנתקות, ההתנחלות נצרים.\nאורך המסדרון כ-8 קילומטר ושטחו כ-38 קמ\"ר. הוא נמתח בין מעבר קרני לים התיכון, דרך כביש צלאח א-דין, ההתנחלות נצרים, ודרך א-רשיד. מהקצה המערבי שלה ניתן היה \"לפקח\" על נמל עזה.\nמאז מלחמת ששת הימים שלטה מדינת ישראל במסדרון, כחלק משליטתה בכל רצועת עזה. במסגרת ביצוע תוכנית ההתנתקות פינתה ישראל את רצועת עזה, ובכלל זה את המסדרון, ומאז כבשה אותו מחדש פעמיים: במבצע עופרת יצוקה ובמלחמת חרבות ברזל. נכון ליולי 2024 נמצא המסדרון בשליטת צה\"ל, המחזיק בו בסיסים אחדים.",
    "pageid": 2293280
  },
  {
    "title": "מעיין אדם",
    "extract": "מעיין אדם (נולדה ב-18 במאי 1987) היא בעלת טור, מגישת טלוויזיה ורדיו ישראלית.",
    "pageid": 1566734
  },
  {
    "title": "מצר גיברלטר",
    "extract": "מצר גיברלטר (בערבית: مضيق جبل طارق; בספרדית: Estrecho de Gibraltar; באנגלית Strait of Gibraltar) הוא מצר ים המפריד בין אירופה לאפריקה ומקשר בין האוקיינוס האטלנטי לבין הים התיכון. בצדו הצפוני (האירופי) שוכנות ספרד והמושבה הבריטית גיברלטר, ובצדו הדרומי (האפריקאי) – מרוקו והעיר סאוטה (מובלעת בשליטה ספרדית בצפון מרוקו). בעת העתיקה נודעו הצוקים שבכניסה המזרחית למצר בשם \"עמודי הרקולס\". במצר מצויים מספר איים קטנים, כמו האי פרחיל, שיש מחלוקת בין ספרד ומרוקו על השליטה בו.\nמקור השם גיברלטר בשמו של המצביא המוסלמי טארק אבן זיאד, שחצה את המצר בשנת 711 בדרכו לכיבוש ספרד הוויזיגותית. צוק גיברלטר נקרא על שמו, ג'בל טארק (ג'בל בערבית: הר), שם ששובש עם הזמן לגיברלטר.\nכנתיב השיט היחיד המקשר בין האוקיינוס האטלנטי לים התיכון, הייתה למצר גיברלטר חשיבות אסטרטגית רבה. חשיבות השליטה בו הוכרה כבר בתקופה הפיניקית (מהמאה העשירית לפנה\"ס).\nעומקו של המצר הוא כ-300 מטר, ורוחבו בנקודה הצרה ביותר כ-14.4 ק\"מ.\nבשנים האחרונות נבדקת האפשרות לכריית מנהרה מתחת למצר, שתאפשר מעבר יבשתי בין אירופה לאפריקה. בסוף 2003 נחתם הסכם בין ספרד למרוקו, לבדיקת ישימות הנדסית, גאולוגית וכלכלית לחפירת מנהרת רכבת מתחת למצר.",
    "pageid": 29725
  },
  {
    "title": "נאיה בינשטוק",
    "extract": "נאיה בינשטוק (נולדה ב-21 בינואר 2001) היא שחקנית ישראלית.",
    "pageid": 1827001
  },
  {
    "title": "נועה אסטנג'לוב",
    "extract": "נועה אסטנג'לוב (נולדה ב-26 בנובמבר 1999) היא שחקנית קולנוע וטלוויזיה ישראלית.",
    "pageid": 2048569
  },
  {
    "title": "ניימאר",
    "extract": "ניימאר דה סילבה סנטוס ז'וניור (בפורטוגזית: Neymar da Silva Santos Júnior; נולד ב-5 בפברואר 1992 במוז'י דאס קרוזס, סאו פאולו), המוכר בשמו הפרטי בלבד, ניימאר, הוא כדורגלן ברזילאי המשחק באל-הילאל מהליגה הסעודית ובנבחרת ברזיל בעמדת הקיצוני. סגנון המשחק שלו כולל שימוש בטכניקה גבוהה ובתרגילים ייחודיים. הוא מצטיין בשליטה בכדור, במהירות, בזריזות ובכדרור. הוא מדורג ראשון יחד עם פלה בטבלת הכובשים הגדולים ביותר בהיסטוריה של נבחרת ברזיל, לאחר מונדיאל 2022. הוא גם הופיע כשחקן בטלוויזיה ובקולנוע.",
    "pageid": 806467
  },
  {
    "title": "סלברייט",
    "extract": "סֶלֶבְּרַייט די. איי בע\"מ (באנגלית: Cellebrite DI) היא חברה ישראלית המספקת כלים לשוק אכיפת החוק, צבא, מודיעין, מחלקות אבטחה וחקירה של תאגידים, משרדי עורכי דין, וחוקרי זיהוי פלילי דיגיטלי פרטיים, במטרה לשדרג את יכולת הלקוחות לקבל ולהשתמש בראיות דיגיטליות במסגרת חקירות. הטכנולוגיות שפותחו על ידי סלברייט בתחום המודיעין הדיגיטלי כוללות מוצרים ושירותים בתחום זיהוי פלילי דיגיטלי וניתוח דיגיטלי. החברה מתמקדת בעיקר בפיתוח תוכנה וחומרה לשליפה, שיתוף וניתוח נתונים ממכשירים סלולריים, תיעודן של שיחות טלפון, ובנוסף רשתות חברתיות, מחשבים ומקורות מידע המצויים בענן.\nסלברייט היא אחת החברות המובילות בעולם בתחום פיתוח פתרונות פורנזיקה דיגיטלית. נכון לשנת 2017, החברה הגיעה לשליטה של 45% מן השוק העולמי בתחום זה. החברה הציגה באופן רשמי את המוצרים שלה לסינון וניתוח מידע דיגיטלי בשנת 2016.\nמוצרים ושירותים של חברת סלברייט הוכיחו עצמם כטכנולוגיות שמשפרות באופן ניכר את יעילות החקירות הדיגיטליות המנוהלות במסגרת המאבק נגד הסחר בבני אדם, ומסייעות בפתרון חקירות בתחום פשעי ילדים, רצח, סמים, כנופיות, עבירות כלכליות ופעולות טרור. ביולי 2017 Freeland Foundation, ארגון חוץ ממשלתי שבסיסו בתאילנד, השתמש בטכנולוגיה שפותחה על ידי סלברייט, על מנת לקבל מידע ראייתי שהוביל להגשת כתבי אישום נגד 103 חשודים בסחר בבני אדם, כולל סגן-אלוף מאנאס קונגפאן.\nבמהלך השנים סלברייט זכתה במספר רב של פרסים מהתעשייה, כולל הפרס Forensic 4:cast במשך 9 שנים ברציפות (נכון לשנת 2017). ב-2016, החברה זכתה בפרס על הישגיה בתחום החומרה לזיהוי פלילי סלולרי, בפרס על הישגיה בתחום התכנה לזיהוי פלילי סלולרי ובפרס ארגון השנה בתחום הזיהוי הפלילי הסלולרי.\nמטה החברה שוכן בפתח תקווה, ולחברה 10 משרדים ברחבי העולם. החברה מספקת שירותים ברחבי העולם.\nהחברה היא חברת בת של Sun Corporation, חברה ציבורית יפנית הנסחרת בבורסת JASDAQ (6736/JQ)‎ ובסיסה בנגויה, יפן. ב-31 באוגוסט 2021 החלו ניירות הערך של סלברייט להיסחר בבורסת נאסד\"ק, לאחר שהתמזגה עם חברת ספאק.",
    "pageid": 1562447
  },
  {
    "title": "עומר דץ",
    "extract": "עומר דץ (13 באפריל 1993 – 21 במרץ 2024) היה זמר ושחקן ישראלי.",
    "pageid": 2351447
  },
  {
    "title": "עומרי כספי",
    "extract": "עומרי משה כַּסְפִּי (נולד ב-22 ביוני 1988, ז' בתמוז ה'תשמ\"ח) הוא כדורסלן עבר ישראלי וקפטן נבחרת ישראל בכדורסל בעבר, ששיחק בעמדות הסמול פורוורד והפאוור פורוורד. גובהו 2.06 מטרים (6.8 רגל). כספי הוא הכדורסלן הישראלי הראשון ששיחק בליגת ה-NBA, וכן הישראלי הראשון שנבחר בסיבוב הראשון של דראפט ה-NBA. נחשב בעיני רבים לאחד מגדולי שחקני הכדורסל הישראלים בכל הזמנים.\n\nכספי נולד בחולון וגדל והתחנך ביבנה. יש לו אח גדול ואחות קטנה, אביו היה לוחם בימ\"מ.\nבילדותו שיחק בקבוצות אליצור יבנה ובמכבי ראשון לציון. בגיל 13 עבר לקבוצת הנערים של מכבי תל אביב, עימה זכה בשנת 2004, באליפות המדינה לנערים, והיה בחמישיית העונה יחד עם גל מקל וגלעד שיקלר. במקביל, שיחק בתיכון בקבוצת הכדורסל של הגימנסיה הריאלית ראשון לציון. במסגרת ליגת הנוער שיחק במדי מכבי תל אביב, עימה העפיל לגמר גביע המדינה נגד הפועל תל אביב.\n\nבעונת 2005/2006 הצטרף לקבוצת הבוגרים של מכבי תל אביב. בעונת 2006/2007 הושאל כספי לקבוצת הפועל גליל עליון, בה היה לאחד השחקנים הבולטים ואף דורג רביעי מבין השחקנים הישראליים בליגה כולה, עם 11.2 נקודות בממוצע למשחק. בנוסף, זכה בתואר \"תגלית העונה\". באותה שנה השתתף במחנה נייקי בארצות הברית והצטיין במשחק נגד נבחרת ארצות הברית, כשקלע 14 נקודות.\nבעונת 2007/2008, שב כספי לשחק במכבי תל אביב. תחת עודד קטש וצביקה שרף, רשם כספי ממוצעים של 11.2 נקודות ו-4 כדורים חוזרים למשחק בליגת העל, ו-4.5 נקודות ו-2.1 כדורים חוזרים למשחק ביורוליג. הוא העפיל עם מכבי תל אביב למשחקי הגמר של היורוליג, ליגת העל, גביע המדינה וגביע הליגה, אך הצליח לזכות איתה רק באחרון. בנוסף, הפסידה מכבי את האליפות להפועל חולון אחרי 14 שנות זכייה רצופות. בסוף העונה, הוענק לכספי תואר השחקן השישי בליגת העל. במהלך עונה זו שיפר כספי את יכולותיו, ומספר סקאוטים מה-NBA באו לצפות בו. הוא נרשם לדראפט 2008, ועם תום העונה נסע לארצות הברית על מנת להיבחן במספר קבוצות. כספי הרשים בכל הקבוצות בהן נבחן ובעיקר בדטרויט פיסטונס ובקליבלנד קאבלירס, אך משאף קבוצה לא התחייבה שתבחר בו, החליט לוותר על ההשתתפות בדראפט בעונה זו.\nבעונת 2008/2009, הפך כספי לאחד השחקנים המובילים במכבי תל אביב, ואף פתח בחמישייה, 14 פעמים מתוך 21 המשחקים, בהם שיחק בליגה. הוא סיים את העונה הסדירה עם ממוצע של 12.6 נקודות למשחק, כשהוא קולע באחוזים מצוינים של 71.9% מטווח שתי הנקודות, 42.6% מטווח שלוש הנקודות ו-75% מקו העונשין. כספי הצליח בעונה זו גם במסגרת היורוליג, ונבחר במקום הרביעי ברשימת השחקנים הצעירים המצטיינים של השנה באירופה.\n\nבדראפט ה-NBA ‏2009 נבחר כספי בסיבוב הראשון, במקום ה-23, על ידי קבוצת סקרמנטו קינגס והיה לישראלי הראשון שנבחר בסיבוב הראשון בדראפט. ביולי אותה שנה חתם על חוזה בקבוצה, ובכך הפך לישראלי הראשון ב-NBA.\nב-28 באוקטובר 2009 ערך כספי את הופעת הבכורה שלו בליגה, כאשר עלה כמחליף במשחק נגד אוקלהומה סיטי ת'אנדר. הוא סיים את המשחק עם 15 נקודות ב-19 דקות משחק בלבד. גם בהמשך הדרך הצטיין כספי והפך לאחד משני ה\"רוקיז\" המובילים בסקרמנטו, לצד טייריק אוונס. תחילת העונה שלו ב-NBA נחשבה להצלחה; ב-6 בינואר 2010 דורג כספי במקום הראשון בדירוג הרוקיז של ESPN‏. במהלך החלק הראשון של העונה היו לכספי מספר הופעות מרשימות, בין היתר נגד הלוס אנג'לס לייקרס אשר זכו בהמשך העונה באליפות, ובמהלך תקופה זו הוא אף קלע שיא אישי של 24 נקודות.\nבהמשך, נבחר כספי לשחק בנבחרת הרוקיז, במשחק נגד נבחרת סופמורס כחלק מסוף שבוע האולסטאר. במשחק זה קלע כספי 13 נקודות, להן הוסיף 5 כדורים חוזרים, 3 אסיסטים וחטיפה אחת ב-24 דקות, ונבחרתו ניצחה בתוצאה 128:140. לאחר פגרת האולסטאר, ירדו ממוצעיו של כספי, ובתום העונה הוא נכלל בסגל הסקרמנטו קינגס לליגת הקיץ.\nבאוקטובר 2010 מימשה סקרמנטו קינגס את האופציה על כספי, על מנת שימשיך לשחק בקבוצה עד לסוף עונת 2012.\n\nב-30 ביוני 2011 נשלח כספי לקליבלנד קאבלירס בתמורה לפאוור פורוורד ג'יי. ג'יי. היקסון. ב-22 בספטמבר 2011 דורג כספי על ידי ESPN במקום ה-158 בדירוג שחקני ה-NBA מתוך 500 שחקנים. בתחילת עונת 2011/2012 קיבל כספי קרדיט רב ממאמנו ביירון סקוט, אולם לאחר שעלה בחמישייה הפותחת ב-35 משחקים, איבד את מקומו באמצע העונה לאלונזו ג'י. גם בעונה העוקבת, עונת 2012/2013, לא הצליח כספי לזכות בחזרה באמונו של סקוט. הוא עבר במהלך העונה ניתוח בתוספתן ולקח חלק לאורך העונה ב-43 משחקים בהם שותף ב-11.7 דקות למשחק בלבד.\n\nלקראת עונת 2013/2014 חתם כספי ביוסטון רוקטס לשתי עונות עם אופציה לעונה נוספת. ביוסטון, הסיט אותו מאמנו קווין מקהייל לשחק הן בעמדת הסמול פורוורד והן בעמדת הפאוור פורוורד. הוא קיבל במהלך העונה 18.1 דקות, בהן רשם 6.9 נקודות בממוצע, ויוסטון סיימה את העונה עם מאזן של 54 ניצחונות מול 28 הפסדים בלבד, ובמקום הרביעי במערב. במשחקי הפלייאוף פגשה יוסטון את פורטלנד טרייל בלייזרס. כספי לא שותף בסדרה כלל, ויוסטון הפסידה בשישה משחקים בתוצאה 2–4.\n\nבסיום העונה, הועבר כספי מיוסטון לניו אורלינס פליקנס כחלק מטרייד שכלל 3 שחקנים, אך נופה מסגל הקבוצה לאחר מספר ימים, ולקראת העונה הבאה שב וחתם בסקרמנטו קינגס. במהלך עונת 2014/2015, מונה ג'ורג' קארל, שדוגל במשחק מהיר, למאמנה של הקבוצה. כספי השתלב היטב בסגנון משחקו המהיר של קארל, רשם שיא קריירה כשקלע 31 נקודות מול מינסוטה טימברוולבס, ובסיום העונה חתם לשנתיים נוספות בקבוצה.\nבעונה הבאה 2015/2016, המשיך כספי להציג יכולת גבוהה תחת קארל, ובדצמבר קלע שיא קריירה חדש של 36 נקודות בהפסד קבוצתו לגולדן סטייט ווריורס, בהם שיא מועדון של תשע שלשות. הוא סיים את העונה עם שיא קריירה של 11.8 נקודות ו-5.9 ריבאונדים למשחק.\nבמחצית הראשונה של עונת 2016/2017, זכה כספי לדקות מועטות תחת מאמנו דייוויד ייגר. במהלך חודש ינואר נפצע ברגלו במהלך אימון, פציעה שהשביתה אותו עד לפגרת האולסטאר.\n\nב-20 בפברואר 2017 הועבר בטרייד לניו אורלינס פליקנס, יחד עם דמרקוס קאזינס, בתמורה לבאדי הילד, טייריק אוונס, לנגסטון גאלוויי ושתי בחירות דראפט עתידיות. ארבעה ימים לאחר מכן ערך את הופעת הבכורה שלו במהלכה קלע 12 נקודות, אך גם שבר את בוהן רגלו הימנית. בעקבות הפציעה שוחרר מהקבוצה באופן מיידי.\n\nב-20 במרץ 2017, חתם כספי במינסוטה טימברוולבס. הוא השתתף ב-13 משחקים ולא בלט.\n\nב-12 ביולי 2017, חתם כספי בגולדן סטייט ווריורס, אלופת ה-NBA. במהלך העונה העמיד ממוצעים של 5.7 נקודות, 1.0 אסיסטים ו-3.8 כדורים חוזרים למשחק.\nכספי נפצע כשלוש פעמים במהלך העונה, והפציעה המשמעותית הייתה חודש לפני הפלייאוף. ב-7 באפריל 2018, שוחרר כספי מהקבוצה עקב פציעותיו הרבות, שבעה ימים לפני פתיחת הפלייאוף.\nאף על פי שעזב את הקבוצה, הוענקה לו טבעת אליפות על חלקו בזכייתה באליפות ה-NBA.\n\nב-12 ביולי 2018, חתם כספי בממפיס גריזליס לעונה. ב-6 בנובמבר 2018, קיבל כספי בטקס שנערך לכבודו לפני המשחק בין הממפיס גריזליס לגולדן סטייט ווריורס, את טבעת אליפות ה-NBA, זאת כהוקרה על תרומתו לקבוצה במהלך העונה הסדירה. ב-7 בפברואר 2019, שוחרר מהגריזליס בעקבות השבתה שנגרמה לו בשל פציעות שספג במשך העונה.\n\nבאוגוסט 2019, חזר למועדון נעוריו, מכבי תל אביב.\nבמהלך אחד המשחקים נפצע כספי, והתגלתה אצלו שחיקת סחוס חמורה בברכו. כספי עבר ניתוח ב-1 בפברואר, ובכך הקטין את סיכוייו לחזור לעונת המשחקים 2019/2020. ב-23 בנובמבר 2020, חזר לשחק במדי מכבי בליגה במסגרת עונת 2020/2021, וביולי 2021 זכה עם הקבוצה באליפות הליגה. באותה עונה זכה עם הקבוצה גם בגביע המדינה וגביע ווינר סל.\nב-18 ביולי 2021, הודיע כספי על פרישה ממשחק פעיל.\n\nכספי שיחק בנבחרת הנוער של ישראל, שזכתה במקום השביעי באליפות אירופה בשנת 2005. באליפות שנערכה בשנת 2006, בה זכתה ישראל במקום ה-11, היה כספי השלישי בטבלת הקלעים של הטורניר, עם 21.4 נקודות למשחק, והיה למוסר האסיסטים המצטיין של הנבחרת, עם 7.1 אסיסטים למשחק.\nבשנת 2007, שיחק בשורות נבחרת העתודה, שזכתה במקום השישי באליפות אירופה. גם בטורניר זה היה השלישי בטבלת הקלעים, עם 17.9 נקודות למשחק. באותה שנה זומן לראשונה גם לסגל הנבחרת הבוגרת לקראת טורניר \"ההזדמנות האחרונה\", אך בסופו של דבר לא נטל חלק באליפות אירופה עצמה.\nבשנת 2009, נעדר ממשחקי הנבחרת באליפות אירופה, מאחר שהתמקד בהכנה לעונת ה-NBA. בשנת 2010, שב לשחק במדיה במסגרת מוקדמות אליפות אירופה. כספי סיים את טורניר המוקדמות כקלע המוביל של הנבחרת (16.9 נקודות בממוצע למשחק). משחק השיא שלו היה בניצחון הנבחרת על נבחרת מונטנגרו, בו קלע 30 נקודות.\nבשנת 2011, נעדר שוב ממשחקי הנבחרת באליפות אירופה בגלל פציעה.\nבאוגוסט 2015 מונה כספי לקפטן הנבחרת, בעקבות פציעתו של יותם הלפרין\n\nב-2008–2009, נבחר במקום הרביעי ברשימת השחקנים הצעירים המצטיינים של השנה באירופה\nבדצמבר 2010 נבחר כספי לרשימת 15 השחקנים שמועמדים לתואר שחקן השנה מטעם פיב\"א.\nבשנים 2013, 2014 ו-2015 זכה בתואר כדורסלן השנה בתחרות ספורטאי השנה בישראל.\nבדצמבר 2015, זכה בפרס הספורט הישראלי מטעם משרד התרבות והספורט על הצטיינות בתחומו.\nכספי היה אחד המועמדים הסופיים להדלקת משואה בטקס המרכזי של יום העצמאות ה-70 למדינת ישראל, אולם גולדן סטייט ווריירס סירבה לשחרר אותו לטקס.\nבשנת 2018, קיבל את תואר \"ספורטאי ה-70\" מטעם משרד התרבות והספורט.\nב-18 ביולי 2021, נפרד כספי מהכדורסל, באירוע רב משתתפים מעולם הכדורסל ועיתונאים, שנערך לכבודו בהיכל מנורה תל אביב.\nנכון ל-2023 כספי הוא שחקן האן.בי.איי בעל מספר המשחקים הרב ביותר, שאינו השתתף במשחק פלייאוף, מאז המצאת קשת השלוש. כספי שיחק 588 משחקים באן.בי.איי ב-7 קבוצות שונות ולאורך 10 עונות, כשאף אחד מהם איננו משחק פלייאוף.\n\nמכבי תל אביב\nאליפויות (4): 2006/2007, 2008/2009, 2019/2020, 2020/2021\nגביעי מדינה (2): 2005/2006, 2020/2021\nגביעי ווינר סל (2): 2007/2008, 2020/2021\nגולדן סטייט ווריורס\nאליפות ה-NBA‏ (1): 2017/2018\n\nNBA\nהישראלי הראשון ב-NBA ‏ (2009)\nהישראלי הראשון שנבחר בסיבוב הראשון ב-דראפט ה-NBA ‏ (2009)\nהפועל גליל עליון\nתגלית העונה (2007)\nמכבי תל אביב\nהשחקן השישי בליגת העל (2008)\nחמישיית העונה בליגת העל (2009)\n\nהנתונים מעודכנים לסוף עונת 2018/2019:\n\n גביע האתגר\n\nבמהלך הסגר הראשון בתקופת מגפת הקורונה תוך כדי תהליך שיקום מניתוח בברך שעבר, החל כספי להקליט פודקאסט עצמאי בשם \"הפודקאסט של עומרי כספי\". הפודקאסט מתנהל בעברית ואנגלית לסירוגין, כתלות באורח. הפרק הראשון, בו מתארח הכדורסלן הישראלי דני אבדיה לקראת דראפט ה-NBA 2020, עלה לערוץ היוטיוב הרשמי ב־27 במאי 2020.\nב-3 בספטמבר 2021 זכה הפודקאסט בתואר \"פודקאסט השנה לשנת תשפ\"א\" מטעם ערוץ ישראל בידור.\nב-12 בינואר 2022 זכה הפודקאסט במקום השני בתחרות \"פודקאסט הראיונות של השנה לשנת 2021\" באתר Geektime לאחר תחרות צמודה עם \"גיקונומי\" שזכה במקום הראשון.\n\nבשנת 2022 הקים כספי ביחד עם דיוויד ציטרון, קרן הון סיכון בשם Sheva (שבע)  והשקיע בקרן של גילי רענן המושקעת בחברת Wiz. \n\nכספי מזוהה עם הציבור הימני בישראל, ובראיון בשנת 2022 אמר כספי כי הוא תומך בענישה קשה למחבלים ותומך בגירוש משפחותיהם מישראל, עוד אמר כספי בראיון כי לפעמים מגדיר את עצמו כ\"ימני יותר מבן גביר\"\nעוד אמר כספי כי הוא מעריך מאוד את פעילות חב\"ד.\nבמהלך מלחמת חרבות ברזל יזם וארגן כספי סיור של אילון מאסק בעוטף עזה, יחד עם ראש הממשלה בנימין נתניהו.\n\nכספי שימש כפרזנטור הראשי של חברת תלמה בין השנים 2011–2021, והוחלף על ידי האלופה האולימפית לינוי אשרם ושחקן ה-NBA דני אבדיה.\nבשנת 2012 הוסיף כספי את השם של סבו, משה, בתעודת הזהות בתור שמו האמצעי. ביוני 2016 הוא נישא לשני רודרמן. ביולי 2017 נולדה בתם הבכורה, שנתיים לאחר מכן נולדה בתם השנייה, ובינואר 2022 נולד להם בן ראשון.\n\n עומרי כספי, ברשת החברתית פייסבוק\n עומרי כספי, ברשת החברתית אקס (טוויטר)\n עומרי כספי, ברשת החברתית אינסטגרם\n עומרי כספי, סרטונים בערוץ היוטיוב\nפרופיל, באתר Basketball-Reference\nפרופיל, באתר eurobasket\nפרופיל, באתר פיב\"א\nפרופיל, באתר ליגת ה-NBA\nפרופיל, באתר ESPN\nפרופיל, באתר היורוליג\n הפודקאסט של עומרי כספי, בשירות הזרמת המוזיקה \"ספוטיפיי\"\nלי ג'נקינס,‏ Welcome, The King Of Israel, באתר ספורטס אילוסטרייטד, 21 בדצמבר 2009\nבן שני, ‏ליגה משלו, באתר ‏מאקו‏, 11 בינואר 2011 \nסתיו טבוך, ‏מהדראפט לאולסטאר ועד לטבעת: הדרך של כספי, באתר ONE‏, 18 ביולי 2021\nכספי חושף: הקשר ביני לבין קיירי אירווינג נותק בעקבות תמיכתו בפלסטינים, באתר וואלה‏, 4 במרץ 2022",
    "pageid": 444303
  },
  {
    "title": "עוצבת המפץ",
    "extract": "עוצבת המפץ (אוגדה 146; לשעבר אוגדה 319 ואוגדה 131) היא אוגדת מילואים הכפופה לפיקוד הצפון.\nהאוגדה נודעה גם בשמות אוגדה 38, אוגדת האלוף שרון במלחמת ששת הימים, אוגדה 319 ואוגדת משה פלד.\nמפקד האוגדה הנוכחי הוא תת-אלוף יפתח נורקין.\n\nתחילתה של האוגדה בשנת 1954 והיא הוגדרה כ\"מפקדה משימתית על חטיבתית\" בפיקוד המרכז, הצורך בהקמת מפקדות על חטיבתיות בצה\"ל בין דרג החטיבה לדרג הפיקוד עלה כבר במבצעים הנרחבים בסוף מלחמת העצמאות כמבצע עובדה, מפקדה הראשון היה אל\"ם מישאל שחם.\nערב מבצע קדש שונה שם העוצבה מ\"מפקדה משימתית על חטיבתית \" ל\"אוגדה משימתית 38\", מפקדה היה אל\"ם יהודה ואלך. במבצע קדש הופעלה האוגדה בפיקוד הדרום בפיקודו של אל\"ם ואלך והוטל עליה לפרוץ בציר המרכזי ולכבוש את מתחמי אום כתף ואבו עגילה, האוגדה נכנסה לקרב בלא ידיעת המטרה האסטרטגית של המבצע (שנשמרה בסוד מהדרג הלוחם), בצורה חפוזה ובכוחות שאינם מאומנים, פיקוד האוגדה נעקף על ידי דרג הפיקוד והמטכ\"ל ובקרב שהתפתח לא הצליחה האוגדה לכבוש את המערך המצרי וספגה אבדות קשות ובכללם אחד המח\"טים שהסתער בראש כוחותיו (אל\"ם שמואל גלינקא), רק החלטת אלוף הפקוד להטיל את חטיבה 7 הביאה לפריצת הציר. ולעמידת האוגדה במשימתה.\nבמלחמת ששת הימים הופעלה שוב האוגדה כלפי מתחמי אום כתף ואבו עגילה בפקודו של האלוף אריאל שרון, בקרב שנחשב לקרב מופת אוגדתי נכבשו המתחמים והאוגדה המשיכה במרדף אחרי הצבא המצרי המתמוטט עד לתעלת סואץ. לאחר המלחמה הוטלה על האוגדה האחריות על כלל מרחב סיני וזאת עד להקמת אוגדת סיני.\nבתחילת שנות ה-70 החל צה\"ל בבניית דרג האוגדה כמפקדה קבועה שלה יחידות קבועות והעוצבה הפכה לאוגדה קבועה שמחנותיה באזור ירושלים, תחילה מספרה היה 146 והיא שימשה כעתודה מטכ\"לית.\nבפרוץ מלחמת יום הכיפורים עמד בראשה משה פלד והיא שכנה בפיקוד המרכז, האוגדה הוטלה לרמת הגולן, ביצעה את התקפת הנגד בדרום הרמה אשר נחשבת לאחד המהלכים המכריעים במלחמה והמשיכה בכיבוש המובלעת הסורית.\nלאחר הסכמי הפרדת הכוחות עם מצרים ועם סוריה הועברה לסיני, ומספרה שונה ל-131. לאחר מכן הוכפפה לפיקוד הצפון ומספרה שונה ל-319. בספטמבר 2020 מספר האוגדה הוחזר ל-146.\nתחת פיקוד הצפון לקחה האוגדה חלק במלחמת לבנון הראשונה ומלחמת לבנון השנייה.\n\nכבר בסוף מלחמת העצמאות החל צה\"ל לנהל קרבות שלוקחות בו חלק כמה חטיבות במקביל ועלה צורך בהקמת מפקדה מקבילה לדרג הדיוויזיה בצבאות אחרים, המפקדות הראשונות שהוקמו נקראו בתחילה \"מפקדה משימתית על חטיבתית\" ולאחר מכן \"אוגדה משימתית\", במסגרת מהלך זה הקים אל\"ם מישאל שחם בשנת 1954 את המפקדה המשימתית שהפכה לאוגדה משימתית 38 בפיקוד מרכז.\n\nמבצע קדש היה הפעם הראשונה שבה הופעלו האוגדות המשימתיות, חוסר הבנת המטרות האסטרטגיות של המבצע (שנשמרו בסוד מהדרג הלוחם), חוסר האורגניות של הכוחות (האוגדות המשימתיות היו מפקדה בלבד ללא כוחות קבועים), חוסר הניסיון בניהול עוצבות גדולות ורב חיליות בקרב משולב והרגלם של הפיקוד והמטכ\"ל להפעיל ישירות כוחות קטנים תוך עקיפת רמת האוגדה הביא כמעט לכישלון האוגדה.\nעל אוגדה 38 בפיקודו של אל\"ם יהודה ואלך בהרכב של חטיבת חי\"ר 10 (חטיבת הראל), חטיבת חי\"ר 4 (קרייתי), חטיבת שריון 37 (ראם), חטיבת שריון 7 ואגד 213 (התקומה) הוטל לכבוש את מתחמי אבו עגילה-אום כתף.\n\nמפקד - אל\"ם יהודה ואלך\nקצין אג\"ם רס\"ן יהושע נבו, קצין מודיעין רס\"ן זרובבל ארבל, קצין הנדסה רס\"ן ע' יפה, קצין קשר רס\"ן דב גולן.\n\nבמלחמה כלל 2 חטיבות חי\"ר, 2 חטיבות משוריינות ואגד ארטילרי.\n\nחטיבה 4 (קרייתי) - חטיבת חי\"ר במילואים בפיקוד אל\"ם יוסף הרפז, בהרכב 3 גדודי חי\"ר, גדוד מרגמות כבדות (גמ\"כ), פלוגת סיור, גונדת נ\"ט (2 סוללות תותחי נ\"ט כ\"א בת 4 קנים).\nחטיבה 10 (הראל) - חטיבת חי\"ר במילואים בפיקוד אל\"ם שמואל גודר (גורדיצקי) ולאחר הדחתו אל\"ם ישראל טל ובהרכב 3 גדודי חי\"ר, גדוד מרגמות כבדות, פלוגת סיור, גונדת נ\"ט (2 סוללות תותחי נ\"ט כ\"א בת 4 קנים).\nהחטיבה הורכבה מחיילי מילואים מבוגרים יחסית ולדעת מפקדיה לא הייתה כשירה לקרב.\n\nחטיבה 7 - חטיבת שריון סדירה בפיקוד אל\"ם אורי בן ארי ובהרכב גדוד טנקים (שרמן), גדוד טנקים קלים (AMX 13) גדוד חרמ\"ש, גדוד חי\"ר ממונע (חרמ\"נ) מסופח מהחטיבה הירושלמית, פלס\"ר.\nחטיבה 37 (ראם) חט' שריון במילואים 37 (ראם) - חטיבת שריון במילואים בפיקוד סא\"ל שמואל גלינקא ואחר נפילתו סא\"ל עמוס בנין ובהרכב גדוד טנקים, גדוד טנקים מופחת (בפועל סד\"כ פלוגתי), גדוד חרמ\"ש, גדוד חי\"ר ממונע (חרמ\"נ), פלוגת הנדסה. החטיבה הייתה בשלבי בנייה.\nאגד ארטילרי 213 (התקומה) - בהרכב 4 גדודי תותחים שדה-בינוני ו-2 גדודי תותחי נ\"ט.\n\n ערך מורחב – קרב אום-כתף\nהאוגדה בפיקודו של אריאל שרון, פעלה בחזית המצרית ולחמה בציר המרכזי בכיבוש חצי האי סיני\nהקרב שבו הבקיעה את החזית המצרית באום כתף נחשב אחד מקרבות המופת של צה\"ל.\nכוחות עיקריים של האוגדה במלחמה:\n\nחטיבה 99 בפיקודו של אל\"ם יקותיאל אדם, חטיבת חיל רגלים\nחטיבה 14 בפיקודו של סא\"ל מרדכי צפורי, חטיבת שריון עם כוחות סדירים ומילואים\nחטיבה 80 בפיקודו של סא\"ל דני מט, חטיבת מילואים של הצנחנים\nכוחות מחטיבה 8 בפיקודו של הסמח\"ט סא\"ל מוטקה בן-פורת.\n\nלאחר מלחמת ששת הימים החל צה\"ל בתהליך מואץ של בניית חטיבות משוריינות ואיגודם באוגדות קבועות. חטיבת אגרוף הברזל (200) שינתה את מספרה ל-205 ועוצבת הסוס הדוהר (520) שינתה את מספרה ל-217 והפכו לחטיבות שכולן טנקי צנטוריון (שוט). חטיבה ממוכנת עוצבת מרכבות הברזל 670 נבנתה על בסיס יחידות המילואים של חטיבה 14. היחידה האחרונה של האוגדה (גדס\"ר 288 עם טנקי שוט) הוקמה בכוננות כחול לבן במאי 1973. הכוחות אלו אוגדו תחת מפקדת אוגדה 146 ששכנה במחנות מצפון לירושלים.\n\n ערך מורחב – קרבות הבלימה והתקפת הנגד הישראלית ברמת הגולן\nבפרוץ מלחמת יום הכיפורים הייתה אוגדת המפץ עתודה מטכ\"לית בפיקוד המרכז והורכבה מחטיבה משוריינת חט' אגרוף הברזל (205), חטיבה משוריינת הסוס הדוהר (217), חטיבה ממוכנת חטיבת מרכבות הברזל (670), גדס\"ר 288, אגד ארטילרי התקומה 213 וגש\"ח 794, בפיקוד סא\"ל יעקב אידן (בוצ'ו), במסגרת אגד התחזוקה 850.\nעקב התמוטטות המערך בדרום רמת הגולן הועברה רוב האוגדה בבוקר 7 באוקטובר לחזית הצפון. חטיבה 217 הופנתה כתגבורת לחזית סיני ואילו גדוד השרמנים של חט' 670 נשאר כמגננה בבקעת הירדן. כוונתו המקורית של אלוף פקוד צפון הייתה לערוך אותה לאורך גשרי הירדן תוך וויתור על דרום רמת הגולן, אולם מפקד האוגדה האלוף משה פלד הצליח לשכנע את אלוף הפקוד להטיל את האוגדה בדרום רמת הגולן ולבצע על ידה את התקפת נגד.\nביום שני, 8 באוקטובר, החלה האוגדה בהתקפת הנגד בדרום רמת הגולן שבסיומה תפסו כוחות צה\"ל מחדש את רמת הגולן.\nלאחר הצלחת התקפת הנגד נוצרה בפיקוד הצפון ההרגשה כי האויב מתמוטט וכי ניתן להמשיך במתקפה מזרחה לתוך השטח הסורי למרות העייפות והשחיקה הרבה בכוחותינו. ב-10 באוקטובר הוטל על האוגדה לכבוש את מרחב תל כודנה. התקפה זו נכשלה.\nבהמשך הלחימה הועברו כוחות מהאוגדה צפונה לשטח \"המובלעת\" והשתתפו בבלימת כוחות המשלוח העיראקים והירדנים.\nמספר ימים לפני הפסקת האש ירד האגד הארטילרי של האוגדה לסיני ושאר האוגדה עברה לדרום ב-6 בנובמבר 1973, כשבועיים לאחר הפסקת האש.\n\nלאחר מלחמת יום הכיפורים ופריסת הכוחות מחדש הוחלט שאוגדה 146 תעלה לפיקוד הצפון ותפרוס מחנות במחנה דוד, נפתלי, מנסורה וכורדאני. חטיבות מרכבות הברזל וקרייתי שהיו ממוכנות הוסבו למשוריינות וחטיבת עודד הוסבה לחטיבת חיר\"מ.\n\nערב מלחמת לבנון הראשונה הורכבה האוגדה מהחטיבות מרכבות הברזל (670), אגרוף הברזל (205) וחטיבת הראל, אגד ארטילרי התקומה, אגד תחזוקה, גדוד סיור וגדוד הנדסה. מפקדת האוגדה ישבה במחנה דוד בחיפה, ועל האוגדה פיקד תא\"ל גיורא חזון (חייקה). עם פרוץ המלחמה גויסה האוגדה ולמעט חטיבת אגרוף הברזל נערכה בדרום רמת הגולן על מנת לאבטח את האגף המזרחי הפיקודי ולהרתיע את הסורים מלתקוף בחזית זו. חטיבת אגרוף הברזל, מופחתת בגדוד אחד, שימשה כעתודה גייסית ונעה ב\"ציר ההר\". החטיבה הוכנסה לקרב כחלק מ\"כוח יוסי\" מול הכוחות הסורים בבקעת הלבנון. גדוד השריון הנוסף הופעל לצד אוגדת סקל בציר ואדי שבעה.\n\nבעקבות שינויי הסד\"כ בצה\"ל הוכפפה חטיבת צנחנים צפונית (עוצבת הנשר) לאוגדה בשנת 1998.\nבשנת 2003 עבר שם וסמל חטיבת הראל לחטיבת שריון בעוצבת עמוד האש ואילו חטיבת קרייתי (4) עברה מעוצבת הגליל לעוצבת המפץ.\n\nבתחילת מלחמת לבנון השנייה גויסה חטיבת הנשר (226), הוכפפה לאוגדה 162 ופעלה בגזרת רכס רמים. חטיבת כרמלי (חטיבה 2) נטלה חלק בלחימה בגזרות המרכזית והמערבית בדרום לבנון ובקרב עייתא א-שעב.  לקראת סוף הלחימה הוחלט לגייס את מפקדת האוגדה וחלק מיחידותיה ולהטיל עליהן את האחריות על גזרת רמת הגולן במקומה של אוגדה 36, הלחימה הסתיימה לפני שההחלטה בוצעה.\n\nבמלחמת חרבות ברזל גויסה האוגדה לחזית הצפונית. כמו כן, חטיבת קרייתי וחטיבת אגרוף הברזל של האוגדה לקחו חלק  בקרב ח'אן יונס. בקרב, כוחות צוות הקרב של חטיבת קרייתי (4) השתתפו בכיתור העיר ח׳אן יונס, אבטחו צירים משמעותיים ותקפו תשתיות טרור רבות.  כחלק מהלחימה, החטיבה ביצעה תמרון מהיר למרכז העיר ח׳אן יונס, וחיסלה עשרות רבות של מחבלים, מעל הקרקע ומתחת לקרקע. \nגדוד 9212 של חטיבת אגרוף הברזל לוקח חלק בקרב רפיח, וחטיבת כרמלי השתתפה בקרב במחנות המרכז כשהיא מחזיקה ביחד עם כוחות נוספים את מסדרון מרכז הרצועה. החטיבה (2), השתתפה במבצעים לטיהור שכונות ׳זייתון’            ׳צברא׳ ו׳ג׳וכור א דיכ׳ ממחבלים, השמידה תשתיות אויב רבות ותרמה להעמקת האחיזה המבצעית באזור.\n\nהאוגדה מונה כוחות נוספים, ביניהם:\n\n אגד לוגיסטי 319 של האוגדה\nפלמ\"צ 6703\n גדוד התקשוב של האוגדה\n\n ערך מורחב – חטיבת אגרוף הברזל\nהחטיבה היא חטיבת שריון שהוקמה באוגוסט 1961 כחטיבה 200. מפקדה הראשון של החטיבה, תת-אלוף יששכר (ישכה) שדמי עסק בהקמתה. במלחמת ששת הימים הייתה ביחד עם חטיבה 520 חלק מאוגדת המילואים 31. במלחמת ששת הימים נלחמה בחזית המצרית ופגעה קשות בחטיבה משוריינת ובחטיבה ממוכנת מצריות ונעה לכיוון ג'בל ליבני תוך השמדת טנקים מצריים שהיו במחפורות. החטיבה סיימה את המלחמה על גדות האגם המר לאחר שפרצה את מעבר הגידי. במלחמת יום הכיפורים נלחמה בחזית הצפון, ובתוספת גדוד הסיור האוגדתי הובילה ב-8 באוקטובר 1973 את התקפת הנגד ברמת הגולן, בציר אל-על - רפיד. לאחר כיבוש תל-מסחרה, בלמה מספר התקפות נגד של כוחות שריון וחי\"ר עיראקיים. בזמן מלחמת לבנון הראשונה שימשה כוח עתודה גייסי, התקדמה בציר המרכזי בדרכים הרריות, הצליחה לחצות את ג'בל ברוך בדרך קשה ומפותלת ועלתה על גב ההר. החטיבה הייתה במגע אש, בטווחים ארוכים, עם גדוד טנקים סורי ביום שישי, 12 ביוני, ומיד לאחר מכן נכנסה הפסקת האש לתוקפה.\n\n ערך מורחב – חטיבת כרמלי\nחטיבה 2 (בעבר נקראה חטיבה 165) המכונה חטיבת כרמלי, הוקמה בפברואר 1948 בתור חטיבת הגנה בגליל המערבי ובחיפה. מפקדה הראשון היה משה כרמל.\n\n ערך מורחב – חטיבת קרייתי\nחטיבת קרייתי היא חטיבת שריון במילואים. החטיבה הוקמה בשנת 1948. ב-1972 עברה החטיבה הסבה לחטיבה ממוכנת. במלחמת יום הכיפורים לחמה תחת אוגדה 210 והשתתפה בקרבות הבלימה והתקפת הנגד הישראלית ברמת הגולן. החל מ-2009 החטיבה מפעילה טנקי מרכבה סימן 4.\nתחת החטיבה פועל גדוד ההנדסה 7071, אשר ייעודו היא סיוע לכוחות השריון והח''יר ושיתוף פעולה עם החטיבה דרך לוחמה רגלית וממוכנת, והתעסקות בחבלה והנדסה צבאית.\n\n ערך מורחב – חטיבת אלון\nעוצבת אלון היא חטיבת חי\"ר במילואים בצבא ההגנה לישראל, המורכבת מיוצאי חטיבת הנח\"ל.\nבעבר הייתה חטיבת אלון חטיבת המילואים של חטמ\"ר צמח (228) והשתייכה לאוגדת יהודה בפיקוד מרכז, לאחר פירוק האוגדה והחטמ\"ר הוסבה החטיבה מחטיבת חי\"ר קל לחיר\"מ והוכפפה לאוגדת המפץ בפיקוד הצפון.\n\n ערך מורחב – חטיבה 226\nעם ההחלטה להכפיף את חטיבות החי\"ר הפיקודיות לאוגדות השונות, הוכפפה עוצבת הנשר לעוצבת המפץ.\nבמלחמת לבנון השנייה פעלה החטיבה בגזרת רכס רמים, מוכנות החטיבה למלחמה הייתה גבוהה מאוד בהשוואה לרמת המוכנות הירודה של יחידות רבות אחרות והחטיבה זכתה לשבחים על פעולתה.\nבהפגזה על כפר גלעדי נפגעה פלוגת המפקדה של אחד הגדודים, שמדרך הטבע כללה חיילים מבוגרים ובעלי משפחות. באירוע נהרגו 12 חיילים. המקרה נודע בשם \"אסון כפר גלעדי\".\nמאז הקמתה, נפלו כ-170 מלוחמי החטיבה.\n\n ערך מורחב – עוצבת התקומה\nעוצבת התקומה היא חטיבת האש של האוגדה.\nהחטיבה הוקמה בשנת 1970 על ידי אל\"ם חיים ירקוני כא.א 213 והיה לאגד החת\"ם הראשון בצה\"ל במתכונת האגדים העוצבתיים. עד תחילת שנות השבעים היו אגדי הארטילריה בצה\"ל אגדים משימתיים (כפופים לפיקודים ולקתמ\"ר ומוקצים ליחידות למשימות, אימונים ואירועים מבצעיים ספציפיים).\nלאורך השנים לחמה החטיבה במלחמת יום הכיפורים, מלחמת שלום הגליל והאינתיפאדה הראשונה.\n\nאגד לוגיסטי אוגדתי (אלו\"ג) האחראי על נושאי לוגיסטיקה, רפואה, חימוש ושיטור באוגדה. עד 2006 היה לאוגדות אגד תחזוקה, אז הוחלט לצמצם אותם ולהחליפם באגד לוגיסטי מרחבי (אלמ\"ר). כחלק מלקחי מלחמת לבנון השנייה הוקמו אגדים לוגיסטיים אוגדתיים אם כי במתכונת יותר מצומצמת מאגדי התחזוקה. אגד לוגיסטי 6146 הוקם בחודש מאי 2009 על ידי מפקדו הראשון יוסי עדן.\nמפקדי אגד לוגיסטי 146:\n\nגדוד התקשוב העוצבתי מהווה גוף ביצוע אוגדתי שתכליתו לייצר רציפות שליטה באמצעות מערכות תקשוב ושו\"ב ברמת האוגדה. הגדוד אמון על הקמת מערכות מפקדת האוגדה בשגרה ובחירום.\nהגדוד זכה בגדוד מצטיין מטעם נשיא המדינה בשנה 2020\nמפקד גדוד התקשוב הקודם 2013–2020 שי ברומברג\nמפקד גדוד התקשוב הנוכחי מיכאל חודדני\n2020-\n\nהאלוף שרון מתאר את קרב אום כתף במלחמת ששת הימים http://news.walla.co.il/?w=/550/2711809\nשחר רופין, אתר צה\"ל, כיצד מייעלת עוצבת המילואים את הכנותיה למלחמה?, באתר צה\"ל (דרך ארכיון האינטרנט), 4 בספטמבר 2014.\nבני מיכלסון, אוגדה 146 בהתקפת-הנגד בחזית הגולן, מתוך אתר המחלקה להיסטוריה\n מוסה פלד מפקד אוגדה 146 עם מח\"ט 205,יוסי פלד, ברשת \"יואב\"(חטיבה 205), במהלך הקרבות במלחמת יום הכיפורים בחזית הסורית, סרט בערוץ YouTube של ארכיון צה\"ל ומערכת הביטחון\nיואב זיתון, ליקויים חמורים באוגדה הגדולה בצה\"ל: נחשף המסמך הסודי על מוכנות לעימות בצפון, באתר ynet, 18 בינואר 2020.\n עופר אדרת, אחרי 47 שנים, צה\"ל מנציח את האוגדה שהצילה את הגולן במלחמת יום הכיפורים, באתר הארץ, 27 בספטמבר 2020",
    "pageid": 790019
  },
  {
    "title": "עידו טאקו",
    "extract": "עידו טאקו (נולד ב-4 בנובמבר 1999) הוא שחקן ישראלי.",
    "pageid": 2169438
  },
  {
    "title": "פרשת מותו של יוסף סלמסה",
    "extract": "פרשת מותו של יוסף סלמסה, עוסקת במותו של צעיר בן העדה האתיופית בשנת 2014. הפרשה סוקרה באמצעי התקשורת על רקע טענת משפחתו כי מותו נבע מחשמול בטייזר, בעת מעצר, על ידי שוטרים ממשטרת זכרון יעקב כמה חודשים קודם למותו. גופתו של סלמסה אותרה בתחתית מצוק ללא שברים בעצמות הגולגולת או בחוליות עמוד השדרה, עם פצע שנגרם מחפץ חד ובכיסו סכין יפנית שנעלמה מרשות המשטרה ולא הועברה לבדיקת הפתולוג. בדו\"ח הנתיחה של גופתו צוינה פגיעה עצמית כסיבת המוות המשוערת לצד הקביעה כי \"לא ניתן לשלול פגיעה על ידי גורם אחר\".\nחקירת המחלקה לחקירות שוטרים בעניין מותו של סלמסה העלתה כי השוטרים שחשמלו אותו שיקרו בחקירתם, אולם הוחלט כי דיווחם הכוזב מחייב צעדים פיקודיים ומשמעתיים ולא משפט פלילי. היועץ המשפטי לממשלה דחה את ערעורה של משפחת סלמסה, בנימוק כי \"אין ראיות הקושרות את מותו של סלמסה עם התנהלות השוטרים\".\nמותו של סלמסה הפך לסמל מרכזי בהפגנות יוצאי אתיופיה בשנת 2015, שבהן טענו בני העדה כי מופעלת נגדם אלימות משטרתית וכי הם חווים יחס גזעני.",
    "pageid": 1358412
  },
  {
    "title": "קופה ראשית",
    "extract": "קופה ראשית היא קומדיית מצבים סאטירית ישראלית מסוגת מוקומנטריה. הסדרה עלתה לשידור ב-21 בפברואר 2018 בטלוויזיה החינוכית, והחל מ-31 באוגוסט 2018 היא משודרת בערוץ כאן 11.\nהסדרה מתרחשת בסניף יבנה של רשת המרכולים הבדיונית \"שפע יששכר\", ועוקבת אחרי התרחשויות אופייניות במרכול ישראלי בין עובדי המרכול ללקוחותיו. היא מלווה ב\"ראיונות\" של עובדי המרכול והלקוחות הקבועים המלווים את ההתרחשויות בכל פרק. החל מ-31 באוגוסט 2018 הסדרה משודרת בערוץ כאן 11.\nהעונה הראשונה של הסדרה צולמה בסניף רעננה של \"סופר עמנואל\" (נכון ל-2023 \"סופר יודה\") לפני שנפתח לקהל הרחב. לאחר היפתחו לא ניתן היה לצלם שם עונה נוספת, והעונות הבאות צולמו בסניף הנטוש של \"חצי חינם\" שבמתחם ירקונים שלימים נהרס בעקבות שימוש לא חוקי בשטח עליו הוקם המתחם. העונה השלישית עלתה לשידור ב-26 ביולי 2021. שלוש העונות עלו לשידור ב-19 באפריל 2023 בנטפליקס. העונה הרביעית עלתה לשידור ב-26 באפריל 2023. ב-1 בינואר 2024 עלה לשידור פרק ספיישל של הסדרה בעקבות מלחמת חרבות ברזל. ב-14 במאי 2024 עלה לשידור פרק ספיישל של הסדרה לכבוד יום העצמאות.\nהדמויות בסדרה מודעות להיותן מצולמות לסדרה דוקומנטרית, והן מנהלות לעיתים דיאלוגים עם \"המראיין\", המכונה על ידם \"שינקין\" (מגולם, בקולו בלבד, על ידי במאי הסדרה בעונות 1–3, אורן שקדי).",
    "pageid": 1567143
  },
  {
    "title": "קרלוס אלקרס",
    "extract": "קרלוס אלקרס גרפיה (בספרדית: Carlos Alcaraz Garfia; נולד ב-5 במאי 2003) הוא טניסאי ספרדי מקצועני. נכון למאי 2024, מדורג במקום השלישי בעולם בסבב ה-ATP. בספטמבר 2022 דורג ראשון בעולם, ובכך היה לטניסאי הצעיר ביותר בהיסטוריה שהגיע לפסגת הדירוג העולמי (גיל 19, 4 חודשים ו-6 ימים). עד כה זכה בשלושה עשר תארים בקריירה.\nהישג השיא שלו הוא זכייה בארבעה טורנירי גראנד סלאם ליחידים, באליפות ארצות הברית הפתוחה (2022), באליפות וימבלדון (2023, 2024) ובאליפות צרפת הפתוחה (2024).",
    "pageid": 2020115
  },
  {
    "title": "רודרי",
    "extract": "רודריגו הרננדס קסקאנטה (בספרדית: Rodrigo Hernández Cascante; נולד ב-22 ביוני 1996) הוא כדורגלן ספרדי הידוע בקיצור שמו הפרטי, רודרי, המשחק בעמדת הקשר האחורי במנצ'סטר סיטי ובנבחרת ספרד. ידוע בזכות גמישותו הטקטית, מסורותיו המדויקות ויכולותיו הטכניות.",
    "pageid": 1639719
  },
  {
    "title": "רוני פינקוביץ'",
    "extract": "רוני פינקוביץ' (18 באפריל 1964 – 10 בדצמבר 2020) היה במאי תיאטרון, מחזאי ושחקן ישראלי.",
    "pageid": 129150
  },
  {
    "title": "רייצ'ל זגלר",
    "extract": "רייצ'ל אן זגלר (באנגלית: Rachel Anne Zegler; נולדה ב-3 במאי 2001) היא שחקנית, יוטיוברית וזמרת אמריקאית, זוכת פרס גלובוס הזהב לשחקנית הטובה ביותר - סרט קומדיה או מוזיקלי לשנת 2021 על תפקידה בסרט \"סיפור הפרברים\".",
    "pageid": 1997083
  },
  {
    "title": "תומר בר",
    "extract": "תומר בר (נולד בשנת 1969) הוא קצין צה\"ל בדרגת אלוף, המכהן כמפקד חיל האוויר. כיהן בין היתר כראש אגף התכנון ובניין הכוח הרב-זרועי, ראש להק המטה וראש להק מבצעי אוויר בחיל האוויר הישראלי.",
    "pageid": 1211247
  },
  {
    "title": "תנוחות מין",
    "extract": "תנוחות מין הן תנוחות המשמשות בעת קיום יחסי מין. קיים מגוון גדול של תנוחות מין, אותן ניתן לחלק לשלוש קטגוריות עיקריות: תנוחות הכרוכות בחדירה (משגל נרתיקי או יחסי מין אנאליים), תנוחות שאינן כרוכות בחדירה (חיכוך של איברי המין) ותנוחות הכרוכות ביחסי מין אוראליים.",
    "pageid": 956352
  },
  {
    "title": "אהוד ברק",
    "extract": "אהוד ברק (במקור: ברוֹג; נולד ב־12 בפברואר 1942, כ\"ה בשבט ה'תש\"ב), הוא איש צבא, פוליטיקאי ואיש עסקים ישראלי, שכיהן כראש ממשלת ישראל העשירי (1999–2001). ברק כיהן גם כשר הביטחון (2007–2013), שר החוץ (1995–1996) וכרמטכ\"ל ה־14 של צה\"ל (1991–1995). ברק היה חבר הכנסת מטעם מפלגת העבודה ומפלגת העצמאות.\nבמהלך כהונתו בראשות ממשלת ישראל העשרים ושמונה נסוג צה\"ל מדרום לבנון, פרצה האינתיפאדה השנייה (לאחר כישלון המשא ומתן המדיני עם הרשות הפלסטינית בוועידת קמפ דייוויד ובוועידת טאבה), וישראל ניהלה שיחות שלום עם סוריה בוועידת שפרדסטאון. במהלך כהונתו כשר הביטחון תקף חיל האוויר את הכור הגרעיני בסוריה, והוצאו לפועל מבצע עופרת יצוקה ומבצע עמוד ענן.\nהוא חולק, עם נחמיה כהן, את התואר הלא רשמי \"החייל המעוטר ביותר בצה\"ל\".",
    "pageid": 524
  },
  {
    "title": "אוטיזם",
    "extract": "אוטיזם, הפרעה על רצף האוטיזם או הספקטרום האוטיסטי (באנגלית: Autism Spectrum Disorder ובקיצור ASD) הוא שונות נוירולוגית הנגרמת משילוב של גורמים סביבתיים, תורשתיים וגנטיים. זוהי תסמונת קלינית המתאפיינת בקשיים שונים בתחום הקשרים הבין-אישיים, בתחום החברתי, השפתי והתקשורתי. מאפיינים נוספים שבדרך כלל מופיעים אצל אוטיסטים הם תחומי עניין מצומצמים, בעיות בוויסות החושי ובוויסות הרגשי, והתנהגות סטראוטיפית וחזרתית הכוללת בין היתר תנועות חזרתיות שמבוצעות ללא מטרה מוטורית מוגדרת, כמו נפנופי ידיים או סיבובים במקום.\nלפני 2013 היה נהוג לחלק את הספקטרום האוטיסטי למספר אבחנות נפרדות, שכללו אוטיזם קלאסי, תסמונת אספרגר, וקבוצת תסמונות בשם \"הפרעה התפתחותית נרחבת\" (באנגלית: Pervasive Developmental Disorder ובקיצור PDD). אולם לאחר פרסום DSM-5 ו-ICD-11 בוטלו האבחנות הנפרדות, וכל האבחנות אוחדו לאבחנה יחידה בשם \"Autism Spectrum Disorder\", המוכרת גם בראשי התיבות ASD.\nהספקטרום האוטיסטי מתאפיין בשונות נוירולוגית, כלומר שונות בתהליכי חשיבה, ובשונות תפיסתית שמתבטאת בשונות בתהליכי עיבוד מידע חושי. מחקרים מראים כי לאוטיזם יש קשר גנטי תורשתי – קיים מתאם גבוה בין שכיחות האוטיזם לבין קשר משפחתי.\nמכיוון שאוטיזם הוא ספקטרום, לא כל המאפיינים המזוהים עם אוטיזם מופיעים אצל כל אוטיסט. יתרה מכך, המאפיינים מתבטאים אצל כל אוטיסט בצורה שונה ובעצימות שונה. ישנם אוטיסטים בעלי צורכי תמיכה גבוהים, חלקם אינם מדברים כלל, וכן אוטיסטים אחרים שצריכים מעט מאוד תמיכה מהסביבה. בנוסף, הצורך בתמיכה עשוי אף להשתנות אצל אותו אדם בהתאם לסיטואציה.",
    "pageid": 2199438
  },
  {
    "title": "אזור העניין",
    "extract": "אזור העניין (באנגלית: The Zone of Interest) הוא סרט דרמה היסטורי משנת 2023 שכתב וביים ג'ונתן גלייזר, המבוסס באופן רופף על הרומן משנת 2014, \"The Zone of Interest\", מאת מרטין איימיס. הסרט נעשה בשיתוף פעולה בין ארצות הברית, בריטניה ופולין. מככבים בו כריסטיאן פרידל  בתור המפקד הנאצי הגרמני רודולף פרנץ הס, השואף לבנות חיים מושלמים עם אשתו, הדוויג (סנדרה הולר), בבית חדש ליד מחנה הריכוז הגרמני אושוויץ.\n\"אזור העניין\" הוקרן בבכורה בפסטיבל הקולנוע בקאן ה-76 ב-19 במאי 2023, זכה לשבחים, וזכה גם בפרס הגראנד פרי וגם בפרס הפדרציה הבינלאומית של מבקרי קולנוע. הוא זכה בתואר הסרט הטוב ביותר על ידי איגוד מבקרי הקולנוע של לוס אנג'לס ובפרס אוסקר לסרט הבין-לאומי הטוב ביותר בטקס פרסי אוסקר ה-96. הוא גם היה מועמד לשלושה פרסי גלובוס הזהב, כולל סרט הקולנוע הטוב ביותר - דרמה, ותשעה פרסי באפט\"א, כולל הסרט הבריטי הטוב ביותר. הסרט היה מועמד לחמישה פרסי אוסקר, כולל הסרט הטוב ביותר, הבמאי הטוב ביותר והתסריט המעובד הטוב ביותר לגלייזר ולסרט העלילתי הבינלאומי הטוב ביותר.",
    "pageid": 2298193
  },
  {
    "title": "איוונקה טראמפ",
    "extract": "איוונה מארי \"איוונקה\" טראמפ (באנגלית: Ivana Marie \"Ivanka\" Trump; נולדה ב-30 באוקטובר 1981) היא אשת עסקים, סופרת ודוגמנית עבר אמריקאית שהתגיירה. היא בתם של נשיא ארצות הברית לשעבר, דונלד טראמפ, ואשתו הראשונה, איוונה זלניצ'קובה. טראמפ הייתה סגן נשיא בכירה לפיתוח ולרכישות באימפריית הנדל\"ן ארגון טראמפ (\"The Trump Organization\") של אביה וממלאת מקומו בהיעדרו. סייעה לאביה בקמפיין הבחירות שלו, ולאחר בחירתו שימשה כיועצת שלו בבית הלבן.\nטראמפ הייתה מעורבת בכל פעילות הפיתוח העסקי בנדל\"ן ובמלונאות של הקבוצה, ובמקביל פיתחה גם \"מותג אישי\" בשם \"תכשיטי איוונקה טראמפ\" המשווק בשמים, הנעלה, תיקי יד, הלבשה עליונה ומשקפיים.\nנשואה לאיש העסקים האמריקאי-יהודי ג'ארד קושנר, שאף שימש כיועץ בכיר של אביה בבית הלבן. לפני נישואיה התגיירה טראמפ בגיור אורתודקוסי-מודרני ובחרה לעצמה את השם העברי \"יעל\". גיסתה היא הדוגמנית האמריקאית קרלי קלוס, אשת אחיו של ג'ארד קושנר, שהתגיירה אף היא.",
    "pageid": 1356085
  },
  {
    "title": "אל על",
    "extract": "אל על נתיבי אוויר לישראל בע\"מ, המוכרת בשם המקוצר אל על, היא חברת התעופה הגדולה בישראל וחברת הדגל שלה. אל על היא חברה ציבורית ונסחרת בבורסה לניירות ערך בתל אביב, ונמצאת בשליטת חברת כנפי נשרים תעופה בע\"מ בבעלותו של אלי רוזנברג. מרכז פעילותה והנהלתה של החברה בנמל התעופה הבינלאומי בן-גוריון.\nאל על מתמקדת בשוק הבינלאומי ומפעילה טיסות לאירופה, אסיה, אפריקה וצפון אמריקה. בין השנים 2010–2014 הפעילה החברה קו טיסות סדיר לנמל התעופה אילת, אך טיסות אלו הופסקו.\nבמשך שנים שימשה אל על כחברת התעופה הלאומית של ישראל והייתה בבעלות ממשלת ישראל, אך צעדים להפרטתה החלו ב-12 ביוני 2003, כשמניות החברה הוצעו למכירה לציבור, וב-1 בינואר 2005 הפכה חברת כנפיים אחזקות בע\"מ לבעלת השליטה באל על. תולדותיה של חברת אל על קשורות באופן מובהק בדברי ימיה של מדינת ישראל – היא נטלה חלק במבצעי העלייה הגדולים מארצות ערב, מאתיופיה ומחבר המדינות, ורשת יעדיה שיקפה לאורך השנים את יחסיה הבינלאומיים של ישראל עם מדינות העולם, ובמיוחד עם שכנותיה. במהלך שנת 2020 בצל משבר הקורונה, השתנתה השליטה בחברה וכיום החברה נמצאת בשליטת חברת כנפי נשרים תעופה בע\"מ, חברה בבעלות אלי רוזנברג.\nלאל על מספר מאפיינים ייחודיים לה, ובהם הקפדה על הסדרי ביטחון ואבטחה, הימנעות מטיסה בשבתות ובמועדי ישראל והקפדה על כללי הכשרות, הן במטוסיה והן במתקניה הקרקעיים. עם זאת, חלק ממטוסי אל על וצוותי האוויר הוחכרו בשבתות ובמועדי ישראל לחברות ישראליות אחרות.\nאל-על נחשבת לחברה עם נפח תנועת הנוסעים הגדולה בישראל. בשנת 2022 הטיסה החברה כ-4,181,596 נוסעים, שהיוו כ-21.75% מכלל הפעילות השנתית.",
    "pageid": 32170
  },
  {
    "title": "אמה רוברטס",
    "extract": "אמה רוז רוברטס (באנגלית: Emma Rose Roberts; נולדה ב-10 בפברואר 1991) היא שחקנית, זמרת ודוגמנית אמריקאית. בתו של השחקן מועמד פרס האוסקר, אריק רוברטס ואחייניתה של השחקנית זוכת פרס האוסקר, ג'וליה רוברטס.\nנודעת בעיקר בזכות תפקידיה בסדרות \"לא מדהימה\", \"מלכות הצעקה\", \"אימה אמריקאית\", ובסרטים \"ננסי דרו\", \"אנחנו המילרים\", ו\"משחקי חובה\".",
    "pageid": 651866
  },
  {
    "title": "ארתור ולסלי, הדוכס הראשון מוולינגטון",
    "extract": "פילדמרשל ארתור ולסלי, הדוכס הראשון מוולינגטון, KG,‏ GCB,‏ GCH,‏ PC, ‏FRS (באנגלית: Arthur Wellesley, 1st Duke of Wellington;‏ 1 במאי 1769 – 14 בספטמבר 1852) היה איש צבא ומדינאי אנגלי-אירי שידוע כאחד האישים המובילים ביותר בתחום הצבא והפוליטיקה בבריטניה של המאה ה-19. ולסלי כיהן כראש ממשלת בריטניה. התבוסה שהנחיל לנפוליאון בקרב ווטרלו ב-1815 שמה אותו בשורה הראשונה של אנשי הצבא המצטיינים של בריטניה.\nולסלי נולד בדבלין למעמד הפרוטסטנטי השליט באירלנד. ב-1787 הוא קיבל מנוי של סגן משנה (Ensign) בצבא הבריטי ושירת באירלנד כשליש האישי של שני לורד לוטננט של אירלנד בזה אחר זה. הוא גם נבחר להיות חבר בית הנבחרים של הפרלמנט האירי. ב-1796 הוא קודם לדרגת קולונל והשתתף, בקרבות בהולנד ובהודו, שם הוא לחם במלחמתה הרביעית של בריטניה בממלכת מייסור והשתתף במצור על סרינגפטם. ב-1799 הוא מונה להיות מושל סריגפטם ומייסור. ב-1802 הוענקה לו דרגת מייג'ור גנרל וב-1803 הוא נחל ניצחון מכריע על האימפריה המראטהית בקרב אסייה.\nולסלי עלה לגדולה כגנרל במהלך מלחמת חצי האי במסגרת המלחמות הנפוליאוניות וקודם לדרגת פילדמרשל לאחר שהוביל את כוחות הקואליציה לניצחון על הקיסרות הראשונה בקרב ויטוריה ב-1813. לאחר יציאתו של נפוליאון לגלות ב-1814, הוא כיהן כשגריר בריטניה בצרפת והוענק לו תואר דוכס. במהלך מאה הימים ב-1815, הוא פיקד על צבא הקואליציה האנטי-צרפתית השביעית, שיחד עם הצבא הפרוסי בפיקודו של גבהרד לברכט פון בליכר, הביסו את נפוליאון בקרב ווטרלו. במהלך הקריירה הצבאית שלו רשם ולסלי שיא כאשר השתתף בכ-60 קרבות.\nולסלי נודע בסגנון הלחימה ההגנתי שלו, שכתוצאה ממנו הוא נחל לא מעט ניצחונות כנגד כוחות צבאיים שהיו עדיפים עליו בגודלם, תוך שהוא ממזער את האבדות בקרב הכוחות שפיקד עליהם. הוא נחשב לאחד מהמצביאים הגדולים ביותר בעלי התפיסה ההגנתית בכל הזמנים ורבות מהטקטיקות ותוכניות הקרב שלו עדיין נלמדות בבתי ספר צבאיים ברחבי העולם.\nעם סיום הקריירה הצבאית המפוארת שלו, שב ולינגטון לחיים הפוליטיים. הוא כיהן פעמיים כראש ממשלת בריטניה, מטעם המפלגה הטורית בין השנים 1828 – 1830 ולזמן קצר ב-1834. הוא היה זה שדאג לקבלת חוק ההקלה על הקתולים של 1829, אך הוא התנגד לחקיקתו של חוק הרפורמה של 1832. הוא המשיך להיות אחת הדמויות המובילות בבית הלורדים עד לפרישתו וכן המשיך לשאת בתואר המפקד העליון של הצבא הבריטי עד למותו.",
    "pageid": 21924
  },
  {
    "title": "באר שבע",
    "extract": "באר שבע היא עיר במחוז הדרום המשמשת כבירת המחוז (ולעיתים מכונה \"בירת הנגב\"). היא העיר התשיעית באוכלוסייתה במדינת ישראל והשנייה בגודל אוכלוסייתה במחוז הדרום אחרי אשדוד. שטח השיפוט של באר שבע הוא 117,500 דונם, ובשטח השיפוט היא הרביעית בגודלה בישראל והשלישית במחוז הדרום, אחרי דימונה וערד. הוכרזה כעיר בשנת 1906. משמשת כמרכז מטרופולין באר שבע.\nהעיר שוכנת בצפון הנגב, בקצה המערבי של בקעת באר שבע. בעיר נמצאים אוניברסיטת בן-גוריון בנגב, המרכז הרפואי סורוקה, בית המשפט המחוזי, מפקדת מחוז הדרום של משטרת ישראל, ומפקדת פיקוד הדרום.\nבתחום השיפוט המוניציפלי של באר שבע נמצאים כ-38 אחוזים מסך הכפרים הלא מוכרים, ובהם כרבע מתושבי הפזורה הבדואית.\nראש עיריית באר שבע מאז נובמבר 2008 הוא רוביק דנילוביץ'. העיר חברה בארגון הערים פורום ה-15 והיא הדרומית מבין חברות הפורום.",
    "pageid": 5687
  },
  {
    "title": "בואו לאכול איתי עונה 8",
    "extract": "בואו לאכול איתי עונה 8 היא העונה השמינית ועונת היחידים השביעית של תוכנית המציאות הישראלית \"בואו לאכול איתי\". העונה משודרת החל מ-14 ביולי 2024 בכאן 11 והיא תכלול 25 פרקים.",
    "pageid": 2348748
  },
  {
    "title": "בני גנץ",
    "extract": "בנימין (בני) גנץ (נולד ב-9 ביוני 1959) הוא פוליטיקאי ישראלי, יושב ראש \"המחנה הממלכתי\" וחבר הכנסת מטעמה. כיהן כראש ממשלת ישראל החלופי, יושב ראש הכנסת, שר הביטחון, שר המשפטים, סגן ראש ממשלת ישראל, יושב ראש \"כחול לבן\" ושר בלי תיק בממשלה ה-37.\nבשנים 2011–2015 כיהן כראש המטה הכללי ה-20 של צבא הגנה לישראל. קודם לכן, במהלך שירותו בצה\"ל שימש, בין היתר כמפקד יחידת שלדג, מפקד חטיבת הצנחנים, מפקד יק\"ל, מפקד אוגדת איו\"ש, מפקד פיקוד הצפון, מפקד זרוע היבשה, נספח צה\"ל בארצות הברית וסגן הרמטכ\"ל.\nלאחר שחרורו מהצבא, ובטרם נכנס למגרש הפוליטי, שימש כיו\"ר יד דוד בן-גוריון, יו\"ר חברת המימד החמישי, ובעוד מספר תפקידים.\n\n",
    "pageid": 118352
  },
  {
    "title": "בת ים (מיתולוגיה)",
    "extract": "בת ים או בתולת ים היא יצור אגדי, שחציו העליון דמוי אישה וחציו התחתון דמוי דג.",
    "pageid": 76410
  },
  {
    "title": "ג'וזפה קגליוטי",
    "extract": "",
    "pageid": 2356989
  },
  {
    "title": "גווינת' פלטרו",
    "extract": "גווינת' קייט פלטרו (באנגלית: Gwyneth Kate Paltrow; נולדה ב-27 בספטמבר 1972) היא שחקנית קולנוע ותיאטרון, וזמרת אמריקאית ממוצא יהודי. זוכת פרס אוסקר לשחקנית הטובה ביותר לשנת 1998, פרס אמי לשנת 2011, פרס גלובוס הזהב, פרס גילדת שחקני המסך ופרסים רבים נוספים. ב-2013 נבחרה על ידי המגזין האמריקאי \"פיפל\" כאישה היפה ביותר בעולם.",
    "pageid": 187281
  },
  {
    "title": "דוכס ולינגטון",
    "extract": "הדוכס מוולינגטון (Duke of Wellington) על שם ולינגטון שבסאמרסט, הוא תואר אצולה עובר בירושה בבריטניה. הראשון שנשא בתואר היה ארתור ולסלי, הדוכס הראשון מוולינגטון, המצביא והמדינאי הבריטי יליד אירלנד, שנודע יחד עם בליכר בזכות הניצחון על נפוליון בקרב ווטרלו. משפחת ולסלי היא במקור שושלת אריסטוקרטית אנגלו-אירית.",
    "pageid": 498097
  },
  {
    "title": "דופמין",
    "extract": "דופמין (באנגלית: DA - Dopamine) הוא תרכובת אורגנית ממשפחות הקטכולאמינים והפנתילאמינים. הוא מתפקד הן כהורמון והן כמוליך עצבי (נוירוטרנסמיטר) וממלא מספר תפקידים חשובים במוח ובגוף.\nהדופמין פועל הן במערכת העצבים המרכזית והן במערכת העצבים ההיקפית והוא אחד החומרים המשתתפים במהלך הסינתזה של אפינפרין ונוראפינפרין.\nלחוסר או עודף של דופמין השפעה גדולה במספר גדול של הפרעות ומחלות, ובתוכן סכיזופרניה, מחלת פרקינסון, דיכאון מז'ורי, הפרעה דו-קוטבית והפרעות קשב. על בסיס ידע זה פותחו תרופות רבות במטרה להתערב בפעילות הדופמין.\n\nהנוסחה הכימית של הדופמין היא (C6H3(OH)2-CH2-CH2-NH2). הדופמין משתייך למשפחת הקטכולאמינים, יחד עם אדרנלין ונוראדרנלין. זוהי קבוצת משנה של קבוצת התרכובות המונואמינים, המכילה גם את הסרוטונין.",
    "pageid": 13398
  },
  {
    "title": "האימפריה הביזנטית",
    "extract": "האימפריה הרומית המזרחית (ביוונית: Ανατολική Βασιλεία Ῥωμαίων), הידועה יותר בכינוי האנכרוניסטי האימפריה הביזנטית או ביזנטיון, הייתה אימפריה שנוצרה כתוצאה מפיצול האימפריה הרומית בשנת 395, והתקיימה עד נפילתה הסופית של בירתה קונסטנטינופול בידי הטורקים העות'מאנים בשנת 1453.\nבזמן קיומה של האימפריה הביזנטית לא נהגו לכנותה בשם זה. בראשיתה היא נקראה \"רומא\", ואילו בתקופות מאוחרות יותר כינו אותה תושביה בשם \"רומאניה\" ולעצמם קראו \"רומאנים\". המונחים \"ביזנטים\" ו\"האימפריה הביזנטית\" מקורם בשמה של העיר היוונית הקדומה ביזנטיון, ששכנה בעבר במקומה של קונסטנטינופוליס, והם המשמשים היסטוריונים מאז תקופת הרנסאנס, אולם רק באמצע המאה ה-19 נעשה המונח שגור בעולם המערבי.\nהאימפריה הביזנטית, שהתקיימה למעלה מאלף שנה, השפיעה על תולדות מזרח הים התיכון ודרום אירופה ותרמה גם לעיצוב אופייה של מזרח-אירופה. הנצרות האורתודוקסית שקמה באזורים שונים במזרח-אירופה הושפעה רבות מהמודל הביזנטי הנוצרי.",
    "pageid": 17652
  },
  {
    "title": "הד מיינר",
    "extract": "הד מיינר (נולד ב-1986) הוא מעצב אופנה ישראלי, המציג בקביעות בשבוע האופנה בפריז וחתן פרס קרל לגרפרד של תאגיד LVMH.",
    "pageid": 2103946
  },
  {
    "title": "היהודים",
    "extract": "היהודים היא להקת רוק ישראלית, שהוקמה ב-1992 על ידי בני הזוג תום פטרובר ואורית שחף. הלהקה הצליחה לבסס את עצמה במיינסטרים הישראלי, זאת על אף ההתעלמות של כלי התקשורת ותחנות הרדיו בתחילת דרכה, ונחשבת לאחת מהמובילות בסצנת הגל החדש של הרוק הישראלי בשנות ה-90.",
    "pageid": 28184
  },
  {
    "title": "היורשים (סרט, 2015)",
    "extract": "היורשים (באנגלית: Descendants) הוא סרט טלוויזיה מוזיקלי מקורי של ערוץ דיסני ששודר לראשונה ב-31 ביולי 2015. הסרט מתעד את חיי ילדיהם של חלק מנבלי דיסני הגדולים ביותר כשהם לומדים בבית הספר יחד עם ילדיהם של הגיבורים. בסרט מככבים מיטשל הופ, שרה ג'פרי, ג'דדיה גודאייקר, דיאן דואן, בראנה דאמיקו, דאב קמרון, בובו סטיוארט, קמרון בויס וסופיה קרסון.\nבשנת 2016 יצא לאור באנגלית ספר של \"היורשים\" ששמו \"חזרה לאי האבודים\", אותו כתבה הסופרת מליסה דה לה קרוז (כותבת \"המכשפות מאיסט אנד\"). לסרט יצא בשנת 2017 סרט המשך הממשיך את עלילותיהם של ארבעת ילדי הנבלים. ובשנת 2019 יצא לאור הסרט השלישי של ״היורשים״ הסוגר את עלילת הסרטים הקודמים.",
    "pageid": 1297487
  },
  {
    "title": "הפועל תל אביב (כדורגל)",
    "extract": "הפועל תל אביב הוא מועדון כדורגל ישראלי מהעיר תל אביב, המשחק בליגה הלאומית. המועדון הוקם בשנת 1923, עם הקמת אגודת הפועל תל אביב, והוא אחד המועדונים הוותיקים ביותר בישראל, ומהמועדונים המייסדים של הליגה הבכירה בארץ ישראל כשהשתתף בעונת הבכורה (1931/1932). צבעי המועדון הם אדום ולבן, ומגרשה הביתי של הקבוצה הוא אצטדיון בלומפילד הממוקם ביפו.\nהפועל תל אביב שיחקה בליגה הבכירה בישראל מאז היווסדה, וירדה שלוש פעמים לליגת המשנה – בתום עונת 1988/1989, בתום עונת 2016/2017 ובתום עונת 2023/2024. המועדון הוא אחד המעוטרים ביותר בישראל, עם שלוש עשרה אליפויות (מתוכן שמונה לאחר קום המדינה), שישה עשר גביעי מדינה (מתוכם עשרה לאחר קום המדינה) וגביע טוטו אחד. המועדון זכה בדאבל ארבע פעמים (1934, 1938, 2000, 2010), והוא גם המועדון היחיד בישראל שזכה שלוש פעמים ברציפות בגביע המדינה (בשני רצפים שונים: 1937–1939 ו-2010–2012).\nהפועל תל אביב במפעלים הבין-לאומיים זכתה בליגת האלופות האסייתית בשנת 1967, ובסגנות ליגה זו בשנת 1970. במפעלים האירופיים, היא העפילה לשלב רבע הגמר בעונת 2001/2002 בגביע אופ\"א, אחד ההישגים הבולטים של קבוצה ישראלית כלשהי במפעלים האירופים. הפועל תל אביב היא הקבוצה הישראלית היחידה אשר סיימה במקום הראשון בשלב הבתים של הליגה האירופית (עונת 2009/2010). בעונת 2010/2011 העפילה הקבוצה לראשונה בתולדותיה לשלב הבתים של ליגת האלופות.",
    "pageid": 584844
  },
  {
    "title": "חטיבת אלכסנדרוני",
    "extract": "חטיבת אלכסנדרוני (חטיבה 3; בעבר: חטיבה 820 וחטיבה 609) היא חטיבת חי\"ר במילואים בצבא הגנה לישראל ואחת משלוש חטיבות גולני במילואים. החטיבה החלה דרכה כחטיבת חי\"ש שפעלה במלחמת העצמאות והופקדה על הגנת השרון (נקראה על שם נחל אלכסנדר). החטיבה הוקמה ב-1 בדצמבר 1947 ומפקדה במשך רוב תקופת המלחמה היה דן אבן. עם הכרזת המדינה הפכה חטיבת אלכסנדרוני לחטיבת חיל רגלים בצה\"ל.",
    "pageid": 78689
  },
  {
    "title": "טיילור סוויפט",
    "extract": "טיילור אליסון סוויפט (באנגלית: Taylor Alison Swift; נולדה ב-13 בדצמבר 1989) היא זמרת-יוצרת אמריקאית ואחת הזמרות עם שיאי המכירות הגבוהים בעולם.\nסוויפט נולדה בווסט רידינג, פנסילבניה. עברה להתגורר בנאשוויל, טנסי בשנת 2004 כדי להמשיך בקריירת מוזיקת הקאנטרי שלה. אלבום הבכורה שלה משנת 2006 היה האלבום היחיד משנות ה-2000 שהצליח לשהות 275 שבועות במצעד הבילבורד 200. הסינגל השלישי מתוכו, \"Our Song\", הפך אותה לאדם הצעיר ביותר שכתב והקליט שיר לבדו, שהגיע למקום הראשון במצעד שירי הקאנטרי. אלבום האולפן השני שלה, Fearless ‏(2008‏), הכיל בתוכו את סוגת הקאנטרי פופ וזיכה אותה בפרס גראמי לאלבום השנה. לאור הצלחתם הבינלאומית של שני הסינגלים \"Love Story\" ו-\"You Belong with Me\", ‏Fearless קיבל את תואר היהלום, על ידי איגוד תעשיית ההקלטות האמריקאי (RIAA). ‏Speak Now‏ (2010), אלבומה השלישי, משלב את סוגת הקאנטרי פופ עם קאנטרי רוק והוא הנפיק את שני הלהיטים \"Mine\" ו-\"Back to December\". אלבום האולפן הרביעי שלה, Red ‏(2012), היה אלבום ניסיוני שהכיל סוגות כמו פופ, קאנטרי ורוק. הוא כלל את שני הלהיטים \"We Are Never Ever Getting Back Together\" ו-\"I Knew You Were Trouble\", שהפכו לשניים מהשירים המצליחים ביותר בעשור השני של המאה ה-21.\nעם צאת אלבום האולפן החמישי שלה, 1989 (2014), הודיעה סוויפט על מעבר מלא שלה לעולם הפופ. האלבום הפך אותה לאישה הראשונה שזכתה פעמיים בפרס גראמי לאלבום השנה והנפיק שלושה להיטים שכבשו את פסגת מצעד הבילבורד הוט 100: \"Shake It Off\",‏ \"Blank Space\" ו-\"Bad Blood\". היא המשיכה להשתמש בסוגת הפופ האלקטרוני בשני אלבומי האולפן הבאים שלה: Reputation ‏(2017), ששילב אלמנטים של היפ-הופ והנפיק את הלהיט \"Look What You Made Me Do\" ו-Lover ‏(2019), שהיה אלבום האולפן הנמכר ביותר בעולם בשנת 2019. שני אלבומי האולפן הבאים שלה, Folklore ו-Evermore (שניהם יצאו בשנת 2020), מכילים את סוגות הפולק רוק והרוק האלטרנטיבי. הסינגלים המובילים מתוכם, \"Cardigan\" ו-\"Willow\", הפכו אותה לאמן הראשון בכל הזמנים שהופיע לראשונה במקביל במקום הראשון במצעד הבילבורד הוט 100 והבילבורד 200.\nעם מכירות של למעלה מ-414.86 מיליון אלבומים ושירים, סוויפט היא אחת מהאמנים הנמכרים ביותר בכל הזמנים. הישגיה כוללים 13 פרסי גראמי, פרס אמי, עשרים ושבעה שיאי גינס, 40 פרסי המוזיקה האמריקאית, 39 פרסי המוזיקה של בילבורד, 11 פרסי איגוד מוזיקת הקאנטרי, שמונה פרסי האקדמיה למוזיקת קאנטרי ושני פרסי המוזיקה הבריטית. חמשת סיבובי ההופעות של סוויפט הכניסו מעל 940 מיליון דולר, והיא נכללה שלוש פעמים ברשימת 100 האנשים המשפיעים ביותר בעולם של טיים מגזין. היא דורגה במקום השמיני ברשימת \"האמנים הגדולים ביותר בכל הזמנים\" על פי בילבורד ונכללה ברשימת \"100 כותבי השירים הגדולים בכל הזמנים\" על פי רולינג סטון (2015). היא נבחרה לאשת העשור (של שנות ה-2010) על ידי בילבורד, לאמנית העשור (של שנות ה-2010) על ידי פרסי המוזיקה האמריקאית, לאמנית הנשית השנייה המושמעת ביותר באותו עשור בספוטיפיי (לאחר אריאנה גרנדה) והמושמעת ביותר בכל הזמנים בפלטפורמה, תוך ששניים מאלבומיה הופיעו ב-500 האלבומים הגדולים בכל הזמנים על פי רולינג סטון (2020). בשנת 2021 זכתה בפעם השלישית בפרס גראמי בקטגוריית \"אלבום השנה\" עבור Folklore והייתה לאישה הראשונה והיחידה בהיסטוריה שעשתה זאת. בשנת 2023 נבחרה לאשת השנה של טיים מגזין.",
    "pageid": 665861
  },
  {
    "title": "יגאל עמיר",
    "extract": "יגאל עמיר (נולד ב־23 במאי 1970) הוא רוצחו של ראש ממשלת ישראל החמישי, יצחק רבין.\nעמיר, פעיל ימין רדיקלי, רצח את רבין בליל 4 בנובמבר 1995, בתום עצרת תמיכה בממשלה ובהסכמי אוסלו, במטרה לעצור את ביצוע ההסכמים. הוא נעצר במקום הרצח, הורשע ונגזר עליו מאסר עולם בתוספת 6 שנים על פציעת המאבטח יורם רובין. בהמשך התווספו לעונש המאסר שלו חמש שנות מאסר, ולאחר ערעור המדינה הוחמר העונש לשמונה שנות מאסר.\n\nעמיר נולד בשכונת נווה עמל בהרצליה למשפחה ממוצא תימני. אמו גאולה היא גננת במקצועה, ואביו שלמה הוא סופר סת\"ם. עמיר למד בבית הספר של החינוך העצמאי בהרצליה ובישיבת היישוב החדש בתל אביב. לאחר לימודיו התיכוניים למד בישיבת ההסדר כרם ביבנה, ובמסגרתה שירת בצה\"ל כלוחם בגדוד 13 של חטיבת גולני. על תקופת שירותו במהלך האינתיפאדה הראשונה סופר:\n\nמאוחר יותר נשלח במסגרת \"נתיב\" לפעילות חינוכית בריגה.\nעמיר למד משפטים באוניברסיטת בר־אילן. במהלך לימודיו ארגן (יחד עם אבישי רביב) שבתות ומסלולי טיול לפנויים ולפנויות מהמגזר הדתי במקומות שונים בעלי משמעות פוליטית, כדוגמת חברון, נצרים ובניין האוריינט האוס. פעילויות אלו היו חוקיות ולגיטימיות, אך לבקשת שירות הביטחון הכללי מסר רביב בקיץ 1995 מידע מפורט על אודות עמיר, לרבות קשריו עם אחיו חגי, פעילויותיו בארגון הפגנות נגד הסכמי אוסלו ובגבעת הדגן באפרת, תמיכתו בטבח מערת המכפלה שביצע ברוך גולדשטיין, וכוונתו לארגן \"קבוצת סטודנטים רציניים מבר־אילן המעוניינים לעשות דברים\", בלי לעדכן לגביה את רביב, שעמיר העריך שהוא במעקב השב\"כ. הצהרה זו פורשה על ידי רביב כ\"רעיונות כלליים מאוד שאם יתממשו עלולים להוביל גם לפגיעה בערבים\". רביב הונחה להמשיך בפיקוח על עמיר, אך לא הופעלו נגדו אמצעי חקירה נוספים, בין היתר על רקע ריבוי דיווחים חמורים יותר באותה תקופה.\nאת ההשראה לרצח רבין שאב עמיר מברוך גולדשטיין, שביצע את טבח מערת המכפלה. בפברואר 1994 נסע עמיר להלוויה של גולדשטיין. הוא סיפר בחקירתו במשטרה ששוחח עם חבריו של הרוצח, ועליהם אמר: \n\n ערך מורחב – רצח יצחק רבין\n\nלאור ההתקדמות בתהליך אוסלו וחתימת הסכם ביניים נוסף, שהעניק לפלסטינים שלטון עצמי בערים הפלסטיניות הגדולות ובעוד כ־450 כפרים בגדה המערבית וברצועת עזה, שוסעה מדינת ישראל במחלוקת פנימית עזה על רקע התהליך המדיני. טענות בדבר חוסר הלגיטימיות של הממשלה, שלוו לעיתים בתיאורים של רבין עצמו כבוגד, היו נפוצות. זכורה במיוחד הפגנת הימין בכיכר ציון נגד יצחק רבין והסכם אוסלו ב מאוקטובר 1995, שהגיעה למעשי אלימות.\nבעקבות חתימת הסכמי אוסלו, ובהשפעת ביקור בהלווייתו של ברוך גולדשטיין ושיחות עם חבריו של גולדשטיין, החליט עמיר בראשית 1995 שעל ראש הממשלה רבין חל דין רודף ושם לעצמו למטרה להתנקש בו לצורך עצירת מתווה אוסלו. אחיו חגי וחברו דרור עדני היו שותפים לקשר. לאחר שגמלה ההחלטה בליבו שקל דרכים אחדות לעשות זאת, ובהן מלכוד מכוניתו, ירי טיל \"לאו\" לעברו ועוד. מאז ינואר 1995 ניסה עמיר שלוש פעמים לרצוח את רבין באמצעות אקדח \"ברטה\" שהיה ברשותו, אך ברגע האחרון נמנע מהמעשה עקב ביטול האירועים, סידורי האבטחה ומניעות טכניות.\nבד בבד תכננו עמיר ואחיו חגי התארגנות מחתרתית לפגיעה בערבים, שהייתה אמורה לפעול לאחר נסיגת צה\"ל משטחי יהודה ושומרון. לצורך כך אגרו כמות ניכרת של אמצעי לחימה שנגנבו מצה\"ל וגייסו כמה חברים לביצוע פעולותיה. ההתארגנות נחשפה במהלך חקירתם של עמיר ואחיו לאחר הרצח.\nב־4 בנובמבר 1995 התקיימה עצרת תמיכה בתהליך השלום בכיכר מלכי ישראל בתל אביב. העצרת אורגנה כתגובה להפגנות הימין, תחת הסיסמה \"כן לשלום, לא לאלימות\". בתום העצרת חיכה עמיר לרבין במגרש החנייה הסמוך. אנשי האבטחה במקום חשבו שהוא סוכן סמוי ולא שאלו אותו למעשיו. כשרבין עבר במקום בצאתו מהעצרת רצח אותו עמיר ביריות אקדח. בעקבות הרצח שונה שם הכיכר ל\"כיכר רבין\".\n\nלאחר שירה כדור ראשון מטווח קצר ביותר לכיוון עמוד השדרה של רבין, ירה עמיר שני כדורים נוספים, ובמשפטו הסביר את המניע לכך:\n\nעל פי \"ידיעות אחרונות\", הסיבה שעמיר מקפיד להדגיש כי כוונתו הייתה \"לשתק\" את רבין ולא \"להוריד\" אותו, כפי שהתבטא לפני הרצח, היא שידוע לו כי הרשעה ברצח מחייבת להוכיח את הכוונה להרוג.\nהרצח גרם לזעזוע עמוק בציבור, כפי שניתן ללמוד, בין השאר, מדבריו של שופט בית המשפט העליון, אליעזר גולדברג, בפסק הדין שבו דחה את ערעורו של עמיר על הרשעתו:\n\nיגאל עמיר נתפס במקום והועבר לחקירה בידי השב\"כ, שבה שיתף פעולה באופן מלא והביע את שמחתו על הצלחתו. בסיום החקירה הועמד לדין באשמת רצח ופציעה בנסיבות מחמירות לפני בית המשפט המחוזי בתל אביב. בית המשפט שלח את עמיר לבדיקה נפשית, ובה נקבע כי הוא כשיר לעמוד לדין.\nעמיר הסביר במשפטו כי:\n\nעמיר הורשע ונידון למאסר עולם ועוד שש שנים על פציעת מאבטח.\nבמשפט נוסף נידון לחמש שנות מאסר, ולאחר ערעור המדינה הוחמר העונש לשמונה שנות מאסר, על קשירת קשר עם אחיו ועם עדני. כל העונשים ניתנו במצטבר. עמיר מעולם לא הביע חרטה על הרצח, ובריאיון שנתן בחודש מאי 2004 חזר והדגיש שלדעתו פעל בצורה נכונה, ובאמצעות הרצח הציל את עם ישראל.\n\nעמיר הוגדר כאסיר ביטחוני ונכלא בכלא איילון באגף שהוקם בשבילו בלבד ושימש אף לקבלת מבקרים, כשהוא במעקב קבוע של מצלמות אבטחה. בהמשך הועבר בין בתי סוהר שונים. מדי חצי שנה ביקשה המדינה וקיבלה אישור להאריך את כליאתו בבידוד, בנימוק שהוא מהווה סיכון ביטחוני עקב משנתו האידאולוגית. את המעקב המתמיד אחריו נימק שירות בתי הסוהר במניעת פגיעה שלו במערכות הביטחון שבתאו או בעצמו. בשנת 2000 עתר עמיר לבית המשפט בבקשה להוציא את המצלמות מתאו, בנימוק שהחששות ספקולטיביים ושהוא האסיר היחיד בישראל שתנאי כליאתו כוללים פגיעה שכזאת בפרטיות לאורך שנים, וזאת במטרה להשית עליו עונש נוסף ללא משפט. בדצמבר 2006 הועבר יגאל עמיר לבית הסוהר רימונים בשרון, לראשונה לתא ללא מצלמות. בשנת 2012, בעקבות עתירות נוספות של עמיר, החליט שב\"ס להעבירו לחברת אסירים נוספים, באגף סגור. בשנת 2008 קבע בית המשפט שיש לאפשר לו לשוחח בטלפון באותו אופן בו מורשים יתר האסירים הכלואים עימו באגף. החלטה דומה ניתנה על ידי בית המשפט בשנת 2020 בעת שהוטלו מגבלות בגלל מגפת הקורונה. עם זאת, לא הותר לעמיר לנהל שיחות וידאו או לשוחח עם אנשים שאינם קרוביו מדרגה ראשונה. בבית המשפט הובאה חוות דעת של השב\"כ המצדיק מגבלות אלו בחשש לפגיעה בביטחון המדינה.\nבשנת 2001 תוקן חוק שחרור על־תנאי ממאסר, ונקבע בו שוועדת השחרורים לא תמליץ על קציבת עונשו של אסיר עולם שהורשע ברצח ראש הממשלה עקב מניע פוליטי־אידאולוגי, ולא תמליץ על מתן חנינה לאסיר כזה. עם זאת החוק אינו פוגע בסמכותו של הנשיא לקצוב את העונש או לחון את האסיר.\n\nב־30 באוקטובר 2008 התראיין עמיר טלפונית לערוץ 2 ולערוץ 10 באמצעות מכשיר הטלפון שקיבל לצורך התקשרות עם אשתו בלבד. היות שראיונות אלו עמדו בניגוד לתנאי מאסרו, העביר השב\"ס את עמיר לבית הסוהר רמון, מתקן מצפון למצפה רמון שנבנה ככלא לאסירים ביטחוניים. כמו כן נלקחו מעמיר כל חפציו האישיים ונשללה זכותו להשתמש בטלפון, להיפגש עם משפחתו ולהתייחד עם אשתו.\nהראיונות לא שודרו, עקב הסערה הציבורית החריפה שעורר האירוע.\nכחודש לאחר מכן, ב־30 בנובמבר, פתח עמיר בשביתת רעב כמחאה על העונשים הכבדים שהוטלו עליו, שביתה שאותה הפסיק שלושה ימים לאחר מכן, ב-3 בדצמבר.\n\nמפעם לפעם יוזמים גורמי ימין רדיקלי בישראל קמפיינים (באמצעות כרזות או סרטי וידאו) הקוראים לשחרור יגאל עמיר ואחיו חגי, ששוחרר ב־4 במאי 2012. בקמפיין כזה שנערך באוקטובר 2007 השתתף גם הזמר אריאל זילבר. בתגובה לאותו קמפיין אמר השר לביטחון פנים אבי דיכטר: \"האיש הזה הוא בסטטוס הכי קרוב לאדם שנגזר עליו עונש מוות, אבל מאחר שבמדינה הזאת אין עונש מוות, כל מה שיורד הוא מדרגת הענישה. קציבת עונשו בלתי אפשרית ובלתי הגיונית, וזה ילווה אותו עד שיעבור מהעולם\".\nלקראת הבחירות לכנסת העשרים ושתיים הוקמה מפלגת \"נורא דליבא\" אשר מטרתה להביא לשחרורו של עמיר. בתחקיר של התוכנית \"הצינור\" הובאו עדויות לכך שמשפחת עמיר מעורבת בהקמת המפלגה. המפלגה (שלא רשומה ברשם המפלגות) לא הגישה את רשימתה לוועדת הבחירות המרכזית. באוגוסט 2019 נשללה מעמיר הזכות לשיחות טלפון למשך חודשיים, לאחר שהתברר כי פנה בטלפון לגורמים שונים בניסיון לקדם את ענייני המפלגה.\nלקראת הבחירות לכנסת העשרים ושלוש במרץ 2020 הקימה לריסה טרימבובלר-עמיר באופן רשמי את מפלגת \"משפט צדק, לרפורמה במערכת המשפט ולשחרור יגאל עמיר\" ורשימה בראשותה הוגשה לוועדת הבחירות המרכזית. ב-29 בינואר פסלה ועדת הבחירות המרכזית את הרשימה, אך בית המשפט העליון דחה את הפסילה פה אחד. המפלגה קיבלה 1,375 קולות והייתה רחוקה מאחוז החסימה. המפלגה התמודדה כעבור שנה במערכת הבחירות לכנסת העשרים וארבע וקיבלה 729 קולות.\n\nבשנת 1997 שודר מערכון של \"החמישייה הקאמרית\", במהלכו גילם השחקן רמי הויברגר את דמותו של עמיר תוך שהוא מציג את הטענה לפיה בעוד שני עשורים תוענק לו חנינה והוא ישוחרר ממאסר.\nבדצמבר 2014 הוקרן בפסטיבל הקולנוע בריגה סרט התעודה \"אל סף הפחד\", העוקב אחר עמיר ומשפחתו. את הסרט ביימו הרץ פרנק ומריה קרבצ'נקו. ב־2015 איימה שרת התרבות מירי רגב לעצור את תמיכת המדינה בפסטיבל הקולנוע ירושלים אם יקרין את הסרט. בעקבות זאת הודיעו מארגני הפסטיבל שהסרט יוקרן לפני טקס הפתיחה וישתתף בתחרות שבמסגרת הפסטיבל.\nבשנת 2015 יצא סרטו של עמוס גיתאי \"רבין, היום האחרון\", שבו מגלם השחקן יוגב יפת את דמותו של עמיר.\nבספטמבר 2019 יצא לאקרנים הסרט \"ימים נוראים\" שביים ירון זילברמן. הסרט מציג את דמותו של יגאל עמיר (מגולם על ידי יהודה נהרי-הלוי) ושל סביבתו בשנה שקדמה לרצח. הוא זכה בפרס אופיר לסרט העלילתי הטוב ביותר לשנת 2019.\nדמותו של עמיר הופיעה במספר מערכונים של סדרת הסאטירה \"היהודים באים\", בה גילם השחקן יניב ביטון את דמותו של עמיר.\n\nבתחילת שנת 2004 ביקש עמיר להתחתן בעודו בכלא עם לריסה טרימבובלר, גרושה ואם לארבעה יוצאת ברית המועצות, בעלת תואר דוקטור לפילוסופיה, שאותה פגש כאשר עבדה בישראל כמורה ליהדות לעולים חדשים מרוסיה. טרימבובלר סיפרה שהחלה לבקר את עמיר בבית הסוהר מטעמים הומניטריים, וטענה כי בשל קשריה איתו נאלצה לוותר על הקריירה האקדמית שלה כמרצה באוניברסיטה.\nשב\"ס דחה את בקשת טרימבובלר ועמיר להינשא ואת בקשתם להתייחדות (זכות שבאותו הזמן ניתנה בדרך כלל לאסירים בישראל, אך לא לאסירים ביטחוניים פלסטינים). בקשות אלה הביאו כמה חברי כנסת ליזום הצעת חוק שתאסור על רוצחיהם של ראשי ממשלה להינשא, אך הכנסת דחתה אותה. בסופו של דבר פסק בית המשפט העליון כי אין לאפשר לבני הזוג להתייחד, בנימוק:\n\nבאוגוסט 2004 הודיעה משפחתו של עמיר כי הוא קידש באמצעות שליח את טרימבובלר. טקס הקידושין נערך בביתו של עמיר בהרצליה, כשאביו של יגאל, שלמה עמיר, משמש כשליח. ביולי 2005 קבע בית הדין הרבני בירושלים כי נישואי השניים תקפים. פניותיו של עמיר לבית המשפט העליון, בדרישה שיוכל להתייחד עם בת זוגו, נדחו בנימוקי ביטחון. הפרשה עוררה בציבור גם את השאלה האם עמיר הוא כאחד הרוצחים, או שעונשו צריך להיות חמור יותר. הוויכוח מומחש להלן בקטעים משתי דעות שהוצגו בעיתונות היומית: במאמר המערכת של \"הארץ\", שכותרתו \"גם יגאל עמיר הוא אדם\", נאמר:\n\nבעמדה זאת תמכה גם האגודה לזכויות האזרח, שביקשה עבורו את הזכות להתייחד עם אשתו.\nב־5 בפברואר 2006 החליט גם היועץ המשפטי לממשלה מני מזוז להכיר בנישואיהם של השניים. ב־7 במרץ 2006 התיר השב\"ס לבני הזוג להביא ילד לעולם באמצעות הפריית מבחנה. ב־20 באוקטובר 2006 הסיר את התנגדותו לקיום ביקורי התייחדות בין בני הזוג. ב־28 באוקטובר 2007 נולד בנם. בית המשפט המחוזי אישר את עריכת טקס ברית המילה בכלא, כך שעמיר יוכל להשתתף בו. שלוש עתירות שהוגשו לבית המשפט הגבוה לצדק נגד החלטה זו נדחו.\nב־2010 הוציאה טרימבובלר ספר על הקשר ביניהם.\n\nרצח יצחק רבין\nועדת שמגר (רצח רבין)\nתאוריות הקשר על רצח רבין\n\nאריאלה אזולאי ועדי אופיר, \"האזרח יגאל עמיר\", בספרם: ימים רעים: בין אסון לאוטופיה, הוצאת רסלינג, 2002.\n\nיוסי הטוני, המתנקש: יגאל עמיר, בן 27, סטודנט למשפטים בבר אילן, בוגר ישיבה, באתר הארץ, 28 באוקטובר 2001\nיאיר שלג, תמלילי עמיר: \"אחרי הכדור הראשון, עצרתי לראות מה קורה לו\", באתר nrg\nמידע על יגאל עמיר בקטלוג \"מרחב\" של הספרייה הלאומית\n יגאל עמיר (1970-), דף שער בספרייה הלאומית",
    "pageid": 720320
  },
  {
    "title": "יהודה ושומרון",
    "extract": "האזור הנקרא בישראל יהודה ושומרון (בראשי תיבות: יו\"ש או איו\"ש), ומוכר גם בשם הגדה המערבית (בערבית: الضِّفَّة الْغَرْبِيَّة, בתעתיק מדויק: אלצ'פה אלע'רביה – אַ־דִּ֗פָّה אַל־עַ'רְבִּיָּה, ובהגייה מקומית, אֶ־דַּ֗פֶّה אֶל־עַ'רְבִּיֶּה; באנגלית: West Bank), הוא שטח הנמצא במזרח התיכון, התחום בין הקו הירוק (מצפון, מערב ודרום) לבין נהר הירדן וים המלח (ממזרח).\nמאז מלחמת ששת הימים (בשנת 1967) ועד היום, מדינת ישראל שולטת בשטחי יהודה ושומרון, אך לא סיפחה אותם לשטחה (למעט מזרח ירושלים). הקהילה הבין-לאומית רואה בשלטון זה, לרוב, כיבוש צבאי לכל דבר, אך ממשלת ישראל לא מקבלת עמדה זאת, ורואה ביהודה ושומרון \"שטחים בסכסוך\" שעתידם אמור להיקבע במשא ומתן בין ישראל לפלסטינים. לפני המלחמה שלטה בשטח ממלכת ירדן (בשנים 1948–1967), שהחילה בו את ריבונותה, וקודם לכן – המנדט הבריטי (1920–1948) ולפניו האימפריה העות'מאנית (1517–1918).\nבית המשפט העליון הישראלי קבע כי מאחר שישראל נמנעה עד כה מלהחיל ריבונות בשטחי יהודה ושומרון, השטח מוגדר כנתון ב\"תפיסה לוחמתית\"; לפיכך, מדינת ישראל טוענת שמעמד השטח הוא \"שנוי במחלוקת\". בראיון ביוני 2019 אמר דייוויד פרידמן, שגריר ארצות הברית בישראל, כי \"בנסיבות מסוימות\" יש לישראל זכות להחיל ריבונות על חלק מיהודה ושומרון.\nהמנהל האזרחי העריך ב־2018 את מספר הפלסטינים בשטחי יהודה ושומרון ומזרח ירושלים גם יחד כנע בין 2.5 ל-2.7 מיליון. על פי הלשכה הפלסטינית המרכזית לסטטיסטיקה מספרם עומד על כ־375,000 במזרח ירושלים וכ־2,815,000 בשאר השטח אך גופים שונים (כולל ה-CIA) הצביעו על ליקויים בטענותיה (כמו ספירה כפולה והתעלמות ממקרי הגירה ומוות), והערכות אחרות מפחיתות את ההערכה ונעות עד 1.75 מיליון בשנת 2015 לפי יורם אטינגר.\nמעמד ההתנחלויות ביהודה ושומרון שנוי במחלוקת: ממשלת ישראל מכירה בהן כלגיטימיות, אך מרבית הקהילה הבין-לאומית רואה בהן הפרה של החוק הבין-לאומי. עמדת הממשל בארצות הברית מורכבת: היועץ המשפטי של משרד החוץ האמריקאי קבע בשנת 1978 כי ההתנחלויות נוגדות את החוק הבין-לאומי, אולם היו נשיאים רפובליקנים שהסתייגו מהגדרה זאת, וגם הממשל הדמוקרטי של ברק אובמה הסתפק לרוב בהגדרתן כ\"מכשול לשלום\". בשנת 2019 הצהיר מזכיר המדינה האמריקאי של ממשל טראמפ כי הממשל מסכים עם עמדתו של הנשיא הרפובליקני רונלד רייגן, ואינו רואה עוד את ההתנחלויות כבלתי חוקיות. לעומת זאת, לאחר הקמת ממשל ביידן הבהירו דוברים רשמיים כי בכל הנוגע להתנחלויות הממשל מחזיק בעמדות הפוכות מאלה של ממשל טראמפ, וכי הוא מגנה את ההחלטה של ממשלת בנט להרחיב את הבנייה בהתנחלויות אך עם זאת לא נאמר במפורש שעמדת הממשל היא שהן בלתי חוקיות.\nהמחלוקת על השטח בין מדינת ישראל לבין הפלסטינים באה לידי ביטוי בעימות פוליטי בזירה הלאומית והבין-לאומית, בקביעת עובדות בשטח ובמאבק מזוין.\nבפוליטיקה הישראלית, הפתרון הרצוי למצב ביהודה ושומרון הוא אחד מסלעי המחלוקת המרכזיים שמבדילים בין השמאל לימין.",
    "pageid": 7293
  },
  {
    "title": "יואב גלנט",
    "extract": "יואב גָּלַנְט (נולד ב-8 בנובמבר 1958, כ\"ה בחשוון ה'תשי\"ט) הוא פוליטיקאי ישראלי, המכהן כשר הביטחון של מדינת ישראל וכחבר הכנסת מטעם מפלגת הליכוד. סיים את שירותו בצה\"ל בדרגת אלוף, ושימש בין היתר כמפקד פיקוד הדרום, מפקד אוגדת עזה ומפקד שייטת 13.",
    "pageid": 205986
  },
  {
    "title": "יומני הערפד",
    "extract": "יומני הערפד (באנגלית: The Vampire Diaries) היא סדרת טלוויזיה אמריקאית מסוגת דרמה על-טבעית שנוצרה על ידי קווין ויליאמסון וג'ולי פלק, המבוססת על סדרת ספרים באותו שם מאת ליסה ג'יין סמית. הסדרה עוסקת באחים סטפן ודיימון סלבטור המתאהבים באליינה גילברט וחושפים לפניה את עולם הערפדים. בהמשך העלילה מתגלים עוד יצורים על טבעיים כגון כפילות, אנשי זאב, מכשפות, סירנות, חדי קרן, ציפורי על ועוד. מאז עלייתה למסכי הטלוויזיה זכתה הסדרה בעשרות פרסים ברחבי העולם. לסדרה הופקו שתי סדרות-בת: \"המקוריים\" ו\"מורשות\".\n\n",
    "pageid": 790718
  },
  {
    "title": "לאה צמל",
    "extract": "לאה צמל (נולדה ב-19 ביוני 1945) היא עורכת דין ישראלית, המייצגת אסירים ביטחוניים ופלסטינים המואשמים בפעולות טרור וכן ישראלים ופלסטינים המואשמים באלימות כנגד כוחות צה\"ל ומתנחלים.\n\nלאה צמל נולדה בחיפה לצבי ופניה צמל, ילידי פולין ואנשי העלייה החמישית. למדה משפטים באוניברסיטה העברית בירושלים. במהלך מלחמת ששת הימים התנדבה במסגרת צה\"ל לפינוי עולים מאזור הקרבות בירושלים. אחרי המלחמה השתתפה בסיור של צה\"ל ביהודה ושומרון, במסגרתו ראתה פליטים פלסטינים, ולדבריה התפתחה אצלה תודעה פוליטית. בסוף 1970, היתה ממקימות התנועה לשחרור האישה.\nצמל הייתה חברת מצפן ושם פגשה את מיכאל ורשבסקי בן זוגה לחיים ולהם שני ילדים.\n\nב-1971 עשתה צמל את ההתמחות אצל עורכת הדין פליציה לנגר. \nב-1972 ייצגה לראשונה קבוצה של פלסטינים וישראלים תומכי אש\"ף, שהואשמו שנסעו לסוריה לאימוני גרילה. המפורסם מחברי הקבוצה הוא אודי אדיב. צמל ייצגה את הפלסטינים. צמל מתארת שבמהלך המשפט כונתה בוגדת והותקפה מילולית. ביולי 1977, בית המשפט העליון בשבתו כבג\"ץ (בג\"ץ 139/77) קבע כי צמל לא יכולה לייצג בבתי דין צבאיים מאחר שהיא חלק מ”המזדהים עם אויבי המדינה המבקשים את חורבנה”, ומשכך ישנה בעיה בחשיפתה למידע ביטחוני מסווג.\nצמל ייצגה, במהלך 40 שנה, ישראלים ופלסטינים בבתי דין צבאיים ואזרחיים ובהם מבצעי הלינץ' ברמאללה, אחמד סעדאת, עזרא נאווי ואחרים. לפי תפיסתה, לקוחותיה הפלסטינים הם ”..אנשים די מסכנים שמנסים בדרכים פרימיטיביות לחלוטין, בחוסר כוח, בהיעדר צבא ובהיעדר ארגון של ממש להביע את התנגדותם לכיבוש”. ב-1993 סרבה לגנות פגיעה במתנחלים ואמרה שאינה מתנגדת לפגיעה בחייהם.\nב-1992 ייצגה את 415 אנשי החמאס שגורשו ללבנון בעתירות לבג\"ץ. העתירה הראשונה השהתה את הגירוש ולאחר הדיון השני הגירוש אושר. צמל הייתה אחת העותרות בעתירות לבג\"ץ נגד עינויים שהביאו בסופו של דבר על איסור שימוש בסדרה של שיטות חקירה אלימות ובבג\"ץ בנושא מתקן הכליאה והמאסר 1391.\nייצגה את אחמד מנאסרה ב-2015. ייצגה את חבר הכנסת באסל גטאס מבל\"ד שהורשע בעסקת טיעון בהברחת טלפונים ניידים לאסירים ביטחוניים בשנים 2016–2017. בשנת 2019, ייצגה את משפחת רוצחה של אורי אנסבכר, שערערה על הכוונה להרוס את ביתו.\nבפברואר 2022 בפסק הדין של בג\"ץ ביקר השופט יוסף אלרון את צמל שייצגה את משפחת המחבל שרצח את יהודה דימנטמן, בשל השוואה שערכה בין אם הרוצח ואלמנתו של דימנטמן.\nצמל חברה ב\"בית הדין העממי הקבוע\" , כחברה מפלסטין].\n\nצמל חברה במפלגת בל\"ד. בבחירות לכנסת החמש עשרה הוצבה במקום ה-50 ברשימת בל\"ד לכנסת, בבחירות לכנסת השבע עשרה ב-2006 הוצבה במקום ה-108, בבחירות לכנסת התשע עשרה ב-2013 הוצבה במקום ה-20, ובבחירות לכנסת העשרים ב-2015 הוצבה במקום ה-20, הפעם במסגרת הרשימה המשותפת מטעם בל\"ד, בבחירות לכנסת העשרים ואחת ב-2019 הוצבה במקום ה-106, הפעם במסגרת רע\"מ-בל\"ד מטעם בל\"ד ובבחירות לכנסת העשרים ושתיים ב-2019 הוצבה במקום ה-76, במסגרת הרשימה המשותפת מטעם בל\"ד. במערכות בחירות אלו הצבתה הייתה סמלית ובמקומות לא ריאליים במכוון.\n\nב-1996 קיבלה צמל, יחד עם המרכז הפלסטיני לזכויות האדם, את הפרס \"חירות, שוויון, אחווה\", פרס זכויות האדם החשוב ביותר שניתן על ידי ממשלת צרפת. ב-2005 זכתה צמל ביחד עם עורך דין מוחמד נעאמה בפרס על שם הנס ליטן מטעם איגוד עורכי הדין הדמוקרטיים הגרמנים והאירופאיים.\n\nבשנת 1999 הופק סרט ששמו \"פרקליטה ללא גבולות\", המתעד את מפעל חייה.\nבפסטיבל דוקאביב 2019 זכה סרט תעודה אודותיה, \"לאה צמל, עורכת דין\" בפרס הסרט הטוב ביותר. הסרט, ובמיוחד הזכייה שלו, גרמו לסערה ציבורית. עיקר המחאה כוון נגד מפעל הפיס אשר העביר מענק בסך 150 אלף ש\"ח ליוצרי הסרט במסגרת תמיכתו במפעלי תרבות ישראליים. אחרי מספר ימים של מחאות בפתח משרדיו, מפעל הפיס הודיע כי יבחן את המענק לסרט ויבטל את המענקים לסרטים הזוכים בשנים הבאות. הסרט זכה בפרס אמי לסרט התיעודי הטוב ביותר לשנת 2021.\n\nב-2019 שר המשפטים, אמיר אוחנה (הליכוד), הורה לבדוק את חוקיות העסקתה של לאה צמל בסנגוריה הציבורית. בעקבות הפניה, קבע יועץ השר עו\"ד משה שוחטמן, שלשר אין סמכות בעניין אולם הוא בוחר להעביר את הפנייה לסניגור הארצי שיבחן התבטאויות אלו. שנה לאחר מכן, לאה צמל הייתה אמורה להתמנות לכהונה נוספת כיושבת ראש ועדת בתי המשפט הצבאיים של לשכת עורכי הדין במחוז ירושלים, אולם הוחלט להקפיא את המינוי.\n\n רוית הכט, הלינץ' ברמאללה? \"אפשר לחשוב\". עו\"ד לאה צמל מגינה גם על מתנגדי הכיבוש האלימים ביותר, באתר הארץ, 15 במאי 2019\n לאה צמל (1945-), דף שער בספרייה הלאומית",
    "pageid": 1453314
  },
  {
    "title": "לינוי אשרם",
    "extract": "לינוי אשרם (נולדה ב-13 במאי 1999) היא מתעמלת עבר ישראלית, בהתעמלות אמנותית, האלופה האולימפית (טוקיו 2020) בתחרות קרב רב אישי, סגנית אלופת העולם (סופיה 2018) ואלופת אירופה (קייב 2020) בקרב-רב. בעלת 11 מדליות מאליפויות העולם, מהן שש כסף וחמש ארד, ושלוש מדליות מאליפויות אירופה, מהן אחת זהב ושתיים ארד. היא זכתה ב-47 מדליות מתחרויות הסבב העולמי, מהן שלוש זהב בקרב-רב. אשרם היא הישראלית היחידה בענף שזכתה במדליה בתחרות קרב-רב במשחקים האולימפיים ובאליפות העולם.",
    "pageid": 1308319
  },
  {
    "title": "מלחמת העולם הראשונה",
    "extract": "מלחמת העולם הראשונה התחוללה בין השנים 1914–1918, והייתה המלחמה הגדולה ביותר בהיסטוריה עד זמנה. המלחמה נקראה באותה עת \"המלחמה הגדולה\" וכן \"המלחמה שתסיים את כל המלחמות\". השם \"מלחמת העולם הראשונה\" נטבע בשנת 1920 על ידי סגן-אלוף צ'ארלס רפינגטון בספרו \"The first world war, 1914–1918”. נהרגו בה למעלה מ-16.5 מיליון בני אדם, מתוכם כ־40% אזרחים.\nעיקרה של המלחמה התחולל באירופה, שבה היא נחלקה לחמש חזיתות עיקריות:\n\nהחזית המערבית, שכללה את בלגיה ואת צפון־מזרח צרפת.\nהחזית המזרחית, שכללה את מזרח אירופה עד גבול האימפריה הרוסית.\nחזית הבלקן.\nזירת המזרח התיכון, שנפרשה על-פני האימפריה העות'מאנית.\nהחזית האיטלקית, שהייתה באזור צפון איטליה.\nבנוסף לחמש חזיתות אלו, ששתיים מהן, החזית המערבית והחזית המזרחית, נחשבו לחזיתות החשובות ביותר במלחמה, התקיימה לחימה גם בזירה הימית ובמספר זירות משנה: דרום-מזרח אסיה, הים הצפוני, אפריקה ועוד.\nהמלחמה ארכה ארבע שנים ונהרגו בה מיליונים רבים של בני אדם משני הצדדים, אך בתחילתה איש ממקבלי ההחלטות לא שיער שהיא תהיה כה ארוכה וכה רבת הרוגים.",
    "pageid": 340
  },
  {
    "title": "משמר הגבול",
    "extract": "משמר הגבול, בראשי תיבות: מג\"ב, הוא כוח משמר גבול וז'נדרמריה, הזרוע המבצעית של משטרת ישראל, שמטרתהּ לתת מענה לבעיות בנושאי ביטחון פנים, לוחמה בטרור, לחימה בפשיעה קשה, אבטחת מתקנים רגישים (כולל מעברי גבול ושגרירויות), אבטחת האזורים הכפריים ומניעת גנבות חקלאיות, דיכוי הפרות סדר ובמקרה של מלחמה בתוך גבולות המדינה, לקיחת חלק בלחימה ובמעצרים. מג\"ב הוא כוח רב־תכליתי המסייע למשטרת ישראל ולצה\"ל בטיפול בבעיות שבתחומי התמחותו, ומשמש גם כעתודה מרכזית להתערבות מיידית באירועים. מטה משמר הגבול נמצא בלוד.\nסדר הכוחות של משמר הגבול, נכון לשנת 2022, הוא 8,523 איש (כ-25.75% מסדר הכוחות הכולל של משטרת ישראל) כוח האדם במג\"ב מורכב בעיקר מלוחמים, המשמשים בתפקיד ביניים בין שוטר לחייל. להלכה סמכויותיו של שוטר מג\"ב שוות לסמכויותיו של כל שוטר רגיל, אך לא כך הכשרתו, הוא מתמחה בלחימה כמו חייל קרבי (שוטרי משמר הגבול מוכשרים כרובאי 05) וחמוש ברובה סער כנשק אישי (שוטרים בשירות קבע חמושים גם באקדח שירות). כמחצית מהשוטרים משרתים במשמר הגבול במסגרת שירות החובה שלהם והמחצית השנייה הם אנשי קבע מקצועיים. למג\"ב כמה יחידות מיוחדות כגון: ימ\"מ, ימ\"ס, מתיל\"ן ויחידות החבלה – המתמחות בסוגים שונים של לחימה; וכוח מתנדבים שנקרא מתמי\"ד (מתנדבים במדים).\nמשמר הגבול הוקם בתחילה במסגרת צה\"ל כחיל הספר שהיה קיים חודשים מספר לאחר קום המדינה ועסק בשמירת גבולות, והוקם רשמית כחיל משטרתי בשנת 1953. מאז הקמתו עסק מג\"ב בתפקידים רבים ומגוונים והוא כוח ורסטילי המבצע משימות מסוגים רבים. יחידות מג\"ב פרושות בכל רחבי ישראל, מאילת ועד גבול לבנון, ובכל מקום הם כפופים למפקד האזור בו הם משרתים, כאשר ברוב חלקי הארץ הם כפופים למפקד המחוז המשטרתי וביהודה ושומרון – למפקד אוגדת איו\"ש (לפיקוד צה\"ל).\nמשמר הגבול הוא חיל חלוץ המשלב בני מיעוטים רבים המשרתים כלוחמים וכמפקדים בחיל. החיל מוביל גם בשילוב נשים בכל תפקידי הלחימה, כולל ביחידות המיוחדות.\nמג\"ב ובעיקר קציניו, משמשים גם כמאגר כוח אדם ממנו שואבת משטרת ישראל מועמדים מתאימים למילוי תפקידים במשטרה הרגילה. קציני מג\"ב לא מעטים הצטרפו לשדרות הפיקוד של המשטרה הכחולה.\nהשירות במשמר הגבול הוא שירות משטרתי במשטרת ישראל וצבאי\nרק מבחינת הפעולות הצבאיות שלו למרות השיתוף פעולה שעושה משמר הגבול עם צבא ההגנה לישראל משמר הגבול הוא משטרה ולא צבא.",
    "pageid": 62734
  },
  {
    "title": "נובאק ג'וקוביץ'",
    "extract": "נובאק ג'וקוביץ' (בסרבית: Novak Đoković או Новак Ђоковић, ‏‏?‏; נולד ב-22 במאי 1987) הוא טניסאי סרבי מקצועני. נכון ליולי 2024, מדורג במקום השני בעולם. ג'וקוביץ' דורג במקום הראשון בעולם במשך 428 שבועות בסך הכל (ראשון בכל הזמנים). זכה ב-24 תוארי גראנד סלאם (ראשון בכל הזמנים והיחיד שזכה לפחות 3 פעמים בכל אחד מתארי הגרנד סלאם). הוא סיים שמונה פעמים את השנה במקום ראשון בעולם (ראשון בכל הזמנים). במהלך הקריירה שלו הוא זכה ב-180 מיליון דולר (ראשון בכל הזמנים), ועד כה זכה ב-98 תארים בסבב ה-ATP (שלישי בכל הזמנים).  ג'וקוביץ' הוא אחד הטניסאים הטובים ביותר בכל הזמנים ובעיני רבים, אף נחשב לטניסאי הטוב ביותר בכל הזמנים.\nבמסגרת טורנירי הגראנד סלאם הוא זכה בכל הארבעה האפשריים, השלישי שכיהן כאלוף בהם בו זמנית, והיחיד שעשה זאת על שלושה משטחים שונים. הוא זכה עשר פעמים באליפות אוסטרליה הפתוחה (2008, 2011, 2012, 2013, 2015, 2016, 2019, 2020, 2021 ו-2023) יותר מכל טניסאי אחר בהיסטוריה, שלוש פעמים באליפות צרפת הפתוחה (2016, 2021 ו-2023), שבע פעמים באליפות וימבלדון (2011, 2014, 2015, 2018, 2019, 2021, ו-2022), וארבע פעמים באליפות ארצות הברית הפתוחה (2011, 2015, 2018 ו-2023). נוסף לכך, הוא זכה שבע פעמים בגמר ה-ATP‏ (2008, 2012–2015, 2022 ו-2023) יותר מכל טניסאי אחר בהיסטוריה ובמדליית ארד אולימפית (בייג'ינג 2008). ג'וקוביץ' היה הטניסאי הסרבי הראשון שזכה בטורניר גראנד סלאם.\nג'וקוביץ' זכה ב-40 טורנירי סבב המאסטרס העולמי 1000 של ה-ATP (ראשון בכל הזמנים),‏ שישה טורנירים מהם בשנת 2015 (שיא), והיחיד שזכה בכל תשעת טורנירי מאסטרס 1000 של סבב ה-ATP (ולפחות פעמיים בכל תואר).\nבשנת 2010 הוביל ג'וקוביץ' את נבחרת סרביה לזכייה היסטורית בגביע דייוויס ובשנת 2013 למשחק הגמר על הגביע.\nג'וקוביץ' משחק טניס ביד ימין. המשטח האהוב עליו הוא משטח קשה (84% הצלחה), אם כי ג'וקוביץ' מגדיר את עצמו כשחקן שיודע לשחק היטב על כל סוגי המשטחים השונים (83%). החבטה הנחשבת לטובה ביותר שלו היא חבטת גב יד לאורך הקו.",
    "pageid": 412142
  },
  {
    "title": "עדנה סולודר",
    "extract": "עדנה סוֹלוֹדָר (15 במרץ 1930 – 9 באפריל 2024) הייתה אשת ציבור ישראלית שכיהנה כחברת הכנסת מטעם מפלגת המערך. כלת פרס ישראל על מפעל חיים - תרומה מיוחדת לחברה ולמדינה (2024, ה'תשפ\"ד).",
    "pageid": 298111
  },
  {
    "title": "עוצבת געש",
    "extract": "עוצבת געש (אוגדה 36) היא אוגדה משוריינת סדירה בפיקוד הצפון בצה\"ל. מפקד האוגדה הנוכחי הוא תת-אלוף דדו בר כליפא.",
    "pageid": 118786
  },
  {
    "title": "עוצבת הבזק",
    "extract": "עוצבת הבזק (אוגדה 99) היא אוגדת חי\"ר-אש בפיקוד המרכז. מפקד האוגדה הנוכחי הוא תא\"ל ברק חירם.",
    "pageid": 1848275
  },
  {
    "title": "עוצבת חצי האש",
    "extract": "עוּצבּת חִצֵי האש (חטיבה 551 וקודם לכן חטיבה 409) היא חטיבת קומנדו במילואים בצה\"ל, הכפופה לעוצבת האש.\nגדודי החטיבה מוזנים בעיקר מיוצאי חטיבת עוז וסיירת צנחנים.",
    "pageid": 1187556
  },
  {
    "title": "עכשיו 14",
    "extract": "עכשיו 14 (נקרא גם ערוץ 14), הוא ערוץ טלוויזיה מסחרי ישראלי.\nהערוץ הוקם תחת רישיון שידור כערוץ מורשת, ועלה לאוויר ב־30 ביוני 2014 באפיק 20 בכבלים ובלוויין תחת המיתוג \"ערוץ 20\". ב-18 בינואר 2021 זכה הערוץ במכרז לשידור באפיק 14, ובנובמבר של אותה השנה החל לשדר באותו אפיק תחת השם הזמני \"ערוץ 14 בהרצה\", ולאחר מכן מותג כערוץ \"עכשיו 14\", והחל לשדר שידורי חדשות ואקטואליה. הערוץ מזוהה עם הימין הפוליטי בישראל ואינו משדר בשבתות ובמועדי ישראל.\nהערוץ הוא בבעלות חברת ערוץ יהודי ישראלי בע\"מ שבעל השליטה בה הוא יצחק מירלשוילי, לאחר שאיש התקשורת אבי בר יצא מהשקעותיו בערוץ. מנכ\"ל הערוץ הוא אריאל אדרי, העורך הראשי הוא סתיו קוזניץ ומנכ\"ל חדשות 14 הוא יורם כהן.\nהערוץ הוא ערוץ מסחרי זעיר, ועל כן אין לו חברת חדשות והוא אינו מחויב להפיק הפקות מקור באמצעות בתי הפקה חיצוניים.",
    "pageid": 1129088
  },
  {
    "title": "פורטוגל",
    "extract": "פורטוגל (נקראת רשמית: הרפובליקה הפורטוגלית; בפורטוגזית: República Portuguesa) היא ארץ ומדינה בדרום-מערב אירופה, הגובלת בספרד, ושוכנת בחלקו המערבי של חצי האי האיברי. תחת ריבונותה מספר איים באוקיינוס האטלנטי (חבלי פורטוגל האוטונומיים), בהם האיים האזוריים ואיי מדיירה. בני פורטוגל מכונים פורטוגזים, כשם שפתם – פורטוגזית.\nבעברה הייתה פורטוגל מעצמה קולוניאלית ימית (ראו האימפריה הפורטוגלית), חלוצת עידן התגליות האירופי, ושלטה בחלקים גדולים באפריקה ובדרום אמריקה וכן בנתיבי המסחר בין אירופה למזרח הרחוק ולהודו. פורטוגזית, השפה המדוברת בפורטוגל, מדוברת גם במושבותיה לשעבר, כגון ברזיל שבאמריקה הדרומית, אנגולה ומוזמביק שבאפריקה, ומקאו שבמזרח אסיה.",
    "pageid": 3213
  },
  {
    "title": "פיל ספקטור",
    "extract": "פִיל ספּקטוֹר (באנגלית: Phil Spector; נולד כהארווי פיליפ ספקטור;‏ 26 בדצמבר 1939 – 16 בינואר 2021) היה פזמונאי, מוזיקאי, גיטריסט ומפיק מוזיקלי יהודי-אמריקאי.\nספקטור התפרסם בראשית שנות ה-60, והפך לאחד מהמפיקים המוזיקליים החשובים ביותר בהיסטוריה של מוזיקת הפופ. התרומה החשובה שלו ביותר בתחום ההפקה היא המצאת טכניקת ההקלטה היוצרת את \"חומת הצליל\" (Wall of Sound). בין האמנים אותם הפיק ניתן למצוא את טינה טרנר, הביטלס (להם הפיק וערך את האלבום Let It Be) והראמונס.\nב-2009 הורשע ברצח מדרגה שנייה של השחקנית לנה קלארקסון  ב-2003, ונגזר עליו מאסר עולם.",
    "pageid": 329454
  },
  {
    "title": "פסיכופתיה",
    "extract": "פְּסִיכוֹפַּתְיָה היא מונח בפסיכיאטריה, בפסיכולוגיה ובקרימינולוגיה להפרעת אישיות, שמאפייניה העיקריים הם דפוס נרחב ומתמשך של התנהגות אנטי-חברתית, היעדר אמפתיה, היעדר הרגשת אשמה או חרטה, תכונות אופי נועזות, חסרות עכבות ואגואיסטיות. התווית \"פסיכופת\" בדרך כלל מתלווה לסטיגמות ולהשלכות רבות הקשורות לחומרת הענישה על מעשים פליליים, טיפול נפשי וכן הלאה. לכן, בשנים האחרונות נעשו מאמצים על מנת להבהיר את משמעות המונח. אף על פי שאף ארגון פסיכיאטרי או פסיכולוגי לא אישר את האבחנה שכותרתה היא \"פסיכופתיה\", נעשה שימוש נרחב בהערכות של מאפיינים פסיכופתיים במסגרות פורנזיות ומשפטיות שונות בתהליכי הערכת מסוכנות, ובמדינות מסוימות להערכה עלולה להיות השלכות חמורות על האינדיבידואל המאובחן, ואף להוביל לעונש מוות (במקרה של העמדה לדין בגין רצח או פשע חמור אחר). חקר הפסיכופתיה הוא תחום מחקר פעיל, והמונח נמצא גם בשימוש בקרב הציבור הרחב, בפסיכולוגיה פופולרית, בעיתונאות, ובעבודות בדיוניות. המונח נפוץ משמש לעיתים קרובות כקללה פסיכולוגית בצירוף עם מילים כמו \"משוגע\", \"מטורף\" ו\"חולה נפש\" וכן עם הקשר מוסרי של רוע ומסוכנות, ולעיתים קרובות אנשים אינם מבחינים בין מאפיינים של פסיכוזה לבין מאפיינים של פסיכופתיה.\nעל פי מדריכי אבחנות פסיכיאטריות רשמיים המונח מקביל להפרעת אישיות אנטיסוציאלית עם זאת פסיכופתיה נבדלת מהפרעה זאת בכמה מישורים. ההבדל הראשון מתבטא כבר באופי האבחון. אבחון של הפרעת אישיות אנטיסוציאלית יהיה התנהגותי בעיקרו, דהיינו מתמקד בהתנהגות הנבדק, בעוד אבחון של פסיכופתיה הוא אישיותי בעיקרו. הפרעת האישיות האנטיסוציאלית מאובחנת באמצעות הכלי האבחוני של האיגוד הפסיכיאטרי האמריקאי – DSM. אבחון זה מתבסס על דפוסי התנהגות, ולא על תכונות אישיותיות. דפוסי ההתנהגות הנבחנים בהקשר של הפרעת אישיות אנטיסוציאלית כוללים, בין היתר, התנהגות עבריינית, שקרנות חוזרת ונשנית, תוקפנות, הפרת התחייבויות, מעבר תכוף מעבודה אחת לאחרת וכדומה, אשר מופיעים כבר בתקופת הנעורים. על אבחון זה נמתחה ביקורת רבה בגין היותו סינונימי במידה רבה לעבריינות. מחקרים מראים כי אבחון של הפרעת אישיות אנטיסוציאלית תקף פחות מאבחון של פסיכופתיה באמצעות רשימת הפסיכופתיה של רוברט ד' הייר. האבחון ברשימת הפסיכופתיה של הייר מגדיר אישיות בעלת מרכיבים רגשיים, בין-אישיים, התנהגותיים, ואורח חיים מובחנים, אשר נבדלים באופן ברור מסממנים של הפרעת אישיות אנטיסוציאלית.",
    "pageid": 256335
  },
  {
    "title": "צ'ארלס השלישי, מלך הממלכה המאוחדת",
    "extract": "המלך צ'ארלס השלישי (שמו הפרטי המלא: צ'ארלס פיליפ ארתור ג'ורג', באנגלית: Charles Phillip Arthur George;‏ נולד ב־14 בנובמבר 1948) הוא מלך הממלכה המאוחדת של בריטניה הגדולה ושל 14 ממלכות חבר העמים הבריטי. טקס ההכתרה הרשמי נערך במנזר וסטמינסטר ב־6 במאי 2023.\nצ'ארלס היה יורש העצר לתקופה הארוכה ביותר בתולדות מלכי בריטניה, 70 שנה ו־7 חודשים (החל מעליית אמו המלכה אליזבת השנייה למלוכה ב־6 בפברואר 1952, כאשר היה בן שלוש, ועד לפטירתה ב־8 בספטמבר 2022) ובמהלכה כונה נסיך ויילס. הוא המונרך הבריטי המבוגר ביותר שנכנס לתפקיד, בגיל 73‏.",
    "pageid": 42835
  },
  {
    "title": "ציון אמיר",
    "extract": "ציון אמיר (נולד ב-5 בנובמבר 1955) הוא עורך דין ישראלי, העוסק בתחום המשפט הפלילי.",
    "pageid": 1268552
  },
  {
    "title": "קונסטנטינופול",
    "extract": "קוֹנְסְטַנְטִינוֹפּוֹל (ביוונית: Κωνσταντινούπολις, בלטינית: Constantinopolis) היא עיר עתיקה, שהתקיימה במקום שבו נמצאת איסטנבול. עם התפרקות האימפריה הרומית, הייתה קונסטנטינופול לבירת האימפריה הרומית המזרחית (האימפריה הביזנטית) משנת 395 עד שנת 1453 (להוציא השנים 1204–1261) והייתה ידועה בעושרה הרב ויופיה.",
    "pageid": 11194
  },
  {
    "title": "קופיקו (סדרת טלוויזיה)",
    "extract": "קופיקו היא סדרת טלוויזיה ישראלית לילדים המבוססת על סדרת ספרי הילדים הישראלית המצליחה בעלת אותו השם מאת הסופרת תמר בורנשטיין-לזר. העונה הראשונה של הסדרה החלה את שידוריה בשנת 1993 בערוץ הילדים. מרבית מצילומי החוץ התקיימו בפתח תקווה וצילומי האולפן בחלקם צולמו באולפני מימד. ב-2003 העונה הראשונה שודרה בשידורים חוזרים באותו ערוץ. ב-2 באוגוסט 2009, כ-16 שנים לאחר ששודרה העונה הראשונה, החלו שידורי העונה השנייה, שהופקה עבור ערוץ ג'וניור ו-yes וכללה שחקנים חדשים ודמויות חדשות. לסדרה נוצרו ארבע סדרות ספין-אוף, ובינן קופיקו חוקי הג'ונגל (2010), קופיקו המנהל (2018), קופיקו במשטרה (2018) וקופיקו בספרייה (2022)\nלאורך השנים יצאו לשוק בישראל כל פרקי הסדרה המקורית והמחודשת בקלטות וידאו וב-DVD על ידי חברות ההפצה קלסיקלטת ופליי רקורדס.\nהסדרה גם זכתה למוצרי מזון שונים מבינהם נמנים: ארטיק קופיקו מבית שטראוס, ארטיק הבננה של קופיקו מבית נסטלה, מיני חלווה קופיקו מבית אחוה ודגני בוקר המכונים קופיקו לומד חשבון בצורת מספרים מבית תלמה.\nבשנת 2008 יצא DVD של \"קופיקו\", שנקרא \"קופיקו - שעת סיפור\" בקולה של תמר בורנשטיין-לזר שמקריאה את הסיפורים \"מעשה בשואב אבק\", \"איזו הקלטה\", \"החופש נגמר\", \"קופיקו האורח\", \"חולים חולים\" ו\"הכלב חולה\".\nבשנת 2013 הפכה דמותו של קופיקו מהסדרה החדשה לכוכב ילדים לצד קוגומלו, מני ממטרה, הדוד חיים, רוי בוי, מיקי, מיכל הקטנה ויובל המבולבל, והשתתף במופעים שונים.\nבובת קופיקו בסדרה המקורית שיצאה בשנת 1993 בעונה הראשונה, שונה במעט מהבובה ששימשה את הסדרה וההצגות שהחלו בשנת 2009, מחידוש הסדרה בעונה השנייה.\nבשנת 2014 יצא DVD נוסף של \"קופיקו\", שנקרא \"קופיקו והחונטוזים\" ובו בדרך להופעה קופיקו מסביר לאימו על החיים בארץ דרך שירים וריקודים.\nבשנת 2015 נוצרה דמות חדשה בשם קוגומלו שהופיע יחד עם קופיקו במופעים, בהצגות ובהפקות חנוכה כמו \"קופיקו - מלך הג'ונגל\", \"מותק של פסטיבל - מותק בארץ הילדים\", \"כוכבים מהספרים\", \"עולם האגדות\", \"תחרות התעלול והבלבול\" ו\"קופיקו והקפואריסטים\", והקליטו שיר משותף בשם \"כיף להיות ביחד!\".",
    "pageid": 434165
  },
  {
    "title": "קשת 12",
    "extract": "קשת 12 (נקרא גם ערוץ 12) הוא ערוץ טלוויזיה מסחרי ישראלי של שידורי קשת בע\"מ, קבוצת תקשורת הכוללת גם את הזרוע הבינלאומית קשת אינטרנשיונל ואת הזרוע הדיגיטלית mako. עם עליית ערוץ 2 המסחרי, ב-4 בנובמבר 1993, נמנתה \"קשת\" יחד עם שתי זכייניות נוספות, \"רשת\" ו\"טלעד\". בעקבות פיצול ערוץ 2, ערוץ \"קשת 12\" הושק ב-1 בנובמבר 2017, והחל מינואר 2019 משדר באופן בלעדי את תוכני חברת החדשות של ערוץ 2 לשעבר, הנקראת היום חדשות 12.\nבערוץ משודרות תוכניות טלוויזיה מסוגות שונות, בהן ריאליטי, סאטירה, סדרות דרמה וקומדיה, ותוכניות בידור ומגזין. בין התוכניות המזוהות עם הערוץ: \"עובדה\", \"ארץ נהדרת\", \"נינג'ה ישראל\", \"הכוכב הבא\", \"מאסטר שף\", \"בשבילה גיבורים עפים\", \"צומת מילר\", \"חתונה ממבט ראשון\", \"אופירה וברקוביץ\", \"חדשות הבוקר\", \"ערב טוב עם גיא פינס\", \"אנשים\", \"יצאת צדיק\", \"המתחזים\", \"מועדון לילה\", \"MKR המטבח המנצח\", \"כפולים\" ועוד.",
    "pageid": 1516403
  },
  {
    "title": "ריקי גל",
    "extract": "ריקי גל (נולדה ב-7 ביולי 1950) היא זמרת ושחקנית ישראלית.",
    "pageid": 18479
  },
  {
    "title": "שבאבניקים (סדרת טלוויזיה)",
    "extract": "שבאבניקים היא סדרת דרמה קומית ישראלית מבית היוצר של חברת הטלוויזיה HOT, שעונתה הראשונה צולמה במהלך שנת 2016 ועלתה לשידור בשנים 2017–2018. בסדרה מככבים דניאל גד, ישראל אטיאס, אורי לייזרוביץ' ועומר פרלמן בתפקידים ראשיים.\nהעונה הראשונה עלתה ב-24 בדצמבר 2017 והסתיימה ב-12 בפברואר 2018. העונה שנייה עלתה לשידור ב-25 ביולי 2021 והסתיימה ב-10 באוקטובר 2021. ב-13 באוקטובר 2021, אושר רשמית על ידי HOT כי הסדרה חודשה לעונה שלישית.\nהסדרה זכתה להצלחה ולנתוני צפייה גבוהים והייתה לסדרת המקור הנצפית ביותר של הוט בישראל 2017. הסדרה זכתה בארבעה פרסי האקדמיה לטלוויזיה לשנת 2017: הסדרה הקומית, התסריט, הבימוי והשחקן הקומי (אורי לייזרוביץ') הטובים ביותר.\nב-14 בינואר 2024 העונה הראשונה של הסדרה עלתה לשידור בנטפליקס.\n\n",
    "pageid": 1433906
  },
  {
    "title": "תאג\"ד (סדרת טלוויזיה)",
    "extract": "תאג\"ד היא סדרת טלוויזיה ישראלית שעלתה לשידור ב-19 בספטמבר 2016 בחברת yes. יוצר הסדרה הוא ציון רובין, שגם כתב וביים. הסדרה מתארת את עלילותיהם של חובשי תאג\"ד של גדס\"ר צנחנים שמספרו בסדרה שונה ל-33 במקום 35. שיר הנושא של הסדרה בעונה הראשונה הוא \"ימים יפים\", אותו כתב והלחין אביהו לנדוור, ובעונה השנייה השיר \"עוד יום\" של להקת פול טראנק.\nב-7 בנובמבר 2016, \"yes\" הזמינה לסדרה עונה שנייה. היא עלתה ב-15 ביוני 2020. על אף סיומה של זו בקליף האנגר, התסריטאי והבמאי רובין החליט שלא להמשיך את הסדרה לעונה שלישית.\nביולי 2018 נרכשה הסדרה על ידי חטיבת הטלוויזיה של סרטי פרמאונט, וזו הפיקה את העיבוד האמריקאי \"68 Whiskey\".",
    "pageid": 1408037
  },
  {
    "title": "תסמונת אספרגר",
    "extract": "תסמונת אַסְפֶּרְגֵּר הייתה אחת מתסמונות הקשת האוטיסטית. מאז שנת 2013, התסמונת כבר לא-מאובחנת בפני עצמה, ואנשים בעלי אספרגר נקראים אוטיסטים בתפקוד גבוה.\nהתסמונת מתאפיינת בעיקר בקשיים באינטראקציה חברתית ובתקשורת לא מילולית. מאפיינים בולטים נוספים הם התנהגות חזרתית והעמקה אובססיבית בתחומי עניין צרים. התסמונת נבדלת משאר הלקויות האוטיסטיות בכך שהתפתחות הדיבור והשפה תקינות, ורמת האינטליגנציה נורמלית ולעיתים אף גבוהה. הלקות המרכזית של בעלי תסמונת אספרגר באה לידי ביטוי בתקשורת לא-מילולית עם הסביבה – בקושי בהבנת סיטואציות חברתיות ובהבנת הבעות פנים, קושי ביצירת מערכת יחסים אינטימית וכיוצא בזה. בהשוואה לתסמונות אחרות על הקשת האוטיסטית, לאספרגרים יש פחות כפייתיות (compulsive), פחות הפרעות במשחק דמיוני, ופחות הפרעות בשפה המדוברת. לרוב, לאנשים עם תסמונת אספרגר ישנן יכולות טובות של הבנת הנקרא ולימוד שפות וחלקם בעלי יכולת זיכרון טובה במיוחד.\nהתסמונת נקראת על שם הרופא האוסטרי הנס אספרגר, אשר חקר ותיאר אותה אצל ילדים בשנת 1944.",
    "pageid": 36569
  },
  {
    "title": "תשעה באב",
    "extract": "תשעה באב הוא יום תענית מדרבנן ושיא תקופת האבלות של ימי בין המצרים. תענית זאת היא החמורה מבין ארבע התעניות על חורבן בית המקדש, ומתאבלים בה על אסונות שונים שאירעו לעם היהודי לאורך הדורות, בדגש על אסונות שהתחוללו סמוך ליום ט' באב. האירועים שהתחוללו, לפי המסורת, ביום זה, גרמו לגלות עם ישראל בתקופות שונות ולבסוף הובילו לגלות בת כאלפיים שנה.\nבניגוד לשאר התעניות שהחובה להתענות בהן היא מדרבנן, תענית זו נמשכת מערב עד ערב (ולא מבוקר עד ערב) וכוללת את כל חמשת העינויים הנהוגים ביום הכיפורים. בנוסף, כוללת התענית מנהגי אבלות מיוחדים, כמו ישיבה על הרצפה ואיסור על לימוד תורה. עם תחילת התענית נהוג לקרוא בציבור את מגילת איכה, ולאורך היום לומר קינות על חורבן הבית ואסונות אחרים. במקרה שט' באב חל בשבת (כ־28% מהשנים), התענית נדחית מפניה לי' באב ומתחילה משקיעת החמה לקראת מוצאי שבת.\nלפי המסורת, לאחר ביאת המשיח ובניית בית המקדש השלישי, יהפוך תשעה באב ליום של חג ושמחה, כשאר הצומות על החורבן. בתלמוד הירושלמי נאמר כי מלך המשיח נולד בתשעה באב.",
    "pageid": 17360
  },
  {
    "title": "קטגוריה:זמרים ישראלים",
    "extract": "ראו גם: קטגוריה:זמרים ביישוב",
    "pageid": 243973
  },
  {
    "title": "אדון עולם",
    "extract": "אֲדוֹן עוֹלָם הוא פיוט המופיע בסידורי רבות מקהילות ישראל בטרם תפילת שחרית. המשקל הערבי מחזק את ההשערה ששיר זה חובר בימי הביניים, וסביר שנכתב בספרד או באיטליה. המחבר אינו ידוע, וחלק מהאחרונים ייחסוהו לרב שרירא גאון, לרב האי גאון, או לרב שלמה אבן גבירול. הפיוט נמצא לראשונה בסידור בן המאה ה־13, ועל־כן המחקר דחה השערות אלו.",
    "pageid": 318141
  },
  {
    "title": "איסלנד",
    "extract": "איסלנד (באנגלית : Iceland, באיסלנדית: Ísland) היא מדינת אי בצפון האוקיינוס האטלנטי הממוקמת בין גרינלנד, נורווגיה וסקוטלנד, צפון מערבית לאיי פארו. המדינה שוכנת על אי מרכזי ומספר איים סמוכים. צפיפות האוכלוסייה בה היא מהקטנות בעולם הואיל ושטחה 103,000 קמ\"ר, אך נכון לשנת 2019 האוכלוסייה מונה כ־375,780 נפש בלבד, מחציתה מתרכזת בעיר הבירה רייקיאוויק.\nבשנים האחרונות נהנית איסלנד מגידול האוכלוסין הגבוה ביותר באירופה, בעיקר בשל כניסת מהגרים המהווים כ־7% מאוכלוסייתה (2015), רובם מנורווגיה. האי איסלנד הוא חלק מהרכס המרכז־אטלנטי שנקודתו הגבוהה ביותר היא הר קְוואנַדַלְסְנְיוּקוּר (Hvannadalshnjúkur) אשר גובהו 2,111 מטר מעל פני הים. 11% משטח האי מכוסה בקרחונים ובהם קרחון ואטנאייקוטל, הקרחון הגדול באירופה. באי פעילות געשית וגאותרמית רבה המספקת אנרגיה זולה ונקייה.\nאיסלנד חברה בנאט\"ו על אף שלה עצמה אין צבא קבע.",
    "pageid": 16887
  },
  {
    "title": "איראן",
    "extract": "איראן (בפרסית: ایران), או באופן רשמי הרפובליקה האסלאמית של איראן (בפרסית: جمهوری اسلامی ايران, ג'וֹמְהוּרִי-יֶה אֶסְלַאמִי-יֶה אִירַאן; ‏‏?‏) היא רפובליקה אסלאמית-שיעית בעלת מיעוט סוני הנמצאת במערב אסיה, והיא כיום בעלת משטר תאוקרטי. היא גובלת באפגניסטן ובפקיסטן במזרח, בטורקמניסטן בצפון-מזרח, בארמניה ובאזרבייג'ן בצפון-מערב, בעיראק ובטורקיה במערב. למדינה קו חוף עם הים הכספי בצפון, ועם המפרץ הפרסי יחד עם מפרץ עומאן בדרום.\nלאיראן היסטוריה עתיקת יומין, החל מהאימפריה הפרסית שהוקמה על ידי כורש בשנת 550 לפני הספירה. שפתה הרשמית היא הפרסית.\nאיראן חוותה 2 הפיכות בטווח זמן קצר, הראשונה התרחשה ב-1953 כאשר הופלה ממשלתו הדמוקרטית של מוחמד מוסאדק, והשנייה התרחשה ב-1979 בה איראן הפכה ממדינה אוטוקרטית, פרו-מערבית, מונרכית, תחת שלטונו של השאה מוחמד רזה פהלווי, לרפובליקה אסלאמית-תיאוקרטית טוטליטרית תחת שלטון האייתוללה ח'ומייני.\nאיראן נחשבת לכוח עולה ולמעצמה אזורית . היא עשירה בגז טבעי ודלק מאובנים, נמצאת באזור מפגש יבשתי ונחשבת למייצגת הגדולה של השיעים, הזרם השני בגודלו באסלאם. איראן חברה בשלל ארגוני מדינות, ביניהם: SCO, G77, UN, OPEC, OIC, ECO ו-BRICS. איראן היא מדינה בעלת תרבות היסטורית ארוכה ויש בה 27 אתרי מורשת עולמית. ההשפעה האזורית של איראן היא בין החזקות בעולם, היא מחזיקה בארגוני פרוקסי ובמשתפי פעולה בלבנט, בתימן, בבחריין, בכווית ואף באפגניסטן ופקיסטן.",
    "pageid": 4175
  },
  {
    "title": "אלי מזרחי (רקדן)",
    "extract": "אלי מזרחי (נולד ב-29 באוקטובר 1965) הוא רקדן, כוריאוגרף שופט בינלאומי לריקודים סלוניים; בעלים ומנהל של \"האקדמיה לריקודים סלוניים בישראל\". מפברואר 2022 ועד היום משתתף בתוכנית רוקדים עם כוכבים בתור שופט.",
    "pageid": 1964265
  },
  {
    "title": "אסלאם שיעי",
    "extract": "אסלאם שיעי (בערבית: شيعة; תעתיק מדויק: שיעה) הוא הזרם השני בגודלו באסלאם, המונה כ-15% מהמוסלמים בעולם (הזרם הגדול, הסונה, מונה כ-80% מהמוסלמים). השיעים רואים בעלי בן אבי טאלב, בן דודו של מוחמד ובעלה של פאטמה בתו (שקיבל עליו את האסלאם ראשון או שני אחריו), הח'ליף הרביעי, את יורשו הבלעדי של מוחמד. הם אינם מכירים בשלושת הח'ליפים הראשונים אבו בכר, עומר ועות'מאן.\nייסוד הזרם השיעי מיוחס לבנו של עלי, חוסין, שהוא ו-70 מבני משפחתו נרצחו בעיר כרבלא שבעיראק בשנת 680 על ידי צבא סוני. לזכר הירצחו מציינים השיעים את חג העשוראא ובתוכו את טקס התעזיה בו הם מכים את עצמם עד זוב דם לזכר ייסוריו. בשל ההיסטוריה של רדיפת השיעים בידי הסונים, השקפת העולם השיעית ככלל קודרת ופסימית. משמעות המילה \"שיעה\" מלשון \"סיעה\", \"פלג\", \"קבוצה\".\nלשיעים עמוד אמונה שישי, הוולאיה, על החמישה המקובלים באסלאם, והוא האמונה שמנהיג האסלאם (אימאם) חייב להיות מזרע עלי בלבד ולו סמכות בלעדית בקדושה וחולין. השיעים גם מאמינים שבכל דור ודור, ישנו מנהיג שמתווך בין אלוהים לבין המאמינים, ובדור הנוכחי הוא נסתר ועדיין לא התגלה.\nלשיעים מספר ערים קדושות בנוסף על מכה ואל-מדינה המקודשות גם אצל הסונים, והחשובות שבהן הן כרבלא ונג'ף שבעיראק ומשהד וקום שבאיראן. בתוך השיעה יש כיתות משנה שונות, שמאמינות בשושלות שונות של אימאמים. בני כת ה-\"את'נא עשריה\" (או \"התריסרים\") מצפים לשובו של האימאם ה-12 (שנעלם במאה ה-9) שישוב בתור מהדי באחרית הימים.",
    "pageid": 12369
  },
  {
    "title": "בנגלדש",
    "extract": "הרפובליקה העממית של בנגלדש (בבנגלית: গনপ্রজাতন্ত্রী বাংলাদেশ, ‏‏?‏) היא מדינה מוסלמית בדרום יבשת אסיה, השוכנת לחופו הצפוני של מפרץ בנגל, במזרח האזור שנודע בעבר בשם \"בנגל\". לבנגלדש גבול יבשתי עם הודו ועם מיאנמר, והיא קרובה גם לסין, לנפאל ולבהוטן. משמעות השם \"בנגלדש\" היא \"המדינה של בנגל\". הייתה בעברה חלק ממזרח פקיסטן, והכריזה על עצמאות ממערב פקיסטן ב-26 במרץ 1971.\nמעל ל-90% מאוכלוסיית בנגלדש הם מוסלמים, ואסלאם היא דתה הרשמית של המדינה. היא גם חברה בארגון לשיתוף פעולה אסלאמי.",
    "pageid": 4444
  },
  {
    "title": "ברידג'רטון",
    "extract": "ברידג'רטון (באנגלית: Bridgerton) היא סדרת דרמה תקופתית אמריקאית, שנוצרה על ידי כריס ואן דוזן והופקה על ידי שונדה ריימס. הסדרה מבוססת על הרומנים של ג'וליה קווין, העוקבת אחר עולמה התחרותי של החברה הגבוהה ב\"תקופת העוצרות\" בלונדון. הסדרה עלתה בבכורה עולמית ב-25 בדצמבר 2020 בנטפליקס. בתפקידים הראשיים מככבים פיבי דינבור, הארייט קיינס, ג'ולי אנדרוז, בן מילר, רגה ז'אן פייג', לוק תומפסון וג'ונתן ביילי. מדד הצפיות של הסדרה מוערך בכ-82 מיליון משקי בית, והיא הייתה הסדרה הנצפית ביותר בנטפליקס בכל הזמנים עד לחודש אוקטובר 2021 בו תפסה את מקומה \"משחק הדיונון\".\nבינואר 2021 חודשה הסדרה לעונה שנייה שעלתה לשידור ב-25 במרץ 2022. באפריל 2021, הוכרז שהסדרה חודשה לעונה שלישית ורביעית. במאי 2024 עלה חלקה הראשון של העונה השלישית של הסדרה. החלק השני של העונה עלה ביוני 2024.",
    "pageid": 1900974
  },
  {
    "title": "ברית המועצות",
    "extract": "ברית המועצות (ברוסית: (סוֹיוּז סוֹבְיֶטסקִיך סוֹצִיאָלִיסְטִיצֵ'סְקִיך רֶסְפּוּבְּלִיק), ידועה גם בראשי התיבות СССР, USSR או סססר. בתרגום לעברית: ברית הרפובליקות הסוציאליסטיות הסובייטיות) הייתה מעצמת על שהשתרעה על פני כ-17% מכלל היבשה בכדור הארץ, על פני צפון אירופה, מזרח אירופה ומרכז אסיה.\nלאחר מלחמת העולם השנייה הייתה, לצד ארצות הברית, אחת משתי מעצמות-העל החזקות בעולם. בברית המועצות שלטה המפלגה הקומוניסטית ושיטת הממשל הייתה ריכוזית, אף כי ניתנו סמכויות מסוימות גם ל-15 הרפובליקות דוברות-הרוסית שמהן הורכבה המדינה.\nברית המועצות הייתה למנהיגת הגוש המזרחי-סובייטי בעולם. היא הוקמה ב-30 בדצמבר 1922 בעקבות ניצחון הצבא האדום במלחמת האזרחים ברוסיה, כאיחוד בין רוסיה הסובייטית לרפובליקות הסובייטיות של עבר הקווקז, אוקראינה הסובייטית, ובלארוס הסובייטית, שהוקמו אף הן בזמן המלחמה, והתקיימה עד להתפרקותה הסופית ב-25 בדצמבר 1991. בשטחים שהשתייכו לברית המועצות חיו כ-100 עמים שונים.",
    "pageid": 6474
  },
  {
    "title": "ברק אובמה",
    "extract": "ברק חוסיין אובמה השני (באנגלית: ‏‏?‏; נולד ב-4 באוגוסט 1961) הוא פוליטיקאי אמריקאי, שכיהן כנשיאה ה-44 של ארצות הברית, בשנים 2009–2017. אובמה הוא האפרו-אמריקאי היחיד שכיהן בתפקיד זה עד כה. הוא חבר המפלגה הדמוקרטית, ולפני בחירתו לנשיא כיהן בסנאט של ארצות הברית מטעם מדינת אילינוי, מינואר 2005 ועד נובמבר 2008.\nבשנת כהונתו הראשונה כנשיא הוענק לו פרס נובל לשלום על \"מאמציו יוצאי הדופן לחיזוק הדיפלומטיה הבין-לאומית ושיתוף הפעולה בין עמים\". בתחילת כהונתו התמודד עם המשבר הכלכלי העולמי של 2008, וייצב את המשק באמצעות תוכנית תמרוץ. הוא התערב במשבר בתעשיית הרכב האמריקאית וסיפק עזרה פדרלית לחברות ג'נרל מוטורס וקרייזלר בתנאי שתתארגנה מחדש. הוא העביר את חוק הגנת החולה וטיפול בר השגה שהוביל לרפורמה בביטוחי הבריאות האמריקאים, ופתח את שורות מערכת הביטחון לשירות של להט\"ב ללא הגבלות (ביטל את מדיניות אל תשאל, אל תספר). בנוסף, ב-2010 התרחשה דליפת מידע בדלתיים סגורות לידי הציבור שנודעה בכינוי פרשת קייבלגייט.\nלפי הבטחת הבחירות שלו הוציא את ארצות הברית ממלחמת עיראק ב-2011 והפחית את המעורבות שלה במלחמת אפגניסטן (2001–2021). ממשל אובמה פעל לקדם מדיניות סביבתנית ונאלץ להתמודד מול אסונות טבע ואסונות אקולוגיים, בהם דליפת הנפט במפרץ מקסיקו (2010) וגל סופות הטורנדו בארצות הברית (2011). ב-2012 נבחר בשנית לנשיאות לאחר שגבר על יריבו הרפובליקני מיט רומני. ניצחונו השני הושג בהפרש קטן יותר מהראשון ב-2008. ב-2015 קידם את הסכם פריז שמטרתו הייתה להגביר את המחויבות הבין-לאומית למאבק בשינוי האקלים. לאורך הקדנציה השנייה שלו נערכו סדרת פיגועים המוניים בארצות הברית, בהם הטבח בבית הספר היסודי סנדי הוק והפיגוע במרתון בוסטון. בנוסף, לקראת בחירתו בשנית התרחשה מתקפת טרור בקונסוליה האמריקנית בבנגאזי שבלוב. בהמשך הקדנציה השנייה שלו הביא אובמה לשחזור יחסי ארצות הברית–קובה, שהיו מנותקים מאז המהפכה הקובנית.\nבתחום מדיניות החוץ המשיך במלחמה העולמית בטרור והורה על המבצע לחיסולו של אוסאמה בן לאדן מנהיג ארגון אל-קאעידה, אשר היה אחראי לסדרת פיגועים רצחניים ברחבי העולם, ובראשם פיגועי 11 בספטמבר. בימיו התחולל האביב הערבי והחלה מלחמת האזרחים בסוריה, שארצות הברית התערבה בה במבצע נחישות טבועה. בהנהגתו ארצות הברית קידמה מגעים עם איראן שהבשילו לכדי הסכם המעצמות על תוכנית הגרעין האיראנית, הסכם שארצות הברית נסוגה ממנו תחת יורשו, דונלד טראמפ. סגנו של אובמה, ג'ו ביידן, נבחר לנשיא בבחירות 2020.",
    "pageid": 262415
  },
  {
    "title": "דוד ברנע",
    "extract": "דוד (דָדִי) ברנע (נולד ב-29 במרץ 1965) הוא ראש המוסד למודיעין ולתפקידים מיוחדים. איש המוסד מאז 1996. חתן פרס ביטחון ישראל.",
    "pageid": 1988305
  },
  {
    "title": "דן גולדפוס",
    "extract": "דן גולדפוס (נולד ב-28 בדצמבר 1976) הוא קצין בצה\"ל בדרגת תת-אלוף, המשמש מפקד עוצבת האש. קודם לכן שימש קצין חי\"ר וצנחנים ראשי, מפקד חטיבת הנח\"ל, מפקד חטיבה 226, מפקד עוצבת חירם וסגן מפקד שייטת 13. גולדפוס מיועד לשרת כמפקד הגיס הצפוני וכמפקד מערך התמרון בדרגת אלוף.\n\nגולדפוס נולד וגדל בירושלים בן להורים דתיים שעלו מדרום אפריקה. התגייס לצה\"ל במרץ 1995, לשייטת 13. השלים את הכשרת מסלול הלוחם בשייטת, ולקח חלק בלחימה בדרום לבנון, בין היתר במבצע חילוץ נפגעי אסון השייטת. יצא לקורס קציני חי\"ר, ובסיומו שב לשייטת ומונה למפקד צוות. בהמשך שירת כמפקד יחידת לוחמים בשייטת, בין היתר נטל חלק במבצע להשתלטות על ספינת \"קארין איי\" ובמבצע חומת מגן. לאחר מכן, עבר לחטיבת הנח\"ל, שירת כמפקד סיירת נח\"ל בשנים 2002–2004, והוביל אותה בלחימה כנגד הטרור הפלסטיני באינתיפאדה השנייה. על אופן פיקודו על הסיירת הוענק לו צל\"ש אלוף ממפקד פיקוד המרכז, משה קפלינסקי.\nבשנת 2007 הועלה לדרגת סא\"ל ומונה למפקד פלגת לוחמים בשייטת, והוביל אותה בין היתר במבצע עופרת יצוקה, הוא שימש בתפקיד עד שנת 2009. בשנים 2009–2011 שירת כמפקד גדוד 931 של חטיבת הנח\"ל. בהמשך, היה חניך במכללה לביטחון לאומי במחזור ל\"ט (2011–2012). בסיום לימודיו מונה לסגן מפקד השייטת בשנים 2012–2013.\nב-6 ביוני 2013 הועלה לדרגת אל\"ם ומונה למפקד עוצבת חירם, ושימש בתפקיד עד 12 ביולי 2015.. \nביולי 2015 מונה למפקד חטיבה 226 ובמקביל למפקד מגמה בקורס מפקדי פלוגות ומפקדי גדודים, ושימש בתפקידיו עד מרץ 2017. ב-2 במרץ 2017 מונה למפקד חטיבת הנח\"ל, ושירת בתפקיד זה עד 15 באוגוסט 2019.\nב-16 בספטמבר 2019 הועלה לדרגת תא\"ל ומונה לקצין חי\"ר וצנחנים ראשי, תפקיד בו שירת עד 19 ביולי 2021. בסיום תפקידו יצא ללימודים בארצות הברית במסגרת תוכנית עמיתי המחקר רקנאטי-קפלן במרכז בלפר שבבית הספר לממשל באוניברסיטת הרווארד.\nב-21 בספטמבר 2022 מונה למפקד עוצבת האש. ב-17 ביולי 2023 הוחלט על מינויו לראש חטיבת המבצעים באמ\"ץ. המינוי לא יצא לפועל, שכן כעבור חודשיים פרצה מלחמה במתקפת הפתע על ישראל.\n\nבשבת, 7 באוקטובר 2023, בעקבות מתקפת הפתע על ישראל הגיע גולדפוס לעוטף עזה, ולחם ברעים, נחל עוז ובכפר עזה. במקביל הנחה על גיוס כלל יחידות עוצבת האש, ובראשה לקח חלק בלחימה להחזרת השליטה בעוטף עזה לידי צה\"ל. לאחר מכן, במסגרת הלחימה ברצועת עזה במלחמת חרבות ברזל, האוגדה נכנסה ללחימה בעומק העיר עזה, במהלך קרב שג'אעייה, קרב ג'באליה וקרבות נוספים, תוך לחימה לצד אוגדה 162 ואוגדה 36.\n\nהחל בדצמבר גולדפוס פיקד על עוצבת האש בקרב ח'אן יונס, במהלכו הרגו כוחות העוצבה פעילי חמאס רבים והשמידו מנהרות, תשתיות אויב ואמצעי לחימה. לפי ההערכות נהרגו לא פחות מ-3,000 מחבלים במהלך הקרב על העיר. בקרב זה, לראשונה בהיסטוריה, ניהלו כוחות צה\"ל לחימה מעל ומתחת הקרקע באופן מקביל. ב-13 במרץ 2024 נשא גולדפוס נאום ובו שלח מסר להנהגת המדינה מכל הצדדים הפוליטיים. בנאומו אמר:\"אתם חייבים להיות ראויים לנו. אתם חייבים להיות ראויים לאותם לוחמים שקיפחו את חייהם, לאותם אנשי המילואים שלא עניין אותם מאיזה צד הם ונלחמים זה לצד זה. תוודאו שכולם לוקחים חלק, שלא נחזור ל-6 באוקטובר, שכל המאמץ לא היה היה לשווא, תשימו את זה טוב טוב בראש, בכל יום בכל שעה. מדם ליבו של לוחם אני מבקש מכם להיות ביחד, מאוחדים. לדחוק את הקיצון ולאמץ את הביחד. תמצאו את הביחד והמחבר. אנחנו בשדה הקרב מצאנו אותו ולא מתכוונים לוותר עליו. תעשו שזה יהיה שווה\".בעקבות נאום זה הרמטכ\"ל הרצי הלוי זימן את גולדפוס לשיחת בירור ונזף בו בחומרה. לצד זאת ציין כי הוא \"מעריך את תרומתו העמוקה לצה\"ל, בוודאי במהלך המלחמה\". שרים וחברי כנסת מהקואליציה ומהאופוזיציה הביעו תמיכה בגולדפוס.\nבתחילת אפריל יצאו כוחות אוגדה 98 בפיקודו ממרחב ח'אן יונס, ובאמצע חודש מאי, במקביל לתמרון הקרקעי של אוגדה 162 ברפיח, החלה אוגדת גולדפוס במהלך חדש בג'באליה. במהלך הלחימה בעיר עזה כוחות צה\"ל נמנעו קודם לכן מלחימה במחנה הפליטים של ג'באליה, ועתה האוגדה נלחמה בכוחות חמאס שנותרו שם. במהלך הלחימה חולצו ב-16 במאי גופותיהם של ארבעה חטופים מפיר מנהרה וב-24 במאי חולצו גופותיהם של עוד שלושה. 500 מחבלים נהרגו במהלך קרב ג'באליה השני.\nבסוף החודש הגיע המבצע לסיומו. ימים ספורים לאחר מכן נפתחה פעולת הסחה של האוגדה במחנות המרכז כאשר גולדפוס מפקד על צק\"ח 7 וצק\"ח כפיר ומעניק חיפוי לכוחות המיוחדים במבצע ארנון ב-8 ביוני בו חולצו 4 חטופים בחיים משבי חמאס. כוחות האוגדה פשטו למרכז נוסיראת ופיקדו על החילוץ של הכוחות הציוחדים והחטופים לאחר שאלו נחשפו והתפתח קרב בלב העיירה. בסוף יוני החל מבצע נוסף של אוגדה 98 בפיקוד גולדפוס לטיהור התארגנות מחבלים מחודשת במחנה שג'אעיה, כאשר בראש הכוח הלוחם צק\"ח 7. הכוחות הרחיבו את פעילות טיהור תאי הטרור ותשתיות המחבלים לעומק שכונות דרג' תופאח ומרכז העיר עזה.\nב-2 במאי 2024 הוחלט על ידי שר הביטחון יואב גלנט והרמטכ\"ל הרצי הלוי על מינויו לתפקיד מפקד הגיס הצפוני ומפקד מערך התמרון בזרוע היבשה והעלאתו לדרגת אלוף.\n\nגולדפוס נשוי ואב לארבע. מתגורר באבן יהודה בעל תואר ראשון בפוליטיקה, ממשל ולימודי המזרח התיכון מהמרכז הבינתחומי הרצליה, ותואר שני במדעי המדינה מאוניברסיטת חיפה.\n\nעמוס הראל, לעומת הקסבה בחברון, ג'נין הייתה משחק ילדים, באתר הארץ, 19 ביוני 2003\nאמיר בוחבוט‏, מתכוננים למלחמה הבאה: הצצה לאימונים של גדוד 101, באתר וואלה‏, 16 בפברואר 2014\nרינת אביגור, נח\"ל עוז, במחנה, 23 בדצמבר 2009\nרוני דניאל, ‏\"המערכה הבאה בצפון – עוצמתית מצוק איתן\", באתר ‏מאקו‏, 5 בספטמבר 2014\nאור הלר, אתגר הפיקוד, \"ישראל דיפנס\", 13 בדצמבר 2018\nאור הלר, \"במלחמה הבאה אפשר להכריע\": כך נערכת חטיבת הנח\"ל למערכה בעזה, באתר חדשות 13, 4 באוגוסט 2019\nיואב זיתון, העדות של מפקד האוגדה מהשטח: \"זו הייתה מסיבת טבח. נלחמתי עם מעט לוחמים מול עשרות מחבלים\", באתר ynet, 10 באוקטובר 2023\nשי לוי, ‏בעירו של סינוואר: מפקד אוגדת הכוחות המיוחדים שפועלת בחאן יונס, באתר ‏מאקו‏, 8 בדצמבר 2023\nיואב זיתון, נלחם בזירת הטבח, מיהר לקחת אחריות: זה הקצין שהעז לאתגר את הפוליטיקאים, באתר ynet, 13 במרץ 2024\n See inside tunnels IDF alleges Hamas used under Khan Younis, סרטון בערוץ \"CNN\", באתר יוטיוב, 11 בינואר 2024",
    "pageid": 1200468
  },
  {
    "title": "דני אולמו",
    "extract": "דניאל אולמו קרבחאל (בספרדית: Daniel Olmo Carvajal; נולד ב-7 במאי 1998) הוא כדורגלן ספרדי המשחק בעמדת הקשר ההתקפי בר.ב. לייפציג ובנבחרת ספרד.",
    "pageid": 1874809
  },
  {
    "title": "החזית הצפונית במלחמת חרבות ברזל",
    "extract": "החזית הצפונית במלחמת חרבות ברזל היא חזית הלחימה בין מדינת ישראל לארגון הטרור האסלאמיסטי-שיעי חזבאללה וארגוני טרור נוספים בגבול ישראל–לבנון ובגבול ישראל–סוריה במלחמת חרבות ברזל.\nב-8 באוקטובר 2023, ביומה השני של המלחמה, שיגר חזבאללה רקטות מונחות ופגזי ארטילריה לעבר עמדות צה\"ל בהר דב וחוות שבעא. ישראל הגיבה בתקיפות מל\"טים וירי ארטילרי על עמדות חזבאללה ליד גבול ישראל–לבנון. התקיפות הגיעו לאחר שחזבאללה הביע תמיכה במתקפת הפתע על ישראל. חילופי ירי, שכללו גם טילי נ\"ט ותקיפות מהאוויר, נמשכו לאורך המלחמה.\nעם תחילת המלחמה פינתה ישראל יישובים בעומק של 2 קילומטר מגבול ישראל–לבנון, בהם מטולה, קיבוץ חניתה, קיבוץ מנרה, קיבוץ ראש הנקרה ועשרות אחרים, והם נותרו שוממים למעט חיילי צה\"ל וכיתות כוננות. חזבאללה מטווח את היישובים הנטושים באופן יומיומי על ידי ירי נשק מדויק נגד טנקים והרס שיטתי של הבתים ביישובים. עם הימשכות הלחימה ארגון הטרור החל לשגר גם טילים וכטב\"מים חמושים ומתאבדים לעומק רב יותר. מתחילת המלחמה ועד סוף מאי 2024 שיגר חזבאללה כ-2,500 כטב\"מים לעבר ישראל. העיר קריית שמונה פונתה חלקית, ונזק ואבדות נגרמו לבסיסי צה\"ל באזור הצפון.\nצה\"ל הגיב בפעולות סיכול ממוקד של מחבלים, בעיקר בדרום לבנון אך גם בביירות, ובתקיפת בסיסי מחבלים בדרום לבנון. צה\"ל גם נהג לתקוף מהאוויר את חוליות משגרי הנ\"ט לפני הירי. כ-94,000 מתושבי דרום לבנון פונו מבתיהם, הרס רב נגרם ביישובי דרום לבנון הסמוכים לגבול ונזק כבד נגרם לחקלאות בדרום לבנון.",
    "pageid": 2267759
  },
  {
    "title": "הרפובליקה העממית של סין",
    "extract": "הרפובליקה העממית של סין (בסינית מפושטת: 中华人民共和国, בפין-יין: Zhōnghuá Rénmín Gònghéguó, בתעתיק: ג'וֹנְגְּ-חוּאָה רֵנְמִין גוֹנְגְ-חֶה-גּוּוֹ; נקראת בקיצור סין העממית, סין הקומוניסטית או רק סין) היא מדינה במזרח אסיה. אוכלוסייתה מונה כ-1.4 מיליארד תושבים, שנייה רק להודו. בגודל שטחה, ממוקמת סין במקום החמישי בעולם, והיא גובלת ב-14 מדינות: קוריאה הצפונית, רוסיה, מונגוליה, קזחסטן, קירגיזסטן, טג'יקיסטן, אפגניסטן, פקיסטן, הודו, נפאל, בהוטן, מיאנמר, לאוס ווייטנאם.\nהרפובליקה העממית של סין הוקמה בשנת 1949. היא מחולקת ל-33 מחוזות מנהליים. מאז, היא טוענת לריבונות על האי טאיוואן ומספר איים נוספים הנמצאים בשליטת טאיוואן, וכן על איי סנקאקו שבשליטת יפן. המונח \"סין היבשתית\" מבדיל בין הרפובליקה הסינית שעל האי טאיוואן, לבין הרפובליקה העממית של סין. מאז 2021, גברה המתיחות בין המדינות על רקע תביעת הריבונות של סין היבשתית על טאיוואן העצמאית.\nהמשטר הסיני הוא משטר חד-מפלגתי הנשלט על ידי המפלגה הקומוניסטית של סין. זאת אף על פי שרוב החוקרים לא מגדירים אותו כמשטר קומוניסטי או סוציאליסטי.[דרוש מקור] התאגדויות הנחשבות סכנה עבור המשטר, כגון הפאלון גונג ותנועות לשחרור טיבט, נרדפות על ידי השלטונות, ומחבריהן נמנעות לעיתים תכופות זכויות האדם. בשנת 2018 סימן דו\"ח החירות המקוונת של Freedom House  את סין כמובילה עולמית במודל שלטון טוטליטרי עדכני, אותו מאמצות מדינות נוספות שמנסות להתקרב לסין.\nכלכלת סין, נכון לשנת 2018, היא השנייה בגודלה בעולם. למרות זאת, סין אינה חברה בארגון המדינות המתועשות הן משום שהתמ\"ג לנפש שלה נמוך בהשוואה למדינות המפותחות והן מסיבות פוליטיות אחרות. לסין הצבא הגדול בעולם מבחינת כוח אדם. תקציב הביטחון של סין שני רק לארצות הברית. בנוסף, סין היא מדינה החמושה בנשק גרעיני וחתומה על האמנה למניעת הפצת נשק גרעיני.",
    "pageid": 1835
  },
  {
    "title": "השירות החשאי של ארצות הברית",
    "extract": "השירות החשאי של ארצות הברית (באנגלית: The United States Secret Service, בקיצור: The Secret Service, בראשי תיבות: USSS) הוא זרוע של הממשל הפדרלי של ארצות הברית המהווה חלק מהמחלקה לביטחון המולדת של ארצות הברית, ותפקידו להגן על נשיא ארצות הברית ועל אנשים נוספים הקשורים בו (רעייתו, סגן הנשיא ורעייתו, נשיאים לשעבר, מועמדים לנשיאות, ורבים נוספים). השירות החשאי עוסק גם בהגנת מתחם הבית הלבן, וכן במניעת זיוף כספים והונאה. כיום עומדת בראשו  קימברלי צ'אטל.",
    "pageid": 22023
  },
  {
    "title": "חברים",
    "extract": "חברים (באנגלית: Friends) היא קומדיית מצבים אמריקאית, ששודרה לראשונה ברשת NBC בין השנים 1994–2004, וכללה עשר עונות שידור. יוצרי הסדרה הם מרתה קאופמן ודייוויד קריין. בסדרה מככבים מת'יו פרי, קורטני קוקס, מאט לה-בלאנק, ליסה קודרו, דייוויד שווימר וג'ניפר אניסטון, המגלמים, בהתאמה, שישה חברים קרובים: צ'נדלר בינג, מוניקה גלר, ג'ואי טריביאני, פיבי בופה, רוס גלר ורייצ'ל גרין. הסדרה עוקבת אחר עלילותיהם במנהטן שבניו יורק.\nהסדרה שודרה בערוצי טלוויזיה ברחבי העולם, ושידוריה החוזרים נמשכים עד היום. לאורך שידורה, זכתה \"חברים\" לביקורות טובות. מדרוג הצפייה הגבוה של הסדרה מיקם אותה באורח קבוע בעשירייה הפותחת של רשימות הרייטינג והיא אחת מקומדיות המצבים הפופולריות ביותר ברשת NBC. בישראל, הסדרה המקורית שודרה כולה בהוט קומדי סנטרל, ב-yes Comedy HD ובנטפליקס. בעבר, שודרה גם בערוץ ביפ, בערוץ 2, וב-HOT3. הסדרה זכתה במספר רב של פרסי טלוויזיה והייתה מועמדת ל-63 פרסי אמי. לסדרה יש השפעה תרבותית גדולה. לדוגמה, בית הקפה \"סנטרל פרק\", שהופיע באופן בולט בסדרה, נתן השראה לבתי קפה בכל רחבי העולם ושימש מקור לחיקויים רבים. כל עונותיה של הסדרה יצאו במארזי DVD, ולאחר סיום הסדרה, נוצרה סדרת הבת \"ג'ואי\" בכיכובו של מאט לה-בלאנק.\nפרק איחוד רשמי, צולם כשני עשורים לאחר סיום הסדרה, ועלה לשידור ב-27 במאי 2021, בשירות הסטרימינג HBO Max.",
    "pageid": 2783
  },
  {
    "title": "חוסיין (בן עלי)",
    "extract": "חוסיין בן עלי (בערבית: الحسين بن علي; תעתיק מדויק: חֻסַין בן עלי) הוא בנם הצעיר של עלי בן אבי טאלב (הח'ליף הרביעי באסלאם) ופאטמה, בתו של מוחמד; הוא מייסד השיעה. חוסיין ואחיו, חסן בן עלי, היו מבני משפחתו האהובים ונכדיו של הנביא מוחמד. הוא נהרג יחד עם תומכיו על ידי שליחיו של הח'ליף יזיד הראשון, בנו של מֻעאויה אבן סופיאן, יריבו המר של עלי, בכרבלא שבעיראק.\nבתקופתו היה מאבק על ההנהגה בין צאצאי הח'ליף הרביעי לבין בית אומיה על הנהגת האסלאם. הח'ליף יזיד הראשון רצה הכרה מחוסיין שהוא (קרי, יזיד) המנהיג הלגיטימי של העולם המוסלמי, ואילו חוסיין רצה לתבוע את השלטון מידי יזיד. חוסיין הוזמן על ידי אנשי כופה, אשר תמכו בהנהגה של משפחת הנביא את הקהילה שם. כאשר נודע הדבר לאבן סעד, מנהיג העיר כופה, הוא יידע את יזיד על כך. יזיד שלח את ראש צבאו שמר (شمر) כדי לעצור את שיירתו של חוסיין, שכללה נשים, ילדים וטף, מלהגיע לכופה.\nזכרו של חוסיין נשמר עד היום בקרב השיעים. הללו מציינים את יום מותו על ידי צום וטקסי זיכרון ומעלים הצגות (תעזיה, בערבית: \"ניחומים\") שבהן מזכירים את כל ההיסטוריה הדתית של האנושות עד לאירוע בכרבלא. ישנם חלקים בעולם השיעי שבמהלך טקסים אלה אף מכים עצמם עד זוב דם. יום זה נקרא עשוראא', לפי המסורת השיעית מלשון \"עשר\", משום שמותו חל ביום 10 בחודש המוסלמי מוחרם, שנת 61 להג'רה.",
    "pageid": 43565
  },
  {
    "title": "חטיפת משפחת ביבס",
    "extract": "חטיפת משפחת ביבס לרצועת עזה התרחשה ב-7 באוקטובר 2023, במהלך הטבח בניר עוז. מחבלים פלסטינים מתנועת אל-מוג'אהדין הפלסטינית חטפו מביתם את האב ירדן ואת האם שירי עם ילדיהם אריאל (בן 4) וכפיר (בן 9 חודשים) לרצועת עזה. כפיר הוא החטוף הצעיר ביותר שנחטף בידי חמאס. האב ירדן נחטף בנפרד, על ידי מחבלי חמאס, בשטחים של קיבוץ ניר עוז. בטבח נרצחו גם הוריה של שירי, יוסי ומרגיט סילברמן וב-21 באוקטובר נמצאו גופותיהם.\nהמאמצים לשחרור שירי וילדיה במהלך הפסקת האש בין ישראל לחמאס לא צלחו. בשלהי נובמבר חמאס טען כי הם נהרגו, והאשים את צה\"ל במותם בתקיפה אווירית ישראלית. הידיעה התקבלה בספקנות, ונטען כי מדובר ב\"טרור פסיכולוגי\". יממה אחר כך פרסם החמאס סרטון שבו נראה אב המשפחה ירדן, החטוף גם הוא, מקבל את הבשורה המרה. צה\"ל התחייב לבדוק את טענת החמאס, אך לא הביא אישוש או הפרכה לטענה. ב-19 בפברואר 2024 הציג צה\"ל לקרוביהם של משפחת ביבס סרטון שצולם ככל הנראה בדרום רצועת עזה, בו תיעוד של שירי והילדים מספר ימים לאחר החטיפה.\n\n",
    "pageid": 2286773
  },
  {
    "title": "יאיר גולן",
    "extract": "יאיר גולן (נולד ב-14 במאי 1962) הוא פוליטיקאי ישראלי, איש צבא בדימוס, המכהן כיו\"ר מפלגת העבודה. כיהן כסגן שרת הכלכלה והתעשייה בממשלת ישראל ה-36 בשנים 2021–2022, וכחבר כנסת בשנים 2019–2022 מטעם מפלגת מרצ. הוא אלוף במילואים בצה\"ל, ובמהלך שירותו הצבאי כיהן, בין היתר, כסגן הרמטכ\"ל, מפקד פיקוד העורף ומפקד פיקוד הצפון.\nבמרץ 2024 נבחר לראשות מפלגת העבודה, אשר תחת הנהגתו הגיעה להסכמה על מיזוג עם מפלגת מרצ במסגרת מפלגה שתיקרא \"הדמוקרטים\". \n\n",
    "pageid": 610039
  },
  {
    "title": "יוסף יצחק שניאורסון",
    "extract": "רבי יוסף יצחק שניאורסון (מכונה הריי\"צ; י\"ב בתמוז ה'תר\"ם, 21 ביוני 1880 – י' בשבט ה'תש\"י, 28 בינואר 1950) היה האדמו\"ר השישי בשושלת אדמו\"רי חסידות חב\"ד ליובאוויטש, שבראשה עמד משנת ה'תר\"ף (1920) ועד לפטירתו בשנת ה'תש\"י (1950).",
    "pageid": 38421
  },
  {
    "title": "יחידה 636",
    "extract": "יחידת ניצן 636 היא יחידה מיוחדת בצבא ההגנה לישראל הכפופה פיקודית לאוגדת איו\"ש ופיקוד המרכז ולמערך האיסוף הקרבי בחיל הגנת הגבולות. היחידה פועלת בשגרה ביהודה ושומרון ובבקעת הירדן. מפקד היחידה הוא קצין בדרגת סגן-אלוף. היחידה עוסקת בסיכול טרור, איסוף מודיעין קרבי בשטחי אויב, מארבי תצפית וסיכול ייחודיים, אבטחת כוחות צה\"ל בשטחי אויב ויירוט מפגעים תוך שימוש באמצעים טכנולוגיים מתקדמים.\nהיחידה הוקמה בשנת 1993 כיחמ\"מ בגזרת רצועת הביטחון, ולאחר מבצע חומת מגן בו השתתפה הוחלט על הצורך ביחידה כדוגמתה בגזרת יהודה ושומרון והיא הועברה לפיקוד המרכז. בעקבות הישגי היחידה בסיכול טרור, מספר המשרתים הגבוה והגדלת כמות משימותיה, הוגדלה היחידה והוסבה מגדוד ליחידה צבאית, בעלת היקף גבוה במיוחד של משרתים ותחומי עיסוק, ומבנה וארגון של יחידה מיוחדת. היחידה מוגדרת כיחידת חוד של יחידות האיסוף הרב-ממדיות בגבולות, והיא היחידה הגדולה בצה\"ל עליה מפקד סגן-אלוף.\nליחידה עיטור אות הערכה מבצעי מטעם הרמטכ\"ל משנת 2020 ועיטור צל\"ש אלוף פיקוד המרכז משנת 2023. במלחמת חרבות ברזל פועלת היחידה בזירות נוספות, כרצועת עזה, ולא רק בפיקוד המרכז.",
    "pageid": 2259882
  },
  {
    "title": "יחידה 8200",
    "extract": "יחידה 8200 (קרי: \"שמונה מאתיים\") היא יחידה לאיסוף מודיעין אותות (סיגינט) ופענוח צפנים, השייכת לאגף המודיעין של צה\"ל. היחידה נחשבת לאחת מהיחידות הטכנולוגיות הטובות בעולם וליחידה הגדולה ביותר מבין יחידות צה\"ל. מפקד היחידה הוא קצין בדרגת תת-אלוף.",
    "pageid": 111183
  },
  {
    "title": "יעל שלביה",
    "extract": "יעל שלביה כהן (נולדה ב-31 באוגוסט 2001, י\"ב באלול ה'תשס\"א) היא דוגמנית בינלאומית ושחקנית ישראלית.\nשלביה הופיעה בקמפיינים בינלאומיים של דוגמנות. הוצגה על ידי TC CANDLER בשנת 2018 במקום השלישי ברשימת מאה הנשים היפות בעולם, בשנת 2019 במקום השני, ובשנת 2020 במקום הראשון.",
    "pageid": 1754745
  },
  {
    "title": "יריב פישר",
    "extract": "יריב פישר (נולד בספטמבר 1977) הוא ראש עיריית הרצליה. קודם לכן היה יזם ואיש עסקים.",
    "pageid": 2252716
  },
  {
    "title": "כדור הזהב",
    "extract": "כדור הזהב (בצרפתית: Ballon d'Or), הידוע גם בתור פרס \"כדורגלן השנה באירופה\", הוא פרס כדורגל יוקרתי, שנוסד ב-1956 על ידי המגזין הצרפתי \"פראנס פוטבול\". הפרס ניתן על בסיס שנתי לכדורגלן שנחשב לזה שביצועיו היו הטובים בשנה הקלנדרית שחלפה. הפרס נחשב לפרס האישי היוקרתי והמוערך ביותר בכדורגל. ליונל מסי הוא שחקן הכדורגל בעל מירב הזכיות בעולם, כשלזכותו שמונה זכיות.\nאת הרעיון להענקת הפרס הגה גבריאל האנוט, עיתונאי \"פראנס פוטבול\" וכדורגלן עבר, כשביקש מעמיתיו העיתונאים להצביע עבור השחקן המצטיין באירופה לשנת 1956. שיטת ההצבעה שהונהגה במהלך השנים העניקה זכות הצבעה ל-52 עיתונאים מרחבי אירופה. עד 1995 יכלו להיבחר רק שחקנים בעלי אזרחות אירופית שמשחקים בקבוצות שכפופות לאופ\"א, אך באותה שנה שונו כללי הפרס כך שיכלו להיבחר גם שחקנים לא אירופאים. ב-2007 חל שינוי נוסף שהסיר את המגבלה על בחירת כדורגלנים שמשחקים במועדונים באירופה ולמעשה התירו הכללים בחירה בכל שחקן מכל מועדון בעולם. כתוצאה מכך הורחבה ההצבעה ל-96 עיתונאים מכל העולם. בשנים 2010–2015 אוחד עם פרס כדורגלן השנה בעולם, כאשר התואר המאוחד נקרא כדור הזהב של פיפ\"א.\nבשנת 2016 האיחוד עם פרס כדורגלן השנה בעולם הסתיים והפרס חזר למתכונת הקודמת. בשנת 2018 הוענק הפרס לראשונה גם לשחקנית כדורגל והוענק גם פרס לשחקן הצעיר המצטיין של השנה. בשנת 2019 הוענק פרס לשוער המצטיין של השנה שנקרא על שמו של לב יאשין. בשנת 2022 הוחלט על מספר שינויים בחלוקת הפרס. ביניהם, הזוכה ייבחר לפי עונת משחקים ולא שנה.",
    "pageid": 67761
  },
  {
    "title": "כיכר החטופים והנעדרים",
    "extract": "כיכר החטופים והנעדרים הוא שם זמני שניתן לכיכר הסמוכה למוזיאון תל אביב לאמנות על ידי מטה משפחות החטופים והנעדרים, בטקס שנערך ב-24 באוקטובר 2023, בעקבות אירועי ה-7 באוקטובר ומלחמת חרבות ברזל.\nבמקום הוקמה \"עיר אוהלים\" זמנית מטעם משפחות החטופים והנעדרים, וכן הוצבו בה מיצגים אמנותיים המביעים הזדהות עם מאבק מטה משפחות החטופים והנעדרים, וכביטוי לתמיכה והזדהות עם משפחות הנופלים וחללי צה\"ל. בכיכר נערכות מעת לעת עצרות למען שחרור החטופים.",
    "pageid": 2275015
  },
  {
    "title": "כראמל (סדרת טלוויזיה)",
    "extract": "כראמל היא סדרת טלוויזיה לילדים ונוער, המבוססת על סדרת הספרים המצליחה של מאירה ברנע-גולדברג, \"כראמל\". הסדרה שודרה לראשונה ב־2 בינואר 2022 בערוץ כאן חינוכית.\nהעונה הראשונה עלתה ב־2 בינואר 2022, והעונה השנייה עלתה ב־5 בפברואר 2023. ב־18 בפברואר 2024 עלתה העונה השלישית של הסדרה. ב־9 בספטמבר 2023 עלתה העונה הראשונה לשידור בנטפליקס.\nביולי 2024 החלו צילמי העונה הרביעית.[דרוש מקור]",
    "pageid": 2029356
  },
  {
    "title": "לונגלגס",
    "extract": "לונגלגס (באנגלית: Longlegs) הוא סרט מותחן אימה אמריקאי, שבוים על ידי אוזגוד פרקינס. בסרט מככבים מייקה מונרו, ניקולס קייג', אלישה ויט, קירנן שיפקה ובלייר אנדרווד.\nהסרט עלה לאקרנים בארצות הברית ב-12 ביולי 2024, ובישראל ב-11 ביולי 2024.",
    "pageid": 2353097
  },
  {
    "title": "לוקה מודריץ'",
    "extract": "לוקה מודריץ' (בקרואטית: Luka Modrić; נולד ב-9 בספטמבר 1985) הוא כדורגלן קרואטי המשחק בעמדת הקשר בריאל מדריד ובנבחרת קרואטיה, בהן הוא משמש כקפטן. מודריץ' הוא שיאן ההופעות של נבחרת קרואטיה.\nבשנת 2018 הוביל את נבחרתו לגמר מונדיאל 2018, בו סיימה במקום השני. בשנה זו זכה בפרסים שחקן השנה של אופ\"א, שחקן השנה של פיפ\"א וכדור הזהב, והיה לקרואטי הראשון שזוכה בפרסים אלה.",
    "pageid": 602838
  },
  {
    "title": "ליאור רז",
    "extract": "ליאור רז (נולד ב-24 בנובמבר 1971) הוא שחקן ותסריטאי ישראלי. זכה בפרס האקדמיה לטלוויזיה לשנת 2017 על משחקו בסדרת הדרמה \"פאודה\" ובאותה שנה היה שותף לפרס נוסף של האקדמיה הישראלית לטלוויזיה, על כתיבת התסריט הטוב ביותר לסדרת דרמה, גם כן על \"פאודה\".",
    "pageid": 492933
  },
  {
    "title": "ליהי טולדנו",
    "extract": "ליהי טולדנו (נולדה ב-20 באפריל 2002) היא זמרת-יוצרת ושחקנית ישראלית.",
    "pageid": 2176084
  },
  {
    "title": "מאי גולן",
    "extract": "פלורה מאי בדרה-גולן (נולדה ב־3 במאי 1986, כ\"ד בניסן ה'תשמ\"ו) היא השרה לשוויון חברתי וקידום מעמד האישה וחברת כנסת מטעם מפלגת הליכוד.\nלפני שנבחרה לכנסת, גולן הייתה פעילה חברתית, שהובילה את המאבק נגד המסתננים מאפריקה לישראל, בעיקר באזור דרום תל אביב. בין היתר, פעלה למען סגירת הגדר בגבול ישראל-מצרים, לקידום מדיניות הגירה בישראל ולהוצאת המסתננים הבלתי-חוקיים לאלתר. בנוסף, כיהנה כיושבת ראש עמותת \"העיר העברית\".",
    "pageid": 1302550
  },
  {
    "title": "מגן אור",
    "extract": "מגן אור, שנודעה בתחילת פיתוחה בשם קרן ברזל (זהו גם שמה הבינלאומי: Iron Beam), היא מערכת הגנה אקטיבית מבוססת נשק לייזר להגנה מפני רקטות, טילים ופצצות מרגמה בטווחים קצרים ומפני כלי טיס לרבות גלשני-אוויר, כלי טיס בלתי מאוישים ורחפנים. המערכת מפותחת על ידי רפאל - מערכות לחימה מתקדמות, בשיתוף אלביט מערכות, ונחשבת פורצת דרך וראשונה מסוגה בעולם.\nהמערכת המתוכננת הוצגה לראשונה בחודש פברואר 2014 בסלון האווירי בסינגפור. המערכת מבוססת על לייזר מצב מוצק (לייזר סיב) מתקדם, זול יותר לשימוש ושאינו מסוכן לסביבה (בשונה מלייזר כימי, שעליו מבוססת מערכת נאוטילוס) בהספק גבוה, כ-100 קילוואט, ומיועדת לפעול בטווחים קצרים של עד כ-10 ק\"מ. טווחים אלו הם מתחת לסף היכולת של מערכת \"כיפת ברזל\". המערכת תאפשר ליירט את מטרותיה מעל שטח האויב ולפני חצייתן לישראל. היא מתבייתת על האובייקט באמצעות חיישן תרמי, ויורה קרן לייזר רבת־עוצמה שמשמידה את הפצצה באחת משתי דרכים: על ידי הפעלת הפצמ\"ר כשהוא עדיין באוויר, או על ידי השמדת חלקים קריטיים בפצמ\"ר שמנטרלים את הפצצה. קוטר האלומה הוא בקירוב כקוטרו של מטבע 10 שקלים והיא באורך גל שהעין האנושית אינה רואה.\nהמערכת תהווה שכבת הגנה נוספת בישראל, הנמוכה ביותר – מתחת לשכבות המבצעיות במערך ההגנה הרב-שכבתית של ישראל: \"כיפת ברזל\" (נגד רקטות קצרות טווח), \"קלע דוד\" (נגד רקטות בטווחים בינוניים, טילים בליסטיים לטווח קצר וטילי שיוט) ומערכות ה\"חץ 2\" ו\"חץ 3\" – ליירוט טילים בליסטיים ארוכי טווח בתוך ומחוץ לאטמוספירה.\nעקב יעילות המערכת והיירוט הזול, מערכת הביטחון תעדיף ליירט את האובייקט באמצעות מערכת מגן אור על פני מערכות אחרות כגון כיפת ברזל, המשתמשת בטילים מיירטים יקרים מאוד. בתנאי ראות לקויה כגון עננות או סופות חול, פעילות המערכת האופטית מוגבלת, ולכן במקרים כאלו כיפת ברזל היא זו שתוביל את מלאכת היירוט.",
    "pageid": 1163487
  },
  {
    "title": "מכבי תל אביב (כדורסל)",
    "extract": "מכבי תל אביב הוא מועדון כדורסל ישראלי מהעיר תל אביב שנוסד בשנת 1932, זהו מועדון הכדורסל המעוטר ביותר בתולדות הכדורסל בישראל ואחד מהידועים והמובילים ביותר באירופה בכל הזמנים.\nהקבוצה זכתה 57 פעמים באליפות ליגת העל הישראלית (מהן 23 אליפויות רצופות, בשנים 1970 ועד 1992), 45 פעמים בגביע המדינה, 10 פעמים בגביע הליגה, 6 פעמים בגביע היורוליג, פעם אחת באליפות ליגה האדריאטית וכן פעם אחת בגביע הבין-יבשתי ומחזיקה בשיא התארים לקבוצת כדורסל בישראל. מכבי תל אביב היא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגה השנייה.",
    "pageid": 70854
  },
  {
    "title": "מלאניה טראמפ",
    "extract": "מלאניה טראמפ (באנגלית: Melania Trump; נולדה ב-26 באפריל 1970) היא רעייתו של נשיא ארצות הברית ה-45, דונלד טראמפ, והייתה הגברת הראשונה של ארצות הברית משנת 2017 ועד שנת 2021. מלאניה, ילידת סלובניה שהיגרה לארצות הברית בבגרותה, הייתה בעבר דוגמנית ומעצבת שעונים ותכשיטים. לה ולדונלד טראמפ בן אחד משותף.",
    "pageid": 1356790
  },
  {
    "title": "מלחמת וייטנאם",
    "extract": "מלחמת וייטנאם היא הכינוי המקובל במרבית העולם המערבי למלחמה שהתנהלה בין צפון וייטנאם הקומוניסטית והווייטקונג (אשר נתמכו על ידי ברית המועצות וסין) לבין דרום וייטנאם וארצות הברית. המלחמה מכונה גם \"מלחמת הודו־סין השנייה\", ובווייטנאם היא ידועה בשם \"המלחמה האמריקאית\".\nהמלחמה החלה ב-1955 והסתיימה בניצחון צפון וייטנאם בשנת 1975 ובאיחודה של וייטנאם כולה תחת שלטון קומוניסטי, כשנתיים לאחר נסיגת ארצות הברית. מלחמה זו נחשבת לחוליה בולטת במלחמה הקרה בין הגוש המערבי-קפיטליסטי לגוש המזרחי-קומוניסטי. מעריכים כי מספר ההרוגים הכולל במלחמה היה קרוב לארבעה מיליון נפש, בהם כ-2 מיליון מאזרחי וייטנאם (צפון ודרום), לאוס וקמבודיה, כ-1.2 מיליון חיילים מצפון וייטנאם וכוחות הוייטקונג, כ-224 אלף חיילים מדרום וייטנאם וכ-58 אלף חיילים אמריקניים.\nמלחמת וייטנאם היא חלק מרצף מלחמות ופועולות איבה באזור הודו-סין שהחלו בפלישה היפנית להודו סין במהלך מלחמת העולם השנייה בשנת 1940 ונמשכו כמעט ברצף עד 1975.",
    "pageid": 4618
  },
  {
    "title": "משולש ברמודה",
    "extract": "משולש ברמודה הוא אזור באוקיינוס האטלנטי שצורתו משולשת, וקודקודיו הם איי ברמודה בצפון, החוף המזרחי של פלורידה במערב, ופוארטו ריקו בדרום. שטחו של המשולש כ-1,000,000 קילומטרים רבועים. המשולש הוא אזור עתיר-תחבורה, שנקשרו בו מספר תאונות, שחלק מנסיבותיהן נותרו עלומות. המפורסמת בהן היא היעלמותם של חמישה מפציצים אמריקניים בטיסת אימון שגרתית בדצמבר 1945, שנודעה כ\"טיסה 19\".\nבעקבות התאונות נפוצו שמועות הטוענות שיש באזור כוח מסתורי הגורם להיעלמותם של כלי שיט וכלי טיס העוברים בו. בין ההסברים הפסאודו-מדעיים שהוצעו ל\"תעלומה\", כביכול, של משולש ברמודה, נמנו שדה מגנטי לא מוכר המושך מתכות לים, חוצנים השוכנים באזור או עיוותי זמן מדומים. משמר החופים האמריקאי ביטל את הטענות, בציינו שמספר התאונות אינו חריג בהתחשב בנפח התחבורה הימית והאווירית באזור, וכך קבע גם המדען האוסטרלי ד\"ר קארל קרושצ'לניקי שחקר את הנושא.",
    "pageid": 526
  },
  {
    "title": "משטרת ישראל",
    "extract": "שגיאות פרמטריות בתבנית:סוכנות ממשלתית פרמטרים [ מנהל ] לא מופיעים בהגדרת התבנית \n\nמשטרת ישראל היא חלק ממערכת הביטחון הישראלית הממונה על אכיפת החוק, שמירת הסדר הציבורי וביטחון הפנים של מדינת ישראל. משטרת ישראל החליפה את משטרת המנדט ופועלת מכוחה של פקודת המשטרה [נוסח חדש], התשל\"א–1971 שמקורה אף הוא בימי המנדט הבריטי. בראש משטרת ישראל עומד המפקח הכללי (מפכ\"ל), והוא אחראי לניהולה, בהתאם למדיניות הנקבעת על ידי השר לביטחון לאומי. חיוג 100 מכל טלפון בישראל ינתב את השיחה למוקד חירום טלפוני של משטרת ישראל לצורך קבלת קריאת חירום, וחיוג 110 פונה לשירות המידע של משטרת ישראל. מטה משטרת ישראל נמצא בבניין המטה הארצי בקריית הממשלה ע\"ש מנחם בגין שבמזרח ירושלים.\nבהתאם לדרישות החוק, משטרת ישראל מנהלת ומתחזקת גם גיליון הרשעות קודמות של אזרחי ישראל.\nמשטרת ישראל היא זרוע אחידה של הממשל המרכזי. להבדיל ממשטרות במדינות פדרליות, משטרת ישראל היא כלל ארצית ואיננה צירוף של משטרות נפרדות. כמו כן, היא לא משויכת לשלטון העירוני ומפקדיה לא עומדים לבחירת הציבור. היא ארגון היררכי שבו כל פרט כפוף למפקדיו, לתקנות המשטרה ולחוקי מדינת ישראל. אי ציות לתקנות המשטרה או להוראות הממונים או לחוקי המדינה מהווה עבירה משמעתית. השיפוט המשמעתי מתבצע בפני דן יחיד או בפני בית דין משמעתי. במקרים חמורים, המהווים עבירה גם על החוק הפלילי, מועבר השיפוט לבתי המשפט האזרחיים. חקירת תלונות נגד שוטרים מתבצעת על ידי המחלקה לחקירות שוטרים אשר במשרד המשפטים.\nנכון לשנת 2022, במשטרת ישראל משרתים 32,543 שוטרים, מתוכם 5,570 שוטרי חובה ותקציבה עומד על 13.3 מיליארד ש\"ח. בנוסף, במשמר האזרחי משרתים 25,070 אזרחים. בראש משטרת ישראל עומד ניצב אבשלום פלד, המכהן כממלא מקום המפכ\"ל, והוא כפוף לשר לביטחון לאומי איתמר בן גביר.",
    "pageid": 16896
  },
  {
    "title": "סלין דיון",
    "extract": "סלין מרי קלודט דיון (בצרפתית: Céline Marie Claudette Dion, ‏‏?‏, נולדה ב-30 במרץ 1968) היא זמרת קנדית. דיון ייצגה את שווייץ במסגרת אירוויזיון 1988 וזכתה במקום הראשון. היא מכרה כ-240 מיליון תקליטים ונחשבת לאחת מהמוזיקאים הנמכרים ביותר בעולם. נכון ל-2023 הונה עומד על כ-480 מיליון דולר מה שהופך אותה למוזיקאית ה-5 העשירה ביותר בצפון אמריקה",
    "pageid": 79493
  },
  {
    "title": "סרביה",
    "extract": "הרפובליקה של סֶרְבְּיָה (בסרבית: Република Србија) היא מדינה בלקנית ללא מוצא לים.\nסרביה גובלת בהונגריה בצפון, ברומניה ובבולגריה במזרח, במקדוניה הצפונית, במונטנגרו, בקוסובו ובאלבניה בדרום, ובבוסניה והרצגובינה (ובתוכה עם רפובליקה סרפסקה) ובקרואטיה במערב.\nסרביה הייתה בעבר חלק מהרפובליקה הפדרלית הסוציאליסטית של יוגוסלביה. לאחר פירוק יוגוסלביה הפכה סרביה, יחד עם מונטנגרו, ל\"רפובליקה הפדרלית של יוגוסלביה\" ואחר כך ל\"איחוד המדיני של סרביה ומונטנגרו\". לאחר שגם איחוד זה התפרק בעקבות משאל עם במונטנגרו, הכריזה המדינה על עצמאותה ב-5 ביוני 2006. בפברואר 2008 הכריז מחוז קוסובו שבדרום המדינה על עצמאותו, אך זו טרם הוכרה על ידי האו\"ם.",
    "pageid": 23803
  },
  {
    "title": "עוצבת הגליל",
    "extract": "עוצבת הגליל (אוגדה 91) היא אוגדה מרחבית סדירה האחראית על כל גזרת לבנון, מראש הנקרה במערב ועד להר דב במזרח. האוגדה כפופה לפיקוד הצפון בצבא ההגנה לישראל. מפקדת העוצבה שוכנת בבירנית. מפקד האוגדה הנוכחי הוא תת-אלוף שי קלפר.\nהאוגדה כוללת את \"עוצבת ברעם\" שהיא החטיבה המערבית (חטיבה מרחבית 300) ואת \"עוצבת חירם\" שהיא החטיבה המזרחית (חטיבה מרחבית 769).",
    "pageid": 118787
  },
  {
    "title": "עינת הולנד",
    "extract": "עינת הולנד-סייח (נולדה ב-12 בדצמבר 1991) היא שחקנית טלוויזיה ותיאטרון ישראלית.",
    "pageid": 2186904
  },
  {
    "title": "ענת עצמון",
    "extract": "ענת עצמון (נולדה ב-27 בנובמבר 1958) היא שחקנית, זמרת, מדבבת, דוגמנית וסופרת ישראלית.",
    "pageid": 188377
  },
  {
    "title": "פין",
    "extract": "פין הוא איבר המין הזכרי. הפין משמש להטלת שתן ולקיום יחסי מין.\nבעת ההשתנה, השתן עובר משלפוחית השתן דרך השופכה שבמרכז הפין וזורם החוצה.\nלקראת קיום יחסי מין הגופים שבפין מתמלאים בדם והוא מתקשה כאשר מתעורר אצל הגבר גירוי מיני. מצב זה נקרא \"זקפה\". בעת קיום יחסי מין הטרוסקסואליים (עם אישה), הגבר מחדיר את הפין לתוך נרתיק האישה. עם הגעתו לפורקן מיני, נפלטים מהפין תאי זרע לתוך נרתיק האישה, באמצעות נוזל הזרע. הגופים המתמלאים דם בעת זקפה הם שני גופים הנמצאים בחלקו העליון של הפין והסמוכים זה לזה, והחלק הספוגי שבמרכזו, מסביב לשופכה. החלק הספוגי מתרחב לקראת קצה הפין ויוצר את העטרה (בסלנג: \"כיפה\"), המכוסה בעורלה.\nגודל (אורך והיקף) הפין משתנה מגבר לגבר, אבל כל עוד הוא בתחומי הנורמה, אין הגודל משפיע בהכרח על התפקוד המיני. אורך הפין במצב רפוי הוא 9.16 ס\"מ בממוצע, ובעת זקפה 13.12 ס\"מ. היקפו במצב רפוי הוא 9.31 ס\"מ, ובעת זקפה 11.66 ס\"מ. הפין כמעט ולא גדל מהלידה ועד תחילת גיל ההתבגרות (גיל 12 לערך).\nבתרבויות שונות נהוגה מילה, שהיא כריתת העורלה העוטפת את ראש הפין. יש הנוהגים כן כמסורת דתית (כמו יהודים) או מתוך מניע תרבותי או בריאותי-מניעתי (כמו בארצות הברית), ויש העושים זאת מטעמי אסתטיקה והיגיינה.\nהמילים \"פין\" או \"איבר\" משמשות בטקסטים פורמליים כגון ספרי ביולוגיה, אך בלשון הדיבור נפוצות מילות הסלנג \"זַיִן\" או \"בולבול\", ובעבר גם \"זרג\".",
    "pageid": 566638
  },
  {
    "title": "פליפה השישי, מלך ספרד",
    "extract": "פליפה השישי, מלך ספרד (בספרדית: Felipe VI de Borbón y Grecia, או בשמו המלא: Felipe Juan Pablo Alfonso de Todos los Santos de Borbón y Grecia; נולד ב-30 בינואר 1968 במדריד, ספרד) הוא מלך ספרד, המכהן בתפקיד מאז יוני 2014. זאת לאחר שאביו, המלך חואן קרלוס הראשון, פרש והעביר אליו את התואר.",
    "pageid": 346937
  },
  {
    "title": "קרב מוצב נחל עוז",
    "extract": "קרב מוצב נחל עוז היה אחד הקרבות הראשונים שהתנהלו ב-7 באוקטובר 2023, עם מספר האבדות הרב ביותר לצה\"ל במתקפת הפתע על ישראל. בקרב נהרגו עשרות חיילים, ובהם תצפיתניות, לוחמי גדוד 77 וגדוד 13 ובנוסף נחטפו שבע תצפיתניות. עשרות מחבלים נהרגו במוצב וסביבותיו. לאחר שעות רבות של לחימה המוצב שוחרר בסיוע כוחות צנחנים, ימ\"מ ודובדבן וטוהר ממחבלים.\nבקרב נלחמו לוחמי גדוד 13 של חטיבת גולני, נהגי קו מיחידה 7643 של החטיבה הצפונית, לוחמי גדוד 77 של חטיבה 7, צוות לוחמות מיחידת רוכב שמיים, צוות לוחמי בלון מיחידה 414, חוליית צלפים של סיירת צנחנים וחוליית צלפים של מהלוט\"ר נגד מחבלים המשתייכים לזרוע הצבאית של חמאס, שפשטו על המוצב.",
    "pageid": 2271829
  },
  {
    "title": "קריאת שמע על המיטה",
    "extract": "קריאת שמע על המיטה היא תפילה יהודית הנאמרת בלילה לפני השינה, ועיקרה הוא אמירת \"קריאת שמע\", בתוספת פסוקים ובקשות. בסופה או תחילתה נאמרת \"ברכת המפיל\".\nלדעת רש\"י, יוצאים ידי חובת מצוות קריאת שמע על המיטה ולא בתפילת ערבית, כיוון שנהגו להתפלל ערבית מבעוד יום.",
    "pageid": 328096
  },
  {
    "title": "רומניה",
    "extract": "רומניה (ברומנית: ‏‏?‏) היא רפובליקה במזרח אירופה, חלקה בצפון-מזרח חבל הבלקן שבדרום-מזרח אירופה. המדינה גובלת באוקראינה בצפון וגם בדלתת הדנובה בדרום; במולדובה במזרח, בהונגריה במערב, ובסרביה ובולגריה בדרום, לאורך נהר הדנובה. כמו כן, בדרום מזרח המדינה יש לרומניה רצועת חוף לאורך הים השחור. ב-2004 הצטרפה רומניה לברית נאט\"ו וב-2007 גם לאיחוד האירופי.",
    "pageid": 5576
  },
  {
    "title": "רותם סלע",
    "extract": "רותם סלע-רוטר (נולדה ב-16 באוגוסט 1983) היא מנחת טלוויזיה, שחקנית, דוגמנית ופרזנטורית ישראלית. מנחה לצד אסי עזר את תוכנית המציאות \"הכוכב הבא לאירווזיון\". עורכת דין בהכשרתה.",
    "pageid": 1020348
  },
  {
    "title": "שווייץ",
    "extract": "שְׁוַיְץ (לרוב נכתב שווייץ או שווייצריה; השם הקצר: בגרמנית: Schweiz; בצרפתית: Suisse; באיטלקית: Svizzera; ברומאנש: Svizra; השם הרשמי: בגרמנית: ‏‏?‏; בצרפתית: Confédération suisse; באיטלקית: Svizzera Confederazione; ברומאנש: Confederaziun svizra; בלטינית: Confœderatio Helvetica – הקונפדרציה ההלווטית, קונפדרציה הלווטיקה או הקונפדרציה השווייצרית) היא מדינה אלפינית ללא מוצא לים השוכנת במרכז אירופה. שווייץ גובלת בגרמניה בצפון, בצרפת במערב, באיטליה בדרום ובאוסטריה וליכטנשטיין במזרח.\nשווייץ מוכרת בנופיה המרהיבים בהריה ובאגמיה הרבים. לטופוגרפיה של שווייץ יש תפקיד מרכזי בעיצוב כלכלתה, תרבותה והמסורת המדינית שלה. היותה של שווייץ הררית הקשה על התהוות חקלאות קלאסית של מישורים נרחבים ואילץ את השווייצרים להתמקד בייצור מוצרים מתוחכמים כמו גבינות ויינות איכות, שוקולדים ושעונים. הטופוגרפיה גם הקשתה מאוד על התחבורה האזרחית והממשלתית כמו גם על התקדמות צבאות אויב. עובדות אלו יצרו בין אזרחי שווייץ מגוון תרבותי ושפתי עשיר, אילצו את השלטון המרכזי לתת לאזרחים מידה רבה של עצמאות מקומית ואפשרו התגוננות נגד אויבים קשים מבחוץ. לכן לשווייץ מסורת ארוכת שנים של משטר דמוקרטי יציב כמו גם מסורת של נייטרליות פוליטית וצבאית כלפי חוץ. באופן טבעי, שווייץ משמשת כביתם של ארגונים בינלאומיים רבים ושל בנקים גדולים. היא מאופיינת ברמת חיים גבוהה וכלכלתה יציבה.\nבמשך מרבית שנות קיומה, שווייץ הייתה קונפדרציה של קנטונים (מחוזות אוטונומיים) אשר תושביהם דוברי שפות שונות, ולא הייתה לה שפה רשמית. במהלך המאה ה-19, הקנטונים החליטו על הידוק שיתוף הפעולה, המדינה הוגדרה רשמית כפדרציה ומבחינה מנהלית היא אימצה מאפיינים חלקיים של ארגון פדרלי. כך, למשל, בדומה לפדרציות, אזרח שווייצרי נחשב לאזרח של אחד הקנטונים ולא של שווייץ כולה, אך בניגוד לקונפדרציות, התאזרחות בקנטון אחד דורשת את הסכמתם של הקנטונים האחרים.\nבמהלך המאה העשרים הוכרזו ארבע משפות המדינה כשפותיה הרשמיות. אחת מהן, רומאנש, משמשת שפה רשמית רק בשווייץ, וככל הנראה, רק בשווייץ קיימות קהילות הדוברות אותה. כאשר לא ניתן או לא נוח להשתמש בכל השפות לכתיבת שם המדינה, משמשת השפה הלטינית כברירת מחדל ובה נקראת המדינה: \"הקונפדרציה ההלווטית\" (Confœderatio Helvetica). שם זה וראשי התיבות שלו (CH) משמשים למטרות שונות, כגון סימול שם המדינה וסיומת האינטרנט שלה. בולים ומטבעות של שווייץ נושאים את השם Helvetia.",
    "pageid": 320
  },
  {
    "title": "אודליה פרידמן",
    "extract": "אודליה פרידמן (נולדה ב-9 בינואר 1968) היא מנהלת ישראלית, ממלאת מקום מנכ\"ל המדיטק בחולון כיהנה כמנכ\"לית תיאטרון הבימה והפועל תל אביב.",
    "pageid": 1774686
  },
  {
    "title": "אוננות",
    "extract": "אוֹנָנוּת היא פעולה מינית עצמית, שבדרך כלל אין מעורבים בה בני זוג או אנשים נוספים. האוננות מתבצעת על ידי גירוי איברי המין, שהם אזורים ארוגניים שנמצאים בהם עצבים רבים ורגישים. אצל האישה מתבצעת אוננות באמצעות גירוי הדגדגן (לרוב באמצעות לחץ משתנה של אצבע/ות), אזור הפות, השד או איברים ארוגניים אחרים. אצל הגבר מתבצעת אוננות באמצעות גירוי (שפשוף; לרוב עם רוק, סבון או חומר סיכה) של הפין, האשכים או אזור פי הטבעת. האוננות עשויה להסתיים באורגזמה ולהביא לחוויה גופנית עזה.\nככלל, האוננות אינה משמשת לשם רבייה, אלא לשם סיפוק והנאה מינית. יוצאי דופן הם למשל אוננות לצורך תרומת זרע לשם הפריה חוץ גופית, או אוננות במסגרת משחק מקדים לקראת חדירה וגינלית (באם זו מכוונת להיריון).",
    "pageid": 10323
  },
  {
    "title": "אסלאם",
    "extract": "אִסְלַאם (בערבית: ‏‏?‏, בעברית: השלמה) היא דת מונותאיסטית אברהמית שמהותה השלמה מלאה עם סונת מוחמד, כלומר, השלמה מלאה עם משנתו של מוחמד בן עבדאללה, הנחשב בקרב כלל המוסלמים כנביא החשוב והאחרון אי פעם וגם השלמה מלאה עם מה שמוסלמים מבינים כרצון האל אללה, דרך מילוי מצוות ספר הקוראן, אשר נחשב בקרב כלל המוסלמים לדברו הישיר של אללה.\nלאחר מות מוחמד, החלו המוסלמים מסעות כיבוש ואיסלום, שבהם כבשו ואיסלמו שטחים ואוכלוסיות נרחבים מחצי האי ערב ועד מערב אפריקה ומרכז אסיה, אך מסעות אלה נבלמו צבאית בהודו, צרפת וכזאריה.\nדת האסלאם מבוססת על סונת מוחמד, כפי שהיא מתועדת בספרות הסירה (سيرة), ובספרות החדית' (حديث) וכן על ספר הקוראן (القـُرْآن), אשר לפי המוסלמים, ניתן למוחמד מאללה, באמצעות המלאך ג'יבריל (בעברית: גבריאל) במשך כ-23 שנים, פסוק אחר פסוק, אותם הכתיב מוחמד למאמיניו.\nמנהיג קהילה דתית באסלאם נקרא באופן כללי אימאם; תואר המקביל לרב ביהדות ולכומר בנצרות אך ישנם תארים נוספים למנהיג דתי באסלאם; כך למשל מופתי פוסק פסקי הלכה וקאדי פוסק פסקי דין. מופתים וקאדים מכונים עולמא (علماء, \"חכמים\") ופסקי הלכה ופסקי דין שהם פוסקים מכונים שריעה (شريعة, \"הוראה\"). המופתים והקאדים פוסקים שריעה לפי ספרות הסונה, ספר הקוראן ולפעמים גם לפי ספרות התפסיר וספרים אחרים. לכל זרם באסלאם שריעה משל עצמו.\nלפי רוב ההיסטוריונים, דת האסלאם החלה להתפתח במאה השביעית בחצי האי ערב תחת הנהגתו של מוחמד כדת סינקרטיסטית המשלבת אמונות שונות מן היהדות, נצרות אזוטרית, מסורות ערביות קדם-אסלאמיות ועוד.\nכיום, בדת האסלאם שלוש חטיבות זרמים עיקריות: הסונים (הנחשבים לאורתודוקסיה של האסלאם), השיעים, והאיבאדים. רוב המוסלמים הם סונים, ומיעוטם שיעים, איבאדים ואחרים. לאורך ההיסטוריה, הסונים והשיעים התפצלו כל אחד למספר זרמים (לפי רוב החוקרים, מקור האיבאדים בשיעים).\nעל פי המחקר העדכני ביותר, מספרם הכולל של המוסלמים כיום הוא כ-1.9 מיליארד, כרבע מאוכלוסיית העולם. בכך הם מהווים את הקהילה הדתית השנייה בגודלה בעולם. לשם השוואה, בתחילת המאה ה-20 המוסלמים היו כשמינית מאוכלוסיית העולם והיו הדת הרביעית בגודלה בעולם (הדת הסינית העממית וההינדואיזם היו גדולות ממנה). הגידול במספרם היחסי של המוסלמים הוא תוצאה של ריבוי טבעי גבוה מצד אחד, ומיעוט תהליכי חילון בקרב חברות מוסלמיות מצד שני. בהנחה שהמגמות הללו יימשכו, מעריכים כי בשנת 2050 שיעור המוסלמים בעולם יהיה כ-30% בדומה לזה של הנוצרים, וב-2070 האסלאם יהפוך לדת הגדולה בעולם. מרבית המוסלמים חיים במזרח התיכון, בצפון אפריקה, דרום אסיה ודרום-מזרח אסיה. רק כ־20 אחוזים מהם חיים בארצות ערב. מוסלמים מהווים, נכון לשנת 2020, 18.0% מן האוכלוסייה בישראל.",
    "pageid": 409
  },
  {
    "title": "בולגריה",
    "extract": "בּוּלְגַרְיָה, או בשמה הרשמי: הָרֶפּוּבְּלִיקָה הַבּוּלְגָרִית (בבולגרית: Република България) היא מדינה בחצי האי הבלקני, במזרח אירופה. היא גובלת ברומניה בצפון, בים השחור במזרח, ביוון ובטורקיה מדרום, ובמקדוניה הצפונית ובסרביה במערב. מבחינה מנהלית, מחולקת בולגריה ל-28 מחוזות, סופיה היא בירת בולגריה וב-2011 נמנו בה 1.2 מיליון תושבים, מתוך 6 מיליון בבולגריה כולה. לאורך גבולה הצפוני של המדינה עובר תוואי הדנובה ובמזרחה היא גובלת בים השחור. בבולגריה שני רכסי הרים מרכזיים: הרי הבלקן והרודופי.\nשבטים תראקים התיישבו באזור בולגריה עוד במהלך המאה ה-12 לפנה\"ס, אך ההיסטוריה הלאומית הבולגרית החלה בשלהי המאה ה-7, תקופת האימפריה הבולגרית הראשונה אשר בראשית המאה ה-9 הפכה למעצמה אזורית וליריבתה של האימפריה הביזנטית. במקביל אימצו הבולגרים את הנצרות האורתודכסית. ב-1018 עלה בידי הביזנטים להכריע את הבולגרים והם איבדו את עצמאותם המדינית למשך 167 שנים. ב-1185 הוקמה האימפריה הבולגרית השנייה אשר הייתה לפרקים עצמאית ולפרקים וסלית של אורדת הזהב והאימפריה הביזנטית. בשלהי המאה ה-14 פלש צבא האימפריה העות'מאנית לאזור בולגריה והכריע את הבולגרים. העות'מאנים שלטו בבולגריה עד לתבוסתם על ידי צבא האימפריה הרוסית במהלך המלחמה העות'מאנית-רוסית (1877–1878). לאחר המלחמה, הוקמה נסיכות בולגריה מתוקף סיכומי קונגרס ברלין.\nב-1908 הפכה בולגריה לממלכה תחת המלך פרדיננד הראשון. הבולגרים לחמו במלחמת הבלקן הראשונה, השנייה ובמלחמת העולם הראשונה ובכולן, לאחר הצלחות ראשוניות הובסו ואיבדו שטחים נרחבים ובכלל זה המוצא לים האגאי. במרבית שלבי מלחמת העולם השנייה, הייתה בולגריה בעלת בריתה של גרמניה הנאצית ואף חתמה על ההסכם התלת-צדדי. עם זאת, צבא בולגריה לא השתתף בפועל בקרבות לצד הוורמאכט. במהלך תקופה זו אימצה בולגריה מדיניות גזע והחילה על יהודי בולגריה את החוק להגנת האומה. במרץ 1943 גירשו הבולגרים לטרבלינקה את 11,343 יהודי תראקיה, מקדוניה הווארדארית ופירוט ונכשל ניסיון גירושם של יהודי בולגריה \"הישנה\". בספטמבר 1944 הופל השלטון המלוכני בהפיכת חזית המולדת הבולגרית ובהמשך עלה בידי המפלגה הקומוניסטית להשתלט באלימות על המדינה והיא הפכה לרפובליקה עממית. בולגריה הייתה גרורה נאמנה של ברית המועצות וחברה בברית ורשה. טודור ז'יבקוב היה שליטה בפועל של בולגריה למשך מרבית שנות השלטון הקומוניסטי והוא הפך לסמלה של התקופה. אירועי סתיו העמים לא פסחו על המדינה, ב-1989 הודח ז'יבקוב וב-1991 הפכה המדינה לרפובליקה והונהגה חוקה חדשה. בולגריה היא דמוקרטיה פרלמנטרית, נשיאה נבחר אחת ל-5 שנים ובפרלמנט הבולגרי 240 חברים.\nלאחר קריסת השלטון הקומוניסטי עברה בולגריה מכלכלה מתוכננת לכלכלה חופשית. המעבר המהיר לווה במשבר כלכלי חריף שהוביל גם למשברים פוליטיים. בשנת 2004 הצטרפה בולגריה לברית נאט\"ו, ב-2007 הפכה לחברה באיחוד האירופי, הצטרפות שהובילה לתנופת פיתוח ובכלל זה פיתוח תשתיות כגון חיבורה של המדינה לנתיבי התעבורה הפאן-אירופיים.\nבשלהי העשור הראשון של המאה ה-21 הושפעה כלכלת בולגריה מהמשבר הכלכלי העולמי, אחוזי האבטלה האמירו ונרשמה הגירה משמעותית מהמדינה, בעיקר הגירת עבודה, שצמצמה את אוכלוסייתה לכ-7 מיליון לעומת כ-9 מיליון שהתגוררו במדינה באמצע שנות ה-80.",
    "pageid": 17504
  },
  {
    "title": "בחזקת חף מפשע (מיני-סדרה)",
    "extract": "בחזקת חף מפשע (באנגלית: Presumed Innocent) היא מיני-סדרת מתח ודרמה משפטית אמריקאית שנוצרה על ידי דייוויד אי קלי, על בסיס רומן באותו השם משנת 1987 מאת סקוט טוראו. מיני-סדרה זו היא עיבודו הטלוויזיוני הראשון של הספר, לאחר עיבודו הקולנועי שהופק בשנת 1990 בכיכובם של האריסון פורד ובריאן דנהי.\nהמיני-סדרה עלתה לשידור בשירות הזרמת המדיה \"אפל TV פלוס\" ב-12 ביוני 2024.",
    "pageid": 2348460
  },
  {
    "title": "בנימין זאב כהנא",
    "extract": "הרב בנימין זאב כהנא (יט בתשרי תשכ\"ז, 3 באוקטובר 1966 – ה' בטבת תשס\"א, 31 בדצמבר 2000) היה ראש ישיבת הרעיון היהודי, פעיל ימני רדיקלי ישראלי שהקים והנהיג את ארגון הטרור כהנא חי. נרצח עם אשתו בפיגוע ירי.",
    "pageid": 91037
  },
  {
    "title": "ברט קוואנו",
    "extract": "בְּרֶט מייקל קָוָואנוֹ (או קבאנו; באנגלית: Brett Michael Kavanaugh; נולד ב-12 בפברואר 1965) הוא שופט בית המשפט העליון של ארצות הברית. בשנים 2003–2006 היה מזכיר סגל הבית הלבן בתקופת נשיאותו של ג'ורג' ווקר בוש, ובשנים 2006–2018 כיהן כשופט בבית המשפט הפדרלי לערעורים במחוז קולומביה.",
    "pageid": 1605391
  },
  {
    "title": "גוגל (חברה)",
    "extract": "חברת גוגל (באנגלית: Google LLC) היא חברת טכנולוגיה אמריקנית ותאגיד רב־לאומי, בבעלות חברת־האם, אלפאבית. חברת גוגל, מתמחה בשירותים ומוצרים הקשורים לאינטרנט, הכוללים טכנולוגיות פרסום מקוון, מנוע חיפוש, מחשוב ענן, תוכנה וחומרה. עיקר הכנסותיה מגיע מפרסום ברשת, דרך שירותי הפרסום שלה – Google Ads (לשעבר AdWords), ופעילות הליבה של החברה היא פרסום, בהתבסס על נתונים הנאספים על המשתמשים.\nהחברה הוקמה בספטמבר 1998 על ידי לארי פייג' וסרגיי ברין, בעת שלמדו באוניברסיטת סטנפורד, והפכה לחברה ציבורית באוגוסט 2004. בהצהרת הכוונות הרשמית של החברה היא \"לארגן את כלל המידע העולמי ולהופכו לנגיש ויעיל לכלל העולם\".\nחברת הייעוץ גרטר העריכה כי גוגל עושה שימוש ביותר ממיליון שרתי אירוח ברחבי העולם, ושבכל יום שרתי גוגל מטפלים ביותר ממיליארד שאילתות חיפוש וביותר מ־24 פטה־בית של מידע שנוצר על ידי משתמשים בשלל שירותיה של גוגל.\nהחברה מציעה מגוון מוצרי אינטרנט, כגון: שירות הדואר האלקטרוני \"ג'ימייל\", אתר הווידאו \"YouTube\" ואתר הבלוגים Blogspot של חברת Blogger, שנרכשה על ידי גוגל בשנת 2003.\nגוגל מציעה גם תוכנות שולחניות כגון: דפדפן האינטרנט \"גוגל כרום\", תוכנת ארגון ועריכת תמונות – \"Google Photos\" ותוכנת מסרים מיידיים – \"Google Chat\".\nגוגל מובילה את פיתוחה של מערכת ההפעלה לטלפונים סלולריים \"אנדרואיד\", מערכת ההפעלה למחשבים \"Chrome OS\" מערכת ההפעלה לטלוויזיות Android TV.\nהאתר הראשי של גוגל, google.com, הוא האתר הנצפה ביותר באינטרנט, ובין רשימת 100 האתרים הנצפים ביותר בעולם[דרוש מקור]. בבעלותה גם אתרים נוספים כגון YouTube, ‏Blogger ו־Orkut.\nהחברה היא אחת מחמש חברות הביג טק – חברות טכנולוגיית המידע הגדולות ביותר בארצות הברית. מרכזיותה של החברה בשוק האינטרנט העולמי גוררת עניין רב בתרבות העולמית ופעילותה מסוקרת בחדשות תדיר. החברה זכתה אף לביקורות בשלל נושאים, בין היתר בענייני פרטיות, זכויות יוצרים וצנזורה.",
    "pageid": 414482
  },
  {
    "title": "גילי איצקוביץ'",
    "extract": "גילי איצקוביץ' (נולדה ב-20 בנובמבר 1994) היא שחקנית ישראלית.",
    "pageid": 1470942
  },
  {
    "title": "גרינלנד",
    "extract": "גרינלנד (בגרינלנדית: Kalaallit Nunaat – ‏ IPA: ‏[kaˈlaːɬːit ˈnunaːt] – \"ארץ הכלשיט\"; דנית: Grønland, גְּרֶנְלֶנְד) הוא האי הגדול ביותר בעולם מבחינת שטח (2,130,800 קמ\"ר). הוא נמצא בצפון האוקיינוס האטלנטי, ומוקף באוקיינוס האטלנטי מדרום, האוקיינוס הארקטי מצפון, ים גרינלנד ממזרח ומפרץ באפין ממערב. גרינלנד היא טריטוריה דנית בעלת שלטון עצמי רחב, ואינה חלק מהאיחוד האירופי.",
    "pageid": 15949
  },
  {
    "title": "דייגו מראדונה",
    "extract": "דייגו ארמנדו מראדונה (בספרדית: Diego Armando Maradona; 30 באוקטובר 1960 –  25 בנובמבר 2020) היה כדורגלן ומאמן ארגנטינאי, מגדולי הכדורגלנים בכל הזמנים.\nמראדונה שיחק בארבעה טורנירים של גביע העולם בכדורגל, כולל מונדיאל 1986, בו היה קפטן נבחרת ארגנטינה והוביל אותה לזכייה בטורניר, לאחר ניצחון במשחק הגמר על נבחרת גרמניה המערבית, בו בישל את שער הניצחון. כמו כן זכה בפרס כדור הזהב כשחקן הטוב ביותר של הטורניר. בשלב רבע הגמר של הטורניר הבקיע דייגו מראדונה שני שערים בניצחון 2–1 על נבחרת אנגליה ונכנס להיסטוריית הכדורגל משתי סיבות - השער הראשון הובקע באמצעות היד, והוא מכונה \"שער יד האלוהים\", והשער השני הובקע לאחר כדרור לאורך יותר מחצי מגרש, תוך שהוא חולף על פני חמישה שחקנים אנגליים בדרך לשער, ונבחר ל\"שער המאה\".\nדייגו מראדונה נחשב לאחת הדמויות השנויות במחלוקת ביותר בספורט. הוא הושעה מכדורגל למשך 15 חודשים בשנת 1991, לאחר שנכשל בבדיקת סמים באיטליה, ולאחר מכן נשלח הביתה ממונדיאל 1994 שנערך בארצות הברית, לאחר שבדיקות הראו שהשתמש באפדרין.\nלאחר פרישתו מהמשחק, ביום הולדתו ה-37 בשנת 1997, הוא עלה במשקל בצורה דרסטית, וסבל מבריאות לקויה כתוצאה מהשפעות השימוש בקוקאין. בשנת 2005 הרזה לאחר ניתוח הצרת קיבה, והתגבר על התמכרותו לקוקאין. הנימוסים הבוטים שלו גרמו לו להסתכסך עם עיתונאים ומנהלים בכירים בספורט. למרות ניסיון אימון דל, הוא הפך למאמן נבחרת ארגנטינה בנובמבר 2008 והדריך אותה במונדיאל 2010. הוא החזיק בתפקיד במשך שנה וחצי, עד שפג תוקף החוזה שלו לאחר מונדיאל 2010.\nמראדונה נבחר, ביחד עם פלה, ל\"כדורגלן המאה של פיפ\"א\", על ידי אנשים מרחבי העולם במסגרת סקר שערכה פיפ\"א והוכרז ב-2000. כמו כן, נבחר ב-2004, על ידי פלה, לאחד מ-125 שחקני הכדורגל החיים הטובים בעולם.",
    "pageid": 20465
  },
  {
    "title": "דלק סיבירי",
    "extract": "דָּלָק סִיבִּירִי או צוֹבֶּל (שם מדעי: Martes zibellina) הוא יונק קטן ממשפחת הסמוריים. זהו מין בסוג דלק, הנפוץ באזור דרום רוסיה, בגזרת הרי אורל, סיביר, מונגוליה ואף יפן. הוא נפוץ במרוצת השנים גם בפולין ובמערב רוסיה.",
    "pageid": 420445
  },
  {
    "title": "האיחוד האירופי",
    "extract": "האיחוד האירופי הוא איחוד פוליטי וכלכלי על-לאומי של 27 מדינות באירופה. שטחו הכולל של האיחוד הוא 4,233,255 קמ\"ר, עם אוכלוסייה מוערכת של למעלה מ-448 מיליון תושבים. האיחוד האירופי מתואר לעיתים קרובות כישות פוליטית חסרת תקדים, המשלבת את המאפיינים של פדרציה וקונפדרציה כאחד.\nבשנת 2020, תושבי המדינות החברות באיחוד האירופי היוו 5.8% מאוכלוסיית העולם וייצרו תמ\"ג (תוצר מקומי גולמי נומינלי) של כ-16.6 טריליון דולר, כשישית מהתמ\"ג העולמי. בנוסף, לכל מדינות האיחוד האירופי מלבד בולגריה יש מדד פיתוח אנושי גבוה מאוד לפי תוכנית הפיתוח של האו\"ם (UNDP). אבן היסוד של האיחוד, איגוד המכס של האיחוד האירופי, סלל את הדרך להקמת השוק האירופאי האחיד המבוסס על מסגרת חוקית וחקיקה בסיסית החלה בכל המדינות החברות בעניינים, ורק בעניינים, בהם הסכימו המדינות לפעול כאחד. מדיניות האיחוד האירופי שואפת להבטיח חופש תנועה של אנשים, סחורות, שירותים והון בתוך השוק האירופי האחיד, לחוקק חקיקה בענייני המשפט והפנים, ולקיים מדיניות משותפת בנושאי סחר, חקלאות, דיג ופיתוח אזורי. ביקורת הדרכונים בוטלה עבור נסיעות בתוך אזור שנגן. גוש האירו הוא קבוצה המורכבת מ-20 מדינות החברות באיחוד האירופי ביישמו במלואן את האיחוד הכלכלי ומשתמשות במטבע האירו כמטבע אחיד. באמצעות מדיניות החוץ והביטחון המשותפת, האיחוד פיתח תפקיד משמעותי ביחסי חוץ וביטחון. האיחוד מקיים משלחות דיפלומטיות קבועות ברחבי העולם ומייצג עצמו באו\"ם, בארגון הסחר העולמי, ב-G7 וב-G20. בשל השפעתו הגלובלית, האיחוד האירופי תואר על ידי כמה חוקרים כמעצמת על בהתהוות.\nהאיחוד האירופי הוקם, יחד עם היכולת לקבל אזרחות באיחוד, כאשר אמנת מאסטריכט נכנסה לתוקף ב-1993, והתאגדה כיישות משפטית אחיד עם כניסתה לתוקף של אמנת ליסבון ב-2009. את תחילתו של האיחוד ניתן לייחס לשש המדינות \"הפנימיות\" (בלגיה, צרפת, איטליה, לוקסמבורג, הולנד ומערב גרמניה), שבתחילת האינטגרציה האירופית המודרנית ב-1948 סייעו להקים את האיחוד המערבי, קהילת הפחם והפלדה האירופית, הקהילה הכלכלית האירופית והסוכנות האטומית האירופית. גופים אלה הלכו והתאחדו, ובאופן משפטי האיחוד האירופי ירש אותם. בין השנים 1973 עד 2013 האיחוד גדל משמעותית והצטרפו אליו 22 מדינות נוספות.\nבשנת 2012 הוענק לאיחוד האירופי פרס נובל לשלום. ב-2020, הפכה בריטניה למדינה החברה היחידה שעזבה את האיחוד האירופי. כיום, עשר מדינות שואפות או מנהלות משא ומתן להצטרף אליה.",
    "pageid": 5854
  },
  {
    "title": "הארי פוטר",
    "extract": "הארי פוטר (באנגלית: ‏‏?‏) היא סדרת ספרי פנטזיה מצליחה בת שבעה חלקים (הפטלוגיה) שנכתבה על ידי הסופרת הבריטית ג'יי קיי רולינג. גיבור הסדרה הוא הנער הארי פוטר. הראשון מבין שבעת ספרי הסדרה, \"הארי פוטר ואבן החכמים\", יצא לאור בשנת 1997, והאחרון מביניהם, \"הארי פוטר ואוצרות המוות\", יצא בשנת 2007.\nכל אחד מספרי הסדרה (מלבד הספר השביעי) מתאר שנת לימודים בבית הספר הוגוורטס לכישוף ולקוסמות. הסדרה מתאפיינת, בין השאר, ביצירת עולם חדש של מושגים ומונחים פרי דמיונה של הסופרת (אשר שאבה השראה ממיתולוגיות וסיפורי פולקלור שונים). על אף שקהל היעד העיקרי של הסדרה הוא ילדים ובני־נוער, הסדרה מעוררת עניין בקרב בני כל הגילים.\nהסדרה זכתה להצלחה יוצאת דופן, וספריה נמכרו במאות מיליוני עותקים בעשרות שפות ברחבי העולם. הספרים מופיעים בקביעות ברשימת עשרת הספרים הנמכרים בעולם, והפכו את רולינג לאחת הנשים העשירות בממלכה המאוחדת ולסופרת העשירה ביותר בעולם. סדרת הספרים גיבשה לעצמה קהל מעריצים עולמי – מה שהביא לשיווק מוצרים רבים הנוגעים לדמויות ולפרטי העלילה.\nהסדרה הוסבה לשמונה סרטי קולנוע, שעד לשנת 2015 היוו את סדרת הסרטים המכניסה ביותר בהיסטוריה של הקולנוע (שיא שנשבר ב־2015 על ידי \"היקום הקולנועי של מארוול\").",
    "pageid": 4482
  },
  {
    "title": "הדירוג העולמי של פיפ\"א",
    "extract": "הדירוג העולמי של פיפ\"א הוא מערכת לדירוג של נבחרות הכדורגל הלאומיות החברות בפיפ\"א. כל נבחרת צוברת נקודות על פי תוצאות משחקיה וחשיבותם. ככל שמספר הנקודות גדול יותר, כך מקומה של הנבחרת בדירוג גבוה יותר. השיטה הנוכחית הוכנסה לשימוש ב-20 באוגוסט 2018.",
    "pageid": 113808
  },
  {
    "title": "הטבח בבארי",
    "extract": "הטבח בבארי היה טבח שבוצע על ידי ארגון הטרור חמאס בבוקר 7 באוקטובר 2023, שמחת תורה ה'תשפ\"ד, בקיבוץ בארי הסמוך לגדר הגבול במרכז רצועת עזה, כחלק ממתקפת הפתע על ישראל. בטבח נרצחו 101 מחברי הקיבוץ ונחטפו לשטח רצועת עזה 31. בקרב שהתפתח נהרגו 4 מחברי כיתת הכוננות של הקיבוץ בהם הרבש\"ץ, 19 לוחמי צה\"ל ו-8 שוטרי משטרת ישראל. 108 מהמחבלים שהשתתפו במתקפה נהרגו. בעקבות הטבח בקיבוץ ובשאר יישובי העוטף נפתחה מלחמת חרבות ברזל.",
    "pageid": 2267637
  },
  {
    "title": "הרצליה",
    "extract": "הֶרְצְלִיָּה (הרצלייה בכתיב ללא ניקוד) היא עיר חוף בשרון הדרומי, כ-10 קילומטר צפונית לתל אביב-יפו, על מישור החוף. גובהה נע בין 0 ל-66 מטר מעל פני הים. היא נוסדה כמושבה ב-23 בנובמבר 1924 ונקראת על שם בנימין זאב הרצל, חוזה מדינת ישראל. העיר משתרעת מחוף הים מזרחה, גובלת בתל אביב, ברמת השרון, ברעננה, בכפר שמריהו וביישובי המועצות האזוריות דרום השרון וחוף השרון, ומכילה פני שטח מגוונים. כבר בשלב תכנונה המוקדם הוקצו בה אזורים מיוחדים לקיט, לחקלאות ולאזור עירוני. הרצליה הוכרזה כעיר בשנת 1960, והיא שייכת למחוז תל אביב. כמו כן, העיר חברה בארגון פורום ה-15.",
    "pageid": 7737
  },
  {
    "title": "השמיניה (סדרת טלוויזיה)",
    "extract": "השמיניה היא סדרת טלוויזיה ישראלית מסוגת דרמת נעורים ומדע בדיוני ששודרה בשנים 2005–2007 במשך 3 עונות בערוץ הילדים ללקוחות HOT. בנוסף, יצאה סדרת ספרים המבוססים על הסדרה. את הסדרה יצר וכתב גיורא חמיצר וביים רובי דואניאס. הסדרה הופקה על ידי נגה תקשורת וטדי הפקות.\nבשנת 2013 חודשה הסדרה לסדרה בת- השמיניה הדור הבא, אשר נכתבה על ידי  חן קילמן וכללה 2 עונות.\nב-21 במאי 2023 הוכרז בעמוד הטיקטוק של גיורא חמיצר על עונה חדשה שתעלה בפלטפורמת טיקטוק.",
    "pageid": 89839
  },
  {
    "title": "חטיבת המרום",
    "extract": "חטיבת המרום – פתרונות מבצעיים (בעבר נקראה: המרהו\"ם – מרכז הטסה והכשרות מיוחדות) היא חטיבה סדירה בצה\"ל הנמצאת תחת פיקוד מקחצ\"ר הכוללת יחידות מבצעיות וכן בתי ספר המכשירים למיומנויות ספציפיות את לוחמי חיל הרגלים והיחידות המובחרות בצה\"ל. מפקדת החטיבה שוכנת בסמוך לבסיס חיל האוויר תל נוף.\nב־2 בספטמבר 2009 נקרא הבסיס על שם הרמטכ\"ל ה־12 של צה\"ל, רב-אלוף משה לוי, שהיה בשנים 1966–1968 מפקדו של בית הספר לצניחה (שנכלל כיום במרום).",
    "pageid": 704716
  },
  {
    "title": "חטיבת עודד",
    "extract": "חטיבת עודד (חטיבה 9) היא חטיבת חי״ר במילואים צה״ל ואחת משלוש חטיבות גולני במילואים. החטיבה כפופה לאוגדת הבשן, אוגדה מרחבית בפיקוד הצפון. בעברה הייתה אחת משלוש החטיבות שהוקמו בצפון הארץ בתש\"ח, בזמן מלחמת העצמאות. עם הקמת צה\"ל הפכה לחטיבה 9. \nסמל החטיבה כולל \"אַיָּלָה שלוחה\" - סמלו של שבט נפתלי. כיום חטיבת עודד היא חטיבת חי\"ר מילואים ובסיס הקבע שלה נמצא במחנה פילון  ליד ראש פינה צפונית למושב אליפלט.",
    "pageid": 561942
  },
  {
    "title": "חיל השריון",
    "extract": "חיל השריון הישראלי (בראשי תיבות: חש\"ן) הוא החיל המתמרן העיקרי בזרוע היבשה של צבא הגנה לישראל והוא מבין חילות השריון הגדולים בעולם, חיל השריון מבסס את עיקר כוחו על טנקי מערכה.\nחיל השריון הוא החיל המכריע בזרוע היבשה אשר מבסס את המחץ שלו על שילוב של ניידות, עמידות וכוח אש. החיל מפעיל בעיקר טנקי מערכה מסדרת המרכבה אך גם יחידות פלס\"ר ופלמ\"ס. כמו כן, לרוב חטיבות השריון כפופים גם גדודים של חיל ההנדסה הקרבית שמפעילים כלים הנדסיים מסוגים שונים. במלחמות תפקיד חיל השריון הוא כפול. מצד אחד להוביל את הכוחות המסתערים בקו הראשון ולטהר את השטח מכוחות אויב, ומהצד השני לבלום את כוחות השריון של האויב ולהשמיד את הטנקים שלו. בימי שלום, מספק חיל השריון גיבוי לחיל הרגלים בעת ביצוע משימות ביטחון שוטף, כאשר הטנקים משמשים בגדר \"מוצב נייד\" המהווה מכפיל כוח לכוחות הבט\"ש.\nצבעה של כומתת החיל הוא שחור ואילו צבעי הדגל של חיל השריון הם ירוק ושחור. בסמל החייל, הקבוע על הכומתות, מופיע טנק קרומוול – מדגמי הטנקים שמהם הורכב החיל בראשית דרכו. סיסמתו של החיל היא \"האדם שבטנק ינצח\".\nקצין השריון הראשי הנוכחי הוא תת-אלוף אוהד מאור.",
    "pageid": 32064
  },
  {
    "title": "טורקיה",
    "extract": "טוּרְקִיָּה (מקובל גם: תורכיה; בטורקית: Türkiye), שמה הרשמי רפובליקת טורקיה (Türkiye Cumhuriyeti \"טורְקִיֶה גֻ'מְהוּרִיֶּתִי\"), היא מדינה מוסלמית המשתרעת בימינו על כל חצי האי אסיה הקטנה שב מזרח התיכון, איים מסוימים במזרח הים התיכון, ושטח קטן במערב חבל הבלקן שבדרום-מזרח אירופה. טורקיה גובלת כיום בדרום בים התיכון, בסוריה ובעיראק, במערב בים האגאי, בצפון-מערב ביוון ובבולגריה, בצפון בים השחור, בצפון-מזרח בגאורגיה ובמזרח בארמניה, באזרבייג'ן (דרך נחיצ'יבאן) ובאיראן. שפתה הרשמית היא הטורקית (שעד 1928 נכתבה באותיות האלפבית הערבי, ומאז נכתבת באותיות המבוססות על   האלפבית הלטיני).\nהאזור בו נוסדה טורקיה המודרנית היה ערש הולדתן של תרבויות חשובות, בהן האימפריות הביזנטית והעות'מאנית. בשל המיקום האסטרטגי של טורקיה, בנקודת המפגש בין אסיה ואירופה, התרבות הטורקית היא מיזוג אחד ויחיד במינו של המסורת המערבית והמזרחית. יש לה גם חשיבות גאו-פוליטית אסטרטגית משמעותית. רוב תושבי טורקיה מוסלמים.\nטורקיה היא רפובליקה מאוחדת וחוקתית. בשנת 2018 הוחלפה בה שיטת הממשל מפרלמנטרית לנשיאותית לאחר משאל עם.\nמוסטפא כמאל אטאטורק הקים את המערכת הפוליטית שלה ב-1923, לאחר נפילת האימפריה העות'מאנית. טורקיה נמנתה עם החברות המייסדות של האומות המאוחדות, וכמייסדת-חברה בארגון לשיתוף פעולה אסלאמי, והצטרפה לנאט\"ו ב-1952. טורקיה של אטאטורק התאפיינה בחילוניות ופתיחות למערב, מאפיינים שנחלשו בתקופתו של ארדואן.\nמאז 2005 מנהלת טורקיה משא ומתן להצטרפות לאיחוד האירופי, כשב-2017 היא נדחתה באופן רשמי על ידי האיחוד עקב \"צעדיה של טורקיה אל עבר משטר אוטוקרטי\". הממשל של ארדואן, מאז עלייתו לשלטון, הנהיג חוקים ותקנות שמגבירים את השפעת האסלאם, ובכך מערערים את השפעת עקרונות ששת החיצים ומחלישים את חופש העיתונות.",
    "pageid": 357
  },
  {
    "title": "יחידת אגוז",
    "extract": "יחידת אגוז (יחידה 621) היא יחידת קומנדו של זרוע היבשה בצה\"ל, יחידה מובחרת והתנדבותית שפעלה במסגרת חטיבת גולני ופיקוד הצפון (ינואר 1995 – דצמבר 2015), וכיום פועלת תחת חטיבת עוז (עוצבה 89) המאגדת את יחידות הקומנדו של חיל הרגלים.\nהיחידה מתמחה בפעילות יבשתית מורכבת, ובמקור נועדה ללחום בטקטיקה של לוחמת גרילה כנגד ארגון חזבאללה ברצועת הביטחון שבדרום לבנון. היא מתמחה בלחימה בשטחים סגורים, בסבך, שדאות, הסוואה ועוד. ניסיונה הרב של היחידה בלחימה מול כוחות לא סדירים, במיוחד מול חזבאללה בדרום לבנון, השפיע רבות על תורות הלחימה של חטיבות החי\"ר והיחידות המיוחדות בצה\"ל.\nאתר ההנצחה של היחידה, על גלגוליה השונים, נמצא בנבי חזורי שבצפון רמת הגולן.\nבגלגולה הראשון הוקמה ב-1956 בשם סיירת אגוז כסיירת פיקודית של פיקוד הצפון, ופעלה עד סיום מלחמת יום כיפור ב-1974.",
    "pageid": 100060
  },
  {
    "title": "יחידת מיתר",
    "extract": "יחידת מיתר (יחידה 427) היא יחידה מובחרת באוגדה 98. בעבר הייתה יחידה מטכ\"לית (יחידת מגלן התפתחה מתוכה). כיום, היחידה בעלת ייעוד מסווג בעולמות איסוף מודיעין מעבר לקווי אויב והשמדת מטרות איכות בעומק שטח האויב.",
    "pageid": 444755
  },
  {
    "title": "מלחמת אוקראינה–רוסיה",
    "extract": "מלחמת אוקראינה–רוסיה (או הפלישה הרוסית לאוקראינה; מכונה ברוסיה: המבצע הצבאי המיוחד באוקראינה) היא עימות צבאי בין רוסיה לאוקראינה, שפרץ ב-24 בפברואר 2022 כאשר כוחות רוסיים תקפו את אוקראינה וחדרו לשטחה מצפון, ממזרח ומדרום. במקביל למתקפה הקרקעית, הטיל צי הים השחור מצור על נמלי אוקראינה.\nהפלישה באה לאחר חודשים של משבר, בהם רוסיה פרסה כוח צבאי גדול על גבולותיה עם אוקראינה והייתה שיאו של סכסוך ועימות צבאי בעצימות נמוכה בין שתי המדינות, שהחל ב-2014, בעקבות שינוי השלטון באוקראינה, כאשר רוסיה סיפחה באופן חד-צדדי את חצי האי קרים ובדלנים פרו-רוסיים במזרח אוקראינה השתלטו על שטחים באזור דונבאס בסיוע רוסי עקיף.\nההנהגה הרוסית העריכה בטעות, שניתן יהיה להביא להפלת הממשל באוקראינה, ולהחלפתו בממשלה פרו-רוסית, באמצעות מלחמת בזק, מבלי להסתבך במערכה צבאית ממושכת. בשלושת הימים הראשונים של הפלישה התקדמו הרוסים במהירות, בעיקר בציר בלארוס–קייב, במחוז סומי בצפון מזרח אוקראינה ובמחוז חרסון בדרום המדינה. אולם התנגדות אוקראינית עזה ויעילה מהצפוי, ובעיות לוגיסטיות שונות גרמו במהרה להאטת קצב ההתקדמות של הכוחות הרוסיים ולבלימה כמעט מוחלטת של התקדמותם במספר אזורים. הצבא האוקראיני קיבל כמויות גדולות של ציוד לחימה מתקדם ממדינות ברית נאט\"ו ובמיוחד מארצות הברית, שסייעו לו בלחימה נגד הכוחות הפולשים. הרוסים ספגו אבדות כבדות בכוח אדם ובציוד צבאי, וחלק ניכר מכוחותיהם רותקו ללחימה בכיסי התנגדות שנותרו בעורפם. חיל האוויר הרוסי לא הצליח להשיג עליונות אווירית מוחלטת, ופעילותו בשטח אוקראינה הייתה מצומצמת למדי. עם זאת, המתקפה הרוסית בדרום אוקראינה זכתה להישגים קרקעיים משמעותיים. עד אמצע מרץ השתלטו הרוסים על החלק הדרומי של מחוז דונצק, רוב שטח מחוז זפוריז'יה וכמעט כל מחוז חרסון, ויצרו רצף יבשתי בשליטתם מהגבול הרוסי לחצי האי קרים, למעט העיר מריופול, שהושמה במצור.\nככל שהתמשכה המלחמה, היא קיבלה אופי של מלחמת התשה הדדית כמעט סטטית. החל מאמצע מרץ עברו הכוחות הרוסיים בצפון-מזרח אוקראינה למגננה, והאוקראינים החלו לקחת את היוזמה לידיהם, וביצעו שורה של התקפות-נגד באותם אזורים, וכן במחוז מיקולאייב שבדרום המדינה, שם נכשל הניסיון הרוסי להרחיב את ראש הגשר שלהם ממערב לנהר דנייפר.\nבראשית אפריל 2022 נסוג הצבא הרוסי, תוך מספר ימים, כמעט מכל השטחים שכבש בצפון-מזרח אוקראינה, במחוזות קייב, צ'רניהיב וסומי. הפיקוד הרוסי החל לפרוס מחדש את הכוחות שפונו מאותם מחוזות, מתוך כוונה לרכז את המאמץ ההתקפי בדרום-מזרח אוקראינה, ולהשלים את ההשתלטות על כל אזור דונבאס. אולם על אף שבאמצע אפריל הודיעו מקורות אוקראיניים ורוסיים על פתיחת \"השלב השני\" של המערכה, או \"הקרב על דונבאס\", בפועל לא נערכה מתקפה רוסית בקנה מידה רחב באזור זה. הרוסים המשיכו לבצע שורת התקפות מוגבלות, בעיקר בצפון הדונבאס, וקצב התקדמותם נותר איטי ביותר, ואילו האוקראינים ערכו התקפות נגד בעיקר באזור העיר חרקוב. ההישג הרוסי העיקרי במהלך אפריל היה כיבוש כמעט כל העיר מריופול לאחר קרבות קשים. במקביל למערכה הקרקעית, הרוסים המשיכו לתקוף, בעיקר באמצעות טילי שיוט, מספר רב של יעדים בעומק שטח אוקראינה, במטרה לפגוע בתשתיות צבאיות ואזרחיות חיוניות, ובמשלוחי ציוד צבאי מהמערב, ולנתק את זירת הלחימה בדרום-מזרח אוקראינה ממערב המדינה.\nבשבוע השני של מאי 2022 הצליחו הרוסים לפרוץ החוצה מהמבלט הקטן בו החזיקו באזור העיר פופאסנה, יצרו בליטה גדולה בקו החזית בצפון דונבאס והגיעו עד למרחק קטן מצומת הדרכים החשוב בבאחמוט. לקראת סוף יוני 2022 פתח הצבא הרוסי במתקפה גדולה ממספר כיוונים על אזור סוורודונצק-ליסיצ'נסק ועד 4 ביולי נפלה העיר ליסיצ'נסק, המאחז האוקראיני האחרון במחוז לוהנסק לידי הרוסים. הכוחות האוקראיניים, שהגנו על האזור, נאלצו לפנות אותו במהירות, לאחר שספגו אבדות כבדות, ולסגת מערבה לכיוון סברסק, כדי להינצל מכיתור.\nלאחר הנסיגה ממרחב ליסיצ'נסק, נערכו האוקראינים מחדש בקו סברסק–סולודר–באחמוט, וקו החזית בדונבאס נותר ללא שינוי משמעותי במהלך החודשיים הבאים. בסוף אוגוסט 2022 נטלו האוקראינים את היוזמה לידיהם, וביצעו שורת התקפות נגד רחבות היקף באזורים שונים של החזית. התקפת הנגד הראשונה באזור חרסון נתקלה בהתנגדות עזה והשיגה התקדמות מוגבלת, אולם המתקפה השנייה, שנפתחה בראשית ספטמבר בגזרה שמצפון לעיר בלקליה במחוז חרקוב, השיגה הבקעה עמוקה של מערך ההגנה הרוסי ונחלה הצלחה מלאה. הפיקוד הרוסי נאלץ לפנות תוך מספר ימים כמעט את כל השטח שבשליטתו במחוז חרקוב, כולל אזור איזיום, ולסגת לקו נהר אוסקיל.\nבמחצית השנייה של ספטמבר אירעו שני אירועים משמעותיים, עם פוטנציאל לשנות את מהלך המלחמה באוקראינה. ב-21 בחודש הודיע פוטין על \"גיוס חלקי\" של כוחות המילואים ברוסיה ושר ההגנה הרוסי הודיע שבשלב ראשון יגויסו כ-300 אלף חיילי מילואים לתגבר את הכוחות הרוסיים הלוחמים באוקראינה. במקביל הודיעו הרוסים על עריכת משאלי עם במחוזות דונצק, לוהנסק, זפוריז'יה וחרסון, על צירוף אותם מחוזות לפדרציה הרוסית. בעקבות התוצאות של משאלי העם, שנערכו בשטחים שבשליטת רוסיה במחוזות הנ\"ל בין 23 ל-27 בספטמבר, הכריזה הדומה הרוסית ב-30 בספטמבר על סיפוח ארבעת המחוזות של אוקראינה לרוסיה, אף שרוסיה לא שלטה על כל שטחם באותה עת, צעד שספג ביקורת בין-לאומית נרחבת.\nעל אף הסיפוח, המשיך הצבא האוקראיני לתקוף ולהשתלט מחדש על שטחים במחוזות שסופחו על ידי רוסיה. בצפון הדונבאס, האוקראינים הבקיעו את קו נהר אוסקיל ויצרו ראש גשר רחב בגדה המזרחית שלו, אך התקדמותם בגזרה זו נבלמה כמעט לחלוטין על ידי הכוחות הרוסיים. בדרום אוקראינה המשיכו האוקראינים לתקוף את ראש הגשר הרוסי בגדה המערבית של הדנייפר באזור חרסון. בראשית נובמבר החליט הפיקוד הרוסי לפנות ביוזמתו את ראש הגשר, ועד 11 בנובמבר השלים את פינוי כוחותיו מראש הגשר, מהלך שאיפשר לאוקראינים לשחרר את העיר חרסון, ולהשתלט מחדש על כ-30 אחוז משטח מחוז חרסון.\nבחודשים הראשונים של שנת 2023, היוזמה האסטרטגית הייתה בידי הצד הרוסי, שערך שורת מתקפות מוגבלות לאורך קו החזית באזור דונבאס. המאמץ ההתקפי העיקרי של הצבא הרוסי התמקד במרחב סביב העיר באחמוט. בשלב הראשון של המתקפה הצליחו הרוסים לכתר כמעט לחלוטין את הכוחות האוקראיניים שהחזיקו בעיר, ובשלב השני הם השתלטו בהדרגה על שטח העיר, לאחר קרבות רחוב קשים, והשלימו את כיבושה ב-20 או ב-21 במאי, לאחר כמעט שמונה חודשי לחימה. ביוני 2023, אוקראינה יזמה מתקפת נגד גדולה בדרום מזרח המדינה שנבלמה ברובה.\nהמלחמה הביאה לעיצומים בין-לאומיים נרחבים על רוסיה ולגינויה, ולהתגייסות המערב לסייע לאוקראינה בנשק ובממון. פינלנד ושוודיה הצטרפו לברית נאט\"ו. ככל שהתמשכה המלחמה הפכה אוקראינה תלויה יותר ויותר בסיוע הצבאי והכלכלי המערבי, כדי להמשיך לנהל את המלחמה. בשטחי אוקראינה נתגלו עדויות למעשי זוועה רוסיים נגד אזרחים בהיקף גדול, שנחקרים כפשעי מלחמה על ידי גופים מערביים ובין-לאומיים. כתוצאה מהמלחמה נגרם הרס עצום לתשתיות ולכלכלה באוקראינה, המוערך במאות מיליארדי דולרים, ומיליוני אוקראינים נאלצו לעזוב את שטח המדינה והפכו לפליטים. לקראת חודשי החורף רוסיה הגבירה את התקיפות נגד מתקני תשתית ברחבי אוקראינה. כתוצאה מכך, חלה פגיעה קשה באספקת חשמל, מים ושירותים חיוניים. ברוסיה פנימה הטיל נשיא רוסיה הגבלות נרחבות על האזרחים והידק את שליטתו במדינה.",
    "pageid": 2073829
  },
  {
    "title": "מרדכי קידר (מזרחן)",
    "extract": "מרדכי (מוטי) קידר (נולד בז' בכסלו ה'תשי\"ג, 25 בנובמבר 1952) הוא מזרחן, מרצה (בגמלאות). קידר הוא הוגה תוכנית האמירויות הפלסטיניות כפתרון לסכסוך הישראלי-פלסטיני.\nבעבר שימש יו\"ר חוג הפרופסורים לחוסן מדיני וכלכלי, וכיום מכהן כסגן נשיא חברת NEWSRAEL העוסקת בפעילות תקשורתית פרו-ישראלית ברחבי העולם.",
    "pageid": 646560
  },
  {
    "title": "נבחרת ישראל בכדורגל",
    "extract": "נבחרת ישראל בכדורגל (נקראת על ידי ההתאחדות גם בשם הנבחרת הלאומית) היא הנבחרת הלאומית בכדורגל של מדינת ישראל. הנבחרת מייצגת את ישראל במשחקים בינלאומיים בכדורגל מאז קום המדינה בשנת 1948. ההיסטוריה של נבחרת ישראל בכדורגל החלה עוד בתקופת המנדט הבריטי, עם הקמת נבחרת ארץ ישראל בכדורגל, שהחלה להופיע במסגרות בינלאומיות כבר בשנת 1934.\nמאמן הנבחרת, שמכונה \"המאמן הלאומי\", ממונה על ידי ההתאחדות לכדורגל בישראל, הגוף המנהלי החולש על הכדורגל בישראל בכלל ועל נבחרת ישראל בפרט. נבחרת ישראל מתמודדת בשלושה מפעלים בינלאומיים, מאז 1934 במוקדמות גביע העולם בכדורגל (\"מוקדמות המונדיאל\"), מאז 1994 במוקדמות אליפות אירופה בכדורגל (\"מוקדמות היורו\"), ומאז 2018 בליגת האומות של אופ\"א.\nמאז השתתפותה במונדיאל 1970 שנערך במקסיקו, לא הצליחה נבחרת ישראל להעפיל למונדיאל או ליורו, על אף שהייתה קרובה לכך פעמים אחדות. בשנים 1934–1977, התקופה שקדמה להחרמת ישראל בספורט מהמסגרות האסייתיות בהצבעה על-ידי נבחרות ערביות ומוסלמיות, זכתה נבחרת ישראל בגביע אסיה בכדורגל (\"גביע אסיה לאומות\") (גביע אסיה בכדורגל 1964), הייתה פעמיים סגנית (גביע אסיה בכדורגל 1956 גביע אסיה בכדורגל 1960), והגיעה גם למקום השלישי (גביע אסיה בכדורגל 1968). כמו כן, זכתה הנבחרת במדליית כסף במשחקי אסיה (\"האסיאדה\") בטהראן, איראן (1974) מתוך שתי השתתפויות בפועל של הנבחרת, (הראשונה ב-1958) בענף הכדורגל כחלק ממשלחות ישראל במשחקי אסיה.",
    "pageid": 58367
  },
  {
    "title": "ניו יורק",
    "extract": "נְיוּ יוֹרְק (באנגלית: New York או New York City; בראשי תיבות: NYC) היא עיר במדינת ניו יורק והעיר המאוכלסת והצפופה ביותר בארצות הברית. לניו יורק שטח עירוני מהגדולים בעולם והיא מהווה עיר עולם בשל השפעתה העצומה על התקשורת, הפוליטיקה, הכלכלה, החינוך, הבידור, התרבות, האמנות והאופנה. לניו יורק מספר כינויים, כגון \"התפוח הגדול\" ו\"העיר שלא ישנה\".\nהעיר היא מרכז לפעילות בין-לאומית, ושוכן בה המטה של ארגון האומות המאוחדות. ראש עיריית ניו יורק מתחילת 2022 הוא אריק אדמס.\nהעיר ניו יורק מורכבת מחמישה רבעים: הברונקס, ברוקלין, מנהטן, קווינס וסטטן איילנד. אוכלוסיית העיר מגוונת מבחינה אתנית, נכון לשנת 2020 ניו יורק מונה 8.8 מיליון, המשתכנים בשטח של 1,214 קילומטר רבוע.\nרבות משכונות העיר ומאתריה ידועים ברחבי העולם. פסל החירות קידם את פניהם של מיליוני המהגרים בבואם לאמריקה בשלהי המאה ה-19 ובתחילת המאה ה-20. וול סטריט, השוכן במנהטן תחתית, מהווה מרכז פיננסי עולמי מאז סוף מלחמת העולם השנייה ומשכנה של הבורסה לניירות ערך. בעיר שוכנים כמה מהבניינים הידועים בעולם, כמו מגדל החירות והאמפייר סטייט, וכן שכנו בה מגדלי התאומים, שנהרסו בפיגועי 11 בספטמבר 2001.\nניו יורק היא מקום היווסדן של תנועות תרבות אמריקאיות רבות, כמו תנועת הספרות והאמנות הידועה בשם \"הרנסאנס של הארלם\", סגנון הציור האקספרסיוניסטי המופשט (שידוע גם כאסכולת ניו יורק), והסגנונות המוזיקליים היפ הופ, פאנק וסלסה. 36 אחוזים מאוכלוסייתה נולדו מחוץ לארצות הברית, ובשנת 2005 דוברו בה כמעט 170 שפות שונות. הרכבת התחתית של ניו יורק פועלת 24 שעות ביממה, רחובותיה סואנים בהולכי רגל ובמכוניות והיא מכונה \"העיר שאינה ישנה לעולם\".",
    "pageid": 986
  },
  {
    "title": "ניקי היילי",
    "extract": "נימאראטה ניקי היילי (באנגלית: Nimarata Nikki Haley; נולדה ב-20 בינואר 1972) היא פוליטיקאית ודיפלומטית אמריקאית, חברת המפלגה הרפובליקנית, אשר כיהנה כשגרירת ארצות הברית באומות המאוחדות בשנים 2017–2018. בעבר הייתה מושלת מדינת קרוליינה הדרומית, האישה הראשונה שכיהנה בתפקיד זה. התמודדה בבחירות המקדימות במפלגה הרפובליקנית לקראת הבחירות לנשיאות ארצות הברית 2024 ופרשה מהמירוץ ב-6 במרץ 2024.",
    "pageid": 1242770
  },
  {
    "title": "נפוליאון בונפרטה",
    "extract": "נפוליאון בונפרטה (בצרפתית: Napoléon Bonaparte, מבוטא: בּוֹנָפָּרְט‏; 15 באוגוסט 1769 – 5 במאי 1821; ידוע גם כנפוליאון הראשון) היה שליט צרפת, מייסד הקיסרות הראשונה, ומגדולי המצביאים בהיסטוריה. מחשובי האישים שעיצבו את המאה ה-19. ייסד את קוד נפוליאון – קובץ החוקים של צרפת, שבהשפעתו עוצבו חוקים רבים במערב אירופה ובמרכזה, והשפעתו ניכרת עד היום. הפיץ דרך כיבושיו את רעיונות המהפכה הצרפתית בכל רחבי אירופה, ובמקביל התאמץ לדכא ולהשכיח את השפעתה בצרפת פנימה. חידש והגה רעיונות טקטיים ואסטרטגיים מרחיקי לכת בצבא שמקובלים עד עצם היום הזה.\nכיהן כשליט צרפת במהלך השנים 1799 עד 1814, ובמשך כ-100 ימים בשנת 1815. בשיאו, הוביל את צרפת לכיבוש רוב מערב אירופה ומרכזה.\nנפוליאון, יליד קורסיקה, עלה לשלטון בהפיכת 18 בברימר לאחר קריירה מזהירה כאיש צבא. פעולותיו הראשונות היו ביסוס מערכות השלטון הפנימיות בצרפת והרגעת המדינה לאחר התקופה הסוערת של המהפכה הצרפתית. לאחר מכן יצא למסע כיבושים בכל אירופה וכונן את \"הקיסרות הראשונה\" בראשותו. עלה בידו להביס שוב ושוב בריתות מתחלפות של מעצמות אירופה, שהתאגדו כדי לבלום את השתלטות צרפת על היבשת, אך לאחר מספר מערכות הפסיד לבסוף והוגלה לאי אלבה. הוא הצליח לברוח מהאי, לשלוט שוב בצרפת למשך תקופה קצרה שמכונה \"מאה הימים\" עד שנוצח בקרב ווטרלו ונשלח לגלות באי סנט הלנה, שם מת.\nנפוליאון הוא גם המייסד של שושלת בונפרטה: אֶחיו כיהנו כמלכים בארצות שכבש באירופה, בנו, נפוליאון השני, הוכרז על ידיו כמלך רומא, ואחיינו, הידוע כנפוליאון השלישי, כיהן כשליט צרפת (נשיא ואחר כך קיסר) בין השנים 1848 ל-1870.",
    "pageid": 2932
  },
  {
    "title": "נשיא מדינת ישראל",
    "extract": "נְשִׂיא מְדִינַת יִשְׂרָאֵל הוא ראש המדינה של מדינת ישראל. מאחר שישראל היא דמוקרטיה פרלמנטרית, בה סמכויות הרשות המבצעת נתונות בידי הממשלה, ממלא נשיא המדינה תפקידים אשר בעיקרם הם ייצוגיים וטקסיים. מוסד הנשיאות נחשב למבטא את אחדות העם, והנשיא מכונה לעיתים \"האזרח מספר 1\". נשיא המדינה נבחר על-ידי הכנסת לכהונה בת שבע שנים, שלאחריה הוא לא יכול להיבחר בשנית. נשיא המדינה הוא מבעלי התפקידים היחידים בישראל שמחזיקים מתוקף תפקידיו בדגל רשמי, הנקרא נס הנשיא.\nתפקידיו, סמכויותיו ודרך בחירתו של נשיא המדינה מוגדרים בחוק-יסוד: נשיא המדינה, אשר נחקק ב-1964.\nהמעון הרשמי שבו גר הנשיא ומשפחתו הוא בית הנשיא ברחוב הנשיא בשכונת טלביה בירושלים.\n\n ערך מורחב – חוק יסוד: נשיא המדינה\nסמכויותיו של נשיא המדינה הן בעיקרן טקסיות וסמליות, דוגמת חתימה על חוקים שנחקקו בכנסת, הסמכת שגרירים מטעם המדינה, קבלת כתבי האמנתם של שגרירים ממדינות זרות וחתימה על אמנות בין ישראל לבין מדינות אחרות. ואולם, הנשיא הוא לא המאשר את החוקים והאמנות, וחתימתו על מסמך טעונה חתימת קיום מטעם הממשלה. נשיא המדינה הוא הראשון בסדר הקדימה הממלכתי, והוא מייצג את המדינה כלפי חוץ.\nלנשיא המדינה נתונות מספר סמכויות מעשיות, שהבולטת בהן היא סמכות החנינה של כל עציר, נאשם או אסיר, וכן הסמכות להקל בכל עונש שהטיל בית משפט על כל אדם. לרוב יתייעץ הנשיא עם נציגי משרד המשפטים לפני הפעלת סמכותו זו, אך לעיתים הוא נקלע ללחצים פוליטיים וחברתיים עזים, שבגינם ישחרר אסירים מסוימים, כגון יהודים שהורשעו בטרור ומחבלים פלסטינים במסגרת עסקאות חילופי שבויים.\nתפקיד נוסף הנתון בידי נשיא המדינה לפי חוק-יסוד: הממשלה הוא הטלת מלאכת הרכבת הממשלה על אחד מחברי הכנסת לאחר שהתקיימו בחירות לכנסת או לאחר שהממשלה התפטרה או נפלה. לפני שנשיא המדינה מטיל את מלאכת הרכבת הממשלה על חבר כנסת, עליו להתייעץ עם סיעות הכנסת ולקבל מהן המלצה למועמד לראש הממשלה. נשיא המדינה יטיל את הרכבת הממשלה על מי שלפי דעתו יש לו הסיכוי הגבוה ביותר להרכיב ממשלה. סמכות זו ניתנת לראשי מדינה ברוב רובן של הדמוקרטיות הפרלמנטריות, ויש בה שיקול דעת מסוים.\nנשיא המדינה ממנה את השופטים, לאחר שנבחרו בוועדה לבחירת שופטים, ואת נגיד בנק ישראל לפי המלצת הממשלה. סמכות המינויים ניתנה לנשיא כדי לסמל את עצמאותם של המתמנים מן הכנסת והממשלה.\n\nמעבר לתפקידים החוקתיים של נשיא המדינה, מאפשר לו מעמדו ליזום מיזמים חברתיים שונים ולגייס בעבורם כספי תרומות. כמו נשיאים אחרים בעולם, גם נשיאי ישראל הקימו קרנות מלגות לתמיכה במיזמים ציבוריים שהנשיא המכהן הופקד על ניהולן (כמו סיוע לבעלי מוגבלויות ולאנשי מדע ומחקר). בשנת 2011 קבע מבקר המדינה מיכה לינדנשטראוס כי הנשיא דאז משה קצב חרג מהניהול התקין של כספי בית הנשיא והנהיג הפקרות תקציבית, בזבז את ההון של קרנות אלה והביא לסגירתן.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכל אזרח ישראלי כשיר לכהן כנשיא. הצעת מועמד לנשיא המדינה צריכה להיות מוגשת ליושב-ראש הכנסת, בהסכמת המועמד בכתב ובצירוף תמיכתם של עשרה חברי הכנסת לפחות בחתימתם, ועד שבועיים לפני מועד הבחירות. כל חבר הכנסת רשאי לתמוך במועמד אחד בלבד. שבוע לפני מועד הבחירות צריך יושב-ראש הכנסת לפרסם את רשימת המועמדים בבחירות המתקרבות.\nהכנסת בוחרת את נשיא המדינה בהצבעה חשאית, בישיבה מיוחדת שנערכת לצורך עניין זה בלבד. מזכיר הכנסת קורא בשמותיהם של כל חברי הכנסת לפי סדר ה-א\"ב של שמות המשפחה, וכל חבר כנסת בתורו נכנס מאחורי פרגוד עץ מיוחד המוצב במליאת הכנסת, מכניס פתק עם שם המועמד למעטפה, ואז משלשל את המעטפה לקלפי העשויה עץ. לאחר שהצביעו כל חברי הכנסת, מתכנסים חברי ועדת הקלפי (שחברים בה היושב-ראש ועוד שלושה חברי כנסת) בלשכת יושב-ראש הכנסת וסופרים את הקולות.\nהמועמד שקיבל את קולותיהם של רוב חברי הכנסת – הוא הנבחר. אם אין מועמד כזה, עורכים הצבעה חוזרת ובה מועמדים לבחירה שני המועמדים שקיבלו את המספרים הגדולים ביותר של קולות. המועמד שקיבל את מספר הקולות הגדול ביותר הוא הנבחר.\nמשמעותו הייצוגית והסמלית של מוסד הנשיאות הביאה לכך שעל אף שהבחירה נעשית על ידי פוליטיקאים, נבחרת לתפקיד אישיות בעלת שיעור קומה, שזוכה לאהדה רבה בכל שדרות העם, ואפשר לחנך את הדור הצעיר לאורה. בהתאם לעיקרון זה נבחרו לתפקיד אנשים בעלי תרומה בולטת למימוש החזון הציוני, כאלה שמלבד מעורבות בחיים הציבוריים גם הגיעו להישגים מיוחדים בתחומים נוספים. כך נבחרו לתפקיד אנשי מדע בעלי שם עולמי (חיים ויצמן ואפרים קציר), אלופי צה\"ל בעלי קול ייחודי (חיים הרצוג ועזר ויצמן), מלומדים ואנשי רוח (יצחק בן-צבי, זלמן שזר ויצחק נבון).\n\nלקראת סוף המאה ה-20 ובתחילת המאה ה-21 נבחרו לתפקיד פוליטיקאים, ובתגובה לכך הוגשו כמה הצעות חוק שונות שניסו למנוע זאת, על מנת למנוע מתפקיד זה להפוך לפוליטי. בחירתו של עזר ויצמן לתפקיד נשיא המדינה בשנת 1993 הייתה לנקודת המפנה שסימנה את תחילתה של מגמה זו, ואחריו נבחרו משה קצב, שכיהן כחבר הכנסת ושר, שמעון פרס שכיהן כחבר הכנסת במשך 48 שנים (ברובן כשר, ופעמים גם כראש הממשלה), ראובן ריבלין, שכיהן כשר וכיושב-ראש הכנסת, ויצחק הרצוג, שכיהן כחבר הכנסת וכשר.\nתפקיד נשיא המדינה נחשב כתפקיד פרישה בקריירה הפוליטית, שלאחריו פורש הנשיא היוצא מהחיים הציבוריים. יוצא דופן היה יצחק נבון, שביקש לנצל את הפופולריות שצבר במהלך כהונתו כנשיא, פרש מהתמודדות על תקופת כהונה שנייה ושאף לקבל לידיו את מנהיגות מפלגת העבודה והמערך בבחירות לכנסת האחת עשרה.\n\nנשיא המדינה הנבחר נכנס לתפקידו ביום סיום כהונתו של הנשיא היוצא, ואם הנשיא היוצא התפטר, הודח או נפטר – נכנס מחליפו הנבחר לתפקיד סמוך ככל הניתן ליום בחירתו. מי שנבחר לנשיא המדינה צריך להצהיר בפני הכנסת הצהרת אמונים בזו הלשון: ”אני מתחייב לשמור אמונים למדינת ישראל ולחוקיה ולמלא באמונה את תפקידי כנשיא המדינה”.\nטקס השבעת נשיא המדינה הוא ייחודי בישראל והוא דומה במתכונתו לטקסי הכתרה עליהם מסופר בתנ\"ך. מושמעות בו תקיעות שופר על-ידי חיילי הרבנות הצבאית, ובסיומו קורא יושב-ראש הכנסת: \"יחי נשיא מדינת ישראל!\", וחברי הכנסת עונים \"יחי! יחי! יחי!\".\n\nהכנסת מוסמכת, בהחלטת רוב של שלושה רבעים מחבריה (90 ח\"כים), להדיח נשיא המדינה אם מצאה שהתנהגותו אינה הולמת את מעמדו. כדי להתחיל הליך הדחה יש להגיש קובלנה על ידי לפחות עשרים חברי כנסת. הקובלנה חייבת להיות מנומקת והיא תועבר ללא דיחוי לידי נשיא המדינה. כדי לקבל החלטה להדחת נשיא יש צורך ברוב של שלושה רבעים מחברי ועדת הכנסת (19 מתוך 25 חברי הוועדה). לנשיא או לבא כוחו יש זכות לסתור את הקובלנה בוועדת הכנסת וגם במליאת הכנסת.\n\nבדומה לחברי הכנסת, לנשיא המדינה יש חסינות מוחלטת בכל הקשור לתפקידו, ואין הוא חייב למסור בעדות מידע שנודע לו במילוי תפקידו כנשיא גם לאחר תום תקופת כהונתו. כמו כן יש לנשיא, כל זמן שהוא מכהן, חסינות פרוצדורלית מוחלטת, כלומר לא ניתן להעמידו לדין פלילי ולא ניתן לעוצרו. אם יש צורך לגבות ממנו עדות, ניתנת לנשיא הזכות לקבוע את מקום מסירת העדות ומועדה.\n\nאם נבצר מהנשיא למלא תפקידו באופן זמני, או אם הוא נמצא מחוץ לגבולות המדינה, מכהן יושב ראש הכנסת כממלא מקום נשיא המדינה. כאשר הנשיא מעוניין להכריז על נבצרות זמנית (למשל לפני שהוא עובר הליך רפואי תחת הרדמה מלאה, ואין הוא יכול למלא את תפקידו) הוא צריך להעביר בקשה לכנסת, ורק לאחר קבלת בקשתו בידי ועדת הכנסת יוכרז על נבצרותו.\n\nנשיא המדינה רשאי להתפטר, בהגשת כתב התפטרות חתום ליושב-ראש הכנסת, והתפטרותו נכנסת לתוקף אחרי 48 שעות, אלא אם הוא חוזר בו מהתפטרותו. אם נשיא המדינה מסיים את תפקידו לפני גמר כהונתו, מכהן יושב-ראש הכנסת כנשיא המדינה בפועל. לנשיא המדינה בפועל נתונות כל הסמכויות של הנשיא.\n\nבשנת 2019 עמד תקציב מוסד הנשיאות על 61 מיליון שקלים חדשים, מתוכו עמדו 32 מיליון לשכר העובדים, 3 מיליון לביטחון, 2 מיליון עבור קצבאות לאלמנות הנשיאים הקודמים, ו-15 מיליון לתפעול.\nמרכיבים מרכזיים בתקציב משכן הנשיא:\n\nמשכורות ותנאי הפרישה של נשיאי המדינה ועובדי המוסד.\nהעלות התפעולית של מוסד הנשיאות.\nעלות תחזוקת מבנה משכן הנשיא והגן הנלווה לו, כולל ארנונה לעיריית ירושלים.\nעלות הטקסים והאירועים הנערכים על-ידי הנשיא.\nנסיעות, כולל נסיעות פמליית הנשיא לחוץ לארץ.\nעלות פרטי האמנות הפזורים במשכן הנשיא ועלות אחזקתם.\nעלות חיילי צה\"ל אחדים שעובדים במוסד.\nעלות אבטחת המשכן והנשיא.\n\nבהתאם לסעיף 16 לחוק-יסוד: נשיא המדינה נקבעת משכורתו של נשיא המדינה על ידי ועדת הכספים של הכנסת. קביעה זו ניתנה בהחלטת משכורת נשיא המדינה, התשמ\"ב–1982. ב-1 ביולי 2013 נקבעה משכורת הנשיא ל-50,315 ש\"ח לחודש. משכורת זו מתעדכנת בהתאם לשינויים בשכר הממוצע במשק. בהתאם לסעיף 1 לחוק גמלאות לנושאי משרה ברשויות השלטון, תשכ\"ט–1969, תנאי הפרישה של הנשיא נקבעים אף הם על ידי ועדת הכספים, והם ניתנו בהחלטת גמלאות לנושאי משרה ברשויות השלטון (נשיא המדינה ושאיריו), התשמ\"א–1981. תנאים אלה כוללים:\n\nפנסיה חודשית בסכום 70% ממשכורת הנשיא, מיום פרישתו של הנשיא (גם אם טרם הגיע לגיל פרישה) לכל ימי חייו, ולאלמנתו אחריו לכל ימי חייה. אם הנשיא לשעבר זכאי לפנסיה נוספת מקופה ציבורית, לא תעלה הפנסיה הכוללת המשולמת לו על משכורתו כנשיא. שיעור הפנסיה חריג לטובה, משום ששר צובר, במשך 7 שנים, פנסיה של 14% בלבד.\nלנשיא לשעבר ולבני משפחתו, לשאירי נשיא[דרושה הבהרה] ולשאירי נשיא לשעבר יינתנו שירותים רפואיים ואשפוז באותם תנאים ובאותו היקף שהיו זכאים להם בעת כהונת הנשיא.\nנשיא לשעבר, אלמנת נשיא ואלמנת נשיא לשעבר זכאים לטלפון בדירתם, והוא יותקן על חשבון אוצר המדינה. נשיא לשעבר זכאי לתשלום של הוצאותיו בעבור החזקה ושימוש בטלפון סלולרי ובטלפון שהותקן בדירתו (אלמנת נשיא ואלמנת נשיא לשעבר זכאיות לתשלום זה במשך תקופה של שמונה עשר חודשים מיום פטירתו של הנשיא או הנשיא לשעבר).\nנשיא לשעבר זכאי לדיור בדירת שרד ולרכב צמוד עם נהג במשך שבע שנים מיום סיום כהונתו. אם נפטר במשך תקופת הזכאות, זכאית אלמנתו לזכויות אלה עד לסיום שבע השנים.\nנשיא לשעבר זכאי, לצורך פעילותו הציבורית, לתקציב לשירותי משרד, במשך שבע שנים מיום סיום כהונתו. זכות זו אינה נשללת, גם אם מצבו הרפואי של הנשיא לשעבר אינו מאפשר לו לנהל משרד.\nהתנאים המפורטים לעיל נקבעו במהלך כהונתו של הנשיא משה קצב, והם תקפים החל מכהונתו של שמעון פרס כנשיא. ביחס לכהונתם של נשיאים קודמים ושאיריהם חלים תנאים טובים יותר.\nבעקבות החשדות למעשים פליליים שהועלו נגד הנשיא קצב, החליטה ועדת הכספים בשנת 2007, שמנשיא לשעבר שהורשע בעבירה שיש עמה קלון נשללות כל הזכויות הנ\"ל, מלבד הזכות לפנסיה חודשית ולשירותים רפואיים.\nבעבר משכורתו של הנשיא הייתה פטורה ממס הכנסה, אך בתיקון שנעשה בתקופת כהונתו של הנשיא עזר ויצמן נקבע כי היא חייבת במס. בנוסחו הנוכחי קובע סעיף 9(1) לפקודת מס הכנסה שפטורים ממס הכנסה רק: \"תשלומים, שירותים וטובות הנאה המשתלמים או הניתנים מאוצר המדינה לנשיא או לנשיא לשעבר או לשאיריו בקשר למילוי תפקידו כנשיא, למעט משכורת וקיצבה\".\nנכון לשנת 2023, בית הנשיא משלם פנסיה נשיאותית לשני נשיאים לשעבר. תשלומים אלה הם אחד ממרכיבי התקציב המרכזיים של בית הנשיא.\n\nתפקיד נשיא המדינה הוא המשך ישיר לתפקיד נשיא מועצת המדינה הזמנית, אותו מילא חיים ויצמן. בדומה למשרת נשיא המדינה, גם משרת נשיא מועצת המדינה הזמנית הייתה משרה חסרת השפעה בפועל.\nמעמדו וסמכויותיו של נשיא המדינה נקבעו לראשונה בחוק המעבר, שנחקק ב-16 בפברואר 1949. באותו היום נבחר ד\"ר חיים ויצמן לנשיא הראשון של מדינת ישראל, והוא הושבע למחרת. חוק המעבר קשר את כהונת הנשיא קשור בכהונת הכנסת הראשונה. לאחר שהתכנסה הכנסת השנייה, היא בחרה מחדש את ד\"ר ויצמן לנשיא המדינה, ולאחר מכן חוקקה את חוק כהונת נשיא המדינה, אשר הסדיר ביתר פירוט את בחירתו של נשיא המדינה, וקבע את כהונתו לחמש שנים. לאחר פטירתו של יצחק בן-צבי תוקן החוק ונקבע בו כי נשיא המדינה יוכל לכהן שתי כהונות לכל היותר.\nב-16 ביוני 1964 חוקקה הכנסת את חוק-יסוד: נשיא המדינה, וקבעה בו את דיני הנשיאות. חוק-יסוד זה הוצע על-ידי הממשלה כהצעת חוק ממשלתית, מה שעורר מחלוקת, שכן בהחלטת הררי נקבע כי ועדת החוקה, חוק ומשפט היא זו האחראית על חוקי-יסוד.\nבשנת 2000 תיקנה הכנסת את חוק היסוד וקבעה כי נשיא המדינה יכהן כהונה אחת בת שבע שנים, כדי לאפשר לנשיא עצמאות מן הפוליטיקאים בביצוע תפקידו.\n\nבמשך שנות קיומה של מדינת ישראל, מילאו יושבי-ראש הכנסת את תפקיד ממלא מקום הנשיא ונשיא בפועל פעמים רבות.\n\nיוסף שפרינצק – יושב-ראש הכנסת הראשון כיהן כממלא מקום הנשיא במשך כמעט שנה שלמה, בעקבות החלטת הנשיא ויצמן לצאת לנבצרות בשל מחלתו. ב-11 בדצמבר 1951 נכנס שפרינצק לתפקיד ממלא מקום הנשיא, והוא כיהן בתפקיד זה עד לפטירתו של ויצמן. לאחר מכן כיהן כנשיא בפועל עד שנבחר יצחק בן-צבי לנשיא המדינה השני, ב-8 בדצמבר 1952. בעוד שוויצמן היה מאוכזב מן התפקיד חסר ההשפעה שיצר עבורו בן-גוריון (ואף מיוחסת לו האמירה \"ממחטתי היא המקום היחיד בו מותר לי לדחוף את אפי\"), ראה שפרינצק בתפקיד קפיצת מדרגה פוליטית, ומילא את תפקידו בנמרצות ובנחישות.\nקדיש לוז – לוז כיהן כיושב הראש של הכנסות הרביעית, החמישית והשישית, ונהיה לנשיא המדינה בפועל לאחר פטירתו של יצחק בן-צבי ב-23 באפריל 1963. הוא שימש בתפקיד זה עד השבעתו של זלמן שזר, ב-21 במאי.\nדבורה נצר – מונתה לממלאת מקום נשיא המדינה ליום אחד, בנובמבר 1968. באותו היום שהו הנשיא שזר ויושב-ראש הכנסת לוז מחוץ לגבולות המדינה, ולכן מונתה נצר, שהייתה סגנית ליושב-ראש הכנסת, לממלאת מקום נשיא המדינה. נצר, אם כן, היא האישה הראשונה שהחזיקה בסמכויותיו של נשיא מדינת ישראל.\nאברהם בורג – בורג כיהן כנשיא המדינה בפועל במשך כמעט חודש, בין התפטרותו של עזר ויצמן ב-13 ביולי 2000, לבין השבעתו של משה קצב ב-1 באוגוסט אותה שנה.\nדליה איציק – בסוף 2006 התפרסמה לראשונה פרשת האונס בבית הנשיא, ומעמדו הציבורי של הנשיא קצב התערער קשות. ב-14 בספטמבר אותה שנה הושבעה דורית ביניש לנשיאת בית המשפט העליון, והנשיא קצב החליט להימנע מלהשתתף בטקס כדי לא לפגוע בחגיגיותו. הוא החליט להכריז על נבצרות, ואת מקומו מילאה יושבת הראש דליה איציק. מאוחר יותר, ב-1 ביולי 2007, התפטר קצב לאחר שחתם על הסדר טיעון, ואיציק נהייתה לנשיאת המדינה בפועל. היא כיהנה בתפקיד זה במשך שבועיים, עד שהושבע שמעון פרס לנשיא המדינה החדש, ב-15 ביולי.\nמג'לי והבה – ב-8 ביולי 2007, בעת שהיא משמשת כנשיאה בפועל, יצאה דליה איציק מחוץ לגבולות המדינה לשלושה ימים. את מקומה מילא חבר הכנסת מג'לי והבה, שהיה אחד מסגניה. והבה היה לאדם הלא-יהודי הראשון שהחזיק בסמכויות נשיא מדינת ישראל.\n\n1949 – יוסף קלוזנר, פרופסור להיסטוריה, חוקר ספרות ואיש רוח.\n1952 – השרים לשעבר מרדכי נורוק, יצחק גרינבוים ופרץ ברנשטיין. באותן בחירות הוצע לאלברט איינשטיין להציג את מועמדותו, אך הוא דחה הצעה זו.\n1963 – השר לשעבר ח\"כ פרץ ברנשטיין.\n1973 – פרופסור אפרים אלימלך אורבך, חתן פרס ישראל למדעי היהדות.\n1978 – הפרופסור לפיזיקה יצחק שוה, היה מועמד הקואליציה, אך בעקבות המהומה התקשורתית סביב אלמוניותו הציבורית, פרש מן המרוץ.\n1983 – השופט מנחם אלון, היה מועמד הקואליציה, אך זכה ל-57 קולות לעומת 61 קולות שניתנו לחיים הרצוג.\n1993 – יו\"ר הכנסת לשעבר ח\"כ דב שילנסקי.\n1998 – ח\"כ שאול עמור. הפרופסור ירמיהו ברנובר היה מועמדה של תנועת מנהיגות יהודית. לאחר שלא עלה בידם של חברי התנועה לגייס תמיכה של עשרה חברי כנסת, מועמדתו לא הובאה להצבעה.\n2000 – ח\"כ שמעון פרס, ראש הממשלה לשעבר ושר באותה עת. פרס נבחר לנשיאות שבע שנים מאוחר יותר.\n2007 – יו\"ר הכנסת לשעבר ח\"כ ראובן ריבלין וח\"כ קולט אביטל. ריבלין נבחר לנשיאות שבע שנים מאוחר יותר.\n2014 – ח\"כ והשר לשעבר מאיר שטרית, יו\"ר הכנסת לשעבר דליה איציק, שופטת בית המשפט העליון בדימוס דליה דורנר, חתן פרס נובל פרופ' דן שכטמן.\n2021 – אשת החינוך מרים פרץ, כלת פרס ישראל.\n\nראש ממשלת ישראל\nיושב-ראש הכנסת\nמשכן נשיאי ישראל\n\nאמנון רובינשטיין וברק מדינה, המשפט החוקתי של מדינת ישראל, הוצאת שוקן, מהדורה שישית, 2005, כרך ב: רשויות השלטון ואזרחות, פרק 20 – נשיא המדינה וסמכות החנינה\n\n אתר האינטרנט הרשמי של נשיא מדינת ישראל\n אתר האינטרנט הרשמי של נשיא מדינת ישראל (באנגלית)\n אתר האינטרנט הרשמי של נשיא מדינת ישראל (בערבית)\nחוק-יסוד: נשיא המדינה, באתר הכנסת\nנשיא המדינה, בלקסיקון המונחים באתר הכנסת\nארכיון בית הנשיא, באתר ארכיון המדינה\nאסף גולן, כך בחרנו: הדרך ההיסטורית למשכן הנשיא, באתר nrg‏, 9 ביוני 2014\nעופר קניג, כללי המשחק לבחירת נשיאי מדינה, באתר המכון הישראלי לדמוקרטיה, 10 במאי 2021\nירון דרוקמן, המירוץ לנשיאות: ההיסטוריה מוכיחה שהכל פתוח, באתר ynet, 8 ביוני 2007\nנשיאי מדינת ישראל, באתר \"הכיתה האינטראקטיבית\"\nדנה בלאנדר, כיצד מעבירים נשיא מכהונתו?, באתר המכון הישראלי לדמוקרטיה, 14 באוקטובר 2007\nדנה בלאנדר, הנשיא – מוסד או אישיות?, באתר המכון הישראלי לדמוקרטיה, 10 ביוני 2007\n יוסף אדרעי, ברעם, נשיא לא יכול להסתתר מאחורי פופולריות ונחמדות, באתר הארץ, 12 בינואר 2021\n שוקי שדה, המשרה מספר אחת: 62 אלף שקל בחודש, תקציב נדיב לנסיעות לחו\"ל - וכמעט 0 אחריות, באתר TheMarker‏, 23 באפריל 2021\nאמיר אורן, הנשיא האחרון // מויצמן עד ריבלין: קווים לדמויותיהם של האזרחים מספר 1, באתר ליברל, 10 במאי 2021\nאיתמר אייכנר, 3 תרועות, מדליה ו\"יחי, יחי, יחי\": כך ייראה טקס השבעת הנשיא הרצוג, באתר ynet, 7 ביולי 2021\nינון גוטל קליין, ‏הרשות הרביעית: על מוסד הנשיאות, השילוח, 27 ביוני 2021",
    "pageid": 2251
  },
  {
    "title": "סדרה הנדסית",
    "extract": "במתמטיקה, סדרה הנדסית או סדרה גאומטרית היא סדרה של מספרים, כך שהיחס בין כל שני איברים סמוכים הוא קבוע. במילים אחרות, ניתן לחשב כל איבר בסדרה על ידי הכפלת האיבר הקודם לו במספר קבוע \n  \n    \n      \n        q\n      \n    \n    {\\displaystyle q}\n  \n (היחס בין האיברים; נקרא גם מנת הסדרה). סדרה הנדסית קרויה כך, משום שכל איבר בה הוא הממוצע ההנדסי של האיבר הקודם לו והאיבר העוקב לו.",
    "pageid": 165279
  },
  {
    "title": "סטילה",
    "extract": "דור סורוקר (נולד ב-1 בנובמבר 1998), הידוע בשם הבמה סטילה, הוא ראפר, זמר, פזמונאי, מלחין ומפיק מוזיקלי ישראלי. ידוע כחבר בהרכב ההיפ הופ הלם תרבות, ובצמד נס וסטילה.",
    "pageid": 2219624
  },
  {
    "title": "עבדאללה עזאם",
    "extract": "עבדאללה יוסף עזאם (בערבית: عبدالله يوسف عزام, 14 בנובמבר 1941 – 24 בנובמבר 1989), המכונה \"שייח' עזאם\" או \"אבי הג'יהאד\", היה טרוריסט פלסטיני ואחד ממייסדי והוגי האידאולוגיה של הטרור האסלאמיסטי הסוני הבין-לאומי במאה ה-20, מבכירי ארגון האחים המוסלמים ומייסד ארגון הטרור אל-קאעידה.\nהגותו ורעיונותיו האידאולוגיים השפיעו רבות גם על החמאס.\n\nעבדאללה עזאם נולד בכפר סילת אל-חארית'יה באזור ג'נין בצפון השומרון בתאריך 14 בנובמבר 1941.\nהוא סיים את לימודיו במדרסה בג'נין, ולמד לימודי חקלאות במכון כדורי בטולכרם. בהיותו בן 20, התחתן עם אום מוחמד, שהייתה אז בת 12.\nעזאם עבד זמן מה כמורה, בהתחלה בכפר שליד העיר כרכ ואחר כך בבירקין. ב-1963 נסע לסוריה שם הוא למד בפקולטה לשריעה באוניברסיטת דמשק, תחת \"המפקח הכללי\" הראשון של תנועת האחים המוסלמים בסוריה מוסטפא א-סבאעי, ששימש דיקן הפקולטה באותה עת וקיבל תואר ראשון בלימודי אסלאם בשנת 1966. בחופשותיו היה חוזר לכפרו, מטיף ומלמד במסגד המקומי וכך עשה גם לאחר סיום לימודיו. זמן קצר לאחר מלחמת ששת הימים, עקר עם משפחתו לירדן.\nב-1969 הוא הצטרף ל\"אחים המוסלמים\" ונטל חלק ב\"מלחמת המרדפים\" שהתנהלה באזור בקעת הירדן. הוא שימש כמפקד של אחד מ\"בסיסי הנכבדים\" (\"קוואעד א-שיוח'\") – בסיסים בזרקא שבירדן, שבהם התאמנו לוחמי \"האחים המוסלמים\", שפעלו אומנם באופן עצמאי, אך תחת דגל ה\"פת\"ח\". עזאם התאכזב מהיחס המזלזל לטענתו של הלוחמים הפלסטינים לאסלאם ומהגישה שהוא ראה כמרקסיסטית-לאומנית של הפת\"ח שסתרה את האידאולוגיה הפאן-אסלאמית שבה דגל, ועבר ללמוד באוניברסיטת אל-אזהר שבקהיר, שם קיבל תואר שני בלימודי אסלאם (שריעה). הוא הושפע מדעותיהם של האימאם חסן אל-בנא, מייסד תנועת האחים המוסלמים, ושל סייד קוטב בנושא המאבק המתמיד בין אומת האסלאם לבין הג'אהליה, ואף כתב ספר על סייד קוטב והגותו. במקביל הייתה מחלוקת בינו לבין יוסוף אל-קרדאווי בנושא חייהם של מוסלמים במדינות לא מוסלמיות (למשל באירופה).\nעזאם חזר לירדן ולימד באוניברסיטת ירדן, אך נאלץ לעזוב אותה בשנת 1970, כאשר כחלק מאירועי ספטמבר השחור גירש המלך חוסיין את כל פעילי אש\"ף. עזאם חזר למצרים וקיבל בשנת 1973 תואר דוקטור בלימודי האסלאם מאוניברסיטת אל-אזהר. לאחר קבלת התואר הוא חזר לעמאן כדי ללמד באוניברסיטת ירדן, והיה גם האחראי לחלוקת קרנות הצדקה של הוואקף, שדרכו קשר קשרים ולימד מסרים מהפכניים במסגדים הרבים של הפליטים הפלסטינים בירדן. אך הוא פוטר עקב השתייכותו לאחים המוסלמים[דרוש מקור]. עזאם עבר לערב הסעודית ולימד שם באוניברסיטת המלך עבד אל-עזיז , שמומנה מכספי הנפט שקיבלה סעודיה, והפך למורהו הרוחני של אוסאמה בן לאדן שהיה סטודנט באוניברסיטה. עזאם נשאר באוניברסיטה זו עד 1979.\nעזאם פירש את רעיונותיו של קוטב לגבי הפרדיה (فرض, ), תוך הסתמכות על הפיקה, ועל החלוקה המקובלת ל\"פרד אל-עין\" (الفرض العين) שהיא חובתו האישית של המאמין ול\"פרד כיפאיה\" (الفرض الكفاية) שהיא חובה שמספיק שחלק מהציבור מקיים על מנת לזכות את כל הציבור במצווה או על מנת לפטור את האחרים מהחובה לעסוק בה. על פי הגותו של עזאם, אם ארץ מוסלמית מותקפת, על כל המוסלמים (האומה) באופן אישי (פרד אל-עין) לצאת להגנתה. כדוגמאות הוא נתן את אפגניסטן, פלסטין ואנדלוסיה.\nעזאם ובן לאדן נסעו לפקיסטן ב-1980 במטרה להילחם בכוחות הסובייטיים שפלשו לאפגניסטן. הוא לימד תחילה כמושאל מטעם האוניברסיטה הסעודית על שם עבד אל-עזיז באוניברסיטה האסלאמית באסלאמאבאד, אך ב-1984 עזב את האוניברסיטה באסלאמאבאד לאחר שהסעודים סירבו לחדש את חוזהו, כיוון שהשלטונות המקומיים (הפקיסטניים) לא שבעו נחת מכך שהשתתפותו בג'יהאד באפגניסטן נעשתה על חשבון שעות ההוראה שלו באוניברסיטה. לפיכך, הוא עבר לפשאוור (עיר גבול פקיסטנית סמוכה לאפגניסטן), והחל ללמד ב\"מכללת (לימים אוניברסיטה) ההטפה והג'יהאד\" שהוציאה מתוכה \"מוג'אהדין\" (לוחמי מלחמת קודש) רבים שהשתתפו בלחימה באפגניסטן. במקביל הוא ניהל את משרדי \"אגודת העולם המוסלמי\" וה\"אחים המוסלמים\" בפשאוור, והיה ממונה על שליחת מורים לבתי ספר שהטיפו לג'יהאד. אשתו עסקה באותו זמן בפעילות הומניטרית בקרב הפליטים האפגניים. שם הוא גם הקים את \"מכּתב ח'ידמאת אל-מוג'אהדין\" – \"המשרד למתן שירותים למוג'אהדין\", באמצעות מימון שהשיג בן לאדן, שהיה מקורב אז לבית המלוכה הסעודי. יחד הם הקימו שם ארגון מתנדבים שמנה למעלה מ־40,000 לוחמים.\nלפי טענת תומכיו, הוא גם השתתף פיזית בקרבות, ממלא אחר ההלכה כי \"שעה אחת של לחימה למען דרכו של אלוהים טובה יותר משבעים שנות תפילה\". האגדה מספרת עליו כי למרות היותו בשנות הארבעים לחייו, הוא חצה את אפגניסטן לרוחבה ולאורכה על חמורים וברגל, במעברי הרים צרים ובמסעות ארוכים שעייפו רבים משותפיו הצעירים אך לא אותו.\nכחלק נכבד מעיסוקו השוטף, קיים עזאם נסיעות רבות מחוץ לאפגניסטן, שנועדו בעיקר לגייס מתנדבים ל\"ג'יהאד\". הוא ביקר, בין השאר, גם בארצות הברית. ב-1986 פתח עזאם את הסניף הראשון של הארגון שלו לגיוס מתנדבים אסלאמיים בעיר טוסון שבמדינת אריזונה; השתתף בכינוס אסלאמי שהתקיים ב-1988 באוקלהומה סיטי; קיים ביקור במוסד לגיוס מתנדבים לג'יהאד, שהוקם בברוקלין שבעיר ניו יורק, ביוזמת פעילים אסלאמיים מקומיים. מוסד זה פעל במשך כעשור.\nעם הנסיגה הסובייטית וניצחון הג'יהאד באמצע שנת 1989, החלו מאבקי כוח קשים בין פלגים שונים של המוג'אהדין על השאלה מי ישלוט בארגון. בראש שתי הקואליציות הגדולות עמדו אחמד שאה מסעוד מצד אחד וגולבדין חכּמתיאר מצד שני. עזאם ניסה להשכין שלום ביניהם ואף הוציא פתווה (פסק הלכה מוסלמי) שאוסרת על הלוחמים הערבים ליטול צד במאבק הכוחות על השליטה. תלמידו ושותפו, בן לאדן, צידד יותר ויותר בחכמתיאר. הקשר של בן לאדן לתכנון ההתנקשות במסעוד, העכיר מאוד את היחסים בין עזאם לבין בן לאדן.\nעזאם נהרג ב-24 בנובמבר 1989 בפשאוור כאשר המכונית בה נסע עם שני בניו התפוצצה. ספקולציות שונות הועלו בקשר למותו. יש הטוענים שהיה זה המודיעין הסובייטי שהתנקש בחייו. ויש הטוענים כי האמריקנים עשו זאת. מנגד, חוקרים רבים מאמינים כי איימן א-זוואהירי, ממנהיגי אל-קאעידה, הוא העומד מאחורי ההתנקשות בפקודתו של אוסאמה בן לאדן, וזאת לאור חילוקי הדעות בין השניים בנושאים רבים, בהם: מידת המעורבות של לוחמים ערבים בקרבות השליטה הפנימיים באפגניסטן, שאלת השימוש בכספים ובתחמושת למטרות אחרות מחוץ לאפגניסטן, והמשך דרכה של תנועת הג'יהאד בכלל. יש גם חוקרים הטוענים כי בן לאדן עמד מאחורי ההתנקשות, והמניע היה חילוקי דעות יחסים עכורים והרצון לרשת אותו. בן לאדן עצמו טען שזאת הייתה מלאכת ידיו של המוסד הישראלי. אחרים טוענים שהיו אלה שליחיו של שירות המודיעין הפקיסטני, ה-CIA או מפקדים אפגנים יריבים. בפיצוץ נהרגו גם שניים מבניו. לאחר מותו הפך בן לאדן לראש תנועת אל-קאעידה.\nארגון הטרור הקרוי על שמו – גדודי עבדאללה עזאם בסוריה ובמצרים, ביצע בשארם א-שייח' סדרת פיגועי טרור ב־23 ביולי 2005.\n\nבמשך חייו עבדאללה עזאם כתב ספרים רבים על נושא הג'יהאד, ובהם:\n\n\"הגנת אדמות האסלאם, חובתו האישית של כל מוסלמי\" – אחד הספרים הכי חשובים של הג'יהאד העולמי. הוא הוצא לאור בעמאן שבירדן. השורה התחתונה של הספר היא שכל הארצות שהיו אי פעם תחת שלטון מוסלמי, חייבות לחזור להיות תחת שלטון מוסלמי באמצעות הג'יהאד (להלן תרגום הספר לאנגלית).\n\"הצטרפו לקרוואן\" – ספר שמהווה קריאה לנוער האסלאמי לצאת למלחמה באפגניסטן.\n\"הסרטן האדום\" – כתב פלסתר חריף נגד הקומוניזם כתופעה בין-לאומית. בספר יש פרק בעל נימה אנטישמית ובו האשמת היהודים, ובכללם הציונים, כמפיצי הקומוניזם בעולם לרבות בעולם הערבי בעידן המודרני. יצא לאור בעמאן (לא ברור באיזו שנה).\n\n\"אהבת הג'יהאד השתלטה על חיי, על נפשי, על תחושותיי, על ליבי ועל רגשותיי. אם ההתכוננות [לג'האד] היא טרור – כי אז אנו טרוריסטים. אם ההגנה על הכבוד היא קיצוניות – כי אז אנו קיצונים. אם הג'יהאד [מלחמת הקודש] נגד האויבים הוא פונדמנטליזם – כי אז אנו פונדמנטליסטים\".\n\"אנו סבורים שעלינו להתחיל באפגניסטן לפני פלסטין, לא משום שאפגניסטן חשובה יותר מפלסטין... אלא משום שישנן כמה סיבות דוחקות להפיכתה של אפגניסטן לנקודת פתיחה [עדיפה]. סיבות אלה הן: (1) הקרבות באפגניסטן מתנהלים עדיין במלוא עוזם, והגיעו לעוצמה חסרת תקדים; (2) הנפת דגל האסלאם באפגניסטן היא כבר עובדה מוגמרת; ו-(3) המטרה ברורה: 'לרומם את דברו של אללה'\".\n\"השהידים הם אלה שכותבים את ההיסטוריה של כל עם ועם, כי ההיסטוריה של העמים ניתנת לכתיבה רק בדם ויזע\".\n\"החובה לא צריכה להיעלם עם הניצחון באפגניסטן, והג'יהאד יישאר חובה אישית עד שכל האדמות שהיו פעם אסלאמיות יחזרו אלינו והאסלאם ישלוט בהן שוב. לפנינו עוד פלסטין ובוכרה, לבנון וצ'אד, אריתריאה וסומאליה, הפיליפינים, בורמה, דרום תימן, טשקנט, אנדלוסיה\".\n\"ג'יהאד ורובה בלבד, לא משא ומתן, דיונים ודו-שיח\".\n\"הרי אני כבן תשע. 7 וחצי שנים בג'יהאד באפגניסטן ושנה וחצי בג'יהאד של פלסטין, ושאר כל הזמן אינו בעל משמעות\".\n\nאסף מליח ושאול שי, מכאבול לירושלים: אל-קאעידה, הג'יהאד האיסלאמי העולמי והעימות הישראלי פלסטיני, הוצאת מטר, 2009.\nאסף מליח, \"עבדאללה עזאם – המורה הרוחני של אוסאמה בן לאדן\", הג'יהאד: שורשים אידאולוגיים, ת\"א: הוצאת מרכז דיין ללימודי המזרח התיכון ואפריקה, 2012.\nHegghammer, Thomas (2020). The Caravan: Abdallah Azzam and the Rise of Global Jihad. Cambridge University Press. ISBN 978-0-521-76595-4.\n\nעמית כהן, 20 שנה לחיסול אביו הרוחני של הג'יהאד, באתר nrg‏, 15 באוגוסט 2009\nאסף מליח, עבדאללה עזאם והשפעת משנתו הרעיונית על תפיסת הג'יהאד והאסתשהאד של אל–קאעדה וחמא\"ס, צבא ואסטרטגיה 2, גיליון 2 (2010), עמ' 65–77.\nאושרת קוטלר בנגל, מסע בעקבות המוח מאחורי אל קאעדה, 30 בינואר 2010, נענע10\nליאור אסטליין, מנטור של בן לאדן, באתר ישראל היום, 28 בינואר 2011\n עבדאללה עזאם, במסד הנתונים הקולנועיים IMDb (באנגלית)",
    "pageid": 90349
  },
  {
    "title": "פרשת היעלמותה של היימנוט קסאו",
    "extract": "היימנוט קסאו היא ילדה שנעלמה ממרכז הקליטה בצפת ב-25 בפברואר 2024, בסביבות השעה 19:30 בערב ומאז נעלמו עקבותיה.",
    "pageid": 2313351
  },
  {
    "title": "פתח תקווה",
    "extract": "פתח תקווה (בניקוד: פֶּתַח תִּקְוָה), המכונה \"אֵם הַמּוֹשָׁבוֹת\", היא עיר במחוז המרכז, והחמישית מבחינת גודל אוכלוסייתה במדינת ישראל. נוסדה כמושבה ב-1878, והוכרזה כעיר בשנת 1937. גובלת בהוד השרון ובתל אביב, בני ברק וגבעת שמואל במערב, גובלת בכמה קיבוצים מהמועצה האזורית דרום השרון (עינת, גבעת השלושה ונחשונים) והמושב כפר סירקין במזרח, ועם גני תקווה, קריית אונו ומועצה אזורית חבל מודיעין (מושב נחלים, רינתיה, מזור, בארות יצחק) ובמושבי המועצה האזורית דרום השרון (מגשימים, גת רימון, כפר מעש) מדרום.",
    "pageid": 84552
  },
  {
    "title": "צבא דרום לבנון",
    "extract": "צבא דרום לבנון (בראשי תיבות: צד\"ל; בערבית: جيش لبنان الجنوبي, בתעתיק מדויק: ג'יש לבנאן אלג'נובי) הייתה מיליציה שפעלה בדרום לבנון בחסות צה\"ל, החל מסוף שנות ה-70 של המאה ה-20 עד הנסיגה מלבנון, ב-24 במאי 2000. צד\"ל הוקם רשמית, לאחר שינוי שמו מצבא לבנון החופשית, ב-1983. המיליציה הייתה חמושה היטב ומנתה כ-2,500 חיילים ממגוון עדות, ובעיקר נוצרים מרונים, מוסלמים סונים ודרוזים.\nבתיאום עם צד\"ל פעלה מפקדה של צה\"ל שנקראה יחידת הקישור ללבנון (יק\"ל), ומפקדתה שכנה בדרום לבנון בעיר מרג' עיון.",
    "pageid": 49412
  },
  {
    "title": "צו 9",
    "extract": "צו 9 הוא פקודת גיוס מיידי של חיילי המילואים לצה\"ל. הוראותיו מעוגנות בסעיף 9 לחוק שירות המילואים, ומכאן שמו.\nהסמכות להוציא צו 9 הוסדרה לראשונה עם חקיקתו של חוק שירות המילואים מ-2008. החוק קובע הוראות לעניין תקופת השירות המרבית בשירות המילואים, וכן הוראות המגבילות את הקריאה לתעסוקה מבצעית. חריג להוראות אלה הוא צו 8, שמאפשר קריאה מיידית לשירות מילואים בנסיבות חירום, ללא הגבלת זמן. בצד זאת, נדרש מענה גם למצב הביניים, שבו לא מתקיימות נסיבות חירום, אך עקב צרכים ביטחוניים דחופים, פגיעה חמורה בשלום הציבור, הנפש או הרכוש או חשש לפגיעה כזאת, יש צורך בתגבור של כוחות הצבא בחיילי מילואים. לשם כך נחקק סעיף 9, המקנה את הסמכות לקריאה לשירות המילואים בנסיבות אלה. בניגוד לצו 8, שתוקפו אינו מוגבל בזמן, תוקפו של צו 9 מוגבל ל-25 ימים.\nככלל, הסמכות להורות על הוצאת צווי 9 נתונה לממשלה, לפי המלצת שר הביטחון. על השר להביא את הצווים לאישור ועדת החוץ והביטחון של הכנסת בתוך 48 שעות, ואם זו לא אישרה אותם, תוקפם יפקע בתוך שבוע. בנסיבות חירום, רשאי שר הביטחון להוציא את הצווים אף ללא אישור הממשלה, אלא בהסכמת ראש הממשלה בלבד.\nהפעם הראשונה בה נעשה שימוש בצווי 9 הייתה בספטמבר 2011, לאחר מתקפת הטרור בדרום ישראל (2011), כשהגבירו משמעותית את כמות החיילים לאורך גבול ישראל- סיני.\nבמהלך מגפת הקורונה נעשה שימוש בצווי 9 לטובת גיוס כוחות מילואים לסיוע בהתמודדות נגד המגפה. באוגוסט 2022 גויסו חיילי מילואים בצו 9 במהלך מבצע עלות השחר.",
    "pageid": 1056070
  },
  {
    "title": "קובי בראיינט",
    "extract": "קובי בין בראיינט (באנגלית: Kobe Bean Bryant; ‏23 באוגוסט 1978 – 26 בינואר 2020) היה כדורסלן אמריקאי ששיחק בעמדת הקלע בקבוצת לוס אנג'לס לייקרס מליגת ה-NBA. בראיינט הוא מלך הסלים של הלייקרס בכל הזמנים, והיה אחד מהשחקנים המצליחים בתולדות ה-NBA. נודע בכינוי אותו העניק לעצמו בראשית שנות ה-2000, \"הממבה השחורה\". בראיינט הוביל את הלייקרס, יחד עם שאקיל אוניל, לשלוש אליפויות רצופות בין העונות 2000–2002, והוביל את הקבוצה לשתי אליפויות נוספות ב-2009 וב-2010. בראיינט מדורג במקום הרביעי ברשימת קלעי כל הזמנים ב-NBA.\nבמהלך קריירת ה-NBA שלו זכה בראיינט בתארים אישיים רבים: הוא סיים שתי עונות כמלך הסלים של הליגה; נבחר פעם אחת ל-MVP של העונה הסדירה ופעמיים ל-MVP של סדרת הגמר; נבחר 15 פעמים לאחת מחמישיות העונה ו-12 פעמים לאחת מחמישיות ההגנה; וכן הופיע 18 פעמים במשחק האולסטאר של הליגה וזכה ארבע פעמים בתואר ה-MVP של המשחק, שיא של כל הזמנים. בשנת 2014 היה הכדורסלן המרוויח בעולם. באפריל 2016 ערך את משחקו האחרון במדי הלייקרס, בו קלע 60 נקודות, ולאחריו פרש מכדורסל בגיל 37. לאור הישגיו האישיים והקבוצתיים של בראיינט, הוא נחשב לאחד הכדורסלנים הטובים ביותר בכל הזמנים.\nב-26 בינואר 2020, בגיל 41 בלבד, נהרג בראיינט בהתרסקות מסוק, יחד עם בתו ג'יאנה בת ה-13 ועם הטייס.\nבאפריל 2020 פורסם כי נבחר להיכל התהילה של הכדורסל, וההכרזה הרשמית על צירופו התקיימה ב-15 במאי 2021.",
    "pageid": 444947
  },
  {
    "title": "קוריאה הצפונית",
    "extract": "קוריאה הצפונית, ובשמה הרשמי הרפובליקה הדמוקרטית העממית של קוריאה (בקוריאנית: 조선민주주의인민공화국, צ'וֹסוֹן מִינְג'וּג'וּאִי אִינְמִין גּוֹנְגְּחְוָאגּוּק), היא מדינה במזרח אסיה, בחלקו הצפוני של חצי האי הקוריאני. בירתה של המדינה והעיר הגדולה ביותר בה היא פיונגיאנג. האזור המפורז הקוריאני, הנמצא בחלק הדרומי של המדינה, משמש כשטח חוצץ בין המדינה לקוריאה הדרומית. היא גובלת גם ברפובליקה העממית של סין בצפון ובמערב, ויש לה גבול קצר גם עם רוסיה בצפון-מזרח.\nחצי האי הקוריאני היה בשליטתה של האימפריה הקוריאנית עד 1905, עת סופח בפועל על ידי יפן בעקבות מלחמת רוסיה–יפן, ומשנת 1910 נשלט רשמית על ידי האימפריה היפנית. לאחר מלחמת העולם השנייה חולק חצי האי לאזורי חסות בין ברית המועצות לארצות הברית: החלק הצפוני של חצי האי עבר לחסותה של ברית המועצות, והחלק הדרומי עבר לחסותה של ארצות הברית. ב-1948 נערכו בחירות כלליות בחצי האי בפיקוחם של אנשי ארגון האומות המאוחדות. קוריאה הצפונית סירבה להשתתף בבחירות, דבר שהוביל להקמתן של שתי ממשלות קוריאניות נפרדות. שתי הממשלות טענו לריבונות על כל חצי האי, וב-1950 הובילה מחלוקת זו למלחמת קוריאה. הסכם שביתת הנשק שנחתם בין האו\"ם לקוריאה הצפונית בשנת 1953 סיים את מעשי האיבה. קוריאה הדרומית לא חתומה על הסכם זה ולכן, נכון להיום (2022), שתי המדינות עודן נמצאות במצב מלחמה, שכן הסכם שלום ביניהן מעולם לא נחתם, והסכם הפסקת האש אינו חתום על ידי הדרום. ב-1991 התקבלו שתי המדינות לארגון האומות המאוחדות.\nהמשטר בקוריאה הצפונית הוא חד-מפלגתי, כשהמפלגה השולטת היא מפלגת הפועלים של קוריאה הצפונית. ממשלת קוריאה הצפונית פועלת לפי אידאולוגיית ג'וצ'ה שפיתח קים איל-סונג, נשיאה הראשון של המדינה, הדוגלת ב\"הסתמכות עצמית\" וניהול משק אוטרקי. קים איל-סונג הוא היחיד בהיסטוריה של קוריאה הצפונית שהחזיק בתואר \"נשיא המדינה\", ולאחר מותו הוכרז כנשיאה הנצחי של המדינה. אף על פי שקים איל-סונג פעל לפי אידאולוגיית ג'וצ'ה כבר ב-1955, הג'וצ'ה הפכה לאידאולוגיה הרשמית של המדינה רק ב-1972, לאחר אשרור החוקה החדשה במדינה.\nלאחר התפרקות ברית המועצות ב-1991 וסדרה של אסונות טבע, שרר רעב המוני במדינה שהביא למותם של בין 800,000 ל-3.5 מיליון איש. לנוכח נסיבות אלו, אימץ שליט המדינה באותה תקופה, קים ג'ונג איל, את ה\"סונגון\" הידועה כמדיניות \"קדימות לצבא העם\". מדיניות זו דגלה בהפניית משאביה של המדינה לצבא בעדיפות ראשונה ונועדה לחזק את המדינה ואת ממשלתה. בעשור השלישי של המאה ה-21, קוריאה הצפונית היא אחת המדינות המיליטריסטיות ביותר בעולם והיא בעלת יכולת גרעינית.\nקוריאה הצפונית מתוארת על ידי גורמים רבים כדיקטטורה טוטליטרית סגורה בסגנון סטליניסטי בעלת פולחן אישיות סביב משפחת קים, וכאחת המדינות שמפרות זכויות אדם בצורה החמורה ביותר. על פי ארגון אמנסטי אינטרנשיונל, בקוריאה הצפונית יש כ-200 אלף אסירים המוחזקים במחנות מעצר פוליטיים שונים ברחבי המדינה.",
    "pageid": 13605
  },
  {
    "title": "קמרון בויס",
    "extract": "קמרון מיכה בויס (באנגלית: Cameron Mica Boyce‏; 28 במאי 1999 – 6 ביולי 2019) היה שחקן, מדבב ורקדן אמריקאי - יהודי. ידוע בעיקר בזכות תפקידיו בסרטים \"מגודלים\" ו\"היורשים\", וכן בשל תפקידו כלוק רוס בסדרת הטלוויזיה \"ג'סי\" ששודרה בערוץ דיסני. נפטר בשנתו כתוצאה מהתקף אפילפסיה.",
    "pageid": 1086982
  },
  {
    "title": "קנדה",
    "extract": "קנדה (באנגלית ובצרפתית: Canada) היא מדינה בצפון אמריקה והצפונית ביותר בה. היא המדינה השנייה בגודלה בעולם בשטחה (אחרי רוסיה), ואוכלוסייתה מונה כ-40 מיליון תושבים. קנדה היא פדרציה המורכבת מעשר פרובינציות ושלוש טריטוריות, והיא מונרכיה חוקתית ודמוקרטיה פרלמנטרית. לקנדה שני גבולות יבשתיים – עם ארצות הברית, ועם דנמרק באי בודד ובלתי־מיושב, ה\"אי הנס\". גבולה עם ארצות הברית הוא הגבול היבשתי הארוך בעולם שאורכו כ־8,891 קילומטרים. בקנדה לבדה יש יותר אגמים מאשר שאר האגמים על פני כדור הארץ.\nעיר הבירה של קנדה היא אוטווה. בבירה שוכן הפרלמנט והיא מקום מושבה של הממשלה הפדרלית וכן של המושל הכללי, המייצג את מלך אנגליה, צ׳ארלס השלישי. קנדה היא מושבה בריטית לשעבר והיא המדינה הגדולה ביותר בחבר העמים הבריטי.\nכחברת ארגון המדינות המתועשות (G7), קנדה היא מדינה מודרנית ומפותחת טכנולוגית. כלכלתה בנויה על שפע של חומרי גלם טבעיים. למרות זאת, כלכלתה אינה מוגבלת ליצוא חומרי גלם בלבד והיא מייצרת מוצרים רבים.",
    "pageid": 894848
  },
  {
    "title": "קרב ח'ייבר",
    "extract": "קרב ח'ייבר (בערבית: غزوة خيبر) הוא קרב שהתרחש בראשית ימי האסלאם בין מאמיניו של מוחמד לשבטים יהודיים שהתגוררו בנווה המדבר ח'ייבר, שבחצי האי ערב.\n\n",
    "pageid": 208002
  },
  {
    "title": "רונלד רייגן",
    "extract": "רונלד וילסון רייגן (באנגלית: Ronald Wilson Reagan‏; 6 בפברואר 1911 – 5 ביוני 2004) היה הנשיא ה-40 של ארצות הברית בשנים 1981–1989 ולפני כן מושל קליפורניה במשך שמונה שנים (1975–1967).\nבשלהי נשיאותו הסתיימה המלחמה הקרה ורבים מייחסים זאת למדיניותו הניצית כלפי ברית המועצות. מדיניותו הכלכלית הייתה חדשנית - הוא דגל בשוק חופשי וכלכלת צד-היצע, קיצוץ במסים והקטנת הממשלה, ביטול מכסות ייבוא וצמצום הוצאות המדינה על שרותי רווחה. לצד כל זאת הוא גם העלה את ההוצאות על פיתוח התעשייה הצבאית. מדיניותו הכלכלית זכתה לכינוי \"רייגנומיקס\" (Reagonomics, הלחם של רייגן וכלכלה) וגם רייגניזם (בדומה לתאצ'ריזם). לפני כניסתו לפוליטיקה היה רייגן שחקן קולנוע.\n69 ימים לאחר השבעתו לנשיאות נורה רייגן, אך התאושש במהירות וחזר לתפקד. החן והשנינות שלו שפרסומם גבר בעקבות ניסיון ההתנקשות גרמו לפופולריות שלו לנסוק. בהתמודדות מיומנת עם הקונגרס, רייגן הצליח לקדם חקיקה כדי לעורר צמיחה כלכלית, לבלום את האינפלציה, להגדיל את התעסוקה ולחזק את הכוחות המזוינים. במקביל הוא פתח במהלך של קיצוץ מיסים והוצאות הממשלה, וסירב לסטות ממדיניותו גם כאשר ההוצאות הביטחוניות הובילו לגירעון. ב-1984 נבחר בשנית בניצחון מוחץ. בשנת 1986 רייגן הביא לרפורמה בקוד מס ההכנסה. מדיניות האי-התערבות שלו בנפילת הבורסה ב-1987 תרמה לסיום המהיר של המשבר. בתום כהונתו, ארצות הברית נהנתה מהתקופה הארוכה ביותר שתועדה של שגשוג בזמן שלום ללא מיתון או שפל.\nבמדיניות החוץ, רייגן ביקש להשיג \"שלום באמצעות כוח\". במהלך שתי הקדנציות שלו הוא הגדיל את הוצאות הביטחון ב-35%, אך במקביל לאיומיו גם פעל לשפר את היחסים עם ברית המועצות. בפגישות עם נשיא ברית המועצות מיכאיל גורבצ'וב, ניהל משא ומתן על אמנה לפירוק טילים גרעיניים לטווח בינוני. רייגן הכריז מלחמה נגד הטרור הבינלאומי, ושלח מפציצים אמריקאים לפגוע במטרות בלוב לאחר שהוכח כי מימנה פעולות טרור נגד אמריקאים. דרך משמר צבאי של הצי האמריקאי במפרץ הפרסי, נשמר מעבר הנפט והמסחר בו ללא הפרעה מצד מלחמת איראן–עיראק. בהתאם לדוקטרינת רייגן, הוא העניק תמיכה למרידות אנטי-קומוניסטיות במרכז אמריקה, אסיה ואפריקה. במקרה אחד, שערוריית איראן–קונטראס, הועברה תמיכה בצורה בלתי חוקית בידי הממשל.\nבסך הכל כהונתו של רייגן נחשבת לתקופת שגשוג לאחר שנים של אי יציבות כלכלית וחברתית מאז סוף שנות השישים. רייגן הפך לדמות מפתח בתוך עצם ההתנהלות של המפלגה הרפובליקנית ומושא להערצה ולחיקוי בקרב אישים מטעמה. \"מהפכת רייגן\" - כפי שלעיתים נקראת תקופת נשיאותו, הייתה בעלת השפעות כלכליות וחברתיות רחבות היקף שהותירו חותם גם לאחר שסיים את תפקידו.",
    "pageid": 11311
  },
  {
    "title": "ריטה",
    "extract": "ריטה יהאן-פרוז (נולדה ב-24 במרץ 1962, י\"ח באדר ב' ה'תשכ\"ב), המוכרת בשמה הפרטי ריטה, היא זמרת, פזמונאית ושחקנית ישראלית.\n\n",
    "pageid": 94057
  },
  {
    "title": "שי אביבי",
    "extract": "שי אביבי (נולד ב-29 באפריל 1964 בעכו) הוא שחקן, קומיקאי, איש תוכן טלוויזיוני ומנחה טלוויזיה ישראלי. זוכה פרס אופיר.",
    "pageid": 84355
  },
  {
    "title": "שמעון פרס",
    "extract": "שמעון פֶּרֶס (‏‏?‏; 2 באוגוסט 1923, כ' באב ה'תרפ\"ג – 28 בספטמבר 2016, כ\"ה באלול ה'תשע\"ו) היה פוליטיקאי ומדינאי ישראלי, שכיהן כנשיאהּ התשיעי של מדינת ישראל וכראש ממשלתה השמיני.\nפרס החל את מעורבותו בציבוריות הישראל כבר בגיל צעיר. בשנת 1952, בגיל 29, מונה למנכ\"ל משרד הביטחון. הוא נמנה עם מקימי הקריה למחקר גרעיני בדימונה והתעשייה האווירית הישראלית.\nבשנת 1959 נבחר לראשונה לכנסת מטעם מפא\"י, ומאז כיהן בה כחבר במשך 48 שנים רצופות (למעט תקופה קצרה של חודשים מספר, ובסך הכול – 17,272 ימים) – יותר מכל אדם אחר. זמן קצר לאחר בחירתו לכנסת מונה לסגן שר הביטחון. בשנת 1965 פרש פטרונו הפוליטי, דוד בן-גוריון, ממפלגתו הוותיקה מפא\"י, והקים את רשימת פועלי ישראל. פרס הצטרף לבן-גוריון ומונה כמזכ\"ל המפלגה החדשה. רפ\"י לא עמדה בציפיותיה להפוך למפלגת שלטון ונותרה באופוזיציה עד ל-1967, עת צורפה לממשלה על רקע תקופת ההמתנה. בדצמבר אותה שנה הוביל פרס את ההחלטה למזג את רפ\"י עם מפא\"י ליצירת מפלגת העבודה הישראלית.\nב-1969 מונה לראשונה לשר בממשלת גולדה מאיר, ושימש במספר תיקים חברתיים-כלכליים. לאחר שמאיר התפטרה מראשות מפלגת העבודה, התמודד פרס מול יצחק רבין על ראשות המפלגה, אך הפסיד. רבין הרכיב את הממשלה ומינה את פרס לשר הביטחון.\nבשנת 1977 התפטר יצחק רבין מראשות מפלגת העבודה; פרס התמודד על התפקיד וניצח. מאז כיהן כיו\"ר המפלגה במשך כ-15 שנים רצופות. בבחירות לכנסת התשיעית נחלה מפלגת העבודה מפלה דרמטית, ולשלטון עלתה לראשונה מפלגת הליכוד. פרס היה לראש האופוזיציה ושימש בתפקיד עד לכינונה של ממשלת האחדות הלאומית בשנת 1984.\nבבחירות לכנסת האחת עשרה לא הושגה תוצאה שאיפשרה לאחת מן המפלגות הגדולות (קרי, הליכוד או המערך) לכונן ממשלה אידאולוגית. בתיווכו של נשיא המדינה הוחלט על כינונה של ממשלת אחדות, בה יכהן פרס כראש הממשלה תחילה, ולאחר שנתיים יתפטר ואחריו יכהן יצחק שמיר. כך אכן היה, ולאחר שסיים את כהונתו כראש הממשלה ב-1986, מונה פרס לשר החוץ. ב-1988 התקיימו בחירות, שלאחריהן הוחלט לכונן שוב ממשלת אחדות, אך הפעם בלי לקיים רוטציה על ראשות הממשלה. בממשלה זו כיהן פרס כשר האוצר, עד שהגה תוכנית להפלת הממשלה ולהקמת ממשלה בראשות המערך בלבד, מה שכונה \"התרגיל המסריח\". ביום הצבעת האי-אמון פיטר שמיר את פרס. והממשלה אמנם נפלה, אך פרס כשל בהקמת ממשלה. שמיר הצליח לכונן ממשלה בראשות הליכוד, ופרס היה שוב לראש האופוזיציה.\nב-1992 התקיימו בחירות על ראשות מפלגת העבודה לקראת הבחירות לכנסת השלוש עשרה. בבחירות אלו ניצח רבין את פרס, ולאחר ניצחון מפלגת העבודה בבחירות היה רבין לראש הממשלה ופרס מונה לשר החוץ. בכהונתו זו היה פרס ממובילי תהליך אוסלו, ועל כך זכה בפרס נובל לשלום לשנת 1994. ב-4 בנובמבר 1995 נרצח יצחק רבין, ופרס מונה לראש הממשלה בפועל. פרס הקים ממשלה והחליט על הליכה לבחירות. בבחירות לכנסת הארבע עשרה נבחר ראש הממשלה בבחירות ישירות, ובהן ניצח בנימין נתניהו את פרס.\nב-1999 ניצח אהוד ברק את נתניהו בבחירות, והקים ממשלה. פרס היה לשר לשיתוף פעולה אזורי, והתמודד בשנת 2000 בבחירות לנשיאות המדינה, אך הפסיד בהן למשה קצב. פרס נבחר בשלישית לראשות מפלגת העבודה ב-2003, ובשנת 2005 הצטרף למפלגת קדימה. בשנת 2007 התמודד שוב בבחירות לנשיאות המדינה, והפעם ניצח. הוא כיהן כנשיא מדינת ישראל עד שנת 2014. נפטר בשנת 2016 ונקבר בחלקת גדולי האומה.",
    "pageid": 519
  },
  {
    "title": "תוכנית ההתנתקות",
    "extract": "תוכנית ההתנתקות בוצעה על ידי ישראל בקיץ 2005 וכללה את פינוי ההתנחלויות וכוחות צה\"ל שברצועת עזה לגבולות המדויקים של הקו הירוק ומסירת מרבית השליטה ברצועה לרשות הפלסטינית, יחד עם פינוי ארבע התנחלויות מבודדות ומוצבי צה\"ל בצפון השומרון, מבלי למסור את השליטה בהם לרשות. את התוכנית יזם והוביל ראש ממשלת ישראל השלושים, אריאל שרון.\nתוכנית ההתנתקות הייתה שנויה במחלוקת, ועמדה בניגוד להצהרותיו של שרון טרם היבחרו. לאחר שעלה לשלטון ביצע מפנה בעמדותיו ופעל ליישם התוכנית. הוא העמידה למשאל בקרב מתפקדי הליכוד, אשר דחו ברוב גדול את התוכנית, אולם למרות תוצאות המשאל שרון המשיך ביישומה. הוא סירב להצעה להעמיד את התוכנית למשאל עם, אולם סקר שהתפרסם הצביע על תמיכת רוב הציבור בעריכת משאל עם כזה כמו גם על תמיכת רוב הציבור בתוכנית. לאחר מאבק ממושך בממשלה ובכנסת אושר החוק ליישום התוכנית בקריאה שלישית ב-16 בפברואר 2005 ברוב של 59 תומכים מול 40 מתנגדים ו-5 נמנעים. המאבק הפנימי בליכוד סביב התכנית הוביל לפרישת שרון מהמפלגה והקמת קדימה, כאשר בנימין נתניהו, למרות שהצביע בעד התכנית, עומד בראש הליכוד.\nבניגוד להבטחות טרום ביצוע התוכנית ובמהלכה, לקה שיקום מפוני ההתנתקות במחדלים רבים, וועדת החקירה הממלכתית שדנה בסוגיה מתחה ביקורת קשה על מנהלת ההתנתקות והטיפול במפונים.",
    "pageid": 16802
  },
  {
    "title": "תנ\"ך",
    "extract": "הַתַּנַ\"ךְ (ראשי תיבות של תורה, נביאים וכתובים), או המקרא, הוא קובץ הספרים שהם כתבי הקודש היסודיים של היהדות. מבין כל הספרות היהודית, רוב ספרי התנ\"ך הם העתיקים ביותר. הם נכתבו ונערכו לאורך מאות שנים, והמאוחר שבהם נכתב כמאה ושישים שנה לפני תחילת ספירת הנוצרים. גם תהליך הקנוניזציה של ספרי התנ\"ך היה ארוך, ועודנו מושא להשערות החוקרים, כשלפי מרבית ההערכות הושלם בין המאה ה-2 לפנה\"ס למאה השנייה לספירה. הטקסט המוכר של התנ\"ך העברי הוא נוסח המסורה, שהיה מגובש לכל המאוחר במאה העשירית. שפת ספרי התנ\"ך היא עברית, אולם היא מכילה מיעוט של קטעים בשפה הארמית המקראית.\nהתנ\"ך מהווה מוקד מרכזי לתרבות היהודית לדורותיה. הספרים שנכללו בקאנון התנ\"ך העברי הם גם חלק מכתבי הקודש של הנצרות, ויחד עם כמה מן הספרים החיצוניים שלא נשמרו ביהדות, הם מרכיבים את הברית הישנה הנוצרית (ברבים מהזרמים הפרוטסטנטיים, הספרים החיצוניים הוצאו לגמרי במאה ה-19 והברית הישנה זהה לתנ\"ך מבחינת תוכן הספרים). זהו החלק הראשון בביבליה הנוצרית, שהיא סדרת הספרים בעלת התפוצה הגדולה ביותר בתולדות האנושות והספר שתורגם למספר השפות הרב ביותר. עקב זאת, התנ\"ך השפיע בצורה עצומה על התרבות והיצירה האנושית. מספר רב של יצירות אמנות מספרות דרך פיסול ועד ציור ומוזיקה, מהמופתיות בהיסטוריה האנושית נוצרו בהשפעתו והשראתו. בדת האסלאם, התנ\"ך אינו נחשב ספר קדוש, אולם אפשר למצוא השפעות ממנו בקוראן ובמסורת המוסלמית. חלק מסיפורי התנ\"ך מופיעים בקוראן, אם כי בגרסאות שונות.\nקודקס ששון הוא העותק הקדום והשלם ביותר של התנ\"ך העברי.",
    "pageid": 748
  },
  {
    "title": "קטגוריה:נשות דוד",
    "extract": "ערכים הקשורים בנשות דוד בן ישי מלך ישראל",
    "pageid": 950253
  },
  {
    "title": "אביתר בנאי",
    "extract": "אביתר בנאי (נולד ב-8 בפברואר 1973, ו' באדר א' ה'תשל\"ג) הוא זמר-יוצר ישראלי, זוכה פרס אקו\"ם ופרס שר החינוך למפעל חיים. בנאי ידוע בסגנונו המיוחד, בלחניו המורכבים ובמילות שיריו העמוקות העוסקות בנושאים שונים הקשורים בנפש האדם.\n\n",
    "pageid": 98330
  },
  {
    "title": "אדם (זמר)",
    "extract": "חיים כהן (1 במאי 1960 – 27 ביוני 2024), ידוע בשם הבמה אדם, היה זמר-יוצר ושחקן ישראלי. במרוצת השנים הוציא שבעה אלבומי אולפן, שני אוספים ושני אלבומי הופעה. הוא החל את דרכו כרקדן של יזהר כהן באירוויזיון 1985. בשנת 1987 הוציא לאור את אלבום הבכורה, \"סוד\". האלבום נבדל מהפופ המקומי של התקופה בזכות סגנון שירתו הייחודי של אדם, וקולו העמוק והמחוספס. האלבום נמכר בלמעלה מ-45,000 עותקים בחודשים הראשונים להפצתו, וכלי התקשורת בישראל גילו בזמר התעניינות רבה. אדם זכה בתואר \"זמר השנה\" של רשת ג' באותה שנה וב-1988.\nבשנת 1991 הוא השתתף לראשונה בקדם-אירוויזיון עם השיר \"יחד נעמוד\", שכתב אורי סלע על פי לחן של הנרי ברטר. הוא הגיע למקום השני, אחרי אורנה ומשה דץ ושירם \"כאן\". לאחר שנתיים ניסה את מזלו פעם נוספת עם השיר \"עד\", שנכתב והופק על ידי אהוד מנור וקובי אשרת. \"עד\" הגיע למקום השלישי, אחרי \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1999 פורסם אלבומו החמישי, \"סוד האחד\". יצירה זו הייתה שונה מאוד מקודמותיה: את מקומם של שירי פופ-דאנס, שהפכו ללהיטי מועדונים, תפסו שירים מספר הזוהר ומתורת הקבלה. האלבום לא זכה להצלחה, וסימן את תחילת ההפסקה הארוכה שלקח אדם מעולם המוזיקה. אלבומו השישי, \"רגעים קטנים\", יצא לאור לאחר 11 שנים. ארבע שנים אחר כך פורסם אלבום ההופעה הראשון שלו, \"LIVE זאפה – הלהיטים הגדולים\". בשנת 2019 הוציא את אלבום האולפן האחרון, \"גאולה\". שנה לפני מותו הועלה לשירותי הזרמת המוזיקה אלבום הופעה נוסף בשם \"לייב בגריי 2023\".",
    "pageid": 107997
  },
  {
    "title": "אהבה בשחקים",
    "extract": "אהבה בשחקים (באנגלית: Top Gun) הוא סרט קולנוע אמריקאי משנת 1986 אשר בוים על ידי טוני סקוט, בו מככבים טום קרוז וואל קילמר. הסרט יצא לראשונה לאקרנים בארצות הברית ב-16 במאי 1986.\nמשרד ההגנה האמריקני השתתף במימון הסרט, והשפיע לא מעט על התסריט. הסרט הביא לעלייה ניכרת בשיעורי הגיוס לצי.\nבשנת 2015, ספריית הקונגרס בחרה בסרט לשימור ברשם הסרטים הלאומי. סרט המשך בשם אהבה בשחקים: מאווריק תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה ב-1 בספטמבר 2021, הסרט נדחה ל-25 במאי 2022. בסרט ההמשך מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לויס פולמן, אד האריס וואל קילמר.",
    "pageid": 620577
  },
  {
    "title": "אהבה בשחקים: מאווריק",
    "extract": "אהבה בשחקים: מאווריק (באנגלית: Top Gun: Maverick) הוא סרט קולנוע אמריקאי, אשר בוים על ידי ג'וזף קוסינסקי. הסרט תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה. ב-1 בספטמבר 2021, הסרט נדחה ל-27 במאי 2022. הסרט מהווה המשך לסרט המצליח \"אהבה בשחקים\" משנת 1986. \nבסרט מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לואיס פולמן, אד האריס, ג'יי אליס וואל קילמר. הסרט נעשה בשיתוף פעולה עם צי ארצות הברית וטייסי קרב בדימוס ייעצו להפקת הסרט. בנוסף, ניכר כי עלילת הסרט נשענת בחלקה על אירועים אמיתיים ובהם תקיפת הכור הגרעיני בעיראק ותקיפת הכור הגרעיני בסוריה. מדינת האויב בסרט היא איראן והיא מוזכרת בשמה במהלך תדריך המשימה שמוצג לדמותו של קרוז.",
    "pageid": 1998155
  },
  {
    "title": "אוסטריה",
    "extract": "אוסטריה, כיום רֶפּוּבְּלִיקַת אוֹסְטְרִיָה (בגרמנית: Republik Österreich, קרי: \"רֶפּוּבְּלִיק אֶוסטרייך\") היא ארץ במרכז אירופה, בעבר ארכידוכסות וקיסרות, כיום רפובליקה פדרלית המורכבת מ-9 מדינות. אוסטריה גובלת בליכטנשטיין ובשווייץ במערב, באיטליה ובסלובניה בדרום, בהונגריה ובסלובקיה במזרח ובגרמניה ובצ'כיה בצפון.\nתושביה נקראים אוסטרים  ורובם שייכים לקבוצה האתנית האוסטרית ממוצא גרמני. הדת הנפוצה ביותר היא הנצרות הקתולית. אוסטריה היא חברה באיחוד האירופי.",
    "pageid": 3323
  },
  {
    "title": "אורנה ומשה דץ",
    "extract": "אורנה ומשה דץ (מכונים גם דץ ודצה / הדצים) הם זוג זמרים ישראלי שפעל יחד בשנים 1985–2006, בפרט כשהיו נשואים אחת לשני, אם כי גם לאחר מכן. במהלך שנות עבודתם המשותפות הוציאו הזוג דץ כעשרה אלבומים, שחלקם אף הגיעו למעמד אלבום זהב, ושש קלטות וידאו לפעוטות. חמש מתוך השש, שהן גם המוכרות ביותר, מסדרת \"טיף וטף\".",
    "pageid": 637082
  },
  {
    "title": "אושר כהן",
    "extract": "אושר כהן (נולד ב-15 בדצמבר 1998) הוא זמר, פזמונאי, מלחין ומפיק מוזיקלי ישראלי.",
    "pageid": 1754037
  },
  {
    "title": "איצקוביץ'",
    "extract": "איצקוביץ' הוא שם משפחה מזרח אירופאי שמשמעותו \"בנו של יצחק\". חלק מבעלי שם זה כותבים אותו בלא הפסיק העליון אחרי הצד\"י הסופית\n\nהאם התכוונתם ל...",
    "pageid": 846392
  },
  {
    "title": "אירופה",
    "extract": "אֵירוֹפָּה היא יבשת מבחינה היסטורית ותרבותית ותת-יבשת מבחינה גאוגרפית. היא נמצאת בחלקה המערבי ביותר של יבשת העל אירואסיה, שבחצי הכדור הצפוני. בצפונה אירופה גובלת באוקיינוס הקרח הצפוני; במערבה – באוקיינוס האטלנטי; במזרחה – בהרי אורל ובים הכספי; ובדרומה – בים התיכון ובים השחור. כ-50 מדינות מרכיבות את אירופה: רוסיה היא הגדולה ביותר, הן מבחינת השטח והן מבחינת האוכלוסייה, ואילו קריית הוותיקן היא הקטנה ביותר. אירופה משתרעת על כ-10,180,000 קמ\"ר, והיא היבשת השישית בגודלה בעולם (מקדימה את אוקיאניה בלבד). עם זאת, היא אחת היבשות המאוכלסות בעולם (שלישית, אחרי אסיה ואפריקה). כ-11% מאוכלוסיית העולם מתגורר ביבשת זו, 892,000,000 נפשות (לשנת 2017).\nבאירופה נולדה תרבות המערב – שממלאת תפקידים דומיננטיים בעניינים גלובליים החל מהמאה ה-16, במיוחד מראשית הקולוניאליזם. בין המאה ה-16 למאה ה-20, מדינות אירופאיות שלטו לסירוגין באמריקה, רוב אפריקה, אוקיאניה וכן בחלקים גדולים של אסיה. שתי מלחמות העולם התמקדו בעיקר באירופה, ותרמו רבות לירידת הדומיננטיות של מדינות אירופה המערבית בעניינים דיפלומטיים באמצע המאה ה-20. במהלך המלחמה הקרה, אירופה חולקה לאורך מסך הברזל של נאט\"ו במערב וברית ורשה במזרח. האינטגרציה האירופית הובילה להיווצרותה של מועצת אירופה והאיחוד האירופי במערב אירופה, ששתיהן התרחבו בהדרגה מזרחה עם מהפכת סתיו העמים ונפילת ברית המועצות בתחילת שנות ה-90.\nאירופה דלה, באופן יחסי, במשאבי טבע. מבחינה היסטורית רוב חלק ניכר משטחה היה מכוסה ביערות והיא הייתה משופעת בעצים ובאבנים טובים לבנייה. בנוסף יש בה מרבצי ברזל ופחם ומעט נפט. משאבי טבע אחרים נמצאים בכמויות קטנות יחסית. גם שטחי אדמה חקלאית טובה מצומצמים באופן יחסי. עובדה זו, יחד עם אקלים קריר בצפונה ובמזרחה של היבשת הקשו על חקלאות מפותחת באזורים אלה. עם זאת, אירופה פתוחה לשיט ימי דרך האוקיינוס האטלנטי ושני ימים פנימיים גדולים – הים התיכון שמקשר בינה לבין אסיה ואפריקה והים הבלטי. שני הימים שימשו למסחר פורה ובהמשך נפתחו נתיבי שיט באוקיינוס שהובילו לתגליות גאוגרפיות חשובות.\nאירופה היא גם המקום שבו קיבל המדע את דחיפתו הגדולה ביותר. אמנם, עד העת החדשה אסיה הייתה מתקדמת יותר מבחינה טכנולוגית, אך פיתוחים מדעים חשובים הזניקו את אירופה קדימה. הפריצה הטכנולוגית החשובה החלה עוד לפני תקופת הרנסאנס. הפיתוח הטכנולוגי קיבל תאוצה נוספת עם תחילת הרנסאנס ופרץ קדימה בעת החדשה. מאז ועד היום אירופה וממשיכי דרכה הרעיוניים במערב הם השולטים בכיפה הטכנולוגית והמדעית. הפיתוח המדעי והטכנולוגי אפשר לאירופה להתעשר הרבה יותר מאשר לשכניה המידיים באפריקה ובאסיה ואפשר את מסע התגליות הענף שהביא בתורו את הקולוניאליזם והאימפריאליזם האירופאי.",
    "pageid": 319
  },
  {
    "title": "אלבניה",
    "extract": "רפּוּבְּלִיקַת אַלְבַּנְיָה (באלבנית: Republika e Shqipërisë; פירוש השם הוא \"ארץ העיטים\") היא מדינה בדרום-מזרח אירופה. אלבניה גובלת במדינות מונטנגרו בצפון, קוסובו בצפון-מזרח, מקדוניה הצפונית במזרח, יוון בדרום, וחוף הים האדריאטי במערב. בשנת 2009 הצטרפה אלבניה לברית נאט\"ו.\nאלבניה היא גם מולדת העם האלבני. עיר בירתה היא טירנה.\nרוב אזרחי אלבניה הם מוסלמים-סונים, ומיעוטם הם נוצרים-קתולים או נוצרים-אורתודוקסים-מזרחיים. אלבניה היא גם חברה בארגון לשיתוף פעולה אסלאמי.",
    "pageid": 12612
  },
  {
    "title": "אלים אולימפיים",
    "extract": "במיתולוגיה היוונית, האלים האולימפיים הם שנים-עשר האלים הראשיים השולטים בעולם. הם נקראים כך משום שמשכנם על הר האולימפוס, הגבוה שבהרי יוון. האלים האולימפיים שונים מהאלים הכתוניים (אלי הארץ) באופיים, בדרך פולחנם, וביחסו של האדם אליהם.\nלא כל האלים האולימפיים הם יווניים במוצאם, ולא לכולם שמות יווניים מקוריים. לחלק מן האלים נשתמר הפולחן הקדם-יווני, ואת חלקם עבדו בצורות אחרות. בתקופה מאוחרת יותר, הרומאים הושפעו מתרבות יוון והעתיקו מן המיתולוגיה היוונית את האלים האולימפיים, תוך הכנסת שינויים מעטים בשמות האלים ובדרכי פולחנם.\nבאמנות אפשר לזהות את דמויות האלים השונים על-פי סמלים מקובלים שהיו ידועים לכל – לבוש, בעל חיים או חפץ שנחשבו לסמליהם האישיים. האלים הופיעו לעיני בני האדם בגלגולי צורה ובצורות שונות.\n\nבהר האולימפוס האלים אוהבים, רבים ומשלימים, ממש כמו בני אדם. דרך חייהם של האלים מתוארת במיתוסים ודומה מאוד לזו של האצולה בקרב הלוחמים. הם שומרים על חיי נצח בעזרת מזון האלים – האמברוסיה ומשקה האלים – הנקטר.\nחברת האלים מאורגנת כמו מדינה שבה לכל אל יש תחום שהוא אחראי לו. כמה מהאלים הנחותים יותר ברמתם (למשל הרמס או ארטמיס) כפופים לאלים גבוהים מהם (למשל פוסידון או הרה), לפעמים מכיוון שהם ילדיהם, אך כל האלים (או לפחות רובם המוחלט) נמצאים תחת זאוס, שהוא \"אבי האלים והאנשים\", וזאת מכמה סיבות:\n\nהוא, פוסידון והאדס הם החזקים שבאלים (ומכונים \"שלושת הגדולים\").\nהוא אביהם של רוב האלים.\nהוא הנהיג את האלים במלחמה נגד הטיטאנים.\nהוא הוכר והוסכם כראש האלים (על-פי מיתוסים מסוימים, הוא זכה בזאת בהגרלה שהתקיימה בינו לבין האדס ופוסידון).\nהוא הציל אותם מבטן אביהם, הטיטאן קרונוס (שליט הטיטאנים).\nהוא שהוציא לחופשי את הקיקלופים ואת ההקאטונכרים - בעלי מאה הידיים, ובחזרה הם נתנו לו את הברק, הרעם ואת כוח הזרוע.\nלכל כפר או עיר היו מספר אלים ראשיים.\n\nהיוונים התייחסו אל האלים האולימפיים כאל אצילים שאפשר לנהל עימם משא ומתן: בני האדם כיבדו את האל, קיימו את פולחנו והקריבו לו קורבנות, וציפו לתמורה מן האל. כשביקשו דבר מה מהאל, הזכירו לו שהקריבו לו קרבנות והגישו לו מתנות.\nלאלים האולימפיים העלו קורבנות בהירים בצבעם, ואלה נשחטו כשצווארם מופנה לשמיים. העלאת קורבן לאל אולימפי נחשבה ליום חג לאומי, כסעודה משותפת לאל ולמקריב גם יחד. חלק מהחלקים האכילים של הקורבן היה אוכל המקריב, ואילו את שאר החלקים (המשובחים ביותר והלא אכילים) היו שורפים באש לכבוד האל.\nעל בני האדם היה לבחור את הבהמות המשובחות ביותר כקורבן. לפי המסופר במיתולוגיה, כאשר חס מינוס מלך כרתים על הפר הלבן המשובח ששלח לו האל פוסידון בשביל הקורבן, והקריב לו פר רגיל במקומו, זעם פוסידון. כעונש, פוסידון גרם לכך שאשתו של מינוס פסיפאה תוליד מהפר הלבן שמינוס סירב להקריב שילוב של ילד-פר – המינוטאור.\nהאלים האולימפיים נולדו לאחר הטיטאנים, שהיו השולטים הראשונים. קרונוס היה בנם של גאיה – אלת האדמה, ואוראנוס – אל השמיים. קרונוס נישא לאחותו, הטיטאנית רֵיָה.\nלפי הנבואה, בנו של קרונוס צפוי היה להדיח את אביו מכס המלכות. לכן נהג קרונוס לבלוע את ילדיו לאחר שנולדו. בהיוולדו של זאוס, בנם השישי של קרונוס וריה, סיכלה ריה את תוכניתו של בעלה, והגישה לו אבן עטופה בבד במקום בנה. קרונוס נפל בפח ובלע את האבן, בהאמינו שהיא בנו. בהתבגרו, החליט זאוס לנקום באביו ונסך חרדל ומי ורדים בנקטר שלו. קרונוס שתה מהנקטר והקיא את כל בניו שאכל. לאחר מכן פרצה מלחמה בין הטיטאנים ובין האלים האולימפיים בה ניצחו האלים האולימפיים וקצצו את קרונוס לאלפי חתיכות בחרמש שלו עצמו. לפי גרסה אחת, הטיטאנים ברחו לאיטליה ולאטלנטיס (תקופה זו נקראה תור הזהב). לפי גרסה אחרת הטיטאנים והקיקלופים נשלחו לכלא בשאול, עליו שמרו קרברוס וזנב נחש שהיה שייך להאדס. ולפי גרסה שלישית הטיטאנים וכל המפלצות שסייעו להם נשלחו לטרטרוס – החלק האפל ביותר בשאול.\n\nלהלן שנים עשר אלי האולימפוס (בסוגריים מופיע שמו הרומי של כל אל):\n\nזאוס (יופיטר): ראש המשפחה, אל הברקים, השמים ואדון האלים. בנם של הטיטאנים קרונוס וריאה. נשוי לאחותו הרה, חייתו המלווה היא עיט.\nהרה (יונו): אשתו ואחותו של זאוס. אלת הנישואים הפוריות, הבית והאימהות ופטרוניתן של הנשים הנשואות, החיה המלווה שלה היא טווס.\nפוסידון (נפטון): אחי זאוס והאדס. בנם של הטיטאנים קרונוס  וריאה. אל הים, רעידות האדמה ובורא הסוסים. שני בחשיבותו רק לזאוס. נהוג לציירו עם קלשון בעל שלושה ראשים ביד, חיותיו המלוות הן סוס והיפוקמפוס (חצי סוס וחצי דג).\nדמטר (קרס): אחות זאוס, אלת התבואה, היבול והשפע. בתה פרספונה נחטפה על ידי האדס ולאחר מכן הפכה לאשתו. הזמן שפרספונה נמצאת עם אמה או עם האדס קובע את חילופי העונות.\nארס (מרס): בנם של זאוס והרה. אל המלחמה והצבא, חייתו המלווה היא חזיר בר.\nאתנה (מינרווה): בתו של זאוס. אלת החוכמה, הקרב, האסטרטגיה, האמנות והמדע. היא האלה הפטרונית של העיר אתונה, הנקראת על שמה. נוצרה ממחשבותיו של זאוס, ויצאה מראשו עם לבוש קרב. לפי מיתוסים מסוימים בתה של זאוס והטיטאנית מטיס. זאוס שמע נבואת שווא מהאורקל בדלפי שאחד מצאצאיו מהטיטאנית מטיס יפיל אותו מכיסאו, ועקב כך בלע זאוס את מטיס. הדבר גרם לו ייסורי תופת, והוא ביקש מהפייסטוס (אל הנפחים) שיחורר חלק מראשו כדי שמה שבפנים ייצא. אתנה יצאה, אך מטיס נשארה כלואה בפנים. אתנה היא אחת מהאלות הבתולות. חייתה המלווה היא לרוב ינשוף ולעיתים נחש.\nאפולו: בנם של זאוס ולטו ואחיה התאום של ארטמיס. אל השמש, האור, היופי הגברי, המוזיקה, הרפואה, הנבואה והמחלות.\nארטמיס (דיאנה): בתם של זאוס ולטו ואחותו התאומה של אפולו. אלת הירח, הציד, החץ והקשת. אחת מן האלות הבתולות. נחשבת לאלה נקמנית ואכזרית, אך גם למגינת הנערים והנשים (הציידות הבתולות היו תחת שליטתה), חיותיה המלוות הן איילה וכלבי צייד. סמלה הוא חץ וקשת. הציידות שמלוות אותה זוכות בחיי נצח אלא אם הן נהרגות בקרב.\nהפייסטוס (וולקן): בנם של זאוס והרה ובן זוגה של אפרודיטה. אל הנפחים, מלאכת הכפיים, האש וחרשי הברזל. בלט בכיעורו בין אלי האולימפוס.\nאפרודיטה (ונוס): אשתו של הפייסטוס והמאהבת של ארס. אלת היופי והאהבה. נוצרה מתוך האשך הכרות של אורנוס, אשר הושלך לים. על פי הגרסה הרומית נוצרה מתוך קצף הגלים. על פי הומרוס – בתם של זאוס ודיאונה, על פי מיתוסים מסוימים נוצרה מטיפות הדם של אוראנוס שנהפכו לקצף כשנגעו במים, חייתה המלווה היא יונה.\nהרמס (מרקורי): בנם של זאוס ומאיה בת אטלס. שליח האלים, אל הסוחרים, הסופרים, הנוודים, התחבולות וגם מגן הגנבים. סימלו הוא לעיתים סנדליו המכונפים ולעיתים מטהו.\nדיוניסוס (בכחוס): בנם של זאוס ובת התמותה סמלה (נסיכת תבאי). אל היין, השיגעון, פיריון, התיאטרון, המסיבות והמסכה, חייתו המלווה היא לרוב נמר ולעיתים דולפין.\nעם רשימת שנים עשר האלים נמנים לעיתים גם אלים אחרים ברשימת האלים האולימפיים. לדוגמה:\n\nהסטיה (וסטה): בתם של הטיטאנים קרונוס וריה. אלת הבית, החום ואש האח. ויתרה על מקומה במועצה בשביל דיוניסוס.\nהאדס (פלוטו): אחיהם של זאוס ופוסידון, משלושת האלים הגדולים, בנם של הטיטאנים קרונוס וריה. אל השאול, המתים, המתכות היקרות ואבני החן, לא רשאי לשכון באולימפוס עקב תפקידו. בן זוגה של פרספונה. חייתו המלווה היא כלב שאול, וקרברוס בפרט.\n\nהערות: זאוס נשוי רק להרה, עם שאר הנשים הוא רק שכב ויש הרבה שגם קרובי משפחה גנטית וגם נשואים. מטיס ואמפיטריטה הן אחיות, בנותיהם של אוקיינוס וטתיס הטיטאנים, שתיהן מהאוקיינידים\n\nהסיודוס\nהומרוס\nמיתוס\n\nאלים אולימפיים, באתר אנציקלופדיה בריטניקה (באנגלית)\nאלים אולימפיים, באתר אנציקלופדיית ההיסטוריה העולמית (באנגלית)",
    "pageid": 593
  },
  {
    "title": "אסתר רוט-שחמורוב",
    "extract": "אסתר רוֹט-שחמורוב (נולדה ב-16 באפריל 1952) היא אתלטית ישראלית, מהבולטות ביותר שידעה מדינת ישראל. כלת פרס ישראל לספורט ותרבות הגוף ה'תשנ\"ט.\nשחמורוב נבחרה מספר פעמים כספורטאית המצטיינת של ישראל וזכתה במדליות רבות בתחרויות מקומיות ובינלאומיות. באולימפיאדת מונטריאול (1976) היא סיימה במקום השישי בריצת 100 מטר משוכות ובכך הייתה לספורטאית הישראלית הראשונה שהשתתפה בגמר אולימפי כלשהו. בתחרויות בינלאומיות, היא זכתה ב-8 מדליות אישיות. 6 מדליות במשחקי אסיה, מתוכן 5 זהב ו-1 כסף, ו-2 מדליות זהב באליפות אסיה באתלטיקה, יותר מכל ספורטאי ישראלי אחר בכל הזמנים.",
    "pageid": 90272
  },
  {
    "title": "בית דרקולשט",
    "extract": "בית דרקולשט (ברומנית: Drăculeşti) היה אחד משני הענפים היריבים של שושלת בסאראב שבניו היו שליטי נסיכות ולאכיה ולפעמים גם של נסיכות מולדובה. הענף השני היה בית דנשט (Dăneşti). שני ענפי משפחה אלה נמצאו בתחרות מתמדת על כתר ולאכיה, החל משלהי המאה ה-14 ועד סוף המאה ה-15, כשמשפחת 'דנשט' נותרה ללא צאצאים ישירים ממין זכר. מקומם של ה'דנשט' נתפס על ידי משפחה אחרת מאולטניה - ה'קראיובשט'.",
    "pageid": 953229
  },
  {
    "title": "בלוטת הערמונית",
    "extract": "בלוטת הערמונית (בלטינית: Prostata; פרוסטטה) היא בלוטה אקסוקרינית במערכת הרבייה של היונקים הזכרים.\nיש הבדלים ניכרים בערמונית של מינים שונים, מבחינה אנטומית, כימית ופיזיולוגית. שמה העברי של הבלוטה נגזר מפרי עץ הערמון, שצורתה דומה לו.",
    "pageid": 186977
  },
  {
    "title": "בלייק לייבלי",
    "extract": "בלייק אלנדר לַייבְלִי (באנגלית: Blake Ellender Lively; נולדה ב-25 באוגוסט 1987) היא שחקנית ודוגמנית אמריקאית. ידועה בעיקר בזכות תפקידה כסרינה ואן דר וודסן בסדרת הדרמה של רשת ה-CW, \"אחת שיודעת\" (2012-2007). לייבלי גם כיכבה בסרטים \"אחוות הג'ינס\" משנת 2005, \"שיגעון של קולג'\" משנת 2006, \"חייה הפרטיים של פיפה לי\" משנת 2009, \"גנב עירוני\" משנת 2010, \"גרין לנטרן\" משנת 2011, \"בלי חוקים\" משנת 2012, \"הסיפור של אדליין\" משנת 2015 ו\"מים לא שקטים\" משנת 2016.",
    "pageid": 666409
  },
  {
    "title": "בצלאל סמוטריץ'",
    "extract": "בצלאל יואל סְמוֹטְרִיץ' (נולד ב-27 בפברואר 1980, י' באדר ה'תש\"ם) הוא פוליטיקאי ישראלי המשמש כשר האוצר, שר במשרד הביטחון ויושב ראש \"המפלגה הדתית הלאומית – הציונות הדתית\". כיהן כשר התחבורה והבטיחות בדרכים ובמשך כשבע שנים כחבר הכנסת.\nלפני כניסתו לחיים הפוליטיים שימש מנהל הפעילות של תנועת רגבים ומנהל ישיבת קדומים. עורך דין בהכשרתו.",
    "pageid": 1242553
  },
  {
    "title": "דהרמה",
    "extract": "דְהַרְמַה (בסנסקריט: धर्म) או דְהַמַּה (\"דע מה\") (בפאלי: धम्म) היא מושג מרכזי במספר דתות דהרמיות, בהן בודהיזם, הינדואיזם, ג'ייניזם וסיקיזם. אין למילה מקבילה בשפות אחרות, ובדתות השונות ישנה למושג משמעות שונה. ניתן לתרגם את המילה ל\"אמת\" או ל\"צדק\", אך גם ל\"חובה\" (דתית או מוסרית), \"אתיקה\" ו\"דרך\". מקור המושג בסנסקריט רומז על משמעות של \"משא\" שנושא הכוהן-הברהמין שמחויב לביצוע הטקסים הוֶדיים.",
    "pageid": 247554
  },
  {
    "title": "דירוג רשויות מקומיות בישראל",
    "extract": "זוהי רשימת דירוג של הרשויות המקומיות בישראל, על פי אוכלוסייה‏, שטח שיפוט, צפיפות האוכלוסין לקילומטר רבוע, מדד חברתי-כלכלי - אשכול, מדד ג'יני. מועצות אזוריות מדורגות בנוסף גם לפי מספר היישובים שבכל אחת מהן.",
    "pageid": 1524591
  },
  {
    "title": "האימפריה העות'מאנית",
    "extract": "האימפריה העוֹתְ'מָאנִית (בטורקית עות'מאנית: دولت علیۂ عثمانیہ, בטורקית מודרנית: Osmanlı İmparatorluğu, בערבית: الدولة العثمانية. נכתב גם: האימפריה העותמאנית) הייתה אימפריה שהתקיימה במשך 624 שנים, משלהי המאה ה-13 עד תחילת המאה ה-20, והשתרעה מדרום-מזרח אירופה עד לצפון אפריקה וחצי האי ערב. האימפריה העות'מאנית הייתה בין הכוחות הפוליטיים העיקריים בעולם מהמאה ה-15 עד תחילת המאה ה-18, והיוותה איום על מדינות אירופה עד שהתפרקה, לאחר מלחמת העולם הראשונה, ופינתה את מקומה לטורקיה המודרנית.",
    "pageid": 16330
  },
  {
    "title": "הביטלס",
    "extract": "הביטלס (באנגלית: The Beatles; בתרגום חופשי לעברית: חיפושיות הקצב, או בקיצור: החיפושיות) הייתה להקת רוק בריטית, הנחשבת על ידי רבים להרכב המוזיקלי המשפיע ביותר אי-פעם. הלהקה הייתה אינטגרלית לאבולוציה של מוזיקת פופ לצורת אומנות ולהתפתחות תרבות הנגד של שנות ה-60. המוזיקה שלהם, שמקורה ברוק אנד רול של שנות ה-50, שילבה לתוכה אלמנטים של מוזיקה קלאסית, בעזרת המפיק ג'ורג' מרטין, בדרכים חדשניות. בהמשך, הלהקה שילבה מגוון רחב של סגנונות מוזיקליים – מבלדות ומוזיקה הודית למוזיקה פסיכדלית ורוק כבד, בהם היו חלוצים. שילובן של השפעות אלה בשירי רוק, המבנים המלודיים וההרמוניים המורכבים, ופריצות הדרך החשובות של הביטלס בתחום הקלטת המוזיקה העלו תרומה מכרעת להפיכת מוזיקת הרוק והפופ לסוגה אמנותית ממשית, והעמידו את הביטלס כיוצרים הבולטים ביותר של המוזיקה הפופולרית בשנות ה-60.\nחברי הלהקה בהרכבה הסופי היו ג'ון לנון, פול מקרטני, ג'ורג' האריסון ורינגו סטאר (ריצ'רד סטארקי ג'וניור). בתקופות מוקדמות יותר היו חברים בה סטיוארט סאטקליף (1960) ופיט בסט (1960–1962). הלהקה נוצרה והתגבשה סביב הצמד לנון-מקרטני , שהיו המוזיקאים הבולטים בה לכל אורך דרכה, וכותבי רוב השירים של הלהקה.\nשם הלהקה הוא הלחם של המילים האנגליות Beetles (חיפושיות) ו-Beat (קצב). הסיבה המדויקת לבחירה בשם זה אינה ידועה בוודאות, אך ככל הנראה לנון קיבל השראה לשם מהנוהג הנפוץ אצל להקות אחרות לבחור בשם בעל משמעות כפולה. השערה רווחת אחת, שגם חברי הביטלס נתנו לה חיזוק, הייתה שהשם נוצר בהשראת ה-Crickets, להקתו של באדי הולי, שפירושו \"צרצרים\", אך גם מרמז למשחק הקריקט. השערה נוספת, של מקרטני, היא כי השם התבסס על ביטוי סלנג בסרט \"הפרא\", שהיה חביב על לנון וסאטקליף. לנון, מקרטני ואחרים העלו גם פירושים אחרים, חלקם שגויים במתכוון.\nהביטלס הם הלהקה הנמכרת ביותר בהיסטוריה, עם הערכות על כך שמכרו יותר מ-800 מיליון אלבומים ברחבי העולם. הם המוזיקאים הנמכרים ביותר בארצות הברית, עם 178 מיליון מכירות מוסמכות. לביטלס יותר אלבומים מספר אחת במצעד האלבומים הבריטי, ומכירות סינגלים בממלכה המאוחדת, מכל הרכב מוזיקלי אחר. הלהקה נכנסה להיכל התהילה של הרוק אנד רול ב-1988 וכל ארבעת חבריה נכנסו באופן עצמאי בין 1994 ל-2015. ב-2008, הלהקה עלתה לצמרת הרשימה של בילבורד של האמנים המוצלחים ביותר; נכון ל-2019, הביטלס מחזיקים בשיא כמות הלהיטים מספר אחת בבילבורד הוט 100 עם 20.\nהלהקה קיבלה 7 פרסי גראמי, פרס אוסקר (על הפסקול המקורי הטוב ביותר לסרט Let It Be של שנת 1970) ו-15 פרסי אייבור נובלו. הם גם נכללו, כקבוצה, ברשימת 100 האנשים המשפיעים של המאה ה-20 של מגזין טיים.\nמגזין הרולינג סטון דירג את הביטלס במקום הראשון ברשימת 100 האמנים הגדולים בכל הזמנים, כמו מגזינים רבים אחרים.\nב-10 באפריל 1970 הכריז מקרטני באופן רשמי שהלהקה התפרקה אחרי יותר מ-10 שנות פעילות. ב-1980 נרצח לנון בידי מעריץ, מארק דייוויד צ'פמן, בפתח הבניין בו התגורר בניו יורק. בנובמבר 2001 האריסון הלך לעולמו. לאחר התפרקות הלהקה, התאחדו מקרטני וסטאר מספר פעמים, והם מופיעים עם רפרטואר שירי הלהקה, או שירים של מקרטני או סטאר.\nב־2 בנובמבר 2023 הוציאה הלהקה שיר נוסף מזה 27 שנה, \"Now and Then\", שבוצע על ידי פול מקרטני, רינגו סטאר וג'ורג' האריסון, לצד הקלטות של ג'ון לנון משנת 1979, עם סיוע של בינה מלאכותית.",
    "pageid": 8620
  },
  {
    "title": "המדינה האסלאמית",
    "extract": "המדינה האסלאמית (בערבית: الدولة الاسلامية, תעתיק מדויק: אלדולה אלאסלאמיה), הידועה גם בשמה הקודם דאעש (בערבית: داعش, ראשי תיבות של الدولة الاسلامية في العراق والشام, תעתיק מדויק: אלדולה אלאסלאמיה פי אלעראק ואלשאם, בעברית: \"המדינה האסלאמית בעיראק ובלבנט\"; ראשי התיבות באנגלית: ISIS או ISIL‏ – Islamic State of Iraq and Syria/Levant), היא ארגון טרור ג'יהאדיסטי-סלפי שהשתלט זמנית על שטחים נרחבים בסוריה ובעיראק ופועל גם במדינות נוספות. הארגון מגדיר עצמו כח'ליפות אסלאמית סונית.\nהארגון הוקם בסוף שנות ה-90 של המאה ה-20, ב-2004 הצטרף לארגון אל-קאעידה המרכזי באפגניסטן, ונודע כ\"אל-קאעידה בעיראק\". ב-2014, בעקבות חילוקי דעות בין ההנהגה המרכזית של אל-קאעידה למפקדי הארגון בשטח, התנתק מאל-קאעידה והפך לארגון עצמאי בשם \"דאעש\".\nמנהיג הארגון עד לשנת 2019 היה אבו בכר אל-בגדאדי. הארגון תחתיו השתתף בלחימה בסוריה, בעיראק, בלוב, בתימן, באפגניסטן ובפקיסטן. בסוף יוני 2014 הכריז הארגון על הקמת ח'ליפות אסלאמית עצמאית בשטחים שבשליטתו וקיצר את שמו ל\"המדינה האסלאמית\", שינוי המלמד על השאיפות שגדלו ואינן מוגבלות עוד מבחינה גאוגרפית. בנוסף, הוא הכריז שכל המוסלמים בכל העולם חייבים לציית לאל-בגדאדי, שהוכרז כח'ליפה. הארגון נודע לשמצה בעולם כמבצע פשעים כנגד האנושות לאחר שפרסם ברשת האינטרנט סרטונים בהם הציג את אנשיו עורפים את ראשיהם של קורבנות שנחטפו על ידי הארגון, רוצחים אזרחים וחיילים בעיראק ובסוריה באמצעות רובים, צליבה, שריפה בעודם חיים ומכירה פומבית לעבדות של נשים ייזדיות שנשבו על ידם.\nלמדינה האסלאמית זרוע תקשורת שהוקמה בתחילת 2014 הנקראת \"אל-חיאת\", שאחראית על פרסומי הארגון, סרטוני תעמולה ועיתונות כדוגמת המגזין דַאבֶּק.\nלאחר קרבות קשים, איבד הארגון שטחים נרחבים. ביולי 2017 הובס הארגון בקרב על מוסול ובאוקטובר 2017 הובס בקרב על א-רקה ונלקחה ממנו השליטה בערים הללו. בדצמבר 2017 הכריז ראש ממשלת עיראק, חיידר אל-עבאדי כי לאחר שלוש שנים של קרבות הביסה עיראק את המדינה האסלאמית.\nבמרץ 2019 הוכרז כי הארגון הובס גם בסוריה. לאחר הבסתו, ירד למחתרת. בסוף מרץ 2019, נפלה העיירה באגוז  בסוריה בידי הכוחות הדמוקרטיים הסוריים, והביאה לקץ הח'ליפות הטריטוריאלית של הקבוצה באזור המזרח התיכון. אולם, חלק מהאסטרטגיה של המדינה האסלאמית הייתה התרחבות גלובלית. ואכן, הם הצליחו ליצור מובלעות בחצי האי סיני של מצרים, אפגניסטן (חוראסאן), לוב, בנגלדש, הפיליפינים, מערב אפריקה, הסאהל ומרכז אפריקה (מוזמביק והרפובליקה הדמוקרטית של קונגו). מרכז הכובד של המדינה האסלאמית עבר לחלקים מאפריקה שמדרום לסהרה ודרום אסיה.  באופן כללי, המדינה האסלאמית שולטת כעת בשטחים נרחבים מפאתי החוף המערבי של אפריקה ועד לאגן אגם צ'אד.\nב-27 באוקטובר 2019 נהרג מנהיג הארגון, אבו בכר אל-בגדאדי, בפעולה של צבא ארצות הברית ושיתוף קואליציה בינלאומית נגד דאעש, ואבו אברהים אל-האשמי אל קוריישי מונה במקומו. ב-3 בפברואר 2022 התאבד אל האשמי בעקבות פשיטת כוחות אמריקאים על מחבואו בסוריה, וכחודש לאחר מותו הוכרז אבו חסן אל-האשמי לח'ליפה השלישי של הארגון. ב-30 בנובמבר 2022, לאחר 9 חודשים בלבד בתפקיד, דובר הארגון הודיע כי אבו חסן נהרג במהלך לחימה מבלי לספק פרטים נוספים. למחליפו מונה אבו אל-חוסיין אל-חוסייני אל-קורשי.\nלפי אינדקס הטרור העולמי  המדינה האסלאמית (דאעש) ושלוחותיה נותרו קבוצת הטרור הקטלנית ביותר בעולם בשנת 2023, זו השנה התשיעית ברציפות, עם פיגועים בכ-21 מדינות, שבהם נרשמו המספר הגבוה ביותר של פיגועים ומקרי מוות מטרור. אירועי טרור המיוחסים להם ברחבי אירופה, כוללים את ה-Bataclan בפריז (2015), מתקפת המטרו של בריסל (2016), ניס (2016), ברלין (2016), סטוקהולם ( 2017), איסטנבול (2017) וברצלונה (2017), ולאחרונה הפיגוע באולם הקונצרטים \"קרוקוס סיטי הול\" בעיר סמוכה למוסקבה, ב-26 במרץ 2024. בין 10 המדינות המובילות שנפגעו מטרור של המדינה האיסלאמית ושלוחותיה בשנת 2023 היו: בורקינה פאסו, מאלי, פקיסטן, אפגניסטן, סומליה, ניגריה וניז'ר.",
    "pageid": 1200691
  },
  {
    "title": "המפלגה הדמוקרטית",
    "extract": "המפלגה הדמוקרטית (באנגלית: Democratic Party) היא אחת משתי המפלגות הגדולות בארצות הברית. אפיון מצעה הפוליטי של המפלגה במישור החברתי והכלכלי הוא מרכז-שמאל ביחס למפלגה המתחרה בה, המפלגה הרפובליקנית.\nהמפלגה הדמוקרטית נוצרה לאחר פילוג המפלגה הדמוקרטית-רפובליקנית שייסד תומאס ג'פרסון ב-1794. מוסדות המפלגה הדמוקרטית של ימינו נוצרו ב-1828, מה שהופך אותה למפלגה הפעילה הוותיקה בעולם.\nנשיא ארצות הברית הראשון מטעם המפלגה הדמוקרטית היה אנדרו ג'קסון, והאחרון הוא הנשיא המכהן ג'ו ביידן.\nכיום, מבוסס מצע המפלגה בעיקרו על תמיכה מתונה ומסויגת בקפיטליזם, שכוללת, בין השאר, תמיכה בליברליזם חברתי, פרוגרסיביזם או בסוציאל-דמוקרטיה (למפלגה פלגים רבים). נושאים אחרים במצעה כוללים תמיכה באיגודים מקצועיים, זכויות אדם ומיעוטים, רפורמה במערכת אכיפת החוק, הפרדת דת ומדינה, רב-תרבותיות, איכות הסביבה ומאבק במשבר האקלים, רפורמה במערכת הבריאות כך שתהא ציבורית (\"אוניברסלית\"), חינוך ציבורי, תמיכה בזכותן של נשים לבצע הפלות, פיקוח נוקשה או התנגדות למכר כלי נשק לאזרחיה, ובעד זכויות להט\"ב.",
    "pageid": 34012
  },
  {
    "title": "התפלגות נורמלית",
    "extract": "התפלגות נורמלית היא התפלגות חשובה ביותר בסטטיסטיקה תאורטית וביישומיה בכל תחומי המדע. חשיבותה הרבה נובעת ממשפט הגבול המרכזי, לפיו הממוצע של משתנים בלתי תלויים בעלי אותה התפלגות, לאחר תקנון מתאים, מתכנס בהתפלגות אל ההתפלגות הנורמלית. לכן מופיעה התפלגות זו בכל מקום בו לוקחים ממוצע של משתנים רבים, כגון גובה ממוצע של אנשים באוכלוסייה, ממוצע טעויות מדידה מקריות במדידות חוזרות של אותו גודל, וכדומה. מדדים פסיכומטריים שונים, כגון מבחן מנת משכל, מתוכננים בכוונה תחילה להתפלג באופן נורמלי.\nההתפלגות הנורמלית הסטנדרטית (קרויה גם התפלגות Z) היא השימושית ביותר במשפחת ההתפלגויות הנורמליות.\nעל ידי מתיחה (כלומר, הכפלה בקבוע) והזזה (הוספת קבוע) של משתנה מקרי בעל התפלגות נורמלית סטנדרטית, מתקבלת משפחה כללית יותר של התפלגויות, שכל אחת מהן היא התפלגות נורמלית. זוהי דוגמה למשפחה מעריכית של התפלגויות. בתוך המשפחה, אפשר לזהות התפלגות נורמלית מסוימת על-פי שני פרמטרים: התוחלת והשונות שלה. להתפלגות הנורמלית הסטנדרטית יש תוחלת 0, ושונותה 1.\nההתפלגות הנורמלית נקראת גם גאוסיאן על שמו של קרל פרידריך גאוס, וגם עקומת הפעמון, משום שהגרף של פונקציית הצפיפות שלה מזכיר בצורתו פעמון.",
    "pageid": 40045
  },
  {
    "title": "זיו שילון",
    "extract": "זיו שילון (נולד ב-10 במאי 1988) הוא יזם, מרצה ופעיל חברתי ישראלי. שירת כקצין בחטיבת גבעתי, נפצע במהלך הלחימה ברצועת עזה ב-2012 ואיבד את ידו השמאלית.",
    "pageid": 1552550
  },
  {
    "title": "חטיבת ביסלמ\"ח",
    "extract": "בית הספר למפקדי כיתות ומקצועות חיל הרגלים (חטיבה 828; או בקיצור: חטיבת ביסלמ\"ח) משמש כבית ספר להכשרת מקצועות החי\"ר בצה\"ל ובעיקר להכשרת מפקדי הכיתות של חטיבות החי\"ר השונות. בשגרה משמש בית הספר להכשרת מפקדי הכיתות וסמלי המחלקות של כל יחידות חיל הרגלים של צה\"ל, וכן להכשרת לוחמי חטיבות החי\"ר במקצועות המסייעים (נשק נ\"ט, ניהוג נגמ\"שים וכו'). בעיתות חירום משמש בית הספר כחטיבה וככוח מבצעי לחלוטין. החטיבה נמצאת תחת פיקוד ההכשרות והאימונים. החל משנת 2007 נקרא בית הספר על שמו של הרמטכ\"ל השישי צבי צור.",
    "pageid": 62146
  },
  {
    "title": "טבח סברה ושתילה",
    "extract": "טבח סברה ושתילה היה טבח שערכו אנשי הפלנגות הנוצריות במהלך מלחמת האזרחים בלבנון, בין 16 בספטמבר ל-18 בספטמבר 1982, במאות מתושבי מחנות הפליטים הפלסטינים סברה ושתילה שבמערב ביירות.\nכוחות הפלנגות נכנסו למחנות הפליטים בחסות כוחות צה\"ל שכיתרו את המחנות. צה\"ל הורה לאנשי הפלנגות לפגוע בפעילי אש\"ף בסברה ושתילה, כחלק מהשתלטות צה\"ל על מערב ביירות. ועדת כהן טענה כי קציני צה\"ל ידעו על סכנת טבח אך הם התעלמו ממנה. במהלך העימותים הליליים במחנות קיבלו נציגי צה\"ל דיווחים על טבח ועינויים של תושבי המחנות הבלתי-מעורבים, אך הם לא נקטו כל פעולה כדי למנוע זאת. רק לקראת אור ראשון של ה-17 בספטמבר הורו להוציא מהמחנות את אנשי הפלנגות, והתגלו ממדי הטבח.\nמספר ההרוגים בטבח שנוי במחלוקת ונע בין כ-460 לבין 2,000–3,000.",
    "pageid": 18163
  },
  {
    "title": "י\"א בתמוז",
    "extract": "י\"א בתמוז הוא היום האחד עשר בחודש העשירי \nבשנה העברית, למניין החודשים מתשרי, והיום האחד עשר בחודש הרביעי \nלמניין החודשים מניסן. י\"א בתמוז לעולם לא יחול, בלוח העברי הקבוע, בימים שלישי, חמישי ושבת, ועל כן הוא משתייך לקבוצת הימים הנקראת \"לא גהז\".",
    "pageid": 307836
  },
  {
    "title": "יאסר ערפאת",
    "extract": "מוחמד יאסר עבד א-רחמן עבד א-ראוף ערפאת אל-קודווה אל-חוסייני (בערבית: محمد ياسر عبد الرحمن عبد الرؤوف عرفات القدوة الحسيني, נודע גם בכינוי אבו עמאר, أبو عمار; 24 באוגוסט 1929 (מצרים) – 11 בנובמבר 2004 (צרפת)) היה יושב ראש הארגון לשחרור פלסטין (אש\"ף), נשיא הרשות הפלסטינית וממנהיגי הפלסטינים, שהנהיג מדיניות של מלחמה בישראל באמצעות פיגועי טרור פלסטיני ולוחמת גרילה שבהם נרצחו מאות ישראלים. בשנת 1993 חתם על הסכמי אוסלו עם יצחק רבין, מעשה שבגינו הוענק לו פרס נובל לשלום.",
    "pageid": 880
  },
  {
    "title": "יוסי כהן",
    "extract": "יוסף (יוסי) מאיר כהן (נולד בכ\"ט באלול ה'תשכ\"א, 10 בספטמבר 1961) הוא איש ביון ישראלי שכיהן כראש המוסד למודיעין ולתפקידים מיוחדים בין השנים 2016–2021. כיהן כיועץ לביטחון לאומי וראש המטה לביטחון לאומי בישראל. חתן פרס ביטחון ישראל.",
    "pageid": 1129731
  },
  {
    "title": "יחידת הלוט\"ר",
    "extract": "יחידת הלוט\"ר (ראשי תיבות של לוחמה בטרור) היא יחידה מובחרת בצה\"ל הממונה על הכשרת כלל יחידות צה\"ל בתחומי הלוחמה בטרור, הצליפה ותחומים נוספים הקשורים ללוחמה זעירה בשני מעגלים מרכזיים של הלוחמים בזירת הקרב: מעגל ההתערבות ומעגל ההשתלטות. היחידה משתייכת לחיל הרגלים ומוכשרת כיחידת קומנדו. במקביל לכך, לוחמי היחידה מבצעים אימונים, משימות ופעילויות מבצעיות מיוחדות ומגוונות. בעתות חירום היחידה פעילה ונמצאת בכוננות מתמדת לתפעול אירועי פח\"ע. משכן היחידה נמצא במתקן אדם, אשר בשיפולי הרי בנימין בתחומי המועצה אזורית חבל מודיעין. היחידה כפופה לפיקוד חטיבת המרום (מרום), ומפקדה הוא קצין בדרגת סא\"ל. חיילי היחידה, חובשים כומתה אדומה עם סמל חי\"ר. לוחמי היחידה, בוגרי מסלול לוט\"ר, עונדים על הדש את סיכת הלוחם.",
    "pageid": 904048
  },
  {
    "title": "יפן",
    "extract": "יפן (בקאנג'י: 日本; בקטאקנה: ニホン／ニッポン; בהיראגאנה: にほん／にっぽん;  ברומאג'י: Nippon או Nihon, תלוי בהקשר) היא מדינת איים בצפון-מערב האוקיינוס השקט, השייכת ליבשת אסיה.\nלמרות היותה מדינה בינונית מבחינת שטחה, יפן היא מעצמה כלכלית: היא המדינה השישית בעולם מבחינת עוצמתה הכלכלית, בחישוב לפי תמ\"ג וחברה בארגון המדינות המתועשות (G7). יפן מכונה גם בשם: \"ארץ השמש העולה\" או \"ארץ שמונת האיים הגדולים\".\nיפן היא ארכיפלג של 6,852 איים. הקצה הצפוני שלה מרוחק כ-50 ק\"מ מן האי הרוסי סחאלין, והקצה הדרומי שלה נמצא במרחק כ-150 ק\"מ מדרום קוריאה. האיים הראשיים הוקאידו, הונשו, שיקוקו וקיושו סמוכים זה לזה ומהווים 97% משטחה היבשתי של יפן. נכון לשנת 2022, מונה אוכלוסייתה של יפן למעלה מ-125 מיליון איש, והיא המדינה העשירית בגודלה מבחינת אוכלוסייה. מרבית האוכלוסייה מתרכזת במישורים ובשפילות החוף של המזרח והדרום, ואילו הצפון דליל יותר באוכלוסין.\nיפן היא המדינה שתוחלת החיים בה היא הגבוהה בעולם. מטרופולין טוקיו רבתי, בירת יפן, הוא המטרופולין הגדול בעולם ובה למעלה מ-30 מיליון תושבים.",
    "pageid": 381
  },
  {
    "title": "כרתים",
    "extract": "כרתים (ביוונית: Κρήτη, \"קְרִיטִי\"; בטורקית: Girit) הוא האי החמישי בגודלו מבין איי הים התיכון.\nהאי כרתים הוא אחד ממחוזות יוון והוא הגדול באיי יוון. אורכו 252 ק\"מ ורוחבו 12–60 ק\"מ. שטחו 8,300 קמ\"ר. ב-2011 מנתה אוכלוסיית האי 623,065 תושבים. כרתים מחולק לארבע יחידות אזוריות – חאניה (האניה), הרקליון (אירקליון), לסיטי ורת'ימנו. יש משערים כי כרתים היא האי כפתור, מקום מוצאם של הפלשתים על פי המקרא. גם השם כרתים מופיע במפורש במקרא כמקור הפלשתים: ”הוֹי יֹשְׁבֵי חֶבֶל הַיָּם גּוֹי כְּרֵתִים דְּבַר ה' עֲלֵיכֶם כְּנַעַן אֶרֶץ פְּלִשְׁתִּים” (ספר צפניה, פרק ב', פסוק ה').\n\n",
    "pageid": 25716
  },
  {
    "title": "לבנון",
    "extract": "לְבָנוֹן, או בשמה הרשמי הרפובליקה הלבנונית (בערבית: الجمهوريّة اللبنانيّة, אַל-גֻ'מְהוּרִ֫יַּה א-לֻּבְּנַאנִ֫יַּה; בצרפתית: République libanaise, רפּוּבּליק ליִבּאַנּז); היא מדינה ערבית במזרח התיכון. היא גובלת בישראל בדרום, בסוריה במזרח ובצפון, ובים התיכון במערב. שטחה כ־10,400 קמ\"ר, ואוכלוסייתה מונה כ־5.3 מיליון בני אדם (2023) – המשתייכים לדתות ולעדות שונות. מהקמתה בשנת 1943, המדינה רוויה סכסוכים אתניים ומלחמות אזרחים על שליטה, שטח ומשאבים. בסכסוכים אלו מעורבות שכנותיה ומעצמות אחרות, דבר המתאפשר עקב השלטון המרכזי החלש, שלא הצליח לאכוף את מרותו על מלוא שטחה. רוב הלבנונים הם בני דת האסלאם (כולל המיעוט הדרוזי, הנספר כחלק מהאוכלוסייה המוסלמית), אך יש בה מיעוט נוצרי גדול (בערך שליש מהאוכלוסייה). מחוץ ללבנון ישנה פזורה לבנונית גדולה, שהיא נוצרית בעיקרה.\nהארץ נקראת על שם הר הלבנון, הקרוי כך על שום צבעו הלבן. שם זה הוא גם שמה המקראי של הארץ, ושמה בשפות אחרות, ובהן ערבית. בערבית הוא נכתב لُبْنَان ונהגה: לֻבְּנָאן (בערבית ספרותית) או לְבְּנֵין (בערבית סורית ולבנונית). בצרפתית: Le Liban. השפה הרשמית של לבנון היא ערבית, ושפה נוספת שמוכרת בה היא צרפתית.\nהיא חברה בארגון לשיתוף פעולה אסלאמי.",
    "pageid": 221222
  },
  {
    "title": "מוריס כהן (שחקן)",
    "extract": "מוריס משה כהן (נולד ב-25 במרץ 1976) הוא שחקן ישראלי, זוכה פרס אופיר לשחקן הראשי הטוב ביותר לשנת 2016.",
    "pageid": 1017813
  },
  {
    "title": "מייקל ג'קסון",
    "extract": "מייקל ג'וזף ג'קסון (באנגלית: Michael Joseph Jackson;‏ 29 באוגוסט 1958 – 25 ביוני 2009) היה זמר, מוזיקאי, רקדן, כוריאוגרף, מפיק מוזיקלי, שחקן, מלחין ופזמונאי אמריקאי. ג'קסון, שנודע בכינויו \"מלך הפופ\", נחשב לאחד הזמרים המצליחים והמשפיעים ביותר בכל הזמנים.\nהקריירה המוזיקלית של ג'קסון החלה בשנת 1963 כאשר הצטרף לאחיו בתור החבר הצעיר ביותר בהרכב המוזיקלי המשפחתי \"חמישיית הג'קסונים\". בהמשך עזב את הלהקה ופתח בקריירת סולו. אלבומו Thriller משנת 1982 נמכר מעל 110 מיליון עותקים ונשאר עד היום האלבום הנמכר ביותר בכל הזמנים, לצד ארבעה אלבומים נוספים של ג'קסון. הווידאוקליפים לשיריו \"Beat It\"‏, \"Billie Jean\" ו-\"Thriller\" נחשבו לפורצי דרך והשפיעו רבות על תעשיית המוזיקה בהמשך. באותה העת, שילב ג'קסון בהפקותיו מספר טכניקות ריקוד מורכבות, אשר הידועה ביותר מביניהן היא \"הליכת הירח\". הסגנון המוזיקלי, הסגנון הווקאלי והכוריאוגרפיה הייחודית של ג'קסון זכו לפופולריות עצומה, אשר חצתה פערי דורות, גזעים ותרבויות. הקריירה המוזיקלית של ג'קסון היוותה השראה למיליוני אנשים ברחבי העולם ואמנים רבים בתחום המוזיקה והריקוד הושפעו ממנו[דרוש מקור].\nהישגים נוספים לג'קסון כוללים בין היתר שבירת מספר שיאים עולמיים שנכנסו לספר השיאים של גינס: \"האמן שזכה ביותר פרסים מכל אמן אחר\" (15 פרסי גראמי, 26 פרסי המוזיקה האמריקאית, 17 סינגלים אשר הגיעו למקום ראשון במצעד הפזמונים האמריקאי, ארבעה מתוכם של חמישיית הג'קסונים), ו\"זמר הפופ אשר תרם הכי הרבה עבור צדקה\". סך מכירות אלבומיו, המוערך בכ-780 מיליון עותקים ברחבי העולם, הפך אותו לאמן המצליח ביותר מבחינה מסחרית בהיסטוריה של המוזיקה.\nלאורך השנים עיתונים שונים ברחבי העולם עסקו באינטנסיביות בחייו הפרטיים של ג'קסון, בשינויים הקיצוניים במראהו החיצוני (מבנה אפו, צבע עורו, ועוד), במערכות היחסים שניהל, וכן בהאשמות כי ביצע סדרה ארוכה של מעשים מגונים בילדים. בשנת 2019 יצא סרט תיעודי העוסק בהיסטוריה הבעייתית של ג'קסון עם ילדים.\nג'קסון נפטר ב-25 ביוני 2009 מדום לב בשל מנת יתר של הסם פרופופול, סם הרדמה המשמש בניתוחים. מותו אירע במהלך ההכנות לסבב הופעותיו האחרון, \"This Is It\". רופאו האישי של ג'קסון, קונראד מארי, הורשע בהריגתו ברשלנות, ונידון לארבע שנות מאסר, מתוכן ריצה שנתיים בפועל.\nב-2008 דורג ג'קסון במקום ה-25 ברשימת 100 הזמרים הגדולים בכל הזמנים של המגזין \"רולינג סטון\".",
    "pageid": 8346
  },
  {
    "title": "מלחמת ההתשה",
    "extract": "מלחמת ההתשה (בערבית: حرب الاستنزاف, חַרְבּ אֶל־אִסְתִנְזַאף) הייתה מלחמה בין ישראל לבין מצרים, שהחלה ב-11 ביוני 1967 ונמשכה עד 7 באוגוסט 1970, מועד שבו הסכימו הצדדים על הפסקת אש שנכנסה לתוקף למחרת. המלחמה החלה כיוזמה מצרית להתשת ישראל תוך הפרת הסכם הפסקת האש שסיים את מלחמת ששת הימים. את השם \"מלחמת ההתשה\" (\"חרב אל-אסתנזאף\") העניק לה נשיא מצרים גמאל עבד אל נאצר, והיא הסתיימה בהתשה של שני הצדדים.\nהמלחמה נמשכה למעלה משלוש שנים לאורך החזית המצרית, הירדנית והסורית. עיקר הלחימה היה בחזית תעלת סואץ שבה צבא מצרים וצה\"ל ניהלו מלחמת התשה זה כנגד זה. הצבא המצרי ביצע הפגזות חוזרות ונשנות של המוצבים לאורך תעלת סואץ. בנוסף, נעשה ניסיון מצד המצרים להוביל באו\"ם החלטה שתאלץ את ישראל לסגת מסיני. ישראל ניסתה לשמר את הישגיה במלחמת ששת הימים, ופעלה במלחמת ההתשה למניעת הישג קרקעי מצרי. מלחמת ההתשה החלה בעצימות נמוכה לאורך קו התעלה זמן קצר לאחר סיומה של מלחמת ששת הימים. העימות הסלים לעצימות גבוהה החל במרץ 1969.\nבחזית המצרית, המלחמה התאפיינה בהפגזות כבדות של ארטילריה מצרית על עמדות צה\"ל לאורך התעלה, ופשיטות קומנדו מצריות. בתגובה הפעיל צה\"ל את חיל האוויר שניסה לשתק את מקורות הירי לאורך התעלה ובשלב מאוחר יותר עבר לתקיפת מטרות רבות בעומק מצרים. בנוסף, יזמה ישראל פשיטות קומנדו ופשיטות משוריינות לשטח מצרים. תקיפות אלו, שאיתן לא יכלו המצרים להתמודד, גרמו להתערבות סובייטית ישירה במלחמה. המלחמה הובילה לעליית המעורבות הסובייטית במצרים, ובסופו של דבר להתבססות של חיל האוויר הסובייטי להגנת ערי מצרים שהובילה לקרב אווירי ישיר בין ישראל לברית המועצות. בנוסף חימשה ברית המועצות את מצרים בסוללות ארטילריה להגנה אווירית, ששינו את המאזן האסטרטגי והשפיעו משמעותית על מלחמת יום הכיפורים.\nבסופו של דבר, המלחמה נגמרה בתיקו אסטרטגי. אף צד לא הצליח להדביר את הכוחות של היריב. לצד מלחמה זו התנהלה גם מלחמת ההתשה בבקעת הירדן ומלחמת ההתשה בחזית הסורית. בסיומה של המלחמה, מצרים, בסיועה המסיבי של ברית המועצות, הצליחה לנטרל חלק מהעליונות האווירית הישראלית באזור העימות מעל תעלת סואץ, הודות לקידום מערכי הנ\"מ המתקדמים אל עבר התעלה. לפיתוח ולהצבה של מערך הנ\"מ המצרי ברדיוס שמכסה מספר קילומטרים לתוך הגדה המזרחית של התעלה, היו השלכות מהותיות על המערכה האווירית במלחמת יום הכיפורים.",
    "pageid": 1291
  },
  {
    "title": "מנחם בגין",
    "extract": "מנחם בגין (‏‏?‏; ‏16 באוגוסט 1913, י\"ג באב ה'תרע\"ג – 9 במרץ 1992, ד' באדר ב' ה'תשנ\"ב) היה פוליטיקאי, מדינאי ואיש צבא ישראלי, שכיהן כראש ממשלת ישראל השישי. לפני הקמת מדינת ישראל שימש כמפקד הארגון הצבאי הלאומי, ולאחר הקמת המדינה היה ליושב-ראש תנועת החרות שהתמזגה מאוחר יותר אל גח\"ל ומשם לליכוד. כיהן כחבר בעשר הכנסות הראשונות וכשר בממשלות ישראל.\nאת דרכו הציבורית החל בגין כמפקד קן בית\"ר במחוז מגוריו. בשנת 1939 מונה לנציב תנועת בית\"ר בפולין. לאחר שפרצה מלחמת העולם השנייה נעצר בגין על ידי שלטונות ברית המועצות בליטא בעוון פעילות ציונית, ונשלח לגולאג. לאחר ששוחרר הצטרף בגין אל הכוח הצבאי הפולני שלחם יחד עם בעלות הברית, והגיע עם יחידתו אל ארץ ישראל. ב-1944 שוחרר מהצבא הפולני והתמנה למפקד הארגון הצבאי הלאומי. בגין הכריז על מרד גלוי נגד שלטונות המנדט הבריטי במטרה להביא לסילוקם ולהקמת מדינה יהודית.\nזמן קצר אחרי הכרזת העצמאות הכריז בגין על יציאה מן המחתרת ועל ניתוב האצ\"ל אל המגרש הפוליטי באמצעות המפלגה שהקים בו ביום - תנועת החרות, שהיוותה את האופוזיציה האידאולוגית לממשלות תנועת הפועלים בהנהגת מפא\"י ומפלגת העבודה. מאבקו הפוליטי המשמעותי הראשון של בגין היה נגד הסכם השילומים שעמדו על הפרק, בין ממשלת ישראל לבין ממשלת גרמניה המערבית.\nבשנת 1965 הוביל בגין את תנועת החרות לריצה משותפת עם המפלגה הליברלית במסגרת גח\"ל (גוש חרות ליברלים). ב-1967 צורפה גח\"ל לממשלתו של לוי אשכול על רקע תקופת ההמתנה, ובגין מונה לראשונה לשר בלי תיק. בגין המשיך לכהן כשר גם בממשלותיה של גולדה מאיר, אך הוביל את סיעתו לפרישה ממנה בעקבות תוכנית רוג'רס. בשנת 1973 התמזגה גח\"ל עם מפלגות קטנות נוספות ליצירת הליכוד.\nבבחירות לכנסת התשיעית ניצחה רשימת הליכוד בראשות בגין, במה שמכונה \"המהפך\". היו אלו חילופי השלטון הראשונים בישראל, כאשר לראשונה בהיסטוריה של מדינת ישראל הרכיבה את הממשלה מפלגה שאינה מפא\"י. ממשלתו של בגין הנהיגה לראשונה מדיניות ליברלית בכלכלה הישראלית, והחלה גם מנתבת משאבים משמעותיים יותר אל עיירות הפיתוח, ההתנחלויות ביהודה, שומרון, עזה וסיני והמגזר הדתי והחרדי. כמו-כן חל היפוך ביחס המדינה לגיוס החרדים - אחוז החרדים שנהנה מפטור גדל משמעותית, גם ביחס לחלקם באוכלוסייה.\nבתקופת כהונתו של בגין כראש הממשלה חלה תפנית במקומה של ישראל במזרח התיכון, בשנת 1979 נחתם הסכם השלום עם מצרים, שבמסגרתו פונה חצי האי סיני מהתיישבות ישראלית, ובגינו זכה בגין בפרס נובל לשלום לשנת 1978. בשנת 1982, לאחר מתיחות ביטחונית בגבול לבנון, הביא לפתיחת מבצע שלום הגליל שהתפתח למלחמת לבנון הראשונה. כתוצאה, שהה צה\"ל בדרום לבנון עד לשנת 2000.\nבגין התפטר מתפקידיו בממשלה, בכנסת ובמפלגה בשנת 1983, ומעולם לא נעתר לפרט את הסיבות שהביאו אותו להחלטה זו. מאז הסתגר בביתו בירושלים עד שנפטר בשנת 1992. בגין נקבר בבית הקברות היהודי בהר הזיתים בהלוויה רבת משתתפים.",
    "pageid": 517
  },
  {
    "title": "נבחרת ארגנטינה בכדורגל",
    "extract": "נבחרת ארגנטינה בכדורגל לגברים (בספרדית: Selección de fútbol de Argentina) מייצגת את ארגנטינה מאז 1901 והיא אלופת העולם המכהנת. נבחרת הכדורגל מנוהלת על ידי התאחדות הכדורגל הארגנטינאית. נבחרת ארגנטינה, המכונה \"אלביסלסטה\" (לבן ותכלת) כצבעי תלבושתה, נחשבת לאחת הנבחרות הטובות בעולם, ולזכותה שלוש זכיות בגביע העולם (1978, 1986 ו-2022), 16 זכיות בקופה אמריקה ושתי זכיות במדליית הזהב האולימפית.\nהדירוג הנוכחי של נבחרת ארגנטינה ברשימת הדירוג של פיפ\"א, הוא המקום ה-1 בעולם, נכון ל-20 ביוני 2024; הניקוד הוא 1,860.14 – עלייה של נקודה אחת לעומת ניקוד קודם. דירוג השיא 1 נמדד לראשונה במרץ 2007, והדירוג הנמוך ביותר 24 נמדד לראשונה באוגוסט 1996. נבחרת ארגנטינה הייתה בראש הדירוג העולמי של פיפ\"א לראשונה במרץ 2007 למשך חודש, ובפעם השנייה למשך עשרה חודשים בין אוקטובר 2007 לבין יולי 2008.\nמלך השערים של נבחרת ארגנטינה הוא ליונל מסי עם 109 שערים. מסי הוא גם שיאן ההופעות בנבחרת (187).",
    "pageid": 63145
  },
  {
    "title": "נמל התעופה בן-גוריון",
    "extract": "נמל התעופה הבין-לאומי בן־גוריון (ראשי תיבות: נתב\"ג) הוא נמל התעופה הבין-לאומי הגדול ביותר בישראל מבחינת תעבורת נוסעים וכלי טיס, ומשמש כשער הכניסה הראשי למדינה מאז הקמתו. הנמל שוכן במרחק של כ־40 ק\"מ מירושלים וכ־20 ק\"מ מתל אביב.\nבעת הקמתו על ידי רשויות המנדט הבריטי בשנת 1934, לפני קום המדינה, כונה שדה התעופה בשם \"Lydda Airport\" וגם \"שדה התעופה וילהלמה\", על שם היישוב הטמפלרי וילהלמה ששכן בסמוך. לאחר מלחמת השחרור המשיך להיקרא \"שדה התעופה לוד\" על שם העיר לוד הסמוכה. בדצמבר 1973, כשבוע לאחר מותו של דוד בן־גוריון, ראש הממשלה הראשון של ישראל, הוסב שמו של נמל התעופה על שמו של בן־גוריון.\nהשדה מופעל על ידי רשות שדות התעופה, ומשמש כמרכז הפעילות ומושב הנהלתה של חברת אל על, חברת הדגל של ישראל. עוד משמש הנמל כמרכז פעילותן של חברות התעופה הישראליות ישראייר וארקיע ושל חברת המטען ק.א.ל. נמל התעופה משמש גם כמרכזה של התעשייה האווירית לישראל וכמקום מושבה של רשות שדות התעופה. רשות התעופה האזרחית שוכנת סמוך לו, באיירפורט סיטי.\nבשנת 2022 עברו בנמל 20,008,532 נוסעים.",
    "pageid": 9933
  },
  {
    "title": "סינגפור",
    "extract": "רפובליקת סינגפור (באנגלית: Republic of Singapore, במלאית: Republik Singapura, במנדרינית: 新加坡共和国, בטמילית: சிங்கப்பூர் குடியரசு) היא עיר-מדינה בדרום-מזרח אסיה, השוכנת מדרום למלזיה. סינגפור מורכבת מאי מרכזי ומאיים קטנים. על אף ממדיה הזעירים, לסינגפור מעמד חשוב בכלכלה העולמית, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.",
    "pageid": 335459
  },
  {
    "title": "עלינו לשבח",
    "extract": "עלֵינו לשבֵּח היא תפילה. חלקה הראשון מכיל דברי שבח לאלוהים על כך שעם ישראל זוכים להתפלל לפניו, בניגוד לגויים המתפללים לאל שווא. \nחלקה השני, \"עַל כֵּן נְקַוֶּה\" מביע תקווה שכל בני האדם יכירו בייחודו של אלוהי ישראל ויעבדו אותו 'שכם אחד'. התפילה נתקנה עבור החלק הפותח את מלכויות בתפילת מוסף של ראש השנה, אך בחלק מהקהילות נאמרת גם בסיום שלוש התפילות בכל יום. על פי המסורת תפילה זו חוברה בידי יהושע בן נון.",
    "pageid": 106022
  },
  {
    "title": "ערים תאומות",
    "extract": "ערים תאומות היא התקשרות במסגרתה ערים ממקומות מרוחקים זה מזה, הן גאוגרפית והן פוליטית, מזווגות זו לזו, תוך מתן דגש על אימוץ קשרים תרבותיים ואנושיים אחרים. ערים תאומות בדרך כלל (אם כי לא תמיד) חולקות מאפיינים דמוגרפיים דומים. לעיתים גם אזורים שלמים מחליטים על ברית \"תאומוּת\", למשל מחוז האינאן בסין ומחוז צ'ג'ו בקוריאה הדרומית. בפועל, הסכמי ערים תאומות בדרך כלל מוצאים ביטוי בחילופי סטודנטים כמו גם בשיתופי פעולה תרבותיים וכלכליים.",
    "pageid": 42183
  },
  {
    "title": "פות",
    "extract": "פּוֹת (בלטינית: Vulva) היא מכלול של איברי מין חיצוניים הנמצאים במפשעה הנקבית.\nתפקידיה הביולוגיים העיקריים של הפות כוללים מתן שתן, לידה, יחסי מין והפרשת נוזלי הווסת. הפות מתפתחת בשלבים אחדים, בעיקר בתקופת ההיריון ובגיל ההתבגרות. על פתח הנרתיק, הדגדגן ופתח צינור השופכה מגינות שפתי הפות.\nבפות ובמיוחד בדגדגן מצויים תאי עצב בריכוז גבוה יחסית לאיברי גוף אחרים, ומכאן הרגישות הרבה לכאב או לעונג (שנועד מבחינה ביולוגית לשמש תמריץ לקיום פעילות מינית).",
    "pageid": 63162
  },
  {
    "title": "פקין אקספרס (תוכנית טלוויזיה ישראלית)",
    "extract": "פקין אקספרס היא תוכנית מציאות ישראלית המבוססת על הפורמט ההולנדי \"Peking Express\" . התוכנית תוכננה לעלות לשידור ב-10 באוקטובר 2023 ברשת 13, אך עקב פריצתה של מלחמת חרבות ברזל, נדחתה עלייתה ל-11 בפברואר 2024.",
    "pageid": 2256396
  },
  {
    "title": "פשיזם",
    "extract": "פשיזם (מאיטלקית: Fascismo) היא אידאולוגיה ושיטת ממשל לאומנית וטוטליטרית של הימין הרדיקלי. מאפייני הפשיזם הבולטים הם מנהיג דיקטטורי, שלטון הדוגל באוטוקרטיה ריכוזית, מיליטריזם, דיכוי בכוח של האופוזיציה, אמונה בהיררכיה חברתית טבעית, הכפפת האינטרסים האינדיבידואליים למה שנתפס כטובת האומה או הגזע, ומשטור כוחני של החברה והכלכלה.\nהאידאולוגיה הפשיסטית נוצרה באיטליה, בשלהי המאה ה-19, בהשראת היעקובינים בצרפת. כשיטת ממשל היא התקיימה באיטליה, בהנהגתו של בניטו מוסוליני, בתקופה שבין מלחמת העולם הראשונה למלחמת העולם השנייה.\nמקור המילה 'פשיזם' הוא סמל ה\"פָאשֶס\", או פסקס בלטינית – צרור זמורות שעוטף גרזן ושסימל ברומא העתיקה את הסמכות והעוצמה (האימפריום) של השלטון. סמל זה ביטא את הרצון להחזיר את איטליה לתפארת העבר. הוא צורף לסמלי הארגונים והמפלגות הפשיסטיות.",
    "pageid": 6776
  },
  {
    "title": "רפאל איתן",
    "extract": "רפאל \"רפוּל\" איתן (11 בינואר 1929, כ\"ט בטבת ה'תרפ\"ט – 23 בנובמבר 2004, י' בכסלו ה'תשס\"ה) היה הרמטכ\"ל ה-11 של צה\"ל, חבר הכנסת ושר בממשלות ישראל. כהונתו של איתן כרמטכ\"ל הייתה הארוכה ביותר, 60 חודשים (5 שנים).\n\n",
    "pageid": 2767
  },
  {
    "title": "שחר חסון",
    "extract": "שחר חסון (נולד ב-11 בספטמבר 1976) הוא קומיקאי, סטנדאפיסט, שחקן, מוזיקאי, תסריטאי, ראפר, שדרן רדיו ומנחה טלוויזיה ישראלי.",
    "pageid": 656446
  },
  {
    "title": "שלמה קרעי",
    "extract": "שלמה קַרְעי (נולד ב-6 באפריל 1982, י\"ג בניסן ה'תשמ\"ב) הוא שר התקשורת וחבר הכנסת מטעם הליכוד. רואה חשבון ודוקטור להנדסת תעשייה וניהול בהכשרתו. שימש כמרצה באוניברסיטת בר-אילן.",
    "pageid": 1675735
  },
  {
    "title": "שקל חדש",
    "extract": "שקל חדש או שקל ישראלי (בראשי תיבות: ש\"ח, סמל: ₪, בערבית: شيكل جديد או شيكل إسرائيلي) הוא ההילך החוקי של מדינת ישראל. שטרות ומטבעות של השקל החדש הוכנסו למחזור לראשונה ב-4 בספטמבר 1985, במסגרת תוכנית הייצוב הכלכלית של 1985, אולם המעבר הסופי, שכלל נקיבת מחירים בשקל חדש, נקבע ל-1 בינואר 1986. השקל החדש החליף את המטבע הקודם, השקל, לפי שער המרה של 1,000 שקלים = שקל חדש אחד. השקל החדש מחולק ל-100 אגורות. המעבר לשקל החדש נעשה בהתאם לחוק מטבע השקל החדש, התשמ\"ה-1985.\nהשקל החדש מסומן באמצעות הסימן ₪, שבא משמאל למספר.\nהסימון הרשמי של השקל על-פי תקן ISO 4217 הוא ILS (‏Israeli Shekel), אם כי במקרים רבים מסמנים אותו גם בראשי התיבות של שמו באנגלית – NIS (‏New Israeli Shekel).\nהחל מ-26 במאי 2008 השקל החדש הוא מטבע בר-המרה, לאחר שישראל צורפה באופן רשמי למערכת הסליקה הבין-לאומית.\nב-23 בדצמבר 2017 פורסם כי במשרד האוצר מעוניינים לקדם הנפקת מטבע דיגיטלי על ידי בנק ישראל – \"שקל דיגיטלי\", במטרה להגביל את השימוש בכסף מזומן, וכך לצמצם את פעילות השוק האפור.\n\n",
    "pageid": 391746
  },
  {
    "title": "שרית חדד",
    "extract": "שרית חדד (נולדה בשם שרה חוּדָדָטוֹב, ב-20 בספטמבר 1978) היא זמרת-יוצרת ומלחינה ישראלית. נחשבת לאחת הזמרות המצליחות והמשפיעות ביותר בישראל. רבים משיריה היו ללהיטים וחלקם אף לנכסי צאן ברזל במוזיקה הישראלית (בהם: \"הייתי בגן עדן\" ו\"כשהלב בוכה\"). היא פורצת דרך במוזיקה המזרחית. זכתה חמש פעמים בתואר \"זמרת השנה\" וכן בתואר \"זמרת העשור\" בעשור הראשון של המאה ה-21. ייצגה את ישראל באירוויזיון 2002.",
    "pageid": 66401
  },
  {
    "title": "אברהם לינקולן",
    "extract": "אברהם לינקולן (באנגלית: Abraham Lincoln; ‏‏?‏, נהגה: אֵיְבְּרֵהָם לִינְקְן; 12 בפברואר 1809 – 15 באפריל 1865) היה הנשיא ה-16 של ארצות הברית, ממרץ 1861 ועד הירצחו באפריל 1865. נחשב לאחד הנשיאים החשובים והמשפיעים ביותר בתולדות ארצות הברית. ביטל את העבדות בארצות הברית וחיזק את אחדותה במלחמת האזרחים האמריקאית.\nלינקולן נולד בקנטקי וגדל במערב הישן. למד בכוחות עצמו והפך לעורך דין באילינוי. נבחר למנהיג במפלגה הוויגית, ולחבר בבית הנבחרים של אילינוי ואחר כך בבית הנבחרים של ארצות הברית. ב-1854 סייע בהקמת המפלגה הרפובליקנית, שהשיגה רוב באילינוי וב-1860 נבחר למועמדה לנשיאות ולאחר מכן נבחר לנשיא ארצות הברית, הנשיא הראשון מטעם המפלגה הרפובליקנית.\nניצחונו הוביל להקמת קונפדרציית המדינות של אמריקה, עוד לפני שנכנס אל הבית הלבן וב-12 באפריל 1861 תקפה הקונפדרציה את פורט סאמטר, מה שהוביל לאיחוד הצפון ופתיחתה של מלחמת האזרחים האמריקאית.\nלינקולן פיקח על המלחמה מקרוב, בחר את הגנרלים בעצמו, כולל את יוליסס ס. גרנט והכריע באסטרטגיה של האיחוד, כולל הטלת סגר ימי על הדרום, השתלטות על קנטקי וטנסי, ושימוש בסירות לצורך השתלטות על הנהרות הדרומיים. הוא ניסה לכבוש את בירת הקונפדרציה, ריצ'מונד, והחליף את הגנרלים עד שגרנט הצליח לכבוש אותה.\nמהלכיו לסיום העבדות הובילו להצהרת האמנציפציה ב-1863. הוא השתמש בצבא לצורך הגנה על עבדים נמלטים, עודד את מדינות הגבול לאסור על העבדות, והעביר בקונגרס את התיקון ה-13 לחוקת ארצות הברית, שאסר על העבדות.\nב-14 באפריל 1865, בעת ביקורו בתיאטרון פורד חמישה ימים לאחר כניעת רוברט לי, גנרל הקונפדרציה, נרצח על ידי ג'ון וילקס בות'.",
    "pageid": 11063
  },
  {
    "title": "אוגדת עזה",
    "extract": "עוצבת שועלי האש, המוכרת יותר בשם אוגדת עזה (אוגדה 143), היא אוגדה מרחבית (אוגמ\"ר) של צה\"ל הכפופה לפיקוד הדרום ואחראית על אבטחת הגבול של ישראל עם רצועת עזה. האוגדה כוללת שתי חטיבות - צפונית ודרומית. מפקד האוגדה הנוכחי הוא תא\"ל אבי רוזנפלד.\nעד לביצוע תוכנית ההתנתקות שכן בסיס האוגדה בגוש קטיף, סמוך לנוה דקלים. לאחר מכן הועתק לבסיס במערב הנגב הצפוני, סמוך לקיבוץ אורים. ב-2008 הסתיימה בנייתו של בסיס חדש - מחנה רעים, שנבנה עבור האוגדה בעלות של למעלה ממאה מיליון שקלים, בסמוך לקיבוץ רעים, ומפקדת האוגדה ומפקדות החטיבות המרחביות הכפופות לה עברו לשכון בו.\nהמבצעים העיקריים של האוגדה ברצועת עזה בשנים האחרונות כללו את מבצע קשת בענן, מבצע ימי תשובה, ביצוע תוכנית ההתנתקות, מבצע גשמי קיץ, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר ומלחמת חרבות ברזל.\nבספטמבר 2015, הוחלט לשנות את שמה של האוגדה מ\"שועלי הדרום\" ל\"שועלי האש\", ואת מספרה מ-643 ל-143, כהוקרה לעוצבת עמוד האש שפורקה בשנת 2014.",
    "pageid": 350447
  },
  {
    "title": "אוראל צברי",
    "extract": "אוראל מרסל צברי (נולד ב-28 בנובמבר 1993) הוא שחקן, מדבב, קומיקאי, חקיין ואושיית רשת ישראלי.",
    "pageid": 1770609
  },
  {
    "title": "אליזבת השנייה, מלכת הממלכה המאוחדת",
    "extract": "המלכה אליזבת השנייה (שמה הפרטי המלא: אליזבת אלכסנדרה מרי; באנגלית: Elizabeth II,‏ Elizabeth Alexandra Mary; ‏21 באפריל 1926 – 8 בספטמבר 2022) הייתה מלכת הממלכה המאוחדת של בריטניה הגדולה וצפון אירלנד ו-14 מדינות נוספות. היא כיהנה בנוסף כראש חבר העמים הבריטי, בו חברות גם מדינות שהיא לא מלכה עליהן. החל מספטמבר 2015 הפכה למלכה אשר תקופת כהונתה היא הארוכה ביותר בהיסטוריה של המלוכה הבריטית. בעת פטירתה הייתה האדם עם הוותק הרב ביותר בעולם הנושא בתואר \"ראש מדינה\".\n\nמלבד היותה ראש הממלכה המאוחדת וחבר העמים הבריטי, שימשה אליזבת כמפקדת העליונה של הצבא הבריטי והמושלת העליונה של הכנסייה האנגליקנית העולמית. במקומות מסוימים היא נשאה תארים שונים, בין היתר: דוכסית נורמנדי, דוכסית לנקסטר, ראש השבטים העליונה של פיג'י ושליטת האי מאן. המלכה הייתה אחת משני אישים בלבד המכהנים כראש מדינה ביותר ממדינה אחת (השני הוא נשיא צרפת, המכהן כנסיך שותף של אנדורה).\nבתחילת שלטונה, בשנת 1952, היו נתונות למלכותה שבע מדינות, ולאורך כהונתה היא מלכה ב-32 מדינות שונות. במהלך כהונתה קיבלו מדינות רבות שהיו נתונות לשלטון האימפריה הבריטית עצמאות, אך חלקן הוסיפו לראות בה את מלכתן באופן סמלי עד שמינו לעצמן ראש מדינה מקומי (בדרך-כלל נשיא). 14 מדינות מלבד בריטניה הוסיפו לראות בה את מלכתן עד לפטירתה, בשנת 2022, בהן קנדה, אוסטרליה, ניו זילנד ושאר ממלכות חבר העמים הבריטי. בכל מדינה ממדינות אלו הוכר שלטונה של המלכה באופן עצמאי והיא הייתה מיוצגת בהן על ידי מושל כללי, שמונה מטעמה בהמלצת הממשלה המקומית. כל המדינות שבהן מלכה אליזבת השנייה היו חברות בחבר העמים הבריטי ואוכלוסייתן מקיפה כ-140 מיליון תושבים. בחבר העמים הבריטי חברות גם מדינות שלא היו נתונות למלכותה של אליזבת השנייה, אולם היא כיהנה גם כראש הארגון.\nסמכויותיה היו רחבות היקף להלכה, אך בפועל היא לא עשתה בהן שימוש. כמעט כל פעולותיה, בפרט בתחום הפוליטי, נעשו לצרכים סמליים וטקסיים בלבד. לדוגמה, בעת הצגת ממשלה חדשה בבריטניה, היא קראה את הנאום שכתב ראש הממשלה הנבחר. עם זאת, תחקירים שנעשו על שימוש בכוח הרשמי של המלוכה הראו שנעשה שימוש, בהקף לא ידוע, בחובת הפרלמנט לקבל את הסכמת המלוכה לדיון על הצעות חוק שנוגעות לאינטרסים או לסמכות של המלוכה כדי להשפיע על החקיקה.\nכהונתה החלה עם פטירת אביה, המלך ג'ורג' השישי, ב-6 בפברואר 1952. היא נישאה בשנת 1947 לנסיך פיליפ, שמאז נישואיהם ועד מותו נשא את תואר \"הדוכס מאדינבורו\" (ובהתאם, אליזבת הייתה גם דוכסית אדינבורו מנישואיה לפיליפ, בלי קשר לעובדת היותה מלכה), שכן במקרה שהמלכה מכהנת בתפקיד המונרך, בעלה לא נקרא \"מלך\".\nב-8 בספטמבר 2022 הלכה לעולמה בגיל 96, לאחר 70 שנות מלכות. את הכתר ירש בנה, המלך צ'ארלס השלישי.",
    "pageid": 12468
  },
  {
    "title": "אמה מנורמנדיה",
    "extract": "אמה מנורמנדיה (985 לערך – 6 במרץ 1052) הייתה בתם של רישאר הראשון, דוכס נורמנדי ושל אשתו השנייה, גוּנוֹרה (Gunnora). בעקבות נישואיה לאתלרד השני (בין השנים 1002–1016) ולקאנוט הגדול (בין השנים 1017–1035) הפכה להיות המלכה הרעיה של אנגליה, דנמרק ונורווגיה. היא הייתה אם לשלושה בנים: אדוארד המודה, אלפרד אֶתֶלינג והארדיקאנוט, ושתי בנות: גוֹדה נסיכת אנגליה וגוּנהילדה נסיכת דנמרק. גם לאחר מות שני בעליה, נותרה אמה פעילה בחיי הציבור והמשיכה לקחת חלק בחיים הפוליטיים. אמה כונתה \"הראשונה מבין מלכוֹת ימי הביניים המוקדמים\" והיא עומדת במרכזה של היצירה הספרותית \"שיר הלל למלכה אמה\" (Encomium Emmae Reginae), שהיא מקור חשוב להיסטוריה של אנגליה בראשית המאה ה-11.",
    "pageid": 1211584
  },
  {
    "title": "אנגליה",
    "extract": "אנגליה (באנגלית: England; \"אִינְגְלַנְד\") היא הגדולה בארצות הממלכה המאוחדת של בריטניה הגדולה וצפון אירלנד. אוכלוסיית אנגליה מהווה יותר מ-83% מאוכלוסיית הממלכה, ושטחה הוא כשני שלישים משטח האי הבריטי. ביבשה, אנגליה גובלת בוויילס בדרום-מערב ובסקוטלנד בצפון, ובים, בתעלת למאנש, בים הצפוני ובים האירי.\nמקור שם הארץ הוא באנגלים, אחד השבטים הגרמאניים שהתנחלו בבריטניה במאה החמישית והשישית. ממלכת אנגליה שהתגבשה במאה התשיעית הייתה המדינה החזקה באיים הבריטיים במשך קרוב לאלף שנים. ב-1707 התאחדה עם ממלכת סקוטלנד ונוסדה הממלכה המאוחדת. אנגליה נבדלת משלוש הארצות האחרות בכך שאין לה כל אוטונומיה פוליטית, והיא נשלטת ישירות על ידי הממשלה והפרלמנט הבריטיים, השוכנים בלונדון, שהיא בירת הארץ והממלכה גם יחד. מבחינה משפטית, אנגליה וויילס מהוות יחידה אחת הכפופה למערכת חוקים זהה, הנבדלת מזו של סקוטלנד וצפון אירלנד. בשל הדומיננטיות שלה, בעבר ובהווה, \"אנגליה\" משמשת לעיתים כמילה נרדפת לכלל הממלכה או לאי הבריטי.",
    "pageid": 2967
  },
  {
    "title": "אנדראה מורז",
    "extract": "אנדראה (אנדי) מוּרֶז (באנגלית: Andrea \"Andi\" Murez; נולדה ב-29 בינואר 1992) היא שחיינית ישראלית-אמריקאית. היא אלופה ושיאנית ישראל במשחים ל-50 מטר, ל-100 מטר, ל-200 מטר ול-400 מטר חופשי, ובעלת 18 מדליות מהמכביה מהן 13 זהב. מורז היא השחיינית הישראלית הראשונה ששחתה 200 מטר חופשי בפחות מ-2 דקות, והספורטאית הישראלית הראשונה שהשיגה את הקריטריון לאולימפיאדת ריו דה ז'ניירו (2016).",
    "pageid": 1289915
  },
  {
    "title": "אף אחד לא עוזב את פאלו אלטו",
    "extract": "אף אחד לא עוזב את פאלו אלטו היא סדרת דרמת מתח ישראלית המבוססת על ספר בעל אותו שם מאת יניב איצקוביץ', שיצר גם את הסדרה. הסדרה כוללת 7 פרקים והיא משודרת החל מ-20 במאי 2024 בקשת 12.\nהסדרה תוכננה להיות משודרת עוד בשנת 2023, אך עלייתה לאוויר נדחתה בשל פריצתה של מלחמת חרבות ברזל.",
    "pageid": 2335622
  },
  {
    "title": "אריאל שרון",
    "extract": "אריאל (אריק) שרון (26 בפברואר 1928, ה' באדר ה'תרפ\"ח – 11 בינואר 2014, י' בשבט ה'תשע\"ד) היה ראש ממשלת ישראל ה-11 בין השנים 2001–2006, שר בממשלות ישראל, חבר הכנסת מטעם סיעת הליכוד, מייסד ויושב ראש מפלגת קדימה. לפני כניסתו לחיים הפוליטיים היה שרון מפקד חטיבת הצנחנים, מקים יחידה 101 ונודע בפעולות התגמול שעליהן פיקד וכמי שהכריע את הטרור ברצועת עזה בתחילת שנות ה-70 כאלוף פיקוד הדרום. במלחמת יום הכיפורים חצה עם אוגדתו את תעלת סואץ והביא למפנה העיקרי בחזית הדרום.\nהיה ממייסדי מפלגת הליכוד, שחרתה על דגלה את חזון ארץ ישראל השלמה. במשך שלושים שנות פעילותו הפוליטית בלט בגישתו התקיפה למלחמה בטרור ובתמיכתו במפעל ההתנחלויות, ואף כונה \"אבי ההתנחלויות\". כשר הביטחון הוביל את צה\"ל למלחמת לבנון הראשונה, וכראש הממשלה הוביל במרץ 2002 את ישראל למבצע חומת מגן. בשנת 2003, לאחר שנבחר בשנית לראשות הממשלה, חל מפנה בעמדותיו: הוא הכריז על תוכנית ההתנתקות, ובאוגוסט 2005 פינה את כל ההתנחלויות מרצועת עזה וכן ארבע התנחלויות בצפון השומרון. בנובמבר אותה שנה פרש מהליכוד והקים את מפלגת קדימה.",
    "pageid": 298565
  },
  {
    "title": "אריק איינשטיין",
    "extract": "אריק איינשטיין (3 בינואר 1939, י\"ב בטבת ה'תרצ\"ט – 26 בנובמבר 2013, כ\"ד בכסלו ה'תשע\"ד) היה זמר-יוצר, שחקן, קומיקאי ותסריטאי ישראלי, מחלוצי הרוק הישראלי ואחד האמנים הישראלים הגדולים, הפופולריים והמשפיעים בכל הזמנים. שיתופי הפעולה שלו היו אינטגרליים לעיצוב התרבות הישראלית. היה חבר בלהקות הנח\"ל, בצל ירוק, שלישיית גשר הירקון והחלונות הגבוהים, וחלק מחבורת לול. שיתופי הפעולה שלו עם שלום חנוך ולהקת הצ'רצ'ילים הניבו את אלבומי הרוק הראשונים בישראל.\nאיינשטיין נחשב לאחד הזמרים הישראלים המשפיעים ביותר ואף זכה למעמד פולחני בתרבות הישראלית. מבקר המוזיקה יואב קוטנר תיאר אותו כך: ”אריק איינשטיין הוא יותר מאשר הזמר הישראלי הגדול ביותר. איינשטיין הוא ארץ ישראל האמיתית”. בשנת 2013 יזמה שרת התרבות והספורט לימור לבנת פרס בשם פרס אריק איינשטיין.",
    "pageid": 32528
  },
  {
    "title": "בובספוג מכנסמרובע",
    "extract": "בּוֹבּסְפוֹג מִכְנָסמְרֻבָּע (באנגלית: SpongeBob SquarePants) היא סדרת אנימציה אמריקאית הומוריסטית שנוצרה על ידי הביולוג הימי והאנימטור סטיבן הילנבורג עבור רשת ניקלודיאון האמריקאית. הסדרה שודרה לראשונה בערוץ ניקלודיאון של ארצות הברית ב־1 במאי 1999. העלילה מתרחשת בעיר במעמקי הים, ומתמקדת בהרפתקאותיהם של ספוג ים בשם בובספוג מכנסמרובע ושל קרוביו. בובספוג מכנסמרובע נחשבת לאחת מסדרות הילדים המוכרות והמצליחות ביותר בכל הזמנים.\nהסדרה נבחרה על ידי המגזין \"טיים\" כאחת מ-100 הסדרות הטובות ביותר בכל הזמנים.\nבישראל, הסדרה החלה את שידוריה ב-1 ביולי 2003 עם פתיחת ערוץ ניקלודיאון הישראלי, ומאז משודרת בדיבוב לעברית; בעבר, גרסה מתורגמת שודרה בערוץ בשעות הלילה. החל מאוגוסט 2017 הסדרה משודרת בדיבוב לערבית בערוץ מכאן 33. ב-2023 הודיעה ניקלודיאון כי הסדרה תחודש לעונה 15.\n\n",
    "pageid": 41029
  },
  {
    "title": "בלוטת יותרת הכליה",
    "extract": "בלוטות יוֹתֶרֶת הַכִּלְיָה (לעיתים בלוטות הטוחה או אדרנל) הן שתי בלוטות אנדוקריניות הממוקמות כל אחת על המשטח העליון של הכליה.\nבעוד ששמן נובע מסמיכותן הפיזית לכליות, הפעילות והתפקידים של בלוטות יותרת הכליה שונים בתכלית השינוי מאלו של הכליות. בלוטות יותרת הכליה מווסתות את האיזון של תפקודים רבים בגוף האדם על ידי הפרשה הורמונלית של קורטיזול ואדרנלין.",
    "pageid": 121470
  },
  {
    "title": "ברוך אבוחצירא",
    "extract": "רבי ברוך אבוחצירא (מכונה גם באבא ברוך; נולד בט' בתשרי תש\"ב, 30 בספטמבר 1941) הוא בנו של המקובל רבי ישראל אבוחצירא (\"הבאבא סאלי\"). מאז פטירת אביו מנהל את חצרו בנתיבות.",
    "pageid": 43042
  },
  {
    "title": "ברוך גולדשטיין",
    "extract": "ברוך (קאפל) גולדשטיין (9 בדצמבר 1956, ה' בטבת ה'תשי\"ז – 25 בפברואר 1994, י\"ד באדר ה'תשנ\"ד) היה רופא ישראלי תושב קריית ארבע, שרצח 29 מתפללים מוסלמים ופצע כ-125 במעשה טרור הידוע כטבח מערת המכפלה. המתפללים השתלטו עליו והרגו אותו. מעשה הרצח, הנחשב לאירוע הקשה ביותר בתולדות הטרור היהודי בישראל, זעזע את החברה הישראלית והפלסטינית.\nגולדשטיין היה פעיל בתנועת כך, והופיע במקום השלישי ברשימתה לקראת הבחירות לכנסת האחת עשרה והשתים עשרה ונבחר מטעמה למועצת קריית ארבע.",
    "pageid": 551490
  },
  {
    "title": "גאבי (כדורגלן)",
    "extract": "פבלו מרטין פאאס גאבירה (בספרדית: Pablo Martín Páez Gavira; נולד ב-5 באוגוסט 2004 בלוס פלאסיוס אי וייפרנקה שבספרד), הידוע בקיצור כגאבי (Gavi) הוא כדורגלן ספרדי המשחק בעמדת הקשר בקבוצת ברצלונה מהלה ליגה ובנבחרת ספרד.",
    "pageid": 2026864
  },
  {
    "title": "גיוס בני ישיבות",
    "extract": "גיוס בני ישיבות לצה\"ל או הימנעותם מגיוס מהווה נקודת מחלוקת בחברה הישראלית מאז הקמת המדינה ועד ימינו. עם הקמת מדינת ישראל הונהג שירות חובה בצה\"ל, אך גיוסם של תלמידי ישיבות נדחה בהסדר המכונה \"תורתו אומנותו\", שלפיו ניתנה אפשרות לדחות את הגיוס לצה\"ל כדי לעסוק בלימוד תורה.\nמספר בני הישיבה שבהסדר \"תורתו אומנותו\" הלך וגדל עם השנים ומאז ראשית שנות ה-70 הוא עומד במרכזו של ויכוח ציבורי. בשנת 1974 2.4% משנתון הגיוס היו תחת ההסדר, מספר זה הגיע ל-9.2% בשנת 1999, ל-16% בשנת 2010 ול-17.6% בשנת 2021. באמצע 2005 נכללו בהסדר 41,450 איש, כ־0.6% מהתושבים. בשנת 2017 11,800 צעירים חדשים הצטרפו להסדר דחיית השירות. הגידול המשמעותי ביותר במספר בני הישיבות הכלולים בהסדר היה עם כינונה של ממשלת בגין הראשונה, כאשר שר הביטחון, עזר ויצמן, ביטל את ההגבלה על מספר דוחי הגיוס, שעמד עד אז על 800 תלמידי ישיבות חדשים בכל שנה, ואף הרחיב את הגדרת הזכאות לדחיית שירות.\nרוב תלמידי הישיבות שגיוסם נדחה במסגרת \"תורתו אומנותו\" הם חרדים, ורבים מהם דוחים את גיוסם מדי שנה עד לחציית גיל הגיוס. בציבור הדתי-לאומי מעטים מהמועמדים לגיוס אינם מתגייסים כלל. חלקם מתגייסים לשירות צבאי מלא בגיל מאוחר מהרגיל, חלקם מתגייסים במסגרת ישיבות ההסדר, חלקם משרתים שירות מקוצר במסגרת הסדרים כמו הסדר מרכז ושלב ב', ויש המתגייסים לשירות לאומי-אזרחי.\nתוצאת לוואי של דחיית גיוס בני הישיבות הייתה פגיעה בשיעור התעסוקה של גברים בחברה החרדית והתבססות \"חברת הלומדים\". משום שהפסקת הלימודים בישיבה לטובת עבודה טומנת בחובה אפשרות גיוס עקב ביטול מעמד 'תורתו אומנותו', אלו שמתנגדים לגיוס לצה\"ל מסיבות אידאולוגיות נאלצים להמשיך בלימודם עד הגעה לגיל הפטור מגיוס. לקראת סוף העשור הראשון של המאה ה-21 החלה מדינת ישראל לדון בצורך להגביר את שילוב המגזר החרדי בשוק העבודה הישראלי באמצעות הורדת גיל הפטור, והצעת מסגרות שירות המאפשרות השתלבות בשוק התעסוקה. בשנת 2014 נקבע כי יהיה ניתן להפחית משעות הלימודים בישיבה 15 שעות שבועיות ללימודים להכשרה מקצועית.\nבשנת 1998 פסק בג\"ץ כי הפטור הגורף משירות, שנתן שר הביטחון לכלל תלמידי הישיבות, אינו חוקתי בשל הפגיעה הלא-מידתית בשוויון, ופסל אותו. מאז פסל בג\"ץ את כל ההסדרים שהושגו בסוגיה זו. החל מ-1 ביולי 2023 אין תוקף חוקי לשחרורם של בני הישיבות משירות בצה\"ל. במרץ 2024 החל להתגבש מתווה לחקיקת חוק הגיוס, שבין השאר נועד להסדיר את הפטור מסיבת \"תורתו אומנותו\" תוך צמצום השימוש בו, וחובת גיוס לצבא או לארגוני התנדבות חלופיים למי שאינו עונה על הגדרות הפטור.\nביוני 2024 פסק בג\"ץ שאין מסגרת חוקית המאפשרת להבחין בין בני ישיבות לתושבים אחרים במדינת ישראל המחויבים בגיוס, ולכן לממשלת ישראל אין סמכות חוקית למנוע את גיוסם לצבא, ובהתאם לכך חובה לפעול לגייסם. ההחלטה גם אוסרת על העברת כספי תמיכה לישיבות וכוללים עבור תלמידים שקיבלו פטור.",
    "pageid": 858407
  },
  {
    "title": "האח הגדול עונה 13",
    "extract": "האח הגדול עונה 13 היא העונה ה-13 של תוכנית המציאות הישראלית \"האח הגדול\", והעונה השביעית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-30 במאי 2023. הגמר נערך ב-10 בספטמבר, ובסופו ניצחה הדיירת יובל מעתוק. את העונה הנחו גיא זו-ארץ ולירון ויצמן.\n\nזאת העונה הרגילה מספר שלוש עשרה במצטבר והעונה החמישית הרגילה ברשת 13.\nפרומו העונה שודר לראשונה ב-7 במאי 2023 במהלך התוכנית \"הצינור\". בפרומו מוצגות ההכנות של משפחות ישראליות שונות שמתכוננות כל אחת בדרכה לשידור התוכנית, ומתרכזות בשעה היעודה בסלון הבית לצפות בחזרתו של \"האח הגדול\" למסך. ב-17 במאי פורסם רשמית כי העונה תתחיל ב-30 במאי.\nעל אף היותה העונה הרגילה השלוש עשרה שהופקה לתוכנית, היא משווקת בגופי השידור השונים בתור \"עונה 5\", בהתאם להיותה העונה הרגילה החמישית של התוכנית במסגרת הזכיינית \"רשת\".\n\nבית האח הגדול בקריית התקשורת נווה אילן עוצב מחדש גם בעונה זאת. את הבית עיצב שמרי גל נובק, שעיצב את הבית גם בעונה הקודמת.\n\nחדרי הבית:\n\nרשימת 28 הדיירים שנכנסו לבית האח הגדול לפי סדר כניסתם (כולל הדיירים שהודחו בדו-קרב השלט הגדול):\n\nיעקב \"יענקי\" גולדהבר – בן 20, רווק, מבני ברק\nיובל מעתוק – בת 28, רווקה, מתל אביב\nשניר ניסים עופרי – בן 27, נשואי, מעומר\nניקול אורי בוטביניק – בת 21, רווקה, מנשר\nרוי רייניש – בן 26, רווק, מתל אביב\nגיא איתן – בן 33, רווק, מתל אביב\nאתי ייטב – בת 68, נשואה +3, ממנחמיה\nלין אלפי – בת 21, רווקה +1, מהרצליה\nאברהם אקלום – בן 27, רווק, מטירת כרמל\nגל קספרס – בת 37, גרושה +3, מהרצליה\nלרה מטודי – בת 55, גרושה +3, מאשקלון\nיובל לוי – בת 32, רווקה, מיפו\nעידן מורד – בן 26, רווק, מחיפה\nשי עופרי – בת 23, נשואה, מראשון לציון\nבן ויארניק – בן 32, נשוי +2, מאלפי מנשה\nסתיו קצין – בת 33, גרושה +2, מאריאל\n\nספיר בורגיל  - בת 30, רווקה, מעומר\nאלון חובל – בן 24, רווק, מאשדוד\nמאיה גרוסמן - בת 24, רווקה, מרעננה\nאורי כהן – בן 33, רווק +1, מראש העין\n\nליאל נועם קוצרי – בן 28, רווק, מתל אביב\nדנה משה – בת 21, רווקה, מבית שאן\nעדן שבירו – בת 23, רווקה, מחולון\nשיר צרפתי – בת 24, רווקה, מקריית גת\nריקי רוטר – בת 25, בזוגיות, מבת ים\nיאיר שלמה כמכאג'י – בן 31, רווק, מהרצליה\nאורי נגר – בן 30, גרוש +2, ממיתר\n\nבן סטרול – בן 26, בזוגיות, מראשון לציון\n\nביום ה-3, נכנסו לשלט חוצות ענקי שהוקם בגן המושבה שבראשון לציון 2 דיירים (אלון חובל ובן סטרול), באותו הערב נפתחה הצבעה של אלון נגד בן סטרול, המנצח בהצבעה, יכנס לבית כדייר מן המניין. באותו יום, נכנסה לבית ספיר בורגיל, אחותו של שניר בורגיל שנמצאת איתו בסכסוך. ביום ה-6, נחשף כי אלון נבחר להיכנס לבית ובן סטרול הודח אוטומטית.\nביום ה-6, מאיה גרוסמן נכנסה לבית בתור דיירת קבועה מן המניין. מאיה הייתה צריכה לבחור דייר שהיא חושבת שהיא יכולה לנצח, ולהתמודד איתו בדו-קרב על מקום בבית. מאיה בחרה ביובל לוי. ביום ה-12, יובל לוי ניצחה את מאיה, ומאיה הודחה והפכה למודחת הראשונה של העונה.\nביום ה-35, גיא איתן ביקש לעזוב את הבית.\nביום ה-40, אורי כהן, בן זוגה של ניקול נכנס לבית בקרוסלה בתור דייר קבוע מן המניין.\nביום ה-46, לין אלפי ביקשה לעזוב את הבית.\nביום ה-47, נכנסו לבית שבעה דיירים חדשים במסגרת הכניסה השנייה: ליאל נועם קוצרי, דנה משה, עדן שבירו, שיר צרפתי, ריקי רוטר, יאיר שלמה כמכאג'י ואורי נגר.\nביום ה-56, בן ויארניק ביקש לעזוב את הבית.\nביום ה-84, אורי נגר ביקש לעזוב את הבית.\nביום ה-104, התקיים גמר העונה, בו הגיע ליאל למקום החמישי, שניר למקום הרביעי, יענקי למקום השלישי, סתיו למקום השני ובסופו ניצחה יובל מעתוק.\n\nשני דיירים שלוהקו לתוכנית (בן סטרול ואלון חובל) נכנסו לשלט חוצות גדול שהוקם בגן המושבה בראשון לציון, לאחר מכן נפתחה הצבעה, והצופים היו צריכים להכריע מי מבין השניים ייכנס לבית ומי יודח.\nמאיה נכנסה לבית ביום השישי, והייתה צריכה לבחור ביום התשיעי לתוכנית דייר אחד שעמו תתחרה בהצבעת הצופים על מקום קבוע בבית.\nליד חדר האח הגדול, עמדה מכונת כדורים, שבכל הפעלה, היה לה שימוש אחר: ביום ה-17, שניר הפעיל את המכונה (בעזרת מטבע \"האח הגדול\"), ובתוך הכדור היה רשום: \"יציאה וכניסה לרשימת ההדחה\", כלומר, שניר היה צריך לבחור מועמד להדחה ולהוציא אותו מהרשימה, ודייר שיכנס לרשימה במקומו. שניר בחר להוציא את שי ולהכניס את עידן. ביום ה-45, יומיים לפני הכניסה השנייה, בתוך הכדורים היו מסרים אישיים מדיירי הכניסה השנייה לדיירי הכניסה הראשונה (ריקי מסרה ליענקי, עדן מסרה ליובל לוי ואורי נגר מסר לספיר). ביום ה-50, בתוך הכדור שיצא מן המכונה היה שלט, כל אחד בתורו ניסה להפעיל את הטלוויזיה עם השלט, ומי שהצליח קיבל מסר מקרוביו. בן ויארניק קיבל מסר מאשתו וילדיו. ביום ה-62, במסגרת משימת \"המכונה המקוללת\", המכונה הוציאה כדורים שנתנו לדיירים משימות.\nביום ה-40, בדומה לעונה הקודמת, התקיימה הדחה בסיבוב, כלומר, כל אחד מהמועמדים להדחה נכנס לקרוסלה, אם המועמד חזר לסלון, לא הודח, ואם המועמד לא חזר, ובמקומו יושב אדם זר, המועמד הודח, והאדם שיושב במקומו, הוא דייר חדש מן המניין שמחליף אותו. בהדחה בסיבוב הזאת, ניקול הודחה בהדחה מזויפת (הקהל לא הצביע, ההפקה קבעה שניקול תודח), וחזרה ביום ה-41. הדייר שישב במקומה בקרוסלה הוא אורי כהן, בן זוגה של ניקול. ביום ה-41, לאחר חזרתה של ניקול לבית, כל הדיירים למעט אורי היו מועמדים להדחה (שהייתה \"הדחה בסיבוב\") שבסופה הודחה לרה, ובמקומה נכנסה דיאן שוורץ למשימה.\nביום ה-52, סתיו, שקיבלה את סכום הטיפים הגדול ביותר במשימת \"ריזורט האח הגדול\", הייתה צריכה לבחור דייר כניסה שנייה שיכנס לחדר הכוחות, ובחרה באורי נגר. אורי נגר עמד בפני דילמה: לראות בהדחה הבאה את כל ההעמדות להדחה ואז להעמיד בעצמו להדחה, או לקבל חסינות להדחה הבאה – ובחר בחסינות. האח הגדול אמר לאורי נגר שיוכל להשתמש בחסינות על מי שירצה, אך הוא יצטרך גם לבחור מחליף שיכנס לרשימה במקום הדייר החסין, ואם לא ישמור על הכוח בסוד, יועמד להדחה. ביום ה-65, לאחר הדחתה, דנה הייתה צריכה לבחור דייר שיכנס לחדר הכוחות ביום ה-66, ובחרה בשי. שי ניצבה בפני דילמה: לנהל את ההעמדות להדחה ולאחר מכן להעמיד להדחה, או להשתיק דייר ולהעמיד להדחה במקומו, ובחרה בהשתקה. ביום ה-73, שניר, שהשיג את סכום הכסף הגבוהה ביותר במסגרת \"משימת המסע בזמן\", התבקש לבחור דייר שיהיה חסין מפני ההדחה המשולשת שהתקיימה ביום ה-75, ובחר בספיר.\nביום ה-68, נפתחה הצבעה, בה הקהל היה צריך לבחור אם להצביע לשי או ליובל מעתוק, והמנצחת תוכל לפגוש את משפחתה. ביום ה-69, יובל מעתוק נבחרה על ידי הקהל. ליאל היה צריך להחליט אם יובל מ. תפגוש את משפחתה ותהיה הדחה, או שלא תהיה הדחה, ובחר להעניק ליובל מ. את המפגש ושתהיה הדחה, ויובל לוי הודחה.\nביום ה-75, התקיימה הדחה משולשת, אליה היו מועמדים כל הדיירים למעט ספיר (שניצלה מהרשימה על ידי שניר), ובהדחה הודחו שלושה דיירים מהבית: שיר, אורי כהן ואתי. עם סיום ההדחה המשולשת, נקבעו עשרת הדיירים האחרונים של העונה: יענקי, יובל מעתוק, שניר, אברהם, שי, סתיו, ספיר, ליאל, עדן ואורי נגר.\nביום ה-79, נודע לדיירים כי תתקיים הדחה ביום ה-82, אליה כל הבית יהיה מועמד. מה שקרה בפועל, הוא שהקהל הצביע בשתי רשימות: הרשימה הכחולה והרשימה האדומה (במסגרת משימת \"המלחמה על הבית\"), והדייר שהגיע למקום האחרון ברשימה הכחולה, והדייר שהגיע למקום האחרון ברשימה האדומה, הועמדו להדחה בדו-קרב הדחה. ספיר הגיעה למקום האחרון ברשימה האדומה, ועדן הגיעה למקום האחרון ברשימה הכחולה, והשתיים הועמדו להדחה.\nביום ה-78, אברהם זכה בכוח גדול במסגרת משימת \"הקרב על הבית\". ביום ה-80, בחצר עמדו חמישה ארגזי Terminal X, ובכל אחד מהם כוח אחר. אברהם פתח את הארגז שבחר, וקיבל תקציב אישי עד סוף העונה.\n\nמשימה בלתי אפשרית – ביום ה-1, באופן של משימה סודית, יענקי, יובל מעתוק, רוי, ניקול, שניר וגיא היו צריכים לשכנע את הדיירים שהם נכנסו יומיים לפני אירוע הכניסה: יובל מעתוק הייתה צריכה לשכנע את הדיירים ששברה את היד שלה שירדה במדרגות הבית בכניסה, שניר וגיא היו צריכים לשכנע את הדיירים שהם אחים שנמצאים בסכסוך, ניקול ורוי היו צריכים לשכנע את הדיירים שהם \"התאהבו ממבט ראשון\" והפכו לזוג ויענקי יקבל משימה למחרת. כולם נכשלו במשימות שלהם, פרט ליענקי שעדיין לא קיבל משימה. המשימה של יענקי הייתה להחליט אם לקבל תקציב מותרות לכל הבית ושחברי המשימה הסודית לא יקבלו קשר עם משפחותיהם או לקבל קשר עם המשפחות ולחיות עם תקציב בסיסי בלבד. יענקי החליט לקבל תקציב מותרות עבור הבית.\nתיכון האח הגדול – ביום ה-6, כל פעם שנשמע הצלצול, הדיירים התאספו בכיתה. אתי נבחרה על ידי האח הגדול להיות המורה ובן ויארניק ולרה נבחרו בהצבעת הדיירים להיות מלך ומלכת הכיתה. באתגר הראשון, לבן ויארניק ולרה (מלך ומלכת הכיתה), ניתנו תכונות והם היו צריכים להתאים את ה\"טופ 3\" דיירים שהתכונה מתאימה להם, ובמקביל, הדיירים היו צריכים לנחש מי השלושה שבן ויארניק ולרה בחרו, על כל טעות הדיירים קיבלו פסילה אחת. מהאתגר הראשון הדיירים קיבלו 6 פסילות. באתגר השני (\"שיעור ספורט\"), האח הגדול הקריא משפטי עשיתי/לא עשיתי, מי שעשה את מה שהאח אמר, התקדם צעד אחד במסלול. המורה אתי, מלך הכיתה בן ויארניק, מלכת הכיתה לרה וליצנית הכיתה יובל מעתוק היו צריכים לנחש מי שלושת הדיירים הראשונים שיסיימו את המסלול, והם הימרו על אברהם, גיא ושניר. שלושת הדיירים שהגיעו בפועל לסוף המסלול הם אברהם, עידן ולין. הדיירים קיבלו על האתגר השני 2 פסילות (האתגרים הסתיימו והדיירים צברו סך הכל 8 פסילות). בנוסף, בכל לוקר של כל דייר היה פריט, והדייר היה צריך לספר מה הפריט הזה בשבילו. למשל: מאיה הוציאה מהלוקר שלט, והאח הגדול הקרין את תעודת הזהות שלה. בסוף המשימה, אתי פתחה את מעטפת הפסילות, מספר הפסילות הגבולי היה 8, והדיירים ניצחו במשימה וקיבלו תקציב מותרות.\nהחווה הגדולה – ביום ה-14, אברהם וספיר, שנבחרו על ידי האח הגדול להיות בעלי החווה, הביאו לכל דייר תפקיד במשימה: שניר וגיא - תרנגולים, בן ויארניק - בטטה, עידן - חמור, אלון וסתיו - חזירים, יובל לוי - צנון, יענקי, לרה, גל, יובל מעתוק, אתי, שי, ניקול ולין - כבשים. הכבשים נכשלו במשימתם, אך החזירים קיבלו דילמה: תקציב אישי של 1,000 שקלים לעצמם, או שהחזירים ישלימו את משימתם של הכבשים והבית יקבל תקציב מותרות. החזירים השלימו את משימתם של הכבשים והבית זכה בתקציב מותרות.\nכוכב או ניצב – ביום ה-20, הדיירים חולקו לקרבות שונים הקשורים לעולם התהילה, ולאחר כל קרב, צופי ערוץ 26 קבעו מי הכוכב של כל קרב, ומי הניצב של כל קרב, הקרבות היו: יובל מעתוק וסתיו, אתי ויובל לוי, יענקי, לין, אברהם, ושניר, גיא, אלון, בן ויארניק ולרה וגל ושי וספיר וניקול. שלושה ימים לאחר המשימה, אנה זק נכנסה לבית וצילמה עם נבחרת הכוכבים קליפ.\nחפי החפרפרת – ביום ה-27, חפרפרת בשם \"חפי\" נכנס לבית. לאחר שנפגש עם הדיירים, הציג את עצמו והסביר כי הוא אחראי על התקציב השבועי שלהם, ועל כל הצלחה של אתגר, חפי יוסיף כסף לתקציב השבועי. האתגרים היו היו: שי הפכה לפנטומימאית, סתיו נכנסה לחדר מלא קינוחים והייתה צריכה לאכול ארבעה קינוחים, שלידיהם רשום מה ההשלכה של הקינוח, ובן ויארניק הכין את יענקי לטירונות, בסוף הטירונות, יענקי עשה טקס השבעה, ובמהלך הטקס, הזמר חיים משה נכנס לבית ושר את השיר \"נשבע\". בסוף המשימה, חפי ארגן לדיירים מסיבת זוגות. למחרת, הדיירים התחרו בזוגות (בהם היו במסיבה) באתגר מיחזור, בו מי שיאסוף הכי הרבה פסולת ינצח ואחד מבני הזוג יקבל חסינות. סתיו, שנותרה ללא בן זוג, הייתה צריכה לבחור שתי זוגות שלא ישתתפו באתגר, והיא בחרה בשי ושניר ואברהם וספיר. בדו-קרב הראשון של רבע הגמר, התחרו ניקול ולרה נגד לין ויובל מעתוק, ולין ויובל מעתוק ניצחו ועברו לשלב חצי הגמר. בדו-קרב השני של רבע הגמר, התחרו יובל לוי ואתי נגד בן ויארניק ויענקי, ובן ויארניק ויענקי ניצחו ועברו לשלב חצי הגמר. בשלב חצי הגמר, התחרו גיא ואלון (שעברו אוטומטית לחצי הגמר), בן ויארניק ויענקי ויובל מעתוק ולין (שעברו אוטומטית לגמר, לאחר שקיבלו את הניקוד הגבוה ביותר ברבע הגמר). בחצי הגמר, בן ויארניק ויענקי ניצחו את גיא ואלון, ובגמר, יובל מעתוק ולין ניצחו את בן ויארניק ויענקי. יובל מעתוק ולין החליטו שלין תקבל חסינות מהדחה.\nמשימת האגדות – ביום ה-34, כל אחד מהדיירים קיבל דמות מהאגדות, וקיבל אתגר שמתאים לדמות, על כל הצלחה של אתגר, הדיירים קיבלו עוד כסף לתקציב: יובל מעתוק - מעתוק בת הים הקטנה, לרה - היפהפייה הנרדמת, בן ויארניק, יובל לוי, לין וספיר - גמדים, אברהם ושניר - פיטר פן והצל, אתי - המלכה הרעה, גיא - פינוקיו, שי - קווזימודו, ניקול - לכלוכית וסתיו ויענקי - רפונזל והנסיך יענקי.\nהסלון של דיאן – ביום ה-41, דיירת העונה הקודמת, נכנסה לבית. ביום ה-42, באופן של משימה סודית, דיאן סיפרה לדיירים שהיא תראיין כל אחד מהדיירים, ושכל הראיונות משודרים בשידור חי בערוץ 26, ובזמן כל ראיון הצופים בבית מחליטים אם לתת לדייר שמרואיין \"אנרגיה כחולה\" (מה שלא באמת קרה), והדייר שיקבל הכי הרבה \"אנרגיה כחולה\" יקבל פרס שאף דייר ב\"האח הגדול\" קיבל. האח הגדול סיפר לאברהם שההצבעה לא באמת קיימת, שהפרס הוא הצעה (עזיבה תמורת רבע מיליון שקלים) ושהמנצח הוא אברהם, ושביום ה-44, יום \"ההחלטה הסופית\", אברהם יצטרך \"להסכים להצעה\". ביום ה-44, אברהם נכנס לקרוסלה, שם נחשפה \"החלטתו\". אברהם נכנס לסוויטה, בזמן שהאח הגדול סיפר לדיירים שהמשימה הייתה משימה סודית של אברהם, ובזמן שהטלוויזיה של אברהם פתוחה, הם יצטרכו להיות עצובים כאילו באמת עזב. אברהם חזר ביום ה-45, ומכיוון שלא הבין שהדיירים נמצאים במשימה סודית, הדיירים קיבלו עוד כסף לתקציב השבועי. לאחר המשימה שיחקו הדיירים במשחק \"אמת או חובה\", בו שיתפו על חיי העבר שלהם. לאחר מכן ביצעה מולם בסלון הבית הזמרת עטרה אוריה את \"ילד מטריה\".\nריזורט האח הגדול – ביום ה-48, כל אחד מהדיירים הוותיקים של הבית קיבל תפקיד בבית המלון, בעוד שהדיירים החדשים הם האורחים של המלון: ניקול ואתי - פקידות קבלה, ספיר ואברהם - ברמנים, שניר וסתיו - צוות כללי, שי ויענקי - צוות מטבח ויובל לוי, יובל מעתוק ובן ויארניק - צוות בידור. כל העובדים צריכים לפנות לאורחים בחיוך, בנימוס ולסיים כל שירות במשפט \"נולדתי לתת שירות\". שיר וליאל קיבלו משימה סודית, בה תלויה המשימה כולה. שיר וליאל נכשלו במשימתם הסודית, והדיירים קיבלו תקציב בסיסי.\nמשימת ה-Freeze – ביום ה-55, בכל פעם שהדיירים שמעו את המילה \"Freeze\", הם היו צריכים לעצור במקום, ועל כל תזוזה של הדיירים, הדיירים צברו פסילה. במהלך כל פריז, הייתה הפרעה מצחיקה או מרגשת. הדיירים הצליחו במשימה וקיבלו מכתבים מקרוביהם, אך קיבלו תקציב בסיסי. זו הפעם הרביעית שמשימת ה-Freeze קורית בבית, אחרי העונה הרביעית, העונה השביעית ו-12.\nהמכונה המקוללת – ביום ה-62, כמה שעות לאחר הדחתה של ריקי, האח הגדול סיפר לדיירים שהוטלה על מכונת הכדורים קללה. כל עצימה או הסתרה של העיניים ליותר משתי שניות, תגרור קנס כספי, כלומר, לילה לבן, ובזמן הלילה הלבן, הדיירים יקבלו מהמכונה אתגרים שונים.\nמשימת המסע בזמן – ביום ה-69, האח הגדול סיפר לדיירים שהוא בנה מכונת זמן, והדיירים עברו בין תחנות בזמן בעזרתה. התחנות בזמן היו: 2 ביולי 2023, 17 בפברואר 2011, 9 במאי 1998, 31 בדצמבר 1977, 6 ביולי 2023 ו-28 ביוני 2023.\nהקרב על הבית – ביום ה-76, הדיירים התחלקו לקבוצות: הקבוצה האדומה והקבוצה הכחולה. הקבוצות התחרו במספר קרבות שונים, ניצחון בקרב זיכה את הקבוצה בנקודה ובפרס נוסף: הקרב הראשון היה בין ספיר מהקבוצה האדומה לאברהם מהקבוצה הכחולה, הקרב השני היה בין שניר, אורי נגר ויובל מעתוק מהקבוצה האדומה לסתיו, עדן ואברהם מהקבוצה הכחולה, הקרב השלישי היה בין ליאל מהקבוצה האדומה לסתיו מהקבוצה הכחולה, הקרב הרביעי היה בין שי ליובל מעתוק, הקרב החמישי היה בין ספיר לסתיו והקרב השישי היה בין הקבוצה האדומה לקבוצה הכחולה. הקבוצה הכחולה סיימה את המשימה עם 2,600 נקודות, והקבוצה האדומה סיימה את המשימה עם 3,200, כלומר, הקבוצה הכחולה ניצחה בקרב על הבית, וזכתה בתקציב מותרות.\nהטיול הגדול – ביום ה-83, הדיירים קיבלו תיקים וכובעים, ונכנסו לחדר המשימות שהפך לאוטובוס, שהסיע את הדיירים למספר תחנות: התחנה הראשונה הייתה שוק הפשפשים, התחנה השנייה הייתה קפה ג'ו והתחנה השלישית הייתה אולפן האח הגדול. הדיירים עמדו במשימה וקיבלו תקציב מותרות.\nהכסף הגדול – ביום ה-90, כל דייר קיבל מתנה אישית, אך אותו דייר שקיבל את המתנה, היה צריך לבחור איזה דייר ישלם על המתנה. כל דייר קיבל 600 שקלים ל\"אפליקציית ה\"פייבוקס\" שלו\". הדיירים שהצליחו לשמור על הכסף שלהם באפליקציה, יקבלו ריבית על היתרה, ויזכו להגדיל את הסכום שברשותם. סכום הכסף הכולל שצברו הדיירים, ירכיב את התקציב השבועי. בסיום המשימה, לשני הדיירים שנשארו עם הסכום הגבוה ביותר באפליקציה שלהם, תהיה אפשרות לזכות ב-30,000 שקלים. המתנות שהיו במהלך המשימה היו: מתנה לסתיו, שנת צהריים לדיירים, מתנה ליובל מעתוק, הופעה של אושר כהן בבית, מתנה ליענקי, מתנה לשי וליאל ומתנה לאברהם ושניר. הדיירים עמדו במשימה וקיבלו תקציב מותרות. יענקי ויובל מעתוק סיימו את המשימה בתיקו, והתחרו על 30,000 השקלים. בסוף המשימה, יענקי ויובל מעתוק התחלקו ב-30,000 השקלים, וכל אחד מהם קיבל 15,000 שקלים.\nנשף סיום תיכון האח הגדול – ביום ה-97, הדיירים חזרו למשימה הראשונה של העונה, משימת \"תיכון האח הגדול\". אתי, שהייתה \"מחנכת הכיתה\" במשימה, נכנסה לבית, והדיירים ואתי צפו בסרטון שצילמה מאיה בתחילת העונה וסיכמו את העונה. כל דייר בתורו צפה בתעודת הזהות שלו, ניהל שיחה עם קרוביו, צפה בסרטון קצר ממהלך העונה, קיבל בובה מיניאטורית של עצמו וקיבל מתנה נוספת.\nהערות\n\nהערות\n\n\"אח לילה\" משודרת אחרי כמעט כל פרקי העונה בתור לייט-נייט. את התוכנית מנחים שי לי שינדלר וקווין רובין, ומדי פרק, שלושה פאנליסטים אחרים מפאנל המומחים מצטרפים לשי לי וקווין, פאנל המומחים כולל את: בר כהן (עונה 12), אביחי אוחנה (עונה 8), עינב בובליל (עונה 1, עונה 6), שי חי (עונה 7, VIP עונה 3), נופר מור (עונה 3, עונה 6), גל גברעם (עונה 11), נטע ברזני (עונה 9), ליהיא גרינר (עונה 3), אודליה סויסה (עונה 10), מעיין אשכנזי (עונה 8), ספיר בורגיל (עונה 13) ונדיר אליהו.\n\nכמו בשאר העונות שבהן שודרה התוכנית ברשת 13, גם בעונה זו \"חושפים את הכל\" שודרה. בכל פרק דייר אחד או שניים מספרים את סיפורם האישי. בפרק החמישי, המשפחות והקרובים של הפיינליסטים הסבירו למה דווקא להם מגיע לנצח בגמר.\n\nהסלון של דיאן (מנחה: דיאן שוורץ): ב\"הסלון של דיאן\", דיאן שוורץ (משתתפת העונה הקודמת) מסכמת את השבוע ומראיינת את מודחי התוכנית.\nמסיבת בריכה (מנחה: ליהיא גרינר): ליהיא ואורחי הפרק מסכמים את האירועים הכי חשובים שקרו בבית.\nפותחות עין (מנחות: שקד בוארון וקורל מיכאלי): ב\"פותחות עין\", שקד וקורל נותנות ביקורות ל\"לוקים\" של הדיירים.\nהסיכום היומי (מגישים: דור עזאמי ושיר טרן): ב\"הסיכום היומי\", מגישי הפינה, דור עזאמי ושיר טרן מסכמים מדי יום את האירועים שקרו בבית באותו היום.\nפולואח (מגיש: שחר נרדע): מדי שבוע, שחר נרדע מסכם את מדד העוקבים באינסטגרם של הדיירים.\nהמדריך לחיים מאושרים (מגישה: אילנה ברנד): אילנה ברנד, מנטורית רשת 13, מסבירה מדי יום מה אפשר ללמוד מדיירי הבית.\n\nהאח הגדול, באתר חדשות 13, 20 במרץ 2017\n האח הגדול, ברשת החברתית אינסטגרם",
    "pageid": 2218872
  },
  {
    "title": "האנטומיה של גריי (סדרת טלוויזיה)",
    "extract": "האנטומיה של גריי (באנגלית: Grey's Anatomy) היא סדרת טלוויזיה אמריקאית העוסקת בדרמה רפואית שעלתה לשידור לראשונה ב-27 במרץ 2005, שנוצרה על ידי שונדה ריימס ומשודרת בערוץ טלוויזיה \"ABC\". הסדרה מתמקדת בחייהם של רופאים מתמחים, תושבים והמטפלים בכירורגיה כשהם מתפתחים לרופאים ותיקים תוך איזון יחסים אישיים ומקצועיים. הכותרת היא רמז לאנטומיה של גריי, ספר לימוד קלאסי של האנטומיה האנושית שפורסם לראשונה ב-1858 בלונדון ונכתב על ידי הנרי גריי. שונדה ריימס פיתחה את הפיילוט והמשיכה לכתוב לסדרה עד 2015. קריסטה ורנוף, שעבדה בעבר עם ריימס, היא כעת המפיקה הבכירה של הסדרה. ריימס היה גם אחד מהמפיקים בפועל לצד בטסי בירס, מארק גורדון, קריסטה ורנוף, רוב קורן, מארק וילדינג, אלן היינברג ואלן פומפאו. למרות שהסדרה מתרחשת בסיאטל שבוושינגטון, היא מצולמת בעיקר בלוס אנג'לס, קליפורניה, ובונקובר, קולומביה הבריטית.\nהסדרה סובבת סביב דמותה של אלן פומפאו, ד\"ר מרדית' גריי, עד מחצית העונה ה-19 שלה, שלאחריה היא עוברת לפורמט אנסמבלי יותר, כאשר פומפאו תופיע רק ב-8 פרקים בעונה 19. גריי מוצגת לראשונה כמתמחה ואחר כך הופכת להיות ראש הכירורגיה הכללית, תוך הצגת סיבוכי חייו של מנתח. צוות השחקנים המקורי כלל תשעה שחקנים: אלן פומפאו, סנדרה או, קתרין הייגל, ג'סטין צ'יימברס, טי אר נייט, צ'נדרה וילסון, ג'יימס פיקנס, איזאיה וושינגטון ופטריק דמפסי. צוות השחקנים עבר שינויים גדולים במהלך הסדרה. בתחילת העונה ה-19, לתוכנית היה צוות גדול של 18 שחקנים - כולל שלושה שחקנים מהצוות המקורי (פומפאו, וילסון ופיקנס).\nהאנטומיה של גריי היא תוכנית הפריים-טיים התסריטאית הארוכה ביותר המשודרת כעת ב-ABC, וסדרת הפריים-טיים התסריטאית הארוכה ביותר שמועברת על ידי ABC. הצלחת הסדרה הזניקה רבים מכוכביה, כולל את פומפאו, דמפסי ואוה, להכרה עולמית; הם היו בין חמשת שחקני הטלוויזיה המרוויחים ביותר ב-2013. בעוד שהרייטינג של התוכנית ירד במהלך ההרצה (היא הייתה פעם בין עשרת התוכניות המובילות בארצות הברית), היא עדיין אחת התוכניות עם הדירוג הגבוה ביותר מבין 18–49 הדמוגרפיות, והמספר 3 דרמה בכל הטלוויזיה המשודרת בארצות הברית. הסדרה הייתה התוכנית המרוויחה ביותר בטלוויזיה מבחינת פרסום בעונת 2007–2008; בשנת 2017, הוא דורג במקום העשירי ברשימה. בעונתה ה-15, האנטומיה של גריי דורגה כדרמה בעלת הדירוג הגבוה ביותר של ABC. נכון ל-28 בפברואר 2019, זו הייתה סדרת הדרמה הרפואית האמריקאית בפריים-טיים הארוכה ביותר. ב-10 במאי 2019, הסדרה חודשה לעונה 16 ו-17. העונה ה-16 עלתה לראשונה ב-26 בספטמבר 2019. העונה ה-17 עלתה לראשונה ב-12 בנובמבר 2020, כחודשיים מאוחר מהרגיל, עקב עיכובים בהפקה שנגרמו על ידי מגפת הקורונה. ב-10 במאי 2021, הסדרה חודשה לעונה 18, כאשר פומפאו, וילסון ופיקנס חזרו כולם. העונה ה-18 עלתה לראשונה ב-30 בספטמבר 2021. בינואר 2022, הסדרה חודשה לעונה 19, כאשר פומפאו הכריזה שתופיע כדמות לא מרכזית בסדרה. ב-14 במרץ 2024, עלתה לראשונה ה-20. ב-2 באפריל 2024, חודשה הסדרה לעונה ה-21, שתעלה לשידור ב-30 בספטמבר. לתוכנית היו סדרות ספין-אוף הנקראות \"מרפאה פרטית\" (2007–2013), ו-\"תחנה 19\" (2018–2024).\nהסדרה שודרה בישראל בחברות HOT, Yes, סלקום TV ובפרטנר TV. החל מ-16 ביוני 2022 הסדרה זמינה במלואה בשירות הסטרימינג דיסני+.",
    "pageid": 241339
  },
  {
    "title": "הארי קיין",
    "extract": "הארי אדוארד קיין (באנגלית: Harry Edward Kane; נולד ב-28 ביולי 1993) הוא כדורגלן אנגלי המשחק בעמדת החלוץ בבאיירן מינכן ובנבחרת אנגליה, שבה הוא משמש גם כקפטן. כששיחק בטוטנהאם הוא סיים שלוש פעמים כמלך השערים בפרמייר ליג ופעם אחת כמלך הבישולים. זכה גם בתואר מלך השערים של מונדיאל 2018, לאחר שכבש שישה שערים בטורניר. קיין הוא מלך שערי טוטנהאם הוטספר ונבחרת אנגליה בכל הזמנים, וסגן מלך שערי הפרמייר ליג בכל הזמנים.",
    "pageid": 1269649
  },
  {
    "title": "הדג נחש",
    "extract": "הדג נחש היא להקת היפ הופ ישראלית שהוקמה בירושלים בשנת 1996. שם הלהקה הוא ביטוי משוכל של המונח \"נהג חדש\".\nחברי הלהקה בהנהגת הסולן שאנן סטריט פעילים חברתית ויזמים קבועים של אירועי תרבות ומוזיקה בקרב אוכלוסיות מוחלשות דוגמת פסטיבל בשקל. הלהקה, ובעיקר שאנן סטריט, מזוהים כאוהדי בית\"ר ירושלים והדבר נזכר בשיריהם, בעיצוב הסמל והאלבומים שלהם ובלבושם, אם כי במהלך שנות יצירתה של הלהקה התעמעם מוטיב זה. מרבית שירי הלהקה הם שירי מחאה והם עוסקים בעיקר בנושאים כגון תהליך השלום, האווירה הפוליטית בישראל וסמים קלים ולעיתים אף בתהליך יצירת המוזיקה עצמה.\n\nהלהקה החלה דרכה בתחילת 1996 בירושלים, לאחר מפגש מקרי בין שאנן סטריט לדודוש קלמס, קלידן הלהקה, שעבד בחנות הדיסקים \"פיקדילי\" הירושלמית. סטריט הפיץ לחנויות בירושלים סינגל סולו שלו תחת הכינוי \"הדג נחש\" בשיר \"שלום סלאם פיס\", שמאוחר יותר גם הפך לשיר הראשון של הדג נחש כלהקה. קלמס הציע לו להקים להקה והביא את החברים מלהקת הג'אמים שלו \"מנדו\": יאיא כהן אהרונוב, ירון מוהר ומשה אסרף (\"אטרף\"). חזרות הלהקה היו בצוללת הצהובה בירושלים. לאחר מכן הצטרפו ללהקה שחר מינץ בגיטרה ומאיר שליבו בחצוצרה.\nההופעה הראשונה שלהם כהרכב הייתה במרץ 1996, בבר \"הגותהאם\", שהיה בבעלות סטריט.\nבשנת 1998 הוציאו את אלבום ההופעה \"Live in Tel Aviv\", ובשנת 1999 הוציאו אלבום הופעה נוסף, \"Live in Jerusalem\". לאחר מאות הופעות בירושלים ובתל אביב, החליטה הלהקה שהיא זקוקה לדיג'יי. הלהקה אירחה מספר דיג'יים ובסופו של דבר נבחר הבולט שבהם, גיא מר, להצטרף כחבר קבוע ועם השנים אף הפך לסולן בלהקה. בהמשך גם סקסופוניסט הלהקה שלומי אלון החל לקבל קטעי סולו אותם חלק יחד עם קטעי הנגינה שלו.\nבהופעת הלהקה במועדון הבארבי הבחין בכישרונם המוזיקאי קובי אוז, שהחתים אותם בלייבל שלו, \"לבנטיני\". הדג נחש ניגנו בהופעות של להקתו של אוז טיפקס כלהקת חימום, ובד בבד החל אוז בהפקה מוזיקלית של אלבום הבכורה של הלהקה. האלבום, \"המכונה של הגרוב\", יצא בשנת 2000. את כל שירי האלבום כתב שאנן סטריט והלחינו כל חברי הלהקה, שניים מהם יחד עם אוז. שני השירים המצליחים ביותר באלבום היו \"לא מוותר\" ו\"אף אחד\" ובשניהם השתתפה בשירה הזמרת מזי כהן.\nבמקביל לפעילותם בלהקה, הקימו בשנת 1998 חלק מחברי \"הדג נחש\" להקה חדשה בשם \"צ'קלקה\", שפועלת במקביל לפעילות הדג נחש. צ'קלקה כוללת את אמיר בן עמי (גיטרות), יאיא כהן אהרונוב (בס), דודוש קלמס (קלידים), גיא מר (DJ וסאונד) ובנוסף את המתופף ניר מנצור, החבר היחידי שאינו שייך ללהקה. צ'קלקה מנגנים בעיקר מוזיקה שחורה, אלקטרונית וקטעים אינסטרומנטליים. כמו כן, צ'קלקה השתתפו כלהקת הליווי בהופעותיו של ברי סחרוף במשך תקופה מסוימת.\n\nבשנת 2003 יצא אלבומה השני של הלהקה, \"לזוז\", בהפקה מוזיקלית של יוסי פיין, שגם השתתף בעיבודים עם חברי הלהקה. האלבום זכה להצלחה, זכה במעמד \"אלבום זהב\", תוך שנמכר בכ-30,000 עותקים, וכלל להיטים כ\"מספרים\", \"גבי ודבי\" ו\"לא פראיירים\". באלבום התארחו מספר זמרים, ובהם ברי סחרוף בשני שירים.\nיוסי פיין הפיק גם את אלבומה השלישי של הלהקה, \"חומר מקומי\", שיצא בשנת 2004 והופעת הבכורה שלו הייתה במוסד החינוכי מבואות עירון. להיט האלבום היה \"שירת הסטיקר\", שהלחינו חברי הלהקה על פי מילים של הסופר דויד גרוסמן, שנלקחו מסטיקרים שונים. בשיר השתתפה אהובה עוזרי בנגינה על בולבול טרנג. שירים נוספים מצליחים באלבום היו \"חליפות\" עם הזמרת ליאורה יצחק, \"הכאפה המצלצלת\" ו\"רק פה\". באלבום נכללה גם גרסת כיסוי לשירו של עוזי חיטמן \"רציתי שתדע\", במילים שהוסיפו חברי הלהקה לשיר המקורי. האלבום הגיע למעמד אלבום פלטינה, ובעקבותיו זכתה הלהקה בתואר \"להקת השנה\" במצעד הפזמונים העברי השנתי הן של רשת ג' והן של גלגלצ.\nאלבומה הרביעי של הלהקה, \"בעזרת הג'אם\", הוקלט באולפן \"In The Pocket\" שביערות קליפורניה ויצא ב-2006. באלבום זה ניכר לראשונה גיוון בשירת הלהקה, שהתחלקה הפעם בין שאנן סטריט לבין גיא מר. באלבום היו פחות להיטים מבקודמיו, ואף על פי כן, זכה בפרס עמ\"י בקטגוריית \"אלבום השנה\". השיר המצליח באלבום היה \"הנה אני בא\", שכתב גיא מר על מעברו מירושלים לתל אביב.\nבמרץ 2008 יצא אלבום הופעה של הלהקה בשם \"הדג נחש LIVE\", שתיעד את הופעתה במועדון התיאטרון. האלבום הופץ גם על גבי DVD.\nביוני 2008 יצא סרט הקולנוע \"אל תתעסקו עם הזוהן\" בכיכובו של אדם סנדלר, ובו מספר קטעים משירים של הלהקה, בהם בולט הקטע \"הנה אני בא\" אשר מנוגן כמה פעמים במהלך הסרט ובקדימון וגם מופיע השיר \"מה שבא בא\".\n\nבפברואר 2010 יצא אלבום האולפן החמישי של הלהקה, \"6\". הסינגל הראשון שיצא מהאלבום היה \"עוד אח אחד\", הקורא להפסקת האלימות בארץ. את השיר שר במקור הראפר פישי הגדול, וחברי הדג נחש הוסיפו מילים לשיר המקורי. הסינגל השני שיצא הוא \"שיר נחמה\", ובו התארח הגיטריסט יהודה קיסר. שני השירים זכו להצלחה והגיעו לראש מצעדי הפזמונים. גם הסינגלים הבאים, \"אני מאמין\" ו\"לא מספיק\", זכו להצלחה. בעקבות האלבום זכתה הלהקה בתואר \"להקת השנה\" במצעדי הפזמונים השנתיים של גלגלצ ושל רשת ג'. האלבום הגיע למעמד אלבום זהב על מכירת מעל 20,000 עותקים.\nבמרץ 2011 תבע אריאל זילבר את הלהקה בטענה שהשיר \"מה נעשה?\" דומה לשירו \"ואיך שלא\". על פי פסק בוררות שערך שופט העליון בדימוס תיאודור אור בין הלהקה לזמר, נקבע כי \"הדג נחש\" העתיקה חלק משירו של זילבר ועשתה בו שימוש. כפיצוי שילמו חברי הלהקה לזילבר סכום של 100,000 ₪, וכן נאסר על הלהקה לעשות כל שימוש בשיר \"מה נעשה\". בתוך 60 ימים הוצאו כל עותקי האלבום \"חומר מקומי\" מהחנויות.\nבינואר 2013 הוציאה הלהקה סינגל בשם \"קובלנה על מפלגות ישראל\", שהלחינו חבריה על פי מילים שכתב מאיר אריאל בטרם מותו. הסינגל יצא בסמוך לבחירות לכנסת התשע עשרה. הלהקה השתתפה בגרסה פרודית לשיר בתוכנית \"ארץ נהדרת\" לצד חברי הקאסט בדמויותיהם כפוליטיקאים, בנוסף באלבום זה הוציאו את השיר מאיר מעיר, קטע מתוך הופעה חיה של מאיר אריאל, שם הוא מדבר על מפלגות ישראל שיוצרות פילוג. בחודש פברואר יצא סינגל נוסף של הלהקה, \"זמן להתעורר\", שנבחר לשמש בסרט פלאות של הבמאי אבי נשר. סולן הלהקה שאנן סטריט היה שותף לכתיבת תסריט הסרט. שני השירים נכללו באלבום האולפן השישי של הלהקה \"זמן להתעורר\", שיצא בפברואר 2013. שירים נוספים מהאלבום שהתפרסמו הם \"מבסוט\", שבו התארח הזמר דקלון, ו\"יום שישי\", שבו התארח יצחק קלפטר בנגינה בגיטרה. האלבום זכה בפרס אקו\"ם על שם יוסי בנאי למחברי השנה.\nבתחילת שנת 2016 הוציאה הלהקה את אלבום האולפן השביעי שלה, שותפים בעם, שבו היו שיתופי פעולה עם אמנים אחרים דוגמת שי צברי ואהוד בנאי.\nבמהלך 2017 הוציאה הלהקה שני סינגלים \"עוד יהיה טוב\" שמסמפל את \"עוד יהיה טוב בארץ ישראל\" ו\" מצביעים ברגליים\". ב-2018 הלהקה הוציאה את הסינגל \"סע\" שבנוסף לשני קודמיו נכנס לאלבום האולפן השמיני של הלהקה, שמו \"וולקאם טו איזראל\". האלבום יצא במרץ 2018.\nבשנת 2019 הוציאו גרסה מחודשת לשירם, \"שירת הסטיקר\", כהצדעה לעמותות בישראל הפועלות בהתנדבות. בשנת 2020 הוציאו את שיר המחאה \"בומבה\", העוסק במחאה נגד ממשלת ישראל השלושים וחמש. באותה שנה יצא הסינגל \"אנא אנחנו\" עם הזמרת צליל דנין  ב-1 באוגוסט 2023 הוציאו את הסינגל \"אי אפשר לשקר את הלב\" עם לאה שבת ופלד. הסינגל הגיע למקום ה-13 במצעד העברי של מדיה פורסט. ב-12 בספטמבר הוציאו את השיר \"שניפגש רק בשמחות\" עם עדן חסון, שהגיע למקום ה-15 במצעד השבועי של מדיה פורסט. ב-19 בספטמבר הוציאו את אלבום האולפן התשיעי שלהם, \"דג לייף\".\n\nלהקת \"הדג נחש\" תרמה רבות להתאקלמות ההיפ הופ והראפ בישראל ונחשבת היום לאחת הלהקות המצליחות בישראל, כשבאמתחתה תשעה אלבומים. סגנונה מאופיין כראפ המשלב מסרים של סובלנות, שוויון ושלום, וכולל מחאה חברתית ופוליטית לפי מסורת הסוגה. בשיריה מוחה הלהקה נגד חוליי החברה הישראלית, ובהם שחיתות (בעיקר בפוליטיקה), יחסי הון ושלטון, אלימות נגד נשים, מעמדם של צה\"ל ושל מלחמות ישראל בנרטיב הישראלי ועוד. רוב השירים נכתבים על ידי שאנן סטריט, סולן הלהקה [דרוש מקור], אם כי הקרדיט באלבומי הלהקה מציין לרוב כי השירים נכתבו והולחנו על ידי כל חבריה.\n\nשאנן סטריט - ראפ, שירה\nגיא מר - דיי. ג'יי, ראפ, גיטרה, שירה (1998-הווה)\nשלומי אלון - ראפ, שירה, סקסופון טנור, סקסופון אלט, EWI, חליל (2001-הווה)\nיאיא כהן אהרונוב - בס, שירה\nדודוש קלמס - קלידים, קולות\n\"אטרף\" (משה אסרף) - תופים\n\nיאיר סלוצקי - טרומבון\nמתן גוב ארי - חצוצרה\nדניאל שוהם - גיטרה חשמלית\n\nאמיר בן עמי - גיטרה חשמלית (1998-2006)\nירון מוהר - סקסופון אלט (1996-2000)\nשחר מינץ - גיטרה חשמלית\nמאיר שליבו - חצוצרה\nגיא דוד - חצוצרה\nאבי ליבוביץ' - טרומבון\nרפי מלכיאל - טרומבון\nניר מנצור - כלי הקשה\n\n2000: המכונה של הגרוב\n2003: לזוז\n2004: חומר מקומי\n2006: בעזרת הג'אם\n2010: 6\n2013: זמן להתעורר\n2016: שותפים בעם\n2018: וולקאם טו איזראל\n2023: דג לייף\n\n1998: Live in Tel Aviv\n1999: Live in Jerusalem\n2008: הדג נחש LIVE\n2015: הדג נחש ותזמורת המהפכה - בהופעה חיה\n\n אתר האינטרנט הרשמי של הדג נחש\n הדג נחש, ברשת החברתית פייסבוק\n הדג נחש, ברשת החברתית אקס (טוויטר)\n הדג נחש, ברשת החברתית אינסטגרם\n הדג נחש, סרטונים בערוץ היוטיוב\nהדג נחש, במיזם \"אישים\" לתיעוד היצירה הישראלית\n הדג נחש, במסד הנתונים הקולנועיים IMDb (באנגלית)\nהדג נחש, באתר שירונט\n הדג נחש, באתר ספוטיפיי\n הדג נחש, באתר MusicBrainz (באנגלית)\n הדג נחש, באתר דיזר\n הדג נחש, באתר Discogs (באנגלית)\n הדג נחש, באתר Songkick (באנגלית)\nהדג נחש, באתר Tab4u\nהדג נחש, דף שער בספרייה הלאומית\n הדג נחש, באתר בנדקמפ\nהדג נחש, באתר MOOMA (בארכיון האינטרנט)\nתמונות מהופעה חיה של הדג נחש, באתר פרפורמרס\nעמי פרידמן, על טהרת ההיפ-הופ, באתר ynet, 7 בינואר 2011\nנועה הרשקוביץ‏, הדג נחש: \"אנחנו לא משחקים את משחק אור הזרקורים\", באתר וואלה‏, 13 במאי 2013\nדוד רוזנטל‏, חצים של אהבה: המוזיקה של \"הדג נחש\" מסרבת להזדקן, באתר וואלה‏, 11 במרץ 2018\n  אריאל שנבל, ‏בלי חרטות, בעיתון מקור ראשון, 29 ביולי 2018",
    "pageid": 34698
  },
  {
    "title": "הולנד",
    "extract": "הוֹלַנְד (בהולנדית: Nederland; ‏‏?‏) היא מדינה בצפון מערב אירופה, הגובלת במערב ובצפון בים הצפוני, במזרח בגרמניה ובדרום בבלגיה. הולנד היא החלק העיקרי והגדול ביותר בממלכת ארצות השפלה (\"ממלכת הולנד\"), הכוללת גם כמה איים בים הקריבי. הולנד היא אחת המדינות הצפופות ביותר באירופה ובעולם כולו, ובין החברות המייסדות של האיחוד האירופי וברית נאט\"ו.\nאמסטרדם, העיר הגדולה בהולנד, היא עיר הבירה הבלעדית של הולנד. מעמדה כבירת הולנד קבוע בסעיף 32 של חוקת הולנד. כל מונרך ממלכת ארצות השפלה (כולל הולנד) מחויב להישבע אמונים באמסטרדם הבירה עם מועד המלכתו. רוב מוסדות המדינה הרשמיים והשגרירויות וכן ארמון המלוכה שוכנים בעיר האג (Den Haag). בשונה מהמחלוקת העולמית סביב העיר ירושלים כבירת מדינת ישראל, הערים אמסטרדם והאג אינן-נחשבות לסוגיות השנויות במחלוקת סביב הולנד.",
    "pageid": 3970
  },
  {
    "title": "הפרעת אישיות נרקיסיסטית",
    "extract": "הפרעת אישיות נרקיסיסטית (באנגלית: Narcisistic Personality Disorder; בראשי תיבות: NPD) היא הפרעת אישיות המתבטאת בדפוס מתמשך של התנהגות חריגה המאופיינת ברגשות מוגזמים של חשיבות עצמית גרנדיוזית, צורך מוגזם בהערצה, ויכולת נמוכה לגלות אמפתיה כלפי אחרים. היא מסווגת ב-DSM 5 באשכול B של הפרעות האישיות. הלוקים בה משקיעים זמן רב בחשיבה ובפנטזיות על השגת כוח, או על השגת הצלחה, או על המראה שלהם, לעיתים תוך ניצול הסובבים אותם. ההתנהגות מתחילה בדרך כלל בבגרות המוקדמת, ומשפיעה על הלוקים בה בכל תחומי החיים. יש להבחין בין נרקיסיזם מהסוג השכיח בגיל הנעורים לבין נרקיסיזם המתאפיין ביכולת הסתגלות מוגבלת ובנוקשות מחשבתית המאפיינת בני נוער שעתידים לפתח את ההפרעה.\nהטיפולים בהפרעה זו לא נחקרו היטב. ההפרעה תוארה לראשונה בשנת 1925 על ידי רוברט ואלדר, והמונח \"הפרעת אישיות נרקיסיסטית\" נטבע לראשונה על ידי היינץ קוהוט בשנת 1968. הביטוי \"נרקיסיסט\" נתפס כמילת גנאי, והשימוש בו מתייג אנשים באופן שלילי, אף שחלקם יכולים להיות מקסימים, מוכשרים ומצליחים על פי אמות מידה חברתיות.",
    "pageid": 108771
  },
  {
    "title": "הרשות הפלסטינית",
    "extract": "הרשות הפלסטינית (בערבית פלסטינית: السلطة الوطنية الفلسطينية – תעתיק: א-סֻּלטה אל-וַטניּה אל-פלסטיניּה, הרשות הלאומית הפלסטינית; בראשי תיבות: הרש\"פ) היא ישות אוטונומית למחצה, השולטת על 90% מהאוכלוסייה הפלסטינית בשטחי יהודה ושומרון מאז 1996[דרוש מקור]. מאז הקמת הרשות הפלסטינית ב-1994, הפך הפת\"ח למפלגת השלטון ורבים מאנשיו מצאו עבודה במנגנוני הרשות (הביטחוניים והאזרחיים). באופן פורמלי שולטת הרשות גם ברצועת עזה, אולם בפועל היא איבדה שליטה זו בהפיכת חמאס ברצועה בשנת 2007. \nהחלוקה המנהלית שנקבעה לאחר הסכמי אוסלו מחלקת את הרשות הפלסטינית ל-16 נפות, מהן 11 ביהודה ושומרון ו-5 ברצועת עזה. במסגרת הסכמי אוסלו חולקו שטחי יהודה ושומרון ורצועת עזה לשלוש קטגוריות:\n\nשטח A:‏ 18% מאזור יו\"ש; שטחים בשליטה אזרחית וביטחונית של הרשות הפלסטינית.\nשטח B:‏ 22% מאזור יו\"ש; שטחים בשליטה אזרחית של הרשות הפלסטינית (כולל שיטור) ושליטה ביטחונית של ישראל.\nשטח C:‏ 60% מאזור יו\"ש; שטחים בשליטה אזרחית וביטחונית של ישראל, שטחים אלה כוללים גם את ההתנחלויות. על פי ההסכם היה השטח אמור לעבור לידי הרשות הפלסטינית בתוך חמש שנים, אולם בעקבות עימותים ביטחוניים שבשיאם האינתיפאדה השנייה, הדבר לא מומש.\nבאינתיפאדה השנייה (2000–2005) נפגע קשות מעמדה של הרשות הפלסטינית. ישראל טענה שהרשות לא נלחמה בטרור ואף לקחה חלק פעיל בארגון ומימון פיגועים כלפי ישראלים. ב-2002 כבש צה\"ל במבצע חומת מגן את הערים שבשטח A, פגע בתשתיות הרשות ועצר עשרות מפעיליה שהיו מעורבים בטרור. לאחר סיום האינתיפאדה ישראל שינתה את מדיניותה כלפי הרשות לפי התקדמות התהליך המדיני. הרשות שולטת בשטחי A ביהודה ושומרון וזוכה לשיתוף פעולה חלקי עם ישראל בשטחי B, בעיקר בתחום הביטחוני והמנהלי.\nב-29 בנובמבר 2012 אישרה העצרת הכללית של האומות המאוחדות ברוב גדול את החלטה 67/19 בדבר צירופה של \"מדינת פלסטין\" לארגון כמדינה משקיפה שאינה חברה מלאה.\nמשנת 1969 הרשות הפלסטינית היא חברה בארגון לשיתוף פעולה אסלאמי.",
    "pageid": 646326
  },
  {
    "title": "ואל קילמר",
    "extract": "ואל אדוארד קילמר (באנגלית: Val Edward Kilmer; נולד ב-31 בדצמבר 1959) הוא שחקן קולנוע ותיאטרון, מדבב, מפיק, מוזיקאי ואמן אמריקאי אשר עלה להצלחה בינלאומית מסחררת בזכות סגנון משחקו השיטתי והמגוון וקולו העמוק אל מול היותו ידוע בתפקידו הראשון בקולנוע \"סודי ביותר!\" (1984), שם גילם זמר רוקנרול הדומה לאלביס פרסלי ואף שר את שירי הסרט.\nקילמר זכה להצלחה גדולה יותר כשגילם את טייס הקרב אייסמן ב\"אהבה בשחקים\" (1986) לצד טום קרוז, תפקיד אליו חזר ב\"אהבה בשחקים: מאווריק\" (2020), בעוד שבשנת 1988, כיכב כשכיר החרב מאדמרטיגן ב\"ווילו והנסיכה\" לצד ווריק דייוויס. קילמר גם כיכב במותחן הפשע הרומנטי של טוני סקוט, \"רומן על אמת\" (1993), בו גילם את דמותו של אלביס פרסלי.\nקילמר זכה להצלחה מסחררת כשגילם את המשורר והמוזיקאי ג'ים מוריסון, סולן להקת הדלתות בסרט ״הדלתות\" (1991) של אוליבר סטון אליו התכונן בקפידה רבה ואף זכה לשבחים אדירים הן מצד הלהקה והן מצד הקהל. הצלחתו המשיכה גם כשגילם את גיבור-העל של DC קומיקס, באטמן/ברוס ויין ב\"באטמן לנצח\" (1995) של ג'ואל שומאכר, שם החליף את השחקן המקורי מייקל קיטון. הוא זכה להצלחה גדולה גם בקרב קהילת חובבי הקומיקס ומעריצי הדמות. לפני תפקיד זה כיכב בסרט המערבון \"טומבסטון\" (1993).\nבאותה שנה, הוא זכה להצלחה נוספת עם תפקידו במותחן הפשע האפי של מייקל מאן \"היט\" (1995). ב-1998, קילמר שוב זכה להצלחה עם דיבובו של משה רבנו בסרט האנימציה \"נסיך מצרים\" אך לא לפני שגילם את המרגל העצמאי בסרט \"המלאך\" (1997) בהתבסס על סדרת הטלוויזיה באותו השם. בראשית שנות האלפיים ירד מגדולתו. קילמר כיכב בסרט \"הכוכב האדום\" (2000) וב-2003 גילם את שחקן הפורנו הידוע ג'ון הולמס בסרט ״וונדרלנד\". באותה שנה גם כיכב לצד כריסטיאן סלייטר במותחן \"ציידי המחשבות\".\nקילמר חזר אז לשתף פעולה עם במאי \"הדלתות\" אוליבר סטון בסרט \"אלכסנדר\" (2004) שהיה כישלון ביקורתי אדיר וב-2005 כיכב לצד רוברט דאוני ג'וניור בקומדיית האקשן \"קיס קיס, בנג בנג\". שנה לאחר-מכן חבר לטוני סקוט וכיכב לצדו של דנזל וושינגטון בסרט \"דז'ה וו\". ב-2008, דיבב את דמותו של המכונית קיט ב\"אביר על גלגלים\" המחודש.\nב-2010 כיכב כנבל בסרט הפארודיה על הסדרה \"מקגייוור\", \"מקגרובר\", ובאותן שנים כיכב במספר רב של סרטים שיצאו ישירות לווידאו, לטלוויזיה וחלקם לקולנוע ושיתף פעולה עם 50 סנט. ב-2017, כיכב בדרמה של טרנס מאליק, \"שיר לשיר\" וכיכב לצד מייקל פסבנדר במותחן \"איש השלג\".\nמלבד היותו שחקן ומדבב, קילמר הוא גם מוזיקאי, צייר ואמן. הוא מפרסם את יצירותיו בחשבון האינסטגרם שלו, אותו הוא מפעיל. מאז אמצע העשור השני של המאה ה-21 הוא מתמודד עם סרטן הגרון, שגרם לו לאבד את קולו אך למרות זאת הוא עדיין מככב בסרטים.",
    "pageid": 285660
  },
  {
    "title": "ויקינגים",
    "extract": "ויקינגים (Viking) היו יורדי ים, ברובם שבטים צפון-גרמאניים דוברי נורדית עתיקה שמקורם בסקנדינביה. הם נהגו לערוך פשיטות על חופי צפון אירופה, מערב אירופה והאיים הבריטיים, כמו גם לאורך הנהרות במזרח אירופה עד לים הכספי, מסוף המאה ה-8 עד המאה ה-11. יעילותם וכיבושיהם נודעו ברחבי אירופה והם הפכו לאימת חופיה המערביים של היבשת. במקביל לכישורי הלחימה שלהם היו הוויקינגים ידועים גם כסוחרים ומתיישבים. הם התיישבו בארצות זרות והיו סוחרים ובעלי מלאכה.\nהתקופה הוויקינגית החלה בזמן הפשיטות הראשונות, בשלהי המאה השמינית, ונמשכה עד כיבוש ממלכת אנגליה על ידי \"ויליאם הכובש\", מלך הנורמנים. את התקופה הזו, של התפשטות ונדידת שבטים צפון-גרמאניים מסקנדינביה, ניתן לראות כשלב מאוחר יותר של נדידת השבטים הגרמאניים, הסלאבים ואחרים, שהתרחשה בין המאה הרביעית למאה התשיעית לספירה.",
    "pageid": 6352
  },
  {
    "title": "ויקינגים (סדרת טלוויזיה)",
    "extract": "ויקינגים (באנגלית: Vikings) היא דרמה היסטורית קנדית-אירית שנוצרה ונכתבה על ידי מייקל הירסט עבור ערוץ ההיסטוריה. הסדרה עלתה לשידור ב-3 במרץ 2013 בארצות הברית ובקנדה. הסדרה צולמה באירלנד בהשראת הסיפורים על הוויקינג רגנאר לודברוק, אחד מגיבורי התרבות הנורדית הנודעים ביותר. הסדרה מציגה את רגנאר כחקלאי שעולה לגדולה לאחר פשיטות מוצלחות באנגליה ובסופו של דבר הופך למלך סקנדינביה בתמיכת משפחתו וחבריו הלוחמים - אחיו רולו, בנו ביורן צד-ברזל ונשותיו בתולת המגן לגרטה והנסיכה אסלוג.\nהסדרה חודשה במרץ 2015 לעונה רביעית ארוכה מהרגיל הכוללת 20 פרקים, שעלתה לשידור ב-18 בפברואר 2016. ערוץ ההיסטוריה חידש את הסדרה לעונה חמישית במרץ 2016, שכוללת 20 פרקים ומשודרת מנובמבר 2017. החלק השני של העונה החמישית שודר החל מנובמבר 2018. בספטמבר 2017 חודשה לעונה שישית בת 20 פרקים אף היא, עד דצמבר 2020.\nהסדרה הייתה מועמדת לפרסים רבים, בהם פרס אמי לאפקטים חזותיים לשנים 2013-‏2015, וזכתה בארבעה פרסי המסך הקנדיים לשנים 2015-‏2016 וכן ארבעה פרסי גילדת הבמאים של קנדה לשנים 2014-‏2015.\nלאחר סיום הסדרה נודע על יצירת סדרת-בת בשם: \"ויקינגים: ולהאלה\", אשר תתחולל 100 שנים לאחר הסדרה.",
    "pageid": 1144380
  },
  {
    "title": "חטיבת ירושלים",
    "extract": "חטיבת ירושלים (חטיבה 16) היא חטיבת מילואים חיל רגלים (חי\"ר) בצה\"ל, שלחמה בכל מלחמות ישראל.\nהחטיבה הוקמה בשלבים. לקראת סוף מלחמת העצמאות הוקמה חטיבת מחוז על בסיס לוחמי ההגנה (חיילי חי\"ש, חי\"מ), האצ\"ל והפלמ\"ח ממרחב ירושלים. בתחילת 1949 הוקמה חטיבה 16/160 באזור המרכז ותל אביב. החטיבה הועברה לירושלים כמה חודשים לאחר הקמתה. לקראת סוף 1949 הוחלט להקים חטיבת מחוז 16 (שנקראה חטיבת ירושלים) ממיזוג חיילי חטיבת עציוני (חטיבה 6), חטיבת המחוז וחטיבה 16/160. בחטיבת המחוז המוקמת היו שמונה גדודי מילואים (ארבעה גדודי חי\"ר וארבעה גדודי חי\"מ). בנוסף לגדודי החי\"ר היו כפופים לחטיבה גם סיירת חטיבתית, כוחות שריון (18 טנקים), ארטילריה (מרגמות כבדות), הנדסה, הג\"א (8,000 חיילים) והגנה מרחבית (5,000 חיילים).\nבהקמתה היה יעודה העיקרי של החטיבה ההגנה על ירושלים והפרוזדור שהוליך אליה, ובמיוחד הר הצופים והקו העירוני, אולם עם השנים השתנה היעוד והרכב הכוחות, ואין קשר בין החטיבה לבין ירושלים. עד שנת 1974 היה מחנה שנלר מחנה הקבע של החטיבה, ועד שנות התשעים של המאה ה-20 היו רוב חיילי החטיבה בני העיר ירושלים וסביבתה. לאחר מלחמת יום הכיפורים פוצלה חטיבה 16 לשתי חטיבות: חטיבת חיר\"מ (חי\"ר מעולה) 97 וחטיבת חי\"ר 266. בשנת 1985 נסגרה חטיבה 266 וחטיבת חיר\"מ 97 הפכה לחטיבה 310. בשנת 2010 נערך בגבעת התחמושת בירושלים טקס בו הוחזר לחטיבה 310 מספרה המקורי, 16, במעמד ראש העיר. נכון ל-2021, חטיבה 16 היא חטיבת חיר\"מ במילואים השייכת לעוצבת סיני.\nעד שנת 2009 היה מפקד החטיבה גם מפקד משמר הכבוד בטקס פתיחת יום הזיכרון לחללי מערכות ישראל ברחבת הכותל, אחראי על סידורי הקבורה של מנהיגי העם בחלקת גדולי האומה בהר הרצל, ואחראי על מצעדי צה\"ל שהתקיימו בירושלים.",
    "pageid": 233124
  },
  {
    "title": "חיל ההנדסה הקרבית",
    "extract": "חיל ההנדסה הקרבית (בראשי תיבות: חה\"ן) הוא אחד החילות בזרוע היבשה של צבא הגנה לישראל. זהו כוח ההנדסה הקרבית של צה\"ל. ייעודו של החיל הוא הבטחת יכולת התמרון של כוחות צה\"ל בד בבד עם שלילת יכולת זו מהאויב, הבטחת שרידות כוחות צה\"ל והשמדת תשתיות אויב תוך כדי לחימה רגלית וממוכנת, התעסקות בחבלה, מיקוש, צליחת מכשולים, הנדסה, בנייה והריסה. בנוסף אחראי החיל על תחומים שונים הדורשים ידע ומומחיות בנושאי הנדסה צבאית בהם רובוטיקה, לוחמת מנהרות, עיסוק בחומרי נפץ והתגוננות מפני נשק בלתי-קונבנציונלי. תפקידי החיל כוללים פריצת מכשולים, ביקוע קווי הגנה עוינים, פריצת שדות מוקשים, ניתוץ ביצורים, פריצת ופתיחת צירים, הכשרת צירי תנועה, גישור וצליחה, מיקוש הגנתי, עיסוק בחומרי נפץ, חבלה התקפית, חבלה וסילוק פצצות, בניית קווי הגנה ומכשולים, בניית ביצורים, הפעלת ציוד מכני הנדסי וציוד סער, משימות הריסה ובנייה תחת אש, והתגוננות מפני נשק בלתי-קונבנציונלי בשדה הקרב. כמו כן, לוחמי החיל (מלבד הצמ\"ה) מאומנים בלוחמת חי\"ר והפעלת רכב קרבי משוריין. החיל מופקד על 3 גדודי פלסים סדירים (גדוד 601 – \"אסף\", גדוד 603 – \"להב\" וגדוד 605 – \"המח\"ץ\") ובהם מחלקות סיור ופלוגות צמ\"ה (ציוד מכני הנדסי) כבד, גדודי מילואים נוספים ויהל\"ם – יחידת הנדסה למשימות מיוחדת, יחידת עילית בצה\"ל העוסקת בקומנדו הנדסי, חבלה, סילוק פצצות, רובוטיקה, לוחמת מנהרות ועוד. במסגרת מאמץ התמרון כוחות ההנדסה נכנסים ראשונים לשדה הקרב המשולב ומובילים את שאר הכוחות דרך צירים שנפרצו וזוכו ממכשולים טבעיים ומלאכותיים.\nשורשי חיל ההנדסה נעוצים עוד בארגון \"ההגנה\" ובמתנדבי \"היישוב\" לצבא הבריטי במלחמת העולם השנייה והוא נוסד עם הקמת צה\"ל על ידי הקצין עמנואל שחר. החיל השתתף בכל מלחמות ישראל ובמבצעים רבים, כאשר בחלקם הוא נטל תפקיד מרכזי. חיל ההנדסה זכה בפרס ביטחון ישראל ואות הערכה מבצעי מטעם הרמטכ\"ל ומספר יחידות בחיל זכו בצל\"ש יחידתי. חיילים רבים בחיל ההנדסה זכו לעיטורים וצל\"שים.\nקצין ההנדסה הראשי הנוכחי הוא תת-אלוף יואב טורחאנסקי.",
    "pageid": 32059
  },
  {
    "title": "טרנסג'נדר",
    "extract": "טְרַנְסְגֶ'נְדֶּר (באנגלית: Transgender) או בקיצור טרנס הוא מונח הכולל קשת רחבה של זהויות, שקשורות לחוויית אי-הלימה בין זהותו המגדרית של אדם לבין ייעודו המגדרי או לבין זוויגו. אצל מרבית האנשים קיימת הלימה בין הפרמטרים הללו, וישנן הערכות כי כ-0.3% מהאוכלוסייה חשים חוסר התאמה כזו בעוצמות שונות.",
    "pageid": 32098
  },
  {
    "title": "יבנאל",
    "extract": "יַבְנְאֵל היא מושבה ומועצה מקומית בדרום מזרח הגליל התחתון. המושבה שוכנת בבקעת יבנאל, דרומית לטבריה, לאורך כביש 767 המחבר בין כפר תבור לבין המושבה כנרת.\nהמושבה נוסדה ביום 7 באוקטובר 1901, כ\"ד תשרי תרס\"ב והוכרזה כמועצה מקומית בשנת 1951. המועצה המקומית הורכבה מארבעה יישובים צמודים: יבנאל, המושבה בית-גן, מושב משמר השלושה ומושב סמדר.\nיש המזהים את מקום מושבם של משמרת הכהונה אִמֵּר עם אזור יבנאל, אך יש המזהים את מקום מושבם בחרבת יבנית שבגליל העליון, בין ביריה לעמוקה.",
    "pageid": 7946
  },
  {
    "title": "יוסי מרשק",
    "extract": "יוסי מרשק (נולד ב-9 באוגוסט 1969) הוא שחקן קולנוע, טלוויזיה ותיאטרון ישראלי.",
    "pageid": 124099
  },
  {
    "title": "יוסף המספר",
    "extract": "יוסף סלע (נולד בשם יוסף שוורץ בשנת 1956 בתל אביב) הוא מספר סיפורים ישראלי.",
    "pageid": 1758126
  },
  {
    "title": "יחסי אישות (הלכה)",
    "extract": "יחסי אישות (או בלשון חז\"ל: תשמיש המיטה) בהלכה הם אוסף הכללים והחוקים בהלכה היהודית הנוגעים לקיום יחסי מין.\nבהלכה ישנה הדרכה מפורטת לגבי האופן שבו יש לקיים יחסי אישות, כולל התייחסות למקום, לתדירות, לעיתוי, וכן לדיבור, למחשבה ולכוונה בשעת קיום היחסים.\nאיש ואישה נשואים מחויבים זה לזה לקיום יחסי אישות, חוץ מזמן הנידה שבו הם אסורים זה על זה. תדירות חובת קיום היחסים בהלכה נקבעת באופן המותאם למצבם של בני הזוג. בהלכה ישנן דוגמאות הקובעות פרקי זמן של בין אחת ליום ועד אחת לחצי שנה, לפי עיסוקו של הבעל. מחויבותו של הבעל לקיום היחסים מכונה מצוות עונה, אך לפי הפסיקה די בכוונתו לשמח את אשתו באמצעות יחסי המין כדי להפוך אותם לדבר מצווה.\nחלק מהיהדות רואה את התשוקה ואת ההנאה ביחסי אישות כמרכיבים חיוביים, ובלבד שהשימוש בהם ייעשה גם לשם מצווה. השקפה זו נובעת מתוך גישה של קידוש החומר כשהוא נעשה בכוונה נכונה ובאופן של קדושה וצניעות. עם זאת, זרם שני ביהדות התנגד להפרזה ביחסי אישות ואפילו המותרים, והדבר התבטא בדברי הרמב\"ן שכינה את ה\"שטוף בזימת אשתו\" ומפריז בקיום יחסי אישות \"נבל ברשות התורה\".\nישנם הוגים הקושרים את יחסה של היהדות למין ליחסה לצרכים גופניים בכלל, כגון אכילה, שתייה וכדומה. הרמב\"ם כותב כי האדם צריך לכוון כל מעשיו לידיעת הבורא ועבודתו, ובפרט שהאכילה, השתייה ואף הבעילה ייעשו לשם בריאות הגוף והנפש כאמצעי לעבודת הבורא, כמאמר הפסוק: \"צדיק אוכל לשובע נפשו\".",
    "pageid": 454125
  },
  {
    "title": "לאונור, נסיכת אסטוריאס",
    "extract": "הנסיכה לאונור דה טודוס לוס סנטוס מבורבון ואורטיס (בספרדית: Leonor de Todos los Santos de Borbón y Ortiz; נולדה ב-31 באוקטובר 2005) היא בתם הבכורה של פליפה השישי, מלך ספרד ולטיסיה, מלכת ספרד. יורשת העצר לכתר הספרדי.",
    "pageid": 347832
  },
  {
    "title": "לבד בבית",
    "extract": "לבד בבית היא קומדיית מצבים ישראלית, המשודרת בכאן חינוכית החל מ-31 בינואר 2021. את הסדרה יצרו וכתבו יניב זוהר ונדב פרישמן.\nב-31 בינואר 2021 עלתה העונה הראשונה של הסדרה בערוץ כאן חינוכית. ב-8 באוגוסט 2022 עלתה העונה השנייה, וב-2 ביולי 2023 עלתה העונה השלישית, עם שחקנים חדשים וסט צילומים חדש. ב-1 בספטמבר 2023 עלו שלוש העונות של הסדרה לשידור בנטפליקס.",
    "pageid": 1942202
  },
  {
    "title": "ליאנה עיון",
    "extract": "ליאנה עיון (נולדה ב-8 בדצמבר 1994) היא שחקנית, מדבבת, דוגמנית ומנחת טלוויזיה ישראלית.",
    "pageid": 1221427
  },
  {
    "title": "מאמא מיה! (סרט)",
    "extract": "מאמא מיה! (באנגלית: !Mamma Mia) הוא סרט קולנוע בריטי-אמריקאי-שוודי שיצא בשנת 2008 המבוסס על מחזמר בעל אותו השם מהווסט אנד, המבוסס על שירי להקת ABBA. שם הסרט, \"Mamma Mia\", נלקח משירם של הלהקה, שהגיע לראש המצעדים ברחבי העולם. הסרט הופק על ידי אולפני יוניברסל, בשיתוף עם פלייטון וליטלסטאר והוא צולם ברובו ביוון. \nמריל סטריפ, זוכת פרס האוסקר, מובילה את צוות שחקני הסרט, ומשחקת את תפקידה של דונה שרידן, אם יחידנית. פירס ברוסנן משחק את סם, אחד משלושה אבות אפשריים של סופי, בתה של דונה. את סופי משחקת אמנדה סייפריד.  פירס ברוסנן זכה על תפקידו בסרט בפרס פטל הזהב בקטגוריית השחקן הגרוע ביותר, הסרט גם זכה לביקורות שליליות, אך היה שובר קופות.\nבשנת 2008 יצא לאקרנים \"אבבא: הסיפור מאחורי מאמה מיה\", סרט תיעודי על הפקת המחזמר והסרט. \nבקיץ 2018 יצא לאקרנים סרט המשך הנקרא \"מאמה מיה! Here We Go Again\", שגם היה שובר קופות.",
    "pageid": 333936
  },
  {
    "title": "מגפת הקורונה",
    "extract": "מגפת הקורונה הייתה מגפה עולמית של מחלת נגיף הקורונה. במגפה נדבקו ככל הנראה מעל למיליארד בני אדם ברחבי העולם, מתוכם רק כ-690 מיליון מאומתים.\nבמהלך המגפה מתו ממנה לפחות 6.9 מיליון בני אדם, אם כי על פי ההערכות מספר הנדבקים והמתים בפועל, היה הרבה יותר גבוה. מקורו המדויק של הנגיף, מזן SARS-CoV-2, אינו ידוע. על פי ההערכה הראשונית, הוא עבר מבעלי חיים נגועים לאדם, ולפי הערכה אחרת, הוא דלף ממעבדה בסין. ההתפרצות הראשונה החלה בווהאן שבמחוז חוביי שבסין, ב-17 בנובמבר 2019. באמצע פברואר 2020 החלה מגפת הקורונה להתפשט במהירות בכל רחבי העולם. לפי הערכת ארגון הבריאות העולמי, בין ינואר 2020 לסוף 2021, מתו בין 13.3 מיליון ל-16.6 מיליון אנשים ממחלת הקורונה ישירות או כתוצאה מהשפעת המגפה על תפקוד מערכות בריאות.\nהתפשטות המגפה והמחלה בעולם עוררה בהלה, מלוּוה במשבר כלכלי משמעותי ובנפילה חדה של הבורסות בעולם בחודש מרץ 2020. בנוסף, קרסו מחירי הנפט ברחבי העולם לרמות שפל שלא נראו בעבר. זמן קצר לאחר מכן התאוששו הבורסות והנפט ברחבי העולם וחזרו למחירים ששררו טרם המגפה ואף גבוה מכך.\nמדינות העולם הגיבו למגפה באמצעות הנחיות לשמור על ריחוק חברתי, הטלת מגבלות על תנועה והתקהלויות, הטלת סגרים ועוצרים, ביטול אירועים וסגירת כלל המוסדות הלא חיוניים. כמו כן נעשו מאמצים ממוקדים לאתר חולים ונשאים ולבודדם, למגן את צוותי הרפואה, ולהגדיל באופן מהיר את קיבולת בתי החולים, כולל בניית מסגרות אשפוז מיוחדות לחולי קורונה. במהלך המגפה היה פרק זמן שבו שליש מהאנושות – כ-2.6 מיליארד בני אדם – נדרשו להישאר בבתים בתנאי סגר.\nבספטמבר 2020 ובמהלך שנת 2021 התגלו עשרות מוטציות בנגיף הקורונה שהשפיעו על התפרצויות חדשות של המחלה ברחבי העולם. בסוף שנת 2020 החל מתן חיסון המוני נגד הנגיף לאוכלוסיית העולם.\nב-5 במאי 2023 הודיע ארגון הבריאות העולמי כי מגפת הקורונה כבר אינה מצב חירום עולמי, בשל ירידת שיעור התמותה העולמי מהמחלה לכ-3,500 בני אדם בשבוע בחודש הקודם.\nמגפה קודמת בסדר גודל דומה, הייתה מגפת השפעת הספרדית שפרצה ב-1918 לקראת סוף מלחמת העולם הראשונה, ונמשכה עד בערך תחילת 1921.",
    "pageid": 1790961
  },
  {
    "title": "מלחמת סיני",
    "extract": "מלחמת סיני (ידועה בישראל גם בשם \"מבצע קדש\", בערבית ידועה בשם \"התוקפנות המשולשת\" - العُدْوَان الثُلَاثِيّ, בצרפתית: Crise du canal de Suez - \"משבר תעלת סואץ\" וכן המלחמה הערבית-הישראלית השנייה) הייתה מלחמה קצרה שהתנהלה בין ישראל, בריטניה וצרפת מחד לבין מצרים מאידך, בין 29 באוקטובר ל-5 בנובמבר 1956 (כ\"ד בחשוון עד א' בכסלו תשי\"ז). במהלך המלחמה פלש צה\"ל לחצי האי סיני וכבש אותו, למעט רצועה צרה לאורך תעלת סואץ, השמיד תשתיות צבאיות רבות, ופגע בצבא המצרי. לאחר סיום המלחמה פינתה ישראל את כל השטח שכבשה, בעיקר כתוצאה מלחץ מארצות הברית, במהלך שהושלם בתחילת מרץ 1957. במקביל למערכה הישראלית ניהלו הממלכה המאוחדת וצרפת במשותף מבצע להשתלטות על תעלת סואץ, שנודע בשם \"מבצע מוסקטר\".\nהממלכה המאוחדת וצרפת יזמו את המלחמה לאחר הלאמת חברת תעלת סואץ על ידי מצרים, במטרה להשתלט עליה מחדש. ישראל הצטרפה אליהן בשל לחץ מצידן וכן בשל חסימת מצרי טיראן בפניה על ידי המצרים, ובשל פעילות הפדאיון. בסופו של דבר, זכתה ישראל בהישגים צבאיים משמעותיים. עם זאת, הממלכה המאוחדת וצרפת נכשלו בניסיונן להשתלט על תעלת סואץ, בשל לחץ מדיני כבד שמנע מהן להשלים את מבצע מוסקטר.\nההשראה לשם \"מבצע קדש\" היא ביישוב הקדום קדש ברנע, שהיה עיר מקראית בגבולה הדרומי של ארץ ישראל (על גבול סיני), שממנה שלח משה, על פי המסופר בספר במדבר, את שנים עשר המרגלים לתור את ארץ כנען.",
    "pageid": 3025
  },
  {
    "title": "נחמן מברסלב",
    "extract": "רבי נחמן מברסלב (א' בניסן ה'תקל\"ב, 4 באפריל 1772 – י\"ח בתשרי ה'תקע\"א, 16 באוקטובר 1810) היה מייסד חסידות ברסלב והאדמו\"ר היחיד שלה. רבי נחמן היה מורה רוחני מקורי שהדגיש את המכשולים הרבים בדרך לדעת האל ואת חשיבות השמחה, האמונה הפשוטה והתמימות, וכן ההתקשרות לצדיקים ובפרט \"צדיק האמת\". הִרבה למחות על מה שראה כהתמסדות ואובדן הדרך של החסידות ונקלע למחלוקות קשות עם אדמו\"רים אחרים, עקב המקוריוּת והשונוּת בדרך שייסד, וכן סביב טענתו שהוא לבדו \"צדיק האמת\".\nתלמידו הבולט ביותר, רבי נתן מברסלב, חיבר על פי דבריו את ליקוטי מוהר\"ן וספרי יסוד אחרים של החסידות. מאחר שלא מינה לו יורש, הוסיפה חסידות ברסלב לתפקד כתנועה עם מורים הבקיאים בתורתו של רבי נחמן גם לאחר מותו, ולא כחצר בראשות שושלת אדמו\"רים.\nבימי חייו עורר רבי נחמן סערה והתנגדות עזה, וחסידות ברסלב הייתה קבוצה קטנה ונרדפת עד שזכתה להתעניינות ותחייה במחצית השנייה של המאה ה-20. חסידיה מונים כיום עשרות אלפים, החלוקים לקהילות רבות, רבים מהם חוזרים בתשובה.",
    "pageid": 41065
  },
  {
    "title": "נייט רובינסון",
    "extract": "נת'ניאל קורנליוס \"נייט\" רובינסון (באנגלית: Nathaniel Cornelius \"Nate\" Robinson; נולד ב-31 במאי 1984) הוא כדורסלן עבר אמריקאי ששיחק בעמדת הרכז. גובהו 1.75 מטר בלבד, נתון שהפך אותו לאחד השחקנים הנמוכים ביותר בליגת ה-NBA בתקופתו, אך יכולתו לנתר לגובה של כ-110 ס\"מ הציבה אותו כאחד המנתרים הטובים ביותר בליגה. אף על פי שהיה אחד מ-25 השחקנים הנמוכים בהיסטוריה של ה-NBA, זכה רובינסון בשלוש תחרויות הטבעות בליגה.",
    "pageid": 793926
  },
  {
    "title": "ניצן שפירא",
    "extract": "ניצן שפירא (נולד ב-24 במרץ 1996) הוא עיתונאי ישראלי המשמש ככתב חברת החדשות של ערוץ 12 בדרום.",
    "pageid": 2343214
  },
  {
    "title": "סוול אריאל אור",
    "extract": "סְוֶול אריאל אור (נולדה בשנת 1999) היא שחקנית ישראלית.",
    "pageid": 2122324
  },
  {
    "title": "עברית",
    "extract": "עִבְרִית היא שפה שמית, ממשפחת השפות האפרו-אסייתיות, הידועה כשפתם של היהודים ושל השומרונים. היא שייכת למשפחת השפות הכנעניות והשפה הכנענית היחידה המדוברת כיום. העברית היא שפתה הרשמית של מדינת ישראל, מעמד שעוגן בשנת תשע\"ח, 2018, בחוק יסוד: ישראל – מדינת הלאום של העם היהודי.",
    "pageid": 625
  },
  {
    "title": "פרשת מותו של סלומון טקה",
    "extract": "סלומון טקה נהרג ב-30 ביוני 2019 בקריית חיים. קצין משטרה, שלא בתפקיד, הותקף באבנים על ידי ארבעה צעירים. הקצין, שחשש לחייו, ירה אל הכביש במטרה להרחיק את התוקפים. הקליע שנורה התפצל וחלק ממנו ניתז אל אחד הצעירים, סלומון טקה, והרגו. טקה היה צעיר בן שמונה-עשרה שעלה מאתיופיה בגיל אחת עשרה. הפרשה הובילה להפגנות של יוצאי אתיופיה במוקדים רבים בישראל במחאה נגד שיטור יתר על בסיס צבע עור ולהליך משפטי פלילי ואזרחי נגד משטרת ישראל ונגד הקצין היורה.\nהמשפט האזרחי הסתיים במרץ 2022 בהסדר על פיצוי של 1.8 מיליון שקל חדש למשפחת ההרוג. המשפט הפלילי הסתיים באפריל 2024 בזיכויו של הקצין היורה. כחודש לאחר פסק הדין, הפרקליטות הגישה ערעור עקרוני על זיכוי השוטר.",
    "pageid": 1730458
  },
  {
    "title": "קבר אור החיים",
    "extract": "קבר אור החיים (נודע בכינוי: קבר אור החיים הקדוש), הוא קברו של רבי חיים אבן עטר, המפורסם בשם ספרו \"אור החיים\". הקבר נמצא במורד הר הזיתים מעל קבר זכריה ויד אבשלום. ליד הקבר קבורות שתי נשותיו של הרב חיים אבן עטר  וכן הרב חזקיה דיסלווא בעל הפרי חדש,  הרב יום-טוב אלגאזי, הישיש חיים אלנקווה, הישיש יצחק אלנקווה והרב ברוך מרדכי אטינגר. רבבות פוקדים את הקבר, במיוחד ביום הפטירה, ט\"ו בתמוז.",
    "pageid": 843938
  },
  {
    "title": "ראשון לציון",
    "extract": "רִאשׁוֹן לְצִיּוֹן היא העיר הרביעית בגודלה בישראל. העיר ממוקמת במישור החוף, בין חלקו הדרומי של גוש דן לאזור הצפוני של שפלת יהודה, גובלת בבת ים מדרום מערב בחולון מדרום מזרח, צפונית לפלמחים, צפונית לנס ציונה, גובלת בצריפין במזרח ומשתרעת לאורך הים התיכון ממערב. העיר חלק מגוש דן וחברה בארגון פורום ה-15.\nהעיר נוסדה ב-31 ביולי 1882, טו' באב תרמ\"ב, והוכרזה כעיר בשנת 1950. היא הוקמה כמושבה חקלאית ציונית; היא המושבה הראשונה שהקימו אנשי העלייה הראשונה. בראשון לציון עוצב דגל ישראל; חודשה התרבות העברית – בייחוד בשפה ובחינוך. ב-1920 הוכרזה כמועצה מקומית וב-1950 הוכרזה כעיר ואם בישראל. בסוף המאה ה-20 התרחבה העיר מערבה וצפונה וגדלה באופן ניכר, והפכה לאחת הערים הגדולות בישראל.",
    "pageid": 5720
  },
  {
    "title": "רון שחר",
    "extract": "רון שחר (נולד ב-2 בדצמבר 1970) הוא שחקן, קריין, דוגמן ומנחה טלוויזיה ישראלי.",
    "pageid": 126896
  },
  {
    "title": "שילוח הקן",
    "extract": "ביהדות, מצוות \"שילוח הקן\" היא מצווה מן התורה, הנוגעת לדרך בה יש לנהוג כאשר נתקלים בקן ציפורים, ורוצים לקחת את הביצים והגוזלים. על פי המצווה אין לקחת את הציפור וגם את ביציה, אלא יש לשלח את האם, ורק לאחר מכן ניתן לקחת את הביצים או הגוזלים שבקן. שכרו של מקיים המצווה הוא \"ייטב לך והארכת ימים\".",
    "pageid": 197331
  },
  {
    "title": "שיחה:חילונים",
    "extract": "",
    "pageid": 8159
  },
  {
    "title": "אוקראינה",
    "extract": "אוּקְרָאִינָה (באוקראינית: Україна) היא ארץ ומדינה השוכנת במזרח אירופה, ששטחה 603,628 קמ\"ר ואוכלוסייתה מנתה (לפני המלחמה עם רוסיה) 43 מיליון נפש. בירת אוקראינה, והעיר הגדולה ביותר בשטחה, היא קייב. אוקראינה חולקת גבולות עם בלארוס מצפון, פולין, סלובקיה והונגריה ממערב, רומניה ומולדובה מדרום ורוסיה ממזרח. לאוקראינה קו חוף לאורך ים אזוב והים השחור. מבין מדינות אירופה, אוקראינה היא המדינה השנייה בגודל שטחה והשמינית בגודל אוכלוסייתה.\nאוקראינה היא רפובליקה דמוקרטית בעלת משטר נשיאותי-למחצה עם הפרדת רשויות. היא יצואנית דגנים גדולה, ומכילה בשטחה כ־5% מפוטנציאל המינרלים בעולם. היא מדינה מתפתחת ואחת המדינות העניות ביותר באירופה. צבאה הוא השני בגודלו באירופה לאחר הצבא הרוסי. במשך השנים, הפכה לחברה ביותר מ־40 ארגונים בינלאומיים. בזמן שהייתה חלק מברית המועצות, הצטרפה אוקראינה לאומות המאוחדות כאחת המדינות המייסדות, יחד עם בלארוס, ביוזמת השלטונות הסובייטיים במוסקבה, ובזכות זה נהנתה ברית המועצות משלושה קולות בעצרת הכללית של האו\"ם.\nהיסטוריונים אוקראינים רואים את ראשית תולדות ארצם ברוס של קייב, ישות פוליטית סלאבית שקמה במאה התשיעית. במאה ה-14 סופח האזור על ידי דוכסות ליטא, שהתאחדה מאוחר יותר עם פולין. ב-1648, מרד קוזאקים בהנהגת בוגדן חמלניצקי הביא לייסוד ההטמאנות הקוזאקית, ישות עצמאית-למחצה, שפוצלה במהרה בין רוסיה לפולין-ליטא ופורקה סופית ב-1764. לאחר חלוקת פולין, עברו שטחי מדינת אוקראינה המודרנית שברשותה לידי האימפריה ההבסבורגית. במאה ה-19 קמה תנועה לאומית אוקראינית, שצברה תמיכה עממית, ביססה את השפה והתרבות המקומיות והנחילה את השם \"אוקראינה\" לאזורים עליהם תבעה ריבונות. לאחר נפילת האימפריה הרוסית והאימפריה האוסטרו-הונגרית בתום מלחמת העולם הראשונה, הוקמו מספר מדינות עצמאיות אוקראיניות, שהגדולה ביניהן הייתה הרפובליקה העממית של אוקראינה. אלו ניהלו מלחמות עם שכנותיהן כדי להתאחד ולקיים את עצמאותן, אך הובסו. הרפובליקה הסובייטית הסוציאליסטית האוקראינית, במסגרת ברית המועצות, נותרה כביטוי הלאומי היחיד. במלחמת העולם השנייה ולאחריה סיפחו הסובייטים את כל השטחים המאוכלסים באוקראינים שנותרו בשליטת מדינות אחרות. ב-1991, עם התפרקות ברית המועצות, הרפובליקה נעשתה למדינה עצמאית. השאיפה להתקרב לאיחוד האירופאי ולמערב, ולהתנתק מחוג ההשפעה הרוסי, היא אחד הגורמים לסכסוך מתמשך בין אוקראינה לרוסיה החל מ-2014 ולמלחמת אוקראינה–רוסיה החל מ-2022.",
    "pageid": 3888
  },
  {
    "title": "אחת שיודעת",
    "extract": "אחת שיודעת (באנגלית: Gossip Girl) היא סדרת נעורים אמריקאית המבוססת על סדרת ספרים בעלת אותו שם מאת ססילי וון זיאגסר. הסדרה נוצרה על ידי ג'וש שוורץ וסטפני סאבאג', ושודרה לראשונה ברשת The CW ב-19 בספטמבר 2007. הסדרה כוללת שש עונות. הסדרה מסופרת על ידי בלוגרית המכונה \"אחת שיודעת\", אותה מדבבת קריסטן בל, וסובבת סביב חייהם של קבוצת צעירים עשירים באפר איסט סייד, ניו יורק. ב־2021 יצאה סדרת המשך המתרחשת באותו עולם אך עם דמויות ראשיות אחרות.",
    "pageid": 642613
  },
  {
    "title": "אלטלנה",
    "extract": "אָלטָלֶנָה (באיטלקית: Altalena‏; פירוש: נדנדה, שמו הספרותי של זאב ז'בוטינסקי בתקופה שבה היה עיתונאי באיטליה, לפני מלחמת העולם הראשונה) הייתה אונייה שנרכשה על ידי האצ\"ל בקיץ 1947 והופגזה על ידי צה\"ל ב-22 ביוני 1948, בזמן ההפוגה הראשונה במלחמת העצמאות.\nהספינה הפליגה לישראל ביוני 1948 כשהיא מובילה על סיפונה כ-930 עולים, ציוד צבאי רב וציוד רפואי. הספינה הגיעה לחופי ישראל כחמישה שבועות לאחר קום מדינת ישראל וכשלושה שבועות לאחר שארגון האצ\"ל הסכים להתפרק מנשקו ולהשתלב במסגרת צה\"ל.\nבמהלך המשא-ומתן, שהתקיים טרם הגעת הספינה לחופי ישראל בין מי שהיה עד 15 במאי 1948 ראש הנהגת האצ\"ל, ועתה ראש תנועת החירות, מנחם בגין, לבין נציגי ממשלת ישראל, התגלעו חילוקי דעות קשים בשאלה לאן יועבר הציוד הצבאי שעל הספינה. ב-15 במאי הודיע מנחם בגין על פירוק האצ\"ל ועל הקמת תנועת החירות. קונקרטית התנהל הוויכוח על דרישת בגין למסור 20% מהנשק לאצ\"ל בירושלים, שלכאורה הייתה אזור שלא בשליטת ממשלת ישראל, שכן ירושלים נועדה להיות שטח בין-לאומי. בגין ידע שמדובר בטיעון סרק, גם כי הוא עצמו ותנועתו דחו עקרונית את רעיון בינאום ירושלים וגם כי בהסכם לפירוק האצ\"ל הופיעו המלים \"בתחום ממשלת ישראל\" כלומר שהממשלה ריבונית בכל זירה ובכל הקשר רלוונטי, כולל פעולות רכש, איסוף כספים ודיפלומטיה גלויה וסמויה מחוץ לארץ ישראל.\nהמדינה ראתה במטען הנשק דבר רצוי, אך חששה מהסתבכות בין-לאומית בשל תנאי ההפוגה. בנוסף התנגדה ממשלת ישראל להכתבת תנאים מצד ארגון שעקרונית לא היה חוקי, לצד העובדה שמדובר בארגון ששלושה שבועות קודם חתם על הסכם פירוק. הוסכם שבנסיבות הקיימות שהאונייה תגיע לחוף כפר ויתקין ותפרוק שם את מטענה בחשאי ולא בנמל תל אביב. בשעות הערב המאוחרות ב-20 ביוני 1948 הגיעה האונייה לחוף ויתקין, ושם הורדו העולים והחלה פריקת הציוד הצבאי שעל סיפונה. הממשלה החליטה לרכז כוח גדול שירתיע את אנשי האצ\"ל מלקחת את הנשק וימנע קרב. בשעות הבוקר כותר אזור הנחיתה על ידי כוחות מחטיבת אלכסנדרוני, ומפקד החטיבה, דן אבן, הציב לאנשי אצ\"ל אולטימטום למסור באופן מיידי את הנשק שנפרק מהאונייה לידי צה\"ל. לאחר שנפרק חלק מהנשק, התגלתה האוניה בידי האו\"ם. פיקוד האצ\"ל דחה את האולטימטום, ובשעות הערב של 21 ביוני פתחו כוחות האצ\"ל באש לעבר כוחות צה\"ל. כוחות צה\"ל השיבו אש, ובעת הקרב נהרגו ארבעה אנשי אצ\"ל ושני חיילי צה\"ל. במקביל, חלק מחיילי אצ\"ל נטשו את עמדותיהם וניסו להגיע לכפר ויתקין, ובקרב ליד בית דגן נהרגו שני אנשי אצ\"ל נוספים. הספינה לא שעתה לפקודת אוניות חיל הים לעצור, ולאחר שמנחם בגין עלה על סיפונה, פרצה את המצור הימי שהטילו עליה אוניות חיל הים בפקודת הממשלה, ושמה פעמיה מחוף כפר ויתקין דרומה לכיוון תל אביב, בידיעה ששם יש ציבור אוהד רחב וכך, גם אם לא יצליחו לפרוק בביטחה את הנשק שעל סיפונה, יושג הישג פוליטי בדעת הקהל.\nלאחר הגעת \"אלטלנה\" לחופי תל אביב בליל 22 ביוני, נעשו ניסיונות נוספים להגיע לעמק השווה אבל ללא הועיל. בבוקר התחדשו חילופי האש, ובשעות אחר הצהריים הורה ראש הממשלה בן-גוריון לפיקוד העליון של צה\"ל על הפצצת הספינה, היא הופגזה ועלתה באש, ונותרה שרופה על שרטון מול חופי תל אביב. למעלה משנה לאחר מכן הוטבעו שרידי הספינה מול חוף נבי רובין.\nבעימותים בין כוחות צה\"ל ולוחמי האצ\"ל נהרגו 16 לוחמי אצ\"ל, שלושה חיילי צה\"ל, ונפצעו עשרות. זמן קצר לאחר סיום הפרשה נעצרו כ-200 אנשי אצ\"ל במסגרת מבצע שכונה מבצע \"טיהור\". הארגון פורק ואנשיו השתלבו בצה\"ל. הסוגיות שעלו בפרשה, ובהן הנחיצות בצבא מאוחד, שאלת הציות לממשלה והעיקרון של הימנעות ממלחמת אחים, ממשיכות לעורר פולמוס ציבורי ופוליטי לוהט עד ימינו. לימים כונה האירוע בשם \"פרשת אלטלנה\".",
    "pageid": 7563
  },
  {
    "title": "אלכסנדר הגדול",
    "extract": "אלכסנדר השלישי ממוקדון, המוכר יותר כאלכסנדר הגדול (ביוונית: Αλέξανδρος ο Μέγας), והידוע בעברית גם כ\"אלכסנדר מוקדון\" (ביוונית: Αλέξανδρος ο Μακεδών; ככל הנראה 20 או 21 ביולי 356 לפנה\"ס – 10 או 11 ביוני 323 לפנה\"ס) היה מלך מוקדון, ומגדולי המצביאים והמדינאים של העת העתיקה. כיבושיו הנרחבים כללו את ערי המדינה של יוון העתיקה, כל שטחה של האימפריה הפרסית, מספר אזורים במרכז אסיה ואף חלקים מתת-היבשת ההודית.\nאלכסנדר תואר כגבר אתלטי, אמיץ ויפה תואר, אולם ככל הנראה שזורים בתיאורים אלו גם דברי חנופה. רבים, במיוחד במצרים, סגדו לו, אם כי רבים מקרב האריסטוקרטיה היוונית-מוקדונית סירבו בתוקף להשתחוות לו. אישיותו והישגיו של אלכסנדר שימשו מופת לאישים מפורסמים רבים לאורך ההיסטוריה, שאחד מהבולטים בהם הוא יוליוס קיסר.\nעל אף שמת בגיל צעיר (כמעט 33), הותיר אלכסנדר הגדול חותם משמעותי על ההיסטוריה. כיבושיו הנרחבים פתחו תקופה חדשה בתולדות האנושות – התקופה ההלניסטית. חזונו של אלכסנדר, שכלל שילוב המזרח עם המערב, שילוב תרבות, דת, מנהגים וקשרי משפחה, בא לידי ביטוי בתרבות ההלניסטית שמיזגה את יסודותיה של תרבות יוון העתיקה עם תרבויות בני המקום. השפעותיה של התרבות ההלניסטית בתחום האמנות, הפילוסופיה ובתחומים אחרים ניכרים עד עצם היום הזה.",
    "pageid": 581
  },
  {
    "title": "בצלאל כהן",
    "extract": "הרב בצלאל כהן (נולד בכ\"ד באדר תשל\"ה, 7 במרץ 1975) הוא ראש בית המדרש אנשי חיל למנהיגות תורנית, איש חינוך ויזם חברתי חרדי, היה פעיל בתחום השתלבות צעירים חרדים בשוק העבודה ובלימודים אקדמיים בין השנים 2003–2010, הקים את הישיבה התיכונית החרדית חכמי לב ועמד בראשה בין השנים 2013–2019.",
    "pageid": 1149103
  },
  {
    "title": "ברק חירם",
    "extract": "ברק חירם (נולד ב-18 ביוני 1979) הוא קצין בצה\"ל בדרגת תת-אלוף, המשרת כמפקד עוצבת הבזק. קודם לכן שירת כמפקד חטיבת גולני, מפקד המרכז לאימונים באש במל\"י, מפקד עוצבת הגולן, מפקד בא\"ח גולני ומפקד גדוד 51.",
    "pageid": 1409745
  },
  {
    "title": "דגדגן",
    "extract": "הדגדגן (בלועזית: קליטוריס, Clitoris) הוא רקמה זקיפה בעלת כ-8,000 קצות עצבים שנמצאת בפות - איבר המין הנקבי אצל יונקים. הדגדגן הוא האיבר האורגזמטי העיקרי בגוף האישה - בעת עוררות מינית הדגדגן מתנפח, נעשה רגיש למגע, ומעביר ריגוש והנאה מינית העשויים להוביל לאורגזמה.",
    "pageid": 10634
  },
  {
    "title": "דור האלפא",
    "extract": "דור האלפא (באנגלית: Generation Alpha) הוא הדור הדמוגרפי שבא אחרי דור ה-Z. היות שאין הסכמה מלאה לגבי שנת ההתחלה והסיום של הדור, טרם גובשו גבולותיו. אף שאין הסכמה מלאה לגבי שנת ההתחלה והסיום של הדור, לרוב הכוונה לאלה שנולדו בין תחילת העשור השני של המאה ה-21 עד מועד מסוים במחצית השנייה של שנות ה-20 של המאה ה-21.\nבני דור האלפא הם בדרך כלל ילדיהם של בני דור ה-Y. בקרב הוריהם אפשר למצוא גם את הצעירים מבני דור ה-X.\nדור אלפא נולד בתקופה של ירידה בשיעורי הפריון הכולל ברחבי העולם, וחווה את ההשפעות של מגפת הקורונה בעת שהם היו ילדים צעירים. עבור ילדי דור האלפא להם הייתה בילדותם גישה לכך, אפשרויות הבידור לילדים הפכו הרבה יותר דומיננטיים עם הדור הזה לעומת הילדים של הדורות הקודמים בזכות הפיתוחים הניכרים של הטכנולוגיה האלקטרונית, הרשתות החברתיות ושירותי הסטרימינג, כאשר העניין של דור האלפא בטלוויזיה המסורתית דעך באופן מהותי במקביל. לשינויים המהותיים בשימוש בטכנולוגיה בכיתות ובהיבטים האחרים של החיים הייתה השפעה ניכרת על האופן שבו דור זה חווה את תהליך הלמידה בילדותו בהשוואה לדורות הקודמים. מחקרים העלו שבעיות בריאות הקשורות לזמן המסך, לאלרגיות ולהשמנת יתר חולנית הפכו נפוצות באופן ניכר עבור ילדים בסוף העשור השני של המאה ה-21.",
    "pageid": 1813431
  },
  {
    "title": "דיקלה",
    "extract": "דיקלה דורי (נולדה ב-8 בינואר 1973), המוכרת בשמה הפרטי דיקלה, היא זמרת-יוצרת, מלחינה, פזמונאית, מפיקה מוזיקלית, מוזיקאית ושחקנית ישראלית.\nהחלה את הקריירה המוזיקלית שלה בשנת 1998 וכאשר המוזיקה האישית שלה זכתה להצלחה פחותה היא קיבלה הערכה רבה ככותבת שירים, שכן, שירים שכתבה לאמנים רבים, בניהם - שרית חדד, דודו אהרון ושלמה ארצי היו ללהיטים, ההצלחה הרבה לה זכתה בתור זמרת החלה בשנת 2014 לאחר שהוציאה את אלבומה הרביעי ואם פרידה, הכולל בתוכו שירים שהפכו ללהיטים גדולים, בהם שיר הנושא ו\"שבע בערב\", שניהם הגיעו לראש המצעדים השבועיים של מדיה פורסט וגלגלצ, הצלחת האלבום הובילה גם להצלחתם של האלבומים הבאים אשר הוציאה, אשר העניקו לה את התואר זמרת השנה של קול ישראל לשנים 2014, 2015 ו-2016.",
    "pageid": 331895
  },
  {
    "title": "דנה ורון",
    "extract": "דנה ורון (נולדה בכ' באלול ה'תשל\"ז, 2 בספטמבר 1977) היא עיתונאית, מגישת טלוויזיה, ופובליציסטית חרדית-ישראלית.",
    "pageid": 1689034
  },
  {
    "title": "האינתיפאדה השנייה",
    "extract": "האינתיפאדה השנייה (הקרויה בפי הפלסטינים אינתיפאדת אל-אקצא בערבית: انتفاضة الأقصى; תעתיק מדויק: אנתפאצ'ת אלאקצא) הייתה התקוממות פלסטינית אלימה נגד מדינת ישראל, שהחלה בסוף ספטמבר 2000. היא פרצה בתום שלוש שנים של שקט יחסי בין ישראל והפלסטינים, שהופר באירועי מנהרת הכותל ובאירועי יום הנכבה 2000. הכינוי שניתן על ידי צה\"ל לאירועים אלה (עוד לפני פריצתם) היה \"אירועי גאות ושפל\". כינוי זה נותר קוד פנימי במערכת הביטחון; השם הנהוג בישראל כיום הוא \"האינתיפאדה השנייה\", להבדיל מהאינתיפאדה הראשונה.\nהתקוממות אלימה זו כללה בתחילתה מהומות ופעולות מחאה בדרגות אלימות שונות, אך במהרה הפכו פעולות טרור ולוחמת גרילה לביטויה המרכזי. מאפיין מובהק של הפעילות הפלסטינית במאבק זה היה שימוש נרחב בפיגועי התאבדות נגד אזרחי מדינת ישראל, שהחלו כבר באוקטובר 2000, כחודש לאחר תחילתה והתגברו ככל שנמשכה. תחילתה של האינתיפאדה הובלה על ידי ארגון הפת\"ח, ובהמשך הצטרפו ארגון הג'יהאד האסלאמי והחמאס שהובילו את הפעילות האלימה. את פעולות הטרור נגד הישראלים ביצעו כלל הארגונים הפלסטינים כאשר החמאס היה הדומיננטי שבהם.\nהאינתיפאדה השנייה מוטטה כמעט לחלוטין את הסכם אוסלו מ־1993, והסלימה את הסכסוך לרמה שלא נראתה זה עשרות שנים. במהלכה נמנו אלפי קורבנות בשני הצדדים, הן בקרב הלוחמים והן בקרב האזרחים. האינתיפאדה גרמה גם למיתון בישראל, אשר שיאו היה בשנים 2002 ו-2003 ולפגיעה קשה בכלכלה הפלסטינית.\nנקודת המפנה באינתיפאדה השנייה הייתה מבצע חומת מגן באביב 2002 בו צה\"ל השתלט מחדש על מרכזי הערים הפלסטיניות ומחנות הפליטים ביהודה ושומרון, תוך מעצרם וחיסולם של מאות מחבלים, והחל בפעילות יום-יומית לסיכול הטרור הפלסטיני, בסיוע השב\"כ והימ\"מ. הפעילות הביטחונית, בשילוב בניית גדר ההפרדה ומותו של יאסר ערפאת בסוף 2004, הביאו לדעיכת גל הטרור ביהודה ושומרון.",
    "pageid": 7294
  },
  {
    "title": "הליגה הישראלית בכדורגל חופים",
    "extract": "משחקי הליגה הראשונים בכדורגל חופים בישראל החלו ב-8 ביוני 2007, שבוע לאחר השקתו הרשמית של הענף תחת פיקוחה של ההתאחדות לכדורגל בישראל. שחקני הליגה הם שחקני עבר בליגות המקצועניות והחובבניות של הכדורגל הרגיל בישראל, שחקני קטרגל, שחקנים זרים מקבוצות שונות בעולם ושחקני מחלקות הנוער של קבוצות הכדורגל מרחבי הארץ.",
    "pageid": 680746
  },
  {
    "title": "הפרעת אישיות גבולית",
    "extract": "הפרעת אישיות גבולית (באנגלית: Borderline personality disorder; בראשי תיבות: BPD) היא הפרעה נפשית, שעל פי DSM-5 משתייכת לאשכול ב' של הפרעות אישיות. הפרעת אישיות זאת נקראה בשם 'גבולית' כיוון שבעבר הוגדרה כמבטאת גבול בין נוירוזה לפסיכוזה. אף שהשם בעייתי מבחינת תיאור ההפרעה, הוא נותר ללא שינוי עד היום. ב־ICD 10 היא מוגדרת כ\"הפרעת אישיות לא יציבה מבחינה רגשית\". ההפרעה מתבטאת בתפיסה עצמית מעוותת, קושי בעיבוד רגשות בקשרים בין-אישיים או בזוגיות, ותגובות קיצוניות מאוד לסיטואציות אשר מתפרשות על ידם כדבר מאיים שמתקשר לנטישה, דחייה, בדידות, ביקורת או כישלון.",
    "pageid": 36649
  },
  {
    "title": "השטן לובשת פראדה",
    "extract": "השטן לובשת פראדה (באנגלית: The Devil Wears Prada) הוא סרט דרמה קומית אמריקאי משנת 2006 בבימויו של דוד פרנקל, ובכיכובן של זוכת פרס אוסקר מריל סטריפ,אן האת'וויי ואמילי בלאנט.\nהסרט מבוסס באופן חופשי על דמותה של אנה וינטור, עורכת מגזין \"ווג\" העולמי, ומגולל את סיפורה האישי של לורן וייסברגר, סופרת אמריקאית ומחברת הספר \"השטן לובשת פראדה\", שלפיו נוצר הסרט.",
    "pageid": 247788
  },
  {
    "title": "זהר ליבה",
    "extract": "זוֹהר לִיבּה (נולד ב-20 בספטמבר 1977) הוא שחקן ודוגמן ישראלי.",
    "pageid": 272999
  },
  {
    "title": "זרוע היבשה",
    "extract": "זרוע היַבשה (זִ\"י) היא זרוע רב-חילית המאגדת את חילות היבשה הלוחמים של צבא הגנה לישראל, ואחראית לבניין הכוח היבשתי של צה\"ל. בראשות הזרוע, עומד קצין בדרגת אלוף שהוא חבר המטה הכללי של צה\"ל. מפקד זרוע היבשה הנוכחי הוא אלוף תמיר ידעי.\nב-1983 הוקמה לראשונה מִפקדת חֵילות השדה (מפח\"ש). ב-1999, במסגרת התוכנית \"צה\"ל 2000\" הוקמה על-בסיס המפח\"ש מפקדת הזרוע לבניין הכוח ביבשה, וזו שינתה בהמשך את שמה למפקדת זרוע היבשה (מז\"י), וב-2007 לזרוע היבשה (ז\"י).\nמטה זרוע היבשה ממוקם במחנה בר-לב הסמוך לקריית מלאכי, מערבית לצומת מלאכי (קסטינה). בפועל מחזיקים מפקד הזרוע (מז\"י), ראש המטה (רמ\"ט), ראשי החטיבות (רח\"טים) וקציני החיל הראשיים בלשכות כפולות, ורובם יושבים במחנה רבין (הקריה בתל אביב).\nרוב גופי המטה של זרוע היבשה ממוקמים במחנה בר-לב (\"קסטינה\"), חלקם במחנה דורי (בסיס \"תל השומר\") ובמחנה ידין (\"צריפין\").",
    "pageid": 98583
  },
  {
    "title": "חטיבה 7",
    "extract": "חטיבה 7, המכונה גם \"עוצבת סער מגולן\", היא חטיבת שריון סדירה, הנמצאת תחת פיקודה של אוגדה 36 (\"עוצבת געש\") בפיקוד הצפון של צבא ההגנה לישראל. החטיבה הוקמה ב-16 במאי 1948, מייד לאחר הכרזת המדינה, והשתתפה בכל מלחמות ישראל.\nמפקד החטיבה הנוכחי הוא אלוף-משנה אלעד צורי.\nבעשור השני של המאה ה-21 משתמשת החטיבה בטנקים מדגם מרכבה סימן 4מ 400 עם מערכת הגנה אקטיבית לטנקים - \"מעיל רוח\" תוצרת ישראל, מערכת בקרת ירי משופרת, ומערכת ניהול קרב - צי\"ד \"משואה 750\".",
    "pageid": 12730
  },
  {
    "title": "טאיוואן",
    "extract": "טאיוואן (בסינית: 臺灣, בסינית מפושטת: 台湾), או הרפובליקה הסינית (בסינית: 中華民國, בפין-יין: Zhōnghuá Mínguó), היא מדינה הכוללת את האי טאיוואן שלחופי מחוז פוג'יין של סין, וכן את קבוצת האיים פנגחו, ג'ינמן ומאטסו. בעבר כללה הרפובליקה הסינית את מרבית סין היבשתית. מכונה גם \"סין הלאומית\"', לשעבר \"סין הלאומנית\", \"טאיפּיי הסינית\", וכיום נודעת בפרט בשם \"טאיוואן\" – כל זאת על-מנת להבדילה מהרפובליקה העממית של סין (השולטת כיום בסין היבשתית, באיים כגון האי האינאן, בהונג קונג ובמקאו, ומוכרת בדרך כלל כ\"סין העממית\" – וכיום נודעת בפרט בשם המקוצר כ\"סין\"). באנגלית מכונה טאיוואן בשם Republic of China או ROC, ואילו סין נקראת גם People's Republic of China או PRC. כל אחת מהרפובליקות טוענת לריבונות על סין כולה והן אינן מכירות זו בזו, אם כי יש ביניהן קשרי מסחר. \"הרפובליקה העממית של סין\" מחרימה כל מדינה שמכירה ב\"רפובליקה הסינית\".\nעד שנות ה-70 טאיוואן הוכרה כרפובליקה הסינית על ידי עשרות רבות של מדינות. במהלך השנים, עקב לחץ מצד הרפובליקה העממית של סין, שהתפתחה למעצמה כלכלית, ניתקו כ-120 מדינות את היחסים הדיפלומטיים עם טאיוואן, מרביתן בין השנים 1964 ל־1990. כיום (2024) נותרו רק 12 מדינות המקיימות יחסים דיפלומטיים מלאים עם טאיוואן (ראו מעמד בין-לאומי, מעמדה הבין-לאומי של טאיוואן).",
    "pageid": 25006
  },
  {
    "title": "טום צ'יימברס",
    "extract": "תומאס דואן צ'יימברס (באנגלית: Thomas Doane Chambers; נולד ב-21 ביוני 1959 באוגדן, יוטה) הוא כדורסלן עבר אמריקאי ששיחק בליגת ה-NBA ובישראל, בקבוצת מכבי תל אביב. צ'יימברס שיחק בעמדת הפורוורד/סנטר ומתנשא לגובה של 208 סנטימטרים.",
    "pageid": 682762
  },
  {
    "title": "טום קרוז",
    "extract": "תומאס קרוז מייפות'ר הרביעי (באנגלית: Thomas Cruise Mapother IV; נולד ב-3 ביולי 1962), הידוע בתור טום קרוז, הוא שחקן קולנוע ומפיק אמריקאי. הוא היה מועמד לשלושה פרסי אוסקר וזכה בשלושה פרסי גלובוס הזהב לאותם הסרטים: \"נולד בארבעה ביולי\" (1989), \"ג'רי מגווייר\" (1996) ו\"מגנוליה\" (1999).",
    "pageid": 71132
  },
  {
    "title": "יהודים",
    "extract": "יְהוּדִים, המוכרים גם בשם עַם יִשְׂרָאֵל (או הָעָם הַיְּהוּדִי), הם לאום וקבוצה אתנו-דתית שמקורה על פי המסורת בחלק משבטי ישראל, ובממלכות העבריות ישראל ויהודה, שהיו מתושבי ארץ ישראל שבמזרח התיכון בסוף האלף השני לפנה\"ס. האתניות, הלאומיות, התרבות והדת היהודיות קשורות זו לזו באופן הדוק; האמונה והמסורות של עם ישראל היא היהדות. יחד עם זאת, במהלך ההיסטוריה הצטרפו או צורפו לעם ישראל אישים וקבוצות שונות בתהליך המכונה גיור.\nהאזכור החיצוני הקדום ביותר לקבוצה בשם \"ישראל\" בארץ ישראל הוא בכתובת מצרית משלהי המאה ה-13 לפנה\"ס. למרות ויכוח בין ארכאולוגים בין 'מינימליסטים' (המייחסים חשיבות קטנה לעדות המקרא ומכפיפים אותה לממצאים ארכאולוגים ולעדויות חיצוניות) ל'מקסימליסטים' או שמרנים או אלו המזוהים עם 'ארכאולוגיה מקראית' (כלומר חוקרים המוכנים עקרונית לקבל את עדות המקרא כבעלת תוקף כשלעצמו), מקובלת על רוב החוקרים עובדת קיומו של עם עברי לכל המאוחר במאה ה-10 לפנה\"ס. הוויכוח בין האסכולות הנזכרות מתקיים גם לגבי היקף ואופי ההתיישבות של העם העברי, אך ברור שלכל המאוחר במאה ה-9 לפנה\"ס התבססו באזור שתי ממלכות עבריות מקראיות – ממלכת ישראל וממלכת יהודה – שהתפלגו להן מממלכת ישראל המאוחדת. היהודים נקראים על שם ממלכת יהודה, שנותרה לבדה לאחר חורבן ממלכת ישראל בשנת 722 לפנה\"ס, וחורבנה של ממלכת יהודה בשנת 586 לפנה\"ס עם גלות בבל. עם שיבת ציון, החלה תקופת בית שני, ברובה חיו תושבי יהודה תחת שלטון זר, למעט תקופה קצרה של שלטון עצמאי בימי החשמונאים. במקביל שגשגה פזורה יהודית גדולה בכל אגן הים התיכון, ובתקופה הרומית הגיע אחוז היהודים באוכלוסיית העולם לשיא היסטורי. עם זאת במהלך מרידות יהודה ברומא מקרב פרובינקיה יוּדַיְאָה (בלטינית: Provincia Iudaea), יהודים רבים נהרגו, נעקרו, הוגלו, או נמכרו לעבדות, וחבל יהודה כמעט התרוקן כולו מיושביו. לאחר המרידות מרכז כובדו של היישוב היהודי עבר לגליל, ומאוחר יותר לבבל השכנה.\nהיישוב היהודי בארץ ישראל המשיך להצטמצם תחת השלטון הביזנטי והמוסלמי, עד שהגיע לשיעור נמוך במיוחד בזמן השלטון העות'מאני, לכל היותר 8% בלבד מאוכלוסיית ארץ ישראל במאה ה-19.\nיהודים המשיכו להתפזר בעולם המוכר (נוצרי ומוסלמי) במהלך ימי הביניים המוקדמים והמאוחרים, ועל פי הערכות מקובלות, עמד מספר היהודים בעולם בשנת 1700 על כ-650 אלף נפש. על קהילות וותיקות בארצות האסלאם ובאיטליה נוספו קהילות קטנות במערב אירופה, וקהילות ביניניות במרכז ובמזרח אירופה ובספרד. ב-1290 גורשו יהודי אנגליה, במהלך המאה ה-14 גורשו יהודי צרפת, ובסוף המאה ה-15 גורשו היהודים מספרד. חלקם נדדו לאירופה, חלקם לצפון אפריקה ולאורך השנים גם לרחבי האימפריה העות'מאנית.\nבעולם כולו היו בשנת 1800 כ-2.25 מיליון יהודים בלבד, אך מספרם גדל פי 4.5 תוך מאה שנה, ועמד על יותר מ-10 מיליון בשנת 1900.\nבמקביל השתנו קהילות יהודיות בארצות שונות גם בשל הגירה: יהודי צרפת שמנו ב-1789 לכל היותר 30 אלף נפש, הפכו לקהילה של כ-300 אלף נפש תוך כמאה שנה. בארצות הברית בה חיו ב-1776 לא יותר מ-2000 יהודים, חי ב-1860 מעל ל-250 אלף וב-1924 לפחות 5 מיליון. התחזקות היישוב היהודי בארץ ישראל החלה במהלך המאה ה-19, עם התמורות בתחבורה לארץ-ישראל, שיפור יחסי של המצב בעיקר אחרי 'מלחמת קרים' והגידול במספר היהודים בעולם, שחלק זעיר מהם רצה לממש את מצוות העלייה לארץ. ב-1878 כבר חיו בארץ ישראל כ-24,000 יהודים, ועם הופעת התנועה הציונית, התחזק זרם העלייה אך עדיין היה רק כ-2% מכלל היהודים שהיגרו עד 1924. עליות המוניות יחסית החלו רק מהעלייה הרביעית, והעליה החמישית כמו גם גידול טבעי הביא את אחוז היהודים באוכלוסיית הארץ, עד לכדי כ-650 אלף איש, כ-37% ערב קום המדינה. שואת העם היהודי בידי גרמניה הנאצית ועוזריה באמצע המאה ה-20 הביא להשמדת למעלה משליש מעם ישראל. לאחריה, שארית הפליטה, וכן קהילות נוספות מרחבי העולם, עלו לארץ ישראל.\nמדינת ישראל הוקמה בשנת ה'תש\"ח, היא 1948, כמדינה היהודית היחידה בעולם. חוק השבות של המדינה – מעניק זכות למתן אזרחות ישראלית לכל יהודי בתפוצות. כ־46% מיהודי העולם מתגוררים בישראל, ישראל היא המדינה היחידה בעולם שבה היהודים מהווים רוב (וכן היחידה בעולם שבה היהודים מהווים מעל ל-2% מכלל האוכלוסייה כיום). נכון לשנת 2023 יש ברחבי תבל כ־15.7 מיליון יהודים המהווים כחמישית האחוז מאוכלוסיית העולם.",
    "pageid": 274511
  },
  {
    "title": "ים המלח",
    "extract": "יַם הַמֶּלַח (‏‏?‏; באנגלית: The Dead Sea, בערבית: البحر الميت, הים המת; מכונה גם ים המוות) הוא אגם מלח חסר-מוצא לים, הנמצא בתחום הבקע הסורי-אפריקני ובמרכזו עובר הגבול בין ישראל לירדן. ריכוז המלחים בים המלח עומד על 34.2% – גבוה פי עשרה מריכוז המלחים בים התיכון. ריכוז גבוה זה נובע מכך שהאגם הוא טרמינלי (למי האגם אין שפך לשום מקום), והוא נמצא באזור בעל אקלים מדברי חם ויבש המתאפיין בשיעורי התאיידות גבוהים. האגם הוא גוף המים הרביעי במליחותו בעולם. הוא זוכה לתיירות בין השאר בשל האפשרות המפורסמת לצוף בקלות על פני מימיו.\nים המלח מוכר כמקום הנמוך ביותר בעולם על פני היבשה (תואר זה הפך לאחד משמותיו של ים המלח). בפועל ים המלח הוא אכן המקום היבשתי הגלוי הנמוך ביותר בעולם, הגם שבשנת 2019 התגלה כי תחתית קרחון דנמן הוא המקום היבשתי הנמוך ביותר בעולם – 3,500 מטרים מתחת לפני הים עם זאת, תחתית הקרחון מכוסה בקרח ומכאן ההבדלה בתואר.\nהחל מהמחצית השנייה של המאה העשרים נמצא מפלסו של האגם בירידה מתמדת בשל מאזן מים שלילי. הסיבות הן: הפחתה דרסטית בכמויות המים הנכנסות בשל שימוש נרחב במקורות המים הנשפכים אליו, שהחשוב שבהם הוא נהר הירדן, ואידוי מוגבר בשל שאיבת המים לאידוי בבריכות בדרום האגן.\nאגן ים המלח מורכב משני אגנים, דרומי וצפוני. עומקו הממוצע של האגן הצפוני הוא כ-200 מטרים וקרקעיתו ברום ממוצע 730 מתחת לפני הים. עומקו הממוצע של החלק הדרומי הייתה כעשרה מטרים בלבד טרם תהליך התייבשותו וקרקעיתו הייתה ברום של 401 מטרים מתחת לפני הים. בשל הירידה המתמשכת במפלס, התייבש החלק הדרומי של האגם, שהיה רדוד בהרבה מזה הצפוני. עם ייבושו של האגן הדרומי נבנו בו בריכות לצורך אידוי המים והפקת אשלג וכימיקלים אחרים על ידי מפעלי האשלג בישראל וחברת האשלג הערבית הירדנית. לבריכות אלה נדרשת שאיבה בהיקף נרחב של מי האגם. שאיבת המים לבריכות היא בין הסיבות לירידתו של המפלס. גורם נוסף המשפיע הוא עלייה בתפיסת המים עם הפיתוח האזורי בעשרות השנים האחרונות. מאז הקמת סכר דגניה, הפעלת המוביל הארצי והטיית מי הירמוך לתעלת הע'ור, הוקמו סכרים על כל האגנים המזרחיים הגדולים לצורך תפיסת מים לשתייה ולהשקיה.\nקצב הירידה השנתי של מפלס מי הים בעשור האחרון הוא מעט יותר ממטר לשנה. בשנת 2012 התגבר הקצב לכ-1.40 מטרים. ירידת המפלס גרמה לשינוי משמעותי בגבולותיו של האגם, וכתוצאה פחת שטחו בכ-35%. רוחבו של הים באגן הצפוני של ים המלח בנקודה המקסימלית הוא 18 קילומטרים, אורכו כ-51 קילומטרים ושטחו בשנת 2018 היה כ-590 קילומטרים רבועים. ירידת המפלס המצטברת גורמת לשינויים גדולים באגן הים בהם: שינויים בלתי הפיכים בגוף המים באגן הצפוני, יצירת בולענים, נסיגת חופים, פגיעה בתשתיות (כבישים וגשרים) ובשמורות טבע.\nלים המלח חשיבות רבה לתעשייה ולתיירות. הרכב מימיו שונה מזה של מי ים רגילים, וכולל ריכוז גבוה של מגנזיום, סידן ואשלגן. עובדה זו מנוצלת על ידי התעשייה הכימית בשטחי ישראל וירדן, בין היתר להפקת אשלג, מגנזיום ותרכובות של ברום.\nנופי אגן ים המלח, החשיבות ההיסטורית של האתרים הנמצאים בסמוך לו, כגון מצדה, עין גדי, מכוור וקומראן, ההרכב הכימי המיוחד של מימיו והאקלים המיוחד השורר בו – כל אלה הפכו את ים המלח למוקד תיירות עולמי, ובפרט למרכז של תיירות מרפא. באזור נבנו אלפי חדרי מלון המרוכזים בירדן, בפינה הצפון-מזרחית של האגם, ובישראל בעין בוקק שעל חופי הבריכות באגן הדרומי.\nמקור שמו של ים המלח הוא בתנ\"ך, שם הוא נזכר לעיתים גם בשמות יָם הָעֲרָבָה והַיָּם הַקַּדְמוֹנִי.",
    "pageid": 7041
  },
  {
    "title": "ליאת הר לב",
    "extract": "ליאת הר לב (נולדה ב-9 באוגוסט 1979 ברעננה) היא שחקנית, קומיקאית ומדבבת ישראלית, זוכת שלושת פרסי האקדמיה הישראלית לטלוויזיה לשחקנית הקומית הטובה ביותר על משחקה בסדרה הקומית \"הפרלמנט\" ו\"אלישע\".",
    "pageid": 923984
  },
  {
    "title": "ליגת העל בכדורגל",
    "extract": "ליגת העל בכדורגל היא ליגת הכדורגל הבכירה בישראל.\nהליגה נוסדה בתקופת המנדט הבריטי בשנת 1931, ושמה העברי היה ליגת ארץ ישראל בכדורגל.\nהליגה נקראת \"ליגת העל\" החל מעונת 1999/2000, כאשר בין השנים 1955 ל-1999 היא נקראה \"הליגה הלאומית\", ולפני כן \"הליגה הארצית\", \"הליגה הישראלית\" ו\"ליגה א'\". מכבי תל אביב היא הקבוצה היחידה המשתתפת בליגה ברציפות מאז שנת היווסדה.\nהליגה נמצאת תחת אחריות ההתאחדות לכדורגל בישראל, וביחד עם הליגה הלאומית אלו שתי הליגות המקצועניות בישראל. החל משנת 2014 מנוהלות שתי הליגות הבכירות על ידי מנהלת הליגות לכדורגל.\nנכון לעונת 2023/2024, מדורגת ליגת העל הישראלית במקום ה-16 בדירוג אופ\"א בשקלול של חמש העונות האחרונות.\n\n",
    "pageid": 115210
  },
  {
    "title": "מבצע ארנון",
    "extract": "מבצע ארנון (נקרא במקור מבצע זרעי קיץ) היה מבצע חילוץ של מערכת הביטחון הישראלית שנערך ב-8 ביוני 2024, במהלכו חולצו ארבעה חטופים ישראלים שהוחזקו במחנה הפליטים נוסייראת ברצועת עזה על ידי חמאס. ב-11:00 בבוקר פשטו כוחות שב\"כ וימ\"מ במקביל על שני מבנים במחנה, בגיבוי אש חיפוי של צה\"ל, ושחררו את החטופים נועה ארגמני, אלמוג מאיר ג'אן, אנדריי קוזלוב ושלומי זיו, אשר נחטפו במהלך הטבח בפסטיבל נובה. במהלך המבצע התקיימו חילופי אש כבדים בין הכוחות הישראלים לבין מחבלים, במהלכם נפצע אנושות מפקד צוות ולוחם הימ\"מ פקד ארנון זְמוֹרָה, שהיה חלק מכוח הפריצה הראשון. זמורה מת מפצעיו בבית החולים, והועלה לדרגת רב-פקד לאחר פטירתו.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\".\n\n",
    "pageid": 2345012
  },
  {
    "title": "מדד דאו ג'ונס",
    "extract": "מדד דַאוּ ג'וֹנְס (באנגלית: Dow Jones; שמו המלא מאנגלית: ממוצע התעשייה דאו ג'ונס, באנגלית: Dow Jones Industrial Average; ידוע גם בשמו המקוצר: \"הדאו\"), הוא מדד מניות המשקלל את השינוי הרצוף בשערי 30 מניות נבחרות של חברות ענק אמריקאיות בבורסה לניירות ערך בניו יורק. בנוסף למדד התעשייה הנ\"ל קיימים גם מדדי דאו ג'ונס אחרים לענפי כלכלה שונים בארצות הברית ולבורסות מסביב לעולם; אך השם המקוצר מדד דאו ג'ונס מיוחד למדד ספציפי זה שהיה במשך עשרות שנים עוד לפני הקמת מדד אס אנד פי 500 המדד המקובל ביותר למדידת השינויים היומיים בשערי המניות בבורסה לניירות ערך בניו יורק. למרות שבשמו הרשמי כלולה המילה \"תעשייה\" רבות מהחברות שמניותיהן כלולות כיום במדד זה עוסקות בענפי כלכלה שונים לרבות בנקאות, ביטוח ושירותים.",
    "pageid": 154386
  },
  {
    "title": "מוחמד",
    "extract": "מוחמד בן עבדאללה בן עבד אל-מוטלב, הידוע כמֻחַמַּד (בערבית: مُحَمَّد, ‏‏?‏, 570 בערך – 8 ביוני 632) היה מנהיג חברתי, דתי ופוליטי ערבי שייסד את דת האסלאם. נחשב במסורת המוסלמית לאחרון ולחשוב ביותר מבין הנביאים; תורתו ומנהגיו משמשים יחד עם הקוראן לבסיס האמונה האסלאמית.\nמוחמד נולד בסביבות שנת 570 בעיר מכה שבחצי האי ערב (כיום בערב הסעודית) לעבדאללה בן עבד אל-מטלב ולאשתו אמינה בנת והב. אביו מת כמה חודשים לפני לידתו, ואמו מתה כשהיה בן שש. מוחמד היתום חונך על ידי סבו, עבד אל-מוטלב אבן האשם ודודו אבו טאלב. מוחמד נהג להתבודד במערה בהר ג'בל א-נור ולהתפלל במשך ימים רצופים. בשנת 610, כשהיה בן 40, מוחמד סיפר שעבר התגלות מהמלאך גבריאל, לפיה דרך החיים הראויה היא התמסרות לאל היחיד. מוחמד החל להפיץ את משנתו במכה, אך הוא ומאמיניו נרדפו בשל אמונתם ונאלצו להגר בשנת 622 לעיר ית'רה, שנודעה לימים בשם אל-מדינה. בדצמבר 629 מוחמד אסף צבא של 10,000 מאמינים, יצא בראשו למכה וכבש אותה. בשנת 632 מוחמד חלה ומת. בשעת מותו רוב תושבי חצי האי ערב כבר המירו את דתם לתורתו של מוחמד – האסלאם.\n\n",
    "pageid": 416182
  },
  {
    "title": "מונדיאל 2022",
    "extract": "מונדיאל 2022 (בערבית: كأس العالم لكرة القدم ٢٠٢٢; תעתיק מדויק לעברית: כַּאְס אלְעַאלַם לִכֻּרַת אלְקַדַם 2022) היה טורניר גביע העולם בכדורגל לנבחרות גברים ה־22, שהתקיים בקטר בין 20 בנובמבר ל-18 בדצמבר 2022, התאריך שבו נערך משחק הגמר, בו ניצחה ארגנטינה את צרפת. הטורניר הוא הראשון שמתקיים בעולם הערבי והשני בלבד שנערך באסיה, לאחר מונדיאל 2002 שהתקיים בקוריאה הדרומית וביפן. בנוסף, מונדיאל זה הוא האחרון בן 32 נבחרות, כאשר החל מהמונדיאל הבא (מונדיאל 2026 בארצות הברית, קנדה ומקסיקו) ישתתפו בטורניר 48 נבחרות. בשל האקלים החם בקטר, הטורניר נערך בחודשים נובמבר עד דצמבר, והוא הראשון שאינו מתקיים בחודשים מאי, יוני או יולי. המונדיאל נערך בפרק זמן מקוצר של 29 ימים, עם 64 משחקים בשמונה אצטדיונים בחמש ערים.\nבגמר ניצחה בדו-קרב פנדלים ארגנטינה, אלופת דרום אמריקה המכהנת, את צרפת, אלופת העולם המכהנת. במשחק על המקום השלישי ניצחה קרואטיה, סגנית האלופה המכהנת, את מרוקו. ליונל מסי נבחר למצטיין הטורניר וקיליאן אמבפה הוכתר כמלך השערים בטורניר.\nהענקת אירוח המונדיאל לקטר שנויה במחלוקת בשל היחס למהגרי עבודה, לנשים ולקהילת הלהט\"ב, האקלים החם, היעדר תרבות כדורגל בקטר, פגיעה בלוח הזמנים המסורתי, איסור על מכירת אלכוהול, האשמות בשוחד בעת המכרז והאשמות בשחיתות רחבה יותר של פיפ\"א.",
    "pageid": 1113545
  },
  {
    "title": "מנסור עבאס",
    "extract": "מַנְסוּר עַבַּאס (בערבית: منصور عباس, תעתיק מדויק: מַנְצוּר עַבַּאס; נולד ב-22 באפריל 1974) הוא פוליטיקאי ערבי-ישראלי המכהן כיושב ראש מפלגת רע\"מ וכחבר הכנסת מטעמה. כיהן גם כיו\"ר הוועדה המיוחדת לענייני החברה הערבית וכסגן יו\"ר הכנסת. בנוסף, מכהן גם כסגן יושב ראש הפלג הדרומי של התנועה האסלאמית. רופא שיניים במקצועו.",
    "pageid": 1691239
  },
  {
    "title": "משה רוט",
    "extract": "משה שמעון רוט (נולד בל' בשבט ה'תשכ\"ד, 13 בפברואר 1964) הוא סגן יושב ראש הכנסת וחבר הכנסת בכנסת העשרים וחמש, עורך דין, מרצה ופעיל ציבור מחסידות צאנז.",
    "pageid": 1948438
  },
  {
    "title": "מתיאס נאוול",
    "extract": "מתיאס נאוול לייבה אסקיבל (בספרדית: Matías Nahuel Leiva Esquivel; נולד ב-22 בנובמבר 1996 ברוסאריו שבארגנטינה) הוא כדורגלן ארגנטינאי-ספרדי המשחק בעמדת הקשר ההתקפי בקבוצת שלונסק ורוצלב מליגת העל הפולנית.",
    "pageid": 2341511
  },
  {
    "title": "ניקולאי השני, קיסר רוסיה",
    "extract": "ניקולאי השני (שמו המלא: ניקולאי אלכסנדרוביץ' רומנוב (ברוסית: Никола́й Алекса́ндрович Рома́нов). תוארו הרשמי היה: ניקולאי השני, הקיסר והשליט של כל הנסיכויות הרוסיות; 18 במאי 1868 – 17 ביולי 1918) היה הקיסר האחרון של האימפריה הרוסית, שירש את אביו אלכסנדר השלישי ב-1894. בתקופת שלטונו נקלעה האימפריה למשבר פוליטי חריף, שהועצם על ידי האבדות הכבדות שספגה רוסיה בחזית מלחמת העולם הראשונה (1914–1918). ניקולאי לא הצליח לנווט את האימפריה ברגעיה הקשים, ובסופו של דבר הסתיים שלטונו במהפכת פברואר בשנת 1917, שהביאה לסיום השלטון בן שלוש-מאות השנים של שושלת רומנוב ברוסיה. גם הממשלה הזמנית, שקמה בעקבות המהפכה, כשלה במשימה, והבולשביקים עלו לשלטון במהפכת אוקטובר באותה שנה. הבולשביקים רצחו את ניקולאי יחד עם בני משפחתו ב-1918.\nבארצו, נמתחה ביקורת על ממשלתו שדיכאה יריבים פוליטיים ומה שנתפס כאשמתו או אי-פעולה במהלך אסון חודינקה, הפוגרומים האנטי-יהודיים, יום ראשון העקוב מדם (1905), והדיכוי האלים של מהפכת 1905 ברוסיה.",
    "pageid": 2070
  },
  {
    "title": "נמלי אש",
    "extract": "נמלי אש (שם מדעי: Solenopsis, או \"להבית\" בעברית) הוא סוג של נמלים עוקצות, מתוך סוגים רבים אחרים של נמלים עוקצות. ישנם מינים רבים של נמלים המכונים \"נמלת אש\", והם אינם קרובים זה לזה.",
    "pageid": 126773
  },
  {
    "title": "נס וסטילה",
    "extract": "נס וסטילה הם צמד מוזיקלי ישראלי. חברי ההרכב הם נסיה לוי (נס) ודור סורוקר (סטילה).",
    "pageid": 2277326
  },
  {
    "title": "נשיא ארצות הברית",
    "extract": "נשיא ארצות הברית של אמריקה (באנגלית: President of the United States, ובקיצור הרווח POTUS) הוא ראש המדינה וראש הרשות המבצעת הנבחר של ארצות הברית. הנשיא עומד בראש הממשל הפדרלי, והוא המפקד העליון של הכוחות המזוינים של ארצות הברית.\nהנשיא נבחר באמצעות העם בבחירות לא ישירות באמצעות חבר האלקטורים לכהונה בת ארבע שנים. הנשיא, הוא אחד משני הנבחרים הפיקודיים הנבחרים ברמה הלאומית הפדרלית, לצד סגן נשיא ארצות הברית. התיקון ה-22 לחוקה, שאושר בשנת 1951, מגביל את הנשיא מבחירה לכהונה שלישית מלאה.\n45 בני אדם שירתו בתפקיד זה. הנשיא הנוכחי וה-46 של ארצות הברית הוא ג'ו ביידן.",
    "pageid": 1621
  },
  {
    "title": "סדאם חוסיין",
    "extract": "סדאם חוסיין עבד אל-מג'יד א-תיכּריתי (בערבית: صدام حسين عبد المجيد التكريتي, תעתיק מדויק: צדאם חסין עבד אלמג'יד אלתכּריתי; 28 באפריל 1937 – 30 בדצמבר 2006), היה נשיא עיראק החל משנת 1979 ועד לכיבוש בירת עיראק, בגדאד, על ידי ארצות הברית במלחמת עיראק ב-9 באפריל 2003.\nחוסיין היה איש מפלגת הבעת' והיווה דמות מרכזית בהפיכת 1968 בעיראק, אשר הובילה את מפלגתו לשלטון עוצמתי ארוך שנים. ממשלו של סדאם הוביל בין השאר, למלחמת איראן–עיראק בין השנים 1980–1988 וכן למלחמת המפרץ בשנת 1991.\nכהונתו כנשיא עיראק התאפיינה בשלטון סמכותי וכוחני אשר דיכא זכויות אדם, דיכא ומנע זכויות מקבוצות אתניות ומגזרים דתיים אשר נחשבו למאיימים על השלטון וכן מכאלה אשר דרשו אוטונומיה או עצמאות, בעוד הוא עצמו חי חיי פאר והדר בארמונות שונים אשר בנה מכספי המדינה ברחבי עיראק.\nחוסיין דגל בפאן-ערביות חילונית ובסוציאליזם. ברבות ממדינות ערב נחשב חוסיין לגיבור בשל יחסו השלילי לארצות הברית ולישראל. בקרב מדינות המערב ובקהילה הבינלאומית חשו אליו איבה ואי-אמון, בעקבות פעולותיו במלחמת המפרץ.\nבשנת 2003, במהלך מלחמת עיראק, הודח חוסיין מנשיאות עיראק על ידי ארצות הברית ובעלות בריתה והועמד לדין על ביצוע פשעים נגד האנושות בפני בית הדין העיראקי המיוחד שהוקם על ידי ממשלת הביניים העיראקית. בנובמבר 2006 נגזר עליו מוות בתלייה, וגזר הדין בוצע ב-30 בדצמבר 2006 על ידי תליין שיעי, בנוכחות מספר עדים מהממשל העיראקי ואיש דת מוסלמי.\n\n",
    "pageid": 1268
  },
  {
    "title": "עידן עמדי",
    "extract": "עידן עָמֵדִי (נולד ב־19 בפברואר 1988, א' באדר ה'תשמ\"ח) הוא זמר־יוצר ושחקן ישראלי; זכה בתארים \"שיר השנה\" ו\"תגלית השנה\" לשנת תשע\"א, ו\"שיר השנה\" ו\"זמר השנה\" לשנת תשע\"ג. הוא התפרסם ב-2010 בעונה השמינית של \"כוכב נולד\", בה העפיל לגמר וסיים את התחרות במקום השני. ב-2017 החל לגלם את דמותו של שגיא צור בסדרת הטלוויזיה \"פאודה\".",
    "pageid": 882892
  },
  {
    "title": "עמק יזרעאל",
    "extract": "עמק יִזְרְעֶאל (בערבית: مرج ابن عامر (מרג' אבּן עאמר), \"עמק בן עאמר\", וגם سهل زرعين (סַהְל זִרְעין), \"מישור זרעין\") הוא עמק גדול בצפון ארץ ישראל, תחומיו בין הרי הגליל התחתון, הרי השומרון ורכס הכרמל, והוא נמשך ממישור החוף ועד לבקעת הירדן. עמק יזרעאל הוא הגדול בשברי המשנה של השבר הסורי אפריקני.\n\n ערכים מורחבים – תל מגידו, תל יקנעם, תל יזרעאל, תל קשיש, תל שמרון\nבעמק יזרעאל נמצאו שרידים ארכאולוגיים המעידים על התיישבות קדומה באלף השביעי לפנה\"ס. באתר באר עינות ניסנית, נמצאה באר קדומה מתקופה זו. אתר נוסף הוא עין אל-ג'רבה המתוארך לתקופה הכלקוליתית ותקופת הברונזה הקדומה (האלף הרביעי לפנה\"ס).\nעמק יזרעאל היה חבל ארץ חשוב ברוב התקופות הודות לדרך הנוחה שהוא מאפשר בין מישור החוף לבקעת הירדן, דרך זו הייתה המשכה של \"דרך הים\" למן המאה ה-15 לפנה\"ס.\nבתקופת התנ\"ך נתחמה הדרך על ידי הערים מגידו ויזרעאל, ובעמק התרחש סיפורה של דבורה הנביאה וסיסרא. בתקופת שבטי ישראל התחלק העמק בין נחלותיהם של שבט יששכר, שבט זבולון, שבט נפתלי ושבט אשר, בתקופת מלכי ישראל היה העמק מחוז חשוב ואחאב אף הקים בו את ארמון החורף שלו.\nבמהלך התקופה ההלניסטית ירדה חשיבותו של העמק בעקבות התפתחותה של \"דרך החוף\" על חשבון \"דרך הים\" וככל הנראה בתקופת הרומאים החל האזור להתכסות בביצות. בעקבות הביצות וההצפות בעמק ההתיישבות בו פחתה והאזורים היחידים שנותרו מיושבים ומעובדים הם שולי העמק.\nההתיישבות המחודשת בעמק החלה באמצע המאה ה-19, כאשר בעמק התיישבו גרמנים טמפלרים. בתחילת המאה ה-20 החלו מוסדות ציוניים לרכוש אדמות בעמק מן הערבים. היישוב היהודי הראשון שעלה על הקרקע בעמק הייתה הקואופרציה במרחביה שהוקמה ב־1911 על 10,000 דונם מאדמות הכפר הערבי אל-פולה שרכש ב-1909 ממשפחת סורסוק הלבנונית, \"גואל אדמות העמק\", יהושע חנקין. על המתיישבים הראשונים בעמק הוטלה המשימה של ייבוש הביצות. באוקטובר 1913 הקימו חברי ארגון השומר יישוב בתל עדשים (תל עדס). עם סיום מלחמת העולם הראשונה התחדשו המאמצים לרכוש קרקעות בעמק וב-1921 הוקמו נהלל ועין חרוד ולאחריהם עוד עשרות יישובים על הקרקעות החדשות שנרכשו והוכשרו.\n\nעמק יזרעאל נתחם על ידי הגליל התחתון בצפון, הר תבור, גבעת המורה ועמק בית שאן במזרח, הרי השומרון בדרום ורמות מנשה ורכס הכרמל במערב. הבקעה המרכזית של עמק יזרעאל מתחלקת לשני אזורים עיקריים, המופרדים על ידי קו פרשת המים הארצי – בקעת מגידו ועמק חרוד. בקעת כסולות מהווה שלוחה של העמק מצפון-מזרח, ועמק זבולון ממשיך אותו לצפון-מערב. מדרום משתרע השומרון, שגבולו הוא הר הגלבוע.\n\nבקעת מגידו היא הבקעה המרכזית של עמק יזרעאל, צורתה כמשולש בין הכרמל, הרי השומרון והר תבור ושטחה כ-380 קמ\"ר. הבקעה מנוקזת על ידי נחל קישון אל מפרץ חיפה. הקרקע שטוחה ואטומה ומורכבת ברובה מאדמת סחף – תנאים אלו היוו בעבר קרקע פורייה להתהוות ביצות ושיטפונות, עד להקמת מפעלי הניקוז עם תחילת ההתיישבות בעמק בראשית המאה ה-20. אל בקעת מגידו מצטרפים בקעת כסולות מצפון וחבל תענך מדרום. בקצהה המזרחי יושבת עפולה, הגדולה בין יישובי עמק יזרעאל.\n\n ערך מורחב – עמק חרוד\nחלקו המזרחי של עמק יזרעאל, היינו זה שממזרח לעפולה, בואך קו השבר של עמק בית שאן, כולל כמה מן היישובים הוותיקים – שהם גם המייצגים ביותר – של זרם ההתיישבות הקואופרטיבית בסְפר החקלאי של מדינת ישראל טרם קומה.\n\nלפני שאירע השבר הסורי אפריקני, הרי השומרון, הרי נצרת והרי הגליל היו מחוברים ברצף לגוש אחד. חלק מהאנרגיה של השבר התפזרה מערבה באזור הכנרת, מעמיעד בצפון ועד בית שאן בדרום, קרעה את השטח ההררי, ויצרה שברי משנה נוספים ממזרח למערב בניצב לשבר הראשי. השברים המזרחיים מצפון לדרום הם: בקעת גינוסר, בקעת ארבל, בקעת יבנאל, ועמק בית שאן, כאשר ביניהם שארים מהרכס המקורי בדמות אזורים מוגבהים כמו הר ארבל, הר תבור, גבעת המורה, הר תורען והר נטופה. עדות נוספת לשבר היא תלילותו של הגלבוע שניצב כמו קיר, ותוחם את עמק בית שאן מדרום.\n\nמרבית שטחו של עמק יזרעאל מחולק בין שתי רשויות: מועצה אזורית עמק יזרעאל בחלקו המערבי (ממערב לכביש הסרגל שבין צומת מגידו ועפולה) ומועצה אזורית הגלבוע בחלקו המזרחי. במרכז העמק שוכנת העיר עפולה, המכונה \"בירת העמק\". בנוסף לה נמצאות בתחום העמק המועצה המקומית רמת ישי והמועצה המקומית אכסאל. בשולי העמק ניתן למצוא (ממזרח בכיוון השעון) את המועצה המקומית דבוריה, המועצה האזורית בוסתן אל מרג' המורכבת ממספר כפרים למרגלות גבעת המורה, העיר ג'נין שבתחומי הרשות הפלסטינית, המועצה המקומית מעלה עירון ויישובי המועצה האזורית מגידו בחלקו המערבי של העמק, העיר יקנעם עילית, המועצה המקומית קריית טבעון, המועצות הבדואיות זרזיר וכעביה-טבאש-חג'אג'רה, והעיר מגדל העמק.\n\nאסף זלצר (עורך), עמק יזרעאל וכל נתיבותיו, הוצאת יד יצחק בן-צבי, ירושלים, 2007(הספר בקטלוג ULI)\nיעקב מרקוביצקי, מול שדות בוערים ופולמוס בחדרים - ביטחון והתיישבות בעמק יזרעאל (1920 - 1940), הוצאת מכון כנרת, 2019\n\"רכישת אדמת עמק יזרעאל\", מזכרונות א. רופין, תר\"פ (1920). בתוך: אברהם יערי, זכרונות ארץ ישראל; תל אביב: הוצאת מסדה, 1947, חלק שני, פרק קח, עמ' 1157–1162.\nמאמרים\n\nנדב נאמן, אדמות המלך בעמק יזרעאל בתקופה הכנענית המאוחרת ובימי בית ראשון, ארץ ישראל (מחקרים בידיעת הארץ ועתיקותיה) טו, 1981, עמודים 140–144\nמיכל אורן נורדהיים, רכישת אדמות על ידי יהודים בעמק יזרעאל מראשית המאה ה-20 עד קום מדינת ישראל, אופקים בגאוגרפיה 63, 2005, עמודים 32–56\n\n עמק יזרעאל (ישראל), דף שער בספרייה הלאומית\n\nאתר המועצה האזורית עמק יזרעאל\nשלומית שרביט, אל אל יזרעאל: טיול אל העמק שמביא את החשק, באתר ynet, 18 בפברואר 2011\n\nעמק יזרעאל, בקטלוג הארכיון הציוני המרכזי בירושלים\nמרדכי נאור (עורך) ,עמק יזרעאל, 1967-1900 : מקורות, סיכומים, פרשיות נבחרות וחומר עזר, הוצאת יד יצחק בן-צבי, תשנ\"ג 1993\nמיכל אורן-נורדהיים, \"רכישת אדמות על ידי יהודים בעמק יזרעאל מראשית המאה ה-20 עד קום מדינת ישראל\", אופקים בגאוגרפיה, 63, 2005, עמודים 32–56\n נתן שור, עמק יזרעאל בתיאורי נוסעים במאה ה - 19, באתר הספרייה הווירטואלית של מטח\n צבי שילוני, רכישות הקרקע וההתיישבות הציונית בעמק יזרעאל עד מלחמת-העולם הראשונה, באתר הספרייה הווירטואלית של מטח\n רינה אידן, מנהלל לכפר-יהושע : התפתחות רעיון מושב העובדים ויישומו בשנות ה-20 בעמק יזרעאל, באתר הספרייה הווירטואלית של מטח\nיורם בר-גל ושמואל שמאי, ‏ביצות עמק-יזרעאל – אגדה ומציאות, קתדרה 27, דצמבר 1982, עמודים 174-163\nהלל בירגר, ‏ייבוש המיתוס, קתדרה 30, דצמבר 1983, עמודים 175-161\nמנחם צנטנר, ‏ביצות עמק-יזרעאל – ההיו או חלמנו מיתוס?, קתדרה 30, דצמבר 1983, עמודים 178-176\nגדעון ביגר ואמנון קרטין, ‏ביצות עמק-יזרעאל – אגדה או מציאות?, קתדרה 30, דצמבר 1983, עמודים 182-179\nאליהו הכהן, ‏הערות על ייבוש הביצות והזמר העברי, קתדרה 30, דצמבר 1983, עמודים 184-183\nיורם בר-גל, ‏עמק-יזרעאל וביצותיו – תשובה לתגובות, קתדרה 30, דצמבר 1983, עמודים 195-185\nצבי סליטרניק, ‏הביצות והקדחת בעמק-יזרעאל, קתדרה 32, יולי 1984, עמודים 189-182\nשרגא אירמאי, ‏ייבוש ביצות בעמק-יזרעאל אינו אגדה, קתדרה 32, יולי 1984, עמודים 197-190\nיורם בר-גל, ‏חידת הביצות בעמק-יזרעאל, קתדרה 32, יולי 1984, עמודים 201-198\nמפות עמק יזרעאל מן המחצית הראשונה של המאה העשרים. אוסף המפות ע\"ש ערן לאור, הספרייה הלאומית.\nרותם כהנר, רכישת אדמות עמק יזרעאל, באתר הארכיון הציוני, דצמבר 2021",
    "pageid": 44804
  },
  {
    "title": "עספור",
    "extract": "עספור (בתרגום מערבית: عصفور; עֻצְפוּר, ציפור) היא סדרת טלוויזיה ישראלית מסוגת דרמת מתח של חברת התקשורת HOT שעלתה לשידור ב-7 במרץ 2010, בערוץ HOT3, והסתיימה לאחר 2 עונות ב-27 בדצמבר 2011. יוצריה הם חנן סביון וגיא עמיר שגם משחקים כשחקנים ראשיים בסדרה (מגלמים את הדמויות ניוטון וקצר בהתאמה). הסדרה מגוללת את סיפורם של ארבעה חברים המתגוררים בתוך חוות שלדי אוטובוסים נטושים, בשולי אזור התעשייה בירושלים ונאבקים על מנת להחזיר את שטח החווה לרשותם לאחר שאיגרת חוב כבדה הוטלה על השטח.\nמשמעות המילה \"עַסְפוּר\" היא ציפור בערבית. בסדרה היא מסמלת ציפור מזל שהייתה מגיעה לחווה בעבר הרחוק, בזמן שהחווה הייתה שייכת עוד לסבו של מוטי (שלום מיכאלשווילי), שלימים ירש ממנו את החווה. הרצף שלאורכו מאורגנת העלילה הוא מאבק בין ה\"עשירים\" לבין ה\"עניים\".\nהסדרה הופקה על ידי אודי סגל \"סומיוקו הפקות\" ושודרה החל מהתאריך ה-7 במרץ 2010 ועד ה-27 בדצמבר 2011 בו שודר הפרק האחרון בסדרה.\n\n",
    "pageid": 757621
  },
  {
    "title": "ערד (רובה)",
    "extract": "הערד הוא רובה קרבין ישראלי, שתוכנן ומיוצר על ידי תעשיות נשק לישראל (IWI). הרובה מיועד לכוחות מיוחדים של צבא ומשטרה, ונמצא בשירות הימ\"מ של מדינת ישראל וביחידות משטרתיות וצבאיות של מדינות אחרות.\nה\"ערד\" הוא קרבין (רובה מקוצר) עם נצרה בוררת בעלת שלושה מצבים: נצור, ירי בודדות (חצי-אוטומטי) וירי אוטומטי מלא, דבר ההופך אותו לרובה סער מקוצר. היותו רובה סער מקוצר הופך אותו למתאים לכוחות מיוחדים וליחידות טקטיות ללוחמה בטרור והשתלטות.\nה\"ערד\" תוכנן להיות אמין יותר וקל לתחזוקה מאשר רובי קרבין קיימים, כגון ה-M4 קרבין. הוא כולל מעצה עשוי מפולימרים וקת פולימרית מתכוונת. הקנה הצף מחושל בשיטת הכאה קרה והקדח מצופה בכרום על מנת לשפר את אורך החיים שלו ואת הדיוק. כמו כן, הוא ניתן להחלפה מהירה. הרובה משופר גם מבחינת ארגונומיה: קת נפתחת מתכוונת, ידית אחיזה נוחה דמוית-אקדח, תפעול אמבידקסטרי (בשתי הידיים, כגון מיקום הנצרה), מסילות פיקטיני על המתפסים בכל הכיוונים ועוד. הרובה קומפקטי במיוחד: אורך הקנה 292 מילימטרים (11.5 אינץ') ומשקלו ריק כ-2.85 ק\"ג. אורכו הכולל עם קת פתוחה במלואה הוא 80 ס\"מ. עם זאת, הערד מוצע גם עם קנה באורך 368 מילימטרים (14.5 אינץ'), ואז הוא שוקל 3.07 ק\"ג ואורכו עולה ל-87.5 ס\"מ עם קת פתוחה במלואה.\nבעקבות הצלחת הרובה השיקה IWI דגם שלו בקליבר 7.62x51 מ\"מ נאט\"ו ו-6.5 מ\"מ קרידמור הנקרא \"ערד 7\" ומוצע בשני אורכי קנה: 406 מילימטרים (16.0 אינץ') ו-508 מילימטרים (20.0 אינץ'). ה\"ערד 7\" בדגם DMR נועד לשמש כרובה קלעים וכרובה צלפים חצי-אוטומטי וכולל קת מתכווננת עם משענת לחי והדק בן שני שלבים.",
    "pageid": 2018196
  },
  {
    "title": "צבי הירש מזידיטשוב",
    "extract": "רבי צבי הירש אייכנשטיין מזידיטשוב (תקכ\"ג, 1763– י\"א בתמוז תקצ\"א, 22 ביוני 1831) אדמו\"ר ומקובל מפורסם, ייסד את שושלת חסידות זידיטשוב.",
    "pageid": 537052
  },
  {
    "title": "קובי אשרת",
    "extract": "קובי אשרת (נולד ב-15 ביולי 1944) הוא מוזיקאי, מלחין, מעבד מוזיקלי, מפיק, מנצח וזמר וישראלי. חתן \"פרס אקו\"ם\" ו\"פרס אמ\"י\".",
    "pageid": 604627
  },
  {
    "title": "קולימטור",
    "extract": "קולימטור (בעברית: מַקְבֵּל) הוא מכשיר אופטי המנתב או מסנן קרניים כך שינועו במקביל האחת לשנייה. מכשירים אלו מכילים על פי רוב, מראה בלתי מישורית או עדשה ומקור אור במוקדם של אלו.\nניתן להיעזר במכשיר זה כדי לכייל מכשירים אופטיים אחרים, למצוא את הציר האופטי הראשי, המוקד, או כדי לתאם בין חלקים שונים של מערכת אופטית מורכבת, כמו מיקרוסקופ.\nלעיתים קרובות במוקד הקולימטור נמצאת מטרת רזולוציה ומאחוריה מקור האור, כך מכשיר אופטי המכוון לקולימטור מציג תמונה של מטרת הרזולוציה, התמונה הזו מאפשרת למצוא את ההפרדה של המכשיר הנבדק ועיוותים אופטיים הקיימים במכשיר.\nשימוש נוסף למכשיר הוא ביישומים המערבים קרני גמא, קרני רנטגן, או נייטרון מהיר. יישומים אלו (למשל ברפואה) דורשים לעיתים שימוש בקרניים בכיוון מסוים והקולימטור בורר קרניים אלו מתוך האלומה.",
    "pageid": 744118
  },
  {
    "title": "קופה ראשית - דמויות",
    "extract": "קופה ראשית היא קומדיית מצבים סאטירית ישראלית מסוגת מוקומנטריה, המתרחשת בסניף יבנה של רשת המרכולים הפיקטיבית \"שפע יששכר\". במהלך עונות הסדרה משתתפות דמויות מגוונות המתארות את המתרחש בסופר, לצד הדמויות הראשיות של צוות העובדים ולקוחות קבועים.",
    "pageid": 2010655
  },
  {
    "title": "רן דנקר",
    "extract": "רן חליל יוסף דנקר (נולד ב-7 בינואר 1984) הוא זמר-יוצר ושחקן ישראלי.",
    "pageid": 96468
  },
  {
    "title": "רעות אלוש",
    "extract": "רעות אלוש (נולדה ב-26 בנובמבר 1990) היא שחקנית ישראלית.",
    "pageid": 1689707
  },
  {
    "title": "רפאל נדאל",
    "extract": "רפאל \"רפא\" נדאל פרירה (בקטלאנית ובספרדית: Rafael \"Rafa\" Nadal Parera; הגייה בקטלאנית: rəfəˈɛɫ nəˈðaɫ pəˈɾeɾə; הגייה בספרדית: rafaˈel naˈðal paˈɾeɾa; ידוע בכינויו \"רפא\", \"השור ממאיורקה (El toro de Mallorca)\" ו\"מלך החימר (El rey de la arcilla)\"; נולד ב-3 ביוני 1986) הוא טניסאי מקצועני ספרדי. נדאל דורג במקום הראשון בעולם במשך 209 שבועות (לא ברציפות), מקום שישי בכל הזמנים. יש המחשיבים אותו לגדול שחקני הטניס בכל הזמנים.\nבמהלך הקריירה שלו זכה נדאל ב-92 טורנירים לגברים יחידים (מקום חמישי בכל הזמנים), מהם זכה ב-22 תוארי גראנד סלאם (שני בכל הזמנים אחרי נובאק ג'וקוביץ' מסרביה - 24) ואלוף אולימפי (בייג'ינג 2008) לגברים יחידים. נדאל הוא הטניסאי השני בהיסטוריה של ה-ATP (בנוסף לאנדרה אגאסי מארצות הברית) שהשלים במהלך הקריירה \"גולדן סלאם\" - זכייה בכל ארבעת טורנירי הגראנד סלאם ובמדליית זהב אולימפית. הוא מכונה \"מלך החימר\" בזכות 14 הזכיות באליפות צרפת הפתוחה (2005–2008, 2010–2014, 2017–2020, 2022). נוסף לכך, הוא זכה ב-36 טורנירים מסדרת \"המאסטרס 1000\" (מקום שני בכל הזמנים).",
    "pageid": 89599
  },
  {
    "title": "שמואל חרל\"פ",
    "extract": "שמואל חרל\"פ (נולד בשנת 1945) הוא איש עסקים ישראלי, יו\"ר קבוצת כלמוביל, משקיע בחברות הזנק. בעל תואר דוקטור לפילוסופיה.",
    "pageid": 1470720
  },
  {
    "title": "תאילנד",
    "extract": "ממלכת תאילנד (בתאית: ประเทศไทย, תעתיק: פּרַאתֶט תַאִי, תרגום: מדינת החופשיים; ‏‏?‏) היא מדינה בדרום-מזרח אסיה. ידועה גם בשמה הקודם, סיאם (สยาม - היה זה שמה הרשמי עד 23 ביוני 1939 וגם מ-1945 עד 11 במאי 1949). תושבי תאילנד נקראים \"תאים\" (בשפה יומיומית מקובל גם \"תאילנדים\"). תאילנד גובלת בלאוס מצפון-מזרח, בקמבודיה מדרום-מזרח, במלזיה מדרום, ובמיאנמר (בורמה) מצפון-מערב.\n\n",
    "pageid": 3203
  },
  {
    "title": "פורטל:תנ\"ך/ציטוט נבחר/אוסף ציטוטים",
    "extract": "",
    "pageid": 559966
  },
  {
    "title": "18 ביולי",
    "extract": "18 ביולי הוא היום ה-199 בשנה (200 בשנה מעוברת), בשבוע ה-28 בלוח הגרגוריאני. עד לסיום השנה, נשארו עוד 166 ימים.",
    "pageid": 9194
  },
  {
    "title": "אברהם יצחק הכהן קוק",
    "extract": "הרב אברהם יצחק הכהן קוּק (ט\"ז באלול ה'תרכ\"ה, 7 בספטמבר 1865 – ג' באלול ה'תרצ\"ה, 1 בספטמבר 1935. מכונה גם הראי\"ה (ראשי תיבות של שמו) ועל ידי ממשיכי דרכו מרן הרב זצ\"ל או רק הרב) היה הרב הראשי האשכנזי הראשון בארץ ישראל, פוסק, מקובל, ראש ישיבה והוגה דעות. נחשב לאחד מאבות הציונות הדתית.\nהרב קוק שימש ברבנות בלטביה, עלה לארץ ישראל בכ\"ח אייר ה'תרס\"ד (1904), בראשית ימי העלייה השנייה, ופיתח משנה פילוסופית־קבלית שהתמודדה עם המודרניות, והייתה אוהדת ביחס לציונות וליישוב החדש. התמנה לרבן של יפו והמושבות, ולאחר מלחמת העולם הראשונה לרבה האשכנזי של ירושלים. הקים את הרבנות הראשית לארץ ישראל וכיהן כרב הראשי האשכנזי הראשון, וכן ייסד את ישיבת מרכז הרב בירושלים ועמד בראשה.\nפסיקותיו מהוות יסוד לפסיקה בענייני היחס לשלטון יהודי בימינו, בענייני מצוות התלויות בארץ ובעוד נושאים, בקרב הציונות הדתית ובחוגים נוספים. הגותו, שעלתה על הכתב בספרים שחיבר ושנערכו מכתביו בעיקר בתחומי ההלכה, האגדה, הפילוסופיה, המוסר, ומחשבת ישראל, היא מרכיב משמעותי בהשקפת העולם של זרמים שונים בציונות הדתית, בהגות הציונית הכללית, ובהגות היהודית בכללה, ובכלל זה באורתודוקסיה המודרנית. לעומת זאת ספג התנגדות חריפה מחוגים חרדים קנאיים.",
    "pageid": 7362
  },
  {
    "title": "אגם רודברג",
    "extract": "אגם רוּדברג-קרוּבִּינר (נולדה ב-8 בפברואר 1986) היא שחקנית, מדבבת ודוגמנית ישראלית. זוכת פרס מסך הזהב (2004) ופרס האקדמיה הישראלית לטלוויזיה (2020).",
    "pageid": 63375
  },
  {
    "title": "אוונגליזם",
    "extract": "אוונגליזם (באנגלית: Evangelicalism) היא תנועה בתוך הדת הנוצרית הפרוטסטנטית, שצמחה באירופה דוברת הגרמנית והאנגלית בתקופת המאה ה-18, והתפתחה בקרב כמה זרמים פרוטסטנטיים ונאו-פרוטסטנטיים – בעיקר בקרב חלק מהמתודיסטים, הבפטיסטים, האנגליקנים, הלותרנים והקלוויניסטים (רפורמים ופרסביטריאנים), וכן בקרב הפנטקוסטלים, האחים מפלימות', ואחרים. מקור שם התנועה הוא באוונגליונים – הבשורות – כתבי הקודש הנוצריים, שהתנועה מטיפה להפיכתם למרכזיים בחיי היום יום של המאמינים. מרכזם הגדול של האוונגליסטים בימינו הוא בארצות הברית ויש להם מרכזים נוספים גם בהולנד, בניו זילנד, באוסטרליה, בברזיל, בניגריה ובמדינות נוספות. מספר האוונגליסטים, על חוגיהם השונים, בכל העולם כולו, מוערך בקרוב ל-700 מיליון מאמינים, לא כולל הפנטקוסטלים.[דרוש מקור]",
    "pageid": 179905
  },
  {
    "title": "אורגזמה",
    "extract": "אורגזמה או אֲבִיּוֹנָה (מיוונית: ὀργασμός) היא פורקן מיני המתרחש אצל יונקים. אורגזמה יכולה להתרחש במהלך ההזדווגות, במהלך אוננות ואף בזמן השינה (ראו גם: קרי לילה). אצל שני המינים, האורגזמה מלווה בתחושת עונג, ואצל הזכר בדרך כלל בפליטת נוזל זרע. אצל האדם, וגם אצל יונקים רבים אחרים, כגון דולפינים ובונובו, קיום מגע מיני אינו לצורכי רבייה בלבד אלא גם לצורך הנאה פיזית, שהאורגזמה היא שיאה.",
    "pageid": 98554
  },
  {
    "title": "אחמד ג'עברי",
    "extract": "אחמד סעיד ח'ליל אל-ג'עברי (בערבית: احمد الجعبري, תעתיק מדויק: אחמד אלג'עברי; 4 בדצמבר 1960 – 14 בנובמבר 2012), המכונה \"אבו מוחמד\" (أبو محمد), היה טרוריסט פלסטיני ובכיר בארגון הטרור חמאס שברצועת עזה. רשמית היה סגנו של מוחמד דף ברצועת עזה, אך נחשב למפקד בפועל של הזרוע הצבאית של חמאס, גדודי עז א-דין אל-קסאם, לאחר שמוחמד דף נפגע בהתקפת חיל האוויר הישראלי. הוגה, יוזם ומתכנן חטיפת גלעד שליט. לאחר חמש וחצי שנים חתם באופן אישי על שחרורו.[דרוש מקור][דרושה הבהרה] ב-14 בנובמבר 2012 נהרג על ידי צה\"ל בראשית מבצע עמוד ענן.",
    "pageid": 464599
  },
  {
    "title": "איין ראנד",
    "extract": "אַיין ראנד (באנגלית: Ayn Rand;‏ 2 בפברואר 1905, סנקט פטרבורג – 6 במרץ 1982, ניו יורק) הייתה סופרת ופילוסופית יהודייה-אמריקאית ילידת רוסיה. נודעה בעיקר בשל ספריה \"מרד הנפילים\", \"אנו החיים\" ו\"כמעיין המתגבר\", ובזכות פילוסופיית האובייקטיביזם שלה.\n\nהיא נולדה בשם אליסה זינובייבנה רוזנבאום (ברוסית: Алиса Зиновьевна Розенбаум), הבכורה משלוש בנות במשפחה יהודית בסנקט פטרבורג בירת האימפריה הרוסית. אביה, זינובי זכרוביץ' (פרונץ) רוזנבאום היה רוקח מצליח, וראנד הצעירה חשה אליו קרבה אינטלקטואלית והערצה. אמה, אנה בוריסובנה לבית קפלן, שעבדה לפרנסתה במשרד שידוכים, היתה בעלת הכשרה ברפואת שיניים והפסיקה לעבוד כאשר ילדה והתמקדה בטיפול בהם אך לא אהבה זאת. היא ראתה את עצמה כאינטלקטואלית, ושיננה באוזני ראנד הצעירה כי גידול ילדים הוא \"חובה שנואה\". בילדותה הייתה בודדה ונטולת חברים. אמה נהגה לומר לה ולשלוש אחיותיה שמעולם לא רצתה בהן. כשהתבקשה פעם בבית הספר היסודי לכתוב חיבור על \"חדוות הילדוּת\", מצאה רק דברי גנאי לתיאור תקופת החיים הזאת וחתמה את החיבור בציטוט מתוך דבריו של הפילוסוף פסקל: \"אני מעדיף גיהינום חכם על פני גן עדן טיפש\".\nמילדות העדיפה ראנד, בניגוד לאחיותיה נטליה ונורה, מגזינים לנערים שהיו רוויים בסיפורי גבורה והרפתקאות. קירה, שמה של גיבורת הרומן \"אנו החיים\" שכתבה מאוחר יותר, היא גרסה נשית של \"סיירוס\", אחד מגיבורי אותם סיפורי מגזינים. התלהבות גדולה אף יותר עוררו בה סרטי הראינוע, ובמיוחד סרטים הוליוודיים. כבר בנעוריה הגיעה למסקנה שהיא אתאיסטית ושהיא מעריכה את החשיבה הרציונלית מעל ומעבר לכל מידה אנושית אחרת.\nבעקבות המהפכה הקומוניסטית בשנת 1917 הופקעו נכסיו של אביה, ומצבה הכלכלי של משפחת רוזנבאום הידרדר במהירות. שינוי זה בגורל משפחתה, כמו גם מצבה של רוסיה אחרי המהפכה, עמדו בשורש עוינותה ארוכת השנים לקומוניזם. משפחת רוזנבאום נמלטה לחצי האי קרים, שבו החזיקו כוחות הלבנים ברוסיה, ונותרה שם עד שנת 1921. מאורעות אלו השפיעו על ראנד הצעירה ובהשפעתם היא הפסיקה להאמין באלוהים. הנערה שגדלה עד אז מוקפת במשרתים, ראתה בבעתה את ההמונים העטים על הרכוש המשפחתי, והם נראו לה כאספסוף חומס. לאחר מכן הייתה עדה לתקופה שבה חמישה מיליון איש מתו מרעב בתוך שנתיים. בזמן שהותה בחצי האי קרים, קראה ראנד לראשונה את ספריו של ויקטור הוגו ואת \"סיראנו דה ברז'ראק\" של אדמון רוסטאן. הוגו, במיוחד, הותיר בה רושם בל יימחה, וספריו נחשבו אצלה כל חייה לדגם אידיאלי של כתיבה ספרותית.\nכאשר הסתיימה מלחמת האזרחים ברוסיה בניצחונם הסופי של הבולשביקים, שבה משפחת רוזנבאום לסנקט פטרבורג (ששמה שוּנה לפטרוגרד) וראנד החלה ללמוד היסטוריה ופילוסופיה באוניברסיטת פטרוגרד ומאוחר יותר גם תסריטאות. במהלך לימודי הפילוסופיה שלה למדה ראנד לראשונה על הפילוסופיה של אפלטון ואריסטו — הראשון הפך למושא תיעוב מתמשך, כאבי תורת הקולקטיביזם, והאחרון היה לפילוסוף היחידי שלו רחשה ראנד הערצה וכבוד. רושם עמוק עוד יותר, אף כי קצר ימים, הותירה אצלה הפילוסופיה של פרידריך ניטשה ובמיוחד \"כה אמר זרתוסטרא\" שלו.\nשני אירועים הותירו בראנד רושם מיוחד במהלך שנות לימודיה: הראשון היה ההיתר שניתן לאביה לפתוח מחדש בית מרקחת, במסגרת תוכנית הנא\"פ; כעבור שנה, הולאם שוב בית המרקחת, כמו בתי מרקחת אחרים. ראנד סברה כי העילה היחידה למתן ההיתר מלכתחילה הייתה לאפשר לאנשים כאביה ליצור את ההכנסות שאותן ניתן יהיה לבזוז מאוחר יותר. אירוע שני היה הטיהורים באוניברסיטה. בשנה הראשונה ללימודיה פעלו בקמפוס סטודנטים קומוניסטים ואנטי-קומוניסטים. רוב הסטודנטים נתנו את קולותיהם לאנטי-קומוניסטים. בשנה השנייה החלו טיהורים, וכל הסטודנטים האנטי-קומוניסטים המוצהרים סולקו מהאוניברסיטה.\n\nעם תום לימודיה בשנת 1924 החלה ראנד לעבוד כמדריכת מטיילים בארמונות הצאר. זמן קצר אחרי כן, ב-1925, זכתה באשרה לביקור אצל קרובי משפחתה, משפחת פורטנוי, בארצות הברית. במסיבת הפרידה שלה לחש לה אחד מקרובי משפחתה: \"אם ישאלו אותך באמריקה, ספרי להם שרוסיה היא בית קברות אחד גדול, וכולנו גוועים כאן לאיטנו.\" ראנד הגיעה לארצות הברית בפברואר 1926 וכפי שתכננה מראש החליטה לא לשוב לברית המועצות לעולם. בתקופה זו אימצה לעצמה שם חדש, איין ראנד (בשם \"ראנד\" בחרה עוד בהיותה ברוסיה, כקיצור לשמה המקורי).\n\nמקור השם \"איין ראנד\" שנוי במחלוקת. לפי הביוגרפיה של ברברה ברנדן, מקור השם \"איין\" הוא בשמו של סופר פיני שמצא חן בעיני ראנד. ברנדן טענה כי ההגייה המקורית של השם הייתה אִינָה, אך ראנד העדיפה הגייה המתחרזת עם המילה mine. לטענה זו לא נמצאו כל סימוכין וקשה לקבלה בהתחשב בכך שברנדן טעתה באשר למקור השם \"ראנד\" (להלן). יש הסוברים כי \"איין\" הוא למעשה עי\"ן – האות הראשונה בשם עליזה (שמה ברוסית אליסה), ומדובר אפוא בצורה \"ע. ראנד\". על פי דעה נוספת השם הוא מבוסס על כינוי החיבה שלה בפי אביה שמשמעותו \"עיניים בהירות\" והגייתו מבוססת על המילה העברית \"עין\".\nבאשר למקור שם המשפחה \"ראנד\" – ברנדן ייחסה אותו לשמה של יצרנית מכונות הכתיבה \"רמינגטון ראנד\", וטענה כי בבחירת השם החדש ביקשה ראנד למנוע פגיעה במשפחתה אם תתפרסם. אך בשלהי המאה העשרים התגלה כי סיפור זה חסר בסיס: משפחתה של ראנד ברוסיה מיענה אליה מכתבים תחת שם זה מייד עם בואה לארצות הברית, דבר המעיד על כך שהשם אומץ עוד ברוסיה. כמו כן, החברות רמינגטון וראנד התאחדו רק בשנת 1927, שנה אחרי המועד שבו בחרה ראנד בשם החדש. כך או כך, בראיון משנת 1936 סיפרה ראנד כי שם המשפחה הוא בפשטות קיצור של שם המשפחה המקורי שלה (רוזנבאום).\n\n ערכים מורחבים – אנו החיים, כמעיין המתגבר\nזמן קצר לאחר המעבר לארצות הברית נסעה ראנד להוליווד וניסתה להשתלב בתעשיית הסרטים שם. עבודה ראשונה קיבלה בזכות היכרות אקראית עם הבמאי ססיל ב. דה-מיל, שביים אז את הסרט \"מלך המלכים\". ראנד שימשה כניצבת בסרט, ואחר–כך קיבלה בהשתדלותו של דה-מיל משרה של תסריטאית זוטרה באולפניו. על הסט בסרט פגשה ראנד גם שחקן צעיר בשם פרנק אוקונור והתאהבה בו. השניים נישאו ב-15 באפריל 1929, זמן קצר לפני שפג תוקף אשרת השהייה שלה. לבני הזוג לא היו ילדים מתוך בחירה. לאחר שדה-מיל נאלץ לסגור את אולפנו בשנת 1929, נשכרה ראנד כפקידת תיוק במחלקת הלבוש של RKO והפכה לראש המחלקה שנה אחרי כן. באותה תקופה החלה ראנד לכתוב את הרומן הראשון שלה, \"אנו החיים\" (במקור, \"חתום\"), ולאחר שהצליחה למכור אחד מסיפוריה לאולפני יוניברסל נטשה את עבודתה ב-RKO והתמסרה לכתיבה.\nהצלחתה המשמעותית הראשונה ככותבת הייתה במחזה \"ליל ה-16 בינואר\", שהתבסס באופן רופף על סיפור חייו של איל הגפרורים השוודי איוואר קרוגר. הביקורות על המחזה היו חיוביות ברובן. המחזה גם הוסרט מאוחר יותר (1941). ראנד פרסמה את \"אנו החיים\", שלא זכה להד של ממש. הספר תיאר, בנימה אוטוביוגרפית בולטת, את קורותיה של קירה, צעירה הנאבקת בעריצות הסובייטית בשנים הראשונות אחרי המהפכה הקומוניסטית, ושני הגברים בחייה – ליאו, אינטלקטואל המתנגד גם הוא למשטר ואנדרי, פעיל בכיר במפלגה הקומוניסטית. הספר הולל על ידי מבקר הספרות ה. ל. מנקן. בלי רשותה וללא ידיעתה של ראנד, עובד הספר לסרט באיטליה של מלחמת העולם השנייה בשם \"אנו החיים\" (Noi Vivi) או \"להתראות קירה!\" (Addio Kira!) – אולם לאחר זמן מה אסר המשטר הפאשיסטי את המשך הקרנתו לאחר שהתברר כי המסר העולה ממנו עשוי להיות מכוון כלפי כל משטר עריצות ולא רק זה הקומוניסטי. גרסה מעודכנת באישורה יצאה בשנת 1986.\nהנובלה \"המנון\" שכתבה בשנת 1937 פורסמה רק באנגליה בשנת 1938, ואף היא לא זכתה להצלחה משמעותית. הספר היה דיסטופיה של חברה טוטליטרית שבה מושלת אידאולוגיה קולקטיביסטית קיצונית, והמילה \"אני\" אינה קיימת בה.\nבמקביל המשיכה ראנד לעבוד כתסריטאית. היא כתבה את התסריט ל\"ואז את באת\" שהפך לסרט בבימויו של ג'ון פארו (אביה של מיה פארו) ובכיכובו של רוברט קמינגס, ו\"מכתבי אהבה\" בכיכובם של ג'וזף קוטון וג'ניפר ג'ונס – וריאציה חופשית על \"סירנו דה ברז'רק\" של רוסטאן.\nבשנת 1935 החלה ראנד לכתוב את \"כמעיין המתגבר\". הספר פורש את סיפורו של האדריכל הווארד רוארק, הדבק בנחישות בעקרונותיו ומסרב להתפשר על עבודתו ועל ערכיו. דמותו של רוארק שאבה השראה מסוימת מן האדריכל פרנק לויד רייט. הספר נדחה על ידי 12 הוצאות ספרים, אך הפך בסופו של דבר להצלחה גדולה, בעיקר בזכות המלצות מפה לאוזן. בשנת 1949 הפך התסריט שכתבה ראנד ל\"כמעיין המתגבר\" לסרט בכיכובם של גרי קופר ופטרישה ניל. הצלחתו העצומה של הספר העניקה לראנד פרסום והכנסות, ואפשרה לה להתמסר באופן בלעדי לכתיבה.\n\n ערך מורחב – מרד הנפילים\nב-3 בספטמבר 1946 החלה ראנד לעבוד על רומן חדש בשם \"השביתה\" שלבסוף הפך לספר \"מרד הנפילים\", שבו ראתה את יצירתה האפית הגדולה. ראנד עמלה במשך 12 שנים על כתיבת הרומן, החובק 1,168 עמודים במהדורה הראשונה. במהלך כתיבתו, באוקטובר 1951, עברו ראנד ואוקונור להתגורר במנהטן, הממלאת מקום מרכזי ברומן. הרומן כלל תכנים מיניים, והוצאות הספרים באותה תקופה חששו להוציאו לאור.\nבשנת 1947 העידה ראנד כעדה ידידותית בפני ועדת בית הנבחרים לפעילות אנטי אמריקאית. עדותה כללה בעיקר ניתוח של הסרט \"שירה של רוסיה\" משנת 1943. אף שרבים האמינו כי ראנד חשפה שמות של חברי המפלגה הקומוניסטית בארצות הברית,[דרוש מקור] ובכך הביאה לנידוים, עדותה לא כללה למעשה דבר מלבד הערות ביחס לפער שבין המציאות בברית המועצות לבין התיאור שלה בסרט.\nזמן קצר לפני כן, בסוף שנת 1950, קיבלה ראנד מכתב ממעריץ, סטודנט לפסיכולוגיה וקומוניסט לשעבר בן 19 – נתנאל בלומנטל, שמאוחר יותר שינה את שמו לנתניאל ברנדן. בין השניים נוצר קשר אמיץ, והם חברו לקבוצה שעמה נמנו גם אשתו ברברה ברנדן, אלן גרינספן, לאונרד פייקוף, הארי ואיליין קלברמן, ג'ואן ואלן בלומנטל ואחרים — כולם קרובי משפחה או מקורבים דרך נישואין לזוג ברנדן. כך החלה הקבוצה להתגבש סביבה וסביב הפילוסופיה שלה. ראנד סייעה לברנדן להקים את \"מכון נתניאל ברנדן\" לקידום הפילוסופיה האובייקטיביסטית שלה, ויחסיה עם הצעיר הפכו לקשר רומנטי ב-1953. הרומן התקיים בידיעתם של בני זוגם ונמשך עד שנת 1958. בני הזוג ברנדן התגרשו, והקשר בין ראנד לצעיר נשמר עוד כעשור.\n\"מרד הנפילים\" (באנגלית, \"אטלס התנער ממשאו\") פורסם בשנת 1957 והפך מייד לרב מכר. הספר בנוי כסיפור תעלומה בלשי המשולב בדיסטופיה, ומציג את מצב העולם אילו פרשו ממנו אילי ההון, התעשייה וההגות. חלק ניכר מזמנה – למעלה משנתיים – הקדישה ראנד לכתיבת נאומו של ג'ון גאלט בסוף הספר, שבו ראתה את מיצוי תפישותיה הפילוסופיות. הספר ממשיך להימכר עד היום (2006) במאות אלפי עותקים מדי שנה.\n\nפרסום הספר סימן גם שינוי דרמטי במעמדה של ראנד. היא הפכה בתוך זמן קצר ממושא הערצה של קומץ מקורבים לדמות המרכזית בליבה של תנועה פילוסופית חדשה, ה\"אובייקטיביזם\". מכון נתניאל ברנדן, הרצאות ברחבי ארצות הברית וכתב העת \"האובייקטיביסט\" – כל אלה סייעו בידה להנחיל את הפילוסופיה שלה בכל רחבי ארצות הברית. בשנת 1961 פרסמה את ספרה \"לאינטלקטואל החדש\" שמכיל את החלקים הפילוסופיים ברומנים שלה, ובשנת 1964 פרסמה את \"מעלת האנוכיות\", שמתאר את האתיקה שלה – אגואיזם רציונלי.\nבשנת 1968 נודע לראנד כי ברנדן מנהל רומן עם אישה בשם פטרישיה סקוט. בתגובה ניתקה באחת את כל קשריה עמו ופרסמה ב\"האובייקטיביסט\" כתב הוקעה נגדו, בו נדרשו כל חברי התנועה לנתק כל קשר עמו. בעקבות הקרע בין השניים, ובשל אי יכולתה של ראנד לנהל גוף כה גדול, החלה התנועה האובייקטיביסטית לדעוך.\nבשנות השבעים עדיין המשיכה ראנד לקדם את הפילוסופיה שלה, אך בתקופה זו התגלה בריאותיה גידול סרטני, וראנד נאלצה לחדול מהעישון האהוב עליה. בשנת 1978 החל בעלה פרנק לסבול מהסתיידות עורקים וראנד הקדישה חלק ניכר מזמנה לטיפול בו. פרנק מת בסוף שנת 1979 וראנד התקשתה לשוב לכתיבה ולפעילות. בשנת 1981 חידשה את פעילותה והחלה לכתוב תסריט למיני-סדרה טלוויזיונית בעקבות \"מרד הנפילים\". זמן קצר לאחר מכן הידרדר מצבה הבריאותי. על ערש דווי דאגה ראנד לקבוע את הסדרי ההלוויה והקבורה שלה. היא נפטרה מאי ספיקת לב ב-6 במרץ 1982.\n\n ערך מורחב – אובייקטיביזם (איין ראנד)\nהמטאפיזיקה של איין ראנד מבוססת על האקסיומה לפיה \"הקיום קיים\". ראנד דגלה בתפישה כי המציאות, העולם החיצוני, קיים בלי תלות בתודעתו או במשאלות ליבו של הצופה. עקרון מרכזי נוסף הוא חוק הזהות של אריסטו: \"א' הוא א'\", כל דבר הוא עצמו. מתוך חוק הזהות נובע חוק הסתירה: \"עלה אינו יכול להיות אבן בעת ובעונה אחת\".\nבתחום האפיסטמולוגיה ראנד מחזיקה ברעיון לפיו ההיגיון (תבונה) הוא האמצעי היחיד להשגת ידע העומד ברשות האדם. כשאדם נתקל בדבר שנראה לו סותר או לא הגיוני, עליו לבחון מחדש את הנחות המוצא שלו.\n\nבתחום האתיקה איין ראנד דגלה באנוכיות רציונלית, היא ראתה באדם יצור רציונלי ובחשיבה רציונלית המדריך היחיד לפעולה והדרך היחידה לשפוט ערכים. כל אדם קיים כמטרת עצמו, והחשיבה הרציונלית היא המעלה הבסיסית שלו. ערכיו הבסיסיים הם היגיון, מטרה והערכה-עצמית. האדם אינו אמצעי למטרותיהם של אחרים: הוא צריך לחיות למען עצמו, בלי להקריב אחרים לצרכיו או להקריב את עצמו למען אחרים. עליו לחתור לטובת האינטרס העצמי הרציונלי שלו, כשאושרו האישי הוא המטרה שלו. בעיני ראנד הקרבה של משהו בעל ערך מבחינת האדם, למען אדם אחר שהסיוע לו אינה בעלת ערך בעיניו, היא שלילית.\nבתחום הפוליטי-חברתי דגלה ראנד בתפישה של לסה פר וראתה בקפיטליזם את השיטה המוסרית היחידה. לפי ראנד, הזכות היסודית של האדם היא לחייו שלו, וממנה נגזרות הזכות לחירות, קניין, וחתירה לאושר. תפקיד המדינה הוא להגן על זכויות אלה. בני אדם מתנהגים כ\"סוחרים\" המחליפים ערך אחד בערך אחר על–בסיס הסכמה הדדית ולצורך תועלת הדדית. התפקידים היחידים של ממשלה על פי ראנד הם משטרה, צבא ובתי משפט. כחלק מתפיסתה של ראנד, הפעלת כוח פיזי מותרת רק נגד מי שיזם את השימוש בו. ראנד התנגדה לאלטרואיזם, אותה הגדירה כהקרבה של האדם את עצמו למען אחרים. היא טענה שחברה בריאה אינה צריכה קורבנות. ראנד ראתה סכנה בכך שחייו של האדם ועמלו יהיו שייכים למדינה, לחברה או לקבוצה שיוכלו לעשות בו כל שימוש שיראו כטובת הקולקטיב. \nלפי תפישתה של ראנד, החשיבה הפילוסופית התפלגה לאורך הדורות לשני מחנות עיקריים: האחד שהלך בעקבות חוק הזהות (א' היא א') וחוק הסתירה (\"אין זה אפשרי לאותה תכונה להשתייך ולא להשתייך לאותו דבר בו-זמנית ובאותו יחס\") של אריסטו, והאחר, שגרס כי קיים ידע אפריורי לא טריוויאלי, שדובריו הבולטים ביותר היו אפלטון בתקופה העתיקה ועמנואל קאנט בפילוסופיה המודרנית יותר. לאור תפישות אלו הסתייגה ראנד בתוקף ממה שראתה כגישות מיסטיות ואי-רציונליות הממשיכות את התפישות הפלטוניסטיות בתחום האתי, ובמיוחד מהחשיבה ההגליאנית, ההיסטוריציסטית, והדטרמיניסטית שנבעה מתפישות אלו. ראנד גילתה התנגדות עזה לכל צורה של קולקטיביזם, פשיסטי או סוציאליסטי, ולדחיית מה שהיא מכנה \"כלכלה מעורבת\" (כלכלה בעלת מאפיינים קפיטליסטים וסוציאליסטים במקביל). ראנד התנגדה לרעיון שהממשלה תבצע רגולציה בכלכלה ותחלק מחדש את העושר. בתחום הפוליטי, סברה ראנד, באות לידי ביטוי המסקנות הסופיות של הפילוסופיה האי-הרציונלית בהחלפת עקרונות הבסיס האריסטוטליים באלה של האפלטוניזם ושל האידיאליזם. ההתכחשות לקיום המציאות ולתפישתנו אותה מובילה לדעתה בהכרח לתפישה הגורסת כי יש מהויות – ישויות-על ומטרות-על – החורגות מתחומו של הפרט. התפישה האי-רציונלית רואה בפרט מסקנה של הכלל ודוגלת בקולקטיביזם המקריב את הפרט למען הישות הכללית.\n\nספרי הסיפורת של ראנד עוסקים בהתמודדות של גיבורים מוסריים ואינדיבידואליסטים מול חברה דיסטופית. כתיבתה מתאפיינת בנאומים ארוכים של הפרוטגוניסט המהווים ביטוי של התפיסה הפילוסופית שלה. הרומנים של ראנד ארוכים, כשמרד הנפילים בן 958 עמודים, כמעיין המתגבר בן 575 עמודים, ואנו החיים בן 439 עמודים. בספריה, ראנד מרבה לעסוק בנושאים בעלי חשיבות מוסרית וערכית אוניברסלית, ולא בחיי היומיום והשגרה. הפרוטגוניסטים בספריה מייצגים את מה שראנד תופסת כאדם האידיאלי, ואכן ראנד מספרת שמטרת הכתיבה שלה היא הצגתו של האדם האידיאלי, ולא, כמו שאחרים סוברים, להפיץ את הפילוסופיה שלה. מוטיב משותף נוסף בכתיבתה הוא ראיית האדם כישות הרואית, רעיון שראנד קוראת לו \"פולחן האדם\".\nספרי העיון של ראנד מורכבים בעיקר ממאמרים שפורסמו במגזינים האובייקטיביסטים שפרסמה.\n\nראנד השפיעה על תנועות ורעיונות רבים, בארצות הברית וברחבי העולם. תורתה, האובייקטיביזם, הופצה ברחבי ארצות הברית, וקנתה לה תומכים רבים. בשנת 1985 הוקם מכון איין ראנד, שמוקדש ללימוד והפצה של תורתה של ראנד.\nראנד השפיעה במיוחד על התנועה הליברטריאנית בארצות הברית. דייוויד נולאן, אחד ממייסדי המפלגה הליברטיאנית בארצות הברית, טען ש\"אילולי ראנד, התנועה הליברטריאנית לא הייתה קיימת\". ראנד עצמה התנגדה לתנועה הליברטריאנית בטענה שהם מנצלים את רעיונותיה על מנת לקדם אנרכיזם, שגם אליו היא התנגדה. דמות חשובה נוספת שהושפעה מראנד היא הכלכלן אלן גרינספן, ששימש כראש מועצת הנגידים של הבנק הפדרלי בארצות הברית, אם כי ראנד עצמה התנגדה לקיומו של הבנק המרכזי ותמכה בבנקאות חופשית.\nבעקבות המשבר הכלכלי בשנת 2008 חל זינוק חד במכירות של ספרי איין ראנד, ומפגינים רבים בארצות הברית, בפרט מתנועת מסיבת התה נשאו שלטים הקשורים לתורתה. תחייה זו הובילה גם לביקורת מחודשת מצד השמאל.\nמלבד השפעת משנתה הפילוסופית, גם ספריה של ראנד השפיעו רבות על מיליוני אנשים ברחבי העולם. אמנים וסופרים רבים, ביניהם אירה לווין, טרי גודקיינד, ניל פירט ואחרים, טענו שאהבו את ספריה והושפעו מהם. ישנן התייחסויות תרבותיות רבות לספריה של ראנד, הכוללות ציטוטים, פרפרזות וסאטירות. אנשי עסקים וטכנולוגיה רבים הושפעו מרעיונותיה של ראנד, בהם מייסד ויקיפדיה ג'ימי ויילס, המצהיר על עצמו כאובייקטיביסט, אשר אף התייחס לסוגיית האינטרס העצמי לעומת ההתנגשות לכאורה עם בניית ויקיפדיה כשירות חינם. ג'ון אליסון, המנהל לשעבר של ענקית הבנקאות האמריקאי BB&T, שהתפרסם במכתב חריף אותו שלח לחברי הקונגרס האמריקאי נגד תוכניות החילוץ של הבנקים הכושלים, הוא אחד מתומכי הפילוסופיה של ראנד ומכהן כיום כראש מכון קאטו בוושינגטון. וכמוהם גם ג'ף בזוס בעלי אמזון, שחקן הקולנוע קלינט איסטווד ורבים נוספים.\n\nהיורש החוקי והרוחני של ראנד לאחר מותה הוא לאונרד פיקוף, שירש את הזכויות לספריה וכתב בתקופת חייה ולאחר מכן מספר ספרים אודות הפילוסופיה שלה, והעביר מגוון הרצאות. הארגון הבולט ביותר העוסק בקידום הפילוסופיה של ראנד הוא Ayn Rand Institute, שהוקם בשנת 1985 על ידי לאונרד פיקוף ואד שניידר ונמצא בקליפורניה.\n\nהיחס להגותה של ראנד בעולם האקדמי, לבד מיוצאי דופן בודדים, הוא לעיתים קרובות התעלמות ואף זלזול. הסיבות ליחס זה הן מורכבות וקשורות להגותה רק בחלקן.\nיסוד מובהק אחד להסתייגות מראנד הוא מתקפתה שלה נגד הפילוסופיה המיסטית-אפלטוניסטית, המרקסיזם וההיסטוריציזם. תפישות אלה (ואלה הנובעות מהן) מרכזיות בתחומי חקר רבים. ובכיוון ההפוך, הפילוסופיה שלה רואה את ההגיון, על בסיס ראיות החושים, כמוחלט וכתקף עבור כל תחומי החיים, ותפיסתה הפוליטית היא של קפיטליזם בלתי מתפשר. כל אלה עמדו ועומדות בניגוד לגישות הרווחות והדומיננטיות בתחום החקר האקדמי.\nרעיונות אלה של ראנד הותקפו כ\"בלתי מוסריים\" על–ידי הוגים מרקסיסטים וקולקטיביסטיים, שראו ברווחת הכלל מטרה נעלה מרווחת הפרט. אחרים, כמו הפילוסוף רוברט נוזיק שדעותיו בתחום הפוליטי היו קרובות לאלה של ראנד, טענו כי הטיעון הבסיסי של ראנד כאן אינו מבוסס.\nגם זרמים פילוסופיים אחרים שלא דגלו בגישות מיסטיות או מרקסיסטיות – כמו הפילוסופיה האנליטית שהובילה זרם פילוסופי מרכזי בארצות האנגלו-סקסיות – התייחסו לעצמם כ\"פוסט-אריסטוטליים\" ודחו את העיסוק בראנד ובהגותה כגישה \"מכניסטית\" ו\"מיושנת\". האקדמיה נרתעה מראנד גם בשל החיבור שבין התפישות המטפיזיות והאפיסטמולוגיות שלה לרעיון החיים הרציונליים ולתפישת האדם כיצור הרואי. רבים ראו בהתכה בין הרעיונות האלה עניין מלאכותי שהתקיים רק בתורתה.\nכיום קיים מחקר באקדמיה בנושא איין ראנד והאובייקטיביזם, בין השאר על ידי חברי Ayn Rand Society ועמיתיהם.\n\nביקורות שנוגעות לכתיבה של ראנד מתרכזות לרוב בהיותן של הדמויות בספריה חד-ממדיות, מייצגות רעיון אחיד ומחולקות באופן ברור לטובים ולרעים באופן מוחלט. לפי המבקרים, הגיבורים החיוביים הם תמיד חופשיים, חזקים, עצמאיים, יצרניים, כריזמטיים ובטוחים בעצמם, בעוד הדמויות השליליות מרושעות, בינוניות, חסרות עצמאות, קונפורמיסטיות, וחסרות עמוד שדרה. איין ראנד רואה את עצמה כשייכת לאסכולה הרומנטית בספרות, שדעכה בראשית המאה ה-20, עשורים לפני שפרסמה את ספריה, והרחיקה עצמה מהמסורות הספרותיות בנות ימיה; היא הגתה תאוריה ספרותית מקורית ושטחה אותה בספרה The Romantic Manifesto.\n\nלכתביה של ראנד הייתה השפעה ניכרת על פוליטיקאים ימנים בישראל, במיוחד בתחום הכלכלי. ביניהם נמצא גם בנימין נתניהו שהתחיל לקרוא אותה בגיל שש עשרה; חברים ותיקים של נתניהו הצעיר זוכרים את הזדהותו עם הווארד רוארק. אחרים הם נפתלי בנט, איילת שקד ומשה פייגלין.\nבהרצאה שנשאה בשנת 1974 הביעה ראנד את הדעה כי על ארצות הברית לתמוך בישראל בעימות הישראלי-ערבי מכיוון שמדובר במאבק של \"אנשי תרבות\" מול \"פראים\" וכי \"ישראל נלחמת לא רק בערבים אלא גם ברוסיה הסובייטית\", ושכדי לדעת מיהם אויבך, במיוחד אם הנך משויך לעולם הנאור ולקדמה, עליך לבדוק מי הם אויבי היהודים וישראל.\nראנד עוררה הד ציבורי בישראל בשנות ה-70, בעיקר בעקבות פריצתו לתודעה של הפילוסוף משה קרוי שהושפע ממנה. ספרו של קרוי \"חיים על פי השכל\", שפורש את משנתו ואת פרשנותו לפילוסופיה של ראנד, זכה לפופולריות רבה, ועורר מחלוקת. בשנות השמונים התפרסם ביטאון אובייקטביסטי \"לאינטלקטואל החדש\" (כשם אחד מספריה של ראנד), שמו הוסב מאוחר יותר ל\"אנכי\". בשנת 2005 הוקם אתר אינטרנט הנושא שם זה והוא \"מהווה מרכז לפעילות בנושאי הפילוסופיה של איין ראנד בישראל\". העורך הראשי של המגזין הוא בועז ארד (ארדר).\nבחודש אוקטובר 2012 הוקם בישראל \"מרכז איין ראנד בישראל ARCI\", הפועל כעמותה ומרכז פעילות רעיונית וחינוכית בנושאים הקשורים לספרות ולפילוסופיה של איין ראנד. המרכז מנהל מספר פרויקטים וביניהם תחרות חיבורים ארצית בעברית בנושאים מתוך הספרים \"כמעיין המתגבר\" ו\"מרד הנפילים\" במקביל לתחרות הבינלאומית המתקיימת בארצות הברית, תרגום מאמרי איין ראנד לעברית ולערבית, ואירוח מרצים וחוקרים אקדמאים מישראל ומארצות הברית העוסקים בפילוסופיה של איין ראנד. מרכז איין ראנד בשיתוף עם TheMarker ו-Deloitte מעניקים כל שנה מאז 2016 את ה-Atlas Award לחברת הסטארטאפ הישראלית הטובה ביותר.\n\nאנו החיים, 1936.\nמאנגלית: שושנה עין-גד, ערך אברהם בירמן, מזרחי, תל אביב, 1963.\nהמנון, 1938.\nמאנגלית: יעל טולדנו, זמורה ביתן, תל אביב, תשמ\"ז 1987.\nמאנגלית: יעל טולדנו, אנכי, תל אביב, ה'תש\"ף 2019, איורים: סנדרה ג' שו.\nכמעין המתגבר, 1943.\nמאנגלית: ד. אהליאב, הוצאת ש. פרידמן, 1960.\nמאנגלית: אינגה מיכאלי, כנרת, זמורה-ביתן, תשע\"ב 2012.\nמרד הנפילים, 1957.\nמאנגלית: יצחק אברהמי, הוצאת ש. פרידמן. תרגום חלקי\nמאנגלית: יעל סלע-שפירו, כנרת, זמורה-ביתן, תשע\"ב 2012.\n\nקפיטליזם: האידיאל, 1966.\nהוצאת סלע מאיר, תשע\"ז 2017.\n\nאיין ראנד, באתר אנציקלופדיה בריטניקה (באנגלית)\nכתבי איין ראנד בפרויקט גוטנברג (באנגלית)\n איין רנד (1905-1982), דף שער בספרייה הלאומית\n איין ראנד, ברשת החברתית Goodreads\n אתר האינטרנט הרשמי של איין ראנד (באנגלית)\nאיין ראנד, באתר \"Find a Grave\" (באנגלית)\n\nאתר איין ראנד (באנגלית)\nאנכי, ביטאון תלמידי וידידי הפילוסופיה של איין ראנד בישראל\nמרכז איין ראנד בישראל\nמאמרי איין ראנד בעברית\nאתר קפיטליזם - הכולל מצגת לעקרונות הכלכלה האובייקטיביסטית(באנגלית)\nגלריית האמנות של קורדייר - ריכוז יצירות על פי עקרונות האסתטיקה האובייקטיביסטית\nהמנון: הטקסט המלא של הספר (באנגלית) באתר פרויקט גוטנברג או באתר page by page\nקטרין דליגה, איין ראנד, באנציקלופדיה לנשים יהודיות (באנגלית)\n\nאריאנה מלמד, ג'ון גולט חוזר, באתר ynet, 3 במאי 2009\n בועז ארד ורותם סלע בראיון בטלוויזיה הישראלית לרגל 50 שנה לפרסום מרד הנפילים, סרטון  באתר יוטיוב\n קטע פתיחה של הרצאת ד\"ר ירון ברוק, מנהל מכון איין ראנד, במרכז מורשת המודיעין בישראל 2007, סרטון  באתר יוטיוב\n\"הסוציולוגיה של פולחן איין ראנד\", מאת מורי רות'בארד (באנגלית)\n\"הפולחן המוזר ביותר בהיסטוריה\", מאת מייקל שרמר (באנגלית)\n\"אובייקטיביזם והאקדמיה\" מאת כריס מתיוס צ'יאברה (באנגלית)\nאריק גלסנר, על איין ראנד, שבעה לילות \"ידיעות אחרונות\", 28 במאי 2012\nעופרה עופר אורן, האישה ששיבחה את האנוכיות והתפעלה מרוצח אכזרי, בבלוג \"סופרת ספרים\", 25 באפריל 2015\nאלגיס וליונס, גן העדן האבוד של איין ראנד, באתר מידה\n איתי מאירסון, מה נשאר מהאובייקטיביזם? ביקור במערה הסודית של כת איין ראנד, באתר הארץ, 8 באפריל 2020",
    "pageid": 7825
  },
  {
    "title": "אילומינטי",
    "extract": "אילומינטי (מלטינית: Illuminati – \"נאורים\") הוא שם המתייחס למספר אגודות סתרים, היסטוריות, מודרניות ואמיתיות, שהידועה בהן היא קבוצת האילומינטי הבווארית, אגודת סתרים מעידן הנאורות. בעידן המודרני מתייחס השם פעמים רבות לארגונים קונספירטיביים שהתגלגלו כביכול מן האגודה הבווארית. על פי תיאוריות קונספירציה, ארגונים אלה מתפקדים בתור \"הכוח שמאחורי הכתר\", שולטים בעולם באמצעות ממשלות ותאגידים, ושואפים לכונן סדר עולמי חדש.\nהאילומינטי הבווארית החלה ב-1 במאי 1776 כתנועת הארה על ידי אדם וייסהאופט הישועי, פרופסור לתאולוגיה ומומחה למשפט קאנוני. התנועה הייתה מסדר סודי, בדומה לבונים החופשיים, אך בשונה ממנה היו למסדרים אלו מטרות פוליטיות. עיקרה היה בכניעה לראשי המסדר שמוליכים את החברים לעבר מטרה סודית כלשהי. היא הוגדרה כתנועת הארה ובוטלה (או ירדה למחתרת) יחד עם כל המסדרים החופשיים בבוואריה בשנת 1784 כאשר השליט החדש של בוואריה, קארל תאודור, אסר את קיומם. ייתכן כי חברים אחדים בתנועתו של יעקב פרנק הצטרפו בשלב מסוים לאילומינטים.\nפרופ' ג'יימס בילינגטון, בספרו \"אש במוחות האדם\", כותב: \"השם 'אילומיניסט' ככל הנראה נבחר מתמונת השמש המקרינה הארה אל המעגלים החיצוניים. במרכזו של המעגל הפנימי של האראופוגיס (ריבון המסדר) בער נר שסימל את המקור הסולארי של כל ההארה. הכת הזורואסטרית מאניכאיסטית של האש הייתה מרכזית בעבור הסמליות של האילומיניסט, אשר בלעדיה הייתה נחשבת אקלקטית. לוח השנה שלהם התבסס על הפרסי ולא המודל הנוצרי הקלאסי.\"",
    "pageid": 334122
  },
  {
    "title": "אינסטגרם",
    "extract": "אינסטגרם (באנגלית: Instagram) הוא יישום חינמי אמריקאי ורשת חברתית עצמאית לשיתוף תמונות וסרטוני וידאו קצרים של עד דקה, כאשר כל שיתוף נקרא \"רשומה\" (Post), שמאז 2012 מפותחת על ידי הבעלים מטא. היישום מאפשר למשתמשים לצלם תמונות או סרטונים, ולאחר מכן לשתף אותם ברשתות החברתיות האחרות (פייסבוק, טוויטר, טאמבלר) או בדואר אלקטרוני. וכן לעקוב אחרי משתמשים אחרים באמצעות הרשת החברתית של אינסטגרם, שם ניתן לצפות ולהגיב על פוסטים של אנשים אחרים. עוד מאפשר היישום הוספה של מסננים גרפיים שונים המשדרגים את חזות הפוסטים ומעניקים להם מראה שונה. בשנים האחרונות נוספו כלים כגון: \"סטורי\" - סרטון/תמונה שניתן לצפות בהם למשך 24 שעות, \"רילס\" - סרטונים שמורכבים מכמה סרטונים או תמונות עד 30 שניות, ואופציה לרכוש פריטים בחנויות בתוך האפליקציה.\n\nאינסטגרם נוצרה בשנת 2010 בסן פרנסיסקו, קליפורניה, תוך כדי פיתוח יישום אחר לסלולר בשם burbn. מפתחיה, קווין סיסטרום ומייק קריגר, פיתחו תחילה יישום חדשני מבוסס HTML5 שתוכנן לספק מגוון שירותים מבוססי מיקום. בשלב מסוים במהלך הפיתוח החליטו השניים כי burbn כבד מדי ומסורבל וכי אם ברצונם להצליח, עליהם להתמקד בתחום אחד בלבד מתוך שלל האפשרויות שמציע היישום. הם החלו בפיתוח אבטיפוס המתמקד באפשרויות הצילום בלבד שהציעה burbn והחליטו לקרוא לה בשם \"אינסטגרם\" (Instagram) מלשון \"מיידי\" באנגלית (instant) ו־telegram - מברק. פיתוח היישום החדש, אינסטגרם, ארך 8 שבועות בלבד, זאת לאחר שהתשתית כבר הייתה קיימת.\nהיישום הושק באוקטובר 2010 למכשירי אייפון, ‏אייפד ו-אייפוד טאץ' מתוצרת אפל. באפריל 2012 נוספה האפשרות להפעילה במכשירים מבוססי מערכת ההפעלה אנדרואיד.\nבדצמבר 2010 דיווחה אינסטגרם על מיליון משתמשים רשומים לאינסטגרם. ביוני 2011 דווח על חמישה מיליון משתמשים, ובאותה שנה בחודש ספטמבר דיווחה החברה על עשרה מיליון משתמשים.\nבמרץ 2012 מנתה הרשת החברתית 25 מיליון משתמשים רשומים. במרץ 2014 דיווחה החברה כי הגיעה ל-200 מיליון משתמשים רשומים.\nביולי 2011 הודיעה אינסטגרם כי עד תאריך זה הועלו לרשת 100 מיליון תמונות באמצעות היישום. באוגוסט 2011 דווח כי הועלו עד זמן זה 150 מיליון תמונות.\nבאפריל 2012 הודיעה פייסבוק כי היא קונה את חברת אינסטגרם, שבה 13 עובדים בלבד, תמורת מיליארד דולר.\nביוני 2013 הודיעה פייסבוק על שדרוג האפליקציה שמעתה תוכל לתמוך ביצירת סרטונים קצרים בני 15 שניות.\nבאוגוסט 2016 הושק פיצ'ר \"Instagram Stories\" (סיפורי אינסטגרם) המאפשר למשתמשים לשתף \"רגעים\" שנמחקים בתוך 24 שעות. ובהמשך הורחבו האפשרויות בפיצ'ר זה.\nבנובמבר 2017 נוספה לאפליקציה תמיכה מלאה לעברית.\nבספטמבר 2018 הודיעו מייסדי אינסטגרם, קווין סיסטרום ומייק קריגר, על החלטתם לפרוש מהחברה. במקומם מונה אדם מוסרי לעמוד בראש פעילות אינסטגרם.\nבמרץ 2019 הושק פיצ'ר \"Instagram Checkout\" המאפשר למשתמשים לבצע רכישות הישר דרך האפליקציה.\nבשנת 2021 השיקה פייסבוק גרסה \"רזה\" לאפליקציית אינסטגרם, בשם \"אינסטגרם לייט\", אשר מיועדת עבור שווקים מתפתחים ברחבי העולם. האפליקציה, פותחה במרכז המחקר והפיתוח של פייסבוק בישראל.\nלאחר ביקורת, פייסבוק השהתה פיתוח גרסת אינסטגרם לילדים.\nנכון לינואר 2022 הועלו לרשת למעלה מ-50 מיליארד תמונות וכ-1,074 תמונות חדשות מועלות לאתר כל שנייה.\n\nהיישום בנוי בסגנון הרשת החברתית טוויטר, כלומר המשתמש יכול לבחור אחרי אילו אנשים הוא רוצה \"לעקוב\" וכך לראות את התמונות והסרטונים שהם משתפים בדף הפיד שלו. בנוסף, יכול המשתמש בעצמו לשתף תמונות שצילם, להחיל עליהם מספר פילטרים המשפרים את חזות התמונה ולשתף באמצעות היישום במגוון רחב של אפשרויות הכוללות את הרשתות החברתיות, דואר אלקטרוני ושירותים נוספים מבוססי מיקום.\nלאחר ההורדה מחנות היישומים ורישום המשתמש היישום מוכן לשימוש. בתחילת השימוש ניתן לבחור מנין לייבא חברים על מנת שחוויית השיתוף תהיה שלמה ומקיפה יותר.\nהיישום מורכב מ-5 לשוניות:\n\nFEED: דף הבית של היישום שבו יכול המשתמש לראות את התמונות והסרטונים של כל האנשים שאחריהם בחר לעקוב.\nEXPLORE: המשתמשים באינסטגרם בוחרים את התמונות הפופולריות ביותר של משתמשי האפליקציה ואלו מוצגות בדף אחד.\nSHARE: דף זה מאפשר למשתמשים לשתף את התמונות שלהם. ניתן לצלם תמונות חדשות באמצעות היישום או להשתמש בתמונה מספריית התמונות בטלפון החכם. לאחר בחירת הפילטר הרצוי לתמונה, ניתן ללחוץ על ה-V הירוק ומשם לעבור לאפשרויות השיתוף.\nNEWS: דף המרכז את כל העדכונים של רשת האינסטגרם: מי אהב את התמונות של המשתמש, מי הגיב לו ומי התחיל לעקוב אחריו.\nUSER: דף הגדרות המשתמש, בו ניתן להזמין חברים, לצפות בתמונות שהמשתמש אהב ולערוך את הפרופיל.\nיש אפשרות לבחור בין חשבון גלובלי (פתוח לכולם), לחשבון פרטי (חשבון שרק מי שבעליו מאשר יכול לראות את מה שמועלה) ולחשבון עסקי.\n\nיש אפשרות להתכתב באינסטגרם ב'צאט הדומה לוואטסאפ. באותה לשונית של צ'אט הוסיפה אינסטגרם בשנת 2023 את האפשרות לכתוב פתק עם כמה מילים (עד 60 תווים). ולמשתמשים יש את האפשרות לענות אחד לשני על הפתקים. יש אפשרות שרק אנשים מסוימיים (הקלוז) ישראו את אותו הפתק.\n\nחברים קרובים (close/קלוז) אלה אנשים מסוימיים אותם יכול המשתמש לבחור ולהציג רק להם סטורים מסוימיים ופתקים מסוימיים.\n\nאינסטגרם סטורי הוא פיצ'ר באינסטגרם שמאפשר למשתמשים לפרסם תמונות, או וידאו שאורכו עד 15 שניות בנוסף לפוסטים שהם מעלים לפרופילים שלהם. לסטורי יש דמיון לכתיבת זיכרונות או ליומן בעל ממד חזותי. הָסְטוֹרִי מעניק תחושה שהוא חושף את מה שקורה עכשיו בחיים האמתיים, את מה שקורה מאחורי הקלעים. הסטורי נותן לעוקבים ולחברים של משתמש מסוים לראות מה קורה בחיים שלו אם הם מעוניינים בכך מבלי שכל מה שקורה יופיע בפיד לעוקבים ולחברים שאינם מעוניינים בכך. הָסְטוֹרִי נמצא בעמוד הבית מהצד העליון בתוך תבנית מעגלית עם תמונת הפרופיל של האנשים שהעלו אותו. הָסְטוֹרִי נמחק אוטומטית אחרי 24 שעות, אלא אם המשתמשים מחליטים להגדיר אותו כהיילייט.\nלפי נתונים שפרסמה אינסטגרם ב-2017, יותר מ-300 מיליון אנשים משתמשים בסטורי כל יום. משתמשי הרשת החברתית יכולים לראות מי ראה את הָסְטוֹרִי שלהם. הרעיון של פוסט המפורסם לזמן מוגבל היה קיים במקור בסנאפצ'אט, והופיע רק מאוחר יותר באינסטגרם, פייסבוק ו-וואטסאפ. אפשר לערוך את הָסְטוֹרִי ולהוסיף לו מסננים וטקסט. הָסְטוֹרִי מעצים את השימוש האוטוביוגרפי ברשתות החברתיות. בנוסף, ניתן לעשות בסטורי שימוש עיתונאי, ולדווח על מה שקורה בזמן אמת בדומה לשימוש בטוויטר.\n\nהגידול המהיר במספר משתמשי היישום והפופולריות הגוברת בקרב משתמשיו, גרמו להשפעה במגוון תחומים.\n\nבתערוכת Instaart (אוצרים: מייקי חפץ וחן ג'יין זוהר) בתל אביב הוצגו 300 יצירות של 100 אנשים, אשר נוצרו כולן באמצעות היישום ונועדו להציג פיסות מציאות שונות.\nהדעות חלוקות בקרב צלמים מקצועיים על ההשפעות של אינסטגרם על האמנות. מצד אחד, ישנם צלמים מקצועיים אשר משתמשים בעצמם באפשרויות הרבות שמציעה להם אינסטגרם. אך מצד שני, ישנם צלמים אשר דעתם על אמנות האינסטגרם היא שלילית, והם טוענים כי כל תמונה אשר תעובד באינסטגרם, תצא יפה בשל מגוון הפילטרים הרחב שמציע היישום, ובעקבות זאת הערך של הצילום האמנותי המקצועי יורד.\n\nהכניסה של יישום אינסטגרם לתחום הפרסום והשיווק היה בלתי נמנע וזאת בשל הפופולריות ההולכת וגוברת שלו. ההצלחה המסחררת של היישום הובילה גופים מסחריים שונים להשתמש בה לפרסום תמונות של מוצרי המותגים שלהם וכן של המסר של המותגים שלהם. הפרסום ביישום נעשה גם באמצעות המשתמשים הפרטיים אשר מצלמים תמונות של המותגים השונים ומשתפים אותם ברשת.\nרשת CBS השתמשה באינסטגרם על מנת לפרסם את סדרת הטלוויזיה NCIS: לוס אנג'לס. הרשת ביקשה מצופיה להוריד את היישום, לעקוב אחר התוכנית ולאחריה לפרסם ולשלוח תמונות מסביבת מגוריהם כאשר בתום התחרות תיבחר תמונה מנצחת אשר תזכה להופיע בפרק הסיום של העונה.\nבשנים האחרונות תוכניות רבות פתחו עמודי אינסטגרם רשמיים במטרה לפרסם את הסדרה שלהם ולהעלות עדכונים בנוגע לדוגמה לחברת נטפליקס בבעלותה כמאות חשבונות אינסטגרם שונים של הסדרות שלהם לדוגמה לוציפר (סדרת טלוויזיה), רעבים (סדרת טלוויזיה)\nגוף מסחרי נוסף שיצא בקמפיין אינסטגרמי הוא מותג האופנה טופשופ, במהלכו יכולים קוני הרשת להצטלם בחנויות הרשת שהם לבושים בבגדי המותג, לבחור את אחד מהמסננים של היישום, לפרסם את התמונה בפייסבוק שלהם ושל המותג ולבסוף לקבל את התמונה על גבי גלויה מודפסת.\n\nהאינסטגרם משך אליו גם ידוענים אשר בעברם נהגו לקדש את פרטיותם.\nבעוד שמרבית המפורסמים לא משתפים פעולה ואף מתחמקים ומתעמתים עם צלמי הפפראצי, הם מעלים לרשת האינסטגרם תמונות מרגעים אישיים בחייהם.\nבישראל אחת הדוגמאות הבולטות ביותר היא בר רפאלי, שלא אחת התעמתה עם צלמים שניסו לצלם אותה בפעולות יומיומיות ופרטיות. לרפאלי יש חשבון אינסטגרם שבו היא משתפת את העוקבים אחריה במסעותיה בעולם, בתחביביה ובחיי הפנאי שלה. יש לה יותר מ-3 מיליון עוקבים, ולפי דו\"ח של חברת הניטור והמדידה SpyTheNet לחודש מרץ 2017, שפורסם באתר איגוד האינטרנט הישראלי, היא דורגה במקום השני ברשימת הישראלים המשפיעים באינסטגרם, (אחרי אנה זק) נכון לאוגוסט 2021 גל גדות היא בראש רשימת הישראלים הנעקבים ביותר באינסטגרם עם יותר מ-58 מיליון עוקבים.\nגם פוליטיקאים ישראלים מפרסמים תמונות באמצעות היישום, ובהם ראש הממשלה בנימין נתניהו עם יותר ממיליון עוקבים, והוא הפוליטיקאי הישראלי עם הכי הרבה עוקבים.\n\nאלפי משווקים משתמשים ברשת החברתית על מנת לשווק את החברות העובדות איתם. לעיתים חנויות בגדים מפרסמות את מרכולתן על ידי תמונות, תוך הפניית הלקוחות לאתר החנות לרכישת הבגדים.\n\nבמאי 2017 פורסם מחקר של החברה המלכותית לבריאות הציבור של בריטניה שהעלה שהשימוש התכוף במדיה חברתית עשוי להוביל למשבר נפשי בקרב צעירים. מהמחקר עלה ששימוש בשתי הפלטפורמות החברתיות: אינסטגרם, שבבעלות פייסבוק, וסנאפצ'ט - מקדמים בעיות נפשיות בקרב המשתמשים יותר מכל האחרות. הסיבה לכך, לטענת החוקרים, היא שמדובר בשירותים מבוססי תמונות המעודדים את המשתמש לשוות את עצמו לאחרים. בשנת 2021 חשפה פרנסס האוגן, עובדת לשעבר בפייסבוק, חשפה עשרות אלפי מסמכים פנימיים של פייסבוק בפני הוועדה לניירות ערך ולבורסות בארצות הברית ובפני העיתון \"וול סטריט ג'ורנל\" שבהם נכתב בין השאר שלפי מחקרים פנימיים של פייסבוק, \"32% מבנות נוער אמרו שכשהרגישו רע עם הגוף שלהן, אינסטגרם גרמה להן להרגיש יותר גרוע\". עוד הוצג כי בקרב בני נוער שדיווחו על מחשבות אובדניות, 13% מהמשתמשים הבריטים ו-6% מהאמריקאים תלו את הבעיה באינסטגרם.\nבשנת 2022, התייחס היזם המיליארדר אילון מאסק לחברה באומרו כי היא \"מעצימה רגשות קנאה\". ישנם בהתאם מחקרים רבים ומומחים רבים אחרים הגורסים כי שימוש במדיה חברתית, ובמיוחד שימוש התמכרותי, מחזק רגשות קנאה. יש גם מי שטענו כי העצמת הקנאה היא כלי בידי אינסטגרם ורשתות מדיה חברתית אחרות לשם עידוד יתר-צרכנות.\n\nחשבונות האינסטגרם הנעקבים ביותר\nחשבונות האינסטגרם הישראליים הנעקבים ביותר\nהפוסטים האהובים ביותר באינסטגרם\n\n אתר האינטרנט הרשמי של אינסטגרם (בשפות מרובות)\n אינסטגרם, ברשת החברתית פייסבוק\n אינסטגרם, ברשת החברתית אקס (טוויטר)\n אינסטגרם, ברשת החברתית אינסטגרם\n אינסטגרם, ברשת החברתית LinkedIn\n אינסטגרם, סרטונים בערוץ היוטיוב\n אינסטגרם, הבלוג הרשמי\nאורי אליאבייב, אינסטגרם תאפשר לחברות לפרסם פרסומות מבוססות וידאו, באתר גאדג'טי, 1 בנובמבר 2014\n רותה קופפר, #ללא_פילטר | הילדות עברו לחיות באינסטגרם. מה הן עושות שם?, באתר הארץ, 13 בנובמבר 2014\nרועי כהן, אינסטגרם בפייס: מכת בכורות, באתר ישראל היום, 11 באפריל 2012\nיונתן רוה, איך עושים מטעות מיליונים: סיפור ההצלחה של Instagram‏, באתר TheMarker‏, 18 באוגוסט 2011\nיובל סער, איך הפך אינסטגרם, יישום לצילום בטלפון הסלולרי, לרשת חברתית, באתר הארץ, 15 באוגוסט 2011\nאודליה כהן‏, Instagram: להיט אינסטנט, באתר וואלה‏, 17 ביוני 2011\nשנהב דעבול, אינסטוש מצעד התמונות והסרטונים ברשת, אתר פרוגי\nרפאל קאהאן, אפליקציית החיים הטובים: מדריך אינסטגרם, באתר כלכליסט, 14 במאי 2016\nהגר סרבריסקי, ‏התמונות שהרתיחו את משטרת האינסטגרם, באתר onlife,‏ 7 ביולי 2015\nיאיר מור, מסנג'ר ייסגר? זה המהלך המפתיע של פייסבוק, באתר אייס, 20 בנובמבר 2021\nיאיר מור, אינסטגרם בשינוי דרמטי – האם היא תעלה כסף?, באתר אייס, 17 בנובמבר 2021\nינון בן שושן‏, מנויים משלמים: אינסטגרם מאפשרת לכם להרוויח כסף, באתר וואלה‏, 20 בינואר 2022",
    "pageid": 984193
  },
  {
    "title": "איתמר פליישמן",
    "extract": "איתמר פליישמן (נולד ב-17 בפברואר 1984, י\"ד באדר א' ה'תשמ\"ד) הוא עיתונאי, שדרן רדיו וטלוויזיה, מגיש מחליף ופאנליסט קבוע בתוכנית הפטריוטים בעכשיו 14, בעל טור שבועי בישראל היום ותוכנית שבועית בגלי ישראל.",
    "pageid": 2193869
  },
  {
    "title": "אריה דרעי",
    "extract": "אריה מכלוף דרעי (נולד בט' באדר א' ה'תשי\"ט, 17 בפברואר 1959) הוא פוליטיקאי ישראלי, ממייסדי מפלגת ש\"ס וחבר הכנסת מטעמה. כיהן כשר הפנים, שר לפיתוח הפריפריה, הנגב והגליל, כשר הכלכלה, כמשנה לראש הממשלה וכשר הבריאות.\nבשנת 1999 הורשע בלקיחת שוחד ובמרמה והפרת אמונים, נידון לשלוש שנות מאסר והוטל עליו קלון. לאחר שחרורו מהכלא הורשע פעם נוספת בהפרת אמונים ונדון לשלושה חודשי מאסר על תנאי ולקנס של 10,000 ש\"ח. בסוף 2012, לקראת הבחירות לכנסת התשע עשרה, חזר להנהגת ש\"ס, הוצב מטעמה במקום השני ונבחר לכנסת. במאי 2013 מונה שוב ליו\"ר תנועת ש\"ס. בינואר 2022 נאלץ להתפטר מהכנסת במסגרת הסדר טיעון, בגין עבירות מס, אך חזר לכנסת בבחירות לכנסת העשרים וחמש. בדצמבר של אותה השנה התמנה למשנה לראש הממשלה ולשר בממשלת ישראל השלושים ושבע, אך מינוי זה נפסל על ידי בג\"ץ בינואר 2023, ודרעי פוטר בהתאם לפסק הדין.\n\n",
    "pageid": 15737
  },
  {
    "title": "ארנון זמורה",
    "extract": "אַרְנוֹן זְמוֹרָה (8 בספטמבר 1987, י\"ד באלול ה'תשמ\"ז – 8 ביוני 2024, ב' בסיוון ה'תשפ\"ד) היה לוחם וקצין ימ\"מ ישראלי שנהרג במבצע זרעי קיץ לחילוץ חטופים ישראלים ברצועת עזה במהלך מלחמת חרבות ברזל. לאחר מותו הוחלט לקרוא למבצע החילוץ \"מבצע ארנון\", על שמו.",
    "pageid": 2345322
  },
  {
    "title": "בחורים רעים: הכל או כלום",
    "extract": "בחורים רעים: הכל או כלום (באנגלית: Bad Boys: Ride or Die) הוא סרט פעולה קומי אמריקאי משנת 2024. הסרט הוא סרט המשך לסרט בחורים רעים לתמיד, שבעצמו היה המשך לסרט משנת 1995, \"בחורים רעים\".",
    "pageid": 2320965
  },
  {
    "title": "גודל הפין האנושי",
    "extract": "המדידה המדויקת ביותר של גודל הפין האנושי נגזרת ממספר מדידות שונות, בזמנים שונים, שכן ישנה שונות טבעית קטנה בהתאם למידת העוררות המינית, השעה ביום, טמפרטורת החדר, תדירות הפעילות המינית ואמינות המדידה. בהשוואה לפרימטים אחרים, למשל הגורילה, הפין האנושי עבה ביותר, הן במונחים מוחלטים והן ביחס לשאר חלקי הגוף.\nתוצאות המדידות משתנות, כאשר מחקרים המסתמכים על מדידה עצמית מדווחים על ממוצע גבוה משמעותית מאשר מחקרים בהם המדידות נערכות על ידי אנשי מקצוע בתחום הרפואה. לפי סקירה שיטתית בתחום, החל משנת 2015, האורך הממוצע של פין אנושי זקוף הוא בערך 13.12 ס\"מ (11.46 ס\"מ – 14.78 ס\"מ).‏‏ בדרך כלל, אורכו של הפין הרפוי אינו מעיד על אורכו של הפין הזקוף.\nהפין האנושי גדל בעיקר בין הינקות לגיל חמש, ובין כשנה לאחר תחילת גיל ההתבגרות ועד לגיל 17 בערך.\nמחקרים סטטיסטיים לא הצליחו למצוא קשר מובהק בין גודל הפין לגודלם של חלקי גוף אחרים. גורמים סביבתיים, יחד עם גורמים גנטיים, כמו משבשים אנדוקריניים, יכולים להשפיע על גדילת הפין. פין בוגר זקוף שאורכו פחות מ-7 ס\"מ מכונה ברפואה \"מיקרו-פין\" (micropenis).\nקיים מִתאם בין גודל הפין לבין עלייה ברמות הטסטוסטרון במהלך גיל ההתבגרות. עם זאת, לאחר גיל ההתבגרות, הטסטוסטרון אינו מסוגל להשפיע עוד על גודל הפין, וחוסר באנדרוגן אצל גברים בוגרים גורם לירידה קטנה בגודל בלבד. הורמון גדילה (‏GH‏) ופקטור גדילה דמוי אינסולין 1 (‏IGF-1‏) משפיעים גם כן על גודל הפין, כאשר מחסור בהם במהלך שלבים התפתחותיים קריטיים (למשל, אצל הלוקים בחוסר בהורמון גדילה או בתסמונת לרון) עשוי לגרום למיקרו-פין.\n\n",
    "pageid": 1516593
  },
  {
    "title": "גנאלוגיה",
    "extract": "גֵּנֵאָלוֹגְיָה, או בעברית חקר יוחסין, היא מדע עזר בהיסטוריה ואנתרופולוגיה לחקר ההקשר הגנטי של קבוצת אורגניזמים. במובן הצר, המונח מתייחס לחקר היוחסין והשתלשלות הדורות. המונח הרשמי שנקבע בעברית למילה הלועזית Genealogy הוא: חֵקֶר יֻחֲסִין, והגנאלוג, אשר נקרא באנגלית Genealogist, הוא חוקר יוחסין.\nהגנאלוג אוסף מידע על קשרי שארות, בין אם מדובר באנשים שעודם בחיים, ובין אם המדובר בנפטרים, ומבסס את היחסים המשפחתיים ביניהם, לצורך בניית אילן יוחסין, או עץ משפחה. המילה גנאלוגיה לקוחה מיוונית. genum פירושו גזע, או משפחה, בצירוף הסיומת לוגיה – תורה.\nבמושג גנאלוגיה משתמשים גם בהשאלה, כדי לתאר רצף היסטורי של ישויות מדיניות, כלכליות או אחרות, שירשו זו את זו או מוזגו זו לתוך זו.\nבצורתה המקורית, שימשה הגנאלוגיה בעבר לחקר משפחות אצולה, ובמיוחד על מנת לתת לגיטימציה לתביעות לכוח ולעושר הנובעות מן היוחסין. חלק ניכר מעצי המשפחה של משפחות האצולה לקה באי דיוקים ובזיופים מכוונים, ובמיוחד אלו שהתיימרו להגיע לדמויות אגדיות או לאלים (לדוגמה, יומרתו של יוליוס קיסר להיות צאצאה של האלה ונוס). רישומים לגבי אנשים שלא היו שייכים למשפחות אצולה או מלוכה החלו במאה ה-16, עם נטייתן של ממשלות לעקוב אחרי קורות אזרחיהן. עם תחילת תיעוד המשפחות נוצרה אפשרות לעקוב אחרי השתלשלות הדורות למשך מאות בשנים.\nרישומי חיים: תעודות לידה, מוות, נישואין וגירושין, תעודות גיוס לצבא ומפקדי אוכלוסין החלו להישמר בארכיונים, שיהיו לאחד ממקורות המידע העיקריים של גנאלוגים.\nהגנאלוג נעזר במידע המתועד בכתובים, ובהיעדרו, במידע הנמסר בעל פה – עובדה המפחיתה מתוקפו של המחקר. עניינו של הגנאלוג אינו רק בשמות ובמספרים, אלא גם באורח החיים, הביוגרפיה, המניעים, מערכת האמונות והדעות והיחסים האישיים בין האנשים שהוא חוקר. הדבר דורש ידע בתחומים רבים: גאוגרפיה, חוק, דת, הגירה, היסטוריה וסוציולוגיה.",
    "pageid": 13568
  },
  {
    "title": "דודו טופז",
    "extract": "דודו טופז (20 בספטמבר 1946 – 20 באוגוסט 2009) היה קומיקאי, שחקן, תסריטאי, סופר ומנחה טלוויזיה ישראלי. חתן פרס כינור דוד. כונה בפי התקשורת הישראלית \"הראשון בבידור\", על שם תוכנית הטלוויזיה שלו, ו\"מלך הרייטינג\", בשל הצלחתו המסחרית הנרחבת כמנחה תוכניות בידור ואירוח פופולריות. התאבד בתא המעצר לאחר שנעצר בחשד שהזמין ביצוע מעשי אלימות שגרמו חבלות לאנשי תקשורת שונים.\n\n",
    "pageid": 11096
  },
  {
    "title": "האוס (סדרת טלוויזיה)",
    "extract": "האוס (באנגלית: .House M.D) היא סדרת דרמה רפואית אמריקאית, ששודרה ברשת פוקס בין 16 בנובמבר 2004 ל-21 במאי 2012. הדמות הראשית בסדרה היא הרופא דוקטור גרגורי האוס (יו לורי), גאון רפואי המכהן כראש מחלקת אבחון רפואי (דיאגנוסטיקה) בבית החולים האוניברסיטאי הבדיוני פרינסטון-פליינסבורו שבניו ג'רזי. בסיסה הרעיוני של הסדרה נהגה על ידי פול אטנסיו ודייוויד שור, שהיה גם האחראי הראשי ליצירת הדמות גרגורי האוס. הסדרה צולמה בעיקר בסנצ'ורי סיטי.\nההיפותזות של דוקטור האוס על מחלותיהם של חוליו מבוססות על תובנות שנויות במחלוקת, ובשל כך הוא מתעמת רבות עם חברי הצוות שלו ועם דוקטור ליסה קאדי (ליסה אדלשטיין), מנהלת בית החולים ודיקנית הרפואה. חברו האמיתי היחיד של האוס הוא דוקטור ג'יימס וילסון (רוברט שון לאונרד), ראש המחלקה לאונקולוגיה. חברי צוות האבחון של האוס בשלוש העונות הראשונות של הסדרה הם הרופאים רוברט צ'ייס (ג'סי ספנסר), אליסון קמרון (ג'ניפר מוריסון) ואריק פורמן (עומאר אפס). בסיום העונה השלישית מפורק הצוות, אך תוך זמן קצר פורמן חוזר אליו, והאוס בוחר בהדרגה שלושה חברי צוות חדשים: רמי \"13\" האדלי (אוליביה ויילד), כריס טאוב (פיטר ג'ייקובסון) ולורנס קאטנר (קאל פן), שדמותו הוצאה מהתסריט לקראת סיום העונה החמישית. עד תחילת העונה השישית, מופיעים צ'ייס וקמרון בתפקידים אחרים בבית החולים. קמרון עזבה את בית החולים בחלק זה של העונה, וצ'ייס חזר לצוות האבחון. בעונה שמונה ד\"ר קאדי לא משחקת.\nהסדרה זכתה לביקורות חיוביות רבות ולאחוזי צפייה גבוהים, ובין העונה השנייה לרביעית היא אף הייתה אחת מעשר התוכניות הנצפות ביותר בארצות הברית. הסדרה זכתה במספר פרסים, בהם פרס פיבודי, שני פרסי גלובוס הזהב וארבעה פרסי אמי. הסדרה נכנסה לספר השיאים של גינס לשנת 2012 כסדרה הנצפית ביותר בעולם, המשודרת ב-66 מדינות לכ-82 מיליון צופים; גם השחקן יו לורי נכנס לספר, כשחקן סדרת הדרמה בעל השכר הגבוה ביותר (700 אלף דולר לכל פרק בעונה השמינית).\nבפברואר 2012 הודיעו יוצרי הסדרה כי שידור הסדרה יסתיים בתום העונה השמינית, פרק הסיום שודר בארצות הברית ב-21 במאי באותה שנה.\nבישראל שודרה הסדרה בערוץ HOT3 בכבלים ובערוצי התאגיד מַכַּאן 33 וכאן 11, ומאוחר יותר בנטפליקס.",
    "pageid": 180779
  },
  {
    "title": "הבחירות לכנסת העשרים וחמש",
    "extract": "הבחירות לכנסת העשרים וחמש התקיימו ב-1 בנובמבר 2022, ז' בחשוון ה'תשפ\"ג, ותוצאותיהן קבעו את הרכב הכנסת העשרים וחמש.\nהבחירות התקיימו בתקופת המשבר הפוליטי בישראל, שנמשך כשלוש שנים וחצי, מאז אי-ההצלחה להקים ממשלה לאחר הבחירות לכנסת העשרים ואחת (אפריל 2019). במהלך המשבר התקיימו חמש מערכות בחירות. בבחירות נובמבר 2022 התמודדו 40 רשימות מטעם 49 מפלגות (מהן 13 מפלגות שכיהנו בכנסת היוצאת, ו-2 מפלגות של ח\"כים בודדים שפרשו ממפלגותיהם).\n\n ערך מורחב – המשבר הפוליטי בישראל (2019–2022)\nמערכת הבחירות הייתה החמישית תוך ארבע שנים, לאחר ארבע מערכות בחירות שבהן לא הצליחו להרכיב ממשלה מתפקדת לאורך זמן. מערכות הבחירות האלו באו לאחר כעשור שבו ראש הממשלה היה בנימין נתניהו ולאחר חקירות פליליות כנגדו שבסופן הוגש כתב אישום בסעיפי שוחד, מרמה והפרת אמונים. מולו התייצבו מפלגות שהתנגדו להמשך כהונתו בהובלת בני גנץ ויאיר לפיד ומנעו ממנו הקמת ממשלה פעם נוספת, כאשר במקביל המפלגות שתמכו בנתניהו מנעו מהם להרכיב ממשלה חלופית.\nלאחר מערכת הבחירות השלישית התפרצה מגפת הקורונה ונתניהו וגנץ החליטו על הקמת ממשלת אחדות במתכונת של ממשלת חילופים, אולם ממשלה זו התפרקה לאחר כשנה וגררה את ישראל למערכת הבחירות הרביעית תוך שלוש שנים.\nב-13 ביוני 2021 הוקמה ממשלת ישראל השלושים ושש, בראשותה עמדו נפתלי בנט כראש הממשלה ויאיר לפיד כראש הממשלה החלופי. הממשלה נתמכה על רוב קואליציוני צר בן שמונה סיעות - 2 סיעות מרכז, 3 סיעות ימין, 2 סיעות שמאל וסיעה ערבית.\nבמהלך כהונת הכנסת העשרים וארבע פחת בהדרגה הרוב הקואלציוני שעליו התבססה הממשלה:\n\nב-5 במאי 2021, עוד בטרם כוננה הממשלה, הודיע חבר הכנסת עמיחי שיקלי מסיעת ימינה שאין בכוונתו לתמוך בממשלה או לציית למשמעת הקואליציונית, ועקב כך נשענה הממשלה (שהושבעה ברוב של 60 בעד 59 נגד ונמנע 1) על רוב צר של 61 חברי הכנסת. ב-25 באפריל 2022 הוכרז שיקלי על-ידי ועדת הכנסת כפורש מסיעתו.\nב-6 באפריל 2022 הודיעה יושבת ראש הקואליציה חברת הכנסת עידית סילמן על פרישתה מהקואליציה בעקבות בקשתו של שר הבריאות ניצן הורוביץ ממנהלי בתי החולים לקיים את פסיקת בג\"ץ ולא לאכוף הכנסת חמץ בפסח. בכך איבדה הקואליציה את הרוב שלה בכנסת, ומספר חבריה ירד ל-60 ח\"כים.\nב-30 ביוני אמורות היו לפוג תקנות שעת חירום לשיפוט על יהודה ושומרון. בחודש מאי אישרה ועדת החוץ והביטחון בקריאה שנייה ושלישית את הצעת החוק להארכת תוקפן של התקנות, אולם אישורה הסופי של הצעת החוק במליאת הכנסת נתקל בקשיים עקב התנגדותם של גורמים בקואליציה לתמוך בה, לצד התנגדות מפלגות האופוזיציה לסייע לממשלה באישור ההצעה. ב-13 בחודש הודיע שר המשפטים גדעון סער כי הצבעה נגד החוק משמעותה הצבעה נגד המשך קיומה של הממשלה. ההצעה עלתה לדיון ולהצבעה ב-6 ביוני, ונדחתה ברוב של 58 חברים נגד מול 52 בעד. בין המתנגדים היו חברי הכנסת ג'ידא רינאוי זועבי ומאזן גנאים, שניהם היו חברי הקואליציה.\nב-13 ביוני 2022, במלאת שנה לכינון הממשלה, הודיע יו\"ר ועדת הכנסת ניר אורבך כי איננו חלק מהקואליציה, אולם לא הודיע כי יתמוך בפיזור הכנסת.\nמלכתחילה, לפי סעיפים 8 ו-9 לחוק יסוד: הכנסת, הבחירות לכנסת העשרים וחמש נועדו להתקיים ביום שלישי השלישי בחודש חשוון, במלאת 4 שנים לכינונה של הכנסת העשרים וארבע, בכ' בחשוון ה'תשפ\"ו, 11 בנובמבר 2025. אולם ב-20 ביוני הודיעו ראש הממשלה נפתלי בנט וראש הממשלה החלופי ושר החוץ יאיר לפיד כי מוצו הניסיונות לייצב את הקואליציה וכי בכוונתם לפעול לפיזור הכנסת. עוד הודיעו בנט ולפיד כי אם תפוזר הכנסת, הם מתכוונים לבצע ביניהם את החילוף הקבוע בהסכם ממשלת החילופים, כך שלפיד יהיה לראש הממשלה ובנט יהיה לראש הממשלה החלופי. יומיים לאחר מכן, ב-22 ביוני, אושר החוק לפיזור הכנסת בקריאה טרומית ברוב של 110 חברי הכנסת וללא מתנגדים. ב-30 ביוני אושר החוק בקריאה שנייה ושלישית ברוב של 92 חברי הכנסת וללא מתנגדים, ותאריך הבחירות נקבע ל-1 בנובמבר 2022, ז' בחשוון ה'תשפ\"ג. כפי שנקבע בחוק, ראש הממשלה החלופי יאיר לפיד החל לכהן כראש הממשלה בחצות הלילה של 1 ביולי 2022. מכוח סעיף 38 לחוק יסוד: הכנסת, תקנות החירום לשיפוט על איו\"ש הוארכו אוטומטית לאור פיזור הכנסת.\n\n ערכים מורחבים – משפט נתניהו\nב-21 בנובמבר 2019 הוגש כתב אישום נגד בנימין נתניהו, בגין שלושה סעיפי אישום, הכוללים עבירה של שוחד ושלוש עברות של מרמה והפרת אמונים. האישומים עסקו בקשרי נתניהו עם בעלי הון שלכאורה כללו מעשים פליליים. המשפט נפתח ב-24 במאי 2020. נתניהו כפר בכל האישומים וטען שמדובר ברדיפה פוליטית. כמה מפלגות פסלו ישיבה בממשלה בראשות נתניהו, בשל מצבו המשפטי ואחרות בשל סיבות נוספות. בשנת 2021, כשנשאל על השפעה על המשפט באמצעות חקיקה, אמר נתניהו שהוא לא עוסק בזה.\nבמפלגתו היו שקראו לפיטורי היועצת המשפטית לממשלה, דבר שנתניהו הכחיש.\n\n1 בספטמבר – המועד האחרון בו ניתן היה להגיש בקשה לרישום מפלגה חדשה לרשם המפלגות לצורך התמודדות בבחירות אלו.\n11 בספטמבר – פרסום פנקס הבוחרים העדכני וכניסתו לתוקף.\n14–15 בספטמבר – הגשת רשימות המועמדים לוועדת הבחירות ובקשת האותיות הרצויות.\n22 בספטמבר – מועד אחרון להגשת עתירה בבקשה לפסילת רשימה או מועמד מהתמודדות.\n18 באוקטובר – תחילת שידורי התעמולה בטלוויזיה וברדיו.\n20 באוקטובר – פתיחת ההצבעה בנציגויות ישראל בעולם.\n1 בנובמבר – מועד הבחירות.\n9 בנובמבר – מועד אחרון לפרסום תוצאות הבחירות הסופיות.\n\nהבחירות בישראל מנוהלות על-ידי ועדת הבחירות המרכזית, המורכבת מנציגי הסיעות המיוצגות בכנסת היוצאת בהתאם לגודלן היחסי, ובראשה עומד שופט בית המשפט העליון. בראש ועדת הבחירות המרכזית לכנסת העשרים וחמש יושב השופט יצחק עמית, ומנכ\"לית ועדת הבחירות היא אורלי עדס.\n\nבבחירות אלו, לראשונה מזה מספר שנים, קיים חלק ניכר מהמפלגות מהכנסת היוצאת בחירות מקדימות במתכונת כלשהי (הליכוד, מרצ, מפלגת העבודה, רע\"מ, האיחוד הלאומי – תקומה - המתמודדת במסגרת הציונות הדתית, בל\"ד, תע\"ל, חד\"ש)\nהרשימות מסודרות לפי גודל הסיעות המורכבות ממפלגות הכנסת היוצאת.\n\nמפלגה: הליכוד, תנועה לאומית ליברלית.\nכינוי הרשימה: הליכוד בהנהגת בנימין נתניהו לראשות הממשלה.\n\n ערך מורחב – הבחירות המקדימות בליכוד (2022)\nעל פי חוקת הליכוד מתקיימות בחירות מקדימות לראשות המפלגה ולרשימה לקראת בחירות לכנסת. בנימין נתניהו היה היחיד שהגיש את מועמדותו לראשות המפלגה ולכן נבחר באופן אוטומטי.\nהבחירות המקדימות לרשימת המפלגה נערכו ב-10 באוגוסט 2022. בית הדין של הליכוד פסק, בעקבות עתירה שהוגשה אליו, כי מאחר שחברי המרכז לא נבחרו מחדש למעלה מעשור, יבחרו מתפקדי הליכוד את נציגי המחוזות ברשימה. נוסף על חברי הכנסת המכהנים, הודיעו גם מועמדים שאינם מכהנים בכנסת על התמודדתם בבחירות המקדימות לרשימת המפלגה, ביניהם: משה פייגלין, ארז תדמור, איוב קרא, אבי שמחון, שולי מועלם-רפאלי, פנחס עידן, דני דנון, מרדכי בניטה, גרשון מסיקה, בועז ביסמוט ועוד. לעומתם, הודיע ח\"כ יובל שטייניץ על פרישה מן החיים הפוליטיים.\nלצד הבחירות לרשימה נערך בקרב המתפקדים משאל לאישור הצעת היו\"ר נתניהו לאפשר לו לשבץ מועמדים במקומות: 14, 16, 28, 37, 43, בכפוף לאישור השיבוצים במזכירות המפלגה. בעד ההצעה הצביעו 39,501 בוחרים, ונגדה הצביעו 12,305. ב-14 בספטמבר אישרה מזכירות הליכוד את הצעת היו\"ר נתניהו לשריין את עמיחי שיקלי במקום ה-14, את עידית סילמן במקום ה-16, את משה סעדה במקום ה-28, את צגה מלקו במקום ה-37 ואת עורך הדין יוסי פוקס במקום ה-43.\nב-15 ו-19 בספטמבר 2022 הוגשו שתי בקשות לפסול את מועמדותה של עידית סילמן, על ידי התנועה למען איכות השלטון בישראל וגבי לסקי עם מרצ. ב-21 בספטמבר 2022 הוגשה בקשה לפסול את מועמדותו של עמיחי שיקלי, על ידי גבי לסקי עם מרצ. ב-28 בספטמבר 2022 החליט יו\"ר ועדת הבחירות, השופט יצחק עמית, לדחות את שתי הבקשות נגד סילמן, ולפסול את מועמדותו של שיקלי. ב-3 באוקטובר 2022 ערערו הליכוד ושיקלי על הפסילה לבית המשפט העליון. מרצ והתנועה לאיכות השלטון ערערו על הדחייה. בעקבות הערות השופטים, משכה מרצ את העתירה. ב-9 באוקטובר קיבל בג\"ץ את הערעור ואישר לשיקלי להתמודד.\n\nמפלגה: יש עתיד – בראשות יאיר לפיד.\nכינוי הרשימה: יש עתיד בראשות יאיר לפיד לראשות הממשלה.\n\nבהתאם לתקנון המפלגה, ימשיך יאיר לפיד לכהן כיושב-ראש המפלגה עד לתום תקופת כהונתה של הכנסת העשרים וחמש, ולכן יעמוד בראשות הרשימה בבחירות אלו.\nלפי תקנון המפלגה, הרשימה לכנסת תורכב על-ידי הוועדה לבחירת הרשימה לכנסת, כאשר ליו\"ר שמורה הסמכות לשבץ מועמדים נוספים, אך לא יותר משניים בכל עשירייה.\nב-1 ביולי נכנס יו\"ר המפלגה יאיר לפיד, לתפקיד ראש ממשלת ישראל.\nב-10 בספטמבר הודיעו חברות הכנסת נירה שפק וענבר בזק על החלטתן שלא להתמודד בבחירות לכנסת ה-25.\n\nמפלגות:\nהאיחוד הלאומי – תקומה (המוכרת בכינוי הציונות הדתית).\nחזית יהודית לאומית (המוכרת בכינוי עוצמה יהודית).\nלזוז (המוכרת בכינוי מפלגת נעם).\nעתיד אחד – עתיד טוב לישראל (מפלגת מדף השייכת לציונות הדתית).\nארץ ישראל שלנו – מפלגה יהודית מאוחדת לשלמות התורה העם והארץ (מפלגת מדף השייכת לעוצמה יהודית).\nכינוי הרשימה: הציונות הדתית בראשות בצלאל סמוטריץ' ועוצמה יהודית בראשות איתמר בן גביר.\n\n ערך מורחב – הבחירות המקדימות במפלגת הציונות הדתית (2022)\nרשימת \"הציונות הדתית\" לכנסת העשרים וארבעה הייתה רשימה משולבת של האיחוד הלאומי – תקומה, עוצמה יהודית ומפלגת נעם. עם ההכרזה על הבחירות לכנסת העשרים וחמש, ניהלו כל חלקי הרשימה קמפיין בחירות עצמאי במאבק על מיקום ואופי הרשימה לכנסת ה-25.\nבסיעת האיחוד הלאומי – תקומה נערכו בחירות מקדימות פתוחות. לאחר שלא הוצגו מעמדים נוספים, נבחר היושב ראש המכהן בצלאל סמוטריץ' לעמוד בראש המפלגה ללא בחירות. בחירות מקדימות לראשות המפלגה נערכו לראשונה במקום הליך בחירות פנימי בידי גוף המונה כ-120 איש, שהיה נהוג עד אז. הבחירות המקדימות נערכו ב-23 באוגוסט והתמודדו בהן 16 מועמדים, בהם גם חברי הכנסת המכהנים מטעם הרשימה: מיכל וולדיגר, אופיר סופר, אורית סטרוק ושמחה רוטמן. ליושב ראש יש זכות לשריין שני מועמדים בעשירייה הראשונה.\nב-15 באוגוסט הציע סמוטריץ' לבן גביר את המקומות 2, 5, 9, ו-10, בעוד מקום 7 ייקבע בהסכמה, ההצעה פורסמה בתקשורת בטרם נשלחה לבן גביר. בשל מחלוקת על המקום השביעי, דחה בן גביר את ההצעה.\nב-26 באוגוסט נחתם הסכם לריצה משותפת בין האיחוד הלאומי – תקומה לעוצמה יהודית, ללא צירוף מפלגת נעם ובתיווכו של בנימין נתניהו. הוסכם כי עוצמה יהודית תקבל את המקומות 2, 5, 7, 9 ו-10 ברשימה, והמקום ה-11 נשמר למפלגת נעם. עוד סוכם כי אם הרשימה תזכה ב־10 או 11 מנדטים תוסט יחידת מימון אחת למפלגת האיחוד הלאומי – תקומה. על אף ההסכם, ניהלו שתי המפלגות את קמפיין הבחירות בנפרד זו מזו.\nב-28 באוגוסט הודיעה מפלגת נעם על כוונתה לרוץ באופן עצמאי, תוך שהיא דוחה את ההצעה לשיבוץ במקום ה-11 ברשימה, אולם ב-14 בספטמבר ולאחר שנועד נתניהו עם מנהיגה הרוחני של המפלגה, הרב טאו, הוחלט במפלגה על קבלת ההצעה ועל הצטרפות לרשימת \"הציונות הדתית\".\n\nמפלגות:\nחוסן ישראל\nתקווה חדשה – אחדות לישראל.\nכינוי הרשימה: המחנה הממלכתי בהנהגת בני גנץ לראשות הממשלה.\n\nב-10 ביולי חתמו בני גנץ וגדעון סער על הסכם לריצה משותפת של המפלגות \"חוסן לישראל\" ו\"תקווה חדשה\". לפי ההסכם, היחס בין נציגי שתי המפלגות ברשימה המשותפת יהיה 2:1. דהיינו, שני נציגי חוסן לישראל ולאחריהם נציג תקווה חדשה וחוזר חלילה. מפלגת \"דרך ארץ\" שהתמודדה בבחירות הקודמות יחד עם תקווה חדשה לא נכללה בהסכם. ב-28 ביולי הודיע ח\"כ זאב בנימין בגין כי הוא פורש מהחיים הפוליטיים. ב-31 ביולי הודיעה ח\"כ מיכל שיר כי היא פורשת מהמפלגה ומצטרפת למפלגת \"יש עתיד\", ובאותו היום הודיעה הילה שי-וזאן על פרישה מהחיים הפוליטיים ומהמפלגה.\nב-14 באוגוסט הודיע הרמטכ\"ל לשעבר גדי איזנקוט על כניסתו לפוליטיקה ועל הצטרפותו לרשימה המאוחדת. ניתן לו המקום השלישי לאחר גנץ וסער. בנוסף נקבע כי מקומות 9, 17 ו-18 יאויישו לפי בחירתו של איזנקוט, אשר בחר את מתן כהנא למקום התשיעי, את ענבר יחזקאלי למקום ה-17 ואת ענבר הרוש-גיטי למקום ה-18.\nב-22 באוגוסט הודיעה ח\"כ שירלי פינטו מסיעת \"ימינה\" על הצטרפותה לרשימה המאוחדת ולמפלגת תקווה חדשה. היא שובצה במקום ה-23 ברשימה.\n\nב-1 בספטמבר הודיע סגן השר, ח\"כ מאיר יצחק-הלוי, על פרישתו מהחיים הפוליטיים ובהתאם לכך לא יתמודד במסגרת הרשימה בבחירות לכנסת.\n\nמפלגה: ש\"ס – התאחדות הספרדים העולמית שומרי תורה.\nכינוי הרשימה: התאחדות הספרדים שומרי תורה תנועתו של מרן הרב עובדיה יוסף זצ\"ל.\n\nבראש הרשימה עומד אריה דרעי. בינואר 2022 הודה והורשע דרעי במסגרת הסדר טיעון בעבירות מרמה והפרת אמונים ועקב כך התפטר מן הכנסת. דרעי המשיך לעסוק בפוליטיקה והועסק באופן רשמי כיועץ פרלמנטרי. בבחירות אלו לא היו לדרעי מניעות להיבחר לכנסת, והוא אכן עמד בראש הרשימה.\nהרשימה הורכבה על-ידי מועצת חכמי התורה של המפלגה, שקבעה כי עשרת המקומות הראשונים יהיו זהים לאלו שהיו בבחירות הקודמות, והסמיכה את דרעי לקבוע את שאר הרשימה.\nב-20 בספטמבר 2022 הוגשה בקשה לפסול את מועמדותו של יו\"ר הרשימה (וכן את האפשרות שיכהן כשר), על ידי התנועה למען איכות השלטון בישראל. בקשה זו נדחתה על הסף.\n\nמפלגות:\nהסתדרות אגודת ישראל בארץ ישראל.\nאגודת החרדים – דגל התורה.\nכינוי הרשימה: יהדות התורה והשבת אגודת ישראל – דגל התורה.\n\nרשימת \"יהדות התורה\" היא איחוד פוליטי של שתי מפלגות: \"אגודת ישראל\" החסידית, ו\"דגל התורה\" הליטאית. לכל אחת מן המפלגות יש מועצת גדולי תורה משל עצמה וזו אחראית על קביעת הרשימה של המפלגה לכנסת. מאז הבחירות לכנסת השלוש עשרה (1992) רצות שתי המפלגות ברשימה מאוחדת תחת השם \"יהדות התורה\", המורכבת מנציגי שתי המפלגות לסירוגין (נציג \"אגודה\" ולאחריו נציג \"דגל\" וחוזר חלילה).\nב-1 ביוני 2022 התפטר יעקב ליצמן (יו\"ר \"אגודת ישראל\") מן הכנסת ופרש מן החיים הפוליטיים. ליצמן היה ראש הרשימה לכנסת והחבר המוביל בה מאז תחילת המאה ה-21. הוא כיהן כשר וכסגן שר מטעם המפלגה וניהל מטעמה מגעים פוליטיים לצד משה גפני. את מקומו של ליצמן תפס יצחק גולדקנופף.\nמחלוקות בנוגע לזרם החינוך העצמאי של חסידות בעלז איימו על המשך הריצה המשותפת של שתי המפלגות, אולם ב-12 בספטמבר הוסכם על פתרון למשבר ועל ריצה משותפת. בראש הרשימה יעמוד גולדקנופף, נציג \"אגודת ישראל\" ולאחריו משה גפני, נציג \"דגל התורה\".\n\nמפלגה: מפלגת ישראל ביתנו.\nכינוי הרשימה: ישראל ביתנו בראשות אביגדור ליברמן.\n\nבראשות ישראל ביתנו עומד אביגדור ליברמן. ועדה מסדרת קבעה את הרכב הרשימה לכנסת ב-12 בספטמבר. הקמפיין של מפלגת ישראל ביתנו התייחס ליוקר המחיה ולנושאים של דת ומדינה. לצורך הקמפיין גויסו אושיות רשת מהתחום הכלכלי כגון סניה ולדברג.\n\nמפלגה: מפלגת העבודה הישראלית.\nכינוי הרשימה: מפלגת העבודה בראשות מרב מיכאלי.\n\n ערך מורחב – הבחירות המקדימות במפלגת העבודה (2022)\nהבחירות המקדימות לראשות המפלגה נערכו ב-18 ביולי 2022 בין יושבת הראש המכהנת מרב מיכאלי למזכ\"ל המפלגה ערן חרמוני. מיכאלי נבחרה לכהונה שנייה ברוב של 82.5% מהקולות.\nהבחירות המקדימות לרשימת המפלגה התקיימו ב-9 באוגוסט. במסגרת תיקון החוקה שהעבירה מיכאלי בוועידת המפלגה ב-2021, נקבע כי רשימת המפלגה לכנסת תבנה בשיטת \"ריץ' רץ' מגדרי\", כך שהרשימה תורכב מנשים וגברים לסירוגין באופן שוויוני, בהתאם למספר הקולות שיקבל כל מועמד. כלומר, ראשון ישובץ המועמד שיקבל את מספר הקולות הגבוה ביותר, ולאחריו מועמד בן המין השני אשר יזכה במספר הקולות הגבוה ביותר מבין המועמדים בני מינו.\n\nמפלגה: מפלגת מרצ.\nכינוי הרשימה: מרצ השמאל של ישראל בראשות זהבה גלאון.\n\n ערך מורחב – הבחירות המקדימות במרצ (2022)\nהבחירות המקדימות לראשות המפלגה ולרשימתה לכנסת נערכו ב-23 באוגוסט 2022. על ראשות המפלגה התמודדו ח\"כ יאיר גולן וזהבה גלאון, שחזרה להתמודד על תפקיד במפלגה 5 שנים לאחר שהתפטרה מתפקיד היו\"ר ופרשה מהתמודדות לכנסת. השר ניצן הורוביץ, יו\"ר המפלגה בכנסת היוצאת, הודיע כי לא יתמודד לראשות המפלגה בכנסת הנוכחית אבל יתמודד על מקום ברשימה.\nבמהלך יולי הודיעו השרה תמר זנדברג, ח\"כ ג'ידא רינאוי זועבי והשר עיסאווי פריג' כי לא יתמודדו על מקום ברשימת המפלגה.\nבבחירות לתפקיד היו\"ר זכתה גלאון. יאיר גולן, שהפסיד בהתמודדות על תפקיד היו\"ר, התמודד במקביל לרשימה לכנסת ושובץ במקום החמישי.\n\nמפלגות:\nהמפלגה הקומוניסטית הישראלית (המוכרת בשם חד\"ש).\nהתנועה ערבית להתחדשות.\nכינוי הרשימה: חד\"ש תע\"ל בראשות איימן עודה ואחמד טיבי.\n\nבין המפלגות שהרכיבו את הרשימה המשותפת בכנסת היוצאת, חד\"ש ותע\"ל, לבין בל\"ד, נתגלתה מחלוקת לגבי שני נושאים: המלצה על מועמד לראשות הממשלה ורוטציה בין חברי כנסת מטעם המפלגות השונות במהלך כהונת הכנסת. בתחילה נראה כי השיחות בין שתי המפלגות מניבות פרי ואף פורסם כי סוכם על ריצה משותפת, אך לקראת סגירת הרשימות החליטה בל\"ד על ריצה עצמאית וכך פורקה הרשימה המשותפת.\nב-13 באוגוסט 2022 בחרה ועידת מפלגת חד\"ש את הרשימה לכנסת. איימן עודה נבחר לכהונה נוספת בתפקיד היו\"ר, והוא ימשיך לעמוד בראש הרשימה. אחריו נבחרו עאידה תומא סלימאן, עופר כסיף ויוסף עטאונה.\nב-3 בספטמבר 2022 הודיע ח\"כ אוסאמה סעדי כי לא יתמודד על מקום ברשימה של תע\"ל וכי יפרוש מהחיים הפוליטיים. בראשות המפלגה ממשיך לכהן ח\"כ אחמד טיבי.\nבליל 15 בספטמבר, לאחר שנכשלו המגעים בין חד\"ש ותע\"ל לבין בל\"ד, הגישו חד\"ש ותע\"ל את רשימתן בנפרד.\n\nמפלגה: רשימת האיחוד הערבי.\nכינוי הרשימה: הרשימה הערבית המאוחדת.\n\nועידת המפלגה, המורכבת מ-600 צירים, הרכיבה את רשימת המפלגה לכנסת בבחירות מקדימות שנערכו ב-6 באוגוסט 2022.\n\nמפלגות:\nצל\"ש – ציונות ליברליות ושוויון (המוכרת בכינוי הימין החדש).\nהבית היהודי, מיסודה של המפד\"ל – המפלגה הדתית לאומית המזרחי הפועל המזרחי בארץ ישראל.\nדתי לאומי ישראלי למען כלל ישראל (מפלגת מדף השייכת לבית היהודי).\nכינוי הרשימה: הבית היהודי בראשות איילת שקד\n\nב-29 ביוני 2022, בטרם נתקבל החוק לפיזור הכנסת, הודיע ראש הממשלה נפתלי בנט (חבר סיעת \"ימינה\") על כוונתו שלא להתמודד בבחירות המתקרבות. את ראשות המפלגה מסר לאיילת שקד. ב-27 ביולי הודיעו שקד ויועז הנדל על החלטתם לרוץ ברשימה משותפת בשם \"הרוח הציונית\". ב-3 באוגוסט הודיעה ח\"כ שירלי פינטו על פרישה מן הרשימה ועל הצטרפות לרשימת \"המחנה הממלכתי\". ב-21 באוגוסט הודיע ח\"כ אביר קארה גם הוא כי לא ירוץ במסגרת \"הרוח הציונית\", וב-4 בספטמבר הכריז על הקמת מפלגת \"חופש כלכלי\".\nב-11 בספטמבר הודיעו שקד והנדל על פירוק השותפות ביניהם. עוד באותו הערב הודיע יוסי ברודני, יו\"ר מפלגת הבית היהודי, כי הוא ושקד הגיעו להסכמות על ריצה משותפת של \"ימינה\" ושל מפלגתו שלו. שקד וברודני הגיעו לסיכום על חלקות השיבוצים בין מפלגותיהם וחתמו על הסכם ריצה משותפת ב-13 בחודש. ב-14 בספטמבר הודיעה עורכת הדין ניצנה דרשן-לייטנר, יו\"ר ארגון \"שורת הדין\", על הצטרפותה לרשימה, ושובצה במקום הרביעי.\n\nמפלגה: אלתג'מוע אלווטני אלדמוקרטי.\nכינוי הרשימה: בל\"ד - אלתג'מוע אלווטני אלדמוקרטי בראשות סמי אבו שחאדה.\n\nלאור המחלוקות בין המפלגות המרכיבות את הרשימה המשותפת, אמר ח\"כ סאמי אבו שחאדה (יו\"ר בל\"ד) כי הוא לא שולל את האפשרות שהמשותפת תבחן התמודדות בבחירות במסגרת גוש פוליטי חדש או במסגרת רשימות נפרדות, והדבר יוכרע לאחר שהנושא יידון בשיחות בין מרכיבי הרשימה המשותפת.\nמפלגת בל\"ד ערכה בחירות מקדימות ב-6 באוגוסט 2022. ח\"כ אבו שחאדה נותר בראש הרשימה, ואחריו מטאנס שחאדה ודועאא חוש-טאטור, בסדר זה.\nכאמור, בליל 15 בספטמבר, לקראת סיום המועד להגשת הרשימות, הוחלט בבל\"ד לרוץ באופן עצמאי לאחר שלא הגיעו להסכמות עם חד\"ש ותע\"ל.\n\nהרוח הציונית - רשימה שפרשה טרם הגשת הרשימות.בהסכם הריצה המשותפת בין \"תקווה חדשה\" לבין \"חוסן לישראל\", לא נכללה מפלגת \"דרך ארץ\" של יועז הנדל וצבי האוזר. ב-27 ביולי חתמה \"דרך ארץ\" על הסכם ריצה משותפת עם מפלגת \"הימין החדש\" בראשותה של איילת שקד ברשימה חדשה בשם \"הרוח הציונית\". לרשימה המשותפת צורף אמיתי פורת, בנו של חנן פורת. בעקבות עזיבת פעילים וחוסר ההצלחה בסקרים, וכן מחלוקת לגבי צירוף מפלגות חדשות לרשימה והצטרפות לממשלת ימין צרה בראשות נתניהו, התפרקה השותפות ב-11 בספטמבר 2022, כשישה שבועות בלבד לאחר שהוכרז עליה. ב-13 בספטמבר הודיעו הנדל והאוזר כי לא יתמודדו בבחירות הקרובות.\n\nחוק הבחירות לכנסת מאפשר חתימה על הסכם עודפים בין שתי רשימות, עד ה-21 באוקטובר. הסכמי עודפים נחתמו בין:\n\nרשימת \"יש עתיד\" ורשימת \"המחנה הממלכתי\".\nרשימת \"העבודה\" ורשימת מרצ.\nרשימת ש\"ס ורשימת \"יהדות התורה\".\nרשימת \"הליכוד\" ורשימת \"הציונות הדתית\".\nרשימת \"יש כיוון\" ורשימת \"הפיראטים\".\n\nהכנסת העשרים וארבע אישרה חקיקה שנועדה למנוע פרסום פוליטי אנונימי בזמן מערכת בחירות, לרבות ברשת האינטרנט. בחוק נקבע כי פרסום או תגובה (כמו תגובית) ברשת, אשר מקורה במפלגה פוליטית, צריכה להזדהות ככזו. חובה זו נקבעה גם עבור חומר מודפס.\nב-29 ביוני, יום לפני אישורו הסופי של החוק לפיזור הכנסת, הודיע ראש הממשלה נפתלי בנט יו\"ר סיעת \"ימינה\" על כוונתו שלא להתמודד בבחירות המתקרבות. את ראשות המפלגה מסר לאיילת שקד. כחודש לאחר מכן, ב-27 ביולי, חברה שקד עם יועז הנדל, לרשימה חדשה בשם \"הרוח הציונית\". ב-11 בספטמבר הודיעו שקד והנדל על פירוק השותפות ביניהם, ושקד חברה ליוסי ברודני ולמפלגתו הבית היהודי.\nב-10 ביולי חתמו בני גנץ וגדעון סער על הסכם ריצה משותפת של המפלגות \"חוסן לישראל\" ו\"תקווה חדשה\". ב-14 באוגוסט הצטרף הרמטכ\"ל לשעבר גדי איזנקוט לרשימה המאוחדת, ושמה הוחלף לשם המחנה הממלכתי.\nב-20 בספטמבר, הוגשה בקשה לפסול 12 רשימות על ידי ועדת החקירה האזרחית – ועדת העם. בקשה זו נדחתה על הסף.\nב-28 בספטמבר פסל יו\"ר ועדת הבחירות השופט עמית את ח\"כ עמיחי שיקלי שפרש מימינה מלרוץ לכנסת. ב-9 באוקטובר הפך בג\"ץ את ההחלטה במעמד מורחב של תשעה שופטים והכשיר את שיקלי. בג\"ץ גם דחה עתירות לפסילת חברת הכנסת עידית סילמן ומפלגת בל\"ד.\nבמהלך מערכת הבחירות התקיים מבצע עלות השחר נגד הג'יהאד האסלאמי הפלסטיני לאחר מספר ימים של מתיחות. ראש הממשלה באותה העת היה יאיר לפיד ושר הביטחון היה בני גנץ.\nיש עתיד קידמה את יאיר לפיד כמועמד לראשות הממשלה תוך הצגתו כמי שיתמודד עם משימות שהוזנחו במשך השנים. יש עתיד (כמו גם הליכוד, ש\"ס ומרצ) יזמו קמפיין במגזר הערבי.\nהליכוד קידמה את בנימין נתניהו כמועמד לראשות הממשלה. שוחזר קמפיין \"אבו יאיר\" לערביי ישראל מהבחירות הקודמות. בנוסף ניסה הליכוד לקדם קמפיין ממוקד לדילול כוחם של איילת שקד ורשימת הבית היהודי. לקראת הבחירות הרבתה שקד לדבר על ריצה אסטרטגית. לאחר הבחירות טען יואב קיש מהליכוד כי הריצה של שקד עד הסוף הייתה מתואמת עם הליכוד במטרה להשאיר מפלגות אחרות מתחת לאחוז החסימה.\nמפלגת המחנה הממלכתי קידמה את בני גנץ כמועמד לראשות הממשלה בטענה שהוא יכול להקים ממשלה המורכבת הן מתומכי נתניהו והן מתנגדיו, בניגוד לשני המועמדים האחרים.\nבמהלך מערכת הבחירות הבשיל לכדי הסכם המשא ומתן בין ישראל ללבנון על הגבול הימי ומאגרי הגז הטבעי. ההסכם נחתם בסוף אוקטובר 2022 למרות שלא הובא לאישור הכנסת. את הסיבה לאי הבאת ההסכם לאישור הכנסת, תירץ ראש הממשלה יאיר לפיד ב\"התנהגותה המופקרת של האופוזיציה\".\nבמוקד קמפיין הבחירות עמדו אירועי טרור ואלימות שכללו יומיים של מהומות אלימות במזרח ירושלים במהלכם נהרגו 2 חיילים בחג הסוכות. מפלגות הימין (הליכוד, הבית היהודי והציונות הדתית) הבטיחו לנקוט יד קשה נגד המחבלים והמתפרעים. הממשלה המשיכה להיאבק במחבלים והמתפרעים ונמשך מבצע שובר גלים.\nמערכת הבחירות אופיינה ברובה בקמפיינים שליליים מאופקים יותר ממערכות הבחירות הקודמות, מתוך הבנה שהמשבר הפוליטי המתמשך הביא לתחושת מיאוס בציבור. בנוסף, אם בעבר המפלגות היו משקיעות בפרסומות ובסרטונים, בבחירות הנוכחיות דובר בעיקר במסרים קצרים ומחודדים.\nבחודשים הראשונים של מערכת הבחירות המעיטו יחסית המפלגות בקמפיינים כדי לשמור את מרב המשאבים לישורת האחרונה, לאחר חגי תשרי, שבועיים לפני הבחירות.\nלאחר הבחירות, בין ה-9 ל-11 בנובמבר, הוזמנו נציגי הרשימות לבית הנשיא הרצוג להציג את המלצותיהם. 64 מחברי הכנסת המליצו על בנימין נתניהו לראשות הממשלה (סיעות הליכוד, ש\"ס, יהדות התורה, הציונות הדתית, עוצמה יהודית ונעם), 28 המליצו על יאיר לפיד לראש הממשלה (סיעות יש עתיד והעבודה), ו-28 בחרו שלא להמליץ על אף חבר כנסת (סיעות המחנה הממלכתי, ישראל ביתנו, רע\"מ וחד\"ש-תע\"ל). ב-13 בנובמבר הזמין הרצוג את נתניהו לבית הנשיא והעניק לו את המנדט להרכבת הממשלה.\n\n ערך מורחב – הכנסת העשרים וחמש\nמס' בעלי זכות בחירה: 6,788,804\nמס' מצביעים: 4,794,593 (המהווים אחוז הצבעה של 70.63%)\nמס' הקולות הכשרים: 4,764,742\nמס' הקולות הפסולים: 29,851\nאחוז החסימה (3.25% מכלל הקולות הכשרים): 154,855 קולות\nקולות לרשימות שעברו את אחוז החסימה: 4,347,342 (91.24% מהקולות הכשרים)\nקולות לרשימות שלא עברו את אחוז החסימה: 417,400 (8.76% מהקולות הכשרים - האחוז הגבוה ביותר בישראל אי פעם לקולות לרשימות שלא עברו את אחוז החסימה)\nמודד למנדט: 36,227 קולות\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n אתר האינטרנט הרשמי של ועדת הבחירות המרכזית\nרשימות המועמדים לכנסת, באתר ועדת הבחירות המרכזית\nתוצאות אמת באתר ועדת הבחירות המרכזית\nמערכת וואלה! חדשות‏, בתום ספירת הקולות: גוש נתניהו זוכה ל-64 מנדטים, מרצ מחוץ לכנסת, באתר וואלה‏, 2 בנובמבר 2022 - תוצאות האמת על גבי מפה\nהזירה הפוליטית - תוצאות בחירות 2022 - עושים סדר במספרים, באתר N12\nפירוט של חישוב תוצאות הבחירות לכנסת ה-25, באתר מחשבון מנדטים\n אחדות בימין - פילוג בשמאל: הקולות ביום שאחרי תוצאות הבחירות, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 02:54)\n כישלון השמאל בבחירות | מרצ ובל\"ד לא עוברות את אחוז החסימה, גוש השינוי עולה למתקפה ומאשים את לפיד, סרטון בערוץ \"עכשיו 14\", באתר יוטיוב (אורך: 04:11)\n \"אסון למדינה, אסון אישי שלי\": ספירת הקולות הסתיימה - מרצ לראשונה מחוץ לכנסת, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 02:32)\n כך הצליח אריה דרעי להחזיר את ש\"ס למספר דו-ספרתי, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 03:57)\nאילן לוקאץ', ‏\"יכול לקרוא לזה יהירות, שיגעון גדלות\": מה עומד מאחורי ההימור של מיכאלי - שעדיין לא מודה בטעות, באתר ‏מאקו‏, 4 בנובמבר 2022\nקיץ ברבנר, ‏ליבוי יצרים, פייק ניוז ברשת ובן גביר: כיצד השפיעה התקשורת על בחירות 2022?, באתר מעריב אונליין, 4 בנובמבר 2022\nיוגב כרמל, ‏\"בחרנו בדרך של הפחדה\": האנשים מאחורי הקמפיינים בימין שהצליחו, באתר ‏מאקו‏, 3 בנובמבר 2022\nעומר ירדני, המכונה האנושית שהניעה מצביעים: מסע בין מעוזי המפלגות הגדולות, באתר חדשות 13, 4 בנובמבר 2022\nתני גולדשטיין, לא הצבעתם? הייתה לכך השפעה מכרעת, באתר זמן ישראל, 27 בנובמבר 2022\nיובל בגנו, ‏מחקר חדש מראה: כך קרס השמאל במגזר הערבי בבחירות האחרונות, באתר מעריב אונליין, 5 בדצמבר 2022",
    "pageid": 1966556
  },
  {
    "title": "היחידה הטקטית לחילוץ מיוחד (669)",
    "extract": "היחידה הטקטית לחילוץ מיוחד (669), שנודעה בשמות היחידה הקרבית לחילוץ והצלה בהיטס ויחידה 669, היא יחידה של חיל האוויר הישראלי המתמחה בחילוץ קרבי ביבשה, באויר ובים. בשל יכולותיה הייחודיות, היחידה משתתפת במבצעים מיוחדים של צה\"ל וגופי ביטחון אחרים, ולוחמיה חוצים קווי אויב באופן תדיר. 669 היא אחת מארבע יחידות העלית של צה\"ל לצד שייטת 13, סיירת מטכ\"ל ושלדג. בנוסף, מוזנקים צוותי היחידה לאירועי חילוץ מורכבים אשר גופי החירום האזרחיים אינם מסוגלים לתת להם מענה הולם. מפקדה הוא קצין בדרגת סגן אלוף. היחידה כפופה לכנף 7 - כוחות אוויר מיוחדים.",
    "pageid": 77351
  },
  {
    "title": "היחידה המבצעית של שירות הביטחון הכללי",
    "extract": "היחידה המבצעית של שירות הביטחון הכללי היא יחידה מיוחדת בשירות הביטחון הכללי שמורכבת מלוחמים המומחים בפעילות חשאית ובמיוחד בלוחמה בטרור ובאיסוף מודיעין בשטח עוין. היחידה מבצעת משימות כגון איסוף מודיעין ואבטחת סוכני שב\"כ בשטח עוין ולוקחת גם חלק בסיכול פיגועים.\nמוטו היחידה הוא משפט מהנסיך הקטן - 'ודווקא העיקר סמוי מן העין'\"\nבאתר שירות הביטחון הכללי נכתב בתיאור התפקיד:\n\nהדרישות לתפקיד הן שירות קרבי מלא בצה\"ל עם רקע פיקודי. מי שמתקבל חותם על שירות לחמש שנים ואחריו יש אפשרות לקבל קביעות ולהמשיך ביחידה ובשירות. היחידה משתפת פעולה עם הימ\"מ, היחידה הלאומית ללוחמה בטרור של משטרת ישראל.",
    "pageid": 2307563
  },
  {
    "title": "הלוח העברי",
    "extract": "הלוח העברי הוא לוח שנה המבוסס על שילוב מחזור הירח ומחזור השמש (לוח ירחי-שמשי) עם התחשבות בימות השבוע. כל שנה מכילה בדרך כלל 12 חודשים (שנה פשוטה) ולעיתים 13 חודשים (שנה מעוברת) המתחילים כל אחד במולד הירח. המספר המשתנה של חודשי השנה שומר על הקבלה בין שנה עברית ממוצעת למחזור השמש. אורך שנה פשוטה בלוח העברי הוא 353–355 ימים, ואורך שנה מעוברת הוא 383–385 ימים (בעוד מחזור השמש הוא בן כ-365 ימים).\nהיממה בלוח העברי מתחילה עם שקיעת החמה או צאת הכוכבים.\nבעבר, נקבעו חודשי הלוח העברי על ידי בית דין לפי עֵדוּת-רְאִיָּה, אף שבית הדין ידע לחשב את מועד המולד האסטרונומי, מכיוון שהתורה מצווה לקדש את החודשים על-פי עדים (מצוות קידוש החודש). כיום הלוח העברי הוא לוח מחושב. המסורת מייחסת שינוי זה לתקנה של רבי הלל נשיאה בשנת ד'קי\"ט (359 לספירה).\nעל-פי הלוח העברי נקבעים חגי ישראל ומועדיו. במדינת ישראל הלוח העברי הוא לוח השנה הרשמי, לצד הלוח הגרגוריאני, המשמש כלוח השנה האזרחי הבין-לאומי.",
    "pageid": 865
  },
  {
    "title": "המטה הכללי של צה\"ל",
    "extract": "המטה הכללי של צבא הגנה לישראל (או בקיצור: המטכ\"ל) הוא מטה המפקדה הכללית של צה\"ל.\n\nהמפקדה הכללית היא המפקדה העליונה בצה\"ל, בראשה עומד הרמטכ\"ל, המפקד העליון בצה\"ל. היא מורכבת מהרמטכ\"ל ומהמטה הכללי.\nהמטה הכללי מהווה את מטה המפקדה הכללית, והוא מורכב מסגן הרמטכ\"ל, ממטה מתאם וממטה מיוחד (מקצועי). תפקידו לבצע את הפעולות שייסיעו לרמטכ\"ל לפקד על כוחות צה\"ל ולשלוט עליהם ביעילות, כדי למלא את משימותיו.\nהמטה הכללי לא כולל בין החברים בו את מפקדי הפיקודים המרחביים הקדמיים – פיקוד הצפון, פיקוד המרכז ופיקוד הדרום.\n\nהרמטכ\"ל\nהמטה הכללי (מטה המפקדה הכללית)\nסגן הרמטכ\"ל, המשמש גם כראש מטה הצבא\nהמטה המתאם, המורכב מאגפי המטה הכללי: אגף המבצעים, אגף המודיעין, אגף הטכנולוגיה והלוגיסטיקה, אגף התקשוב וההגנה בסב\"ר, אגף התכנון ובניין הכוח הרב-זרועי, אגף כוח האדם ואגף אסטרטגיה ומעגל שלישי[דרוש מקור].\nהמטה המיוחד (המקצועי)\nקציני החיל הראשיים: מפקד חיל האוויר, מפקד חיל הים, מפקד פיקוד העורף, קצין חי\"ר וצנחנים ראשי, קצין שריון ראשי, קצין תותחנים ראשי, קצין הנדסה ראשי, קצין איסוף קרבי ראשי, קצין מודיעין ראשי, קצין תקשוב ראשי, קצין לוגיסטיקה ראשי, קצין טכנולוגיה ואחזקה ראשי, קצין הרפואה הראשי, קצין משאבי האנוש ראשי, קצין המשטרה הצבאית הראשי, קצין החינוך והנוער הראשי וקצין החיל הכללי הראשי.\nמפקד זרוע היבשה\nדובר צה\"ל\nהרב הצבאי הראשי\nראש היחידה למחקר ופיתוח (מו\"פ) במנהל למחקר ולפיתוח אמצעי לחימה ותשתית טכנולוגית (מפא\"ת) שבמשרד הביטחון\nהיועץ הכספי לרמטכ\"ל (היועכ\"ל)\nראש מתאם פעולות הממשלה בשטחים (המתפ\"ש)\nיועצת הרמטכ\"ל לענייני מגדר (יוהל\"ם)\nראש מערך מדעי ההתנהגות (ממד\"ה)\nמבקר צה\"ל\n\nלפי הוראות הפיקוד העליון, פורום המטה הכללי (פורום המטכ\"ל) הוא פורום אלופי צה\"ל וקצינים נוספים במטה הכללי המתכנס באופן עיתי לדיון בסוגיות על פי החלטת הרמטכ\"ל.\nבראש הפורום עומד הרמטכ\"ל, וחברים בו אזרחים וקצינים, בהם כל הקצינים בדרגת אלוף (למעט נספח צה\"ל בארצות הברית[דרוש מקור]), וקצינים אחרים, שמקצתם חברים גם במטה הכללי.\nבפורום המטכ\"ל מתארחים מפעם לפעם ראש הממשלה, שר הביטחון ובכירים אחרים במערכת הביטחון ובממשלה.\nנכון לינואר 2023 מורכב הפורום מבעלי התפקידים הבאים:\n\n ערך מורחב – ראש המטה הכללי\nמאז ועד היום עמדו בראשות צבא ההגנה לישראל 23 רמטכ\"לים בדרגת רב-אלוף. ראש המטה הכללי המכהן וה-23 במספר הוא רב-אלוף הרצי הלוי, שנכנס לתפקיד ב-16 בינואר 2023.\n\nכמה ימים לאחר קום המדינה עבר המטכ\"ל מן הבית האדום שבתל אביב, לפסגת גן אברהם שברמת גן. לצורך כך פונו מספר בתים מדייריהם, ובית ההבראה \"החלמה\" שהיה במקום הפך למרכז המטה. ממנו ניהל דוד בן-גוריון את מלחמת העצמאות. מתחילת שנות ה-50 שוכן המטכ\"ל בקריה שבתל אביב, בבסיס שבנובמבר 1996, שנה לאחר רצח ראש הממשלה יצחק רבין, נקרא \"מחנה רבין\". בשנת 1955 עבר המטכ\"ל לבניין 22 שבמרכז בסיס זה, ובשנת 2005 עבר למגדל המטכ\"ל שבצדו המזרחי של הבסיס.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהקריה\nמשרד הביטחון\nראש המטה הכללי\n\nמאיר פינקל, המטכ\"ל - כיצד הוא לומד, מתכנן ומתארגן, הוצאת מודן ומשרד הביטחון ההוצאה לאור, 2020.\nניר מן, תולדות מחנה המטכ\"ל בשנים 1948–1955, צה\"ל: המחלקה להיסטוריה, 2006\nניר מן, הקריה בשנות כינוּנה 1948–1955, ירושלים: כרמל והמרכז לחקר כוח המגן מייסודו של ישראל גלילי, 2012\nניר מן, בסיס המטכ\"ל בקריה, תל אביב: הוצאת משרד הביטחון, 2016\n\n יניב קובוביץ, מחקר מצביע על ליקויים בעבודת פורום מטכ\"ל ובמינויי האלופים, באתר הארץ, 28 בדצמבר 2017\nכתב העת בין הקטבים של מרכז דדו לחשיבה צבאית בינתחומית: המטה הכללי–על מנהיגות ולמידה במציאות משתנה, גיליון מס' 8 (ספטמבר 2016)\nכתב העת בין הקטבים של מרכז דדו לחשיבה צבאית בינתחומית: המטה הכללי חלק ב'–על מנהיגות ולמידה במציאות משתנה, גיליון מס' 10 (מרץ 2017)\nכתב העת בין הקטבים של מרכז דדו לחשיבה צבאית בינתחומית: המטה הכללי חלק ג'–על מנהיגות ולמידה במציאות משתנה, גיליון מס' 14 (דצמבר 2017)",
    "pageid": 107778
  },
  {
    "title": "המיניונים",
    "extract": "המיניונים (באנגלית: Minions) הוא סרט קומדיה אמריקאי בהנפשה ממוחשבת של אילומיניישן מ-2015. הסרט בוים על ידי פייר קופין וקייל בלדה, ונכתב על ידי בריאן לינץ'. הסרט מהווה פריקוול לסרט \"גנוב על הירח\" מ-2010, והוא לשלישי בזיכיון \"גנוב על\".\n\"המיניונים\" זכה להצלחה רבה, וגרף בקופות ברחבי העולם הכנסות של $1,159,398,397, שהביאו לדירוגו במקום החמישי ברשימת הסרטים המכניסים ביותר לשנת 2015. נכון ל-2019 הסרט נמצא במקום ה-19 ברשימת הסרטים המכניסים ביותר בכל הזמנים. למרות ההכנסות הגבוהות, הסרט זכה לביקורות ממוצעות.",
    "pageid": 1337354
  },
  {
    "title": "זאב ז'בוטינסקי",
    "extract": "זאב (ולדימיר) יבגנביץ' זַ'בּוֹטִינסקי (בכתיב יידי: זשאַבאָטינסקי; בכתיב רוסי: Влади́мир (Зеэв) Евге́ньевич Жаботи́нский )  (י\"ב בחשוון תרמ\"א, 17 באוקטובר 1880, אודסה, האימפריה הרוסית – כ\"ט בתמוז ת\"ש, 3 באוגוסט 1940, האנטר, ניו יורק) היה מנהיג ציוני, סופר, משורר, עיתונאי, מתרגם, פובליציסט ונואם, ממחדשי הצבאיות  העברית (כונה: החייל הראשון ליהודה) וממקימי הגדוד העברי במסגרת הצבא הבריטי במלחמת העולם הראשונה ויחידת הגנה עצמית של יהודי אודסה, מכונן הציונות הרוויזיוניסטית, ראש בית\"ר, מפקד האצ\"ל ונשיא הצה\"ר. מההוגים היהודים הליברלים הבולטים בעת החדשה.",
    "pageid": 367
  },
  {
    "title": "חטיבה 188",
    "extract": "חטיבה 188 (לשעבר חטיבה 18 וחטיבה 45), המכונה גם \"עוצבת ברק\", היא חטיבת שריון סדירה תחת פיקודה של עוצבת געש (אוגדה 36) בפיקוד הצפון של צה\"ל. כיום מפעילה העוצבה טנקי מערכה מדגם מרכבה סימן 4.\nחטיבה 18 - הוקמה כיחידת המרגמות הכבדות 120 מ\"מ, במהלך ההפוגה השנייה במלחמת השחרור. מקים החטיבה ומפקדה היה יהודה פריהר. החטיבה פעלה בנפרד מחיל התותחנים, והשתתפה בין השאר בקרב לטרון ובמבצע חורב. ב-1949, לאחר המלחמה, הוטמעו המרגמות הכבדות בגדודי התותחנים. חטיבה 18 אורגנה מחדש בפיקוד דן לנר, כחטיבת חי\"ר מילואים, שבמקביל לחטיבת כרמלי, התבססה גם היא על מאגר אנשי מילואים במרחב חיפה והמפרץ. גדוד 25 קיבל את מספרו כהמשך למספרי הגדודים (21, 22, 23, 24) של חטיבת כרמלי. כרמלי צמחה מתוך מפקדת ההגנה במרחב חיפה והמפרץ, ובשל כך תג חטיבה 18 סימל את המרחב ואת סמל מפקדת \"ההגנה\" בחיפה. תג זה משמש בחטיבה 188 עד היום.\nחטיבה 45 - לאחר מלחמת סיני אורגנה כחטיבת מילואים ממוכנת 45, \"ברק\". החטיבה כללה את גדוד חרמ\"ש 25, גדוד חרמ\"ש 74, גדוד טנקים שרמן 39 (גדוד מוגבר שכלל 63 טנקים - 35 טנקי M50 ,ו - 28 טנקי M51), גדוד מרגמות כבדות 527, פלוגת סיור ופלוגת הנדסה. בהרכב זה לחמה במלחמת ששת הימים, בקרבות השומרון, כולל קרב עמק דותן וברמת הגולן.\nחטיבה 188 - ב-1969 חטיבה 45 הוסבה לחטיבת טנקי שוט קל סדירה, מספרה שונה ל-188, וקיבלה אחריות על גזרת רמת הגולן, במקום חטיבה 7 שירדה מהרמה בתום השנתיים בהן החזיקה בגזרה. חטיבה 188 כללה כעת את גדוד שוט קל סדיר 53 שהועבר מחטיבה 7, גדוד שוט קל סדיר 74, וגדוד שוט קל מילואים 39.\nבמלחמת יום הכיפורים הייתה החטיבה פרושה ברמת הגולן וב-12 השעות הראשונות של המלחמה, נשאה באמצעות 2 גדודים (74 ו-53) בעיקר עול הבלימה של הכוחות הסוריים ברמת הגולן. גדוד המילואים 39 לחם תחת חטיבה 4, תחתיה נותר בהמשך. בתום המלחמה צורף לחטיבה גדוד טנקים 71, כגדוד סדיר שלישי.\nהחטיבה השתמשה בטנקי שוט קל עד שנת 1992, עת הוחלפו בטנקי מרכבה סימן 3. החטיבה לחמה ופעלה עם טנקי מרכבה סימן 3ד ב\"ז במשך 27 שנים. בסוף שנת 2019 החלה בהצטיידות ובתהליך הסבה למרכבה סימן 4מ 400 המצויד במערכת \"מעיל רוח\" ומענ\"ק משואה 750 וסיימה אותו בשנת 2021.",
    "pageid": 12982
  },
  {
    "title": "חיל התותחנים",
    "extract": "חיל התותחנים הוא חיל בזרוע היבשה האחראי על הפעלת כלל יכולות הסיוע באש ותקיפה לתמרון כוחות היבשה, ומהווה גורם קריטי בהצלחת הפעולות המבצעיות של כוחות צה\"ל. החיל מפעיל ארטילריה קנית ורקטית, חימוש מונחה מדויק, כלי טיס בלתי מאוישים ואמצעים לאיתור ואיכון מטרות. משימות החיל הן שיתוק והשמדת כוחות האויב על ידי סגירת מעגלי אש מהירים בעזרת אמצעי לחימה עוצמתיים וקטלניים המבוססים על טכנולוגיות מורכבות, אשר מקנות יכולות איסוף מודיעין, איתור מטרות איכותיות ופגיעה מדויקת בהן.\nהחיל מורכב משישה מערכים שונים: המערך הקני, המערך הרקטי, מערך כלי טיס מאוישים מרחוק, מערך נשק מדויק, מערך האיכון ומערך הפעלת אש. כומתת החיל היא בצבע טורקיז ודגל החיל הוא בצבעי אדום-שחור.\nקצין התותחנים ראשי הנוכחי הוא תת-אלוף יאיר נתנס.",
    "pageid": 6945
  },
  {
    "title": "י\"ב בתמוז",
    "extract": "י\"ב בתמוז הוא היום השנים-עשר בחודש העשירי \nבשנה העברית, למניין החודשים מתשרי, והיום השנים-עשר בחודש הרביעי \nלמניין החודשים מניסן. י\"ב בתמוז לעולם לא יחול, בלוח העברי הקבוע, בימים ראשון, רביעי ושישי, ועל כן הוא משתייך לקבוצת הימים הנקראת \"לא אדו\".",
    "pageid": 307832
  },
  {
    "title": "יוסף חדאד",
    "extract": "יוּסֵף חדאד (בערבית: يوسف حداد; נולד ב-3 בספטמבר 1985) הוא ערבי-ישראלי נוצרי, פעיל הסברה ישראלית, עיתונאי, פעיל חברתי במגזר הערבי בישראל, אושיית רשת ומנכ\"ל עמותת \"ביחד – ערבים זה לזה\" הפועלת לחיבור החברה הערבית לחברה הישראלית. נכה צה\"ל ממלחמת לבנון השנייה.",
    "pageid": 1635599
  },
  {
    "title": "יחיא עיאש",
    "extract": "יחיא עבדול לטיף עיאש (בערבית: يحيى عبد اللطيف عياش; 6 במרץ 1966 – 5 בינואר 1996), שכונה \"המהנדס\" (בערבית: المهندس, \"אלמֻהנדִס\"), היה טרוריסט פלסטיני, ממקימי גדודי עז א-דין אל-קסאם של חמאס ואחד האחראיים להכנסת שיטת פיגועי ההתאבדות בשנות ה-90 כחלק מהטרור הפלסטיני בישראל. פיגועי טרור אלו גבו את חייהם של למעלה ממאה ישראלים. שירות הביטחון הכללי של ישראל התנקש בעיאש באמצעות טלפון סלולרי ממולכד בשנת 1996.",
    "pageid": 11136
  },
  {
    "title": "למאטיס יש את השמש בבטן",
    "extract": "למאטיס יש את השמש בבטן הוא רומן שנכתב על ידי הסופרת הישראלית יהודית קציר. הספר מגולל את סיפור האהבה בין ריבי שנהר ליגאל ליברמן, שאינם יכולים להתחתן זה עם זה. כרקע לקו הסיפור העיקרי מרבית דמויות המשנה בספר מאוהבות במי שאינן יכולות להינשא לו או נישאות למי שאינן יכולות להתאהב בו.",
    "pageid": 327692
  },
  {
    "title": "מונקו",
    "extract": "נסיכות מונקו (בצרפתית: Principauté de Monaco, קרי: \"פְּרַנְסִיפּוֹטֶה דה מונקו\", במונגאסקית: Principatu de Munegu) היא נסיכות המהווה עיר-מדינה באירופה. מונקו שוכנת בריביירה הצרפתית, בקרבת הגבול של צרפת עם איטליה. העיר העתיקה של מונקו ואזורים שנבנו בתקופות מאוחרות יותר נכללים בטריטוריה של מונקו. מונקו נחשבת לאחת המדינות העשירות בעולם, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\nמונקו נמצאת במקום השני בעולם (אחרי קריית הוותיקן) ברשימת המדינות העצמאיות בעלות השטח הקטן ביותר. תחום שיפוטה משתרע על פני 2.02 קילומטר רבוע בלבד, ונכון לשנת 2022 היא מדורגת במקום השני בעולם בצפיפות אוכלוסין: עם אוכלוסייה של 39,700 תושבים הצפיפות בה היא כ-20,000 נפש לקמ\"ר.\nמונקו חברה באו\"ם (החל מ-1993) ובמועצת אירופה (החל מ-2004). היא אינה חלק מהאיחוד האירופי, אך בעלת הסכם מכסים עם צרפת. ההילך החוקי בה הוא האירו, על פי הסכם עם האיחוד האירופי. היא חברה דה פקטו באמנת שנגן.",
    "pageid": 19120
  },
  {
    "title": "מועצה אזורית עמק יזרעאל",
    "extract": "מועצה אזורית עמק יזרעאל היא מועצה אזורית שבמסגרתה נמצאים חלק מיישובי עמק יזרעאל: 15 קיבוצים, 14 מושבים, שבעה יישובים קהילתיים, שני כפרי מיעוטים ושכונת משפחות אחת בבסיס צבאי. למרות שמה, חלק מיישובי המועצה אינם נמצאים בעמק יזרעאל, אלא בגליל התחתון. המועצה משתרעת על פני 350,000 דונם.",
    "pageid": 44972
  },
  {
    "title": "מזל סרטן",
    "extract": "מזל סרטן הוא אחד משנים עשר המזלות שבגלגל המזלות. באסטרולוגיה המערבית, \"בן מזל סרטן\" הוא מי שנולד בין 21 ביוני ל-22 ביולי (לערך). במסורת היהודית מתייחס מזל סרטן לחודש תמוז. בלוח השנה במגילות קומראן משויך מזל סרטן לחודש סיוון. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל סרטן האסטרולוגי. כיום, אין חפיפה בין קונסטלציית הסרטן לבין אזור השמיים של מזל סרטן בגלל נקיפת ציר כדור הארץ.",
    "pageid": 176001
  },
  {
    "title": "מיקי הרן",
    "extract": "מרים (מיקי) הרן (נולדה ב־13 בספטמבר 1949) היא כימאית ישראלית המכהנת כיו\"ר מרכז ויץ לפיתוח בר קיימא. בעבר הייתה יושבת ראש המועצה הישראלית לצרכנות ומנכ\"לית המשרד להגנת הסביבה.",
    "pageid": 748495
  },
  {
    "title": "מריל סטריפ",
    "extract": "מרי לואיז \"מריל\" סטריפ (באנגלית: Mary Louise \"Meryl\" Streep; נולדה ב-22 ביוני 1949‏) היא שחקנית אמריקאית, הנחשבת לאחת השחקניות המצליחות והידועות ביותר בכל הזמנים. סטריפ הייתה מועמדת ל-21 פרסי אוסקר, יותר מכל אדם אחר, וזכתה בשלושה פרסים. כמו-כן הייתה מועמדת ל-33 פרסי גלובוס הזהב, יותר מכל אדם אחר, וזכתה בשמונה פרסים, שיא זכיות.\nהופעת הבכורה של סטריפ על הבימה הייתה בשנת 1971 במחזה The Playboy of Seville, ועל המסך הקטן בסרט הטלוויזיה \"העונה הקטלנית ביותר\" (1977). באותה שנה היא ערכה גם את הופעת הבכורה שלה על מסך הקולנוע - בתפקיד משני בסרט \"ג'וליה\". בשנת 1978 סטריפ זכתה בפרס אמי הראשון שלה על משחקה במיני-סדרה \"שואה: סיפורה של משפחת וייס\". באותה שנה היא התפרסמה גם כשחקנית קולנוע בעקבות הופעתה ב\"צייד הצבאים\" (1978), שזיכתה אותה במועמדות הראשונה שלה לפרס אוסקר כשחקנית המשנה הטובה ביותר. שתי ההופעות הללו זיכו אותה גם בשבחים מצד המבקרים. בשנת 1979 סטריפ זכתה בפרס האוסקר הראשון שלה כשחקנית המשנה הטובה ביותר על משחקה ב\"קרמר נגד קרמר\" (1979). מאוחר יותר היא זכתה בפרס אוסקר לשחקנית הטובה ביותר על הופעותיה ב\"בחירתה של סופי\" (1982) ו\"אשת הברזל\" (2011).",
    "pageid": 203122
  },
  {
    "title": "מרים אדלסון",
    "extract": "מרים אדלסון (לבית פרבשטיין; בעבר אוקסהורן; נולדה ב-10 באוקטובר 1945) היא מיליארדרית יהודיה אמריקאית-ישראלית, פילנתרופית, רופאה פנימית, ומומחית בתחום התמכרות לסמים.\nב-1991 נישאה לאיל ההון האמריקאי שלדון אדלסון, ויחד תרמו כספים רבים לפעילויות חינוכיות דוגמת פרויקט תגלית, הקמת הפקולטה לרפואה באוניברסיטת אריאל, קמפוס חינוכי יהודי בלאס וגאס, וכן לפעילויות פוליטיות שמרניות, כולל עם המפלגה הרפובליקנית בארצות הברית.\nלאחר מות בעלה ב-2021, הפכה אדלסון לאדם העשיר בישראל, עם הון מוערך של כ-31.6 מיליארד דולר על פי מגזין פורבס. אדלסון היא המוציאה לאור ובעליו של העיתון \"ישראל היום\".\nהחל מדצמבר 2023, היא הבעלים של קבוצת ה-NBA \"דאלאס מאבריקס\".",
    "pageid": 1618605
  },
  {
    "title": "מרים כבסה",
    "extract": "מרים כבסה (נולדה ב-2 ביוני 1966) היא ציירת ואמנית מיצב ופרפורמנס ישראלית, זוכת פרס משרד התרבות על מפעל חיים באמנות פלסטית. כבסה הציגה שפה חדשה בציור שהיא מכנה \"ציור פעולה בהילוך איטי\". במקום מכחול היא עושה שימוש בכלי בית ובכל חלקי גופה, תוך קשב לתנועה ולנשימה.",
    "pageid": 1951139
  },
  {
    "title": "משה איבגי",
    "extract": "משה איבגי (נולד ב-29 בנובמבר 1953) הוא שחקן, במאי, תסריטאי ומנחה טלוויזיה ישראלי. פעילותו בתחומים אלה נמשכה 38 שנים וכללה הופעות רבות בתיאטרון, הופעות בסדרות טלוויזיה, ובכלל זה תפקיד ראשי בסדרה \"הבורר\", וכן ב-60 סרטי קולנוע. במהלך הקריירה שלו זכה בפרסים רבים, בהם שלושה פרסי אופיר.\nבשנת 2016 התלוננו מספר נשים שאיבגי הטריד אותן מינית, ובהמשך הוא הורשע בעבירות של מעשה מגונה והטרדה מינית ונידון ל-11 חודשי מאסר בפועל, מתוכם ריצה חמישה חודשים וחצי ושוחרר במרץ 2022.",
    "pageid": 131376
  },
  {
    "title": "משלחת צלב הדרום",
    "extract": "משלחת צלב הדרום (באנגלית: Southern cross Expedition) ששמה הרשמי היה המשלחת הבריטית לאנטארקטיקה 1898–1900, הייתה הגיחה הבריטית הראשונה של העידן ההרואי של חקר אנטארקטיקה, שקדמה למסעות הידועים יותר של רוברט פאלקון סקוט וארנסט שקלטון. המשלחת, פרי חזונו של החוקר והמורה הבריטי למחצה, יליד נורווגיה, קאשטן בורשקרווינק, הייתה הראשונה שחרפה על יבשת אנטארקטיקה גופא, הראשונה שפקדה את חומת הקרח הגדולה מאז ביקורו של ג'יימס קלארק רוס בשנים 1839–1843, והראשונה שהוציאה לפועל נחיתה על פני חומת הקרח. כמו כן הייתה חלוצה בשימוש בכלבים גוררי מזחלות במסע אנטארקטי.\nהמשלחת מומנה באופן פרטי על ידי ג'ורג' ניונס, מו\"ל כתב המגזין הבריטי. הקבוצה של בורשקרווינק הפליגה באונייה צלב הדרום ושהתה במשך החורף של 1899 בכף אדייר, בקצה הצפוני של קו החוף של ים רוס. כאן הוציאו חברי הקבוצה לפועל תוכנית רחבת-ממדים של תצפיות מדעיות, אף כי תנאי השטח ההררי ורצוף הקרחונים שהקיף את הבסיס הגבילו מאוד את אפשרויות החקר בפנים הארץ. בינואר 1900 הפליגה הקבוצה מכף אדייר, באונייה \"צלב הדרום\" לחקור את ים רוס, בנתיב השיוט של רוס שישים שנה קודם לכן. הם הגיעו אל חומת הקרח הגדולה, שם יצא צוות של שלושה אנשים למסע המזחלות הראשון על פני החומה. במהלך מסע זה השיגו שיא קו רוחב חדש של קצה הדרום כשהגיעו אל '50 78° דרום.\nבשובה לאנגליה התקבלה המשלחת ביחס קריר מצד הממסד הגאוגרפי של לונדון, שלא ראה בעין יפה את תפיסת התפקיד שהועידו למשלחת דיסקברי מטעמם. הוצגו גם שאלות בדבר תכונות המנהיגות של בורשקרווינק ונשמעה ביקורת על ההיקף המוגבל של מידע מדעי שהביאה עמה המשלחת. על אף הישגיה פורצי הדרך בשרידה ובמסע באנטארקטיקה, לא הגיע בורשקרווינק למעמד ההרואי של סקוט או שקלטון, ומשלחתו נשכחה עד מהרה בדרמה שאפפה את שני אלה וחוקרים אחרים בעידן ההרואי. עם זאת, רואלד אמונדסן, הראשון שהגיע אל הקוטב הדרומי ב-1911, הצהיר, כי הייתה זו משלחת בורשקרווינק שהסירה את המכשולים הגדולים ביותר למסע אנטארקטי ופרצה את הדרך למשלחות הבאות.",
    "pageid": 1355139
  },
  {
    "title": "נורווגיה",
    "extract": "נורווגיה (נקראת רשמית ממלכת נורווגיה; בנורווגית: Kongeriket Norge בנורווגית ספרותית; Kongeriket Noreg בנורווגית חדשה) היא מדינה נורדית בסקנדינביה שבצפון-מערב אירופה. לנורווגיה צורה מוארכת וקו חוף נרחב לאורך האוקיינוס האטלנטי הכולל את הפיורדים המפורסמים שלה. היא גובלת בשוודיה, רוסיה ופינלנד. היא חברה מייסדת של המועצה הנורדית ושל ברית נאט\"ו.\nנורווגיה היא מדינה מודרנית מתועשת וכשכנותיה היא מובילה שוק חופשי המלווה במדיניות רווחה נדיבה, לצד מעורבות ביחסים בינלאומיים ובדגש על נושאי זכויות האדם והגנת הטבע והסביבה. יוקר המחיה בה הוא מהגבוהים בעולם, ובסקר של דירוג ערים לפי מדד יוקר המחיה לשנת 2011 הגיעו עיר הבירה אוסלו ועיר הנפט סטוונגר, למקומות השני והרביעי בעולם (בהתאמה), ולמובילות רשימת ערי יבשת אירופה. בבדיקה שבוצעה על ידי האו\"ם, דורגה נורווגיה כמדינה שהכי טוב להתגורר בה בין השנים 2001–2006 ושוב בין 2009–2011. בנוסף, נורווגיה משמרת מורשת תרבותית ענפה, שמקיימת בתוכה גם ייצוג ניכר למיעוט הסאמי המתגורר בעיקר בצפון המדינה.\nעל פי האטימולוגיה המודרנית, משמעות השם נורווגיה (Norge) היא \"הנתיב הצפוני\" (Nor = צפוני, gen = דרך).",
    "pageid": 4062
  },
  {
    "title": "נעמי לבוב",
    "extract": "נעמי לבוב (נולדה ב-25 ביולי 1986 בירושלים) שחקנית קולנוע, טלוויזיה ותיאטרון ישראלית זוכת פרס האקדמיה הישראלית לטלוויזיה.",
    "pageid": 1237198
  },
  {
    "title": "נעמי שמר",
    "extract": "נעמי שמר (13 ביולי 1930, י\"ז בתמוז ה'תר\"ץ – 26 ביוני 2004, ז' בתמוז ה'תשס\"ד) הייתה משוררת, מוזיקאית, מלחינה ופזמונאית ישראלית. כלת פרס ישראל לזמר עברי לשנת תשמ\"ג (1983). שמר כתבה שירים רבים, בהם שנעשו לנכסי צאן ברזל במורשת הישראלית, כמו \"ירושלים של זהב\", \"חורשת האקליפטוס\", \"לו יהי\", \"על כל אלה\", שלומית בונה סוכה ו\"שירת העשבים\". נחשבת בעיני רבים ל\"משוררת הלאומית\".",
    "pageid": 6473
  },
  {
    "title": "פסטיגל",
    "extract": "פסטיגל הוא מחזמר ישראלי לילדים, המוצג בחג החנוכה ומופיעים בו להקות, זמרים, שחקנים, דוגמנים, בדרנים, קומיקאים, סטנדאפיסטים וכוכבי רשת. עד שנת 2014, שולבה בו גם תחרות זמר.\nהפסטיגל החל את דרכו בשנת 1981 וצבר מאז הצלחה רבה. מדי שנה הוא נערך בחיפה, בתל אביב, בירושלים ובבאר שבע.",
    "pageid": 573
  },
  {
    "title": "ציונות",
    "extract": "הציונות היא תנועה לאומית ואידאולוגיה התומכת בקיום מדינת בית לאומי לעם היהודי בארץ ישראל. התנועה הציונית, כתנועה לאומית-יהודית, קמה בשליש האחרון של המאה ה-19, בעיקר במרכז ומזרח אירופה. ציונות כאידאולוגיה נפוצה לא רק אצל יהודים וישנם למשל נוצרים-אוונגליסטים ברחבי העולם המגדירים את עצמם כציונים, אך סיבותיהם שונות לחלוטין.\nזמן קצר לאחר הקמת התנועה הציונית קישרו רוב מנהיגי התנועה את מטרתה הראשית עם חידוש הריבונות היהודית בארץ ישראל – הקמת מדינה יהודית. עם הקמת מדינת ישראל, הציונות ממשיכה לפעול לתמיכה בישראל, הבטחת קיומה וחיזוקה.\nשורשי הציונות נעוצים במניעים ובערכים עתיקי-יומין הטבועים במסורת הדתית מזה, ובאידאולוגיות הלאומיות שפרחו באירופה במאה ה-19 מזה. הציונות כתנועה פוליטית עממית שהתפתחה בקרב היהודים במזרח אירופה דורבנה על ידי פרצי אנטישמיות וניזונה מתהליך חילון שהתעצם בקרב האוכלוסייה היהודית מאמצע המאה ה-19, שנתן אותותיו גם בחילון הכמיהה הדתית בת-שנות-אלפיים לציון. העולם המודרני הוביל לכך שמצד אחד הדת חדלה מלהיות מגדיר זהות מספק עבורם. קונפליקט זה הוביל ליצירתה של הגדרה עצמית לאומית חדשה.\nמראשיתה היו מטרות הציונות שיבת ציון, קיבוץ הגלויות, החייאת התרבות והשפה העברית, יצירת יהודי חדש – יהדות השרירים על פי מכס נורדאו וביסוס ריבונות יהודית עצמאית. לפי בנימין זאב תאודור הרצל, הנחשב להוגה הציונות המודרנית, הציונות היא מסכת רעיונות רחבה, שבה כלולה לא רק השאיפה לשטח מדיני מובטח כחוק בשביל העם היהודי, אלא גם השאיפה לשלמות מוסרית ורוחנית. מאז הקמת מדינת ישראל ב-1948 ממשיכה התנועה הציונית בעיקר לתמוך בישראל, ולטפל באיומים על קיומה וביטחונה.\nמראשיתה, לא הייתה הציונות הומוגנית. הוגיה, מנהיגיה ומפלגותיה היו שונים זה מזה ואף סותרים בדעתם. צורך השעה לצד הכמיהה לשוב למולדת האבות הביאו לפשרות ולוויתורים למען מטרה תרבותית ופוליטית משותפת.",
    "pageid": 335
  },
  {
    "title": "רונאלדו",
    "extract": "רונאלדו לואיז נזאריו דה לימה (בפורטוגזית: Ronaldo Luís Nazário de Lima; נולד ב-22 בספטמבר 1976) הידוע בשמו הפרטי, רונאלדו, וידוע גם בכינוי El Fenómeno (הפנומן), הוא כדורגלן עבר ברזילאי ששיחק בעמדת החלוץ בשנות ה-90 ובשנות ה-2000. רונאלדו ידוע בעיקר בזכות כישורי הכדרור ויכולת הבעיטה שלו. הוא סגן מלך שערי גביע העולם בכדורגל עם 15 שערים, ונחשב בעיני רבים לאחד מגדולי הכדורגלנים בכל הזמנים. החל מהעשור השני של המאה ה-21, הוא הבעלים של ריאל ואיאדוליד.\n\n",
    "pageid": 55041
  },
  {
    "title": "רות וסטהיימר",
    "extract": "רות קרולה וסטהיימר (בגרמנית ובאנגלית: Ruth Karola Westheimer; נולדה בשם קרולה רות זיגל, 4 ביוני 1928 – 12 ביולי 2024) הייתה סקסולוגית, מטפלת מינית, שחקנית וסופרת יהודייה-אמריקאית ילידת גרמניה ניצולת השואה. התחילה את קריירת המדיה שלה בשנת 1980 בתוכנית רדיו שהסבה לה הצלחה גדולה ופרסום רב. כתבה במהלך חייה מעל 40 ספרים העוסקים במיניות.",
    "pageid": 101995
  },
  {
    "title": "רכבת ישראל",
    "extract": "רכבת ישראל בע\"מ היא חברה ממשלתית, האחראית להפעלת צי הנייד על מסילות הברזל הבין עירוניות בישראל. החברה עוסקת בשינוע נוסעים ומטען באמצעות רכבות, מפעילה את תחנות הנוסעים ותחנות טעינת משא ואחראית על תכנון ופיתוח תשתיות הרכבת במדינה.\nאיגרות חוב של החברה נסחרות בבורסה לניירות ערך בתל אביב.\n\nמנכ\"ל רכבת ישראל הוא משה (שיקו) זנה ויושב ראש דירקטוריון הרכבת הוא משה שמעוני.",
    "pageid": 5152
  },
  {
    "title": "רפאל מערכות לחימה מתקדמות",
    "extract": "רַפַאֵל מערכות לחימה מתקדמות בע\"מ (בעבר נקראה \"רפא\"ל – רשות לפיתוח אמצעי לחימה\" וקודם לכן, \"אמ\"ת – האגף למחקר ותיכוּן\") היא חברה ממשלתית ישראלית, שעוסקת בפיתוח ובייצור של אמצעי לחימה מתקדמים, לרבות טילים ומערכות הגנה אקטיבית. מטה החברה הוא במכון דוד ששוכן בקריית ים.\nהחברה הוקמה בשנת 1948, כיחידת סמך (יחידה עצמאית) של משרד הביטחון. בסוף שנות ה-80 נקלעה למשבר כלכלי, ובעקבותיו הפכה לחברה ממשלתית. בתחילת דרכה עסקה בעיקר במחקר ובפיתוח של אמצעי לחימה, ובמהלך השנים החלה להתמקד גם בייצור, עבור השוק הישראלי והשוק הבינלאומי. מפעלי החברה נבנו באזור הגליל, במטרה לתרום לפיתוחו, ונכון ל-2019 היא המעסיקה הגדולה ביותר באזור הצפון.",
    "pageid": 108204
  },
  {
    "title": "רשת 13",
    "extract": "רשת 13 (נקרא גם ערוץ 13) הוא ערוץ טלוויזיה מסחרי ישראלי בבעלות רשת מדיה בע\"מ. הערוץ הושק ב-1 בנובמבר 2017, עם פיצול ערוץ 2, לאחר שאותו הפעילה מ-4 בנובמבר 1993, יחד עם \"קשת\" ו\"טלעד\". לאחר המיזוג עם ערוץ עשר ב-2019, הערוץ משדר את תוכניות חדשות 13, שבעברה נקראה \"חדשות 10\", וכן תוכניות ששודרו בעבר בערוץ עשר.\nב-13 ביוני 2018 החל ערוץ עשר תהליך מיזוג עם הזכיינית רשת. אישור המיזוג הושלם ב-8 בנובמבר 2018, וב-16 בינואר 2019 החל המיזוג בערוץ 13 (לפני עלייתו כונה זמנית בתקשורת בשם \"ערוץ רשת-עשר\"). הסלוגן שליווה את השקת הערוץ היה ״הכול מתחבר״.\nבין התוכניות הבולטות של הערוץ ניתן למנות את \"האח הגדול\", \"הישרדות\", \"משחקי השף\", \"נבסו\", \"אבודים\", \"המקור\", \"בלקספייס\", \"אהבה חדשה\", \"שמים אדומים\", \"שנות ה-80\" ,\"שנות ה-90\" ו\"הצינור\".",
    "pageid": 1512842
  },
  {
    "title": "שיחה:כפירותיו של הרמב\"ם",
    "extract": "",
    "pageid": 2354220
  },
  {
    "title": "אגף כוח האדם",
    "extract": "אגף כוח האדם (בראשי תיבות: אכ\"א, נקרא בעבר אגף משאבּי האנוש) במטה הכללי של צה\"ל, הוא הגוף המתכנן והמתאם את פעילות הצבת כוח האדם ותנועתו, הטיפול במשאבּי האנוש של הצבא, התכנון מול תקינת אגף התכנון ותנאי השירות של הפרט.\nבשנים 2004–2008, עת כהונתו של אלעזר שטרן כראש האגף, נקרא האגף אגף משאבּי האנוש (אמ\"ש); ביולי 2008, עם כניסתו לתפקיד של מחליפו אבי זמיר, שונה שם האגף לשמו הקודם - אגף כוח האדם.\nראש אכ\"א הוא אלוף יניב עשור, מונה לתפקיד ב-21 בפברואר 2021.",
    "pageid": 41956
  },
  {
    "title": "אוגדת הבשן",
    "extract": "אוגדת הבשן (\"אוגדה 210\", \"אוגדת הגולן\"; בעבר עוצבת נתיב האש, \"אוגדה 366\", \"אוגדה 49\") היא אוגדה מרחבית האחראית על גזרת רמת הגולן, החרמון, הר דב וגבול ישראל-סוריה וחלק מגבול ישראל-לבנון וכפופה לפיקוד הצפון בצבא ההגנה לישראל.\nהאוגדה הוקמה מספר חודשים לפני מלחמת יום הכיפורים במהלך כוננות כחול לבן.\nהחל ממאי 2024 מפקד האוגדה הוא תת-אלוף יאיר פלאי.",
    "pageid": 1056955
  },
  {
    "title": "אוסטרליה",
    "extract": "אוסטרליה (באנגלית: Australia), או הקהילייה של אוסטרליה (באנגלית: Commonwealth of Australia) היא פדרציה של שש מדינות ועוד עשר טריטוריות, כששלוש מהן הן חלק מהיבשת עצמה. המדינות: ניו סאות' ויילס, ויקטוריה, קווינסלנד, אוסטרליה הדרומית אוסטרליה המערבית וטסמניה. הטריטוריות: \"הטריטוריה הצפונית\", \"טריטוריית מפרץ ג'רוויס\" ו\"טריטוריית הבירה האוסטרלית\". אוסטרליה היא מונרכיה חוקתית, המשתייכת לממלכות חבר העמים הבריטי כשהמלך צ'ארלס השלישי הוא ראש המדינה.\nהאוכלוסייה באוסטרליה כיום כוללת ברובה אנשים ממוצא אירופאי, בפרט מהאיים הבריטיים. תושביה המקוריים של אוסטרליה וילידי המקום מכונים אבוריג'ינים, ומהווים כיום מעט יותר מ-2 אחוזים מאוכלוסיית היבשת.",
    "pageid": 2699
  },
  {
    "title": "אורית פרקש-הכהן",
    "extract": "אורית פרקש-הכהן (נולדה בפתח תקווה ב-29 בדצמבר 1970, ראש חודש א' בטבת ה'תשל\"א) היא פוליטיקאית, סגנית יושב ראש הכנסת, יו\"ר הוועדה לענייני בינה מלאכותית וטכנולוגיות מתקדמות, וחברת הכנסת מטעם רשימת המחנה הממלכתי. בעבר כיהנה כשרת החדשנות, שרת התיירות, השרה לנושאים אסטרטגיים ויו\"ר רשות החשמל. עורכת דין במקצועה.",
    "pageid": 1283471
  },
  {
    "title": "אילת",
    "extract": "אֵילַת היא העיר הדרומית ביותר במדינת ישראל. משמשת כעיר נמל ותיירות מרכזית. שוכנת בדרום הערבה, שייכת למחוז הדרום, ומתגוררים בה כ-53,600 תושבים. היא העיר היחידה בישראל השוכנת לחופי הים האדום.\nהעיר נקראת על שם העיר המקראית אֵילַת (גם: אֵילוֹת), הנזכרת מספר פעמים בתנ\"ך, לצד העיר עציון גבר, בתקופות ממלכת ישראל המאוחדת וממלכת יהודה כעיר נמל יהודית על שפת ים סוף – \"תחנת הצי המסחרי של העם העברי\". בדיון בוועדה הגאוגרפית (שקדמה לוועדת השמות הממשלתית) על שמה של העיר, הייתה התלבטות אם לקרוא לעיר \"אילת החדשה\" או \"עציון גבר\", ומכיוון שהשם נטמע בציבור, הוחלט לקרוא למקום אילת אף שהעדויות הארכאולוגיות אז לא הוכיחו שהזיהוי מדויק. \nבתקופת המנדט הבריטי שכנו במקום כפר בדואי בשם אום א-רשראש (בערבית: أم الرشراش) ותחנת משטרת המנדט. מדרומה שוכנת העיירה טאבה בסיני שבשליטת מצרים, וממזרחה לה נמצאת העיר עקבה שבשליטת ירדן. ב־1949 נכבש המקום מצבא עבר הירדן, במהלך מלחמת העצמאות של מדינת ישראל, ושימש בעיקר כמחנה צבאי. בשנת 1950 הוקם במקום יישוב קטן ושדה תעופה. אילת הוכרזה כעיר בשנת 1959.\nשטח השיפוט של אילת הוא 98,760 דונם, מה שממקם אותה כעיר החמישית בגודלה בישראל. משנת 1985 מוגדר אזור אילת כ\"אזור סחר חופשי\", הפטור ממע\"מ (פרט למוצרים בודדים), וממסים נוספים.\nהחיבור בין העיר אילת לשאר חלקי ישראל מתקיים באמצעות כביש 90, לאורך הערבה, וכן באמצעות כביש 40, העובר באזורי המישור, מכתש רמון והר הנגב. ניתן להגיע לעיר אילת בטיסה לנמל התעופה רמון. ממרכז הארץ, מנמל התעופה בן-גוריון, בטיסה הנמשכת 35 דקות, או מצפון הארץ, מנמל התעופה חיפה, בטיסה הנמשכת פחות משעה.",
    "pageid": 6146
  },
  {
    "title": "איתי לוי",
    "extract": "איתי לוי (נולד ב-25 בינואר 1988) הוא זמר מוזיקה ים-תיכונית ישראלי.",
    "pageid": 1327049
  },
  {
    "title": "אלי כהן (מרגל)",
    "extract": "אליהו (אלי) כהן (6 בדצמבר 1924, ט' בכסלו ה'תרפ\"ה – 18 במאי 1965, ט\"ז באייר ה'תשכ\"ה) היה מרגל ישראלי שפעל בסוריה וכונה \"האיש שלנו בדמשק\". נודע כאחד מגדולי המרגלים של ישראל. המידע שמסר, לאחר שהתיידד עם הצמרת הפוליטית והצבאית של סוריה, סייע רבות לצה\"ל להתמודד עם ההתקפות הסוריות בין השנים 1962–1964 ולחשוף תוכניות סוריות כגון הטיית מי הירדן וחבלה במוביל הארצי. בינואר 1965 נחשף ונתפס, וב-18 במאי 1965 הוצא להורג בתלייה בדמשק.",
    "pageid": 14152
  },
  {
    "title": "אנה זק",
    "extract": "אנה קוזניקוב (ברוסית: Анна Кузенкова; נולדה ב-12 במרץ 2001), המוכרת בשם הבמה אנה זק (Анна Зак), היא זמרת, אושיית רשת, דוגמנית ומגישה ישראלית ילידת-רוסיה.",
    "pageid": 1477589
  },
  {
    "title": "אנטארקטיקה",
    "extract": "אנטארקטיקה היא היבשת שבה נמצא הקוטב הדרומי של כדור הארץ. שטחה כ-14,200,000 קמ\"ר והיא היבשת החמישית בגודלה אחרי אסיה, אפריקה, אמריקה הצפונית ואמריקה הדרומית.\nהשם \"אנטארקטיקה\" הוא הלחם של המילים \"אנטי\" ו\"ארקטיקה\", כלומר \"מול ארקטיקה\", שהיא הקוטב הצפוני.\nאנטארקטיקה היא המקום הקר ביותר על פני כדור הארץ, ורובה ככולה מכוסה קרח לאורך כל השנה. באנטארקטיקה אין תושבי קבע בגלל תנאי מזג האוויר הקשים, אולם ממשלות רבות ברחבי העולם מחזיקות בה תחנות מחקר, שחלקן מאוישות כל השנה וחלקן מאוישות רק בקיץ.",
    "pageid": 4239
  },
  {
    "title": "ברזיל",
    "extract": "הרפובליקה הפדרלית של ברזיל (בפורטוגזית: República Federativa do Brasil, נהגה: ברזיאוּ [bɾaˈziw] ‏‏?‏) היא המדינה הגדולה ביותר בשטחה ובאוכלוסייתה בדרום אמריקה, חמישית בשטחה ושביעית באוכלוסייתה בעולם.\nברזיל חולשת על שטח גדול, בין מרכז היבשת לבין האוקיינוס האטלנטי; זו המדינה המזרחית ביותר ביבשת אמריקה. היא גובלת בעשר מדינות – למעשה בכל מדינות דרום אמריקה, מלבד אקוודור וצ'ילה. בדרום היא גובלת באורוגוואי, בדרום-מערב בארגנטינה, במערב בפרגוואי, בבוליביה ובפרו, בצפון-מערב בקולומביה, ובצפון בוונצואלה, בגיאנה, בסורינאם ובגיאנה הצרפתית.\nבברזיל אדמות חקלאות פוריות וגם יערות גשם עצומים, אשר המפורסם שבהם הוא יער האמזונאס. ניצול אוצרות הטבע של המדינה והתיעוש הנרחב שהתפתח בה הפכו את ברזיל למעצמה כלכלית מובילה בדרום אמריקה ולמנהיגה אזורית. מדד הפיתוח האנושי של ברזיל הוא גבוה יחסית לשכנותיה, על אף הפערים החברתיים הניכרים השוררים בין שכבות החברה הברזילאית.\nהמדינה נקראת על שם עץ הברזיל (pau-brasil), שגדַל בה בשפע עד אמצע המאה ה-16 (כיום בסכנת הכחדה); ראשוני המתיישבים האירופאים העריכו אותו כמשאב טבע חשוב. שם העץ נגזר מן המילה \"בראזה\" (brasa), שפירושה בפורטוגזית \"גחלת\", בהשראת הגוון הכתום-אדום של ליבת גזע עץ הברזיל.\nבראשיתה הייתה ברזיל קולוניה פורטוגלית, והשפה הרשמית בה היא פורטוגזית, בשונה מרוב ארצות אמריקה הלטינית, שבהן השפה העיקרית היא ספרדית. \nבעוד האימפריה הספרדית באמריקה חולקה בין מדינות רבות, נשמרה אחדות האימפריה הפורטוגזית באמריקה תחת מדינת ענק אחת – ברזיל.",
    "pageid": 1081
  },
  {
    "title": "גדי טאוב",
    "extract": "גדי טאוב (נולד ב-19 באפריל 1965, י\"ז בניסן ה'תשכ\"ה בירושלים) הוא היסטוריון, סופר, תסריטאי, עיתונאי ופובליציסט ישראלי; ד\"ר להיסטוריה של ארצות הברית, מרצה בכיר באוניברסיטה העברית בירושלים, במגמה לתקשורת ומדיניות ציבורית. מהמבקרים הבולטים של הפוסטמודרניזם בישראל.",
    "pageid": 182416
  },
  {
    "title": "גולסטאר",
    "extract": "גולסטאר (מסוגנן כגולללל סטאר) היא תוכנית מציאות תיעודית ישראלית שנוצרה והופקה על ידי סוכנות ADD עבור רשת HOT. התוכנית מציגה את פעילותה של נבחרת כדורגל המורכבת מידוענים.\nבכל פרק, הנבחרת עוברת חוויה משותפת אחרת כולל אימון והכנה לקראת המשחקים, המשחקים עצמם והתגובות לאחריהם. את הנבחרת מאמן שייע פייגנבוים, מאמן כדורגל ותיק וכדורגלן עבר. בסיום כל עונה הנבחרת מתכוננת למשחק הגמר, כאשר כל המשחקים הם בעצם הכנה למשחק זה.\nב-11 ביולי 2024 יצא לאקרנים סרט קולנוע שמבוסס על התוכנית בשם \"מרוסקים: גולסטאר הסרט\". הסרט הופק על ידי משה אדרי. בסוף הקרנת הבכורה של הסרט הגיעו חלק מהשחקנים מהעונה העכשווית של גולסטאר (למשל: דין מירושניקוב, ירון ברלד, קובי סוויסה או כידוע: \"KS המותג\") לבמה של האולם או מחץ לאולם של הסרט",
    "pageid": 1059244
  },
  {
    "title": "הטלת פצצות האטום על הירושימה ועל נגסאקי",
    "extract": "הטלת פצצות האטום על הירושימה ועל נגסאקי היו שתי תקיפות בנשק גרעיני שביצעה ארצות הברית נגד האימפריה היפנית בהוראת נשיא ארצות הברית הארי טרומן, בימיה האחרונים של מלחמת העולם השנייה. פצצת האטום שכונתה \"ילד קטן\" הוטלה על העיר הירושימה ב-6 באוגוסט 1945 פצצה גרעינית נוספת, שכונתה \"איש שמן\", הוטלה על העיר נגסאקי שלושה ימים לאחר מכן, ב-9 באוגוסט 1945. הטלת שתי פצצות האטום על יפן הייתה השימוש המבצעי הראשון – והיחיד – שנעשה בנשק גרעיני עד היום.\nבין 90,000–146,000 בני אדם נהרגו בהירושימה, ובין 39,000–80,000 בני אדם נהרגו בנגסאקי בימי הטלת הפצצות ובארבעת החודשים הבאים. כמחצית מההרוגים קיפחו את חייהם ביום הטלת פצצת האטום, ושאר ההרוגים נספו כתוצאה מהשפעות הלוואי של הפצצות, שכללו כוויות ותסמונת קרינה חריפה. הרוב המכריע של ההרוגים בשתי הערים היו אזרחים בלתי מעורבים במלחמה.\nב-15 באוגוסט 1945, שישה ימים לאחר הפצצת נגסאקי, הודיע הירוהיטו קיסר יפן, על כניעה ללא תנאי לבעלות הברית. \nב-2 בספטמבר 1945 חתמו היפנים על הסכם הכניעה הרשמי, שהיה אקט הסיום של המערכה באסיה ובאוקיינוס השקט ושל מלחמת העולם השנייה.\nהתפקיד שמילאו פצצות האטום הללו בכניעתה של יפן, וההצדקה האתית לשימוש בהן, שנויים במחלוקת עד היום.",
    "pageid": 909537
  },
  {
    "title": "הכחשת השואה",
    "extract": "הכחשת השואה היא הטענה כי השואה לא אירעה, או כי לא הייתה בממדים המיוחסים לה על ידי ההיסטוריונים מהזרם המרכזי, או כי לא הייתה מכוונת ומאורגנת על ידי הממשלה הנאצית בגרמניה או כי לא הייתה מכוונת דווקא כלפי יהודים. להכחשת שואה מאפיינים של תאוריית קשר אנטישמית הטוענת לשכתוב ההיסטוריה על ידי ארגונים רבי השפעה.\nהכחשת השואה היא עבירה פלילית, שעונשה קנס ומאסר, בישראל, בצרפת, בגרמניה, באיטליה, באוסטריה, בספרד ובבלגיה ואסורה בעקיפין במדינות נוספות. בישראל אין לפרסם פרסומים המהווים הכחשת השואה (או מביעים אהדה לפשעי הנאצים), ועונשה של הפרת הוראה זו הוא חמש שנות מאסר, בהתאם לחוק איסור הכחשת השואה. נכון לשנת 2024, מעולם לא הורשע אדם בעבירה על חוק זה בישראל.\nיש המבדילים בין רמות שונות של הכחשת שואה, למשל הכחשה המבטלת את התרחשות השואה מכל וכל, ובין הכחשה טוענת שהתרחשה שואה, אם כי לא בממדים המדוברים, או שאיננה תופעה ייחודית ודומה למעשי טבח ורצח עם אחרים שנעשו לפניה. בנוסף להכחשת השואה בידי יחידים, היא ניכרת בעיקר בקרב קבוצות נאו נאציות וארגונים אנטישמיים, וכן בקרב גורמים מוסלמים ובמיוחד הרדיקלים שבהם.",
    "pageid": 14063
  },
  {
    "title": "הכנסת העשרים וחמש",
    "extract": "הכנסת העשרים וחמש היא הכנסת המכהנת, שנבחרה בבחירות שנערכו ב-1 בנובמבר 2022 (ז' בחשוון ה'תשפ\"ג), והושבעה ב-15 בנובמבר (כ\"א בחשוון). כנסת זו צפויה לכהן עד לכינוס הכנסת העשרים ושש שתיבחר בבחירות העתידות להתקיים ב-27 באוקטובר 2026, ט\"ז בחשוון ה'תשפ\"ז.\nיושב ראש הכנסת הוא חבר הכנסת אמיר אוחנה מסיעת הליכוד.",
    "pageid": 2111054
  },
  {
    "title": "הפרעת קשב, ריכוז והיפראקטיביות",
    "extract": "הפרעת קשב, ריכוז והיפראקטיביות, (לפי האקדמיה ללשון העברית: הַפְרָעַת קֶשֶׁב וּפְעַלְתָּנוּת יֶתֶר) או בקיצור הפרעת קשב (מוכרת כ-ADHD, ראשי תיבות באנגלית של Attention Deficit Hyperactivity Disorder), היא הפרעה נוירו-התפתחותית שתסמיני הליבה שלה הם קשיי קשב וקשיי ריכוז, היפראקטיביות (פעלתנות יתר) ואימפולסיביות. עם זאת, לא כל התסמינים חייבים להופיע כדי לענות על הקריטריונים של אבחנת הפרעת קשב.\nהפרעת קשב היא תופעה שכיחה הקיימת בקרב כ-7%-10% מהאוכלוסייה.\nהיא מתפתחת במשך חמש שנות החיים הראשונות\nואינה דועכת בגיל מסוים. בהתאם לכך, ניתן למצוא אותה בכל שכבות הגיל, כולל תקופת הבגרות והזקנה.\nהפרעת קשב יכולה לבוא לידי ביטוי בכל תחומי החיים. היא עלולה להפריע בלמידה, בעבודה, ביחסים בין-אישיים ובפעילויות הטיפול העצמי.\nבהתאם לכך, רבים מהחוקרים והעוסקים בתחום זה טוענים כי כל מקרה של הפרעת קשב צריך להיות מאובחן ומטופל באופן יעיל. בנוסף, הפרעת קשב מאופיינת בתחלואה נלווית משמעותית, כך שלעיתים קרובות קיים יותר ממקור אחד הגורם לתסמינים; איתור או שלילה של מקורות נוספים לתסמינים נעשה במסגרת תהליך אבחון הפרעת קשב, ומסייע להתאים את הטיפול לכל אדם באופן אישי.\nאף על פי שהתפקוד האקדמי עלול להיפגע בעקבות הפרעת קשב, היא אינה מוגדרת על ידי המדריכים האבחוניים DSM ו-ICD כלקות למידה. זאת משום שהתפקוד בתחום זה אינו מושפע בהכרח מהפרעת הקשב, ומשום שהיא יכולה לפגוע גם בתחומים שאינם אקדמיים.\nכמו כן, אין קשר בין המנגנונים העומדים בבסיס לקויות הלמידה דיסלקסיה, דיסגרפיה ודיסקלקוליה לבין אלו של הפרעת קשב.\nעם זאת, יש המכלילים גם מיומנויות הקשבה כתחומי למידה שנפגעים בלקות למידה, ולפיכך הם כוללים בהגדרת לקויות הלמידה גם קשיים כגון הפרעת קשב.",
    "pageid": 42273
  },
  {
    "title": "הרצח בעין כרם",
    "extract": "הרצח בעין כרם היה רצח בתוך משפחה , בו רצח נער בן 14 את ארבעת בני משפחתו, ב-22 בפברואר 1986 בשכונת עין כרם שבירושלים. הרצח בוצע באמצעות רובה M-16 שהיה ברשות אביו, ששירת במילואים באותה עת. הנער הוא הרוצח ההמוני הצעיר ביותר שנתגלה בישראל.",
    "pageid": 1934796
  },
  {
    "title": "השיר שלנו",
    "extract": "השיר שלנו היא סדרה מסוג דרמה מוזיקלית יומית ישראלית ששודרה בערוץ \"yes ישראלי\" של yes החל מ-2004.",
    "pageid": 28265
  },
  {
    "title": "וולפגנג אמדאוס מוצרט",
    "extract": "וולפגנג אמדאוס מוצרט (בגרמנית: Wolfgang Amadeus Mozart;‏ 27 בינואר 1756 – 5 בדצמבר 1791) היה מלחין ווירטואוז בן התקופה הקלאסית. מספר היצירות שחיבר במהלך חייו הקצרים ואיכותן יוצאת הדופן, מציבים אותו כאחד מגדולי המלחינים של כל הזמנים.\nמוצרט הלחין למעלה מ-800 יצירות. מלחינים בולטים שהשפיעו על יצירתו הם יוזף היידן ויוהאן כריסטיאן באך, אך הוא הביא עמו סגנון חדש ורענן אל התקופה הקלאסית, והיה אחד המלחינים הבולטים בה. מוצרט תרם רבות למוזיקה הקלאסית, והמוזיקה שחיבר שימשה השראה לשורה ארוכה של מלחינים.\nיצירותיו של מוצרט קוטלגו בשנת 1862 בקטלוג כרונולוגי-נושאי על ידי לודוויג פון קכל. רשימת קכל (שבה מקוטלגות יצירות מוצרט מ-K.1a עד K.626) עברה מאז מספר עדכונים, האחרון שבהם בשנת 1964.",
    "pageid": 1241
  },
  {
    "title": "וינסנט ואן גוך",
    "extract": "וינסנט וילֶם ואן גוך (בהולנדית: Vincent Willem van Gogh, קרי: פן-חוֹך ‏‏?‏; ‏30 במרץ 1853 – 29 ביולי 1890) היה צייר הולנדי, הנחשב לאחד מגדולי הציירים בתרבות המערבית.\nואן גוך משויך לזרם הפוסט-אימפרסיוניסטי. יצירותיו מתחלקות בעיקר לשתי תקופות - התקופה שבה פעל בהולנד וצייר תמונות קודרות, והתקופה שבה פעל בדרום צרפת וצייר תמונות עתירות אור, בצבעים בהירים.\nאת רוב יצירותיו רשם וצייר במהלך עשר השנים האחרונות בחייו. רק אחרי מותו זכו יצירותיו להכרה, וכאחת עשרה שנים לאחר שנפטר הוצגו ציוריו בתערוכה בפריז.",
    "pageid": 820
  },
  {
    "title": "זהויות טריגונומטריות",
    "extract": "במתמטיקה, זהויות טריגונומטריות הן זהויות בין ביטויים המכילים פונקציות טריגונומטריות אשר מתקיימים עבור כל ערך אפשרי שיציבו במשתנים. הזהויות שימושיות במקרים רבים כדי לפשט ביטויים המכילים פונקציות טריגונומטריות.",
    "pageid": 542506
  },
  {
    "title": "חילונים",
    "extract": "חילונים (בעבר: חופשיים) היא קטגוריה דמוגרפית במדינת ישראל. שימוש נפוץ לקטגוריה זו הוא לתיאור קבוצת האוכלוסייה שזיקתה לדת היא הנמוכה ביותר.\nהמונח נפוץ בציבור היהודי ומכסה מגוון רחב של תפיסות ואמונות. המונח איננו נשען בהכרח על השקפה חילונית אחידה, אורח חיים חילוני או מאפייני התנהגות חד-משמעיים, ונובע בעיקר מהגדרה עצמית. על אף שהחילונים מגלים את ההתנגדות הרבה יותר מכולם לכפייה דתית, התנגדות זו מוגבלת על ידי חשיבות הדת לזהות הלאומית.[דרושה הבהרה]\nלפי סקרי הלשכה המרכזית לסטטיסטיקה, המבצעים מדידות קבועות בעניין זה מאז שנות ה-90, למעלה מ-40% מיהודי ישראל הבוגרים מגדירים את עצמם \"חילונים\" או \"לא דתיים\", ובכך מהווים את המגזר הגדול בחלוקה נפוצה של הציבור היהודי בישראל על פי מפתח של אמונה וזיקה למסורת, המכילה גם את המגזרים המסורתי, הדתי והחרדי.\n\nהמונח \"חילוני\" נפוץ בישראל כאמצעי לאפיון סוג של יהודים, סוג של זהות יהודית וסוג של יהדות. המונח נושא משמעויות שונות לאנשים שונים, ומשמעויות שונות בהתאם להקשר.\nבמקרים רבים בפועל, חילונים בישראל הם אלו המגדירים עצמם כ\"חילונים\", בסקרי הלמ\"ס ובסקרים אחרים.\nישנו ויכוח וחוסר הסכמה בתחומים אקדמיים רלוונטיים אם ישנה הגדרה אובייקטיבית יותר למונח, ומהי. לפי ידידיה שטרן, הערפול בשם ובהגדרה נובע גם מהיות החילונים תופעה חדשה בהיסטוריה של עם ישראל. בתקופות שקדמו לתופעת החילון, פרישה מן המסורת הדתית לוותה בדרך כלל גם בהתנתקות מהעם והקהילה, ותופעות אלו תוארו בדרך כלל בכינויי גנאי – \"מומרים\", \"אפיקורסים\" וכדומה. היהודים החילונים המודרניים הם הקבוצה הראשונה בהיסטוריה היהודית שפרשה מקיום המצוות אך רואה עצמה חלק בלתי נפרד מהעם היהודי.\nבשימוש הנפוץ בקרב סוציולוגים ישראלים, החלוקה המקובלת היא חלוקה לארבע קבוצות של הגדרה עצמית לאורך המימד הדתי-חילוני: חרדים, דתיים, מסורתיים וחילונים (או \"לא דתיים\"), כך שהנבדקים מתבקשים למקם את עצמם באחת מארבע אפשרויות אלו. יש חוקרים המבקרים חלוקה זו, למשל, כי איננה אינפורמטיבית דיה לצרכים רבים. חוקרים שונים הציעו חלוקות משנה נוספות, או ציינו שאין גבולות חדים ומוחלטים בין קבוצות אלו. על פי הסוציולוג חזקי שוהם, חלק מהקושי ליצור הגדרה מדויקת נובע מכך שכאשר אזרחים נשאלים האם הם \"דתיים\" או \"חילונים\" למשל, הם משיבים בהתייחס לרבדים שונים, כמו אמונה, פרקטיקות או קהילה. וכך למשל, משיב עשוי להיות \"חילוני\" באמונה אך \"דתי\" בפרקטיקות או להפך.\nכאשר מחלקים את האוכלוסייה על פי ארבע האפשרויות, סקרים מהעשור השני של המאה ה-21 מראים כי החילונים הם המגזר הגדול ביהדות ישראל ובמדינת ישראל בכלל. לפי סקרי הלמ\"ס בין 2002 ל-2018, בקרב ישראלים יהודים בני 20 ומעלה, שיעור המזדהים כ\"חילונים\"/\"לא דתיים\" נע בטווח של 41.4%–45%. בסקר מרכז גוטמן ב-2009, 46% מהאוכלוסייה היהודית בישראל הגדירו עצמם כחילונים (43% \"לא אנטי-דתיים\" ו-3% \"אנטי-דתיים\"). בסקר של מרכז המחקר פיו מ-2016, 49% מהבוגרים שהגדירו עצמם כיהודים, הגדירו עצמם כחילונים.\nבחלוקה נפוצה זו, הגבולות בין הקטגוריות \"חילוני\" ו\"מסורתי\", הבאה במדרג לפי מידת דתיות, מטושטשים ביותר. הבחירה להזדהות עימן איננה נשענת על הבדלים אובייקטיביים, אם כי יש לה מתאם חזק עם החלוקה הסוציו-אתנית: פוסט-סובייטים או יהודים ממוצא אשכנזי/מערבי – גם אלו המקיימים טווח רחב של פרקטיקה דתית או מחזיקים באמונות דתיות – נוטים יותר להגדיר את עצמם כ\"חילונים\", בעוד שמזרחים נוטים לראות עצמם כ\"מסורתיים\", ללא קשר לאורח חייהם.\nבעבר לא היה מקובל להתייחס למסורתיים בפני עצמם, ורווחה חלוקה בינארית פשוטה של החברה היהודית בין \"דתיים\", האוחזים במחויבות מוצהרת לאורח חיים הלכתי, לבין \"לא-דתיים\" או \"חילונים\". יש חוקרים שסופרים את המסורתיים יחד עם החילונים, כיוון שהמסורתיים בוחרים באופן אישי אילו מסורות לקיים, ולא כפופים להלכה מסודרת.\nחלוקה זו נמצאת לעיתים גם בשיח היום-יומי בישראל, שבו הכינוי \"חילונים\" עשוי להתייחס לעיתים למגזר הממלכתי-הכללי כולו. בשיח זה, מדובר בקבוצת אוכלוסייה שִיוּרית, המונה את כל מי שאיננו ערבי, חרדי או דתי-לאומי – שְלוש הקבוצות המובחנות האחרות בחברה הישראלית, שיש להן אוטונומיה מסוימת, מערכות חינוך נבדלות, ותכופות הן אף מתגוררות ביישובים או שכונות משלהן. שיח זה משמר את חוסר ההבחנה הישנה בין מסורתיים לחילונים: רוב המסורתיים מעבירים את חייהם במסגרות הממלכתיות, בלי להצטרף למוסדות הסקטוריאליים של הקהילות הדתיות, אף כשהם פוקדים את בתי-הכנסת שלהן; הם אינם מתלבשים כדתיים, ושולחים את ילדיהם לבתי-הספר הממלכתיים-הכלליים. חוקרים כמו מנחם פרידמן רואים במקרים הרבים של היעדר מגע חברתי בין דתיים ללא־דתיים כגורם שמשפיע על התגבשות הזהות כ\"דתיים\" או \"חילונים\". בשנת הלימודים 2019/2020, חלקם של תלמידי הממלכתי-כללי היה 43% מכלל התלמידים בישראל.\nמנגד, ישנן גישות מצמצמות. חוקרים והוגים מסוימים מערערים על הבידול החד בין דתיים לאלו שאינם, ורואים את החלק העיקרי של היהודים בישראל (ובהם מרבית המזדהים כחילונים) כמסורתיים-למעשה. יש אינטלקטואלים ישראלים הנוקטים בגישה ממעטת מתוך שאיפה להגדרה אקסקלוסיבית ונוקשה יותר למושג \"חילוני\", וסבורים כי רבים מהמזדהים כחילונים הם דתיים מכדי להיחשב \"חילונים אמיתיים\". אחרים מבטלים כליל את ההבחנות, ומתארים את החברה כולה כמצויה על אותו הרצף.\n\nבשלהי המאה ה-19, כשהחלו להופיע במזרח אירופה יהודים לא-מסורתיים במספרים גדולים, נכנסו לשימוש מונחים כמו \"חופשי\" (\"פרייער\" ביידיש), במובן של פטוּר מעול מצוות, לתיאורם. כינוי יידי נפוץ אחר היה \"ועלטליך\" (במקורב: איש העולם הזה; על משקל weltlich הגרמני), תרגום ישיר של המשמעות הלועזית ל\"חילוני\" במובן של סקולארי. ה\"חופשי\" ודומיו, על פי יוכי פישר (חוקרת בתחומי הדת, החילון והחילוניות), כיוונו למשמעות שונה משל האפיקורס והחוטא בחברה הקדם-מודרנית, או ה\"משכיל\". הכינויים הישנים התייחסו לחריגים בחברה שלדת היה בה מעמד נורמטיבי, בעוד שהמונחים החדשים סימנו את התגבשותה ההדרגתית של חברה חדשה, מרוחקת מן המסורת – תהליך שהושלם בשנות ה-1950 בישראל. המילה העברית חִלּוֹנִי נגזרה מהמילה חִילוֹנַי בלשון חז\"ל, שמשמעותה היא \"זר, שאיננו כהן\". היא החלה להופיע בספרות העברית בסוף המאה ה-19, הן במובן המקורי של הדיוט והן כתרגום למטריאליסט. בשנות ה-50 וה-60 היא נעשתה יותר ויותר פופולרית לתיאור הציבור במדינת ישראל, שכונה עד אז בעברית \"חופשי\", \"כללי\" או \"לא-דתי\". ב-11 וב-18 ביוני 1965, בצמד טורים ב\"הארץ\", עמד הלשונאי משה גושן-גוטשטיין על תפוצתו הנרחבת של המונח החדש, תוך שהוא מביע אי-נחת מאימוצו וכי קשה להשתמש בו לתיאור בני אדם: ”לשימוש יומיום של הדור... לא הצליחה לגבש לה מונח ראוי לגבי ניגודו של ה\"דתי\"... השלב האחרון בחיפוש אחרי מונח מתאים היא ה\"חילוני\", ואיני משוכנע שהוא \"חידוש\" טוב. אילו ידעו \"חילוניים\" מה עוללו לעצמם... אפשר לדבר על ספרות חילונית, על ערכים חילוניים, על מקצועות חילוניים, אבל לא על אדם חילוני.” גם כיום, יש מעדיפים את התואר הישן \"חופשיים\" ומסתייגים מ\"חילונים\", אך זהו הכינוי המוכר והנפוץ.\nביישוב הציוני, מהגרי העליות השנייה והשלישית היו חופשיים בהשקפתם ברובם המכריע, והביאו עימם אידאולוגיות מפותחות של חילוניות יהודית ממזרח אירופה. השקפות מגובשות כאלו היו בעיקרן נחלת החוגים הסוציאליסטיים, שהיו במעמד הנהגה, ונפוצו פחות בחברה העירונית. ב-1920 ניתן תוקף מוסדי חשוב לחלוקה בין חופשיים לאדוקים בארץ ישראל, והוקמו שתי מערכות חינוך נפרדות, כללית ודתית. ב-1923 הצטרף אליהן גם זרם העובדים הציוני-סוציאליסטי, שלימד ברוח חילונית חד-משמעית. ב-1948, ערב הפסקת השלטון הבריטי, רוב מוחלט של האוכלוסייה היהודית השתייך לציבור ה\"חופשי\" – 78% מהילדים התחנכו בזרם הכללי או בזרם העובדים, שבוטלו בשנת 1953 והפכו לחינוך הממלכתי-כללי (לשם השוואה, פחות מ-15% מהאוכלוסייה נמנו על הציונות הדתית, והחרדים היוו מיעוט בטל).\nבעשורים הראשונים לקיום המדינה, אותה קבוצה אשכנזית-ותיקה-חילונית הייתה מזוהה בעיקרה עם האידאולוגיה והאתוס של הממלכתיות, שהכוחות השליטים בראשות מפלגת מפא\"י שאפו לעצב לאורם את החברה הישראלית, שהכפילה את גודלה והתגוונה מאוד עקב גל ההגירה של שנות ה-50. מקרב שורות המגזר גויסו בעלי-התפקידים השונים, שהופקדו על הטמעת המהגרים ונועדו לשמש להם דוגמה, והוא היה הבסיס העיקרי למעמד הבינוני הישראלי. עד שנות ה-80, קבוצה זו תפקדה כהגמוניה, לא רק מבחינה פוליטית וכלכלית אלא גם מבחינה תרבותית וערכית. העדפותיה והוויתה נתפשו (גם בעיני יתר הציבורים במדינה) כ\"ישראליוּת\" הנורמטיבית. היותה חילונית הייתה רק אחד ממאפייניה, בעוד שהממלכתיות הגדירה אותה.\nעם עלייתם של יתר המגזרים בחברה הישראלית, לאחר הדחת מפא\"י בשנת 1977, איבד ציבור זה את ההגמוניה בהדרגה, ומאפייניו הפכו מנורמטיביים לסממנים של עוד מגזר בחברה מפוצלת. התפרקות הממלכתיות גם האיצה את קיצו של הסוציאליזם המגויס בקרבם: יותר ויותר חילונים החלו לאמץ, ולו באופן חלקי, את ערכי האינדיבידואליזם והליברליזם המערביים, ולהטיל ספק באתוס הלאומי הנוקשה. ההיחלשות התבטאה גם בהופעת ניצני תודעה מגזרית, ובצורך אובייקטיבי בהתארגנויות שייאבקו למען האינטרסים הקבוצתיים. הסוציולוג ברוך קימרלינג הבדיל בין שתי המפלגות שהופיעו בתגובה לכך (רוב החילונים הוסיפו להצביע למפלגות הגדולות), \"שינוי\" ו\"מרצ\", וראה בהן כמבטאות שתי מגמות מנוגדות בתוך הציבור שלהן. \"שינוי\" ייצגה מודעות סקטוריאלית, הפנמה של השינויים החברתיים והכנה לקראת ניהול מלחמת תרבות עם המגזרים האחרים. \"מרצ\", לעומתה, הוסיפה להאמין שהיא מייצגת את הכלל-\"ישראליוּת\" ולעמוד על דימוי זה, והדבר פגע באפקטיביות הפוליטית שלה.\nלאחר רצח יצחק רבין, צברה תנופה בקרב הציבור החילוני תנועת ההתחדשות היהודית, שצצה עוד בשנות ה-60. התנועה ביקשה ליצור דיאלוג עצמאי עם המסורת היהודית ולנכסה-מחדש, מתוך מגוון תפישות שלה (מרוחנית-מיסטית עד תרבותית), ללא תלות בתיווך הממסד האורתודוקסי. תופעה נוספת הייתה הפופולריות העולה של ה\"מסורתיות\", שקושרה קודם עם השכבות המזרחיות העניות ונחשבה פחותת סטטוס. חלקים גדלים בציבור האשכנזי הוותיק החלו להשתתף בטקסים של דת עממית. כמו כן, חלקים אחרים חשו ניכור לחברה הישראלית ואימצו זהות אוניברסלית, תוך הפגנת אדישות או סלידה כלפי היהדות והציונות גם יחד.\nבשנות ה-2010, גברה ההכרה בהיחלשות החילונים, באופי המגזרי של החברה הישראלית, ובהחלפת שיירי הממלכתיות באתוס חדש, בעל מרכיבים דתיים-מסורתיים גלויים וחזקים הרבה יותר (ב-2018 העריכו שמואל רוזנר וקמיל פוקס שכ-40% מהחילונים שותפים ל\"יהדות ישראלית\", יחד עם המסורתיים ורוב הדתיים-הלאומיים) – התהליך האחרון קוּדם אקטיבית על ידי הציונות הדתית, ששאפה להפוך להגמונית, וזכה לכינוי \"הדתה\". חלק בציבור החילוני, בדרך כלל זה המקורב לימין ולהתחדשות היהודית, פעל למען ההדתה ונכנס לברית פוליטית עם הדתיים-הלאומיים. חלק נוסף, שיוצג בין היתר על ידי \"הפורום החילוני\", דחה אותה בתוקף. קבוצה זו קוראת לפיתוח תודעת מיעוט חילונית-ליברלית ולהקמת אוטונומיה לציבור המזדהה עם ערכים אלו, כולל מערכת חינוך עצמאית, שתאפשר לו לגבש את זהותו כ\"שבט\" נוסף בחברה הישראלית.\n\nמחקרים וסקרים שונים ניסו לאפיין את החילונים ולהצביע על מגמות לגביהם. מכיוון שההגדרה של חילונים איננה חד-משמעית, ולעיתים תלויה בתפיסות עולם סוציולוגיות, במחקרים מסוימים הנבדקים הם אלו שהגדירו את עצמם כ\"חילונים\", ואילו באחרים סווגו כ\"חילונים\" תלמידים והורי תלמידים במוסדות זרם החינוך הממלכתי בישראל.\nמספר מחקרים ניסו לכמת את חשיבותם של הערכים והנורמות באורח חייהם של חילונים ודתיים, בישראל ובמדינות נוספות. מחקר מצוטט רבות בנושא זה הוא של הפסיכולוג החברתי שלום שוורץ, שפיתח תאוריה פסיכולוגית נפוצה להגדרת ערכים אנושיים בסיסיים (Theory of Basic Human Values). במחקר זה נמצא שהציר שמגדיר עד כמה אדם דתי נמצא במתאם עם ערכים מסוימים הן בישראל והן במדינות נוספות שנבדקו באירופה. בישראל, אותו ציר דתיות נמצא במתאם גם עם הגדרתו העצמית של יהודי ישראלי כ\"חילוני\", \"מסורתי\", \"דתי\" או \"חרדי\". במחקר זה נמצא כי חילונים ישראלים, בדומה לאנשים הפחות דתיים בשאר המדינות במחקר, קושרים את עצמם לערכים של \"אוניברסליזם\", \"הישגיות\", \"יוקרה חברתית\", \"הדוניזם\", \"פתיחות לשינוי\", \"הכוונה עצמית\", ולעומת זאת מביעים פחות הזדהות עם ערכים של \"מסורת\", \"קונפורמיות\", \"יציבות וביטחון\" ו\"נדיבות\". ממצאים אלו אושרו ברובם במחקר מטא-אנליזה שכלל אלפי משתתפים מ-15 מדינות, כאשר בישראל המתאם השלילי ביותר של דתיות (היינו, החיובי ביותר של חילוניות) היה עם ערך האוניברסליזם.\nמחקר נוסף בפסיכולוגיה בין-תרבותית, לפי שיטה שונה במקצת להגדרת ערכי תרבות (Hofstede's cultural dimensions theory), נערך על-ידי אהרון כהן, פסיכולוג מאוניברסיטת חיפה, ובו השתתפו למעלה מאלף מורים מ־54 בתי ספר בישראל. מבין הערכים שנבדלו ביותר בין הקבוצות במחקר, נמצא כי המורים בבתי ספר חילוניים וקיבוציים דגלו יותר בערכים של אינדיבידואליזם, נשיות ומצפוניות, ופחות בהיררכיה של כוח (power distance), באופן מובהק סטטיסטית בהשוואה למורים בבתי-ספר דתיים, ערבים ודרוזים. מחקרים כמותניים נוספים תומכים בתוצאות אלו: מחקר של שפרה שגיא ועמיתים מאוניברסיטת בן-גוריון, שבו השתתפו למעלה מאלף תלמידי תיכון, מצא כי תלמידים חילונים הפגינו יותר אינדיבידואליזם ופחות קולקטיביזם, וכן הפגינו יותר עניין וידע בתרבות והיסטוריה של ארצות אחרות על חשבון עניין וידע בתרבות והיסטוריה מקומיים. מחקר אחר מצא שילדים שגדלו בבתים חילוניים ייחסו פחות חשיבות לתוויות של קטגוריות אתניות, כמו \"ילד יהודי\" ו\"ילד ערבי\", מאשר ילדים שגדלו בבתים דתיים.\nבשאלת מדיניות החוץ והסכסוך עם הפלסטינים, להזדהות כחילוני יש מתאם מובהק עם נטייה אל המרכז והשמאל ועם תמיכה בסיום הכיבוש הישראלי בגדה המערבית, תוך חתירה לפתרון של דו-קיום. החילונים אומנם ליברלים בממוצע יחסית ליתר החברה הישראלית, אך עמדות לא-ליברליות מובהקות (כמו עוינות לערבים) נפוצות בקרבם. הדבר נכון במיוחד למהגרים מברית-המועצות לשעבר, שעל אף היותם חילונים מאוד, הם גם ימניים מאוד, ומפגינים עמדות נוקשות וגזעניות כלפי מיעוטים ועמדות ניציות בשאלה הפלסטינית. פער זה ניכר אותם ממפלגות השמאל ומציבור מצביעיהן, ובמקרים רבים בלם שיתוף פעולה פוליטי בין שתי האוכלוסיות.\n\nיחסם של המזדהים כחילונים אל היהדות והדת הוא מורכב, ומושפע ממקומם בחברה. בישראל, למסורת היהודית תפקיד חשוב בעיצוב הזהות הלאומית היהודית: סמליה וטקסיה אומצו בשלב מוקדם על ידי הציונות. האורתודוקסיה מתפקדת כדת שרק מיעוט מקיים במלואה, אך בתמיכה של רוב גדול באוכלוסייה. הקשר הישראלי בין דת ולאום הופך את מעמדה של הדת היהודית במדינה לייחודי. זהות יהודית \"מדינתית\" – הכוללת מרכיבים דתיים גלויים ומובלעים, ושואפת לייחס את היהודים לרוב השליט ולהבדיל אותם מן הלא־יהודים, ובייחוד מהערבים – מוּחלת מתוך אופיה של ישראל על היהודים בהכללה, וכפועל יוצא גם על החילונים. בסך הכל נוטים החילונים – גם אלו שהיחס שלהם לאורתודוקסיה אדיש או עוין – לראות את יהדותם כחלק מהאופי הקולקטיבי של המדינה, ובמקרים מסוימים הם אף עשויים לראות במאפיינים דתיים ככאלו השייכים לתחום הציבורי.\nמרכז המחקר פיו פרסם בשנת 2016 סקר רב משתתפים בישראל: \"החלוקה הדתית בחברה הישראלית\". למעלה ממחצית מהמזדהים כחילונים בסקר ענו כי הם רואים את עצמם \"קודם כל ישראלים\", ולצד זאת רוב החילונים \"גאים להיות יהודים\". רוב גדול של החילונים בסקר ראו את זהותם היהודית כמוצא ותרבות. 95% מהחילונים ענו כי \"אדם יכול להיות יהודי\" אם הוא עובד בשבת, 88% ענו כי יכול להיות יהודי גם אם אינו מאמין באלוהים, ו-58% גם אם גוייר על-ידי רב לא-אורתודוקסי. כמעט כל החילונים סבורים כי זוהי זכותם הטבעית של יהודים לעלות לישראל, אך רובם אינם תולים זאת בהבטחה אלוהית. בין הערכים המשוייכים ליהדות על-ידי רבים מן החילונים בסקר הם זיכרון השואה, אתיקה ומוסר.\nמבחינת מקומה של הדת במרחב הציבורי, יחסם של החילונים אמביוולנטי, על רקע המעמד הקולקטיבי של הדת.\nמחד, רוב החילונים, אם לא רובם המוחלט, מגלים גישה שלילית בעליל כלפי הרבנות הראשית, החרדים ומייצגים אחרים של האורתודוקסיה, וכן כלפי מעורבות יתרה מצידם בחיי הכלל, המכונה \"כפייה דתית\"; דורשים נישואים אזרחיים, שירותים שונים בשבת דוגמת תחבורה ציבורית, גיוס בני ישיבות לצה\"ל, הפחתת קצבאות לחרדים וכיוצא בזה. בנוסף מביעים חילונים רבים חששות מהתפשטותם הדמוגרפית של הדתיים, מהמעמסה הכלכלית של החרדים, ומהפיכת המדינה לתאוקרטיה מלאה, או \"מדינת הלכה\". רוב גדול של החילונים בסקר פיו ענו שיש להעניק קדימות לעקרונות הדמוקרטיה על פני ההלכה כאשר יש ניגוד ביניהן.\nמאידך, בהקשר של הפרדת דת ומדינה, התמונה מורכבת יותר. על אף שחילונים רבים מצהירים ש\"יש להפריד את הדת מהמדינה\" (88% מן החילונים בהשוואה ל-46% מן המסורתים, 15% מן הדתיים ו-12% מן החרדים), סוציולוגים דוגמת סטיבן שרוט ואורי רם סבורים כי הפרדה מלאה של דת ומדינה רחוקה מדי מהמוסכמות המקובלות בחברה היהודית, ולכן הם מסיקים כי כוונת הנסקרים היא ביטול החקיקה המגבילה חירויות אישיות בשם הדת, אך לא בהכרח הסרה של כל סממן דתי מהמדינה. לשיטתם, הדבר נובע לא רק ממשקלה של האורתודוקסיה בעיצוב הזהות הלאומית, אלא גם מכך שהסתמכות המדינה על הממסד הרבני מאפשרת לה לקיים את אופייה הציוני, מבלי להידרש לחקיקה גזענית גלויה. באופן זה, חילוניות בישראל כהשקפה, במובן המקובל של המילה \"חילוניות\" בעולם, היא נחלתו של מיעוט קטן. בשל כך, ההתנגדות לחקיקה הדתית המרובה נושאת לרוב אופי של עקיפת ההגבלות באמצעות מסלולים אלטרנטיביים – קבורה אזרחית פרטית, נישואין בחו\"ל (בייחוד בקפריסין) וכדומה – ולא של התנגשות.\nבהיבט של הדתיות האישית, החילונים מפגינים כאמור את הרמה הנמוכה ביותר, באופן מובהק, ביחס לקבוצות האחרות (גם למסורתיים), בכל פרמטר, הן בהתנהגות והן בדעות. לצד זאת, רוב גדול של החילונים מקיים טקסים יהודיים באורח סלקטיבי. לפיכך סבורים סוציולוגים שונים כי \"חילון אישי מלא\" במובן המקובל במערב נדיר מאוד בישראל, עקב הקשר בין הזהות הלאומית והיהדות. חוקרים שונים הצביעו על מה שעשוי להַרְאות זיקה מסוימת ליהדות אפילו בקרב ה\"לא שומרים מסורת כלל\", שכמעט כולם מסווגים כ\"חילונים\". כך למשל, גם בקבוצה זו מדווח הרוב על קיום פרקטיקות ליבה שונות, כמו ברית מילה וסדר פסח. חלק מאלו אינן נושאות שום משמעות דתית, לפחות בעיני חלק מהאוכלוסייה; תיוגן כנייטרליות מאפשר לאנשים להזדהות כ\"לא שומרים כלל\" בעודם מקיימים אותן. עם זאת, הסבך בין זהות קולקטיבית, דתית ולאומית מקשה על אבחון המניעים לעריכת פרקטיקות מסורתיות בידי החילונים בכלל. המוטיבציות השונות לכך עשויות לכלול רצון לשמר מסורות משפחתיות ועדתיות, הפגנת שייכות לאומית, תפישות פסיכותרפויטיות שרואות בפרקטיקות כלי למימוש עצמי, נטיות רוחניות ורליגיוזיות בסגנון העידן החדש, תפישה תרבותית של היהדות ברוח הציונות, ואמונה דתית, בייחוד במאגיה ובמיסטיקה יהודיות.\nבבדיקה של מגוון השקפות דתיות, מצא ברוך קימרלינג הלימה קרובה בין הזדהות כחילוני לאי-אמונה רק לגבי העולם הבא, ובכלל זה ימות המשיח, ועונש אלוהי למי שלא יקיימו מצוות. באמונות מסורתיות נוספות שנבדקו, לא נמצאו הבדלים משמעותיים בין המשיבים החילונים לקטגוריות הדתיות יותר. תשובות שניתנו לסקר פיו העלו גם הן מספר הבדלים בין החילונים לקטגוריות האחרות, כאשר החילונים העידו בסבירות גבוהה יותר כי הדת לא ממלאת תפקיד חשוב בחייהם (79% מן החילונים ענו כי הדת \"לא ממש חשובה/כלל לא חשובה\" בחייהם – בהשוואה ל-16% מן המסורתיים, 1% מן הדתיים ו-0 מן החרדים), שיש לדעתם ניגוד בין מדע לדת (73% בהשוואה ל-50% מן המסורתים, 39% מן הדתיים ו-33% מן החרדים) ושבני-אדם ושאר יצורים חיים התפתחו באבולוציה (83% מן החילונים בהשוואה ל-35% מן המסורתים, 11% מן הדתיים ו-3% מן החרדים). חלק מהחילונים מאמינים באלוהים בדרגות משתנות של ביטחון (18% מן החילונים ענו כי הם מאמינים באלוהים \"באמונה שלמה\" – בהשוואה ל-70% מן המסורתיים, 91% מן הדתיים ו-98% מן החרדים – עוד 38% מאמינים \"פחות בטוחים\", ו-44% אינם מאמינים או אינם יודעים או סירבו להשיב).\nבנוגע לקיום מסורת, בסקר החברתי של הלשכה המרכזית לסטטיסטיקה ענו רוב החילונים כי הם שומרים על המסורת היהודית \"במידה מועטה\" או \"בכלל לא\". לפי סקר מכון פיו, כמעט כל החילונים נוסעים בשבת, כאשר כמחציתם מעניקים לשבת צביון מסורתי כלשהו, וכן רוב גדול של החילונים בסקר משתתפים בסדר פסח, אך ביותר ממחצית המקרים זהו סדר לא-מסורתי. מסורות אחרות שנבדקו מתקיימות על ידי חלק מהחילונים, לעיתים באופן מלא ולעיתים באופן חלקי.\nאחד ההיבטים הנוכחים ביותר של המסורת בחיי החילונים הוא החגים. בעבר, עד שנות ה-60, נעשה ניסיון לפרש-מחדש את החגים כחלק מביסוס אתוס אזרחי ברוח הציונות – מאמץ שהתבטא בצורה רדיקלית בקיבוצים, שם הותקנו בין היתר הגדות אתאיסטיות לפסח. תוצרי מפעל זה נמוגו כמעט. כיום, גם בחלקים הליברליים של הציבור החילוני מקובל לערוך את החגים במתכונת מסורתית, תוך השטחה או התעלמות מהתכנים הדתיים שלהם. חריג לכך הוא יום כיפור, שבו התפתחו התנהגויות לא-מסורתיות הנפוצות במיוחד אצל חילונים: רכיבת ילדים על אופניים וצפייה בסרטים לאורך היום. היבט בולט נוסף שבו הדת מופיעה בחיי הכלל היהודי, הוא השתתפות רבנים באירועי מעגל חיים כמו בר-מצוות, חתונות ולוויות. אף על פי שהחילונים נזקקים לאנשי דת כמתווכים ומארגנים במהלכם של אלו, הניכור מנציגי הרבנות הראשית (החרדים ברובם) מביא לפנייה גוברת לאלטרנטיבות, בין אם רבנים אורתודוקסים-ליברלים ובין אם רבנים רפורמים וקונסרבטיבים.\n\nבתוך הכלל החילוני, חוקרים שונים הציעו סיווגים לתת-קבוצות.\nבשיח הנפוץ, הן בציבור הרחב והן בתקשורת, מקובל להתייחס לאוכלוסייה החילונית–יהודית בישראל כמקשה אחת. השקפה כוללנית זו מתעלמת ממגוון תת־התרבויות המרכיבות את האוכלוסייה החילונית בישראל.\nלאורך השנים ניסו סוציולוגים לאפיין את החברה הישראלית כולה והחילונית בפרט בדרכים שונות, אולם מאפיינים אלו סובלים בדרך כלל ממספר חסרונות, ביניהם הנטייה להכללת יתר, למשל בהתאם לסוגיות אתניות, כלכליות או מגדר. הכללות אלו נוטות להיות סטריאוטיפיות וכוללניות.\nזיהוי נפוץ קושר בין אחת מקבוצות הליבה העיקריות של החילונים לאנשי המעמד הבינוני והגבוה, צאצאיהם של בני היישוב שטרם 1948 והמהגרים מאירופה בשנים שלאחר הקמת המדינה. קבוצת אנשים זו הייתה בעלת ייצוג גבוה יחסית (במיוחד במהלך המאה ה־20) בעמדות המפתח במנהל ובשירות הציבורי, בתרבות, בתקשורת ועוד, אולם הדומיננטיות החברתית שלהם נמצאת בירידה בעשורים האחרונים, לצד עלייתם של קולות חדשים בחברה.\nישעיהו ליבמן ויעקב ידגר חילקו את החילונים לשלוש תת-קבוצות. הרוב הגדול הוא של \"חילונים-ממילא\", שהיותם חילונים נובעת מנסיבות חברתיות, והם חסרים השקפה ברורה ומתאפיינים בפסיביות. שלמה דשן סבר שממצאי סקר מרכז גוטמן מ-1991 – שלפיו רק 58% מה\"לא שומרים כלל\" ו-39% מה\"שומרים במקצת\" הסכימו עם הקביעה שאי-קיום פרקטיקה דתית נובע מכך ש\"אנשים מוסריים לא זקוקים למצוות\" – מעידים על שכיחות הקטגוריה. לעומת ה\"חילונים-ממילא\", ישנן שתי קבוצות-מיעוט בעלות צביון אידאולוגי ברור: דוגלים ביהדות חילונית ו\"חילונים אוניברסליסטים\".\nאנשי היהדות החילונית הם בעלי זיקה חזקה לזהות היהודית, ועומדים על כך שמדובר במורשת חשובה. קבוצה זו קשורה תכופות לחוגי ההתחדשות היהודית, הפועלים לביסוס יהדות לא-אורתודוקסית כאלטרנטיבה לממסד, על ידי ניכוס מחדש של פרקטיקות מסורתיות. בתוך ההתחדשות קיימים חוגים הרואים את היהדות כתרבות צרופה, ללא מימד דתי, כמו אנשי התנועה החילונית-הומניסטית יעקב מלכין, יאיר צבן ויהודה באואר. בהתחדשות קיימות גם קבוצות המאמצות תפישות רוחניות ועל-טבעיות, דוגמת הניו אייג' או הנאו-חסידות. כמה ממנהיגיהן של אלו מסייגים את הזדהותם כחילונים: רני יגר אמר ב-2011, שהוא חילוני \"בהקשר הסוציולוגי\" אך תחושתו הפנימית דתית. בין ראשי ה\"רליגיוזיים\" הללו מצויים רות קלדרון וארי אלון.\n\"חילונים אוניברסליסטים\", מנגד, דוגלים בערכים כלל-אנושיים, ממעטים לייחס חשיבות לזהות היהודית, ואף רואים בה נטל ומכשול. הם מזוהים עם העמדות הקוראות למינימליזציה של היבטים יהודיים במדינת ישראל, ובכלל זה פוסט-ציונות. האוניברסליסטים נוטים לתמוך בהפיכת המדינה לדמוקרטיה ליברלית אזרחית, שייכים לקוטב הליברלי ביותר במפה הפוליטית, ומאמצים את התרבות והאתוס המערביים. ברוך זיסר וליבמן זיהו ב-1995 בערך 10% מהאוכלוסייה היהודית כ\"חילונים רדיקלים\", המחזיקים בעמדות המתכתבות עם תפישות כאלו; למרות שיעורם הקטן יחסית, קבוצה זו מיוצגת מאוד באליטה הישראלית, והשפעתה נרחבת.[דרושה הבהרה] בעוד שאנשי ההתחדשות ודומיהם מבקשים להוציא את היהדות מידי האורתודוקסיה, האוניברסליסטים מבטלים גישה זו, ונוטים לראות באורתודוקסיה את המייצגת האותנטית של המסורת, שהיא בעיניהם פרימיטיבית ומאוסה מטבעה ואין טעם לנסות לערוך לה מודרניזציה. גישה זו מיוצגת, למשל, על ידי גדעון סאמט ועדית זרטל. שמואל רוזנר וקמיל פוקס סיווגו כ-13% מהמדגם שלהם כ\"אוניברסליסטים\". רוזנר ופוקס הציעו גם קטגוריה נוספת משלהם, \"ישראלים\", שכמעט כל חבריה מזדהים כחילונים. הם מנו 15% מכלל הנסקרים, ומשלבים לאומיות ציונית חזקה וקרבה לדת האזרחית עם זיקה מועטה למסורת, ברוח השמאל הישראלי הישן.\nחלוקה אחרת של הציבור החילוני, תחת שמות שונים, היא בין חילונים האדישים כליל או עוינים לדת לבין חילונים המגלים כלפיה יחס חיובי במידת מה. סקרים שונים הבדילו בין קבוצות אלו, תחת השמות \"חילונים גמורים\" ואף \"חילונים אנטי-דתיים\", לעומת \"חילוני קרוב למסורתי\" וכדומה. ב-2016, המכון למדיניות העם היהודי סיווג את נסקריו ל\"חילונים לחלוטין\" או כ\"חילונים קצת מסורתיים\". 30.4% מהמשיבים מוינו לקטגוריה הראשונה, ו-20.8% לקטגוריה השנייה. רוזנר ופוקס תיארו את שתי הקבוצות כנבדלות זו מזו במדדים רבים. \"הקצת מסורתיים\" הם שמרנים יחסית ובעלי יחס חיובי למסורת, בעוד שה\"חילונים לחלוטין\" ליברלים יותר ונוטים לחשוש מהתחזקות הדת בישראל. בקרב ה\"חילונים לחלוטין\" יש 36% מאמינים באלוהים ו-29% אתאיסטים, בעוד שאצל ה\"קצת מסורתיים\" רק 5% אתאיסטים ו-85% מאמינים באלוהים.\n\nעל פי סקרים מהעשור השני של המאה ה-21 שעסקו בחלוקה לפי מידת דתיות, החילונים הם המגזר הגדול ביהדות ישראל ובמדינת ישראל בכלל. לפי סקרי הלמ\"ס בין 2002 ל-2018, בקרב ישראלים יהודים בני 20 ומעלה, שיעור המזדהים כ\"חילונים\"/\"לא דתיים\" נע בין שפל של 41.4% ב-2009 לשיא של 45% ב-2005. בשנת 2020 הוא עמד על 43.1%. בסקר מרכז גוטמן ב-2009, 46% מהאוכלוסייה היהודית בישראל הגדירו עצמם כחילונים (43% \"לא אנטי-דתיים\" ו-3% \"אנטי-דתיים\"). בסקר של מרכז המחקר פיו מ-2016, 49% מהבוגרים שהגדירו עצמם כיהודים, הגדירו עצמם כחילונים.\nלחילונים שיעור פריון גבוה ביחס לבעלי הכנסה והשכלה דומות בעולם. ממוצע מספר הילדים של אישה חילונית ילידת ישראל הוא כ-2.1, ועולה עם רמת ההשכלה וההכנסה, בניגוד לצפוי. על פי ניתוחה של הסוציולוגית ברברה אוקון מן האוניברסיטה העברית, תופעה זו מתאפשרת על ידי הסכמה חברתית רחבה לגבי הצורך בילודה יהודית מרובה, המתבטאת בתקציבי רווחה ממשלתיים ובתמיכת המשפחה המורחבת בגידול הילדים. כך למשל דיווחו 83% מן המשפחות החילוניות בישראל על עזרת הסבים בטיפול בילדים. התמיכה הממשלתית בישראל בטיפולי פוריות היא הגבוהה בעולם. עם זאת (ובהתאם לקשר החיובי בין מידת דתיות לילודה מוגברת בכל העולם), שיעור הפריון החילוני הוא הנמוך ביותר באוכלוסייה היהודית: בקרב מסורתיים ממוצע הילדים מתקרב ל-3, אצל דתיים ל-4 ואצל חרדים ל-7.\nעל אף שפער הפריון הופך את החברה הישראלית לדתית יותר בהדרגה, הקיטון בשיעור החילונים נמוך משמעותית מן המצופה. חלקם באוכלוסייה היהודית נותר די יציב, סביב 40%–45%. זאת משום שהפרש הילודה מתקזז על ידי שני גורמים: מעבר של לא-חילונים להזדהות כחילונים בהיקף העולה על התנועה בכיוון ההפוך (בסקר פיו מ-2015, 8% מהמשיבים הפכו לחילונים ורק 4% נעשו לא-חילונים); והגעתם של המהגרים מברית-המועצות לשעבר, ששיעור החילונים בקרבם גבוה.\nהגירה זו, שהחלה משנת 1991, השפיעה על הקטגוריות הסוציולוגיות בישראל. מכיוון שרבים מהם לא שמרו מסורת בברית המועצות, היקף הפרקטיקות והאמונות בקרבם היה כה נמוך, עד שהיטה את תוצאות הסקרים בחברה היהודית כולה. עם השנים התחדד המתאם בינם לבין הגדרה עצמית כחילונים. בין המשיבים מקרבם לסקר פיו ב-2015, 81% הצהירו שהם חילונים, אולם השתלבותם בחברה הביאה אותם לאמץ יותר ויותר פרקטיקות מסורתיות בחיי היום-יום: הדור הצעיר נוטה לאמץ מנהגים דתיים בשיעורים גדולים יותר לעומת דור המהגרים.\nמבחינה כלכלית, החילונים הם הקבוצה האמידה ביותר בציבור היהודי: ב-2019, ההכנסה הממוצעת של משק בית חילוני הייתה כ-23,697 ש\"ח ברוטו (19,083 ש\"ח נטו), והייתה גבוהה ב-25% מזו של מסורתיים, ב-16% משל דתיים וב-68% משל חרדים. החילונים הם גם המשכילים ביותר: לפי נתוני הלמ\"ס, לכ-50% מהגברים החילונים ולכ-60% מהנשים החילוניות (בגילאי 35–54) היה תואר אקדמי ב-2015, הרבה יותר מכל שאר הקבוצות בחברה הישראלית.\n\nישעיהו ליבמן ואליהוא כ\"ץ (עורכים), The Jewishness of Israelis: Responses to the Guttman Report, אולבני: אוניברסיטת מדינת ניו יורק , 1997\nישעיהו ליבמן, \"Reconceptualizing the Culture Conflict among Israeli Jews\",‏ Israel Studies 2, אוניברסיטת אינדיאנה, סתיו 1997\nישעיהו ליבמן וברוך זיסר, \"Judaism and Jewishness in the Jewish State\",‏ The Annals of the American Academy of Political and Social Science, האקדמיה האמריקאית למדעי המדינה והחברה , ינואר 1998\nישעיהו ליבמן ויעקב ידגר, \"מסורתיות יהודית ותרבות פופולרית בישראל\", עיונים בתקומת ישראל 13, מכון בן-גוריון לחקר ישראל והציונות, 2003\nעוז אלמוג, פרידה משרוליק: שינוי ערכים באליטה הישראלית: חיפה, אוניברסיטת חיפה וזמורה ביתן, תשס\"ד–2004\nיוסי יונה ויהודה גודמן (עורכים), מערבולת הזהויות: דיון ביקורתי בדתיות ובחילוניות בישראל, ירושלים: מכון ון ליר ובני ברק: הקיבוץ המאוחד, 2004\nרם פרומן, \"מה עושים בחגים? החילונים והחגים היהודיים\", אביעד קליינברג (עורך), לא להאמין: מבט אחר על דתיות וחילוניות, ירושלים: כתר ותל אביב-יפו: אוניברסיטת תל אביב, 2004\nברוך קימרלינג, מהגרים, מתיישבים, ילידים: המדינה והחברה בישראל – בין ריבוי תרבויות למלחמות תרבות, תל אביב: עם עובד, 2004\nיוחנן פרס ואליעזר בן־רפאל, קירבה ומריבה: שסעים בחברה הישראלית, תל אביב: עם עובד, 2006\nבנימין בית-הלחמי, \"?The Secular Israeli (Jewish) Identity: An Impossible Dream\", ברי קוסמין ואריאלה קייזר (עורכים), Secularism & Secularity: Contemporary International Perspectives, המכון לחקר החילוניות בחברה ובתרבות , 2007\nישעיהו ליבמן ויעקב ידגר, \"Secular-Jewish Identity and the Condition of Secular Judaism in Israel\", צבי גיטלמן  (עורך), Religion Or Ethnicity? Jewish Identities in Evolution, ניו ג'רזי: אוניברסיטת ראטגרס, 2009\nסטיבן שרוט, Comparative Perspectives on Judaisms and Jewish Identities, דטרויט: אוניברסיטת המדינה של ויין, 2010\nאשר אריאן (ראש צוות) ואיילה קיסר-שוגרמן (ניתוח נתונים כתיבה), יהודים ישראלים – דיוקן: אמונות, שמירת מסורת וערכים של יהודים בישראל 2009, המכון הישראלי לדמוקרטיה, 2011\nקלמן נוימן, הוויכוח על גבולות המדינה: סוגיה של דת ומדינה?, ירושלים: המכון הישראלי לדמוקרטיה, 2013\nיוכי פישר, \"The Concepts of ‘Religion’ and ‘Secularism’ in the Hebrew Language and Their Manifestations in Israel’s Socio-Political Dynamics\",‏ Dynamics in the History of Religions 4: Religion and Secularity, בריל, 2013\nחזקי שוהם, \"'דת', 'חילוניות' ו'מסורת' במחשבה הציבורית בישראל\", עיונים בתקומת ישראל 24, מכון בן-גוריון לחקר ישראל והציונות, 2014\nחזקי שוהם, נעשה לנו חג: חגים ותרבות אזרחית בישראל. הוצאת המכון הישראלי לדמוקרטיה, 2014\nאבנר דינור, \"לקראת חילוניות מאמינה \", אקדמות ל, בית מורשה בירושלים, שבט תשע\"ה\nיוכי פישר (עורכת), חילון וחילוניות: עיונים בין־תחומיים, ירושלים: מכון ון ליר ובני ברק: הקיבוץ המאוחד, 2015\nגיא בן-פורת, Between State and Synagogue: The Secularization of Contemporary Israel, אוניברסיטת קיימברידג', 2013. יצא בעברית בשם \"הלכה למעשה: חילונו של המרחב הציבורי בישראל\" בהוצאת פרדס, 2016.\nסקר: Israel's Religiously Divided Society, מרכז המחקר פיו, 2016 (באנגלית). אותו הסקר התפרסם גם בעברית, במהדורה מקוצרת: החלוקה הדתית בחברה הישראלית, מרכז המחקר פיו, 2016\nיעקב ידגר, Sovereign Jews: Israel, Zionism, and Judaism, אולבני: אוניברסיטת מדינת ניו יורק, 2017\nיואב פלד והורית הרמן-פלד, The Religionization of Israeli Society, אוקספורדשייר: ראוטלג', 2018\nשמואל רוזנר וקמיל פוקס, #יהדותישראלית: דיוקן של מהפכה תרבותית, תל אביב: דביר וירושלים: המכון למדיניות העם היהודי, 2018\nרם פרומן, הדרך החילונית, ראשון לציון: ידיעות ספרים, 2019\nאמנון רובינשטיין, סיפורם של היהודים החילונים, הוצאת כנרת זמורה-ביתן דביר, 2019\nיעקב ידגר, Israel's Jewish Identity Crisis: State and Politics in the Middle East, קיימברידג': אוניברסיטת קיימברידג', 2020",
    "pageid": 892
  },
  {
    "title": "חנן בן ארי",
    "extract": "חָנָן בֶּן אֲרִי (נולד ב-8 באפריל 1988, כ\"א בניסן ה'תשמ\"ח) הוא זמר-יוצר ומלחין ישראלי.",
    "pageid": 1356812
  },
  {
    "title": "טור טיילור",
    "extract": "טור טיילור הוא טור חזקות המשויך לפונקציה חלקה ולנקודה כלשהי \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n פנימית לתחום הגדרתה, שמקדמיו מחושבים על ידי ערכי הנגזרות של הפונקציה ב\"נקודת הפיתוח\" \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n של הטור. לעיתים טור טיילור של הפונקציה מתכנס אליה בסביבה כלשהי של נקודת הפיתוח, ובמקרה זה הסכומים החלקיים של הטור, כלומר פולינומים, מקרבים את הפונקציה בסביבה זו. זוהי למעשה הכללה של הקירוב הליניארי (קירוב מסדר ראשון)\n\n  \n    \n      \n        f\n        (\n        x\n        )\n        =\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        c\n        )\n        (\n        x\n        −\n        \n          x\n          \n            0\n          \n        \n        )\n        ≈\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        \n          x\n          \n            0\n          \n        \n        )\n        (\n        x\n        −\n        \n          x\n          \n            0\n          \n        \n        )\n      \n    \n    {\\displaystyle f(x)=f(x_{0})+f'(c)(x-x_{0})\\approx f(x_{0})+f'(x_{0})(x-x_{0})}\n  \n\nשמתקבל על ידי משפט הערך הממוצע של לגראנז'.\nהיתרון העיקרי של טור טיילור הוא האפשרות לחשב באופן מקורב את הערכים של פונקציות מסובכות (כגון סינוס) באמצעות פולינומים, כלומר באמצעות פעולות חיבור וכפל בין מספרים ממשיים. לעיתים ניתן גם לחשב באופן מקורב את הנגזרת והאינטגרל של פונקציות אלה באמצעות חישוב הנגזרות והאינטגרלים של הפולינומים בטור.\nתורה זו העסיקה מתמטיקאים כמו ברוק טיילור וקולין מקלורן. שאיפתם הייתה למצוא קירוב באמצעות פולינומים לפונקציות כמו האקספוננט, הלוגריתם והקוסינוס. כדי לבצע קירוב זה, מנסים למצוא את הפולינום שקרוב מספיק לפונקציה בתחום מסוים, כזה שאת ההפרש (השגיאה) בינו לבין הפונקציה עצמה ניתן להקטין כרצוננו, כך שההבדל בין הפונקציה לפולינום ילך ויהפוך זניח. את המטרה הזו משרתים טורי טיילור, שמתברר כי הפולינומים שמרכיבים אותם מוגדרים באופן יחיד לכל פונקציה ולקירוב מכל סדר. הטור נקרא על שמו של ממציאו ברוק טיילור. טור טיילור המפותח בנקודה \n  \n    \n      \n         \n        \n          x\n          \n            0\n          \n        \n        =\n        0\n      \n    \n    {\\displaystyle \\ x_{0}=0}\n  \n נקרא טור מקלורן (הדמיון בין שם זה לשמו של טור לורן, שהוא הכללה של טור טיילור, הוא מקרי).\nטור טיילור (המפותח בנקודה מסוימת \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n) מתכנס לפונקציה בסביבה מסוימת של \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n אם ורק אם סדרת השאריות שבפיתוח טיילור של הפונקציה אפסה בכל נקודה בסביבה הנ\"ל. במקרה כזה, נאמר שהפונקציה היא אנליטית בנקודה \n  \n    \n      \n         \n        \n          x\n          \n            0\n          \n        \n      \n    \n    {\\displaystyle \\ x_{0}}\n  \n.\n\n",
    "pageid": 165505
  },
  {
    "title": "טלי גוטליב",
    "extract": "טלי (רויטל) גוֹטְלִיבּ (נולדה ב-3 בנובמבר 1975, כ\"ט בחשוון ה'תשל\"ו) היא עורכת דין, וחברת הכנסת העשרים וחמש מטעם מפלגת הליכוד.",
    "pageid": 1797639
  },
  {
    "title": "יהונתן וילוז'ני",
    "extract": "יהונתן וילוז'ני (נולד ב-9 בדצמבר 1995) הוא שחקן ישראלי.",
    "pageid": 1921075
  },
  {
    "title": "יפתח קצור",
    "extract": "יפתח קצור (נולד ב-17 ביולי 1958) הוא שחקן קולנוע ותיאטרון, מפיק, במאי וקולנוען ישראלי. פעיל כיזם, איש עסקים, ואסטרטג עסקי. התפרסם בישראל ובעולם במיוחד בשל גילום דמותו של הנער הרגיש בנצי בסדרת סרטי \"אסקימו לימון\".",
    "pageid": 451678
  },
  {
    "title": "כנף 2",
    "extract": "כנף 2 (כינוי: בסיס שדות האלה) הוא בסיס של חיל האוויר הישראלי. מפקד הבסיס הוא קצין בדרגת אלוף-משנה.\nעל פי האתר GlobalSecurity, הבסיס ממוקם בסמוך למושבים שדות מיכה וזכריה, מערבית לבית שמש. על פי פרסומי האתר, אף שהוא נקרא \"כנף\" ועל אף שלכאורה ממוקמות בו טייסות, הוא אינו בסיס טיסה ואין בו כלל שדה תעופה או מסלול טיסה. על פי האתר ממוקמות בבסיס שלוש טייסות של טילים בליסטיים מסוג \"יריחו\" המסוגלים לשאת גם ראשי קרב גרעיניים. הטייסות הן טייסת 150, טייסת 199 וטייסת 248. לטענת האתר נכרו בבסיס מנהרות ופירים לאחסון טילים ולשיגורם. מניתוח צילומי הלוויין המסחרי איקונוס משנת 2002 וצילומי לוויין הריגול האמריקאי קורונה אשר שוחררו לציבור עולה, על פי טענת הכותבים באתר, כי במקום נמצא גם מאגר תחמושת גדול שיוכל לשמש גם את בסיס תל נוף.\nגם מקורות נוספים טוענים שבסיס \"שדות האלה\" נמצא ליד זכריה והוא משמש כמקום אחסון לטילי יריחו.\nהאזור בו נטען שנמצא הבסיס מכונה במסמכים רשמיים \"שטח אש 209\" ושטחו 12,550 דונם. השטח נמצא בבעלות מדינת ישראל ומיועד לשימוש משרד הביטחון. נכון ל-2005 חלקו מיועד לסוללת חץ וחלקו לחברה הממשלתית \"תומר\" ולחברת תעש מערכות. המרחב האווירי שבסביבת הבסיס מסומן במפות טיסה כאזור אסור לטיסה.\nבצילומי לוויין שנערכו מיד לאחר מתקפת הפתע על ישראל ב-7 באוקטובר 2023, פרצה בבסיס שריפה, ככל הנראה כתוצאה מרקטה ששוגרה על ידי ארגון חמאס. על פי הערכת מנהל פדרציית המדענים האמריקאים במחקר שפורסם בשנת 2022, בבסיס מאוחסנים 46-23 משגרי טילי יריחו במנהרות, אולם ראשי הנפץ מאוחסנים בנפרד במתקן סמוך.",
    "pageid": 193354
  },
  {
    "title": "לאה ינאי",
    "extract": "לאה ינאי מור (נולדה ב-1981) היא רקדנית ישראלית. היא בוגרת להקת בת דור, שימשה כסולנית הבלט הישראלי. במאי 2024 החלה לשפוט בעונה השלישית של \"רוקדים עם כוכבים\", לצד אנה ארונוב, דוד דביר ואלי מזרחי.",
    "pageid": 2346078
  },
  {
    "title": "מאסר עולם",
    "extract": "מאסר עולם הוא גזר דין של מאסר לכל החיים המוטל על המורשעים בעבירות חמורות ביותר, לרוב בגידה או רצח. בפועל, נהוג לקצוב את עונש המאסר למספר של שנים. במרבית המדינות זו צורת הענישה החמורה ביותר (הענישה החמורה ממנה, עונש מוות, קיימת בחלק קטן מהמדינות).",
    "pageid": 16767
  },
  {
    "title": "מבצע עופרת יצוקה",
    "extract": "מבצע עופרת יצוקה היה מבצע צבאי רחב-היקף, שהוביל צה\"ל ברצועת עזה בין 27 בדצמבר 2008 (שבת, ל' בכסלו תשס\"ט) ל-18 בינואר 2009 (יום ראשון, כ\"ב בטבת תשס\"ט), בעקבות ירי רקטות מהרצועה על אזרחים ויישובים במערב הנגב. מטרתו הייתה \"לפגוע קשה בממשלת חמאס על מנת לגרום למציאות ביטחונית טובה יותר לאורך זמן סביב רצועת עזה, תוך חיזוק ההרתעה וצמצום ירי הרקטות ככל שניתן\". בסופו של דבר הוגדרו שלושה יעדים למבצע: הראשון — ליצור רגיעה ביטחונית שתשרוד לאורך זמן; השני — למנוע את יכולת חמאס להתחמש; והשלישי — להחזיר את החייל החטוף גלעד שליט. יעד זה הוגדר, ולא חד-משמעית, רק לקראת סוף המבצע. ב-17 בינואר, לאחר 22 ימי לחימה, הכריזה ישראל על הפסקת אש חד-צדדית, שנכנסה לתוקפה למחרת בשעה 2 לפנות בוקר, וכוחותיה החלו לצאת בהדרגה מהרצועה וסיימו את יציאתם ב-21 בינואר.\nשם המבצע, שהחל במהלך חג החנוכה, לקוח מהשיר \"לכבוד החנוכה\", של חיים נחמן ביאליק.\nהמטרה העיקרית של המבצע, בהמשך לועידת אנאפוליס, הייתה חיסול שלטון החמאס בעזה והעברת השלטון לרשות הפלסטינית. אבל, המטרה של חיסול החמאס לא הושגה וכתוצאה מכך הרשות הפלסטינית לא הסכימה לקבל לידיה את השלטון בעזה. מאותה סיבה, במלחמת חרבות ברזל ב-2024, הוצע לרשות הפלסטינית לקבל לידיה את השליטה על מעבר רפיח, אך אבו-מאזן סירב שכן חמאס לא חוסל וזה מה שהיה יכול להביא למלחמת דמים בין הפלגים.",
    "pageid": 620675
  },
  {
    "title": "מייה שם",
    "extract": "מִיָּה שֵׁם (נולדה ב-29 באפריל 2002) היא אזרחית ישראלית-צרפתייה שנחטפה על ידי ארגון הטרור חמאס במהלך הטבח בפסטיבל נובה ליד רעים, כחלק ממתקפת הפתע על ישראל ב-7 באוקטובר 2023. הסרטון שלה מהשבי ושחרורה לאחר מכן ב-30 בנובמבר התפרסמו בתקשורת הבינלאומית, וסיפורה סוקר בכל רחבי העולם.",
    "pageid": 2294068
  },
  {
    "title": "מין אנאלי",
    "extract": "מין אנאלי הוא פעילות מינית הכוללת גירוי של פי הטבעת והרקטום (בלטינית: Anus).‏ במקרים רבים משמש המונח לתיאור פרקטיקה מינית המשלבת החדרה של הפין או של אביזר מין לתוך פי הטבעת של השותפה או השותף למגע המיני. המונח \"מין אנאלי\" עשוי לתאר כל גירוי מיני של האזור האנאלי – גירוי המתבצע באמצעות היד והאצבעות, באמצעות מין אוראלי או כמשגל אנאלי. מין אנאלי עשוי להיות הדרך העיקרית ליחסי מין, או להילוות לדרכים אחרות של גירוי מיני. על אף שמין אנאלי נתפס לעיתים כייחודי להומוסקסואלים, אין כך הדבר, וזוגות הטרוסקסואלים מתנסים בו אף הם; במחקר שנערך בשנת 2009 בקרב סטודנטים בארצות הברית, רובם הטרוסקסואלים, העיד אחד מכל ארבעה נחקרים כי התנסה במין אנאלי.\nבשל ריבוי כלי דם באזור פי הטבעת, הוא רגיש במיוחד למגע ונחשב לאזור אֵרוֹגני (רגיש לגירוי מיני). נשים וגברים רבים רואים במין אנאלי פעולה מענגת ומהנה, ואף יכולים להגיע באמצעותו לאורגזמה (אצל גברים – דרך גירוי של בלוטת הערמונית, ואצל נשים – בשילוב של גירוי הדגדגן וגירוי פנימי של נקודת ג'י על ידי גירוי הדופן האחורי של הנרתיק); ואולם יש שנרתעים ממנו ומחשיבים אותו ללא-נעים ואף למכאיב ביותר. בקרב גברים המקיימים מין אנאלי, בין עשירית לרבע מדווחים על כאב מסוים באופן קבוע, וכשני שלישים מדווחים שכאב זה בעת חדירה הוא הבעיה העיקרית בחיי המין שלהם. בקרב נשים, חלקן מדווחות כי מין אנאלי נמנה עם הפרקטיקה המינית שהכי פחות מועדפת עליהן, בעקבות סוגיית הכאב. נמצא שחוויית הכאב מושפעת באופן ניכר מגורמים פסיכולוגיים, וכן מטכניקה. מאחר שהקרום הרירי של הרקטום מייצר מעט מאוד חומר סיכה טבעי, נהוג להשתמש בעת משגל אנאלי בחומר סיכה.\nמין אנאלי נחשב למגע מיני הנושא סיכונים משמעותיים; מין אנאלי לא-מוגן (ללא שימוש בקונדום) הוא המסוכן ביותר מבין כל הצורות של יחסי מין. הסיכונים נובעים מהפגיעוּת של הרקמות: חדירה אנאלית עלולה לגרום לקרע ולדימום של הרקמות הרכות ולפגוע בשרירי הרקטום. בנוסף, מין אנאלי יכול לגרום להעברה של מחלות מין.\nכמו מין אוראלי, גם מין אנאלי נחשב בישראל מבחינת הדין הפלילי ל\"מעשה סדום\", שלעניין סימן ה' בחוק העונשין העוסק בעבירות מין, מוגדר כ\"החדרת איבר מאברי הגוף או חפץ לפי הטבעת של אדם, או החדרת איבר מין לפיו של אדם.\" לפי סעיף זה, כאשר פעולה זו נעשית בקטין מתחת לגיל 16, או שלא בהסכמה, או תוך ניצול יחסי מרות, היא מהווה עבירה פלילית. המונח \"מעשה סדום\" משמש לעיתים גם ככינוי גנאי לביצוע יחסי מין שלא לצורכי רבייה, ושימוש זה נגזר ממקורות נוצריים. במדינות רבות יש הגבלות על מין אנאלי, או על כל מין \"שלא כדרך הטבע\". מקור החוקים האלו בהשקפה שרק משגל מהסוג המאפשר רבייה הוא לגיטימי.",
    "pageid": 861219
  },
  {
    "title": "מערך האיסוף הקרבי",
    "extract": "מערך האיסוף הקרבי (לשעבר חיל האיסוף הקרבי, חיל מודיעין השדה או בראשי תיבות: מוד\"ש) הוא מערך מקצועי בחיל הגנת הגבולות בזרוע היבשה של צה\"ל.\nראשיתו בחיל מודיעין שדה שהוקם בשנת 2001. חיל מודיעין השדה פוצל ב-2009 לשתי יחידות: חיל האיסוף הקרבי, שעסק בתחום איסוף המודיעין הקרבי, ומערך מודיעין השדה - האחראי על מחלקות המודיעין בדרג הנפרש, מרמת הגדוד ועד רמת הגיס, שקיים עד היום באגף המודיעין. בשנותיו האחרונות חיל האיסוף הקרבי היה מצוות למערך הגנת הגבולות, יחד עם גדודי חי\"ר גבולות, עד לאיחודם הסופי לחיל הגנת הגבולות ביולי 2020. לחיל המנון שכתב איזי מָן.",
    "pageid": 66041
  },
  {
    "title": "מערך המבצעים המיוחדים",
    "extract": "מערך המבצעים המיוחדים (מ\"מ) הוא מערך באגף המודיעין של צה\"ל, העוסק במבצעים לאיסוף מודיעין. בראשו עומד קצין בדרגת תת-אלוף.\nתפקיד היחידה, לפי מפקד המערך לשעבר, לפתור את ה\"בעיות הגדולות, הביטחוניות, של מדינת ישראל\". עוד לדבריו: \"המ\"מ לא מקבל פקודות ספציפיות, המ\"מ מקבל בעיות. אנחנו לומדים את הבעיה, מפרקים אותה לגורמיה ומביאים את הפתרון. זה יכול לקחת שבוע, חודש או שנתיים\".",
    "pageid": 902097
  },
  {
    "title": "משה",
    "extract": "מֹשֶׁה או משה רבנו הוא דמות מקראית, החשוב בנביאי ישראל. לפי הדתות האברהמיות, משה נבחר על ידי אלוהים להיות מנהיגם של בני ישראל, להוציאם משעבוד מצרים ולמסור להם את התורה, שלפי המסורת נכתבה על ידו לפי נבואה שקיבל מאלוהים.\nבספר שמות מסופר שמשה נבחר על ידי אלוהים כדי להנהיג את בני ישראל בצאתם ממצרים, ושפטם ארבעים שנה בעת מסעם במדבר לארץ כנען, היא ארץ ישראל. במעמד הר סיני הוא קיבל את התורה מאלוהים ומסרה לעם ישראל. נתינת התורה על ידי משה משמעותית ביהדות, ולכן לעיתים התורה מכונה \"תורת משה\", ואף היהדות מכונה \"דת משה\". באופן דומה, יהודי הוא בן דת משה, או בערבית, موسوی (מוסווי; מוסא, משה). כמו כן, האמונה בנבואתו של משה ובהיותו אב לכל הנביאים היא העיקר השביעי בשלושה עשר העיקרים של הרמב\"ם. משה נחשב לנביא מרכזי גם באמונות מונותאיסטיות אחרות, כגון הנצרות והאסלאם. בקרב השומרונים הוא אף נחשב לנביא היחיד אי־פעם.\nעל פי המקרא, ימי ילדותו ונערותו עברו על משה בבית פרעה, שליט מצרים. תקופה משמעותית בחייו עברה עליו במדין ובגיל שמונים חזר למצרים כדי להנהיג את עם ישראל כשאלוהים גאלם מהשעבוד שם. משה לא זכה להיכנס עם בני ישראל לארץ כנען ונפטר לאחר שראה אותה מפסגת הר נבו.",
    "pageid": 7276
  },
  {
    "title": "משה אביגדור עמיאל",
    "extract": "הרב משה אביגדור עמיאל (י\"ב בניסן תרמ\"ב, 1 באפריל 1882 – י\"ג בניסן תש\"ה, 27 במרץ 1945) היה רב והוגה דעות, מראשי תנועת המזרחי והציונות הדתית. כיהן כרב קהילת שומרי הדת באנטוורפן, ולאחר מכן רבה הראשי של תל אביב.",
    "pageid": 74220
  },
  {
    "title": "נבחרת ישראל בכדורסל עד גיל 20",
    "extract": "נבחרת ישראל בכדורסל עד גיל 20 היא נבחרת כדורסלנים ישראלית שגילם אינו עולה על 20 (בעבר גם עד גיל 21 או עד גיל 22, בהתאם לתקנון הטורניר בו היא השתתפה). הנבחרת השתתפה בכל אליפויות אירופה שנערכו, מאז הוחל בקיום טורנירים אלה ב-1992, וכן ב-3 מבין 4 אליפויות העולם שנערכו. ההישג הגדול ביותר של הנבחרת הייתה פעמיים זכייה באליפות אירופה, בשנים 2018 ובשנת 2019, מלבד זאת, זכתה הנבחרת 4 פעמים במקום השני באליפות אירופה, בשנים 2000, 2004, 2017 ו-2023. בנוסף היא השלישית בהיסטוריה שהעפילה ל-3 גמרים רצופים מ-2017 עד 2019 והשנייה בהיסטוריה שזכתה שנתיים ברציפות (2018, 2019). באליפות העולם, ההישג הטוב ביותר היה המקום השביעי ב-2001.",
    "pageid": 658342
  },
  {
    "title": "נתנאלה",
    "extract": "נתנאלה יעקובוב (נולדה ב-7 באוקטובר 1953), המוכרת בשמה הפרטי נתנאלה, היא זמרת ומלחינה ישראלית, הידועה בעיקר בשל להיטים כמו \"היה לי חבר היה לי אח\", \"שיר היונה\", \"ספינת הזכרונות\", \"הליכה לקיסריה\" (\"אלי אלי\"), \"לא דיברנו עוד על אהבה\", \"עוד יבוא היום\" ו\"בן\".",
    "pageid": 365474
  },
  {
    "title": "נתניה",
    "extract": "נְתַנְיָה היא עיר במחוז המרכז, בשרון, השישית באוכלוסייתה בערי מדינת ישראל. נוסדה על ידי קבוצת בני בנימין בשנת 1929 כיישוב לבני המושבות ופועלי הפרדס, והוכרזה כעיר בשנת 1948. נתניה נקראת גם \"בירת השרון\", על שום היותה העיר הגדולה ביותר באזור השרון, וכן \"עיר היהלומים\", בשל תעשיית היהלומים המפותחת שהתקיימה בה בעבר.\nהעיר שוכנת במישור החוף (מחוז מרכז) לחופי הים התיכון, על אדמת כורכר. חוף הים מאופיין בצוקי כורכר גבוהים לאורך כל רצועת החוף של העיר.\nהעיר קרויה על שם הנדבן נתן שטראוס, והיא העיר הגדולה ביותר בישראל ששמה מנציח אדם.",
    "pageid": 7757
  },
  {
    "title": "עמי אילון",
    "extract": "עמיחי (עמי) אילון (נולד ב-27 ביוני 1945) הוא איש ביטחון ופוליטיקאי ישראלי, שכיהן כמפקד חיל הים, כמפקד שייטת 13, כראש השב\"כ התשיעי, כחבר הכנסת וכשר מטעם מפלגת העבודה. אילון עוטר בעיטור הגבורה על חלקו בפשיטה על האי גרין.\nעמד בראש יוזמת \"המפקד הלאומי\" לתמיכה ביוזמת שלום ישראלית-פלסטינית משותפת לו ולסרי נוסייבה. בשנים האחרונות חבר בעמותת \"עתיד כחול לבן\".",
    "pageid": 65488
  },
  {
    "title": "עניין של זמן",
    "extract": "עניין של זמן (נכתב גם כ\"ענין של זמן\") היא סדרת טלוויזיה לנוער ששודרה בשנים 1992–1996 בטלוויזיה החינוכית, תחילה בערוץ הראשון ומאוחר יותר בערוץ 2 (ברצועת \"חינוכית 2\") ובחינוכית 23.\nהסדרה התמקדה בעלילותיהם של תלמידי כיתות י\"א 5 (שתי עונות הראשונות) וי\"ב 2 (שתי העונות האחרונות) בבית ספר תיכון בצפון תל אביב, בבעיותיהם של מתבגרים ועסקה בנושאים כגון: לימודים, גיל ההתבגרות, אהבה, גיוס לצה\"ל, פערים חברתיים, אונס, סמים, הריון מוקדם, בולימיה ועוד. הסדרה נהגה להתמקד בכל פרק בעולמן ובבעיותיהן של דמויות משנה שונות, בנוסף לעלילות המרכזיות שנעו סביב הדמויות הראשיות.\nהסדרה נוצרה על ידי המפיקה והעורכת יפה אורנשטיין, בוימה על ידי הבמאית יעל גרף ונכתבה על ידי רונית ויס-ברקוביץ' וירון זליג ובהמשך התווספו גם כן חיים אידיסיס ואיל שר.\nאת שיר הנושא לסדרה, שנקרא באותו שם, כתב אהוד מנור, הלחין רמי קלינשטיין ושר גידי גוב בשני ביצועים – אחד קצבי לפתיח ואחד נוגה, שהושמע לעיתים בסיום הפרקים. שני הביצועים כלולים באלבומו של גוב \"שירים שהתפזרו\".\nאף על פי שעלילת הסדרה מתבססת על תלמידי תיכון בצפון תל אביב (נרמז על הדר יוסף), חלק מצילומי הסדרה התקיימו בתיכון אהל שם ברמת גן ובאתרים נוספים ברמת גן, כגון: קניון איילון, הפארק הלאומי ופארק הירקון.\nלאחר עלייתו של ערוץ 2 הסדרה עברה להיות משודרת בחינוכית 2 החל מהעונה השלישית.\nשידורים חוזרים של הסדרה התקיימו מפעם לפעם בערוץ חינוכית 23.\nכיום משודרת הסדרה מפעם לפעם בערוץ כאן חינוכית.",
    "pageid": 135456
  },
  {
    "title": "פבלו אסקובר",
    "extract": "פבלו אמיליו אסקובר גוויריה (בספרדית: Pablo Emilio Escobar Gaviria‏; 1 בדצמבר 1949 – 2 בדצמבר 1993) היה עבריין, סוחר סמים ונרקו-טרוריסט קולומביאני. בהיותו הבוס של קרטל מדיין, נחשב לאחד מסוחרי הסמים האכזריים, השאפתניים ובעלי העוצמה הרבה ביותר בהיסטוריה.\nבשיא כוחו דורג על ידי המגזין האמריקאי \"פורבס\" במקום השביעי מבין עשירי העולם, עם הון שהוערך בכ-30 מיליארד דולרים אמריקניים. לפי מספר הערכות, שלט אסקובר ב-80% מסך הקוקאין שהוברח לארצות הברית.\nאסקובר נורה למוות בשנת 1993.",
    "pageid": 394680
  },
  {
    "title": "פונקציות זוגיות ואי-זוגיות",
    "extract": "פונקציות זוגיות ואי-זוגיות הן פונקציות ממשיות בעלות סימטריה מוגדרת ביחס לישר \n  \n    \n      \n         \n        x\n        =\n        0\n      \n    \n    {\\displaystyle \\ x=0}\n  \n (כלומר לציר ה-\n  \n    \n      \n        Y\n      \n    \n    {\\displaystyle Y}\n  \n).",
    "pageid": 294653
  },
  {
    "title": "פרשת השימוש ברוגלה במשטרת ישראל",
    "extract": "פרשת השימוש ברוגלות על ידי משטרת ישראל (הידועה כפרשת פגסוס) עוסקת בשימושה של משטרת ישראל ברוגלת \"פגסוס\", העוקבת אחר טלפונים סלולריים וברוגלות אחרות.\nהפרשיה התפרסמה לראשונה בינואר 2022, כשתומר גנון פרסם תחקיר עיתונאי ב\"כלכליסט\" בו תיאר את השימוש בתוכנה וטען כי השימוש בה נעשה ללא אישור משפטי, בעניינם של אזרחים שנחשדו בעבירות קלות, או לא נחשדו כלל. בעקבות כך הוקם צוות בדיקה בראשות המשנה ליועץ המשפטי לממשלה, עמית מררי, הצוות קבע כי מרבית ממצאי התחקיר אינם נכונים.\nלאחר פרסום ממצאי ועדת מררי, עלו טענות לשימוש נרחב יותר ברוגלות, והועלתה קריאה להקמת ועדת בדיקה ממשלתית שתחקור את הפרשה.",
    "pageid": 2067400
  },
  {
    "title": "קוונטין טרנטינו",
    "extract": "קוונטין ג'רום טרנטינו (באנגלית: Quentin Jerome Tarantino; נולד ב-27 במרץ 1963) הוא במאי, צלם קולנוע, תסריטאי, מחבר, יוצר טלוויזיה, מפיק קולנוע, סופר ושחקן אמריקאי, זוכה שני פרסי אוסקר (מתוך 8 מועמדויות). הוא ידוע כיוצר עלילות לא ליניאריות, עם מלל רב, דיאלוגים חריפים ואלימות קיצונית. מוטיב הנקמה שזור ברבים מסרטיו.",
    "pageid": 15011
  },
  {
    "title": "קופה אמריקה 2024",
    "extract": "קופה אמריקה 2024 (בפורטוגזית: Copa América de 2024) היה הטורניר ה-48 של קופה אמריקה, גביע אליפות אמריקה הדרומית לנבחרות בכדורגל שנערך בארצות הברית, ומאורגן על ידי קונפדרציית הכדורגל של אמריקה הדרומית, CONMEBOL.\nמשחק הגמר נערך ב-14 ביולי 2024 באצטדיון הארד רוק.",
    "pageid": 2183831
  },
  {
    "title": "קורטיזול",
    "extract": "קורטיזול הוא הורמון סטרואידי ממשפחת הגלוקוקורטיקואידים (שעמו נמנים גם הקורטיזון והקורטיקוסטרון), שמופרש בכמות משמעותית יחסית להורמונים אחרים ממשפחה זו. הוא מופרש בגוף מבלוטת יותרת הכליה.",
    "pageid": 21882
  },
  {
    "title": "רביד פלוטניק",
    "extract": "רביד פּלוֹטניק (נולד ב־13 בינואר 1988), שהיה ידוע בעבר גם בשם הבמה נֶצ'י נֶצ' (ነጭ, באמהרית, נֶצ': לבן), הוא ראפר ישראלי.",
    "pageid": 1114954
  },
  {
    "title": "שש בש",
    "extract": "שש בש (בפרסית shesh - שש וטורקית beş - חמש) הוא משחק לוח וקוביות לשני שחקנים. זהו משחק מזל ואסטרטגיה עם חשיבות למיומנות השחקן. לוח המשחק מחולק ל-24 \"תחנות\" בצורת משולשים (מקומות בהם השחקן אמור להניח את אבני המשחק העגולות). לכל שחקן 15 אבני משחק בצבע אחיד, אך שונה מהצבע של היריב (לרוב שחור ולבן). האבנים ממוקמות בתחילת המשחק בצורה אופיינית (ראו תמונות בהמשך להמחשה). על השחקנים לקדם, כל אחד את אבניו, לעבר הרבע האחרון של הלוח בצד הסמוך אליו (מכונה \"בסיס\"). מהלך הקידום (מכונה \"מסע\") מתנהל בכיוונים מנוגדים (לרוב, הלבן נע בכיוון השעון, והשחור נע נגד כיוון השעון). הקידום מתבצע על ידי הטלת קוביות, והשחקן רשאי לקדם את אבניו בהתאם לתוצאת ההטלה. לאחר ששחקן הכניס את כל אבניו לרבע האחרון של הלוח, רשאי השחקן להמשיך בקידום אל מחוץ ללוח. שחקן שסיים להוציא את כל אבניו מהלוח מוכרז כמנצח.\n\nלפי המחקר ההיסטורי, המשחק התפתח מן המשחק המלכותי של אור, מהאלף השלישי לפנה\"ס. שש בש הוא אחד המשחקים העתיקים ביותר שעדיין בשימוש גם בראשית המאה ה-21.",
    "pageid": 1667
  },
  {
    "title": "אברהם",
    "extract": "אַבְרָהָם (במקור: אַבְרָם, מכונה גם אברהם אבינו) הוא דמות מקראית, הראשונה מבין שלושת האבות. אבי יצחק וישמעאל (שלפי הקוראן הערבים העדנאנים הם צאצאיו) ואבי המדיינים, ונכדיו בני יצחק הם יעקב ועשו, שעל פי המקרא הם אבותיהם של בני ישראל, האדומים והעמלקים.",
    "pageid": 2009
  },
  {
    "title": "אורית שחף",
    "extract": "אורית (\"TT\") שחף (נולדה ב-9 באפריל 1971) היא זמרת ישראלית, המוכרת כסולנית להקת היהודים. שחף ידועה בקולה העוצמתי בעל המנעד הרחב.",
    "pageid": 89519
  },
  {
    "title": "אחמד יאסין",
    "extract": "אַחְמַד אִיסְמָעִיל חַסַן יַאסִין (בערבית: أحمد ياسين; 28 ביוני 1936 – 22 במרץ 2004) היה אימאם שייסד והנהיג את ארגון הטרור \"חמאס\", והעניק ביסוס תאולוגי וחותם דתי לטרור. כונה \"השייח' יאסין\" על שום מעמדו כמנהיג תנועת חמאס. חוסל על ידי צה\"ל בסיכול ממוקד במהלך האינתיפאדה השנייה.",
    "pageid": 10824
  },
  {
    "title": "איוב",
    "extract": "אִיּוֹב הוא דמות מקראית, אשר סיפורו האישי מסופר בראשית ספר איוב בפרקים א'-ב', המהווים פתיחה לספר, ובסופו בפרק מ\"ב, ז'-י\"ז. מסופר עליו כי ”הָיָה הָאִישׁ הַהוּא, תָּם וְיָשָׁר וִירֵא אֱלֹהִים וְסָר מֵרָע.”",
    "pageid": 1349168
  },
  {
    "title": "איימי ויינהאוס",
    "extract": "איימי ג'ייד ויינהאוס (באנגלית: Amy Jade Winehouse;‏ 14 בספטמבר 1983 – 23 ביולי 2011) הייתה זמרת-יוצרת יהודייה-בריטית, שהתפרסמה בזכות סגנונה האקלקטי, הכולל תערובת של ז'אנרים רבים, בהם סול, סקא, ג'אז, ורית'ם אנד בלוז.\nאלבומה הראשון של ויינהאוס, Frank, הצליח למדי, הן מסחרית והן בקרב המבקרים במולדתה, הממלכה המאוחדת. האלבום גם היה מועמד לפרס מרקיורי. אלבומה השני, Back to Black, שיצא ב-2006, הוביל לחמש זכיות בפרס גראמי והפך אותה לאמנית הבריטית הראשונה שזכתה בחמישה פרסי גראמי, כולל שלושה מתוך הארבעה הגדולים: \"תגלית השנה\", \"הקלטת השנה\" ו\"שיר השנה\". ב-14 בפברואר 2007 זכתה בפרס המוזיקה הבריטית בקטגוריית \"הזמרת הבריטית הטובה ביותר\".\nויינהאוס נפטרה בביתה בקמדן טאון שבלונדון ב-23 ביולי 2011 מהרעלת אלכוהול.",
    "pageid": 501520
  },
  {
    "title": "אירוויזיון 2025",
    "extract": "תחרות הזמר של האירוויזיון לשנת 2025 (באנגלית: Eurovision Song Contest 2025; בצרפתית: Concours Eurovision de la chanson 2025) תהיה המהדורה ה-69 של התחרות בהפקת איגוד השידור האירופי אשר עתידה להתקיים בשווייץ, המדינה הזוכה של אירוויזיון 2024.",
    "pageid": 2329909
  },
  {
    "title": "אלביט מערכות",
    "extract": "אלביט מערכות בע\"מ היא חברה ביטחונית ישראלית העוסקת בפיתוח ובייצור של מערכות לחימה לכוחות הלוחמים ביבשה, באוויר ובים, בתחומי אלקטרוניקה, אלקטרואופטיקה, ארטילריה, תעופה, לייזר ועוד. החברה והחברות הבנות שלה פועלת במתחמים שונים הפרוסים ברחבי הארץ: קריית שמונה, תל חי, כרמיאל, נוף הגליל, יקנעם עילית, חיפה, טירת כרמל, ירושלים, נתניה, רעננה, רמת השרון, בני ברק, רמלה, חולון, פארק המדע קריית ויצמן בנס ציונה, רחובות, אשקלון, שדרות, באר שבע, ערד ורמת בקע שבנגב. החברה מעסיקה כ־21,000 עובדים ברחבי העולם מתוכם כ-15,000 עובדים בישראל.\nאלביט מערכות מפתחת, משווקת ומבצעת אינטגרציה של מערכות אלקטרוניות ואלקטרו-אופטיות ביטחוניות. החברה מתמקדת בפיתוח מערכות שליטה ובקרה, מערכות מודיעין ותצפית. משרד הביטחון, בתדרוך רשמי לכתבים הגדיר את אלביט [דרוש מקור] כמוקד ידע של מדינת ישראל בתחום הלייזר רב עוצמה. בתחום הלוחמה האלקטרונית הוגדרה אלביט על ידי מדינת ישראל כתשתית ידע לאומית - תלמ\"י.\nבדיווח של אלביט מערכות לבורסה על סיכום שנת העסקים 2021 נמסר כי צבר ההזמנות של החברה עומד על 13.7 מיליארד דולר. הכנסות החברה הסתכמו ב-5.3 מיליארד דולר והרווח הנקי עמד על 368 מיליון דולר.\nאלביט מערכות רכשה את תעש מערכות בשנת 2018 ובשנת 2019 את החטיבה לאמצעי ראיית לילה מהאריס האמריקאית. אלביט מתמחה במערכות הגנה ובהן מערכת דירקם (DIRCM) להגנת מטוסי נוסעים מפני טילים, מל\"טים, רקטות למגוון טווחים, מערכת הגנה אקטיבית לרק\"ם \"חץ דורבן\" ופגזי טנקים ורב תכליתיים וכן קסדות למטוסי קרב, מערכת ראיית לילה וכוונות לרובים. בשנת 2020 דיווחה אלביט מערכות על אודות רכישת ספרטון - חברה אמריקאית המתמחה במערכות ללחימה נגד צוללות. בתחילת אפריל 2021 החברה דיווחה על רכש BAE Systems Rokar המייצרת מערכות ניווט והנחיה לפצצות ורקטות המשולבות ברקטות של חטיבת היבשה/תע\"ש.\nהחברה נסחרת בנאסד\"ק האמריקאית ובבורסה לניירות ערך בתל אביב. ביולי 2010 העניק ארגון \"מעלה\" לאחריות תאגידית דירוג קטגורית פלטינה לחברה. בעל השליטה בחברה הוא איש העסקים מיקי פדרמן. נשיא החברה ומנכ\"לה הוא בצלאל מכליס.",
    "pageid": 117062
  },
  {
    "title": "ארץ ישראל",
    "extract": "ארץ ישראל (בראשי תיבות: א\"י, נקראת בלועזית: פָּלֶשְׂתִּינָה, ובערבית: فلسطين, בתעתיק לעברית: פָלַסְטִין) היא חבל ארץ הנמצא בדרום-מערב יבשת אסיה, באגן הים התיכון ובחלק של המזרח התיכון המכונה הלבנט ומחולק כיום בין מדינת ישראל וממלכת ירדן לפחות, ולפי גבולות רחבים יותר אף בין סוריה, לבנון ואולי מצרים. המינוח המתייחס לשטח בו נחלו שבטי ישראל משני עברי הירדן או לגבולות ההבטחה וארץ ישראל השלמה. ארץ ישראל המערבית חופפת בקירוב לחלק המערבי של פלשתינה-א\"י המנדטורית. ארץ ישראל ממזרח לנהר הירדן בה נחלו שניים וחצי השבטים ובכללה הגולן מכונה בשם עבר הירדן המזרחי. ב-1921 הוציאה בריטניה (שקיבלה מנדט על שני עברי הירדן) את רובו הגדול של עבר הירדן המזרחי מתחום ארץ-ישראל (פלשתינה), וייסדה בו את אמירות עבר הירדן לימים ממלכת ירדן. שטחי רמת הגולן נכבשו על ידי מדינת ישראל מסוריה, במלחמת ששת הימים.\nלארץ ישראל, השוכנת במיקום אסטרטגי בין מצרים, סוריה וחצי האי ערב, נודעה חשיבות רבה מבחינה דתית, תרבותית, מסחרית ופוליטית. מהאלף ה-2 לפנה\"ס ועד לימינו, אוכלסה הארץ על ידי עמים שונים וקבוצות אתניות שונות, בהם כנענים, עברים (יהודים), פלשתים, אדומים, יוונים וערבים, וחלקים ממנה היו תחת שלטונן של אימפריות ומדינות שונות, בהן מצרים העתיקה, ממלכות ישראל ויהודה, אשור, בבל, פרס, מצרים התלמיית, הממלכה הסלאוקית, יהודה החשמונאית, האימפריה הרומית, האימפריה הביזנטית, הערבים המוסלמים, הצלבנים, הממלוכים, העות'מאנים, בריטניה, ישראל, ירדן ומצרים. כיום, בתחום ארץ ישראל המערבית חיים מספר כמעט שווה של יהודים ומוסלמים.\nבארץ ישראל התחולל חלק ניכר מן ההיסטוריה של עם ישראל, ועל פי התנ\"ך היא הארץ אותה הבטיח אלוהים לזרעם של אברהם, יצחק, ויעקב, הקרוי גם בשם \"ישראל\". לכן העם היהודי, \"בני ישראל\", רואים בה מרכז לאומי יהודי. כמו כן, האסלאם והנצרות רואות בארץ ישראל מרכז דתי בעל חשיבות היסטורית רבה.\nהחל מסוף המאה ה-19 ותחילת המאה ה-20 האזור עומד במוקד סכסוך לאומי בין התנועה הציונית לתנועה הלאומית הפלסטינית. כיום, למעט רצועת עזה, כל שטחה של הארץ, שהיה לפני קום המדינה תחת שלטון המנדט הבריטי, נשלט על ידי מדינת ישראל. הקו הירוק הוא גבול המדינה המוכר על ידי הקהילה הבין-לאומית, בעוד בקעת הירדן וחלקים מיהודה ומהשומרון, השוכנים בליבה של הארץ, מוחזקים צבאית על ידי ישראל מאז מלחמת ששת הימים, ומיושבים חלקית בישראלים שהתנחלו באזור. המחלוקת על מעמדו של שטח זה מהווה את אחד מנושאי הליבה של הסכסוך הישראלי-פלסטיני.\nעל פי נתוני הלשכה המרכזית לסטטיסטיקה והמנהל האזרחי, בשנת 2022 יהודים ו\"אחרים\" היוו 49.84% מהאוכלוסייה בארץ ישראל, לעומת 50.16% פלסטינים. עם זאת, הגיאודמוגרף ארנון סופר ציין כי מדדים אלה אינם מביאים בחשבון קבוצות רבות של מי שאינם יהודים, אשר מספרם הכולל מגיע לכ-650 אלף נפש, וכי עובדה זו מורידה את שיעור היהודים בארץ ישראל ל-46%–47% בלבד.",
    "pageid": 1975
  },
  {
    "title": "בן שהר",
    "extract": "בן שׂהר (במקור בן סהר; נולד ב-10 באוגוסט 1989) הוא כדורגלן ישראלי המשחק בעמדת החלוץ.",
    "pageid": 254426
  },
  {
    "title": "ג'וד בלינגהאם",
    "extract": "ג'וד ויקטור ויליאם בלינגהאם (נולד ב-29 ביוני 2003) הוא כדורגלן אנגלי המשחק בעמדת הקשר ההתקפי בריאל מדריד ובנבחרת אנגליה.",
    "pageid": 1859719
  },
  {
    "title": "ג'ונת'ן ג'ייקוב מאייר",
    "extract": "ג'ונת'ן ג'ייקוב מאייר (בהולנדית: Jonathan Jacob Meijer נולד 1981/1982) הוא מוזיקאי ותורם זרע הולנדי. נכון לאפריל 2023, לפי ההערכות יש לו כ-550 ל-600 ילדים.",
    "pageid": 2353042
  },
  {
    "title": "גלעד קריב",
    "extract": "הרב גלעד קָרִיב (נולד ב-30 בנובמבר 1973, ה' בכסלו ה'תשל\"ד) הוא חבר הכנסת מטעם מפלגת העבודה, לשעבר יו\"ר ועדת החוקה, חוק ומשפט של הכנסת. במקצועו עורך דין ורב רפורמי. ממנהיגי היהדות הרפורמית בישראל ומחוצה לה.\nקריב פעיל בזירה הציבורית בנושאי יחסי הדת והמדינה, קידום חופש הדת והמצפון, הקיום המשותף של יהודים וערבים, צדק חברתי, פתרון שתי המדינות והקשר בין ישראל לתפוצות.",
    "pageid": 879652
  },
  {
    "title": "דברים מוזרים",
    "extract": "דברים מוזרים (באנגלית: Stranger Things) היא סדרת טלוויזיה אמריקאית מסוגת דרמת-אימה מבית נטפליקס. הסדרה נכתבה, בוימה והופקה על ידי האחים מאט ורוס דאפר, והופקה בפועל על ידי שון לוי ודן כהן. עלילת הסדרה מתחילה בשנת 1983 וסבה אחר חקירת היעלמותו בנסיבות מסתוריות של נער בעיירה קטנה באינדיאנה. בין השאר, הסדרה משתמשת באלמנטים מיצירותיהם של סטיבן ספילברג, סטיבן קינג וג'ון קרפנטר.\nהעונה הראשונה עלתה לשירות הזרמת המדיה נטפליקס ב-15 ביולי 2016; העונה השנייה עלתה לשירות ב-27 באוקטובר 2017; והעונה השלישית עלתה לשירות ב-4 ביולי 2019. עונתה הרביעית של הסדרה התחלקה לשני חלקים – חלקה הראשון עלה ב-27 במאי 2022 וחלקה השני ב-1 ביולי 2022. לסדרה מתוכננת עונה חמישית ואחרונה.",
    "pageid": 1408539
  },
  {
    "title": "האלופה",
    "extract": "\"האלופה\" היא טלנובלה טלוויזיונית ששודרה החל מ-2 באפריל 2006 ועד לסיומה ב-23 בדצמבר 2009 במשך 3 עונות ו-288 פרקים בחברת HOT. הסדרה עוקבת אחר חייהם של שחקני קבוצת כדורגל ישראלית דמיונית, \"הכח ירושלים\", שלוקחת חלק בליגת העל.",
    "pageid": 168222
  },
  {
    "title": "הבורר",
    "extract": "הבורר היא סדרת טלוויזיה ישראלית, המשלבת דרמת פשע, אלמנטים של קומדיית פשע ודרמה משפחתית. הסדרה שודרה החל מ-27 במאי 2007 ועד לסיומה ב-1 בינואר 2014, במשך 4 עונות ו-45 פרקים, בחברת HOT. הסדרה מגוללת את סיפורו של נדב פלדמן, עובד סוציאלי צעיר, המגלה כי הוא מאומץ ומוצא עצמו בנבכי משפחתו של אביו הביולוגי, ברוך אסולין, מראשי הפשע המאורגן בישראל, המכונה \"הבורר\", עקב פעילותו כבורר בסכסוכי העולם התחתון.\nהסדרה מתמקדת בשילוב בין הדרמטי למותח, בעימות שבין החברה בכללה לנורמות של עולם הפשע, ובמיוחד בנורמות ובקודי ההתנהגות של העולם התחתון. בין השאר מבליטה הסדרה, באופן סאטירי, את הניגוד שבין אופני התנהגות מסוימים של חלק מגיבורי הסדרה (כמו הפגנת אדיקות דתית) ואופני התנהגות אחרים (כמו הזלזול המופגן בחיי אדם).\nיוצרי הסדרה הם רשף לוי, שכתב את כל פרקי הסדרה והמציא את הקונספט שלה, ושי כנות, שביים את כל הסדרה.\nהסדרה שודרה מספר פעמים בשידורים חוזרים בערוצים HOT3 ו-HOT Plus, וזמינה לצפייה בשירות ה-VOD. כמו כן שודרה בחלקה גם בערוץ 2. בשנת 2016 שודרה הסדרה לראשונה ב-yes, בערוץ yes קולנוע ישראלי באפיק 6, ובשנת 2019 גם בערוץ 24.",
    "pageid": 372582
  },
  {
    "title": "הונגריה",
    "extract": "הוּנְגַרְיָה (בהונגרית: ‏‏?‏) היא מדינה ללא מוצא לים הנמצאת במרכז אירופה. גובלת באוסטריה, בסלובקיה, באוקראינה, ברומניה, בסרביה, בקרואטיה ובסלובניה.\nהונגריה הייתה מיושבת מזמנים פרהיסטוריים. שטחה נכלל באימפריה הרומית, ועם נפילתה הייתה יעד לפלישות של שבטי נוודים. המדיארים השתלטו על הארץ במאה העשירית והקימו את ממלכת הונגריה. הממלכה, שקיבלה עליה את הנצרות הקתולית, הגיעה בימי הביניים למעמד של מעצמה אזורית, אך נפלה לידי האימפריה העות'מאנית ב-1526 והייתה תחת שלטונם כ-150 שנה, לאחריהן נכבשה בידי אוסטריה ההבסבורגית. במאה ה-19 השיגו ההונגרים אוטונומיה נרחבת בתוך האימפריה האוסטרו-הונגרית. לאחר תבוסת האימפריה במלחמת העולם הראשונה הפכה הונגריה, על-פי חוזה טריאנון, למדינה עצמאית. במלחמת העולם השנייה ניצבה הונגריה לימין מדינות הציר ובסופה נכבשה בידי הצבא האדום. ברית המועצות השליטה בהונגריה דיקטטורה קומוניסטית, וסייעה לדכא ניסיון התקוממות ב-1956. המשטר הקומוניסטי, שהיה מתון יחסית למדינות אחרות בגוש המזרחי, קרס ללא אלימות ב-1989. בשנת 1999 הצטרפה הונגריה לברית נאט\"ו וב-2004 לאיחוד האירופי.\nפני השטח ברובם מישוריים. שני נהרות גדולים חוצים את הארץ מצפון לדרום – הדנובה והטיסה.\nהשפה הלאומית, הונגרית, (בהונגרית: Magyar) היא ממשפחת השפות הפינו-אוגריות ואינה קרובה לשפות של העמים השכנים. האוכלוסייה אחידה יחסית מבחינה אתנית: כ-95% מן התושבים הם ממוצא אתני הונגרי (מדיארי), והיקף ההגירה למדינה מצומצם.\nהבירה, בודפשט, היא העיר הגדולה והמרכזית במדינה, בפער ניכר. כ-20% מתושבי הונגריה מתגוררים בה.",
    "pageid": 4610
  },
  {
    "title": "היועץ המשפטי לממשלה",
    "extract": "היועץ המשפטי לממשלה הוא עובד מדינה, העומד בראש מערכת אכיפת החוק בישראל. הוא עומד בראש התביעה הכללית, משמש היועץ המשפטי של הרשות המבצעת ומייצג אותה בערכאות. על פי פסיקת בג\"ץ, היועץ המשפטי לממשלה הוא הפרשן המוסמך של החוק כלפי רשויות המנהל, וחוות דעתו מחייבת אותן – כל עוד לא פסק בית המשפט אחרת. זהו אחד התפקידים החשובים ורבי ההשפעה בממשל הישראלי, ומוסד מרכזי בשיטת המשפט הישראלית. על אף חשיבותו, אין חוק אחד המסדיר את מעמדו ותפקידיו, והם נקבעו בחוקים עקיפים, בדוחות של ועדות ציבוריות ובפסיקת בית המשפט העליון. היועץ ממונה לקדנציה אחת בת שש שנים. החל מ-7 בפברואר 2022 מכהנת בתפקיד גלי בהרב-מיארה, והיא האישה הראשונה המכהנת בתפקיד.\nמעמדו של היועץ המשפטי לממשלה התחזק עם השנים, ובפרט לאחר שמנחם בגין נבחר לראש ממשלה, אז החל היועץ להשתתף דרך קבע בישיבות הממשלה.",
    "pageid": 16126
  },
  {
    "title": "הישרדות (תוכנית טלוויזיה ישראלית)",
    "extract": "הישרדות (תחילה נקראה הישרדות 10, על שם הערוץ בו שודרה) היא גרסה ישראלית לתוכנית המציאות הטלוויזיונית האמריקאית \"הישרדות\" (\"Survivor\"). התוכנית בגרסתה הישראלית עלתה לאוויר בערוץ 10, ב-15 בדצמבר 2007, והייתה סדרת הדגל של הערוץ במשך כחמש שנים. באוגוסט 2012, לאחר שערוץ 10 נקלע לקשיים כלכליים, רשת מדיה רכשה את זכויות ההפקה והשידור של התוכנית מידי חברת ההפקה CASTAWAY‏. אך בפועל פורמט התוכנית עבר לידי רשת רק באוקטובר 2014, כאשר ערוץ 10 וחברת CASTAWAY חתמו על הסכם פשרה לאחר שנתיים של מאבק משפטי. מאז התוכנית שודרה בערוץ 2 (תחת הזכיינית רשת), כשמאז הפיצול משודרת בערוץ רשת 13.",
    "pageid": 459099
  },
  {
    "title": "הכנרת",
    "extract": "הכִּנֶּרֶת היא ימה בצפון מזרחה של ישראל זהו אגם המים המתוקים הגדול בארץ ישראל. בעבר סיפקה הכנרת כרבע מצריכת המים בישראל, אך בעקבות ירידת מפלס המים כתוצאה משנות בצורת שפקדו את ישראל, פחתה שאיבת המים מהאגם ומתקני ההתפלה היו לספק המים העיקרי. נכון לעשור השני של המאה ה-21 מספקת הכנרת בין 2 אחוזים מסך הצריכה ל־13 אחוזים. מפלס מי הכנרת משתנה תכופות על פי עונות השנה ובהתאם לשנים גשומות או שחונות ונמצא לרוב בתחום של 209 עד 212 מטרים מתחת לפני הים. בשנות בצורת נחשפים איים בכנרת עקב ירידת המפלס. הכנרת היא הימה המתוקה הנמוכה ביותר בעולם.",
    "pageid": 14159
  },
  {
    "title": "המובילים",
    "extract": "המובילים היא קומדיית מצבים ישראלית לנוער, ששודרה בערוץ לוגי. הסדרה שודרה בין השנים 2007–2009 והופקו לה שלוש עונות על ידי חברת ההפקה \"מטר פלוס\". בעקבות מותו של קלים קמנקו בוטלה העונה הרביעית.",
    "pageid": 374032
  },
  {
    "title": "הפרעה טורדנית-כפייתית",
    "extract": "הפרעה טורדנית-כפייתית או טורדנות כפייתית (באנגלית: Obsessive–compulsive disorder; או בקיצור: OCD) היא הפרעה נפשית המאופיינת בחוזרניות יום יומית של מחשבות פולשניות והתמודדות איתן כך שהתפקוד היום יומי נפגע קשות – או מהפרעה לקשב בשל המחשבות, או מחרדה מתוכן המחשבות, או מהזמן והאנרגיה שמופסדים מההתמודדות עם המחשבות, או מכל אלה יחדיו.\nבמסגרת ההפרעה, כל מחשבה פולשנית מוגדרת כאובססיה, גורמת הסחה ואולי גם חרדה ומצריכה ביצוע פעולה מסוימת כמו זימון מחשבה נגדית (מחשבה המבטלת לוגית את המחשבה הקודמת או מתעלמת ממנה) ו\\או ביצוע פעולה מרחבית מסוימת כמו התוודות בקול רם מול אדם קרוב על תוכן המחשבה ועל ביטולה או ניקיון או טהרה מספר פעמים או כמו פתיחה וסגירה של דלת מספר פעמים עד שמורגש שהיא נסגרה \"טוב\" ועוד; כל פעולה כזו מוגדרת כקומפולסיה ומטרתה להפסיק את ההסחה ואולי גם את החרדה.\nכל אדם סובל לעיתים ממחשבות פולשניות והוא בדרך כלל גם יכול לבטל אותן עם מחשבה נגדית או להתעלם מהן אבל כאשר מחשבות פולשניות הופכות אובססיביות, כלומר מתרחשות באופן יום יומי, לפחות שעה ביום או ברוב היום ופוגעות בתפקוד הכללי ואף ביכולתו להתפרנס ובמיוחד אם מחשבות אלה הן על פגיעה בעצמי או באחר (גם אם פגיעה כזו לא מתרחשת כלל והמחשבה עליה מבוטלת במחשבה נגדית פעם אחר פעם) הוא חווה הפרעה טורדנית-כפייתית במסגרתה הוא מפסיד כמות גדולה של זמן ואנרגיה בשל האובססיות והקומפולסיות או בשל החרדה הכבדה בהיעדר הקומפולסיות אשר יכולה לגרום סיבוכים רפואיים.\nהפרעה טורדנית-כפייתית שבה קורים התקפי אובססיות חריפים ושאינה מטופלת כיאות יכולה להוביל להתקפי פאניקה, דיכאון קליני ועוד ואף לדחפים אובדניים וניסיונות התאבדות ובמקרים כאלה היא מצריכה טיפול מיידי והשגחה מתמדת על הסובל – השגחה שלעיתים רק בית חולים פסיכיאטרי יכול לספק.\nהגורמים להפרעה טורדנית-כפייתית הם נושא שנוי במחלוקת אך ישנה הסכמה שהם קשורים לחוסר איזון כימי במוח שמקורו יכול להיות תרופתי (תרופות מסוימות יכולות לגרום להפרעה טורדנית-כפייתית כתופעת לוואי שלהן). מצב זה יכול להיות מוחרף ממצבים כמו פוסט טראומה או בדידות או חוסר תעסוקה או היעדר עקרונות קוגניטיביים (עקרונות חשיבה) שיכולים למנוע מההפרעה להפריע באופן משמעותי למהלך החיים.\nטיפול נפוץ להפרעה טורדנית-כפייתית יכול להיות מושג בעזרת טיפול קוגניטיבי-התנהגותי (CBT) שמטרתו, לכל הפחות, ללמד עקרונות קוגניטיביים שנועדו לעזור בהתמודדות עם האובססיות, או בעזרת טיפול תרופתי או בעזרת שילוב של שניהם.\nבבתי חולים פסיכיאטריים בהם הטיפול הוא בדרך כלל משולב (CBT ותרופות), לעיתים משולב איתם גם טיפול בהבעה ויצירה.\nעם חלוף השנים מתפרסמת בנושא גם יותר ויותר ספרות מחקרית לפיה חסרים תזונתיים בוויטמיני B כגון ויטמין B12 וכן במספר נוטריאנטים נוספים כמו אינוזיטול , יכולים להחריף את הבעיה אם לא לגרום לה ולכן ייתכן ויהיו גם אלמנטים תזונתיים בטיפול.",
    "pageid": 9804
  },
  {
    "title": "הפרעת דחק פוסט-טראומטית",
    "extract": "הפרעת דְּחָק פוסט־טראומטית (או הַלֶּמֶת; רווח גם התרגום הפרעת דחק בתר־חבלתית; באנגלית: Post-Traumatic Stress Disorder; PTSD) או פוסט־טראומה, היא הפרעה פסיכיאטרית מתחום ההפרעות הקשורות לטראומה וגורמי דחק, המאובחנת כאשר תסמיניה נמשכים מעל לארבעה שבועות. פוסט־טראומה עלולה להיווצר בעקבות חשיפה לאירוע טראומטי הכרוך בסיכון ממשי לאדם או לסובבים אותו. לדוגמה: תאונת דרכים, אונס, פיגוע טרור, קרב, שוד, תקיפה מינית, אלימות, שרפה וכדומה.\nאנשים עם פוסט-טראומה סובלים מתחושות של פחד, חרדה וחוסר אונים, מזיכרונות פולשניים של האירוע, מניסיונות להימנע ממה שמזכיר את האירוע ומעוררות מוגברת. כל אלו עלולים לפגוע באופן חמור בתפקודם של הסובלים מן ההפרעה וביכולתם לנהל חיי שגרה תקינים.\nכ-10% מהתושבים בישראל סובלים מפוסט־טראומה, מנסיבות צבאיות ואחרות. מודלים למניעת פוסט־טראומה בקרב נפגעי הלם משלבים הבעת מחויבות להישאר עם הנפגע, עידודו לבצע פעולות פשוטות, בקשה למענה על שאלות רציונליות והבנייה של רצף האירועים. הטיפול לאחר קבלת האבחנה יכול להתמקד בטראומה עצמה או בהתמודדות עם ההווה.",
    "pageid": 10009
  },
  {
    "title": "הקרן החדשה לישראל",
    "extract": "הקרן החדשה לישראל (באנגלית: New Israel Fund ובראשי תיבות: NIF) היא מלכ\"ר אמריקאי ששם למטרה את קידום השוויון והדמוקרטיה בישראל. הקרן מעניקה תמיכה כספית למאות ארגונים שאת פעילותם היא רואה כמקדמי זכויות אדם, דו-קיום בין יהודים לערבים, זכויות בני מיעוטים בישראל, קהילת הלהט\"ב, פמיניזם ונושאים סביבתיים. החברה רשומה כמלכ\"ר בארצות הברית, בקנדה ובבריטניה ויש לה סניפים גם באוסטרליה ובמדינות באירופה. הייתה רשומה בישראל כעמותת \"ניו ישראל פאנד\" עד שבשנת 1995 ביקשה למחוק את רישומה בישראל. בינואר 2006 זכתה הקרן החדשה והזרוע הביצועית שלה להכרה מהאו\"ם כארגון שפועל ברוח מגילת האו\"ם ומקדם את ערכיה.\nזוהי הקרן הגדולה ביותר התומכת בארגוני זכויות אדם בישראל. הוצאות הקרן בין השנים 2014 ו-2019 היו כ-30 מיליון דולר לשנה. לצד חלוקת המענקים הכספיים מפעילה הקרן את \"שתיל\", המספק שירותי תמיכה וייעוץ לעמותות וארגונים - בפרט לאלה הממומנים על ידי הקרן החדשה לישראל.\nמאז 2023, נשיאת הקרן החדשה לישראל היא רחל ליאל. מנכ\"ל הקרן החדשה הוא דניאל סוקאץ', ומנכ\"ל הסניף בישראל הוא מיקי גיצין.\n\n\"הקרן החדשה לישראל\" הוקמה בקליפורניה ב-1979 על ידי בני-הזוג ג'ונתן כהן ואלנור פרידמן מגייסי תרומות. כהן, פעיל ציבור שנולד וגדל בדרום-אפריקה, התגורר בישראל בשלהי שנות השישים, ובמסגרת עבודתו ביקר בישראל בשנות השבעים. הוא סיפר כי \"היה מספר נכבד של תורמים בגילנו שהרגישו מנוכרים מתמיכה בישראל, ולא התייחסו בחיוב למגבית היהודית המאוחדת כהוריהם וסביהם\". הקמת הקרן הייתה \"הרעיון שלנו לדרך לעירוב אנשים בפילנתרופיה יהודית... על בסיס הניסיון (הפילנתרופי) שלנו, הבנו שכמויות קטנות של כסף יכולות להביא לשינויים גדולים\".\nיחד עם אלווין באום, ראש ברית הלהט\"ב בפדרציה היהודית של סן פרנסיסקו, ונעמי לאוטר, מנהלת אזורית של איפא\"ק, הם הגיעו לישראל כדי לבחון הקמת קרן חדשה. שניהם הצטרפו לחברים המייסדים של הקרן שנרשמה בארצות הברית. מטרת הקרן הייתה לתמוך בארגוני חברה אזרחית הדומים בתפיסת פעולתם לארגוני חברה אזרחית אמריקאיים וזאת בניגוד לחלק ניכר מהארגונים, בעשורים הראשונים למדינה, שהיו משויכות למפלגות השונות וקיבלו מימון דרכן.\nהסניף הישראלי נרשם ב-1980 לפי פקודת החברות כחברה מסוג \"חברת חו\"ל\" בשם \"ניו ישראל פונד\", והוקמה עמותה ישראלית שנשאה את אותו שם. בשלוש השנים הראשונות הסכומים שעמדו לרשות הקרן היו מצומצמים יחסית.\nב-1982 הגיעה הנהלת הקרן למסקנה שדרוש שינוי יסודי בדרכי פעולתה. לאחר קיום דו-שיח עם הארגונים הממומנים על ידיה, החליטה הנהלת הקרן שהשינוי הדרוש הוא מעבר מסיוע מימוני בלבד למודל משולב של מימון, ייעוץ והכוונה, ולשם כך הוקמה עמותה נוספת ששימשה כאגף המבצעי של הקרן בשם \"שתיל - שירותי תמיכה וייעוץ לקידום שינוי חברתי\" על ידי שרה קרניאל, שעמדה בראשה בשנים 1982–1983. אחריה שימשה בתפקיד זה שרי ריבקין עד 1998. בשנת 1985 גדל תקציב סניף הקרן בישראל ל-25,000 דולר. פעילות \"שתיל\" התרחבה באותה תקופה וכללה גם הכשרת אנשי דוברות ויחצ\"נות בקרב הארגונים להם סייעה[דרוש מקור]. ב-1987 נפתח סניף הקרן בחיפה. באותה השנה, לראשונה השתתף ראש הממשלה, יצחק שמיר, בפעילות הקרן: כנס של האגודה הישראלית למען יוצאי אתיופיה בדרישה להעלאת בני משפחה נוספים ארצה.\nבשנת 1995 פנו נציגי הקרן לרשם העמותות בבקשה למחוק את שתי העמותות \"ניו ישראל פונד\" ושתיל, ומאז מנוהלת הפעילות על ידי הקרן בארצות הברית שרשומה בישראל כ\"חברה זרה\", ומפעילה מטעמה את שתיל.\nבין השנים 2002–2008 כיהן כנשיא הקרן פטר אדלמן. לפניו כיהנו בתפקיד זה ד\"ר מרדכי בר-און ופרופ' יורם פרי. בשנת 2008 מונתה לנשיאת הקרן נעמי חזן שכיהנה כחברה בהנהלת הקרן בין השנים 1993–1992 עד לבחירתה לכנסת, ומשנת 2007. בשנים 2012–2015 הנשיא היה הרב בריאן לורי, ובשנים 2015–2018 עו\"ד טליה ששון.\nבין השנים 1991–1997, אבינעם ערמוני שימוש כמנכ\"ל הסניף הישראלי. בנובמבר 2009 החליפו דניאל סוקאץ' ורחל ליאל את לארי גרבר ואליעזר יערי בתפקידי מנכ\"ל הקרן ומנכ\"ל הסניף בישראל, בהתאמה. מיקי גיצין החליף את רחל ליאל ביולי 2017.\nלמחרת ניצחונו של אהוד ברק בבחירות לראשות הממשלה ולכנסת ה-15 שלח מנכ\"ל הקרן בישראל, אליעזר יערי, מכתב באנגלית לתורמים אמריקאים ולצוות הקרן, שבו כינה את קואליציית נתניהו: \"קואליציה ביזארית שגילמה סטגנציה פוליטית, הידרדרות מוסרית, וקלריקליות דתית וחברתית\", הציג את הקרן כגורם ברור בהבסתו, והתייחס לשמה באמירה \"אנו הקרן החדשה לישראל ויש ביכולתנו להיות כוח חשוב ביצירתה של ישראל חדשה\" (על פי תרגומו של אמנון לורד).\nבספטמבר 2011 פרסם אתר ויקיליקס מסמך מסווג שנשלח משגרירות ארצות הברית בישראל לוושינגטון המסכם פגישה שנערכה בפברואר 2010 בין חדווה רדובניץ', סמנכ\"לית הקרן, עם היועץ הפוליטי של השגרירות. במסמך צוטטה רדובניץ' אומרת \"בתוך מאה שנה ישראל תהיה בעלת רוב ערבי, אך היעלמותה של המדינה היהודית לא תהיה הטרגדיה שהישראלים חוששים ממנה, משום שהיא תהפוך לדמוקרטית יותר\". הקרן החדשה לישראל הגיבה שרדובניץ' עזבה את הארגון משום שדעותיה האישיות סטו מנקודת המבט של הארגון.\nלמחרת ניצחונו של דונלד טראמפ בבחירות לנשיאות ארצות הברית, פרסם מנכ\"ל הקרן החדשה, דניאל סוקאץ', מכתב פומבי מטעם הקרן תחת הכותרת \"העולם לקח צעד ענק לאחור\", בו הביע את אבלו וחרדתו על ניצחון טראמפ.\nבעבר הופיע בדף השאלות והתשובות של הקרן החדשה, כי היא מתנגדת לכיבוש הישראלי ביהודה ושומרון. בהמשך הניסוח שונה ונאמר שם שהארגונים שהקרן תומכת בהם עושים זאת \"מתוך אהבה למדינה ורצון להסיר מעל ישראל את הגיבנת המוסרית של השליטה בעם אחר\".\nבתחילת 2023 קבעה עיריית ירושלים שהקרן החדשה לישראל היא \"גוף פוליטי\", ובהתאם לכך נמנעה מלתת הנחה בארנונה לאחת מהעמותות שנתמכות על ידי הקרן.\n\nעיקר פעולתה של הקרן החדשה לישראל היא חלוקת מענקים לארגונים, כאשר התוכנית המרכזית שלה היא ,\"הגנה על המרחב הדמוקרטי\" . על פי דוח הקרן מ-2010, מאז היווסדה ב-1979 היא העניקה יותר מ-250 מיליון דולר לכ-850 ארגונים. 30% מהכספים שחילקה הקרן בשנת 2007 הופנו לארגונים הפועלים בקרב ערביי ישראל. מלבד הסניף הראשי בירושלים, מפעילה הקרן סניפי משנה, באמצעות שתיל, בבאר שבע, בחיפה, בלוד ובבאקה אל-גרביה. נכון ל-2010 מועסקים במסגרת הקרן החדשה לישראל ושתיל 130 עובדים.\nמלבד תמיכה בארגונים, הקרן תומכת גם בקואליציות של ארגונים, למשל הפורום לדיור ציבורי, ובמאבקים ציבוריים ספציפיים. כך למשל תרמה הקרן ביולי 2011 כ-35,000 ש\"ח למאהלים עבור מחאת האוהלים ובינואר 2014 תרמה 3,000 דולר למימון הפגנה של מסתננים מאפריקה בכיכר רבין בתל אביב. הקרן החדשה לישראל אף סייעה להקמת מרכזי הסיוע הראשונים לנפגעי ונפגעות תקיפה מינית.\n\nבמרוצת השנים תמכה הקרן בארגונים ישראליים רבים. אלו הארגונים שמקבלים תמיכה מהקרן בשנת 2023:\n\nבין השאר מממנת הקרן את פרויקט \"בועטים את הגזענות והאלימות מהמגרשים\", המופעל בשיתוף מינהל הספורט של משרד התרבות והספורט, המשרד לביטחון הפנים, וההתאחדות לכדורגל בישראל במטרה להפחית את הגזענות והאלימות בספורט.\nהקרן שותפה עם פרויקט תגלית בארגון מסלול סיורים מיוחד במסגרת הפרויקט, בשם: \"גלו את ישראל: שלום, פלורליזם וצדק חברתי\".\n\n ערך מורחב – שתיל (ארגון)\nבשנת 1982 יזמה הקרן החדשה לישראל את הקמת \"ארגון שתיל\", המייעץ לעמותות הנתמכות על ידה.\n\nבשנים 1984–2017 הפעילה הקרן תוכנית דו-שנתית במסגרתה העניקה מלגת לימודים למשפטנים ישראלים היוצאים ללימודי תואר שני במשפטים בארצות הברית, תוך התמחות בזכויות האדם. משתתפי התוכנית זכו למלגה הכוללת את מימון שכר הלימוד, הוצאות הנסיעה והוצאות המחיה בארצות הברית. לאחר חזרתם לישראל שובצו משתתפי התוכנית לעבודה במשך שנה באחד מהארגונים העוסקים בתחומי זכויות האזרח בישראל. בשנה זאת מקבלים המשתתפים משכורת חודשית מהקרן. בראש ועדת ההיגוי של התוכנית עומד עו\"ד יהושע שופמן. עם משתתפי התוכנית בעבר נמנו עורכי הדין אביגדור פלדמן, חסן ג'בארין, דן יקיר, ד\"ר יובל קרניאל, ד\"ר נטע זיו ועו\"ד שמאי ליבוביץ.\n\nבשנת 2006 שודרה בערוץ 2 הסדרה \"כנגד כל הסיכויים\" שהופקה על ידי שידורי קשת בשיתוף הקרן החדשה לישראל. בכל אחד משלושה עשר פרקי הסדרה הובא סיפורו של פעיל ומנהיג חברתי באחד הארגונים.\n\n\"פרס הרמן שוורץ\" הניתן למשפטן עבור \"הישגים בולטים בתחום זכויות אדם וקידום צדק חברתי\". הפרס על שמו פרופ' הרמן שוורץ שייסד את תוכנית המשפטנים של הקרן.\nפרס עבור פעילות התורמת לדו-קיום בין יהודים לערבים בישראל על שמה של ישראלה גולדבלום, ממקימי שלום עכשיו וסגנית נשיא הקרן החדשה לישראל.\nהפרס לשינוי חברתי והעצמת נשים על שם יפה יערי.\nפרס \"אמת לכוח\" על שם ביל גולדמן. בשנת 2023 הוענק לנסר נוואג'עה שהקדיש את חייו למאבק נחוש על זכויותיהם של בני עמו\". בשנת 2024 הוענק לעינב צנגאוקר, אמו של מתן צנגאוקר שנחטף מנחל עוז לעזה, בזכות היותה סמל ודוגמה לגבורה אזרחית רבת עוצמה. צנגאוקר מהווה השראה לציבור רחב, שלא שוכח את מצוות פדיון שבויים.\n\nהקרן החדשה לישראל יצרה שותפות עם קרן פורד ומנהלת עבורה את קרן פורד ישראל החל משנת 2003. במסגרת שיתוף הפעולה בין הקרנות העבירה קרן פורד מענקים בסך 40 מיליון דולר דרך הקרן החדשה לישראל. 20 המיליון הראשונים ניתנו לחלוקה בתקופה של חמש שנים, שבסיומם ניתנו 20 מיליון נוספים לחמש שנים נוספות, ובסופן אמורה קרן פורד להפסיק לתרום באמצעות הקרן החדשה לישראל. התרומה מקרן פורד מהווה כשליש מסך התרומות שמקבלת הקרן בשנים אלו. מענקיה של קרן פורד בישראל מופנים למטרות של קידום \"זכויות אדם ואזרח, צדק חברתי ויוזמות פתרון של הסכסוך הישראלי-ערבי\". את קרן פורד בישראל מנהל אהרן בק.\nהקרן נתמכה על ידי האיחוד האירופי. ב-2006, למשל, העביר האיחוד האירופי לקרן כ-700,000 דולר[דרוש מקור].\n\"קרן דפנה\" על שם פרופ' דפנה יזרעאלי, פעילה פמיניסטית ומראשי הקרן החדשה לישראל. הקרן תומכת בפרויקטים המקדמים מנהיגות נשים וערכים פמיניסטיים.\n\nבקרב הימין הישראלי הפך קשר עם הקרן החדשה לישראל, ובפרט קבלת מימון ממנה, לאות גנאי. פוליטיקאים מהימין, ובראשם ראש הממשלה בנימין נתניהו, טענו שמדובר בקרן אנטי ציונית. באפריל 2018 נתניהו טען שהקרן היא הגורם המרכזי שהפעיל לחץ אירופי על ממשלת רואנדה לסגת מההסכם להחזרת מסתננים מאפריקה לתחומה. הוא הוסיף כי מטרת העל של הקרן היא מחיקת הצביון היהודי של ישראל והפיכתה למדינת כל אזרחיה, לצד מדינת לאום פלסטינית נקייה מיהודים בקווי 67' שבירתה ירושלים\". נשיאת הקרן הכחישה שהארגון פנה לרואנדה או לגורמים אירופאים והוסיפה כי \"ראש הממשלה עבר הערב כל קו אדום בהסתה נגד הקרן החדשה לישראל\". בהודעה שהוציאה מפלגת הבית היהודי בשנת 2015 נכתב כי הקרן פוגעת \"בחיילי צה\"ל ובכל אינטרס ישראלי\".\nבתחילת 2010 תנועת \"אם תרצו\" יצאה במסע פרסום נגד הקרן ונשיאתה, נעמי חזן, בטענה שהקרן תומכת בארגונים המגישים תביעות נגד קציני צה\"ל מחוץ לישראל בהאשמה של פשעי מלחמה, ובתמיכה בארגונים שסיפקו נתונים לוועדת גולדסטון. הקרן פרסמה מסמך תגובה לטענות \"אם תרצו\", ובו טענה שהמסמך של \"אם תרצו\" הוא מניפולציה שקרית.\nארגון NGO Monitor הלין במכתב פומבי למנכ\"לית הקרן רחל ליאל, נגד ארגון השמאל הרדיקלי \"קואליציית נשים לשלום\" המשתתף בקמפיין ה-BDS נגד ישראל וכנגד תמיכת הקרן בו. בעקבות זאת הופסקה הזרמת המענקים ל\"קואליציית נשים לשלום\" והקרן דרשה מהם להסיר את שמה מרשימת התורמים באתר. בתגובה האשימה הקואליציה את הקרן ב\"כניעה למסע ההסתה\".\nמוסדות הקשורים בתנועת \"הקיבוץ הדתי\", ובהם \"קרן הרצוג\" ונאמני תורה ועבודה, קיבלו תקציבים מהקרן. בפברואר 2011 קראה תנועת \"הקיבוץ הדתי\" למוסדות אלה שלא לקבל כספים מהקרן, בשל המטרות שלטענתה הקרן מנסה לקדם. באוגוסט 2018 פתח ארגון \"חותם\" במסע פרסום נגד עמותות ואישים דתיים שקיבלו מימון מהקרן ופעלו לפי הקמפיין למען מטרות כהפרדת הדת מהמדינה, וקרא לציונות הדתית להתנתק מהם. על מסע הפרסום נמתחה ביקורת על ידי אותם ארגונים.\nב-2016 החליט ארגון השמאל \"מולד\" לוותר על תקצוב מהקרן החדשה בנימוק שהקרן החדשה משתפת פעולה עם ארגונים אנטי-ציוניים.\nמנגד פרסמו אנשי רוח, ובהם הסופר א. ב. יהושע והמחזאים יהושע סובול ועדנה מזי\"א, עצומה שבה הביעו \"שאט נפש ממסע ההסתה והשנאה המתנהל בשבועות האחרונים נגד הקרן החדשה לישראל ונגד ארגוני זכויות האדם בישראל\". מספר אמנים וחברי כנסת ערכו אירוע תמיכה בקרן החדשה לישראל. בעקבות הביקורת נגדה יצאה הקרן במסע פרסום תחת הכותרת \"לא נסתום\" שבמסגרתו הועלה אתר אינטרנט בשם זה וגויסו בלוגרים על מנת שישתתפו במאבקה של הקרן. העיתונאי האמריקאי אדווין בלאק אמר שהקרן מממנת כ-800 ארגונים שהמטרות של מרביתם טובות, אך 80 מהם הם ארגונים פוליטיים הפועלים נגד ישראל.\n\n אתר האינטרנט הרשמי של הסניף הישראלי של הקרן החדשה לישראל\nשרה ליבוביץ דר, הנדיב הלא ידוע, באתר הארץ, 19 בפברואר 2003\nיפעת ארליך, תחקיר מיוחד: המשפחה הסודית, באתר News1 מחלקה ראשונה, 5 במרץ 2010\nציפי שמילוביץ', בראש הקרן, באתר ynet, 29 ביוני 2012\nצביקה קליין, מקור ראשון, מנכ\"ל הקרן החדשה: \"שוברים שתיקה\" הם פטריוטים, באתר nrg‏, 19 ביוני 2015\n הקרן החדשה לישראל, לתפארת מדינת ישראל, באתר TheMarker‏, 12 בפברואר 2017\nישראל רוזנר ואיתי רום, תוכנית התחקירים המקור:\nהקרן החדשה לישראל נחשפת – מאחורי הקלעים של הארגון המושמץ במדינה (פרק ראשון), באתר nana10‏, 2 בנובמבר 2017 \nמי הם היהודים שנאבקים ב\"קרן החדשה\" מעבר לים? (פרק שני), באתר nana10‏, 9 בנובמבר 2017 \n עמירה הס, \"בוגדת? מה, הם מתכוונים אלי?\" טליה ששון מסכמת כהונה כנשיאת הקרן החדשה, באתר הארץ, 4 באוקטובר 2018\nארבעה עשורים של תקווה: הקרן החדשה לישראל חוגגת 40 שנות פעילות, באתר הארץ, 2 בספטמבר 2019\n הקרן החדשה לישראל, דף שער בספרייה הלאומית\n הקרן החדשה לישראל, ברשת החברתית פייסבוק\n הקרן החדשה לישראל, ברשת החברתית אקס (טוויטר)\n הקרן החדשה לישראל, ברשת החברתית אינסטגרם\n הקרן החדשה לישראל, סרטונים בערוץ היוטיוב\n הקרן החדשה לישראל, באתר פליקר",
    "pageid": 305168
  },
  {
    "title": "הרבנות הראשית לישראל",
    "extract": "הרבנות הראשית לישראל היא המוסד הרבני העליון הרשמי של מדינת ישראל. תחומי אחריותה כוללים מינוי רבנים ודיינים, קביעת תקנות, הפעלת מערכת הכשרות הממלכתית ועוד.\nחוק הרבנות הראשית לישראל ה'תש\"מ–1980 מעניק את סמכויות הרבנות הראשית למועצת הרבנות הראשית ומונה בין תפקידיה:\nמתן תשובות וייעוץ בענייני הלכה לציבור השואלים; קירוב הציבור לערכי התורה והמצוות; נתינת תעודות כשרות למסעדות, בתי עסק ומוסדות ציבוריים; מתן כשירות לרבנים לכהן כדיינים, רבני ערים ורבנים רושמי נישואין; פיקוח על יבוא בשר כשר לארץ, וכן כל פעולה נוספת הדרושה לביצוע תפקידיה על פי כל דין.\nבראש הרבנות הראשית עומדים שני רבנים הראשיים. אחד מהם עומד בראש מועצת הרבנות הראשית והשני בראש בית הדין הרבני הגדול. מערכת הרבנות הראשית לישראל פועלת מכוח חוק הרבנות הראשית לישראל, ה'תש\"ם–1980.\nהרבנות הראשית היא ממשיכת דרכה של 'הרבנות הראשית לארץ ישראל' שייסד הרב אברהם יצחק הכהן קוק בתקופת המנדט הבריטי, ב־1921. בעבר שכנה הרבנות הראשית בבניין היכל שלמה ששמו הפך לשם נרדף לה. כיום היא שוכנת בשכונת רוממה סמוך לכניסה הראשית לירושלים.",
    "pageid": 39309
  },
  {
    "title": "ויקיפדיה",
    "extract": "ויקיפדיה (באנגלית: Wikipedia) היא אנציקלופדיה מקוונת רב-לשונית, המבוססת על תוכן חופשי ומשתמשת בטכנולוגיית ויקי. ויקיפדיה היא האנציקלופדיה הכללית הגדולה והפופולרית ביותר באינטרנט. מאחורי האתר עומדת קרן ויקימדיה, מוסד ללא כוונת רווח שמרכזו בארצות הברית. הקרן נותנת את שירותי המעטפת לקיום האתר, כגון תחזוקת שרתים, אך היא אינה מתערבת בניהול האתר, ומאפשרת לקהילת הוויקיפדים לקבל החלטות עצמאיות בנושאי התוכן. מוטו האתר הוא \"ויקיפדיה – האנציקלופדיה החופשית\", כאשר \"חופשי\" פירושו חופשי לעיון ללא כל מגבלה, חופשי לעריכה וחופשי להעתקה ולהפצה. תוכן האתר מוגש תחת הרישיון החופשי CC-BY-SA.\nויקיפדיה הושקה ב-15 בינואר 2001 כמיזם מיקור המונים על ידי ג'ימי ויילס ולארי סנגר. סנגר בחר את שם האתר אשר הוא שילוב של המילה \"ויקי\" (אשר פירושה בהוואית \"מהיר\") ו\"אנציקלופדיה\". בעוד שבתחילת הדרך הייתה קיימת רק אנציקלופדיה בשפה האנגלית, לאורך השנים פותחו מהדורות בשפות רבות אחרות לוויקיפדיה. הוויקיפדיה האנגלית היא המהדורה הגדולה ביותר של ויקיפדיה מבין כל 301 המהדורות של ויקיפדיה. נכון לנובמבר 2020, יש בוויקיפדיה למעלה מ-59 מיליון ערכים אם מסכמים את הערכים בכל השפות בהן היא כתובה. למעלה מ-6.5 מיליון ערכים כתובים בוויקיפדיה האנגלית, ואלה מהווים כ-11.1% ממספר הערכים הכללי. כמות פעולות העריכה שנעשו בכל הדפים והערכים יחדיו עולה על 2.4 מיליארד. באתר רשומים למעלה מ-78.5 מיליון משתמשים ויש בו למעלה מ-2.5 מיליון תמונות חופשיות.\nבשנת 2006 נכתב במגזין \"טיים\" כי המדיניות של ויקיפדיה שמאפשרת לכל אדם לערוך ערכים הפכה את ויקיפדיה לאנציקלופדיה הגדולה ביותר ואולי אף הטובה ביותר בעולם, והיא עדות לחזון של ג'ימי ויילס.\nלאורך השנים הועלו ביקורות שונות על ויקיפדיה המתייחסות בעיקר לשתי טענות מרכזיות – הטענה הראשונה נוגעת לעובדה שהאנציקלופדיה ניתנת לעריכה על ידי כל אחד ורבים טוענים שבשל כך ויקיפדיה מתקשה להיות אנציקלופדיה אמינה, וכי הדבר מפחית את חשיבותה כמקור עליו אפשר להסתמך ולהפנות. הטענה השנייה היא על כך שוויקיפדיה עשויה להיות מושפעת מהטיה מערכתית, ועלולה להיות כפופה למניפולציה ולספינים בנושאים שנויים במחלוקת. יש הטוענים כי הדינמיקה בין עורכי האתר איננה תמיד מוצלחת, ומערערת על המטרות שבגינן האתר נוצר כמוקד מידע חופשי, אמין, מאוזן ואובייקטיבי המשוחרר, ככל האפשר, מהטיות אידאולוגיות מסוגים שונים.",
    "pageid": 186126
  },
  {
    "title": "זה אני (מחזמר)",
    "extract": "זה אני הוא מחזמר להיטים ישראלי מאת מאור זגורי, המבוסס על שיריו של הזמר אייל גולן. המחזמר עלה לראשונה בתיאטרון הקאמרי ב-16 באפריל 2019.\nב-5 ביוני 2022 ירד המסך על ההצגה לאחר שלוש שנים.\nמחזמר להיטים זה הוא השני פרי עטו של זגורי, שכתב בתחילת דרכו המקצועית את המחזמר \"נתתי לה חיי\" שעלה בתיאטרון הבימה.",
    "pageid": 1596930
  },
  {
    "title": "חמדה (סרט)",
    "extract": "חמדה הוא סרט קולנוע ישראלי משנת 2024 בכתיבה ובימוי של שמי זרחין, עם ששון גבאי, אסי לוי ומאור לוי בתפקידים הראשיים. זהו שיתוף פעולה חוזר בין זרחין, גבאי ולוי לאחר \"אביבה אהובתי\" משנת 2006. העלילה עוקבת אחר זוג נשוי העובר משברים קשים אבל האהבה ביניהם חזקה ומנצחת. שיר הנושא \"חמדה\" (שמי זרחין מילים, גל לב לחן) מושר בפי גלי עטרי.",
    "pageid": 2346134
  },
  {
    "title": "חן אהרוני",
    "extract": "חן אהרוני (נולד ב-12 באפריל 1990 בחולון, ישראל) הוא זמר, מוזיקאי ומנחה טלוויזיה ישראלי. התפרסם בשנת 2007 בזכות השתתפותו בתוכנית הריאליטי \"כוכב נולד\" בעונתה החמישית. אהרוני היה אחד ממרימי המופע Locura יחד עם פליפה קולומבו, רוסיו איגרסבל ופלורנסיה ברטוטי.",
    "pageid": 404053
  },
  {
    "title": "טרשת נפוצה",
    "extract": "טרשת נפוצה (באנגלית: Multiple Sclerosis או MS) היא מחלה כרונית של מערכת העצבים, הפוגעת בתפקודם התקין של תאי העצב במערכת העצבים המרכזית על ידי פגיעה והפחתה במיאלין. המיאלין הוא חומר שומני המבודד את סיבי העצבים (אקסונים), ובכך מאפשר העברה ללא הפרעה של דחפים עצביים בין תאי עצב. הפגיעה בהעברת הזרמים מקשה על תפקוד תקין של המוח (שמבוסס על העברת דחפים עצביים), דבר שמשפיע על תפקוד הגוף כולו. התהליך גורם לפגיעה באיברים שונים, ולרוב בחוט השדרה, במוח ובעצב הראייה. למחלה יש מגוון רחב של תסמינים, ביניהם ראייה מטושטשת, קשיים בהליכה, סחרחורות וחולשת שרירים. חולים רבים חיים עם המחלה שנים רבות ובמקרים מסוימים ללא מגבלה, אך במקרים החמורים יותר גורמת המחלה לפגיעה בתנועה אצל החולה ואף לנכות. במקרה והמחלה מתקדמת, מידרדרת השליטה של החולה בשרירי גופו. חוץ מהדמיון בשם, אין לטרשת נפוצה קשר ממשי לטרשת עורקים. שמות המחלות קשורים לנזק שהן גורמות לאיבר שבו הן פוגעות.",
    "pageid": 288957
  },
  {
    "title": "יובל בנאי",
    "extract": "יובל בנאי (נולד ב-9 ביוני 1962) הוא זמר, מוזיקאי, פזמונאי ושחקן קולנוע ישראלי, סולן ומקים להקת הפופ רוק משינה.",
    "pageid": 196497
  },
  {
    "title": "יחידת רוכב שמיים",
    "extract": "יחידת רוכב שמיים (או יחידה 5353; בראשי תיבות: רוכ\"ש) היא יחידה מיוחדת בצה\"ל המשתייכת לחיל התותחנים. היחידה עוסקת בהפעלת מטוס זעיר ללא טייס (מזל\"ט) מסוג Skylark 1 LE 10. צוותים מהיחידה המורכבים מלוחמים ולוחמות, חוברים לכוחות היבשה בהם בעיקר גורמי מודיעין, אש ואיסוף במטרה לספק מודיעין חזותי לדרג הטקטי.\nהיחידה אינה פועלת עצמאית אלא חוברת ליחידות מיוחדות, לגדודים או ליחידות המרחביות השונות. פעילות היחידה חשאית ומסווגת, אך נפח הפעילות שלה ניכר ועבודתה מסייעת רבות ליחידות המרחביות והלוחמות. תפקיד היחידה מגוון, וכולל ברובו איסוף מודיעין, אבטחת כוחות קרקעיים והכוונת אש של האמצעים השונים בעת הצורך. היחידה ככח אורגני חובר של כטב\"ם, היא הראשונה מסוגה, ותפקידה, בראש ובראשונה, הוא סיוע לכוחות הקרקע השונים (יחידות מיוחדות, חי\"ר, הנדסה, שריון, ארטילריה וכו') בלחימה, וכן ביצוע משימות מיוחדות עם כוחות מיוחדים. אחד ממאפינייה הבולטים של היחידה הוא השילוב של הפן הטכנולוגי יחד עם הפן המבצעי-קרבי.",
    "pageid": 1068995
  },
  {
    "title": "יצחק שמיר",
    "extract": "יצחק שָמִיר (יֶזֶרניצקי ‏‏?‏);‏ 22 באוקטובר 1915, י\"ד בחשוון ה'תרע\"ו – 30 ביוני 2012, י' בתמוז ה'תשע\"ב) היה ראש ממשלת ישראל השביעי ושר בממשלותיה, יושב ראש הכנסת, ראש האופוזיציה, מבכירי \"המוסד\" וממפקדי לח\"י.\nשמיר עלה לארץ ישראל ב-1935, ושנתיים אחר כך הצטרף לאצ\"ל. בינואר 1941 עבר ללח\"י, ולאחר רצח אברהם שטרן היה לאחד ממנהיגי המחתרת. לאחר הקמת מדינת ישראל כיהן במגוון תפקידים במגזר הפרטי עד גיוסו למוסד ב-1955. מראשית שנות ה-70 של המאה ה-20 היה חבר תנועת החרות, ונבחר מטעמה לכנסת השמינית.\nלאחר שכיהן כיושב ראש הכנסת וכשר החוץ, נבחר שמיר לראש ממשלת ישראל העשרים עם התפטרותו של מנחם בגין מתפקיד זה באוקטובר 1983. שמיר כיהן כראש הממשלה לסירוגין במשך שש שנים וחצי. ביחד עם יריבו הפוליטי, שמעון פרס, עמד שמיר בראש ממשלת האחדות הלאומית שהוקמה ב־1984, ובה החזיקו השניים לסירוגין במשרות ראש הממשלה ושר החוץ (הממשלה ה-21 בראשות פרס והממשלה ה-22 בראשות שמיר). בשנים 1987–1988 כיהן גם כשר הפנים. בבחירות לכנסת ה-12 ניצח הליכוד בראשותו, ושמיר עמד תחילה בראש ממשלת אחדות לאומית נוספת (הממשלה ה-23), ולאחר \"התרגיל המסריח\", בשנת 1990, עמד בראש ממשלה צרה (הממשלה ה-24). שמיר פרש מראשות הליכוד, לאחר הפסדו בבחירות לכנסת ה-13 בשנת 1992. עד ניצחונו של בנימין נתניהו בבחירות הפנימיות של הליכוד בשנת 1993, כיהן שמיר כראש האופוזיציה. שמיר פרש מהכנסת בתום הכנסת ה-13 בשנת 1996.\nשמיר היה איש הקו המדיני הנוקשה וחסיד ארץ ישראל השלמה, ולמרות זאת השתתף בתקופת כהונתו בוועידת מדריד, שהיו שראו בה סכנה לשמירת ארץ ישראל השלמה. כראש ממשלה התמודד שמיר עם נפילת טילים על ערי ישראל במהלך מלחמת המפרץ, והבליג על כך כדי שלא לסכן את שלמות קואליציית 34 המדינות בראשות ארצות הברית ובשיתוף מדינות ערב שלחמה בסדאם חוסיין.\nבשנת ה'תשס\"א (2001) הוענק לשמיר פרס ישראל על מפעל חיים, על תרומה מיוחדת לחברה ולמדינה.",
    "pageid": 518
  },
  {
    "title": "יצחק תשובה",
    "extract": "יצחק תשובה (שרון) (נולד ב-7 ביולי 1948) הוא איש עסקים, יזם, משקיע ונדבן ישראלי. העוסק בתחומי הנדל\"ן, התשתיות והאנרגיה, באמצעות החברות בקבוצת דלק ו\"אלעד השקעות\" שבשליטתו. בינואר 2023 העריך המגזין הכלכלי פורבס את הונו של תשובה בכ-4.1 מיליארד דולר.\nתשובה נולד בלוב וגדל בנתניה. החל את דרכו העסקית כקבלן בנייה, תחילה בישראל ובהמשך בארצות הברית. ב-1998 השתלט על קבוצת דלק, והרחיב את עסקיו גם לתחום האנרגיה ותחומים נוספים. במשבר הכלכלי של 2008 ובשנים שאחריו נקלעו עסקי הנדל\"ן של הקבוצה לקשיים וזרוע הנדל\"ן שלה אף הגיעה להסדר חוב עם נושיה ב-2012, אך הודות להצלחות בחיפושי הגז הטבעי מול חופי ישראל התאוששו עסקיו של תשובה במהירות והוא חיזק את מעמדו כאחד מאנשי העסקים רבי העוצמה במשק הישראלי. בהמשך העשור התמקד תשובה בענף האנרגיה, והשקיע בחיפושי נפט וגז ברחבי העולם.",
    "pageid": 210197
  },
  {
    "title": "כנסיית השכל",
    "extract": "כנסיית השכל היא להקת רוק ישראלית שנוסדה ב-1990 בעיר שדרות. הלהקה משלבת במוזיקה שלה השפעות של מוזיקת רוק וגל חדש יחד עם מוזיקה מזרחית. שם הלהקה, \"כנסיית השכל\", לקוח מספרו של רוברט מ. פירסיג \"זן ואמנות אחזקת האופנוע\", שבו היה ניסיון להבחין בין מאפיינים גשמיים ומאפיינים שכליים של מוסדות אקדמיים (אותם פירסיג כינה בשם \"כנסיות השכל\"). הלהקה נחשבת לאחת מהבולטות בגל להקות רוק ישראלי שצמחו בתחילת שנות התשעים.",
    "pageid": 238782
  },
  {
    "title": "ליצ'י",
    "extract": "הליצ'י (שם מדעי: Litchi chinensis; בסינית: 荔枝) הוא עץ פרי טרופי, הגדל במקור בדרום סין. זהו עץ ירוק עד בגודל בינוני, המגיע לגובה של 15 - 20 מטר. ניצני עליו הם תחילה אדמדמים ולבסוף מתפתחים לעלים ירוקים באורך 15 - 25 ס\"מ. פרחי הליצ'י הם קטנים בצבע לבן-ירקרק או לבן-צהבהב. הפרי, בקוטר של כ-3 ס\"מ. הוא לבן, בשרני ומתוק, בעל קליפה מחוספסת בגוון אדום, שאינה אכילה אך ניתנת להסרה בקלות. הליצ'י עתיר בוויטמין C, בזרחן ובוויטמינים מקבוצת B. אורך גלעין הליצ'י הוא 2 ס\"מ וקוטרו 1 - 1.5 ס\"מ. גלעין הליצ'י רעיל במידת-מה. הליצ'י מבשיל בין יולי לאוקטובר, כ-100 ימים לאחר הפריחה.\nליצ'י גדל למכביר בדרום סין, ארץ מוצאו, וכמו כן, בדרום-מזרח אסיה ובהודו, בדרום יפן, ולאחרונה גם בפלורידה, בהוואי ובמזרח אוסטרליה.\nהאקלים הדרוש לגידול הליצ'י הוא טרופי-חם, כפורי-חורף מועטים ולא מתחת למינוס 4 מעלות צלזיוס, קיץ חם, גשמים ולחות. מצע הגדילה הטוב ביותר הוא אדמה מעט חומצית ועשירה בחומר אורגני.",
    "pageid": 24728
  },
  {
    "title": "מאיר אריאל",
    "extract": "מאיר אריאל (2 במרץ 1942, י\"ג באדר ה'תש\"ב – 18 ביולי 1999, ה' באב ה'תשנ\"ט) היה משורר, פזמונאי, מלחין, גיטריסט, וזמר ישראלי. הוא כונה \"הצנחן המזמר\" ו\"הטרובדור הנודד\", ונחשב ליוצר בולט במוזיקה הישראלית בשנות ה-80 וה-90. שיריו בוצעו על ידי אמנים ישראלים רבים.",
    "pageid": 17663
  },
  {
    "title": "מודיעין-מכבים-רעות",
    "extract": "מוֹדִיעִין־מַכַּבִּים־רֵעוּת (הידועה בשמה המקוצר \"מודיעין\") היא עיר במחוז המרכז בישראל, הממוקמת בין ירושלים לבין תל אביב־יפו. העיר במתכונתה הנוכחית היא תוצאה של איחוד רשויות, עליו הוחלט בשנת 2003, בו אוחדו העיר מודיעין והיישוב הקהילתי מכבים־רעות לרשות אחת, לה שטח שיפוט של 50,000 דונם.\nמודיעין היא בין הערים החשובות כלכלית בישראל, וקרויה על שם המכבים.",
    "pageid": 7749
  },
  {
    "title": "מיכאל אלוני",
    "extract": "מיכאל מארק אלוני (נולד ב-30 בינואר 1984) הוא שחקן, מנחה טלוויזיה, במאי וסופר ישראלי.",
    "pageid": 301136
  },
  {
    "title": "מלחמת המפרץ",
    "extract": "מלחמת המפרץ, הידועה גם כמלחמת המפרץ הראשונה, כמבצע סופה במדבר היא מלחמה שהתנהלה מ-2 באוגוסט 1990 ועד 28 בפברואר 1991 (מבצע \"סופה במדבר\" עצמו החל ב-17 בינואר 1991), ובמהלכה הוקמה, באישור האומות המאוחדות, קואליציה בראשות ארצות הברית בת 34 מדינות, שמטרתה הייתה שחרור כווית הכבושה.\nלאחר הפלישה העיראקית לכווית וכיבוש המדינה, החלה מועצת הביטחון של האומות המאוחדות בנקיטת סנקציות כלפי עיראק והציבה בפניה אולטימטום - נסיגה תוך ארבעה חודשים מכווית, או שקואליציה רחבה תנקוט בפעולה צבאית לשחרור כווית. משפג האולטימטום, פתחה קואליציה בת 34 מדינות, בראשות ארצות הברית, במבצע סופה במדבר שהחל במתקפה אווירית רחבת היקף, ולאחר מכן גם במהלך קרקעי בן 100 שעות במהלכו שוחררה כווית. במהלך הלחימה תקפה עיראק בטילים את ערב הסעודית ואת ישראל.",
    "pageid": 332821
  },
  {
    "title": "מנחם קלמנזון",
    "extract": "מנחם עמי קלמנזון (נולד ב-1987) הוא מקבל פרס ישראל לשנת תשפ\"ד בתחום תקומה - גבורה והצלה. עם פרוץ מתקפת הפתע על ישראל ב-7 באוקטובר 2023 הצטרף לאחיו אלחנן ויצא לסייע לתושבי עוטף עזה, בהמשך הצטרף איתיאל זוהר, בן אחותם, לצוות שכונה צוות אלחנן. הצוות חילץ מקיבוץ בארי כמאה מבני הקיבוץ. תוך כדי החילוץ נפגע אחיו אלחנן מאש אחד המחבלים, ונהרג. על פועלם בבלימת הטבח וחילוץ התושבים, זכו חברי הצוות בפרס ישראל לגבורה אזרחית לשנת ה'תשפ\"ד.",
    "pageid": 2336788
  },
  {
    "title": "משפחת חרל\"פ",
    "extract": "משפחת חרל\"פ היא משפחה יהודית עתיקה, שהוציאה מתוכה רבנים, מלומדים ואנשי ציבור רבים.\nפירוש השם חרל\"פ הוא ראשי התיבות: חייא ראש לגולי פורטוגל (או פולין). מקור המשפחה הוא ממשפחת בני חייא (בן חיים), המתייחסת ישירות למשפחת מלכי יהודה, דרך ראשי הגלות מבבל. על פי מגילת יוחסין שנשתמרה במשפחה, היא מיוחסת לדוד המלך.\nראש המשפחה, חייא, היה בנו של אחד מבני חזקיה בן דוד ראש הגולה, שברחו לספרד בעקבות הירצחו של אביהם. בהמשך שימשו בני חייא בחצרות מלכי ספרד ופורטוגל, כגזברים, רופאים ומצביאים. חייא היה משורר, המהדיר של דיוואן \"מחנה יהודה\" - הוא אוסף שיריו של רבי יהודה הלוי. למשפחה היה רכוש רב בערים לרידה וסרגוסה וכן אחוזות בדרום פורטוגל. בני המשפחה בנו את בית הכנסת הגדול בליסבון. פטרונים לספרות עברית, הם מימנו וסיבסדו את ההדפסה הראשונה של ספר הכוזרי של יהודה הלוי. עם גירוש ספרד ופורטוגל התפזרו בני משפחת אבן יחייא בכל מרחב הים התיכון: בטורקיה, יוון ואיטליה.\nמצפון איטליה הגיעו חלק מצאצאי המשפחה לעיירה טיקוצ'ין שבפולין, שם שונה שמה לחרל\"פ.\nבשנת תר\"י (1850) עלה לארץ ישראל מהעיירה וולקוביסק שבפלך גרודנו השכן (בימינו חלק מבלארוס) הרב יצחק חרל\"פ יחד עם בתו ובנו זבולון חרל\"פ, ומהם התפתח הענף של משפחת חרל\"פ בירושלים.\nענף נוסף של המשפחה עלה בשנת תר\"ן (1890) ובראשו עמד אפרים חרל\"פ ממייסדי המושבה רחובות. חרל\"פ היה מראשי המושבה, מהנדסה הראשון וכן ממייסדיו של ארגון \"אגודת אחים\" אשר דאג לרווחתם של פועלי המושבה בכל תחומי החיים.\nעל פי מסורת המשפחה, בזמן שעגנה האונייה ליד אחד האיים בים האגאי עלתה אשתו של הרב יצחק חרל\"פ אל החוף עם שני ילדיה כדי לרכוש מזון. הם אחרו לשוב והאונייה הפליגה בלעדיהם והגיעה לאי סמוך. כעבור זמן קצר הופיעה אונייה אחרת, לקחה את האם ושני ילדיה אל האי הסמוך, הם שבו אל האונייה והמשיכו בהפלגתם לארץ ישראל, והאונייה השנייה נעלמה מן האופק.",
    "pageid": 961025
  },
  {
    "title": "נסרין קדרי",
    "extract": "נסרין קדרי (בערבית: نسرين قادري; נולדה ב-2 בספטמבר 1986) היא זמרת ושחקנית ערבייה-ישראלית מרקע מוסלמי שהתגיירה; זוכת העונה השנייה של תוכנית המציאות המוזיקלית \"אייל גולן קורא לך\".",
    "pageid": 1342102
  },
  {
    "title": "סדרה חשבונית",
    "extract": "במתמטיקה, סדרה חשבונית היא סדרה של מספרים, שבה ההפרש בין כל שני איברים עוקבים הוא קבוע: \n  \n    \n      \n         \n        \n          a\n          \n            n\n            +\n            1\n          \n        \n        −\n        \n          a\n          \n            n\n          \n        \n        =\n        d\n      \n    \n    {\\displaystyle \\ a_{n+1}-a_{n}=d}\n  \n (\n  \n    \n      \n        \n          a\n          \n            n\n          \n        \n      \n    \n    {\\displaystyle a_{n}}\n  \n הוא האיבר ה-\n  \n    \n      \n        n\n      \n    \n    {\\displaystyle n}\n  \n בסדרה). לדוגמה, בסדרה: 3, 5, 7, 9, 11, 13, ..., ההפרש בין כל שני איברים עוקבים הוא מספר קבוע, במקרה זה 2. בסדרה חשבונית, כל איבר מהווה ממוצע חשבוני של האיבר הקודם והאיבר העוקב לו, ומכאן שְׁמָהּ (בדומה לסדרה הנדסית ולסדרה הרמונית).\nסדרה חשבונית מוגדרת באמצעות שלושה מאפיינים:\n\n  \n    \n      \n        \n          a\n          \n            1\n          \n        \n      \n    \n    {\\displaystyle a_{1}}\n  \n – האיבר הראשון בסדרה\n\n  \n    \n      \n        d\n      \n    \n    {\\displaystyle d}\n  \n – ההפרש הקבוע בין (כל) שני איברים עוקבים בסדרה\n\n  \n    \n      \n        n\n      \n    \n    {\\displaystyle n}\n  \n – מספר האיברים בסדרה (שעשוי להיות סופי או אינסופי)\nלפי מאפיינים אלה, ניתן לדעת מהו כל אחד מאיברי הסדרה.",
    "pageid": 12517
  },
  {
    "title": "עופר וינטר",
    "extract": "עופר וינטר (נולד ב-3 בפברואר 1971) הוא קצין צה\"ל בדרגת תת-אלוף ששימש מפקד עוצבת האש, המזכיר הצבאי של שר הביטחון, ראש מטה פיקוד המרכז, מפקד חטיבת גבעתי, מפקד החטיבה הצפונית ברצועת עזה, מפקד חטיבת שועלי מרום, מפקד יחידת דובדבן ומפקד גדס\"ר גבעתי.",
    "pageid": 1055217
  },
  {
    "title": "עמית סגל",
    "extract": "עמית יצחק סגל (נולד בי\"ז בניסן ה'תשמ\"ב, 10 באפריל 1982) הוא עיתונאי, איש רדיו וטלוויזיה ישראלי. משמש כפרשן הפוליטי של חברת החדשות, בעל טור פוליטי בעיתון \"ידיעות אחרונות\" ומגיש את התוכנית \"פגוש את העיתונות\" יחד עם בן כספית.\n\nסגל נולד בחיפה וגדל בעפרה. הוא בנו של העיתונאי חגי סגל, ולו ארבעה אחים. אחד מהם הוא העיתונאי ארנון סגל. למד בצעירותו בישיבת נתיב מאיר ובתיכון הימלפרב שבירושלים.\nבהמשך דרכו, למד באוניברסיטה העברית בירושלים תואר ראשון במשפטים, ותואר שני במדיניות ציבורית מהקולג' האוניברסיטאי של לונדון (UCL). ואחרי כן החל לימודי דוקטורט במדע המדינה באוניברסיטה העברית.\nסגל החל את דרכו העיתונאית בגיל 17 ככתב חינוך במקומון \"כל העיר\". בשנת 2000 התקבל לגלי צה\"ל. בתחילת דרכו בתחנה הצבאית שימש ככתב תקשורת ובהמשך ככתב בכנסת.\nב-2006 עבר לתפקיד המקביל ב\"חברת החדשות של ערוץ 2\", והגיש את התוכנית \"זוג או פרט\" ב\"ערוץ הכנסת\", בתחילה יחד עם נדב פרי ובהמשך יחד עם ברק רביד ומגישים אחרים, עד שנת 2016.\nבשנים 2009–2010 שימש ככתב חוץ בלונדון, שם שהה לצורך לימודים, ולאחר מכן חזר לתפקיד כתב הכנסת.\nבמאי 2013 מונה לפרשן הפוליטי של \"חברת החדשות\" במקום רינה מצליח.\nבין השנים 2011–2018 כתב סגל טור שבועי בנושאי פוליטיקה בעיתון \"מקור ראשון\". החל מ-2018 הוא בעל טור ב\"מוסף לשבת\" של \"ידיעות אחרונות\".\nבשנים 2015–2019 הגיש את התוכנית \"דקלסגל\" יחד עם העיתונאי ירון דקל. התוכנית שודרה בראשיתה בגלי צה\"ל, והחל מחודש פברואר 2019 ב\"כאן רשת ב'\". בדצמבר 2019, עם פרוץ המשבר הפוליטי בישראל (2019–2021), פרש סגל מהתוכנית.\nביולי 2021 החל סגל במכירה מוקדמת של ספרו הראשון, \"סיפורה של הפוליטיקה הישראלית\", שיצא לאור בהוצאה עצמית, את ספרו אייר הקריקטוריסט הראשי של העיתון \"הארץ\", עמוס בידרמן.\nהחל מספטמבר 2022 מגיש סגל יחד עם בן כספית את התוכנית פגוש את העיתונות המשודרת ב\"ערוץ 12\".\nסגל פעיל ברשתות החברתיות, ומחזיק מעל 800,000 עוקבים בטוויטר. ב-2020 חשף כי חסם כ-4,200 מגיבים בטוויטר, בפרט את \"מי שבוחר לקלל, להטריל או לערב הורים\". סגל מחזיק בערוץ טלגרם המונה כ-252,000 עוקבים. בינואר 2024 פתח ערוץ בווטסאפ שאליו הצטרפו עשרות אלפי עוקבים.\nבמהלך 2022 הציע יו\"ר הליכוד בנימין נתניהו לסגל שריון ברשימת הליכוד לכנסת. סגל דחה את ההצעה.\nלצד עיסוקו כעיתונאי, מנהל סגל גם עסק של הרצאות.\n\nבין חשיפותיו כעיתונאי: פרשת אגרקסקו; פרשת יחיאל חזן (\"פרשת המוח\"); פרסום הקלטות מרשת הקשר הצה\"לית בהן נשמע החייל אודי גולדווסר דקות לפני חטיפתו ופרשת התלונות נגד מועמד \"מפלגת העבודה\" אורי שגיא.\nב-2008, בעקבות עתירה שהגיש יחד עם התנועה לחופש המידע נגד הכנסת, הורה בית המשפט המחוזי בירושלים לכנסת לפרסם סרטים ממצלמות האבטחה, בהם נראים ח\"כ יחיאל חזן (\"ליכוד\") והשרה סופה לנדבר (\"ישראל ביתנו\") מבצעים עבירות פליליות.\nב-2012 פרסם תחקיר על אורח חייו של שר התיירות סטס מיסז'ניקוב, ובו העידו מאבטחים כי השר נוהג להשתכר כמעט מדי לילה, להיעדר מישיבות ממשלה ובהן אישור עסקת שליט, ולפגוע באבטחה עליו. התחקיר הוזכר בתקשורת כסיבה המרכזית שבעטיה לא שובץ מיסז'ניקוב ברשימת \"ישראל ביתנו\" לכנסת ה-19.\nבדצמבר 2014 חשף הקלטות משנת 2008 שבהן נראה מנהיג \"ש\"ס\", הרב עובדיה יוסף, תוקף בחריפות את יו\"ר המפלגה אריה דרעי. בעקבות חשיפת ההקלטות התפטר דרעי מהכנסת ומראשות המפלגה. החשיפה אירעה במהלך מערכת הבחירות בה התמודד יו\"ר ש\"ס לשעבר אלי ישי, שנחשבה להתמודדות אישית בינו לבין דרעי. לאחר הבעת אמון מחודשת מצד מועצת חכמי התורה, חזר לעמוד בראש הרשימה שבועיים לאחר מכן.\nבנובמבר 2017 פרסם תחקיר שעסק בשגריר ישראל באו\"ם דני דנון, ובו עדויות שמהן עולה חשד בדבר מינויים של עשרות פעילי \"ליכוד\" לתפקידים במועצה הציונית בתמורה לתמיכה פוליטית בדנון בפריימריז ב\"ליכוד\".\nבמרץ 2019 פרסם סגל שאיראן פרצה לטלפון הסלולרי של יו\"ר \"כחול לבן\" בני גנץ ושאבה את תכולתו, וכי השב\"כ עדכן בעניין את גנץ בפגישה חשאית במהלך מערכת הבחירות.\nב-30 במאי 2019 ערב פיזורה של הכנסת ה-21, חשף סגל כי אבי גבאי וטל רוסו מתכוונים להצטרף לממשלה בראשות בנימין נתניהו. החשיפה של סגל מנעה את התקדמות המהלך, ואת סיומו של המשבר הפוליטי.\nבנובמבר 2019 פרסם סגל תמלילים מחקירת ניר חפץ במסגרת תיק 4000. לפי הפרסום, הפעילו החוקרים לחץ על חפץ כדי שישמש עד מדינה נגד בנימין נתניהו. הלחץ כלל סירוב לספק טיפול רפואי לעקיצות הפשפשים שמהן סבל במשך כשבועיים, איום שיפגעו במשפחתו והזמנה לעדות של אדם קרוב לחפץ שאין לו קשר לתיק. לאחר שעדות חפץ הייתה רצופה סתירות והציגה טענות שהופרכו אחרי איכון טלפונים, יצאו חפץ והחוקרים מחדר החקירה. כשחזרו ידע חפץ לספק תאריך מדויק לפגישת נתניהו-אלוביץ'.\nבדצמבר 2019 שודרה סדרה שכתב, \"ימי בנימין\", העוסקת בבנימין נתניהו.\nארבעה ימים לפני הבחירות לכנסת ה-23, פרסם סגל יחד עם דפנה ליאל הקלטת סתר של יועצו הבכיר של גנץ ישראל בכר, בה אמר כי לגנץ אין אומץ לתקוף באיראן וכי הוא סכנה לישראל.\nבספטמבר 2020 חשף סגל מסמכים אשר נטען שמהם עולה כי מערכת המשפט גררה רגליים בטיפול בניגוד עניינים בקרב חוקר משטרה רפ\"ק אבי רוטנברג, וכן התכתבות פנימית בין פרקליט המדינה שי ניצן לראש מח\"ש אורי כרמל בעניין פרשת אום אל-חיראן, שעוסקת בהכרזת מפכ\"ל המשטרה רוני אלשיך שיעקוב אל קיעאן היה מחבל שביצע פיגוע דריסה ובהתקפותיו על מח\"ש בהקשר זה. ניצן כתב שהתנהלות זו שערורייתית, אבל מנע מאנשי מח\"ש להגיב על התקפות אלשיך, בנימוק שבעיתוי זה הדבר יפגע במערכת אכיפת החוק. בעקבות החשיפה התנצל נתניהו בשידור טלוויזיה בפני משפחת אל קיעאן על דבריו סמוך לאחר האירוע, שיעקוב אל קיעאן היה מחבל, שאותם אמר בעקבות מידע שקיבל בשעתו ממשטרת ישראל.\nב-13 באוקטובר 2020 חשף עם העיתונאי גיא פלג הקלטות שבהן אומר אביחי מנדלבליט, היועץ המשפטי לממשלה, ששי ניצן, ששימש פרקליט המדינה, דוחה את סגירת התיק שלו בכוונה ותופס אותו בגרון. החשיפה עוררה מבוכה במערכת המשפטית וסערה במערכת הפוליטית.\nב-27 בדצמבר 2023 חשף חלק מטיוטה של פסק דין בעתירת עילת הסבירות, לפיה שמונה שופטים הביעו עמדה התומכת בפסילת תיקון לחוק יסוד ושבעה התנגדו. חשיפה זו של סגל זכתה לביקורת בטענה של הצגת מידע חלקי ומטעה, זאת לאחר פרסום ההחלטה של בג\"ץ לפיה הסתבר שחיות טענה הפוך ממה שייחס לה סגל ובעוד שבמקרה של חוק עילת הסבירות אכן יחס השופטים היה 8:7 אך במקביל התקבלה בבג\"ץ ההחלטה לפיה לבג\"ץ יש סמכות להתערב בחוקי יסוד, וזאת ברוב של 12 שופטים כנגד שלושה.\n\nביוני 2015 פרסם סגל תחקיר שבו טען כי ח\"כ אורן חזן ניהל קזינו בבורגס שבבולגריה, וכן הוצגו עדויות על כך שעישן את הסם מתאמפטמין והציע שירותי זנות ללקוחותיו בקזינו. בעקבות התחקיר נמנע יושב ראש הכנסת יולי אדלשטיין, מלשבץ את סגנו חזן לניהול ישיבות מליאת הכנסת.\nחזן הכחיש את הדברים והגיש נגד סגל תביעת לשון הרע.\nבאוקטובר 2016 דחה בית משפט השלום בתל אביב את מרבית תביעתו של חזן. השופט אמר כי התרשם שסגל ערך תחקיר מאוזן ושהדברים לא הוצגו בכתבה באופן מגמתי. עוד קבע השופט כי חזן אכן השתמש בסמים קשים, שימש כמנהל הקזינו, וכי הפרסום בדבר ארגון נערות ליווי למבקרי הקזינו חוסה תחת הגנת 'תום לב' ו'עיתונות אחראית', אף שלא הוכח כנכון; לכן ייחוס סרסרות לזנות לחזן הוא בגדר הבעת דעה החוסה תחת ההגנה של \"הבעת הדעה\" לפי סעיף 15(4) לחוק. סגל חויב בפיצויים בסך 40,000 ש\"ח בשל פרסום מוטעה באתר \"מאקו\" שנכתב בשמו ולפיו חזן סחר בסמים, וכן בשל דבריו בריאיון עם עודד בן-עמי שמהם עלולים היו הצופים להבין כי חזן הוא \"דילר\" של סמים, אף על פי שהשופט השתכנע שסגל לא התכוון לכך.\n\nבפברואר 2019, במהלך מערכת הבחירות לכנסת ה-21 כתב סגל: \"על בל\"ד, ארגון תומך טרור עם מימון מפלגות, לא הוחלה הנורמה שנדרשת כעת מול כהנא\". לאחר יומיים, בתוכנית \"פגוש את העיתונות\", אמר: \"הרצוג... ניהל מגעים ללא הרף כדי ש\"הרשימה המשותפת\", הכוללת את ארגון הטרור עם מימון המפלגות \"בל\"ד\", תקבל עוד מנדט בזכות הסכם העודפים עם \"מרצ\".\" המפלגה הגישה תביעת דיבה נגד סגל ודרשה פיצוי בסך 280,000 ש\"ח. בהתאם לפשרה בין הצדדים פרסם סגל הודעה שלפיה המפלגה \"איננה ארגון טרור או תומך טרור מבחינה משפטית וחוקית וכך קבע בית המשפט העליון\".\n\nב-13 ביולי 2008 פרסם סגל ידיעה בחדשות ערוץ 2 כי כביכול פרופ' עמירם גולדבלום, ראש המחלקה לכימיה תרופתית באוניברסיטה העברית בירושלים ומייסדי שלום עכשיו, היה מעורב בהחזרה ללימודים של סטודנט שהורשע בחברות בארגון טרור. פרופ' גולדבלום תבע את עמית סגל ואת ערוץ 2, ולאחר הליך גישור אולץ ערוץ 2 להתנצל ולאשר שהכתבה של עמית סגל לא הייתה נכונה, וכי פרופ' גולדבלום כלל לא היה מעורב בהחלטת האוניברסיטה העברית בשאלת החזרת הסטודנט ללימודים. הערוץ גם אולץ לשלם את דמי הגישור עבור התובע.. בספטמבר 2020 הגיש סגל תביעת דיבה נגד פרופ' עמירם גולדבלום, שכתב ב\"פייסבוק\" שסגל \"הצדיק את רצח רבין\". תביעה זו הסתיימה בפשרה, שבה חויב גולדבלום לפרסם התנצלות, לשלם לסגל 5,000 ש\"ח ולתרום 7,500 ש\"ח לעמותת \"מקימי\".\n\nבנובמבר 2023, הדיפלומטית רונית בן-דור תבעה כ-300 אלף שקל מהעיתונאי עמית סגל: בשל פרסום פרסומים שקריים בלי שביקש תגובה.. חדשות 12 מחקו את שתי הידיעות של עמית סגל בנושא ופרסמו את גרסתה של בן-דור ובנוסף מחק סגל את הידיעה מחשבון הטלגרם שלו\n\nבפברואר 2019 פרסם יצחק לאור פוסט ב\"פייסבוק\" ובו הכיתוב \"א. היטלר\" מתחת לתמונתו של סגל. הפוסט הוסר על ידו לאחר כמה שעות. סגל הגיש תביעת דיבה נגד לאור ובה דרש פיצוי בסך 140,000 ש\"ח. המשפט הסתיים בפשרה שקיבלה תוקף של פסק דין ועל פיה לאור יתנצל בדף ה\"פייסבוק\" שלו וישלם לסגל סכום שלא יפורסם.\nבאוגוסט 2020 הגיש סגל תביעת דיבה נגד איש העסקים ערן צ'רפק, על שכתב נגדו ב\"טוויטר\" שהוא מצדיק רוצחים מימין ואזכר את הרשעותיו של אביו של סגל, חגי סגל, בעבירות הקשורות לחברותו \"במחתרת היהודית\" ובכללן עבירת פעילות בארגון טרור, וכינה אותו \"מכונת הסתה\". תביעה זו הסתיימה בפשרה שפרטיה לא פורסמו אולם לא פורסמה התנצלות והאם שולמו הוצאות משפט.\nתביעה נוספת הגיש סגל נגד מוטי אקסמיט, בעל משרד יחסי ציבור, על שכתב נגדו ב\"פייסבוק\" שהוא \"שופר התעמולה של גבלס\". גם תביעה זו הסתיימה בפשרה. באוקטובר 2020 הגיש סגל תביעת דיבה נגד עומר נחמני, דוברו של ח\"כ יאיר גולן, על שישה פוסטים שפרסם נגדו ובהם טען בין היתר שסגל גזען.\nביוני 2023 תבע עמית סגל על סך חצי מיליון שקל את העיתונאי אבי וייס. התביעה הסתיימה בהתנצלותו של וייס ובפיצוי כספי.\n\nעמית סגל הוא בנו של חגי סגל ואחיו של ארנון סגל. הוא נשוי לרעות, ואב לשני בנים ובת. מתגורר בשכונת משכנות האומה בירושלים.\n\nב-2007 נבחר על ידי \"ידיעות אחרונות\" לאחד מעשרת עיתונאי הטלוויזיה הטובים בישראל.\nב-2008 נבחר על ידי \"Time Out תל אביב\" לאחד מ-30 האנשים המצליחים בישראל מתחת לגיל 30.\nב-2009 נבחר על ידי \"מקור ראשון\" לאיש התקשורת הדתי הבולט ביותר בישראל.\nב-2012 נבחר על ידי \"nrg מעריב\" לכתב הפרלמנטרי הטוב ביותר.\nב-2012 זכה באות אומ\"ץ על גילוי אי-סדרים בפעילותם של כמה ח\"כים.\nב-2015 זכה בפרס DIGIT לעיתונות דיגיטל בישראל.\nב-2016 נבחר על ידי חברת \"Vigo\" לעיתונאי המוביל ב\"טוויטר\".\nבשנים 2019–2020 נבחר על ידי \"גלובס\" לעיתונאי המשפיע ביותר בישראל.\n\n אתר האינטרנט הרשמי של עמית סגל\n עמית סגל, ברשת החברתית פייסבוק\n עמית סגל, ברשת החברתית אקס (טוויטר)\n עמית סגל, ביישום טלגרם\n עמית סגל, ברשת החברתית אינסטגרם\n עמית סגל, סרטונים בערוץ היוטיוב\nעמית סגל, במיזם \"אישים\" לתיעוד היצירה הישראלית\n עמית סגל, במסד הנתונים הקולנועיים IMDb (באנגלית)\nהכתבות והפרשנויות של עמית סגל ב-N12\nלי-אור אברבך, זה ילד זה?, באתר nrg‏, 22 בפברואר 2009\n דרור גלוברמן, ‏\"בועדת הקבלה לגל\"צ אמרו שמקבלים אותי למרות שאבא שלי כמעט רוצח\", באתר ‏מאקו‏, 16 במרץ 2015, מתוך התוכנית \"אנשים\"\n רפי רשף תוכנית אינטימי עם, עמית סגל: \"הרבה פעמים אני מתחרט\", באתר nana10‏, 04 באפריל 2017\nאילנה דיין, יאיר גולן ועמית סגל, תוכנית עובדה, 7 באפריל 2019.\n גילי איזיקוביץ, איך התנחל עמית סגל בתודעה הציבורית והנחיל בה את האג'נדה מבית, באתר הארץ, 10 באפריל 2019\n  יהודה נוריאל, \"אין לי מושג עד היום מה יש בפלאפון של גנץ. אני לא עומד בקשר רציף עם חמינאי\", באתר \"ידיעות אחרונות\", 13 בדצמבר 2019\nדוד ורטהיים, ‏עמית סגל מודה שיש לו גישה ספקנית לגבי תיקי נתניהו. והוא לא מתכוון להתנצל על זה, באתר גלובס, 18 בספטמבר 2020\n  דנה ספקטור, \"נחשבתי למאמי, עד שהתחלתי להגיד את דעתי\", באתר \"ידיעות אחרונות\", 27 באוגוסט 2021\nשוקי טאוסיג, קץ הדמוקרטיה, באתר העין השביעית, 16 בפברואר 2023\nשוקי טאוסיג, הבית הלבנבן, באתר העין השביעית, 1 במרץ 2023",
    "pageid": 210211
  },
  {
    "title": "פלסטינים",
    "extract": "פלסטינים (בערבית: فلسطينيون; תעתיק מדויק: פלסטינִיּוּן) הם האוכלוסייה שמוצאה באוכלוסייה הערבית שגרה בשטחי המנדט הבריטי על ארץ ישראל המערבית. כיום מקובל בישראל ובשאר העולם המערבי להבחין בתוך קבוצה זו בערבים שהם אזרחי ישראל ונקראים בדרך כלל ערביי ישראל. בתקופת המנדט הבריטי נעשה שימוש בכינויים \"פלשתינאי\" או \"פלסטיני\" ובשם \"פלשתינה\" (בערבית: فلسطين, תעתוק מערבית: פִלַסְטִין. באנגלית: Palestine) לציון ערבים ויהודים כאחד,[דרוש מקור] אולם מאז הקמת מדינת ישראל כינוי זה מתייחס לערבים בלבד.\nהפלסטינים נחשבים ללאום, שכן יש להם זהות לאומית משותפת ששואפת להגדרה עצמית לערבים הפלסטינים על-בסיס רעיון הלאומיות והשאיפה למדינה פלסטינית ריבונית.\nבאמנה הפלסטינית, מסמך פלסטיני מכונן שהוצג לראשונה בשנת 1964 והורחב בשנת 1968, נכתב כי \"הפלסטינים הם האזרחים הערבים אשר שכנו משכן קבע בפלסטין עד שנת 1947. אחת היא אם הוצאו ממנה או נשארו בה, וגם מי שנולד לאב ערבי פלסטיני אחרי תאריך זה בתוך פלסטין או מחוצה לה, הוא פלסטיני\". המונח פלסטיני כולל קבוצות אתניות נוספות מלבד ערבים, בסעיף 6 של האמנה הפלסטינית נכתב: \"היהודים אשר שכנו משכן קבע בפלסטין עד תחילת הפלישה הציונית לתוכה ייחשבו פלסטינים\". המשמעות המקובלת של פַלַסְטִין באמנה הפלסטינית הוא שטח המנדט הבריטי בארץ ישראל. הגדרה זו כוללת ערבים המתגוררים בתחומי ארץ ישראל (למעט ערבים שלא שכנו משכן קבע בפלסטין עד שנת 1947 ושאינם צאצאים של אלה) וכן פליטים שברחו או גורשו ממנה במלחמת העצמאות (ומעט גם במלחמת ששת הימים) וצאצאיהם.\nלפלסטינים מעולם לא הייתה מדינה עצמאית. לאחר ועידת רבאט, שנערכה באוקטובר 1974, הוכר אש\"ף על ידי מדינות הליגה הערבית כמייצג הרשמי של הפלסטינים, והוא אף ייצג אותם בעצרת הכללית של האו\"ם, במעמד של משקיף. בעקבות הכרה עולמית זו, החלו בשנת 1993 מגעים דיפלומטיים בין נציגים ישראלים לנציגי אש\"ף, שהביאו לבסוף לחתימת הסכמי אוסלו, ולהקמת הרשות הפלסטינית.\nניב השפה הערבית שבו מדברים הפלסטינים (לרבות ערביי ישראל) מכונה ערבית פלסטינית.",
    "pageid": 294533
  },
  {
    "title": "רוקדים עם כוכבים (רשת)",
    "extract": "רוקדים עם כוכבים הייתה תוכנית מציאות ישראלית ששודרה בשנים 2005–2012 במסגרת שידורי הזכיינית \"רשת\" בערוץ 2. הפורמט שלה לקוח מהתוכנית הבריטית \"Strictly Come Dancing\" המקורית של רשת BBC, ושמה לקוח מהגרסה האמריקאית \"Dancing with the Stars\".\nבשנת 2022, חזרה \"רוקדים עם כוכבים\" בעונתה השמינית והמחודשת בישראל, לאחר שעברה מרשת לזכיינית קשת.",
    "pageid": 144903
  },
  {
    "title": "שירות הביטחון הכללי",
    "extract": "שירות הביטחון הכללי, מכונה בדרך כלל שַׁבַּ\"כּ, או הַשַּׁבַּ\"כּ (בראשית ימיו נקרא שִׁין-בֵּית, וכך הוא מכונה עד היום בכמה שפות זרות), הוא ארגון ביון ישראלי המהווה חלק חשוב מקהילת המודיעין הישראלית. השב\"כ כפוף למשרד ראש הממשלה ונועד להגן על המדינה מפני ריגול, חתרנות פנימית וטרור המסכנים את ביטחונה.\nתפקידיו כוללים:\n\nסיכול ריגול: סיכול פעילותם של מרגלים הפועלים בישראל.\nאבטחת אישים: שמירה על ביטחונם האישי של מנהיגי המדינה.\nסיכול טרור פנימי: חשיפת וחקירת התארגנויות טרור בישראל, ביהודה ושומרון וברצועת עזה. סיכול ומניעת פיגועים (בסיוע כוחות ביטחון אחרים כגון הימ\"מ וצה\"ל). סיפוק תמונת מודיעין לפעילויות מבצעיות.\nחקירות: חקירה ותשאול עצירים וחשודים בטרור.\nפיקוח ואבטחה: פיקוח על אבטחת נכסים אסטרטגיים של המדינה, כגון מתקנים מסווגים, בניינים ממשלתיים, מטוסי נוסעים, שדות תעופה ונציגויות ישראל בעולם. אבטחת מידע ביטחוני ומדיני והגנת סייבר.\nמתן סיווג ביטחוני: השב\"כ אחראי על קביעת הסיווג ביטחוני לתפקידים ולמשרות, ועל קביעת ההתאמה הביטחונית של המיועדים לתפקיד או למשרה מסווגים, בשירות הציבורי ובגופים נוספים, בהתאם להחלטות הממשלה.\nמטה השב\"כ שוכן בצפון תל אביב.\n\n",
    "pageid": 10867
  },
  {
    "title": "תוחלת",
    "extract": "בתורת ההסתברות ובסטטיסטיקה, התּוֹחֶלֶת (באנגלית: Expected value, ערך צפוי או Mean, מסומנת: E או μ, בהתאמה) של משתנה מקרי היא ממוצע הערכים אותם צפוי המשתנה לקבל, משוקלל על-פי ההסתברויות לקבלת הערכים השונים. לפי החוק החזק של המספרים הגדולים, התוחלת היא הערך אליו שואפת התוצאה הממוצעת של ניסוי כשמספר החזרות שואף לאינסוף.\nלתוחלת יש שימוש נרחב בפיזיקה סטטיסטית, בפיזיקה קוונטית ובהנדסה.",
    "pageid": 12333
  },
  {
    "title": "קטגוריה:שמות משפחה",
    "extract": "קטגוריה זו מכילה ערכים העוסקים בשמות משפחה.",
    "pageid": 167102
  },
  {
    "title": "אוגדה",
    "extract": "אוגדה או דיוויזיה היא יחידה צבאית שכפופה לגיס (קורפוס בלעז), מורכבת משתיים עד חמש חטיבות או רגימנטים וכוללת בדרך כלל בין 13,000 ל-20,000 חיילים. האוגדה היא יחידה בעלת יכולת פעולה עצמאית לחלוטין, וכוללת יחידות מסתערות ויחידות תומכות לחימה – סיוע אווירי, סיור, הנדסה קרבית, מודיעין צבאי, לוגיסטיקה ועוד.",
    "pageid": 77742
  },
  {
    "title": "אינדונזיה",
    "extract": "רפובליקת אינדונזיה (באינדונזית: Republik Indonesia) היא מדינת איים המורכבת מ-17,508 איים (שלושה מהם בגבולות עם מדינות אחרות) בדרום-מזרח אסיה. היא שוכנת בין סינגפור לבין אוסטרליה, וגובלת עם מלזיה (באי בורנאו), מזרח טימור (באי טימור) ופפואה גינאה החדשה (באי גינאה החדשה). הרפובליקה האינדונזית היא המדינה הרביעית בעולם בגודל אוכלוסייתה, והמדינה המוסלמית המאוכלסת בתבל.\nהרפובליקה נוסדה בשנת 1945, אם כי רק בשנת 1949 קיבלה הכרה באופן רשמי בעצמאותה מהולנד כאחת מטריטוריות איי הודו המזרחיים ההולנדיים (חלק ממושבותיה של האימפריה ההולנדית דאז) עד לאותה עת. כיום, אינדונזיה היא חברה באיגוד מדינות דרום-מזרח אסיה (ASEAN), וגם מדינה חברה בארגון לשיתוף פעולה אסלאמי.",
    "pageid": 4090
  },
  {
    "title": "אליעזר (צ'ייני) מרום",
    "extract": "אליעזר (\"צ'ייני\") מרום (בשמו המלא: אליעזר אלפרד מרום; נולד ב-13 בנובמבר 1955) הוא אלוף במילואים בצה\"ל, שבתפקידו האחרון כיהן כמפקד חיל הים הישראלי בשנים 2007–2011. אחרי שחרורו מצה\"ל כיהן כיושב ראש מועצת רשות שדות התעופה בין השנים 2015–2018.",
    "pageid": 417231
  },
  {
    "title": "אלמז מנגיסטו",
    "extract": "אלמז מנגיסטו (נולדה ב-25 ביולי 1993) היא עיתונאית ישראלית, המשמשת כמגישה בחברת החדשות של קשת 12.",
    "pageid": 1731471
  },
  {
    "title": "אנחל די מריה",
    "extract": "אנחל די מריה (בספרדית:Ángel di María ; נולד ב-14 בפברואר 1988 ברוסאריו שבארגנטינה) הוא כדורגלן ארגנטינאי המשחק בעמדת הקיצוני והקשר ההתקפי בבנפיקה ליסבון.\nדי מריה הוא השחקן הראשון בהיסטוריה שכובש שערים בגמר האליפות היבשתית, המונדיאל והמשחקים האולימפיים.[דרוש מקור].\n\n",
    "pageid": 476827
  },
  {
    "title": "אראל סג\"ל",
    "extract": "משה אראל סג\"ל (נולד ב-14 בספטמבר 1970) הוא עיתונאי, סאטיריקן, בעל טור, איש תקשורת, שדרן רדיו, פובליציסט ומוזיקאי ישראלי.",
    "pageid": 117072
  },
  {
    "title": "אשדוד",
    "extract": "אַשְׁדּוֹד היא העיר הגדולה במחוז הדרום והשביעית בגודלה במדינת ישראל. נוסדה ב-1956 והוכרזה כעיר ב-1968. העיר שוכנת לחופו של הים התיכון במישור החוף הדרומי, מדרום ליבנה, מצפון לאשקלון וממערב לגן יבנה, בקצה הדרומי של מטרופולין גוש דן. בשטחה זורם נחל לכיש.\nאשדוד היא אחת הערים העתיקות בארץ ישראל, ומיושבת כ-3,700 שנים, בין היתר כאחת מחמש ערי פלשתים החשובות ששכנו באזור. שמה נשמר מאוחר יותר גם בשם העיירה הערבית איסדוּד. בראשית ימיה התהוותה כמרכז מסחר ימי פעיל, עם נמליה המזוהים בתל מור ובאשדוד ים, ובעת המודרנית הפכה לעיר נמל בזכות אחד מסמליה המובהקים – נמל אשדוד, הגדול בנמלי ישראל. יחד עם הנמל פועלות בעיר תשתיות לאומיות נוספות, אשר הופכות אותה למרכז תעשייתי חשוב.\nמאז הקמתה, אשדוד קולטת עלייה יהודית נרחבת מרחבי העולם, ואחוז העולים החדשים בה הוא מהגבוהים בישראל. העולים יצרו בעיר אינטגרציה חברתית, מבלי לאבד את הזהות המיוחדת של הקהילות מהן באו. אשדוד היא גם אחת הערים היחידות בישראל שנוסדו בתכנון מוקדם, מה שתרם רבות להתפתחותה לאחת הערים הגדולות במדינה.\nראש עיריית אשדוד, החל מ-2008, הוא ד\"ר יחיאל לסרי. העיר חברה בארגון פורום ה-15.",
    "pageid": 2999
  },
  {
    "title": "אתונה",
    "extract": "אתונה (ביוונית: Αθήνα, אַתֶינַא; ‏‏?‏) היא עיר הבירה של יוון, בירת נפת אתונה (Νομαρχίας Αθηνών) ומחוז אטיקה (Περιφέρειας Αττικής), וכן העיר הגדולה במדינה. מעבר להיותה מרכזה השלטוני של יוון, מהווה אתונה רבתי את מרכזה הכלכלי, הפיננסי, התעשייתי והתרבותי של המדינה.\nנכון לשנת 2011 מונה אוכלוסיית העיר 664,000 תושבים, ברצף האורבני מתגוררים כ-3.1 מיליון ובאזור המטרופוליני כ-3.7 מיליון תושבים המהווים יותר משליש מתושבי המדינה. שטחה של העיר הוא 39 קילומטר רבוע בלבד (להשוואה, שטחה של תל אביב-יפו כ-50 קילומטר רבוע), אך הרצף האורבני מגיע ל-412 קילומטר רבוע, ואילו שטח האזור המטרופוליני (מחוז אטיקה כולו) משתרע על פני 2,928 קילומטר רבוע.\nהעיר נקראה ככל הנראה על שם האלה אתנה והיא אחת הערים העתיקות בעולם, כשלזכותה היסטוריה מתועדת בת כ-3,400 שנה. לאתונה העתיקה נודעה השפעה תרבותית ופוליטית ברחבי כל העולם הידוע בעת העתיקה, והיא נחשבת לערש התרבות המערבית ולערש הדמוקרטיה. עקבות גדולתה של העיר ניכרים בה עד עצם היום הזה, במיוחד באקרופוליס השוכן בליבה, והעיר מהווה יעד תיירותי ראשון במעלה.",
    "pageid": 5347
  },
  {
    "title": "בודהיזם",
    "extract": "בודהיזם היא הדת הרביעית בגודלה בעולם, ומספר המאמינים בבודהיזם נאמד ביותר מ-500 מיליון, כ-7% מאוכלוסיית העולם. היא מהווה רוב בקמבודיה, בתאילנד, במיאנמר, בבהוטן, בסרי לנקה, בלאוס ובמונגוליה.\nבודהיזם היה דת דהרמית, כאשר \"דהרמה\" (בסנסקריט) משמעותה \"הדרך\" או חוקי הטבע (\"תורת הבודהה\") המושתתים על הדרכותיו של גאוטמה בודהה, שחי ולימד בהודו במאה החמישית או השישית לפני הספירה. הדת רואה בהפחתת הסבל האנושי כמטרה עיקרית. על-פי הדהרמה, אדם החפץ להשתחרר מסבלו יכול לעשות זאת באמצעות הנחיותיו של הבודהה, כפי שהן באות לידי ביטוי בדרך המתומנת הנאצלת.\nמקור הבודהיזם בהודו, אולם רוב הבודהיסטים היום מתגוררים במדינות אחרות במזרח אסיה ובדרומה. יש מיעוט בודהיסטי הולך וגדל גם באירופה ובצפון אמריקה. גרסאות שונות של ההשקפה הבודהיסטית משקפות את תרבותן של המדינות שאליהן הגיע.\nהמושג בודהה (פאלי ובסנסקריט: \"זה שהתעורר\") אינו כינויו של אדם יחיד, אלא שם תואר המתייחס למי שהגשים את הדרך הבודהיסטית והשתחרר. במסורות מסוימות שמור התואר רק למי שגילה את הדרך בכוחות עצמו וללא סיוע חיצוני. גאוטמה, מייסד הבודהיזם, גילה את הדרך בכוחות עצמו בתקופה שבה לא הכיר אותה איש מלבדו.\n\"בודהיזם\" הוא הכינוי הנפוץ לכל הזרמים השונים. הבודהיסטים עצמם משתמשים במושגים נוספים. המילה \"סאסנה\" מתייחסת למה שלימד גאוטמה, \"דהרמה\" (בסנסקריט) משמעותה \"הדרך\", חוקי הטבע, או מה שלימד גאוטמה.\nבטיבט ובחבלי הודו המאוכלסים בפליטים טיבטיים קוראים ללימודי בודהיזם טיבטי בשם \"צ'ו\".\n\n ערך מורחב – גאוטמה בודהה\nאין כמעט תיעוד היסטורי על גאוטמה בודהה, למעט הקיים בכתבים ומסורות בודהיסטיות שרובם נכתבו מאות שנים לאחר מותו. על כן, סיפור חייו של הבודהה הוא הגיוגרפיה (סוגה המוקדשת לסיפור חיי קדושים). הכרת חייו של הבודהה אמורה לעזור להבין את תורתו.\nעל פי סיפור חייו, גאוטמה סידהארתה (המכונה גם שאקיימוני, \"החכם [משבט] השאקיה\") (ככל הנראה 563 לפנה\"ס-479 לפנה\"ס), היה נסיך הודי, בן לשבט שאקיה שלרגלי הרי ההימלאיה, שהתווה את העקרונות הראשיים של הדהרמה – \"תורת התופעות\", \"הדרך\", \"האמת\" – השקפת עולם ודרך תרגול התודעה שהפכה לימים לדת הנקראת על שמו, בודהיזם. המאה ה-6 לפנה\"ס בהודו התאפיינה במשבר חברתי, רוחני ומדיני קשה עקב הפיצול הרב של מדינות שנלחמו זו בזו, ועקב הרצון לערער את עקרונות הברהמניזם.\nעל פי המסורת הוא גדל בארמונו של אביו כשהוא מנותק לחלוטין מהעולם החיצון. בבגרותו יצא מן הארמון לראשונה נחשף לצער, למחלות ולמוות. מפגש זה עורר בו הבנה כי החיים מלאים בסבל, ומתוך תדהמה וחמלה גדולה לבני האדם, החליט להקדיש את חייו לחיפוש הפתרון לסוגיית הסבל הקיומי האנושי.\nבגיל 29 פרש מחיי המשפחה, עזב את אשתו ובנו, ואימץ חיי \"סאדהו\" – פרוש נודד (דבר שהיה מקובל במסורת ההודית מאותה תקופה ועד היום). חיי הפרושים בהודו כללו סיגופי גוף ונפש קשים (צום, מגורים ביער הרחק מבני אדם, תרגולים קשים, התרחקות מתענוגות וכיו״ב) כל זאת בשם המטרה למצוא את \"גרעין האמת\" של החיים האטמן – היסוד הראשוני ביותר באדם, שהוא חיבור והתגלמות של \"הניצוץ האלוהי\" – הברהמן. סידהארתה נדד, למד והסתגף במשך 6 שנים – אך לא הגיע לתשובה שהשביעה את רצונו. לבסוף הוא עזב את דרך הסיגוף ופרש ללימוד עצמי לבדו.\nעל פי המסורת התיישב הבודהה תחת עץ (שלימים נקרא על שמו – עץ הבודהי) בעיר שנקראת כיום בודגאיה. הוא נשבע שלא יזוז ממקומו עד אשר תתגלה לו התשובה אשר הוא מחפש. ישנן מסורות שונות סביב השאלה כמה זמן ישב הבודהה תחת העץ עד שהגיע לנירוואנה. יש אומרים לילה אחד ויש אומרים שלוש שנים. בישיבת המדיטציה שלו תחת העץ נגלו בפניו העקרונות המרכזיים של תורתו: כל התופעות חולפות ואינן בעלות \"מהות עצמית גרעינית\". גם ה\"אני\" שלנו הוא תופעה משתנה וחולפת, המורכבת משלל תופעות חולפות אחרות, שגם הן חסרות בסיס ועל כן קבע \"אנאטה\" – אין אטמן, אין גרעין יסודי לנפש, או בעצם – \"אין אני\". מכאן הבין שייחוס ממשות והיאחזות בתופעות חולפות (רגשות, מצבי חיים, דברים חומריים וכו') היא טעות יסודית של בני האדם. בשל הקושי שלנו לקבל את חוק הטבע של החולפיות – למעשה כל התופעות הן \"בטבע\" הסבל: טבען הוא להופיע, כלומר להיוולד, להתקיים ולחלוף והן מתקיימות במעגל אינסופי של לידה ומוות, המכונה סמסרה. מכאן הסיק כי הסבל הקיומי האנושי מקורו בהיאחזות התודעה שלנו בדבר שהוא בלתי אפשרי, ועל כן הדרך לשחרור מסבל היא אימון ותרגול התודעה.\nבודהה גילה דרך חדשה שאינה סגפנות ואינה נהנתנות ועל כן כינה אותה \"דרך האמצע\". בעזרת מדיטציה הוא גילה כיצד ניתן למגר את הסבל, ולהשתחרר ממצב התודעה של הסמסרה למצב התודעה של הנירוואנה. את הדרשה הראשונה שלו הנקראת \"הנעת גלגל הדהרמה\" נשא בפני אותה חבורה של פרושים אשר נטש לא מכבר, בפני 5 אנשים בסה\"כ. בתקופה בה חי הבודהה תושבי הודו דיברו בניבים של סנסקריט הקרובים זה לזה ולכן היו יכולים להבין האחד את השני ודרשן נודד כמו בודהה היה יכול לעבור ממקום למקום ולדרוש בשפה המוכרת לו ומובנת על ידי האחרים. לצפון הודו הגיעו באותה תקופה כוחותיו של דריווש הראשון והביאו עמם רעיונות חדשים, הן רעיונות השאובים מהמסורת הפרסית והן רעיונות שחלחלו מיוון. רעיונות אלו גרמו לאנשים רבים לבחון מחדש אמונות ודעות ובאותה תקופה נולדו בהודו פילוסופיות חדשות. כך למשל אחת מהן, הג'ייניזם, שרדה במקביל לבודהיזם עד ימינו אנו. ואחרות נעלמו עם השנים, כמו האג'יווקא  שנעלמה במהלך המאה ה-14.\nישנן השערות שונות לגבי הפופולריות של הבודהיזם. תורתו של הבודהה שרדה אולי כיוון שהייתה מהפכנית למול הלך הרוח ההינדואיסטי שהיה מקובל באותם זמנים. כמו כן העיסוק הישיר שלה בסבל הקיומי של החיים היה דבר שודאי הדהד בליבם של רבים ואט אט סחף אחריו הבודהה קהל מאמינים גדול. סיבה נוספת לפופולריות של הדת הייתה שהיא הבטיחה נירוואנה, הפתוחה ואפשרית לבני כל הקאסטות, בעוד שהזרם ההינדואיסטי ששלט באותה התקופה גרס כי רק מי שעמל בחיים הקודמים כדי להיוולד בחיים האלו בקאסטת הברהמינים, כוהני הדת ההינדואים, יכול להגיע להארה ולהשתחרר מהסבל.\nאת ארבעים וחמש השנים לאחר \"שהתעורר\" הקדיש להוראה של תורתו, אותה כינה דהרמה בסנסקריט או דהמה בפאלי, עד שמת בגיל 84.\n\nבתקופה בה פעל בודהה, דיברו רוב תושבי מרכז וצפון הודו ניבים שונים הקרובים לסנסקריט, ולכן היה קל להפיץ את רעיונותיו מבלי צורך לתרגמם לשפה אחרת. הפיצול הלשוני המאפיין את מרכז וצפון הודו של ימינו התרחש והתפתח מאוחר יותר.\nבמאה ה-3 לפנה\"ס. הקיסר ההודי אשוקה, הפך לבודהיסט והפך את הבודהיזם לדת פופולרית בקיסרותו. הוא בנה מונומנטים בודהיסטים ברחבי הודו ושלח מיסיונרים להפצת הבודהיזם בין היתר במערב אסיה, דרום-מזרח אסיה, מרכז אסיה וסרי לנקה.\nברוב מדינות מזרח ומרכז אסיה יש מספר רב של בודהיסטיים, בסך הכול מוערך מספרם בכ-500 מיליון. למספר זה ניתן להוסיף גם את אלה שעד לפני זמן לא רב לא היו יכולים להצהיר באופן רשמי על היותם בודהיסטים. בסין לבדה ניתן להעריך מספר של כ-150 מיליון בודהיסטים[דרוש מקור] שעד לא מזמן לא היו יכולים לתרגל בודהיזם בגלוי עקב איסור של המשטר.\nארצות בהן לבודהיזם תפוצה רחבה כוללות את: הודו, טיבט, לאוס, תאילנד, סין, מונגוליה, מיאנמר (בורמה), וייטנאם, יפן, בהוטן, קוריאה, קמבודיה, סרי לנקה, טאיוואן והסובייקט הרוסי רפובליקת קלמיקיה .\nכיום הבודהיזם נגיש וצובר פופולריות גם במערב. ניתן למצוא ברחבי האינטרנט אתרים רבים, ותרגומים לתכנים בודהיסטים רבים, כמו גם מרכזי מדיטציה, קורסים וספרים.\n\nבדרשתו המפורסמת בפארק הצבאים, לימד את תפיסת העולם הבודהיסטית – הדהרמה – המבוססת על ארבעה עקרונות המכונים ארבע האמיתות הנאצלות.\nגאוטמה בודהה, כפי שהוא מוצג על פי המסורת, ניסח את תורתו במילים \"הדרך לשחרור מסבל\". חלק ניכר מתורתו עוסק בתשתית הפסיכולוגית שעומדת בבסיס הסבל שחווים בני האדם, ובדרך המעשית להשתחרר מסבל זה. בשונה מדתות אחרות, הבודהיזם אינו רואה עצמו כמבוסס על אמונה, ומעודד את הפרט לפתח ״חכמת-אמת״ (\"פאניה\") דרך התנסות ישירה. מסיבה זו, הבודהיזם איננו פילוסופיה או דת במשמעותן המסורתית, אלא דרך חיים.\n\nתורתו של הבודהה, הדרך המתומנת הנאצלת, מציעה כלים מעשיים לשחרור האדם מסבלו, ולהביא את המתרגל להתעוררות (בודהי). התעוררות שלמה מתוארת גם כהארה העוקרת את שורשי הסבל באופן סופי ומוחלט, ומביאה לשלוות-אמת (נירוואנה). לפי התפישה הבודהיסטית, השלמת הדרך מהווה את פסגת ההישגים האפשריים עבור בן האנוש. על-פי הבודהה, התעוררות זו איננה ניתנת לתיאור על דרך החיוב; היא מבוססת על התמוססותן של אשליות, ביטולן של מחשבות-שווא, והכחדת תפישות מוטעות לגבי המציאות, אשר מוחלפות בראיה נכונה ובהירה של טבע המציאות הישירה, כפי שהיא. אמת בסיסית ומוחלטת זו נושאת אופי נצחי; היא תמיד הייתה ותמיד תהיה, היא בלתי נפרדת ונמצאת בכול, וניתנת לחוויה ישירה בכל עת. מצב על-זמני זה נקרא \"רמת האמת\" (\"דהרמקאיה\"), להבדיל מעולם המציאות היחסית, המורכבת ממושגים מופשטים ומתפישות רעיוניות. האדם המואר מזהה את ארעיותן וריקותן של כל התופעות, כמתואר בשלושת סימני הקיום. מושג הריקות (שוניאטה) זכה למקום מרכזי בזרמי הבודהיזם המאוחר. ד.ט. סוזוקי, מתרגם מוערך של כתבים בודהיסטיים, הדגיש כי לא מדובר בשלילה מוחלטת שאחריה לא נותר דבר, והזהיר מפני טעות נפוצה זו בפרוש המושג.\n\n ערך מורחב – שלוש אבני החן\nבדרכו להארה, המתרגל הבודהיסטי לוקח מחסה בשלוש אבני החן:\n\nבודהה – האדם המשוחרר, הנאור, אותו אחד שהגשים את ייעודו וזכה לחיות בנירוואנה. הוא מייצג את המטרה וההגשמה של הדרך. זוהי האיכות המוארת שטמונה בכל אדם, והגיעה לידי שלמות בבודהה ההיסטורי.\nדהרמה – הדרך להגשמת המטרה של הדרך – זהו גוף הלימוד, או הידע, הבודהיסטי.\nסנגהה – קהילת האציליים וקהילת הנזירים והנזירות ההולכים אחר הבודהה.\nבווג'ריאנה נזכרות שתי שלשות נוספות: שלושת השורשים ושלושת הגופים.\n\nהבודהיסטים מתבקשים לשמור על מספר כללי מוסר, שהפרתם אינה עולה בקנה אחד עם ״הדרך״. כללי המוסר מכוונים לשתי מטרות: לאפשר חיי חברה שיתופיים התומכים בתרגול הדרך הבודהיסטית, ושמירה על איזון פסיכולוגי פנימי. כל אדם יכול לקחת על עצמו דרגות שונות של תרגול: חמישה כללים, שמונה, עשרה או נזירות מלאה, בה יש מעל מאתיים כללים. על אף שמסורות נזירות בודהיסטיות שונות נבדלות בתרגול אורח החיים ובכלליו, ישנם כללי יסוד המשותפים לרובן:\n\nהימנעות מפגיעה בכל יצור חי (אהימסה)\nהימנעות מנטילת דבר מה שלא ניתן (גנבה)\nהימנעות מפעילות מינית בלתי הולמת\nהימנעות מדיבור שקרי, דיבור גס או פוגעני, דיבור מסכסך, דיבור חסר תועלת ורכילות\nהימנעות מנטילת אלכוהול וחומרים מערפלי תודעה\n\n ערך מורחב – זרמים בבודהיזם\nכיום הבודהיזם מחולק לשלושה זרמים עיקריים – טהרוואדה, מהיאנה ווג'ריאנה, המחולקים גם מבחינה גאוגרפית:\n\nהמסורת הבסיסית המשותפת לכל זרמי הבודהיזם. קיימת בסרי-לנקה, הודו, בורמה, תאילנד, לאוס וקמבודיה. הטקסטים של מסורת זו כתובים בפאלי, והם השריד השלם המוקדם ביותר לקאנון הבודהיסטי המקורי. הטהרוודה היא המסורת הנזירית העתיקה ביותר בבודהיזם. יש המכנים מסורת זו בשם \"היניאנה\" Hīnayāna (\"הכלי הקטן\"), אך במקומות רבים הוא נחשב לכינוי מזלזל ופוגעני. המסורת שמה דגש על התנהגות חיובית, נדיבות, מוסריות, ותרגול מדיטציה. ההבנות שמגיעות ממדיטציה מובילות לשלווה ולשחרור מסבל. הדרך המתומנת הנאצלת (סנסקריט: אָרְיָאשְׁתָּאנְגה-מָארְגַה आर्याष्टाङ्गमार्ग, פאלי: אַרִיוֹ אַתַנְגִיקוֹ מַגוֹ) היא אחד העקרונות המרכזיים בתורתו של גאוטמה בודהה, אשר תיאר אותה כדרך המובילה לסיום הסבל (דוקהה) ולהארה. תרגול מדיטציה מפתח את המודעות העצמית אשר מבארת את האופי האמיתי של המציאות. ההתבוננות העצמית מובילה לרכישת תובנות, והבשלתן מביאה להתעוררות.\n\n\"הכלי הגדול\" או \"המרכבה הגדולה\", זרם בן המאה ה-1 לפנה\"ס, הוא הזרם הגדול ביותר ומהווה 53% מהבודהיסטים בעולם. המהאיאנה התפתחה הדרגתית ונפרדה מהטהרוואדה, ונפוצה בסין, טיבט, מונגוליה, טאיוואן, יפן, וייטנאם, קוריאה. רוב הטקסטים העתיקים ביותר שלה קיימים היום רק בתרגום לסינית, אך מספר קיימים עוד בשפת המקור – סנסקריט. המהאיאנה מדגישה את חשיבות דרכו של הבודהיסטווה – זה שמקדיש את חייו לטובת השחרור של כל היצורים החיים, על פני שחרור פרטי מסבל.\n\n\"מרכבת היהלום\" היא פיתוח של המהיאנה ולעיתים נחשבת זרם בתוכה, והיא הזרם הבודהיסטי הקטן ביותר. הוג'ריאנה היא זרם מיסטי ואזוטרי, ובו הטנטרה הבודהיסטית (להבדיל מהטנטרה ההינדואיסטית) תופסת מקום מרכזי. הטנטרה היא אוסף של טכניקות מיסטיות שנועדו לקרב להארה באמצעים שאינם מדיטציה קלאסית, לדוגמה שינון מנטרות וטקסים מקודשים. את הוג'ריאנה מתרגלים בטיבט, נפאל, בהוטן מעט ביפן וכן במקומות מסוימים בעולם המערבי. בנוסף, הוג'ריאנה רואה במצב הבודהה מאפיין שקיים בכל נפש, ושמטרת הבודהיזם לתרגל את המצב הנפשי הזה, בניגוד לזרמים הוותיקים שטוענים שההארה היא יעד שיש לשאוף אליו, ולא כלי לתרגל איתו.\n\nלגישה הבודהיסטית הייתה השפעה על היוגה המאוחרת שאחרי תקופת פטנג'לי[דרוש מקור], וכן על אמנויות לחימה שונות, לדוגמה מנזר השאולין, שמקורן במזרח.\n\nלפי המהאיאנה, הבודהיסטווה הוא אדם אשר בתודעתו נוכחת תמיד השאיפה להשיג הארה שלמה, וזאת במטרה שיוכל להביא תועלת מרבית לכל היצורים החיים. זרמים אלו, לא מסתפקים בחירות עצמית מהסבל, אלא שואפים ללמד את הדרך להארה שלמה למען רווחתם של כל היצורים החיים, שאיפה זו נקראת בודהיצ'יטה.\nבדיוק כפי שהשמש זורחת ומאירה את כל כדור הארץ ללא איפה ואיפה, כך מתרגלי המהייאנה צריכים לפעול למען כל היצורים החיים, ועליהם לפתח גישה הוליסטית, לפיה הסבל האישי קשור בסבל הקולקטיבי. למעשה מדובר בביטוי של עקרון החמלה, אשר כאמור ניצב במרכז זרם המהאיאנה, ומהווה תנאי הכרחי בדרך להשגת הארה שלמה. בודהיצ'יטה וחמלה הן הבסיס והמקור של כל הטוב והנירוואנה (החירות, השחרור מהסבל).\nלפי הזרמים האלו בבודהיזם, על האדם לפעול ככל יכולתו על מנת להגביר את חמלתו, עד שהיא תהיה מושרשת עמוק בתוכו. ראשית יש לפתח גישה רוחשת חיבה כלפי כל היצורים החיים באשר הם, ולא לתת לרגשות להשתנות ביחס לידיד/אויב. זאת משום שהידידים הם ידידים ברגע זה, אך ייתכן כי הם היו אויבים בעבר או שיהיו אויבים בעתיד, כך גם לגבי אויבינו, ייתכן ויהיו חברינו בעתיד או שהיו כאלה בחיים קודמים. ולכן אין טעם בניתוב רגשות לפי הבחנה של ידיד/אויב. על האדם לפתח רגש חמלה כפי שהיה מרגיש לידיד, כלפי כל היצורים החיים, ובכך לפתח שוויון-תודעה. אל לנו לטעות ולחשוב שאין ידידים ואויבים, אלא שיש לאזן את הרגשות שרוחשים להם. לא די בפיתוח שוויון תודעה כלפי כל היצורים, אלא יש לשאוף להארה של כל היצורים, וזה בשל העובדה שלקיום המעגלי אין התחלה ואין סוף, כך שכל היצורים החיים היו למעשה אימותינו בתקופות חיים קדומות, או יהיו אימותינו בעתיד, דהיינו אין שום יצור עליו ניתן לומר שלא היה אחד מקרובינו בעבר, או יהיה אחד מקרובינו בעתיד. הפנמת רעיון זה מביאה לשאיפה שכל היצורים בעולם יהיו מאושרים. כפי שיש לטפח אהבה לידידים, כך יש לטפח אהבה לאויבים ולכל היצורים הנקרים בדרך.\nהבודהיסטים מזרמים אלו רואים את המאפיין המשותף לכל היצורים החיים והוא השאיפה הטבעית לזכות באושר ולהימנע מסבל, והם מנסים להביא את כל היצורים החיים לשחרור. בדיוק כפי שכאשר נכנס קוץ לרגל, היד מוציאה אותו אפילו שלה לא כואב, מכלול האיברים בגוף הוא מטאפורה למכלול היצורים החיים בעולם. הדרך הנכונה להיות אנוכי היא לפעול למען רווחת האחרים, משום שבמהלך זה משיג האדם הארה.\n\n ערך מורחב – נזירות בודהיסטית\nהקהילה הבודהיסטית רואה באורח החיים שאימץ הבודהה, אורח חייו של נזיר פרוש, את הבסיס האידיאלי לאימון רוחני. אולם, הנזיר (או הנזירה) הבודהיסטי תלוי בנדיבות של החברה כדי להשיג את צרכיו החומריים: מזון, ביגוד ומחסה. על כן, מאז ימיו של הבודהה תפסה הקהילה הבודהיסטית את החברה התומכת בנזורה כממשיכה את דרכו של הבודהה ומקיימת את המסר שלו. הקהילה הבודהיסטית אם כן, נחלקת עד היום לשתי קבוצות חברתיות: נזירים ונזירות (בְּהִיקְהוּ ובְּהִיקְהוּנִי) ובעלי ובעלות בית (אוּפַּאסַקַה ואוּפַּסִיקַא) שתומכים בהם. הנזירים מתווכים את התורה הבודהיסטית לבעלי הבית וקבוצה של נזירים (סַנְגְהֵה) בקהילה נחשבת לברכה גדולה.\n\nהנזיר הוא אדם שוויתר על החיים כ\"בעל בית\" לטובת אורח חיים ממוקדים ועבודה דתית-רוחנית כדי להכחיד את הסבל עליו הורה הבודהה. אורח חיים זה כולל לימוד כתבים בודהיסטים, תרגול מדיטציה וכללי מוסר נוקשים. בתקופת הבודהה ההסמכה לנזירות נעשתה על ידי טקס פשוט שערך הבודהה וסימל את עזיבת הבית וההסמכה לנזירות כאחת. עם השנים נוצרו שני טקסים. הראשון הוא טקס עזיבת חיי הבית ההופך את המשתתף בו לנזיר טירון. ברוב המסורות הנזיר הטירון מגלח את ראשו, נוטל גלימה (שצבעה משתנה בהתאם למסורת) ומתחייב לעשרה נדרים. השני הוא טקס ההסמכה המלאה לנזיר והוא כרוך בהתחייבות לעוד למעלה ממאתיים כללים נוספים (בהתאם למסורת הנהוגה במקום), חלקם נחשבים לחמורים יותר וחלקם – לחמורים פחות.\nבניגוד לדתות אחרות, בבודהיזם הסיגוף נחשב מעלה רעה. על הנזיר לחיות אורח חיים שאינו כמהה ואינו דוחה דבר, כולל את הנאות החיים.\nהקהילה הבודהיסטית של בעלי ובעלות הבית היא נשים וגברים שהצהירו באופן רשמי שהם לוקחים מחסה בשלוש אבני החן. באותה ההצהרה הרשמית בדרך כלל מבטא המשתתף מחויבות לעמוד בחמישה כללי מוסר. מתקופת הבודהה ועד היום מידת הסיוע של האינדיבידואל, בעל הבית, לסנגהה היא שונה כמו גם מידת העניין שלו בתורה הבודהיסטית ותרגולה. בעלי הבית מתרגלים במידות שונות את תכונת הנדיבות (ממתן מזון לנזירים ובניית מקדש ועד הוצאת טקסטים בודהיסטים לאור), את חמשת כללי המוסר שנטלו על עצמם, עריכה של טקסים, של חגים ושל עלייה לרגל למקומות קדושים. מטרתם של האחרונים היא להגביר את האמון והאמונה בבודהה ובתורתו.\nמספר הבודהיסטים בעולם כיום מוערך כבין 350–500 מיליון איש ברחבי העולם.\n\nהבודהיזם נבדל מרוב התפיסות בנות זמנו בכמה אופנים עיקריים: הצורה, התוכן ושאלת המורה.\n\nהדרך הבודהיסטית מנוסחת באופן דידקטי ושיטתי, יש המשווים את ניסוח ארבע האמיתות הנאצלות לאבחנות רפואיות – הראשונה היא התסמין, דוקהה: \"החיים מלווים באי נחת\". השנייה היא מקור התסמין: \"מקור אי הנחת בהשתוקקות לעונג וברתיעה מכאב\". השתיים הנותרות הן שיטת הטיפול (הדרך המתומנת הנאצלת, המובילה להימנעות מהשתוקקות ורתיעה ולכן גם להכחדת אי הנחת. אופן הכתיבה הלוגי, המורכב מתחשיב הפסוקים מדוקדק, שאפיין את הבודהיזם בתחילת דרכו השפיע על דתות נוספות באזור, ביניהם הטקסט הדאואיסטי החשוב ג'ואנג דזה.\n\nהדרך הבודהיסטית ייחודית באופן התייחסותה לשאלת ה\"עצמי\"; להבדיל מתורות אחרות (הן מערביות והן מזרחיות) אשר עסקו עיסוק רב בשאלה זו באותה העת, טען הבודהה כי עיסוק בשאלות הנוגעות לקיומו או לאי קיומו של העצמי מהווה הצמדות ומכשול. אחת משלוש התובנות אליהן מבקש להגיע המתרגל הבודהיסטי, היא התובנה הנקראת \"אנטה\" (בסנסקריט: \"אנאטמן\"), שפירושה \"אין-עצמי\" או \"אין-אני\". זהו רעיון דק ועדין, המצביע על כך שלאף אובייקט (פיזי או מנטלי) אין מהות פנימית, או מרכיב יסודי וקבוע שניתן להגדיר כ\"עצמי\". ה\"עצמי\" הנתפש על ידי ההכרה הוא רק \"עצמי-לכאורה\" – תהליך חסר ממשות, ואשליה הנוצרת מתוך הזדהות, היאחזות, ותפישת-שווא של המציאות האולטימטיבית.\n\nהבודהיזם נבדל משיטות אחרות בכך שהוא מפחית משמעותית מרמת החשיבות שניתנת להימצאות מורה או \"גורו\" המדריך את המתרגל. בשיטות ההינדיות שקדמו לה, הייתה מקובלת התפישה שהנחייתו של \"גורו\" היא תנאי מרכזי והכרחי בדרך להארה. בעוד שאין כל ספק באשר לערכו של מורה, העבודה עימו אינה מחויבת-מציאות, היות ש\"העצמי הוא המורה של העצמי\", ועל כן בכוחו של המתרגל להגיע להתעוררות ולהארה גם מבלי להיעזר בסיוע חיצוני. בזרם הוג'ריאנה לעומת זאת, ובייחוד בבודהיזם הטיבטי, המורה (גורו בהודו, לאמה בטיבט), תופס תפקיד משמעותי. ישנה גם הבדלה בין תפקיד המורה בין המסורות השונות, כשאשר בזן האיקונוקלאסטי המורה, או הסנסיי, מלמד בכלים יום-יומיים, כגון קריאה, שיחה או תרגול, באסכולות ההודיות הקשורות לטרהוודה קיים המושג דרשן , המתאר סגולה שניתנת להשגה דרך שהיה בלבד בנוכחות מורה או דמות קדושה, ללא תרגול או לימוד. הגישה הזן בודהיסטית בעניין המורה תומצתה על ידי המורה הסיני לינג'י יישואן (מסינית: 临济义玄, פין-יין: Línjì Yìxuán) למשפט אחד – \"אם תפגוש את הבודהה בדרכים, הרוג אותו\", ומשמעו שגם המורה והשיטה אינם קדושים ואינם נצחיים, ודורשים בחינה והתאמה מתמדת.\n\nאחד ההיבטים הייחודיים של הבודהיזם הוא השלילה המפורשת של מרכיביו האונתולגיים [דרושה הבהרה] (ראה: סוטרת הלב, סוטרת החכמה השלמה, סוטרת היהלום). היות שהשחרור מסבל מבוסס על ראיית המציאות כפי שהיא באופן שמתעלה על החשיבה המושגית, הרי שעל המתרגל להרפות את אחיזתו בכל מושג שהוא, כולל המושגים המופשטים שמתארים את הגישה הבודהיסטית עצמה. הבודהה המשיל את תורתו לרפסודה המאפשרת חצייה של נהר (מגדת הסבל של עולם הסמסרה לגדת השלווה הניבאנית של ההארה); מרגע שנחצה הנהר, אין עוד צורך להמשיך ולשאת את הרפסודה.\n\nוסאק (Vesak) או יום בודהה הוא חג המציין את יום הולדתו של בודהה, יום מותו והיום שבו הפך להיות מואר, הוא החג החשוב ביותר. נחוג בחודש מאי (ולעיתים ביוני) ביום שבו הלבנה במלואה.\nראש השנה הבודהיסטי נחוג בכל אחד משלושת הזרמים ביום אחר. רוב הבודהיסטים חוגגים אותו במשך שלושה ימים בחודש אפריל כאשר הלבנה במלואה. אנשי המהייאנה חוגגים את ראש השנה כאשר הלבנה מלאה בינואר ואילו בטיבט חוגגים אותו במרץ.\n\nכיוון שמידת הארגון של הבודהיזם נמוכה ביחס לדתות מאורגנות אחרות, ומכיוון שליבת הלימוד הבודהיסטית (ארבע האמתיתות הנאצלות) אינה סותרת אמונות נוספות ואינה מחייבת אמונה בעקרונות על-טבעיים כמו גלגול נשמות וקיומה של אלוהות טרנסצנטית (אם כי בודהיסטים רבים מאמינים בקיומם של אלו), ישנם אינספור סיפורי מתולוגיה וקוסמולוגיה שניתן ליחסם לזרמים בודהיסטים שונים, וישנם גם זרמים הדוחים מכל וכל את כל את קיומם של כוחות בלתי נראים כמו קארמה וסמסרה. רבים מהמאמינים והכותבים הבודהיסטים לאורך ההיסטוריה לא העסיקו את עצמם בשאלות הקשורות לקוסמולוגיה וקיומם של כוחות על טבעיים מכיוון שאלו נתפסו כטפלות אל מול העיקר הבודהיסטי, שהוא עיסוק בבעיית הדוקהה.\n\nלמרות שתכלית הבודהיזם היא העיסוק באדם ובסבלו, בזרמים מסוימים קיימת מערכת קוסמולוגית ומיתולוגית הכוללת מגוון יקומים ואלים. בהודו המערכת מבוססת על זו הקיימת במיתולוגיה ההינדואית. המערכת מתארת מגוון יקומים שבראש כל אחד מהם עומד אל בשם ברהמה הגדול, ובכל אחד מהם קיים סגנון חיים אחר. טבען של כל המערכות הוא משתנה ומתחלף במשך עידנים ארוכים, וכל מערכת חדלה להתקיים בסופו של דבר, ומפנה מקום לבאה אחריה. בסופו של דבר, במעין מעגל, כל מערכת נוצרת מחדש במסגרת מעגל הקיום. כל היצורים החיים בהן, נמצאים במעגל הסמסרה, ומסוגלים בסופו של דבר להגיע לנירוואנה. במערכת הנוכחית של הלידה והמוות, קיימים 31 מישורי קיום, שבכל אחד מהם קיימים יצורים החיים בסוג שונה של חיים. בין המישורים נכללים גם חמשת המשכנים הטהורים, שבהם חים יצורים שבהכרח עתידים לצאת ממעגל הלידה והמוות.\nבזרמים בודהיסטים אחרים נתנו שמות מקומיים לישויות הינדואיות כמו הברהמה, או שסופקו קוסמולוגיות ופנתאונים אלטרנטיביים, אלו לרוב נחשבים גרסאות עממיות של הדת הבודהיסטית.\n\nבדומה לאלמנטים נוספים בבודהיזם, גם האסכטולוגיה הבודהיסטית אינה אחידה. באחד מהטקסטים האסכטולוגים המוכלים בקאנון הפאלי מתוארת תקופה בה תורתו של הבודהה תשכח לחלוטין מהעולם, תקופה בה המין האנושי יתרדר להתנהגויות המזיקות ביותר לפי הבודהיזם, תאוות בצע, תאוות בשר, אלימות ועוני. לפי הקאנון הפאלי בזמן שפל זה תופיעה המאיטְרֵיַה, המכונה גם \"הבודהה של העתיד\", שתגלה מחדש את הדהרמה הבודהיסטית מחדש ותתקן את העולם.\n\nדגל הבודהיסטים\nויפאסאנה\nזן בודהיזם\nוסובנדהו\nבודהיזם טיבטי\nבודהיזם יפני\nבודהיזם במערב\nמועצות בודהיסטיות\nנזירות בודהיסטית\nפאלון גונג\n\nלידיה ארן, בודהיזם, הוצאת דביר. (הספר בקטלוג ULI)\nיובל אידו טל, בודהיזם: מבוא קצר, הוצאת מפה ואוניברסיטת תל אביב, 2006. (הספר בקטלוג ULI)\nשלמה בידרמן, ראשית הבודהיזם, הוצאת משרד הביטחון, 1995 (הספר בקטלוג ULI)\nלאמה אולה נידהל, הדברים כפי שהם, הוצאת בית עלים, 2000. (הספר בקטלוג ULI)\nואלפולה ראהולה, מה שלימד הבודהה, כתר הוצאה לאור. (הספר בקטלוג ULI)\nאילן בכר, קוריאה הדרומית, לגלות עולם חדש - הוצאת \"מעריב\" 2011.\nאלן ווטס, דרך הזן, הוצאת עם עובד, 2009 (הספר בקטלוג ULI)\nיעקב רז, זן בודהיזם – פילוסופיה ואסתטיקה, משרד הביטחון – ההוצאה לאור 2006. (הספר בקטלוג ULI)\nרופרט גֶתין, בודהיזם: היסטוריה הגות ותרגול, מאנגלית: אורית כהנא, גבעתיים: אלטרנטיבות, תשע\"ד מסת\"ב 9789659094424\nדברי הבודהה, תרגומים מתוך הכתבים הבודהיסטים המוקדמים, תרגום קרן ארבל, הוצאת אוניברסיטת תל אביב, 2019 (הספר בקטלוג ULI)\nלקט סוטרות מתוך הקאנון הפאלי, תרגומים מתוך הקאנון הפאלי, הנזיר פניננדו בהיקהו, הוצאת בודהיזם בישראל, 2021 (הספר בקטלוג הספרים הישראלי)\nדונלד לופז, מאבן ועץ לבשר ודם - היסטוריה קצרה של הבודהה, פרפנצ'ה הוצאה לאור, 2021 (תרגום מאנגלית)\n\nבודהיזם, באתר אנציקלופדיה בריטניקה (באנגלית)\n בודהיזם, דף שער בספרייה הלאומית\nבודהיזם, באתר אנציקלופדיית ההיסטוריה העולמית (באנגלית)\n סרט של ה-National Geographic, יסודות הבודהיזם\n הרצאת ד\"ר אסתר אליצור, בין בודהיזם לפסיכותרפיה\nציטוטים מהספר: מה בודהה היה אומר\nמאמרים על בודהיזם, תרגומי סוטטות, שיטות מדיטציה ועוד (באנגלית)\nמאמרים על בודהיזם, פילוסופיה בודהיסטית, שיטות מדיטציה ועוד (באנגלית)\nמהו בודהיזם - בהרחבה, באתר \"בודהיזם דרך היהלום בישראל\"\nיעקב רז, סדרת הרצאות על בודהיזם, באתר אוניברסיטת תל אביב\nמשה נח, בודהיזם ופסיכותרפיה: דיווחי מטפלים מישראל, באתר פסיכולוגיה עברית, ‏12 בנובמבר 2007\nתומר פרסיקו, ההיסטוריה של הבודהיזם ב-1286 מילה, בבלוג \"לולאת האל\"\nתומר פרסיקו, בודהיזם ללא אמונות, באתר nrg‏, 20 בנובמבר 2006 – ריאיון עם סטיבן בצ'לור על בודהיזם חילוני\nאג'אן צ'אה, עץ ביער - חלק ראשון וחלק שני – תרגום לעברית, באתר \"מה שלימד הבודהה\"",
    "pageid": 633
  },
  {
    "title": "ברוך שפינוזה",
    "extract": "ברוך (בנדיקטוס ולעיתים בנטו) שְׂפִּינוֹזָה, (או ספינוזה; בהולנדית: Benedict de Spinoza; בפורטוגזית: Bento de Espinoza, בינטוּ די אשׁפינוזה; 24 בנובמבר 1632 – 21 בפברואר 1677) היה פילוסוף יהודי-ספרדי, שהתגורר בהולנד, בן למשפחת אנוסים, שחזרה ליהדות. הוא פיתח השקפות פילוסופיות חדשניות לתקופתו ונחשב לחלוץ ביקורת המקרא, כשתפס את התנ\"ך כיצירה אנושית ולא כפרי של התגלות אלוהית. שפינוזה נתפס כאחד מאבות החילוניות, הספקנות והמודרניות ככלל. השפעתו הגדולה על התפתחות הפילוסופיה המודרנית הביאה את הפילוסוף הגל לטעון בהרצאותיו על תולדות הפילוסופיה: \"שפינוזה הוא אבן הראשה של הפילוסופיה המודרנית, בלי השפינוזאיזם אין פילוסופיה כלל\".",
    "pageid": 8695
  },
  {
    "title": "האח הגדול עונה 12",
    "extract": "האח הגדול עונה 12 היא העונה השתים עשרה של תוכנית המציאות הישראלית \"האח הגדול\", והעונה השישית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-7 ביוני 2022. הגמר נערך ב-17 בספטמבר, ובסופו ניצחה הדיירת טליה עובדיה. את העונה הנחו גיא זו-ארץ ולירון ויצמן.",
    "pageid": 2096454
  },
  {
    "title": "האחים המוסלמים",
    "extract": "תנועת האחים המוסלמים (בערבית: جماعة الإخوان المسلمين, תעתיק: ”ג'מאעת אַלְאִחְ'וָאן אַלְמֻסְלִמִין“) היא תנועה אסלאמיסטית-סונית שנוסדה במצרים בשנת 1928 על ידי האימאם חסן אל-בנא. התנועה קוראת להשליט את האסלאם הסוני בחוקה ובחיי החברה באמצעות הפיכת מצרים ומדינות ערב האחרות למדינות הלכה שכל מערכותיהן מתנהלות בכפוף לחוקי השריעה. אחת מסיסמאותיה של התנועה היא \"האסלאם הוא הפתרון\".\nהתנועה נוקטת קו רשמי של התנגדות לשימוש באלימות, וגינתה באופן עקבי פעולות טרור אסלאמי, לרבות פיגועי 11 בספטמבר. עם זאת, שאלת קשריה עם ארגוני טרור נוספים נמצאת במחלוקת, והיא מוגדרת כארגון טרור על ידי מספר מדינות, ובהן מצרים, איחוד האמירויות, ערב הסעודית, בחריין, סוריה, רוסיה, טג'יקיסטן וקזחסטן.\nארגון האחים המוסלמים הוא אנטי-ציוני, ונחשב לאנטישמי על ידי מספר גורמים רשמיים כגון מרכז שמעון ויזנטל. בין השאר קרא הארגון להשמדת מדינת ישראל.\nהתנועה ונגזרותיה הצליחו לאחוז בהגה השלטון במספר מדינות, לרבות מצרים, שם זכה נציגה, מוחמד מורסי, בבחירות לנשיאות ב-2012 והיה בשלטון עד להפיכה הצבאית בשנה שלאחר מכן. מאז הארגון ומנהיגיו נמצאים תחת רדיפה מצד שלטונות מצרים.",
    "pageid": 22256
  },
  {
    "title": "הורדוס",
    "extract": "הוֹרְדוֹס (ביוונית: Ἡρῴδης (הֵרוֹדֵס), 72 ‏לפנה\"ס – ז' בכסלו, 4 לפנה\"ס) היה מלך יהודה משנת 37 לפנה\"ס עד מותו, ומייסד שושלת בית הורדוס. מכונה גם \"הורדוס הגדול\", כדי להבדילו מבניו שנקראו על שמו.\nהביוגרפיה של הורדוס מבוססת בעיקר על כתביו של יוסף בן מתתיהו (פלאוויוס יוספוס), שהמקור העיקרי שלו לנושא היה חיבורו של ניקולאוס איש דמשק, מקורבו של הורדוס והיסטוריון החצר שלו. ידוע גם על קיומו של חיבור בשם \"ההיסטוריה של המלך הורדוס\" מאת היסטוריון בשם פטולמאיוס, אולם הוא לא שרד.\nימי שלטונו של הורדוס ביהודה היו תקופת ביניים, בין שלטון מלכי בית חשמונאי לבין שלטון נציבי רומא, כשהארץ נשלטה באופן עקיף על ידי הרומאים באמצעות שלוחם ועושה דברם – הורדוס, כמלך וסאל. מעמד זה הקנה לו ולממלכת יהודה אוטונומיה בנושאי פנים, אך חייבו להיות כפוף במדיניות החוץ ובכלל – לרומא.\nהורדוס נודע במפעלי הבנייה האדירים והמפוארים שהקים, הודות להם הוא מכונה גם \"המלך הבנאי\". הוא בנה מחדש את בית המקדש, והפך אותו למבנה מפואר מאוד, בנה מחדש את העיר שומרון, ושינה את שמה ל\"סבסטי\", כמחווה לקיסר אוגוסטוס, והקים עיר נמל גדולה בקיסריה, אף היא לכבוד הקיסר אוגוסטוס. שרידים ממפעלי הבנייה של הורדוס ניתן למצוא גם במצדה, שהייתה ארמון-מקלט שבנה לעצמו, וכן בהרודיון, שם גם נקבר אחרי מותו, ובארמונות החורף שבנה לעצמו ליד יריחו.\nדמותו בתודעה נשארה כשליט אכזר, ששלט בכוח הזרוע, תוך התנגדות עזה של העם כלפיו ובמיוחד מצד הפרושים והנוצרים הראשונים. לאחר חורבן בית שני (כ-70 שנה לאחר מות הורדוס), הייתה לפרושים ולנוצרים הראשונים השפעה רבה על העם, ושתי קבוצות אלה עיצבו את הזיכרון ההיסטורי של תקופת הורדוס. בברית החדשה מתואר הורדוס כשליט אכזר, שהורה בין השאר על הרג כל הילדים בבית לחם בשל הידיעה על לידתו של משיח בן דוד (כלומר ישו, מי שאמור להיות מלך היהודים במקומו) בבית לחם. גם יוסף בן מתתיהו, שספריו משמשים כמקור ההיסטורי העיקרי על תקופת הורדוס הוסיף לכך, כשתיאר את מעשי הזוועה שהורדוס ביצע. ועוד, עצם היותו ממוצא אדומי, רדיפתו הקנאית את צאצאי בית חשמונאי ורציחתם בזה אחר זה, התנהגותו המתריסה כלפי הסנהדרין, אכזריותו הפראית כלפי בני משפחתו הקרובים בהם אשתו וילדיו, וחנופתו לרומאים, כל אלה תרמו לשנאה ולהסתייגות מהורדוס. על רקע אכזריותו זו כתב המחבר הרומאי מקרוביוס (תחילת המאה ה-5 לספירה): \"כששמע (הקיסר אוגוסטוס) כי בין הבנים מתחת לגיל שנתיים שהורדוס מלך היהודים ציווה בסוריה להמית היה גם בנו של המלך עצמו, אמר (תוך משחק מילים ביוונית): 'עדיף להיות חזירו (הִיס, ὗς) של הורדוס מאשר בנו (הִיוֹס, υἱός)'\".\nלמרות זאת, תקופת מלכותו של הורדוס על יהודה מנעה שלטון רומאי ישיר. לאחר מותו, כאשר בניו נכשלו לייצב את שלטונם בארץ, החל עידן של דיכוי קשה תחת שלטון נציבים רומים, שהסתיים במרד הגדול ובחורבן בית המקדש השני.",
    "pageid": 12611
  },
  {
    "title": "המנדט הבריטי",
    "extract": "המנדט הבריטי מטעם חבר הלאומים על פלשתינה (ארץ-ישראל), המוכר בעברית בשמות \"המנדט הבריטי\" או פשוט \"המנדט\", היה מנדט (ייפוי כוח, פיקדון) שקיבלה הממלכה המאוחדת מידי מדינות ההסכמה בוועידת סן רמו 1920, וקיבלה לכך תוקף נוסף מידי חבר הלאומים ב-1922. המנדט נועד, בין היתר, על מנת לסייע ליישוב היהודי ולהבטיח הקמת בית לאומי לעם היהודי בארץ ישראל, ברוח הצהרת בלפור ועל פי הנאמר בכתב המנדט. הבריטים שלטו בארץ ישראל מקיץ 1917 ועד חודש מאי 1948.\n\n\"שלטון המנדט\" הוא כינוי מקוצר לתקופת שלטון בריטניה בארץ ישראל, שהחל מתוקף המנדט שקיבלה מחבר הלאומים.\n\"ממשלת המנדט\" היא הממשלה הבריטית שפעלה בארץ מתוקף המנדט שקיבלה מחבר הלאומים, משנת 1923.\n\"תקופת המנדט\" היא התקופה שמכניסת הצבא הבריטי לארץ ישראל בקיץ 1917, ועד לסיום המנדט בחצות הלילה שבין 14 ו-15 במאי 1948.\nשטח המנדט מנהר הירדן ועד לים התיכון הוא 25,585.3 קילומטרים רבועים.\nפלשתינה (א\"י) הוא השם הרשמי בעברית של הישות המדינית שהייתה בארץ ישראל המערבית תחת שלטון המנדט. באופן בלתי רשמי, מוכרת גם כ\"ארץ ישראל המנדטורית\".",
    "pageid": 114247
  },
  {
    "title": "הפרעה פוסט-טראומטית מורכבת",
    "extract": "הפרעה פוסט-טראומטית מורכבת או הפרעת דחק פוסט-טראומטית מורכבת (באנגלית: Complex post-traumatic stress disorder או בקיצור C-PTSD), היא הפרעה נפשית חמורה המופיעה כתגובה לאירועי חיים טראומטיים. ההפרעה מאופיינת בסימפטומים פוסט-טראומתיים וכן בהפרעות מתמשכות בזהות, יחסים ווויסות רגשות. הסימפטומים האלה יוצרים פגיעה ניכרת בתפקוד האישי, המשפחתי, החברתי, החינוכי והמקצועי. ההפרעה יכולה להתפתח בעקבות מאורע או רצף של אירועים מאיימים או מחרידים באופן קיצוני. בדרך־כלל מדובר באירועים מתמשכים או חוזרים שקשה להימלט מהם. אלה כוללים מצבים כמו אלימות מתמשכת במשפחה, התעללות מינית או גופנית מתמשכת, עינויים ועבדות.",
    "pageid": 1604166
  },
  {
    "title": "התאבדותה של אמנדה טוד",
    "extract": "התאבדותה של אמנדה טוד (באנגלית: Amanda Michelle Todd;‏ 27 בנובמבר 1996 - 10 באוקטובר 2012) הוא מקרה התאבדות של נערה קנדית בעקבות בריונות רשת שזכה להד נרחב. טוד תיעדה את סיפורה ביוטיוב בסרטון שזכה למספר רב של צפיות (מעל ל-13 מיליון צפיות), והוביל אנשים רבים לתעד את סיפוריהם בצורה דומה.",
    "pageid": 1235513
  },
  {
    "title": "התקיפה האיראנית על ישראל (2024)",
    "extract": "המתקפה האיראנית על ישראל (השם האיראני למתקפה הוא: הבטחה אמיתית; בפרסית: وعده صادق) הייתה תקיפה אווירית נרחבת שביצעה איראן משטחה ומשטח מדינות נוספות נגד ישראל בלילה שבין 13 ל-14 באפריל 2024, וכללה 110–130 טילים בליסטיים, כ-185 כטב\"מים ו-36 טילי שיוט. במבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוז מהאיומים.\nהתקיפה הייתה תגובה לתקיפת הקונסוליה האיראנית בדמשק שבועיים לפני כן שיוחסה לישראל, והפעם הראשונה שבה איראן תקפה את ישראל בגלוי משטחה. יעדי התקיפה היו בסיסי צה\"ל בנגב וברמת הגולן. זו הפעם הראשונה משנת 1991 שצבא של מדינה מוכרת החברה באו\"ם תוקף בגלוי את ישראל משטחה.\nכל טילי השיוט והכטב\"מים יורטו מחוץ לישראל על ידי ישראל ועל ידי קואליציית המדינות בהנהגת ארצות הברית. הרוב המוחלט של הטילים הבליסטיים יורט וטילים בודדים נפלו בשטח ישראל וגרמו נזק קל. על פי מקורות אמריקאיים, כמחצית מהטילים הבליסטיים האיראניים כשלו בשיגור או סטו ממסלולם ולא היה צורך ליירטם. המתקפה הייתה חסרת תקדים בתולדות ההגנה האווירית מבחינת כמות הטילים וכלי הטיס החמושים ששוגרו בבת אחת, ומבחינת אחוזי היירוט הגבוהים.\nב-19 באפריל 2024 הותקף בסיס חיל האוויר באספהאן שבאיראן, וכן הותקף שדה התעופה א-ת'עלה באזור א-סווידא בדרום סוריה. התקיפות מיוחסות לישראל.",
    "pageid": 2327620
  },
  {
    "title": "וואטסאפ",
    "extract": "וואטסאפ (באנגלית: WhatsApp) הוא רשת חברתית חינמי להעברת מסרים מיידיים, תמונות, מסמכים, קטעי וידאו וקול. היישום פותח על ידי חברת WhatsApp, שהוקמה ב-24 בפברואר 2009 על ידי יאן קום ושותפו בריאן אקטון ונמצא בבעלות חברת \"מטא\" שרכשה ב-2014 את החברה תמורת 19 מיליארד דולר במזומן ובמניות.\nהשם באנגלית הוא משחק מילים: \"?What's up\" ‏‏?‏ משמעותו בעברית היא \"מה נשמע?\". השם \"WhatsApp\" הוא בעל צליל דומה, כאשר המילה App היא קיצור המילה \"Application\" (אפליקציה).\nהיישום זמין עבור מערכות ההפעלה iOS (אייפון), אנדרואיד, בלקברי, ו-Windows Phone של מיקרוסופט. כמו כן היא תומכת במחשבים ביתיים באמצעות הדפדפנים גוגל כרום, מוזילה פיירפוקס, אופרה וספארי.\nנכון לפברואר 2023, יש לוואטסאפ יותר מ-2.24 מיליארד משתמשים פעילים ברחבי העולם.",
    "pageid": 1244314
  },
  {
    "title": "וואלה",
    "extract": "וואלה (נקרא עד מרץ 2024 בשם וואלה!; מאפריל 2015 עד פברואר 2021 פעל תחת השם וואלה!NEWS) הוא אתר חדשות ישראלי, המופעל על ידי חברת \"וואלה תקשורת\". בדירוג של חברת אלכסה, הבודקת תעבורה באינטרנט, דורג וואלה במקום ה-12 ברשימת אתרי האינטרנט הנצפים ביותר בישראל נכון לשנת 2021.\n\nפורטל האינטרנט \"וואלה!\" הוקם בידי ארז פילוסוף וגדי הדר ב-1995 במסגרת החברה \"טלטל ערוצי תקשוב בע\"מ\". בתחילת דרכו שימש מדריך אתרי האינטרנט הראשון בשפה העברית. ב-1997 נרכשה חברת האם של האתר בידי חברת \"משוב מחשבים שיווק\", מקבוצת \"משוב מחשבים\", בהנהגת יקי דוניץ ודוד אסיא. ב-1998 שינתה החברה, שנסחרה בבורסה לניירות ערך בתל אביב, את שמה ל\"וואלה תקשורת בע\"מ\".\nבשנת 2001 מוזג לתוך אתר וואלה אתר האינטרנט \"IOL\" מקבוצת עיתון \"הארץ\". IOL הוקם גם הוא ב-1995 ובשיאו, באוגוסט 2000, העסיק כ-150 עובדים. בתחילת אביב 2000 הגישה IOL תשקיף להנפקה ציבורית על פי שווי של 60 מיליון דולר, אך זו בוטלה עקב התרסקות מניות האינטרנט בנאסד\"ק והוחלט על מיזוג עם וואלה. לאחר המיזוג סיפק הארץ תוכן בנושאי אקטואליה לוואלה! במשך כמה שנים.\nביוני 2005, בעקבות חסימות כבישים שהיו חלק מהמחאה נגד תוכנית ההתנתקות, פורסם באתר וואלה! מאמר בשם \"כך תעיפו את המתנחלים מהכביש\". המאמר הציע שלל פעולות שניתן כביכול לנקוט כנגד המפגינים נגד התוכנית. בין השאר הוצע לאיים להצית מפגין שעומד להצית צמיג באמצע נתיב נסיעה ולרוקן מטף כיבוי אש לכיוון עיני המפגינים אם הצמיג כבר בוער. המאמר עורר סערה בציבור ובכנסת. לאחר תלונת מועצת יש\"ע לייעוץ המשפטי לממשלה, מני מזוז, החליט מזוז להסתפק באזהרה בלבד כלפי וואלה! תקשורת ולא לפתוח בחקירה פלילית בחשד להסתה. המאמר הוסר מהאתר רק ביולי 2019, ברקע חסימות הכבישים הנרחבות בהפגנות יוצאי אתיופיה.\nב-2010 רכשה בזק את מניות חברת וואלה, ומאז החלה החברה להישען יותר על צוות האתר, ופחות על תכנים מספקים אחרים. כמו כן, מערכת החדשות העצמאית של האתר זכתה לשדרוג מהותי. בבניין החברה בתל אביב הוקמו אולפני וידאו עצמאיים ובהם מוקלטות תוכניות קבועות המשודרות באתר וכן מהדורת חדשות יומית. נוסף על כך נרכשה הבעלות על אתר הלוחות יד2.\nבאוגוסט 2012 צורף ינון מגל לצוות האתר כמגיש מהדורת החדשות וב-7 בפברואר 2013 הוא מונה, במקומה של טלי בן עובדיה, לעורך הראשי של האתר. בד בבד המשיך להוביל כמגיש את שידורי האולפן. ב-28 בדצמבר 2014 הודיע מגל על סיום עבודתו באתר לטובת הצטרפות לפוליטיקה, כמועמד לחברות בכנסת בבחירות 2015 במפלגת \"הבית היהודי\". לאחר פרישתו שימש אודי הירש ממלא מקום העורך הראשי.\nבסוף 2014 גויס לאתר לתחום הווידאו אבי אלקלעי, בכיר לשעבר בחדשות 10. היא לא מונה רשמית לעורך האתר, אבל בפועל ניהל את מערכת החדשות. ב-25 באוקטובר 2016 מונה אבירם אלעד, שכבר שימש עבר כראש מערכת החדשות של האתר, לעורכו הראשי.\nבמאי 2014 מכרה וואלה את החזקותיה באתר הלוחות יד2 תמורת 787.5 מיליון שקל למו\"ל העיתונות הגרמני אקסל שפרינגר דיגיטל (Axel Springer Digital) תקשורת. בכך גרף האתר רווח עצום.\nבאירוע שנערך ביום העצמאות ה'תשע\"ה (2015) שינה האתר את שמו ל\"וואלה! NEWS\" ונחנך אולפן חדש שהחל לשמש את מהדורת החדשות של האתר. ממרץ 2017 ועד סוף אוקטובר 2018 הפיקה וואלה! מהדורת חדשות מרכזית, בהגשת יעקב אילון, ששודרה בימים ראשון עד חמישי בשעה 14:00 באתר וואלה! News ובעמוד הפייסבוק. ב-2 במרץ 2021 חזר האתר לשם \"וואלה!\".\nב-6 באפריל 2017 הושקה מטעם וואלה! NEWS האפליקציה \"חמ\"ל\", המבוססת על תוכן גולשים. במהלך השנה נחתם הסכם שיתוף פעולה עם ILTV.\nב-28 בינואר 2018 קרס האתר עקב עומס משתמשים חריג, בעקבות פרסום הקלטה של שרה נתניהו.\nב-19 באוגוסט 2018 הודיע מנכ\"ל האתר, אילן ישועה, כי לנוכח תיק 4000 ומכירת האתר שעל הפרק הוא צפוי לסיים את תפקידו לאחר יותר מעשור. ב-28 באוגוסט התפטר עורך האתר אבירם אלעד לאחר כשנתיים בתפקיד ועבר לנהל כמנכ\"ל את המיזם \"בלוק TV\", ערוץ טלוויזיה בנושא בלוקצ'יין. את עבודת העריכה בפועל לקחה על עצמה ראש מערכת החדשות והמשנה לעורך הראשי, מיכל קליין.\nבחודש אוקטובר 2018 פורסם כי באתר מתוכנן גל קיצוצים, הכולל את פיטוריהם של עובדים, עזיבתם של כתבים והפסקת המהדורה היומית ששודרה באתר. חודש לאחר מכן עזבה סגנית העורך תמר סוקניק, הדמות הבכירה באתר לעניינים שאינם חדשותיים. קליין, ממלאת מקומו של העורך הראשי, הודיעה על עזיבתה את האתר בסוף 2018. סמכות התוכן הבכירה באתר ניתנה לראש מערכת החדשות, מעיין דגן, שבדצמבר 2019 מונה לעורך הראשי של האתר.\nבסוף 2020 אושרה העברת הבעלות על האתר וואלה ל\"ג'רוזלם פוסט\" שבשליטת אלי עזור, כחלק ממכירתה של וואלה! תקשורת בידי בזק.\nבשנת 2022 הושקה 'וואלה פלוס', אפליקציה המציגה כערוץ טלוויזיה את כל תכני הווידאו שכבר היו קיימים באתר. אליהם נוספו תכנים שמיוצרים בזרועות המדיה האחרות של קבוצת אלי עזור, כמו רדיו 103 או תוכניות הספורט של צ'רלטון, ותכנים חדשים. הערוץ משודר גם ב\"יס פלוס\" וב״פרטנר״.\nבאפריל 2024 החל מיתוג מחדש לאתר וואלה, שכלל פרידה מסימן הקריאה שליווה את המותג במשך 30 שנה, השקה של אייקון חדש ומיצוב חדש למותג.\n\n ערך מורחב – תיק 4000\nב-29 באוקטובר 2015 פרסם גידי וייץ בעיתון \"הארץ\" כתבת תחקיר, בה נטען שהאתר מגלה העדפה ברורה לראש הממשלה בנימין נתניהו. אולם בהמשך הסיקור באתר הפך לענייני, ככל הנראה עם תחילת החקירות בתיק 2000. ב-15 בפברואר 2018, הודה עורך האתר בעבר, ינון מגל, ש\"הופעלו עליי לחצים כבדים מלמעלה לסיקור בעד נתניהו\" ואחרים, וב-18 בפברואר העידו מגל, מנכ\"ל האתר אילן ישועה, והעורך הראשי אבירם אלעד במשרדי יחידת להב 433 במסגרת פרשת בזק-אלוביץ' (תיק 4000). לדברי המנכ\"ל הוא אף נתבקש לפטר את אלעד בעקבות ידיעה שהכעיסה את בני הזוג נתניהו וסירב.\nמאוחר יותר, ב-26 בנובמבר 2018, פורסם תחקיר מקיף של תוכנית ערוץ 10 \"המקור\" בו התראיינו שורה של כתבי ועורכי האתר, בהם העורך הראשי לשעבר, אבי אלקלעי, שתיארו איך עבדה המערכת בתקופה זו. בתחקיר פורט תהליך העבודה במערכת החדשות של וואלה בשנים בהן הושפע במישרין ובעקיפין מסביבתו של ראש הממשלה. במהלך התחקיר נטען כי כתבות רבות באתר היו למעשה יחסי הציבור, שנוצרו בדרישה עקיפה של בני הזוג נתניהו והסובבים אותם, באמצעות יועצם ניר חפץ, דרך בני הזוג אלוביץ', בעלי השליטה בוואלה ובאמצעות אילן ישועה. כתבות אחרות נשלחו לעריכה מחודשת כדי להדגיש צדדים חיוביים של בני הזוג נתניהו תוך מיסמוס הצדדים השליליים. בכל אותה תקופה, על פי התחקיר, נדרשו עורכי האתר להעלים או \"לדרדר\" את מיקומן של כתבות שונות ולקדם כתבות אחרות.\nבנוסף לדרישות הסיקור, חומר הראיות בתיק מצביע על שורה של מינויים באתר שנעשו או בוטלו בהוראת נתניהו ואנשיו. בין השאר נאמר כי נמנע מינויו של יואב גולן לעורך האתר בנימוק שהוא חבר של בן כספית; אבי אלקלעי לא קיבל מינוי קבוע כעורך האתר, מכיוון שעל פי עדותו של ישועה נטען שהוא \"שמאלני קיצוני\"; והכתב המדיני, אמיר תיבון, אולץ לעזוב את תפקידו לאחר שפרסם מאמרים בגנות נתניהו.\nב-2 בדצמבר 2018, ביומו האחרון בתפקיד כמפכ\"ל המשטרה, רוני אלשיך, פרסמה המשטרה כי היא ממליצה לפרקליטות על כתב אישום לבני הזוג נתניהו ובני הזוג אלוביץ' בגין מערכת יחסית שוחדית. לפי הודעת המשטרה, \"התערבות ראש הממשלה ומקורביו בתכנים ובמינויי נושאי משרה באתר וואלה נועדה לקדם את האינטרסים האישיים שלו, וזאת באמצעות פרסום כתבות ותמונות מחמיאות, הסרת תכנים ביקורתיים כלפי ראש הממשלה ובני משפחתו וכדומה. עוד עלה מן הממצאים, כי בני הזוג אלוביץ' השפיעו על הפרסומים באתר וואלה, וזאת בעד החלטותיו הרגולטוריות של רה\"מ לטובת שאול אלוביץ' וקבוצת בזק, ומתוך רצון להמשיך ולקדם את האינטרסים העסקיים של קבוצת בזק בכלל, ובעל השליטה בה בפרט\".\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nנכון לשנת 2018, האתר וואלה כולל מגוון תכנים ושירותים ביניהם:\n\nחמ\"ל – יישומון המדווח על מבזקי חדשות בזמן אמת. הושק ב־5 במאי 2017 והחל מ־2019 זמין לצפייה גם בדפדפן. בדרך כלל ידיעה המתפרסמת בו היא קצרה, ויכולה לכלול תמונות או סרטונים.\nשירות דואר מבוסס רשת\nמנוע חיפוש\nעדכוני חדשות, אקטואליה\nערוצי תוכן בנושאים כגון תרבות, ספורט, מחשבים, רכב, אופנה וסלבס, בריאות, תיירות, אוכל, סרטי קולנוע וסדרות טלוויזיה.\nוואלה! VOD – שירות וידאו על פי דרישה\nאפשרות להורדת תכנים לטלפון סלולרי\nשירותים לתלמידי תיכון ולסטודנטים באמצעות \"וואלה! לימודים\" (אתר \"יורם לימודים\")\nוואלה! שופס – אתר קניות. לאתר שלושה סניפים פיזיים – שניים באילת ואחד בנתניה.\nוואלה! מזל טוב – אינדקס בעלי מקצוע ונותני שירות בתחום החתונות והאירועים.\n\nוואלפדיה – אנציקלופדיה חינמית שהיא העתק סטטי של הערכים בוויקיפדיה העברית (בוואלפדיה, בניגוד לוויקיפדיה, הערכים אינם ניתנים לעריכה).\n\"וואלה! yes\" – שירות וידאו על פי דרישה (VOD) בשיתוף פעולה עם חברת yes (גם היא מקבוצת \"בזק\")\nצ'אט המופעל על ידי חברת \"Invokemobile\".\nמנוע חיפוש SRCH בשילוב עם מנגנון הפרסום AdVantage של החברה, המציב מודעות מילים תלויות הקשר בדפי התוצאות.\n\"וואלה music\" – בספטמבר 2010 הכריזה \"וואלה!\" על הקמת חנות מוזיקה דיגיטלית, בשיתוף חברת התקליטים NMC, במתכונת של דמי מנוי חודשיים. השירות לא זכה להצלחה ונסגר תוך זמן קצר.\n\nבמאי 2020 פורסם ש\"נובמד\" – מפעל המטושים לבדיקת קורונה תבע את אתר וואלה בחצי מיליון ש\"ח בגין כתבה שהציגה את המפעל כמפלה לרעה את העובדים החרדים. מטעם וואלה נטען ש\"העובדות שהוצגו בכתבה ראויות לפרסום ומבוססות היטב\".\nבשנת 2021 תבע רועי שושן – ראש מערכת החדשות לשעבר ב\"וואלה\" את האתר בטענה שפיטר אותו שלא כדין. התביעה הוגשה ונדונה בבית הדין לעבודה. ב-3 יולי 2023 התביעה הסתיימה בפשרה חסויה, לפני שהתקיים דיון ההוכחות בתיק.\nבתחילת ינואר 2023 הגישו הארגונים \"חותם\" ו\"בוחרים במשפחה\" תביעת לשון הרע בסך 350,000 ש\"ח נגד אתר \"וואלה\" והכתב אורי סלע ונגד עיתון \"הארץ\" והילו גלזר בעקבות פרסומים שלפיהם הארגונים פועלים בשליחות מפלגת נעם.\n\n אתר האינטרנט הרשמי של וואלה\n וואלה, ברשת החברתית פייסבוק\n וואלה, ברשת החברתית אקס (טוויטר)\n וואלה, ברשת החברתית אינסטגרם\n וואלה, ברשת החברתית טיקטוק\n וואלה, סרטונים בערוץ היוטיוב\nאיתמר ב\"ז ואורן פרסיקו, שלום, זה המנכ\"ל, באתר העין השביעית, 18 ביולי 2013\nאיתמר ב\"ז ואורן פרסיקו, תמיד תוכלו להתפטר, באתר העין השביעית, 18 ביולי 2013\nאמיר טייג, נתי טוקר, ראיון // \"תעשיית התוכן מתמוטטת - כל הכסף הולך לגוגל ופייסבוק\", באתר הארץ, 15 באוגוסט 2013\n אמיר טייג, נתי טוקר, מכאן תבוא הישועה // \"בכסף שקיבלנו מעסקת יד2 - וואלה תהפוך לגוף חדשות מרכזי\", באתר TheMarker‏, 16 במאי 2014\nברוך קרא, המקור, רביב דרוקר, המקור: אתר הבית, באתר חדשות 13, 26 בנובמבר 2018\nאורן פרסיקו, בית המשפט מתח ביקורת חריפה על אתר \"וואלה\" בשל הפרת זכויות יוצרים, באתר העין השביעית, 11 ביולי 2021",
    "pageid": 124051
  },
  {
    "title": "ויקיפדיה העברית",
    "extract": "ויקיפדיה העברית היא הגרסה העברית של אנציקלופדיית האינטרנט החופשית \"ויקיפדיה\", המנוהלת ומתופעלת בידי קרן ויקימדיה. החומר שמתפרסם בוויקיפדיה כפוף לרישיון תוכן חופשי של Creative Commons מסוג CC-BY-SA, ולפיכך היקף זכויות היוצרים עליו מצומצם למדי. המיזם בעברית הושק ב-8 ביולי 2003.\nנכון ל-19 ביולי 2024 ישנם בוויקיפדיה העברית 358,146 ערכים ו-3,228 עורכים פעילים.\nבדצמבר 2023 הייתה ויקיפדיה העברית במקום ה־37 בעולם במספר הערכים (כ-345 אלף) ובמקום ה־18 בעולם במספר העריכות (כ-37.55 מיליון). במספר עריכות ממוצע לכל ערך הייתה ויקיפדיה העברית במקום ה־2 בעולם אחרי המיזם בשפה האנגלית.\nבדומה לוויקיפדיה בשפות אחרות, גם בוויקיפדיה העברית הגולשים יכולים להשתתף בכתיבה ובעריכה. ויקיפדיה העברית מתאפיינת במספר עריכות רב בערכים השונים, במספר משתתפים גבוה יחסית למספר דוברי השפה ובהשתתפות ערה בדיונים הנערכים בדפי השיחה של הערכים. מנוע החיפוש גוגל נותן לוויקיפדיה העברית, בדרך כלל, מקום גבוה ברשימת תוצאות החיפוש של מילים בעברית, וממנו מגיעים אליה רוב המבקרים.",
    "pageid": 75458
  },
  {
    "title": "זיגמונד פרויד",
    "extract": "זִיגְמוֹנְד פְרוֹיְד (בגרמנית: Sigmund Freud, נולד בשם זיגיסמונד שלמה פרויד (Sigismund Schlomo Freud);‏ 6 במאי 1856, מוראביה – 23 בספטמבר 1939, לונדון) היה פסיכיאטר ונוירולוג יהודי-אוסטרי, אבי הפסיכואנליזה, אחד ההוגים החשובים בתחום תורת האישיות ומהמדענים ואנשי הרוח הבולטים והמשפיעים ביותר במאה העשרים.",
    "pageid": 1723
  },
  {
    "title": "יואב קיש",
    "extract": "יואב קיש (נולד ב-6 בדצמבר 1968) הוא שר החינוך מטעם מפלגת הליכוד. כיהן בעבר כשר לשיתוף פעולה אזורי וכסגן שר הבריאות. שירת בצה\"ל כטייס קרב, ולאחר מכן עבד כטייס בחברת אל על.",
    "pageid": 1243376
  },
  {
    "title": "ימ\"ס",
    "extract": "יחידות המסתערבים (ימ\"ס) הן יחידות עילית של מסתערבים ללוחמה בטרור הפועלות משנת 1991 במסגרת משמר הגבול, בשיתוף פעולה עם צה\"ל והשב\"כ. ייעודן הוא ביצוע מעצרים קשים בלב אוכלוסייה ערבית עוינת וטיפול בהפרות סדר והפגנות באמצעות הסתערבות ונטרול הגורמים המתסיסים. ייחודן היא הפעילות המסוערבת שמתבצעת כאשר לוחמי היחידה מחופשים לערבים. הימ\"ס פועלות במקביל ליחידות מסתערבים נוספות - כגון דובדבן של צה\"ל שהוקמה באינתיפאדה הראשונה יחד עם יחידת שמשון. הקמתה הוטלה על רפ\"ק אלי אברם, בוגר היחידה ללוחמה בטרור, שהתמנה למפקדה הראשון של ימ\"ס אזור יהודה ושומרון בשנת 1991. אברם נהרג בעת ניסיון פריצה לבית בשכונה המזרחית של ג'נין בעת שעמד בראש לוחמיו.\nכלל המשרתים ביחידות הם שוטרים במעמד קבע או סדיר, והיחידה באיו\"ש כפופה לצה\"ל, אך בדומה לימ\"מ, הם נותנים סיוע מבצעי גם לשב\"כ. יחידות אלו מסייעות גם ל\"משטרה הכחולה\" במעצרים מיוחדים או מסובכים, גם בתחומי הקו הירוק.",
    "pageid": 206928
  },
  {
    "title": "יניב עשור",
    "extract": "יניב עשור (נולד ב-15 ביולי 1972) הוא קצין בצה\"ל בדרגת אלוף, המשמש ראש אכ\"א. קודם לכן שימש בין היתר ראש חטיבת המבצעים באמ\"ץ, מפקד אוגדת הבשן, מפקד חטיבת גולני, מפקד עוצבת חירם ומפקד יחידת אגוז.",
    "pageid": 969255
  },
  {
    "title": "ישראל במשחקים האולימפיים",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית בארבעת העשורים הראשונים, מאז שנות ה-90 הצליחה ישראל לזכות ב-13 מדליות בכל המשחקים שנערכו משנת 1992 מלבד אולימפיאדת לונדון ב-2012 .\nהישגי השיא של מדינת ישראל במשחקים האולימפיים הם זכייה ב-13 מדליות: הראשונה בהן היא מדליית הכסף היחידה של ישראל עד היום, שבה זכתה יעל ארד באולימפיאדת ברצלונה (1992) ובהמשך זכו ישראלים בשלוש מדליות זהב, הראשונה של גל פרידמן בגלישת רוח על גלשן מדגם \"מיסטרל\" באולימפיאדת אתונה (2004), השנייה של ארטיום דולגופיאט במדליית זהב בתרגיל הקרקע בהתעמלות מכשירים באולימפיאדת טוקיו (2020) והשלישית של לינוי אשרם בתחרות קרב רב אישי בהתעמלות אומנותית באולימפיאדת טוקיו (2020). מלבד זאת, זכתה ישראל ב-9 מדליות ארד נוספות על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג, וכן ארד אחד לנבחרת ישראל בג'ודו בתחרות קבוצתית מעורבת. גל פרידמן הוא הספורטאי היחיד שזכה בשתי מדליות אישיות, ואורי ששון הוא הספורטאי היחיד שזכה גם במדליה אישית וגם מדליה קבוצתית. כמו כן, נציגי המשלחת הישראלית הצליחו להגיע לשלבי גמר בתחרויות רבות לאורך השנים.\nמתוך 13 המדליות, שש הן בענף הג'ודו, שלוש בענף השייט (גלישת רוח), שתיים בענף ההתעמלות, אחת בענף הטאקוונדו והמדליה הנוספת, בענף הקיאקים. שמונה מהמדליות הושגו על ידי גברים, ארבע על ידי נשים ואחת קבוצתית בנבחרת מעורבת.\nישראל השתתפה בכל אולימפיאדות הקיץ מאז 1952, מלבד החרמת אולימפיאדת מוסקבה בשנת 1980 יחד עם מדינות מערביות רבות בשל פלישת ברית המועצות לאפגניסטן. באולימפיאדת החורף החלה ישראל להשתתף באולימפיאדת לילהאמר (1994), כששלחה לאולימפיאדה זו נציג בודד, המחליק האמנותי על קרח מיכאל שמרקין, ומאז היא משתתפת בקביעות.\nעד היום שלחה ישראל שני ספורטאים ערבים להתחרות באולימפיאדה: אדוארד מרון ורפעת טורק.",
    "pageid": 336841
  },
  {
    "title": "ישראל בר-און",
    "extract": "ישראל בר־און (נולד ב־31 בינואר 1989) הוא  זמר, מלחין ופזמונאי ישראלי, זוכה העונה השישית של תוכנית המציאות \"כוכב נולד\".",
    "pageid": 573230
  },
  {
    "title": "כדור הארץ",
    "extract": "כדור הארץ (או ארץ; מכונה גם \"העולם\") הוא כוכב הלכת השלישי במערכת השמש, החמישי בגודלו במערכת, והגדול מבין ארבעת כוכבי הלכת הארציים. על פי הערכות מדעיות, הוא נוצר לפני כ-4.54 מיליארד שנים\nוכ-20–30 מיליון שנים לאחר מכן רכש את הלוויין הטבעי היחיד סביבו, הירח.\nכמיליארד שנים לאחר היווצרותו הופיעו בו התאים החיים הראשונים. כדור הארץ הוא גרם השמיים היחיד שידוע על קיום חיים בו.\nיום כדור הארץ, המצוין ב-22 באפריל, הוכרז באו\"ם ב-2009, כיום בינלאומי, המציין מודעות להגנת הסביבה של כדור הארץ.",
    "pageid": 250
  },
  {
    "title": "כיפת ברזל",
    "extract": "כיפת ברזל היא מערכת הגנה אווירית אקטיבית ניידת ליירוט רקטות קצרות-טווח, פצצות מרגמה וכלי טיס בלתי מאוישים שפותחה ומיוצרת בישראל, בעזרת סיוע כלכלי של ארצות הברית. המערכת פותחה ומיוצרת על ידי חברת \"רפאל - מערכות לחימה מתקדמות\". חברת \"אלתא\" מייצרת את המכ\"ם, וחברת \"mPrest\" פיתחה את מערכת השליטה והבקרה.‏\nחברת \"רפאל\" הציגה את המערכת כפתרון יעיל נגד רקטות קצרות טווח ופגזי 155 מ\"מ, הפועל ביום ובלילה, בכל תנאי מזג אוויר, ומסוגל להתמודד עם מספר רב של איומים בו זמנית, וכן כמערכת נ\"מ המסוגלת ליירט מטוסים וכלי טיס בלתי מאוישים הטסים עד גובה של 10 ק\"מ. סוללה אחת אמורה להגן על שטח של עד 150 קמ\"ר. ב-2017 נוספה למערכת גם היכולת ליירט פצצות מרגמה. בנובמבר 2017 הוכרזה מערכת \"כיפת ברזל\" הימית C-Dome \"כשירה לשימוש מבצעי\". כיום המערכת מותקנת בספינות סער 6 של חיל הים הישראלי עם יכולת להגן בפני רקטות, טילי שיוט וכטב\"מים.\nהמערכת הפכה למבצעית בסוף מרץ 2011, במסגרת גדוד 947 של מערך ההגנה האווירית, והיא אחת מארבע מערכות מבצעיות המהוות את מערכת ההגנה הרב-שכבתית של ישראל. המערכת מהווה מרכיב חשוב בהתמודדות של ישראל מול התקפות רקטות פלסטיניות על ישראל מרצועת עזה, כחלק מהלחימה ברצועת עזה לאחר מבצע עופרת יצוקה, ובפרט במבצעי צה\"ל: עמוד ענן, צוק איתן, שומר החומות, עלות השחר, מגן וחץ, ומלחמת חרבות ברזל. ב-2014 היו בישראל עשר סוללות מבצעיות.\nמערכת \"כיפת ברזל\" זכתה להצלחה מבצעית, ונהפכה לשם נרדף להישגים טכנולוגיים ייחודיים של ישראל. מפתחי המערכת זכו בפרס ביטחון ישראל. בשל הצלחתה הרבה, ויעילותה הגבוהה, נעשה בציבור ובפוליטיקה שימוש בביטוי \"כיפת ברזל\" שימוש מושאל לתייג טכנולוגיה או פטנט כפתרון קסם לאיום מסוים, למשל המעבדה הטכנולוגית לגילוי ואיתור מנהרות כונתה \"כיפת ברזל נגד מנהרות הטרור\".",
    "pageid": 534290
  },
  {
    "title": "ליטא",
    "extract": "רפובליקת ליטא (בליטאית: Lietuvos Respublika) היא רפובליקה בלטית בצפון-מזרח אירופה. ליטא גובלת בלטביה בצפון, בבלארוס במזרח, בפולין בדרום, במובלעת רוסית (קלינינגרד) ובים הבלטי במערב. היא אחת משלוש המדינות הבלטיות, יחד עם לטביה ואסטוניה. בשנת 2004 הצטרפה ליטא לברית נאט\"ו ולאיחוד האירופי. ליטא היא המדינה הבלטית הראשונה מבין מדינות ברית המועצות לשעבר, שהפכה למדינה עצמאית ב-11 במרץ 1990, שנה לפני התפרקות ברית המועצות.",
    "pageid": 7840
  },
  {
    "title": "מארינה מקסימיליאן",
    "extract": "מארינה מקסימיליאן בלומין מנטש (נולדה ב-15 בדצמבר 1987) היא זמרת, שחקנית ומנחת טלוויזיה ישראלית. מקסימיליאן העפילה לגמר תוכנית הטלוויזיה \"כוכב נולד 5\" וזכתה בתואר זמרת השנה לשנת 2014.",
    "pageid": 399587
  },
  {
    "title": "מגפת הקורונה בישראל",
    "extract": "מגפת הקורונה בישראל הייתה התפרצות מגפת הקורונה העולמית במדינת ישראל. החולה המאומת הראשון בישראל נרשם ב-27 בפברואר 2020.",
    "pageid": 1804427
  },
  {
    "title": "מירב שירום",
    "extract": "מירב שירום (נולדה ב-6 באוקטובר 1981) היא שחקנית, רקדנית וזמרת ישראלית. זוכת פרס התיאטרון הישראלי.",
    "pageid": 973816
  },
  {
    "title": "מקיף מילאנו",
    "extract": "מקיף מילאנו היא סדרת נוער שנוצרה על ידי אבנר ברנהיימר, נוי כרמל ויאיר פרי. היא עלתה לשידור ב-15 באפריל 2021 בערוץ כאן חינוכית. הסדרה נמצאת באותו \"יקום טלוויזיוני\" עם הסדרה \"יש לה את זה\", לפי דמותו של רפאל אוזן (אקי אבני), עם הסדרה \"שקשוקה\", לפי דמותה של סופי מבורך (מיקה צור) ועם הסדרה \"טהרן\", לפי הזכרתה של תמר רביניאן (ניב סולטן).\nהעונה הראשונה לסדרה עלתה ב-19 באפריל 2021, השנייה ב-19 בספטמבר 2021, השלישית ב-8 במאי 2022 והרביעית ב-31 בדצמבר 2023.",
    "pageid": 1976516
  },
  {
    "title": "משפחת אבו לטיף",
    "extract": "משפחת אבו לטיף היא משפחת פשע ערבית דרוזית ישראלית, המנהלת ארגון שהוא חלק מהפשע המאורגן בישראל ונחשבת אחד משלושת ארגוני הפשיעה הגדולים במגזר הערבי . עיקר פעילות המשפחה היא בתחום הברחות סמים.\nהמשפחה מתגוררת בכפר ראמה ומונה חמישה אחים המזוהים כראשי הפעילות העבריינית.",
    "pageid": 2251045
  },
  {
    "title": "נבחרת ישראל בכדורגל עד גיל 21",
    "extract": "נבחרת ישראל בכדורגל עד גיל 21 (נקראת על ידי ההתאחדות גם בשם גברים עד גיל 21) היא נבחרת הכדורגל הלאומית של ישראל עד גיל 21. סגל הנבחרת מורכב ממיטב הכדורגלנים המחזיקים באזרחות ישראלית שגילם מתחת ל-21, אף כי יכול להגיע גם עד גיל 23 (נקראת גם הנבחרת האולימפית) במקרים אחדים מסוימים – ובפרט כשהיא נציגת ישראל במשחקים האולימפיים. מאמן הנבחרת ממונה על ידי ההתאחדות לכדורגל בישראל, הגוף האדמיניסטרטיבי החולש על נבחרות ישראל בכל הגילים ועל הכדורגל בישראל כולו.\nהנבחרת הצעירה העפילה לראשונה לאליפות אירופה עד גיל 21 בשנת 2007 שנערכה בהולנד – שם שיחקה בין 8 הנבחרות הגדולות והטובות ביבשת, לאחר שניצחה את הנבחרת הצעירה של צרפת בפלייאוף העפלה. הנבחרת סיימה את הטורניר עם שלושה הפסדים בשלב הבתים. בפעם השנייה, שיחקה הנבחרת באליפות אירופה 2013 לנבחרות צעירות, אליה העפילה אוטומטית בזכות אירוח הטורניר בישראל, כשהנבחרת סיימה את שלב הבתים במקום השלישי עם 4 נקודות. הפעם השלישית, באליפות אירופה עד גיל 21 בשנת 2023, זאת בזכות הנבחרת הצעירה שהעפילה אליה משלב הפלייאוף של טורניר המוקדמות , שהסתיים כשנה לפני כן.",
    "pageid": 254422
  },
  {
    "title": "פולין",
    "extract": "רפובליקת פּוֹלִין (בפולנית: Rzeczpospolita Polska, \"זֶ'צְ'פּוֹסְפּוֹלִיטַה פּוֹלְסְקַה\") היא מדינה במרכז אירופה, הגובלת בגרמניה במערב, בצ'כיה ובסלובקיה בדרום, באוקראינה ובבלארוס במזרח, ובליטא, ברוסיה (מחוז קלינינגרד) ובים הבלטי בצפון.\nפולין נשלטה במשך מאות שנים על ידי שושלת פיאסט. היא הגיעה לתור הזהב שלה לקראת סוף המאה ה-16 תחת השושלת היגיילונית, כאשר פולין הייתה אחת המדינות העשירות והחזקות ביותר באירופה. ב-3 במאי 1791 הצביע הסיים (הבית התחתון של הפרלמנט) של ברית פולין-ליטא בעד קבלת \"חוקת מאי\" לפולין, החוקה הכתובה הראשונה באירופה והשנייה בעולם אחרי חוקת ארצות הברית. זמן קצר לאחר מכן חדלה פולין מלהתקיים, לאחר שחולקה על ידי שכנותיה: האימפריה הרוסית, אוסטריה, ופרוסיה.\nפולין קיבלה את עצמאותה מחדש ב-1918 לאחר חתימת חוזה ורסאי. תקופה זו בתולדותיה של פולין נקראת \"הרפובליקה השנייה של פולין\". בספטמבר 1939 פלשו גרמניה הנאצית וברית המועצות לפולין וכבשו אותה, במהלך שפתח את מלחמת העולם השנייה. לאחר המלחמה הפכה פולין למדינת חסות של ברית המועצות. ב-1989 התקיימו בפולין בחירות חופשיות למחצה, הראשונות שנערכו בה מאז מלחמת העולם השנייה, ובהן השתתפה תנועת סולידריות, שהנחילה תבוסה למפלגה הקומוניסטית. תקופה זו בתולדותיה של פולין נקראת \"הרפובליקה השלישית של פולין\". בשנת 1997 נכתבה חוקה חדשה. במרץ 1999 הפכה פולין לחברה רשמית בברית נאט\"ו, וב-2004 הצטרפה המדינה לאיחוד האירופי.",
    "pageid": 411
  },
  {
    "title": "פיקוד הצפון",
    "extract": "פיקוד הצפון (בר\"ת: פָּצָ\"ן) הוא פיקוד מרחבי בצבא ההגנה לישראל. הפיקוד, אשר מפקדתו הראשית נמצאת בצפת, הוא האחראי על כל היחידות הממוקמות בין החרמון לנתניה. משימתו של פיקוד הצפון היא הגנה על גבולותיה הצפוניים של ישראל עם סוריה לבנון וירדן (בצפון המדינה). מפקד הפיקוד הנוכחי הוא אלוף אורי גורדין.",
    "pageid": 84315
  },
  {
    "title": "ציסטה",
    "extract": "צִיסְטָה (באנגלית: Cyst; על פי האקדמיה ללשון העברית, כִּיסְתָה) היא שק סגור בעל קרום חריג (אבנורמלי) שעלול להימצא בכל איבר או רקמה בגוף. לעיתים נראית הציסטה כמו מוגלה. הציסטה מלאה בחומר נוזלי או מוצק למחצה. בדרך כלל הציסטות אינן מסוכנות, אך לעיתים יש להן השפעות שליליות סביב האזור הנגוע, עם השפעות התלויות באיבר:\n\nציסטות בריאה - עשויות להתנקז שם ולהפריע לנשימה ולגרום לבעיות רבות.\nציסטות בשק האשכים - עלולות להיגרם כתוצאה משתן אשר בורח מן השופכה, תופעה שעלולה להופיע כתוצאה מפציעה באזור זה. במקרה זה ניתן להוציא את הציסטה על ידי ניתוח.\nציסטות בכליות - נפוצות באופן חריג בקרב עולי תימן.\nציסטות זעירות בשחלה - קיימות אצל עד 25% מהנשים, אצל חלקן כסימפטום של תסמונת השחלות הפוליציסטיות.\nציסטות עשויות להיווצר כתוצאה מבעיה בעובר במהלך היריון או כתוצאה מזיהום, אולם לעיתים הן עשויות לצמוח באופן ספונטני.\nציסטה חלבית היא קשריר מתחת לפני העור המכיל חומר לבן-צהוב המורכב מחלב (בלועזית סֶבּוּם) ושרידי עור. הקשריר בדרך כלל שפיר ואינו מזיק. גם במקרה זה הטיפול הוא ניתוחי. ציסטה חלבית עשויה להיווצר בתקופת ההתבגרות, בה הגוף מפריש שומן רב. השומן עלול לסתום נקודות ניקוז חשובות וכתוצאה מכך יתנקזו שומנים ויצרו ציסטה.",
    "pageid": 210999
  },
  {
    "title": "קוקאין",
    "extract": "קוקאין הוא אלקלואיד טרופאני המשמש כסם, המופק מעלי צמח הקוקה, שגדל בעיקר בדרום אמריקה באזורים ההרריים של קולומביה, בוליביה ופרו.\nקוקאין משמש ברפואה להרדמה מקומית, בעיקר בניתוחי עיניים, אף וגרון.\nלצד השימושים הרפואיים שלו, הקוקאין הוא גם סם פסיכואקטיבי ממריץ שאנשים נוטים לעשות בו שימוש אישי שמוגדר כמזיק רפואית. בשל היותו חומר רעיל וממכר, הפצתו, החזקתו וצריכתו שלא למטרות רפואיות אסורות כמעט בכל רחבי העולם. הקוקאין נחשב \"סם של עשירים\", בשל מחירו הגבוה יחסית לסמים אחרים.\nבשנות ה-80 של המאה ה-20, השימוש בקוקאין התפשט במהירות באירופה ובצפון אמריקה. במיוחד בארצות הברית, שבה קוקאין הפך לסם השני הנצרך ביותר אחרי קנאביס, דבר שהוביל לעלייה חדה בשיעורי הפשיעה והאלימות בערים מרכזיות[דרוש מקור]. ארצות הברית נחשבת לצרכנית הגדולה ביותר בעולם של סם הקוקאין.",
    "pageid": 34662
  },
  {
    "title": "קוריאה הדרומית",
    "extract": "קוריאה הדרומית, או בשמה הרשמי הרפובליקה של קוריאה (בקוריאנית: 대한민국 דה-הָאן מִינְגוּק) היא מדינה במזרח אסיה, במחציתו הדרומית של חצי האי קוריאה. המדינה גובלת רק בקוריאה הצפונית מצפון, ובשאר חלקיה היא מוקפת ים. המדינה זכתה לעצמאות ב-1945 עם כניעת יפן (ושנות העצמאות נספרות מ-1945 ואילך), אולם ממשל עצמאי כונן ב-1948 בשטח הנאמנות האמריקאי בקוריאה שנוצר בעקבות כיבוש חצי האי במלחמת העולם השנייה. קוריאה הצפונית הוקמה בשטח הנאמנות הסובייטי.",
    "pageid": 4593
  },
  {
    "title": "קפיטליזם",
    "extract": "קפיטליזם (בעברית נקראת גם הוֹנְתָנוּת או רכושנות) היא מערכת כלכלית בה כל או רוב אמצעי הייצור נמצאים ומופעלים בבעלות פרטית או בבעלות של חברות מסחריות. השקעת ההון והייצור, ההפצה והמחירים של המוצרים (סחורות ושירותים) נקבעים בעיקר על ידי תחרות בשוק חופשי ולא על ידי המדינה. אמצעי הייצור בדרך כלל מופעלים לצורך הפקת רווח.\nמושג הקפיטליזם קיבל לאורך ההיסטוריה מספר הגדרות שונות, השמות דגש על נדבכים שונים. במקור, תואר כ\"מצב של בעלות על הון\", כאשר משמעות המילה \"הון\" היא \"עושר שמייצר יותר עושר\". החל מהמחצית השנייה של המאה ה-19, התחזקה התפיסה של הקפיטליזם כמערכת המודרנית העולמית של ארגון הייצור והמסחר בידי מיזמים פרטיים חופשיים שחותרים להגדלת רווחים והון באמצעות העסקה של עובדים תמורת תשלום משכורת.\nלאורך ההיסטוריה המודרנית, ובמיוחד בימינו, ישנו מגוון רחב של משטרים חברתיים כלכליים המכנים את עצמם \"קפיטליסטים\", הנבדלים זה מזה בעוצמת חשיבות עקרון זכות הקניין, ובמקומה של הממשלה כפעילה בשוק ואחראית ליחידים. ישנן גישות בולטות הרואות במשטר הקפיטליסטי מימוש של רעיונות מתחום ההגות הליברלית.",
    "pageid": 402
  },
  {
    "title": "ראש גדול (סדרת טלוויזיה)",
    "extract": "ראש גדול היא סדרת דרמה קומית ישראלית, המיועדת לילדים ונוער, אשר שודרה בערוץ הילדים ב-yes הטלוויזיה בלוויין. הסדרה עלתה לשידור ב-7 בנובמבר 2004. שיר הנושא של הסדרה, \"ראש גדול\", נכתב והולחן על ידי מיקי גבריאלוב ובוצע על ידי שירה גבריאלוב ואמיר פז.\nלאחר שידורים חוזרים מוצלחים של הסדרה, והפעם גם לצופי HOT בערוץ זום, הודיעה חברת yes ב-17 במאי 2016 שהסדרה תשוב לעונה נוספת שתהיה ספין-אוף, כ-7 שנים לאחר הפקת העונה החמישית. ב-1 בינואר 2017 הסדרה שבה לעונתה השישית בשם \"ראש גדול - ראש חדש\" בערוץ KidZ, ולא בערוץ הילדים, כפי שתוכנן, עקב הסרת הערוץ מערוצי yes. העונה יצאה להפסקה ב-8 בפברואר 2017, והסתיימה ב-22 במאי 2017. באפריל 2018 עלתה הסדרה ב-yesVOD kids (שוב) ובערוץ ג'וניור בשידורים חוזרים.",
    "pageid": 141268
  },
  {
    "title": "רונן בר",
    "extract": "רונן אברהם בר (נולד בשנת 1966) הוא ראש שירות הביטחון הכללי (השב\"כ). החליף את קודמו בתפקיד נדב ארגמן, תחתיו כיהן כסגן ראש השב\"כ החל מ-2018. בר צמח בשורות הארגון ושירת בו בתפקידים שונים. למבצעים שהוביל וליחידות שעמד בראשן הוענקו מספר פרסי ביטחון.",
    "pageid": 2019040
  },
  {
    "title": "רצח קנדי",
    "extract": "רצח נשיא ארצות הברית, ג'ון פ' קנדי, אירע בדאלאס שבטקסס, ב-22 בנובמבר 1963. הרצח אירע במהלך נסיעתו של הנשיא קנדי במכונית פתוחה ברחובות דאלאס לאחר ביקור בעיר פורט וורת', בדרכו לפגישה במרכז המסחרי של דאלאס. במכונית נסעו גם ג'ון קונלי, מושל טקסס, שנפגע אף הוא בהתנקשות, והגברת הראשונה, ג'קלין קנדי.\nארבע חקירות ממשלתיות ואחת מוניציפלית קבעו כי הרצח בוצע על ידי לי הארווי אוסוואלד. לאחר הרצח עלו תאוריות קשר שונות באשר לזהות המתנקש או המתנקשים. הרצח מהווה אירוע מכונן בתודעה ובתרבות האמריקנית, ועד היום נחשב בידי רבים לנושא בלתי פתור, שיוצרים וחוקרים שבים ודשים בו שוב ושוב.",
    "pageid": 22853
  },
  {
    "title": "שבע מצוות בני נח",
    "extract": "ביהדות, שבע מצוות בני נח הן מצוות שנצטוו עליהן כל בני האדם, ולא רק היהודים שקיבלו את תרי\"ג מצוות. \nשבע המצוות הן:\n\nחובת הקמת דינים (מערכת משפט)\nאיסור ברכת השם (לגדף את שם אלוהים)\nאיסור עבודה זרה\nאיסור גילוי עריות (יחסי מין אסורים)\nאיסור רצח\nאיסור גזל\nאיסור אכילת אבר מן החי\nלפי דברי חז\"ל, מצוות אלו ניתנו לנח ולבניו בברית הקשת המקראית, ויש מסורות לפיהן חלק מהמצוות, או כולן, ניתנו עוד לאדם הראשון.\nבתלמוד ובספרי הרמב\"ם, ישנו עיסוק רב בשבע מצוות בני נח ובהשלכותיהן. כיום ישנם גורמים מסוימים ביהדות העוסקים בהפצת שבע מצוות בני נח בקרב גויים. כתוצאה מפעילות זו ויוזמות עצמיות בקרב גויים, נוצרו בציבור הלא-יהודי חוגים, המתכנים \"בני נח\" (Noahidism), המקבלים על עצמם את שבע המצוות.",
    "pageid": 10930
  },
  {
    "title": "שחמט",
    "extract": "שחמט (מוכר גם בשמות הפחות נפוצים: משחק המלכים, נרדשיר, אישקוקה או אישקוקי) הוא משחק לוח אסטרטגי מופשט וענף ספורט המיועד לשני שחקנים. זהו אחד מהמשחקים השכיחים והמורכבים ביותר הקיימים בתרבות האנושית; ההערכות למספר המצבים החוקיים בשחמט נעות בין \n  \n    \n      \n        \n          10\n          \n            43\n          \n        \n      \n    \n    {\\displaystyle 10^{43}}\n  \n לבין \n  \n    \n      \n        \n          10\n          \n            47\n          \n        \n      \n    \n    {\\displaystyle 10^{47}}\n  \n. המשחק מקובל ברחבי העולם כתחביב וכספורט תחרותי כאחד.\nאדם העוסק במשחק שחמט באופן מקצועי נקרא שחמטאי.\nמקור השם הוא בפרסית: \"שאה מט\", בתרגום חופשי: \"המלך מת (נדהם)\" או \"מארב למלך\". ניצחון במשחק מושג, כאשר אחד המלכים מאוים בשח על ידי אחד מכלי היריב, אינו יכול להכות את הכלי המאיים, לחסום את האיום על ידי כלי אחר או להימלט מהאיום למשבצת בה לא יהיה מאוים. למצב כזה קוראים \"מט\".",
    "pageid": 969
  },
  {
    "title": "שירות חובה בצה\"ל",
    "extract": "שירות בצה\"ל הוא בגדר חובה לאזרחי ישראל ומוסדר בעיקר באמצעות חוק שירות ביטחון (נוסח משולב), התשמ\"ו-1986. כן חלות על המשרתים בצה\"ל פקודות מטכ\"ל (פ\"מ) והוראות הפיקוד העליון (הפ\"ע). שירות זה מתחיל עם הגיוס לצה\"ל, של תושב ישראל שהגיע לגיל 18 שנה. עם סיום השרות מקבל המשתחרר תעודת שחרור משירות צבאי.",
    "pageid": 1248573
  },
  {
    "title": "שלמה ארצי",
    "extract": "שלמה חיים ארצי (נולד ב־26 בנובמבר 1949) הוא זמר־יוצר, מוזיקאי, מלחין, פזמונאי, מפיק מוזיקלי, שדרן רדיו ובעל טור ישראלי, מהזמרים החשובים והמצליחים בתולדות התרבות הישראלית.\nדרכו המוזיקלית החלה בלהקה שהקים כנער בתנועת הצופים והייתה מופיעה בערבי שישי. ארצי התפרסם לראשונה כסולן בלהקת חיל הים והפך לכוכב עם זכייתו בפסטיבל הזמר והפזמון 1970. מאז ראתה הקריירה המוזיקלית שלו עליות ומורדות. בשנים 1970–1976 הוציא כמה אלבומים, חלקם עם להקת גברת תפוח. בשנים אלו זכה עשר פעמים בתואר זמר השנה בקול ישראל וזכה בפרס כינור דוד, זכה פעם נוספת בפסטיבל הזמר 1974 ונבחר כנציג ישראל באירוויזיון 1975. עם זאת שני אלבומיו הבאים נכשלו מבחינה מסחרית. בשנת 1977, כאשר כמעט היה מוכן לוותר על קריירה מוזיקלית, ביקש להוציא אלבום אחד אחרון, \"גבר הולך לאיבוד\", ולהפיק אותו בעצמו לפי ראות עיניו וללא התערבות חברת התקליטים. בעקבות הצלחתו של אלבום זה זכה ארצי בהכרה ובפופולריות מחודשת, שהגיעה לשיאה החל משנות השמונים, ועד לעשור השלישי של המאה ה־21.\nארצי נבחר להיות חתן פרס ישראל לזמר עברי בשנת 2023, אך סירב לקבלו על רקע המחלוקת בעניין הרפורמה המשפטית בישראל.",
    "pageid": 4550
  },
  {
    "title": "תוצר מקומי גולמי",
    "extract": "תוצר מקומי גולמי (תמ\"ג; באנגלית: gross domestic product‏ – GDP) הוא מונח כלכלי המציין מדידה של הערך הכולל של הסחורות (מוצרים) והשירותים שיוצרו בשטח טריטוריאלי מסוים (לרוב מדובר במדינה) במהלך תקופה נתונה (לרוב מדובר על שנה), לפני הפחתת הבלאי. נתונים אלו מבוטאים במונחים של כסף. המונח שונה מתוצר לאומי גולמי (תל\"ג) בכך שהוא מוציא מכלל החישובים העברות כספים בין מדינות, כך שהחישוב כולל למעשה את התוצר שנוצר בתוך מדינה מסוימת ולא את התוצר שנתקבל בה.\nהתמ\"ג הוא אחד המדדים המשמשים להערכת חוסנו הכלכלי של האזור הנבדק. יחד עם זאת, התמ\"ג אינו משקף בהכרח את רמת ההתפתחות הכלכלית היחסית של המדינה, משום שהוא איננו מתחשב בשאלת פיזור התוצר הנמדד בין כמה תחומים, בשאלת מהות המוצר הנמדד או בשאלת ריכוזיות הרווח מהמוצר בכלל הכלכלה במדינה. לדוגמה, מדינה בעלת כלכלה המבוססת ברובה המוחלט על ייצור נפט עשויה להציג תמ\"ג גבוה מאוד אך אין בכך להעיד בהכרח על חוסנו הכלכלי של המשק באותה מדינה או על כך שהמשק כולו נהנה משגשוג ופיתוח ולא רק קבוצה קטנה של משקיעים או בעלי-עניין.\nיש להבחין בין \"תמ\"ג נומינלי\", השימושי יותר בהשוואה לכלכלות לאומיות בשוק הבינלאומי אך אינו משקף הבדלים ביוקר המחיה ובשיעורי האינפלציה של המדינות, לבין \"תמ\"ג שווי כוח הקנייה\" (PPP), שעשוי להיות שימושי יותר בהשוואת רמת החיים בין מדינות.\nניתן לחלק את התמ\"ג הכולל לתרומה של כל ענף או מגזר במשק. היחס בין התמ\"ג לכלל אוכלוסיית האזור הוא התמ\"ג לנפש (נקרא גם רמת החיים הממוצעת).\nעל בסיס התמ\"ג נבנה מדד תמ\"ג לנפש המותאם לכח קניה במדינה. מדד זה לוקח בחשבון שני משתנים נוספים: גודל האוכלוסייה במדינה, ורמת המחירים במדינה. באמצעות התמ\"ג לנפש מעריכים את רמת החיים במדינה.\nעל פי נתוני קרן המטבע הבין-לאומית, סכום התמ\"ג של כלל מדינות העולם עמד בשנת 2014 על 77.27 טריליוני דולרים, ועשר המדינות המובילות ייצרו 65.18% ממנו. לעומת זאת, על פי נתוני הבנק העולמי (לפי כוח קנייה), עמד התמ\"ג של כלל מדינות העולם בשנת 2014 על 108 טריליוני PPP, ועשר המדינות המובילות ייצרו 60% ממנו. התמ\"ג מניח שכל מה שמיוצר הוא על פי הגדרה בגדר \"טובין\" (goods). בחישוב אין הבחנה בין עלויות לרווחים, בין פעילויות יצרניות לפעילות שאינה יצרנית או פעילות הפוגעת במשאבי טבע מתכלים.",
    "pageid": 29515
  },
  {
    "title": "תסמונת דאון",
    "extract": "תסמונת דאון היא תסמונת הנובעת מטריזומיה של כרומוזום מספר 21 - כלומר מצב בו מצויים שלושה עותקים של כרומוזום מספר 21, בכל תא בגוף במקום שני עותקים בלבד (במקרים נדירים רק חלק מתאי הגוף מכילים את הכרומוזום המיותר, או שבמקום כרומוזום מיותר שלם, יש רק מקטע ממנו). כתוצאה מכך, כ-300 עותקים מיותרים של גנים, מצויים בכל תא בגוף, והגוף מייצר עודף של 50% מכ-300 חלבונים. דבר זה משבש את המבנה והפעילות של רקמות רבות בגוף.\nהתסמונת מתארת הפרעה, שבה בכל תא מתאי הגוף מצויים 47 כרומוזומים במקום 46 שיש באופן נורמלי. כלומר תסמונת דאון היא תסמונת גנטית מולדת שמקורה בליקוי כרומוזומי.\nהלוקים בתסמונת סובלים מקשיים רבים כגון: עיכוב התפתחותי, מאפייני מראה ייחודיים, קשיים בדיבור והפרעות בריאותיות שונות. זהו מצב, שבו קיים עודף מטען גנטי, שגורם למגוון תופעות גופניות ושכליות אופייניות, המשפיעות על התפתחות הילד ועל מצבו הרפואי מרגע לידתו. \nהתסמונת קרויה על שם ג'ון לנגדון דאון שתיאר אותה בשנת 1866.\n\n",
    "pageid": 21469
  },
  {
    "title": "אביב גפן",
    "extract": "אביב ברוך גפן (נולד ב־10 במאי 1973) הוא זמר־יוצר, מוזיקאי, מלחין, פזמונאי, תסריטאי, מפיק מוזיקלי ישראלי וסופר. מוביל את הרכב הרוק \"התעויוט\" ושותף בצמד \"בלאקפילד\" עם סטיבן וילסון.\nגפן הוא מוזיקאי פעיל מאז שנות ה־90 ויצירותיו, מראשית דרכו, עסקו במחאה ובסוגיות אוניברסליות כמו אהבה, שלום, מוות, דת וצבא; מנגד הוא עסק, לא פעם, גם בנושאים שנויים במחלוקת כמו התאבדות, סמים וסרבנות. עמדותיו של גפן מזוהות עם הזרם השמאלי בפוליטיקה הישראלית, אם כי בשנים האחרונות בהופעותיו גפן מגיע ליישובים דתיים ולהתנחלויות.",
    "pageid": 156360
  },
  {
    "title": "אהוד אולמרט",
    "extract": "אֵהוּד אוֹלמֶרט (נולד בכ\"ג בתשרי ה'תש\"ו, 30 בספטמבר 1945) הוא פוליטיקאי ישראלי, אשר כיהן כראש ממשלת ישראל ה-12 מטעם מפלגת קדימה בין השנים 2006–2009. קודם לכן היה חבר הכנסת מטעם מפלגת הליכוד, שר בממשלות ישראל, ראש עיריית ירושלים (1993–2003).\nבמהלך כהונתו של אולמרט בראשות הממשלה השלושים ואחת אירעו מספר אירועים ביטחוניים, בהם מלחמת לבנון השנייה, תקיפת הכור הגרעיני בסוריה, מבצע גשמי קיץ, מבצע חורף חם ומבצע עופרת יצוקה. על תפקודו במלחמה ספג ביקורת ממבקר המדינה ומ\"ועדת וינוגרד\".\nבעקבות עדות מוקדמת שנגבתה בפרשת מעטפות הכסף דרשה מפלגת העבודה, השותפה העיקרית בקואליציה, את התפטרותו והוא התפטר מתפקיד ראש הממשלה. במרץ 2015 הורשע בגין פרשה זו במרמה והפרת אמונים ובקבלת דבר במרמה בנסיבות מחמירות, ובהמשך נגזרו עליו שמונה חודשי מאסר וקנס.\nבמשפט נוסף הורשע אולמרט בקבלת שוחד ב\"פרשת חברת הזרע\" ונגזר עליו עונש מאסר בפועל של 18 חודשים. כמו כן, נגזר עליו גם חודש מאסר בפועל נוסף בגין שיבוש מהלכי משפט. ב-2 ביולי 2017 סיים לרצות את עונשי המאסר שנגזרו עליו לאחר שנוכה מהם שליש.\nכתוצאה מכך, אולמרט הוא ראש ממשלת ישראל היחיד שהורשע בעבירה פלילית ושריצה עונש מאסר.",
    "pageid": 659418
  },
  {
    "title": "אילה חסון",
    "extract": "אַיָּלָה חסון-נשר (נולדה ב-28 בספטמבר 1961) היא עיתונאית ישראלית, מגישה בתאגיד השידור הישראלי. את רוב הקריירה העיתונאית שלה עשתה ברשות השידור בשנים 1993–2015, שם שימשה, בין היתר, כתבת ופרשנית, הגישה תוכניות בקול ישראל ואת מהדורת \"יומן\" בערוץ הראשון, והייתה לאישה הראשונה בתפקיד מנהלת חטיבת החדשות של הערוץ. משנת 2015 הייתה פרשנית בכירה בחדשות 13, שם הגישה את מהדורות \"שישי\" ו\"המטה המרכזי\", עד להצטרפותה לתאגיד בשנת 2023, שם היא מגישה את התוכניות \"שבע עם אילה חסון\" בכאן 11 ואת \"הבוקר הזה\" בימי חמישי בכאן ב'. נודעה במספר פרסומים בעלי השפעה.",
    "pageid": 48408
  },
  {
    "title": "אמפטמין",
    "extract": "אמפטמין (alpha-methyl-phenetylamine) הוא תרופה ממשפחת הממריצים הפועלת על מערכת העצבים המרכזית, ומשמשת לטיפול בהפרעת קשב, ריכוז והיפראקטיביות (ADHD), לטיפול בנרקולפסיה (נרדמות) וכמדכא תיאבון בבקרת משקל גוף.\nשילוב של דקסטרואמפטמין  + אמפטמין, משמש לטיפול בתסמיני ADHD וידוע בשמות המסחריים \"אמפטמין מיקס\", אטנט ואדרל (Adderall בחו\"ל).\nלאמפטמין מרכז כיראלי אחד בלבד, ולכן הוא מופיע בשתי תבניות אופטיות פעילות – איזומר ימני (-dextro או d-) ואיזומר שמאלי (levo- או I-). כיום השימוש באיזומר השמאלי של אמפטמין לטיפול תרופתי ב-ADHD הוא בתערובת של מלחים יחד עם תערובת אננטיומרים של אמפטמין (MES-amphetamine), שמכילה ביחס של 1:3 אמפטמין איזומר ימני: אמפטמין איזומר שמאלי. הרכב זה נמכר הן בתצורת שחרור מידי והן בתצורת שחרור מושהה. ריכוז השיא בפלזמה הוא לאחר 3 שעות מנטילת הכדור, נתון שאינו משתנה בין האיזומרים.\nבשנת 2007 הוצגה תרופה חדשה בשם ליסדקסאמפטמין (lisdexamfetamine dimesylate) שהוא אמפטמין בצורת קדם-תרופה הידוע גם בשם המסחרי ויואנס (Vyvanse). ליסדקסאמפטמין מכילה את החומצה האמינית הטבעית ליזין, שקשורה בקשר קוולנטי דרך קבוצת האמין לאמפטמין איזומר ימני. התרופה עוברת פירוק לאחר ספיגה למחזור הדם על ידי תאי הדם האדומים היא מפורקת לשני מרכיבי היסוד שלה (אמפטמין וליזין) על ידי הידרוליזה אנזימטית. ריכוז השיא של התרופה בדם מגיע לאחר פחות משעה ונמשך בערך 12 שעות.\nהתרופות הללו נמצאות בשימוש נרחב כבר עשרות שנים. מחקרים רבים, שבחנו את ההשפעה לטווח ארוך של נטילת תרופות ממריצות, לא מצאו שיש סכנה מיוחדת בנטילת התרופה, גם לא לטווח הארוך כאשר האמפטמין נלקח כגלולה, האפקט של התרופה \"חלק\" יותר (מתון יותר) ונמשך לזמן רב יותר. לעיתים אמפטמין נלקח גם כדי להגביר את התופעות השונות של סמים אחרים[דרוש מקור]. בשל השפעותיו הממריצות האמפטמין נחשב כסם אסור בספורט אלא באישור רפואי בלבד. הוא משווק כיום בישראל בשמות מסחריים כגון אדרל, אטנט, ובעבר שווק בשם Amphetamine Mixed Salts.",
    "pageid": 86088
  },
  {
    "title": "ארגנטינה",
    "extract": "הרפובליקה הארגנטינאית (בספרדית: República Argentina, ‏‏?‏), הנודעת גם בשם ארגנטינה, היא מדינה השוכנת בחלק הדרום-מזרחי של היבשת אמריקה הדרומית, בין הרי האנדים לאוקיינוס האטלנטי. ארגנטינה גובלת באורוגוואי, בברזיל, בפרגוואי, בבוליביה ובצ'ילה. מבחינה גאוגרפית, לשונית ותרבותית, שייכת ארגנטינה לאמריקה הלטינית.\nארגנטינה היא פדרציה אשר מורכבת מ-23 פרובינציות והעיר האוטונומית בואנוס איירס, בירת המדינה.\nהמילה ארגנטינה באה מהשם הלטיני של המתכת כסף – ארגנטום (Argentum). הרפובליקה נקראה כך לאחר איחוד הפרובינציות של נהר לה פלטה (נהר הכסף) שקדם לה.",
    "pageid": 2196
  },
  {
    "title": "אריסטו",
    "extract": "אֲרִיסְטוֹ (ביוונית: Ἀριστοτέλης, אֲרִיסְטוֹטֶ֫לֶס 384 לפנה\"ס, סטאגירה – 322 לפנה\"ס, כלקיס) היה פילוסוף ואיש אשכולות בן יוון העתיקה. אריסטו חקר וכתב במגוון תחומים שאין לו מקבילה בהיקפו בתולדות האנושות.[דרוש מקור] הוא היה מבכירי הפילוסופים של העת העתיקה ומאבות הפילוסופיה המערבית. משנתו של אריסטו עסקה במטאפיזיקה, פיזיקה, בלשנות, פילוסופיה של המוסר (אתיקה), פוליטיקה, שירה, מחזאות, פסיכולוגיה, לוגיקה, כלכלה, פילוסופיה של המדע, ביולוגיה ועוד. צורת השם המקובלת בעברית \"אריסטו\" באה מהשם שהיה מקובל בימי הביניים בשפה הערבית \"أَرِسْطُو\", שהוא קיצור לשמו האמיתי Ἀριστοτέλης.",
    "pageid": 494
  },
  {
    "title": "אשקלון",
    "extract": "אַשְׁקְלוֹן היא עיר חוף במחוז הדרום בישראל, במישור החוף הדרומי, השוכנת בין הנגב לשפלה בקצה המערבי של חבל לכיש. העיר מונה כ־164,000 תושבים, השלישית בגודלה במחוז הדרום, וה־13 באוכלוסייתה במדינת ישראל. אשקלון היא העיר המערבית ביותר במדינת ישראל.\nהעיר הוקמה ב־1948 כמועצה מקומית, והוכרזה ב־1951 כמגדל־אשקלון. ב־1955 אוחדה עם המועצה המקומית אפרידר לרשות מקומית אחת שנקראה אשקלון.\nהעיר היא אחת מהעתיקות בעולם. היא בעלת היסטוריה של יותר מחמשת אלפים שנה ונמנית עם הערים הקדומות ביותר בארץ ישראל העתיקה. אשקלון נזכרת לראשונה בספר יהושע: ”חמשת סרני פלשתים, העזתי, האשדודי האשקלוני”.\nהעיר חברה בארגון פורום ה-15.",
    "pageid": 7728
  },
  {
    "title": "בית המקדש השני",
    "extract": "בית המקדש השני היה מקדש לאלוהי ישראל אשר נבנה בהר הבית בירושלים על ידי עולי בבל בראשית שיבת ציון בתקופת בית שני בהנהגת זרובבל מבית דוד ויהושע בן יהוצדק הכהן הגדול, כ-70 שנה לאחר חורבן הבית הראשון ונחנך ביום ג' באדר בשנה הששית לדריווש מלך פרס, בתמיכת הפרסים ובעידודם, כפי שבוטאה בהכרזת כורש. בית המקדש עבר שיפוץ והורחב במידה ניכרת על ידי המלך הורדוס בשנת 19 לפנה\"ס, ונחרב בשנת 70 לספירה בידי הרומאים.\nלפי המחקר ההיסטורי, המקדש נחנך בשנת 516 לפנה\"ס בימי דריווש הראשון ועמד על תלו כ-586 שנים. לפי חז\"ל המקדש עמד על תלו (כולל שנות בנייתו) 420 שנים. הפער הגדול נובע מתארוך שונה של אורך שלטון הממלכה האחמנית על ממלכת פרס, הידוע בשם \"השנים החסרות\".\nבסדר קדשים במשנה נמצאת מסכת מידות המתארת את בית המקדש השני והר הבית. יוסף בן מתתיהו תיאר את מבנהו לאחר ששופץ והורחב בימי הורדוס.",
    "pageid": 229347
  },
  {
    "title": "בית המשפט העליון",
    "extract": "בית המשפט העליון הוא המוסד השיפוטי הגבוה ביותר של מדינת ישראל. תפקידיו העיקריים של בית המשפט העליון הם דיון בערעורים על פסיקות שניתנו בבתי המשפט המחוזיים, ודיון כבית המשפט הגבוה לצדק כערכאה ראשונה ויחידה.\nבבית המשפט העליון יכולים לכהן במקביל עד 15 שופטים. שופטי בית-המשפט העליון, ככל שופט, נבחרים על-ידי הוועדה לבחירת שופטים. נכון לחודש אוקטובר 2023, בבית המשפט העליון מכהנים 13 שופטים במינוי קבע ושתי רשמות. כהונת שופט בבית המשפט העליון נמשכת עד פרישתו בגיל 70, אלא אם חדל לכהן קודם לכן. ממלא מקום נשיא בית המשפט העליון הוא השופט עוזי פוגלמן. מספר התיקים שבהם דנים שופטי בית המשפט העליון נע בין 9,500 ל-11,500 מדי שנה לערך.\nמשכנו של בית המשפט העליון בירושלים. תחום שיפוטו הוא כל שטח מדינת ישראל. בנוסף הוא מוסמך לדון בחלק מהעניינים הפליליים והאזרחיים (בעיקר של אזרחים ישראלים) הקשורים לשטחי יהודה ושומרון (במסגרת ערעור על פסקי דין של בתי משפט מחוזיים), וכן בפעולות המדינה שם.\nחוק יסוד: השפיטה קובע כי פסיקת בית המשפט העליון יוצרת תקדים מחייב לכל בית משפט בישראל, זולת בית המשפט העליון עצמו.",
    "pageid": 13672
  },
  {
    "title": "גל גדות",
    "extract": "גל גדות-ורסנו (נולדה ב-30 באפריל 1985) היא דוגמנית, שחקנית ומפיקה ישראלית. היא חברת האקדמיה האמריקאית לקולנוע ומלכת היופי של ישראל לשנת 2004. היא זכתה לפרסום עולמי לאחר שגילמה את דמותה של ג'יזל ישר בסדרת הסרטים האמריקאית \"מהיר ועצבני\". לשיא הצלחתה עד כה הגיעה כאשר גילמה את גיבורת-העל וונדר וומן ביקום הקולנועי של DC בסרטים \"באטמן נגד סופרמן: שחר הצדק\", \"וונדר וומן\", \"ליגת הצדק\" ו-וונדר וומן 1984\".",
    "pageid": 633341
  },
  {
    "title": "גל תורן",
    "extract": "גל תורן (נולד ב-30 בספטמבר 1975) הוא מוזיקאי ושחקן ישראלי. תורן הוא סולן להקת הרוק-פאנק הישראלית \"מרסדס בנד\", בה הוא שר, מלחין וכותב, בנוסף להשתתפותו בצמד המוזיקלי \"ליילי\". תורן הוא גם שחקן טלוויזיה והופיע בסדרות ״תעשה לי ילד״, \"המדרשה\", \"אורי ואלה\", \"פגע וברח\",״להרוג את הסבתא״ \"לאבד את אליס\", \"הטבח\", \"האחיות המוצלחות שלי\", ובתוכנית הדוקו-ריאליטי \"טיול אחרי צבא\".",
    "pageid": 745621
  },
  {
    "title": "דפנה ליאל",
    "extract": "דפנה לאה ליאל (נולדה ב-30 במאי 1983) היא עיתונאית ישראלית המשמשת ככתבת כנסת, פרשנית פוליטית וכמגישה מחליפה בחברת החדשות.",
    "pageid": 1131143
  },
  {
    "title": "ה'תשפ\"ד",
    "extract": "ה'תשפ\"ד (5,784) ובקיצור תשפ\"ד – היא שנה עברית  אשר החלה ביום א' בתשרי, אור ל-16 בספטמבר 2023, ותסתיים ביום כ\"ט באלול, 2 באוקטובר 2024.המולד של תשרי חל ביום שישי, 11 שעות ו-882 חלקים. לפיכך זו שנה מסוג זחג. היא מעוברת, ואורכה 383 ימים.זו שנה שנייה לשמיטה, ושנת 8 במחזור העיבור ה-305. תקופת ניסן שבשנה זו היא תחילת שנת 16 (סימנה יויאז) במחזור השמש ה-207.שנה זו היא שנת 1,955 לחורבן הבית, ושנת 2,335 לשטרות.מדינת ישראל חוגגת ביום העצמאות ה'תשפ\"ד 76 שנות עצמאות.",
    "pageid": 868591
  },
  {
    "title": "הארגון לשחרור פלסטין",
    "extract": "הארגון לשחרור פלסטין (בערבית: منظمة التحرير الفلسطينية, תעתיק מדויק: מֻנַטַ'מַת אלתַחְריר אלפלסטיניה, תרגום מילולי: ארגון השחרור הפלסטיני), הנודע בעיקר בראשי התיבות של שמו אש\"ף (م.ت.ف, באנגלית: PLO), הוא ארגון-גג המאגד כמה תנועות לאומיות פלסטיניות.ב31 באוגוסט 1986 האש\"ף והפת\"ח הוכרזו על יד מדינת ישראל כארגון טרור. התנועה הגדולה ביותר והמרכזית בארגון היא פת\"ח. מאז הקמתו ב־1964 ועד סוף שנות ה-80 היו מטרות הארגון המרכזיות ייצוג פוליטי של העם הפלסטיני, ומאבק מזוין במדינת ישראל עד כדי חיסולה. ב-1993 הכיר מנהיג אש\"ף יאסר ערפאת במדינת ישראל במכתב רשמי לראש ממשלת ישראל, יצחק רבין. בתגובה הכירה ישראל באש\"ף כנציג לגיטימי של העם הפלסטיני.\n\nאש\"ף הוקם כתחליף לממשלת כל פלסטין ב־2 ביוני 1964 ביוזמת מדינות ערב, שהעמידו בראשו את אחמד שוקיירי. המטרה הרשמית הייתה לרכז את הפעילות הפוליטית של הציבור הפלסטיני, ולרכז את המאבק במדינת ישראל. בנוסף, קיוו מנהיגי מדינות ערב להשיג יותר שליטה בציבור הפלסטיני כדי למנוע מהם לערער את יציבות המשטרים במדינות ערב.\nהקמת אש\"ף התאפשרה בעקבות החלטת ועידת הפסגה הערבית הראשונה של שליטי מדינות ערב בקהיר ב-13–17 בינואר 1964 ביוזמתו של נשיא מצרים, גמאל עבד אל נאצר, בה הוחלט כי \"אחמד אל-שוקיירי, נציג פלסטין בליגה הערבית, ימשיך במגעיו עם המדינות החברות (בליגה הערבית) ועם העם הפלסטיני, במגמה להקים את היסודות הנכונים לארגון העם הפלסטיני וכדי לאפשר לו למלא את תפקידו בשחרור מולדתו ובהגדרתו העצמית\". שוקיירי הרכיב ועדה מכינה שמינתה את חברי המועצה הלאומית הפלסטינית בהתאם לחלוקה גאוגרפית של ריכוזי הפלסטינים בארצות ערב ומחוצה להן.\nממלכת ירדן לא ראתה בעין יפה את הארגון החדש, ואף מנעה מוועידת ההקמה להתכנס בירושלים בקרבת מסגד אל-אקצא[דרוש מקור] שהיה עדיין תחת ריבונותה. מכיוון שכך ועידת ההקמה התכנסה כחלק מהקונגרס הפלסטיני הראשון במלון אינטרקונטיננטל שבהר הזיתים במזרח ירושלים החל מה־28 במאי ועד 2 ביוני 1964. המלך חוסיין נאם בפתיחת המושב. בתום דיוני המועצה, הוכרז על הקמת אש\"ף. המועצה הלאומית הפלסטינית אשרה את האמנה הלאומית הפלסטינית, את חוקת היסוד של אש\"ף ואת חוקת \"הקרן הלאומית הפלסטינית\". שוקיירי נבחר ליושב ראש המועצה הלאומית הפלסטינית ובישיבה האחרונה נבחר פה-אחד ליושב ראש הוועד הפועל של אש\"ף. הוועד הפועל התכנס לראשונה ב־9 באוגוסט 1964.\nהאמנה הלאומית הפלסטינית מגדירה מיהו פלסטיני, טוענת לזכות בלעדית של העם הפלסטיני על כל פלסטין (היא ארץ ישראל), וקובעת שזכות זו תמומש רק במאבק מזוין נגד ישראל. מקום מושבו של אש\"ף נקבע לקהיר.\nב-5–11 בספטמבר 1964 נערכה באלכסנדריה ועידת הפסגה הערבית השנייה, שאשרה את כינון אש\"ף.\nבליל 31 בדצמבר 1964, ביצע פת\"ח את פעולת החבלה הראשונה שלו נגד ישראל. פעולות החבלה שלו כארגון פדאיון הפכו אותו לגורם מתחרה באש\"ף בהנהגת שוקיירי, ובאגרת ששלח למושב השני של המועצה הלאומית הפלסטינית (31 במאי – 4 ביוני 1965), קרא להפיכת אש\"ף ל\"ארגון מהפכני\", כלומר ארגון לוחם. שוקיירי, בתיאום עם מצרים, תקף את פעולות פת\"ח בתוך ישראל, בטענה כי \"הן יסבכו את מדינות ערב בלחימה עם ישראל שלא במועד המתאים\", והדגיש כי אש\"ף \"הינו הרשות החוקית היחידה המייצגת את רצון העם הפלסטיני\".\nסביב פעילות אש\"ף בירדן, נוצר משבר בין הארגון לממלכה. באפריל 1966 ביצעו שלטונות ירדן גל מעצרים. בתמיכת נאצר, הגיב שוקיירי במסע תעמולה שבו הטיל ספק בעצם זכות קיומה של הממלכה. ירדן הגיבה בהתקפה אישית על שוקיירי, ואש\"ף החל להסית את הפלסטינים בירדן כנגד השלטון. בסוף ינואר 1967 הודיעה ירדן כי \"אינה רואה בשוקיירי האיש המתאים שייצג את הישות הפלסטינית\".\nאחרי תבוסת מדינות ערב במלחמת ששת הימים ב־1967, הפסיקה מצרים לתמוך בשוקיירי כראש אש\"ף. ב-14 בדצמבר 1967 דרשו שבעה (מתוך 15) חברי הוועד הפועל של אש\"ף את התפטרותו המיידית. עם הצטרפותו של מנהל הקרן הלאומית הפלסטינית לתביעה זו, נוצר לכך רוב, וב-24 בדצמבר 1967 הגיש שוקיירי את התפטרותו לוועד הפועל, כמו גם למזכ\"ל הליגה הערבית, מתפקידו כנציג פלסטין.\n\nבתקופה זו החלה לעלות קרנם של ארגוני \"ההתנגדות המזוינת\", ובראשם הפת\"ח והחזית העממית לשחרור פלסטין.\nלאחר פעולת כראמה במרץ 1968, חל מפנה במעמדם של ארגוני הפידאיון, וחברי הוועד הפועל של אש\"ף הגיעו למסקנה כי אין ברירה אלא לשנות את הרכב מוסדות אש\"ף על ידי צירוף נציגיהם של הארגונים. ועדה מכינה החליטה על הרכב חדש של המועצה הלאומית הפלסטינית. במסגרת הסכם שחילק את 100 מושבי המועצה, לפת\"ח ולארגון חלוצי מלחמת השחרור העממית, ארגון סורי שהיה מזוהה עם הפת\"ח, הוענקו 38 מושבים, החזית העממית לשחרור פלסטין קיבלה 10 מושבים, 30 מושבים ניתנו לארגון לשחרור פלסטין, 20 מושבים לצבא השחרור הפלסטיני ו-2 מושבים לנציגים בלתי תלויים.\nב-6–12 ביולי 1968 התכנסה המועצה הלאומית הפלסטינית הרביעית בהרכבה החדש, כאשר הפת\"ח הוא הארגון המרכזי בה. במושב זה גם תוקנה האמנה הלאומית הפלסטינית. לדברי יהושפט הרכבי, התיקון מלמד על הקצנה בעמדות הפלסטינים בנוסח זה לעומת הנוסח הראשון.\nבתחילת ינואר 1969, לקראת כינוס המועצה החמישית ב-4 בפברואר, שונה הרכב המועצה הלאומית הפלסטינית, תוך חיזוק מעמדו של הפת\"ח, שקיבל 33 מתוך 105 מושבים, וארגון הלוויין שלו, חלוצי מלחמת השחרור העממית, קיבלו 12 מושבים. חלקם של ארגון השחרור הפלסטיני וצבא השחרור הפלסטיני הוקטן באופן דרסטי, כאשר הארגון קיבל 11 במקום 30 מושבים והצבא קיבל 5 במקום 20 מושבים. מספר הנציגים הבלתי תלויים הוגדל ל-28. הפת\"ח הצליח לגייס תמיכה של חלק מהנציגים כדי להשיג רוב במועצה, וב־3 בפברואר 1969 נבחר מנהיג תנועת פת\"ח, יאסר ערפאת, ליו\"ר הוועד הפועל של אש\"ף, ובכך למנהיג הארגון.\nב-1–6 בספטמבר 1969 נערך המושב השישי של המועצה הלאומית, בו אושרה האסטרטגיה של אש\"ף, לפיה \"מטרת המהפכה הפלסטינית היא הגשמת השחרור המלא של פלסטין\".\nאש\"ף, שהתמקם בירדן, החל לפעול כנגד שלטונה (שיעור הפלסטינים בירדן היה אז כ־65 אחוז מהאוכלוסייה) ומשם תקף את ישראל פעמים רבות, באמצעות הסתננות של מחבלים וירי קטיושות, דבר שהביא לפעולות תגמול מצד ישראל שהמפורסמת בהן היא פעולת כראמה. לקראת שנת 1970 ניסה אש\"ף לארגן הפיכה בירדן בסיוע סורי. ישראל וארצות הברית יצאו להגנת השלטון הירדני, אולם התערבותן לא נדרשה בסופו של דבר.\nבעקבות ניסיון זה פתח חוסיין, מלך ירדן, בחודש ספטמבר 1970 בפעולה צבאית שכונתה לאחר מכן \"ספטמבר השחור\", שבמהלכה נכנסו כוחות הלגיון הירדני למחנות אש\"ף, בקרבות שנמשכו לתוך 1971, הרגו כמה אלפים מהם והגלו את הנותרים שהתבצרו באזורים המיוערים של צפון ירדן לסוריה, משם הגיעו אחר כך ללבנון.\n\nהחל מתחילת שנות השבעים, החל אש\"ף לפעול יותר ויותר בלבנון, תוך שהוא מכפיף חלקים נרחבים מדרום המדינה למרותו הבלעדית (ראו גם: פתחלנד).\nבדרום לבנון, במרחב שמביירות דרומה עד צור ומזרחה עד החרמון, שלט אש\"ף במעין \"מדינה\" משלו.\nבין השנים 1967 ל־1973 בלטה העלייה בפעולות הטרור של אש\"ף כנגד ישראל, כשהבולטת בהן של ארגון טרור המסונף לאש\"ף, \"ספטמבר השחור\" שמו, שרצח 11 ספורטאים באולימפיאדת מינכן ב-1972.\nבכינוס ה-12 של המועצה הלאומית הפלסטינית, שנערך ב־1–9 ביוני 1974, אומצה תוכנית השלבים של אש\"ף, הגורסת כי אין טעם לעסוק רק במאבק מזוין, וכי כל פיסת אדמה של פלסטין שתוצע לפלסטינים בדרכים דיפלומטית, תילקח על ידם ותהווה עוד שלב בדרך לשחרור פלסטין. בהחלטה זו ויתר אש\"ף על העיקרון לפיו לא ניתן לקיים משא ומתן עם ישראל.\nבעקבות חילוקי דעות סביב פירוש סעיפי \"התכנית השלבית\" והתנאים לפיהם ישתלב אש\"ף בתהליך המדיני, הודיעו בסוף ספטמבר 1974 ארבעת הארגונים, \"החזית העממית\", \"חזית השחרור הערבית\", \"החזית העממית לשחרור פלסטין - המפקדה הכללית\" ו\"חזית המאבק העממי\", על השעיית חברותם בוועד הפועל של אש\"ף ועל הקמת \"חזית הסירוב\".\nבאוקטובר 1974 קיבלה הליגה הערבית בוועידת רבאט החלטה שהכירה באש\"ף כמייצג הבלעדי של העם הפלסטיני. כתוצאה מההכרה הזאת על ידי הליגה הערבית הוקמו יחידות של צבא שחרור פלסטין בכל צבאות ערב.\nאש\"ף היה אחראי במידה לא מעטה לפרוץ מלחמת האזרחים בלבנון ב־1975 ופעולותיו במהלכה ובמיוחד טבח דאמור תרמו רבות להתמשכותה של מלחמה זו וזאת למרות ניסיון שנעשה ב־1976 לקבוע כללים לפעילותו בלבנון.\nהעימותים האלימים בשנות ה-70 דחפו מאות אלפי כפריים שיעים צפונה ואת הפלסטינים לרכוש קרקעות, מה שחיזק את שליטת הפלסטינים באזור.\nיאסר ערפאת הצהיר מספר פעמים כי אש\"ף יצא מלבנון רק לפלסטין, ובכך בעצם שיעבד את המשבר בלבנון לבעיה הפלסטינית.\nב־1977 הציע סאדאת את תוכנית האוטונומיה כחלק מהסכם השלום בין ישראל למצרים. אש\"ף דחה את ההצעה בטענה כי מדובר בתעלול ישראלי שנועד לתת תמורה לסאדאת.\nהארגון השתתף ב\"ועידת מדינות הסירוב\" (הערביות) שהתכנסה בטריפולי ב-2–5 בדצמבר 1977. החלטת הסיכום שלה גינתה את סאדאת, שללה את החלטות 242 ו-338 של מועצת הביטחון של האו\"ם וחזרה על הנוסחה שאומצה בועידת ח'רטום ב-1967: \"לא שלום, לא הכרה, לא משא ומתן\". חמיד אבו סיתה חתם על ההחלטה בשם אש\"ף.\nבמושב ה-14 של המועצה הלאומית, שהתכנס בינואר 1979 בדמשק, קרא אש\"ף \"לסכל את הסכמי קמפ דייוויד ותוצאותיהם\". למרות זאת, שיחות האוטונומיה התנהלו בלעדי אש\"ף עד 1980 והופסקו רשמית רק עם פרוץ מלחמת לבנון ב-1982.\nיוזמת סאדאת אילצה את אש\"ף לעבור לתמיכה בתהליך ז'נבה וגרמה להתנגשות בינם לבין מצרים שהתבטאה ברצח יוסוף סיבאי (עורך העיתון הרשמי של מצרים). התנגשות זו הובילה בין השאר להתדרדרות במצבם של הפליטים הפלסטינים במצרים.\nאש\"ף ניצל את שליטתו בדרום לבנון כדי לירות קטיושות לעבר יישובי הגליל ולהוציא לפועל פיגועי טרור דרך הגבול הצפוני, ביניהם טבח מעלות והפיגוע במלון סבוי. ב־1978, לאחר הפיגוע בכביש החוף, פתחה ישראל במבצע ליטני, שבעקבותיו נסוג אש\"ף אל מעבר לנהר הליטני, ונוצרה רצועה רציפה לאורך קו הגבול (מובלעת חדד), שבה שלט צבא דרום לבנון בתמיכה ישראלית. עם זאת, אש\"ף נשאר באזור הר דב, משם המשיך לבצע ירי קטיושות ולשלוח חוליות טרור לישראל.\n\nבמהלך השנים שלאחר מבצע ליטני נעשו מאמצים דיפלומטיים רבים להרגיע את גזרת לבנון, בינתיים בלט המאמץ של פיליפ חביב, שליחו של רונלד רייגן שהצליח להשיג בקיץ 1981 הפסקת אש שהחזיקה מעמד כשנה בין ישראל ואש\"ף.\n\nהפסקת האש הופרה על ידי ישראל בעקבות ניסיון ההתנקשות בשגריר ישראל בבריטניה, שלמה ארגוב באמצע 1982 (על ידי ארגונו של אבו נידאל שכלל לא היה חלק מאש\"ף) וגרמה לפרוץ \"מלחמת שלום הגליל\".\nבזמן מלחמת לבנון הראשונה, היה הכוח הצבאי של אש\"ף בדרום לבנון צבא סדיר למחצה, בשלב מעבר מלוחמת גרילה למתכונת של צבא סדיר, שאמור להיות צבאה של המדינה הפלסטינית העתידית.\nבמהלך המבצע גירשה ישראל את אש\"ף מביירות ודרום לבנון ומטה הארגון עבר לתוניסיה, שם הסדירה לו ארצות הברית מקלט טרם הפינוי, בעזרת רעייתו של נשיא המדינה חביב בורגיבה. עם זאת, חלק מאנשי אש\"ף נשארו בצפון לבנון (באזור טריפולי) עד שב־1983 החליטה סוריה לנסות להשתלט על אש\"ף ולהדיח את יאסר ערפאת. הניסיון נכשל אומנם אבל גרם לפילוג בפת\"ח ולגירושו הסופי של אש\"ף מלבנון ב־1985.\nבתוניס הקים ערפאת את מטה אש\"ף במלון פאר. אש\"ף ניהל מתוניסיה חזית דיפלומטית בינלאומית כנגד ישראל, שאף תקפה את מפקדתו ב־1985 בעקבות גל של פיגועי טרור, שהבולט ביניהן הוא הרצח באקילה לאורו.\nב־11 בפברואר באותה שנה, חתמו אש\"ף וירדן על הסכם קונפדרציה בין פלסטין וירדן, כבסיס למשא ומתן לשלום בחסות ועידה בינלאומית. אולם לאחר שחוסיין הופתע לגלות שאש\"ף מסרב לקבל את החלטה 242 של מועצת הביטחון של האו\"ם, הודיע בנאום שנשא ב-19 בפברואר 1986 כי הוא משעה את השיחות המדיניות עם אש\"ף.\nבעקבות לחץ הימין נחקק בישראל ב־1985 חוק האוסר מפגשים עם אש\"ף, אשר זכה לגינוי מצד מפלגות השמאל, וכן מצד משפטנים אחדים. החוק לא חל על עיתונאים במסגרת עבודתם, כך שראיונות עם אישים באש\"ף הוסיפו להתפרסם מפעם לפעם בתקשורת הישראלית. חוק זה היה אחד הגורמים לפירוק ממשלת האחדות הלאומית ב־1990 בשל מפגשים של עזר ויצמן עם אנשי אש\"ף.\nאייבי נתן ואורי אבנרי, שניהם פעילים בתנועות שמאל, הפרו את החוק פעמים אחדות. על אייבי נתן גזר בית המשפט חצי שנת מאסר בכל פעם שהפר את החוק. החוק בוטל זמן קצר לפני חתימת הסכם אוסלו בשנת 1993, בשעה שהמגעים בין ישראל לאש\"ף היו עדיין חשאיים. ביטול החוק נבע הן מהבעיות החוקתיות שעורר, והן מרצונה של הממשלה להיכנס למגעים דיפלומטיים עם הארגון.\n\nב-29 בנובמבר 1987 נפתח מחדש משרד אש\"ף בקהיר באופן רשמי, לאחר שנסגר בעקבות התקפות אש\"ף על סאדאת עקב נסיעתו לירושלים.\nאף על פי שאש\"ף לא יזם את האינתיפאדה הראשונה ב-1987, הרי יכולתו לשלוט בה במידה רבה חיזקה את מעמדו העולמי ובקרב הפלסטינים. מצד שני, נאלץ אש\"ף להתמודד עם שתי בעיות מרכזיות: הופעת גורם פלסטיני ראשון משמעותי מחוצה לו (החמאס) ועליית כוחם של ערביי השטחים.\nב־15 בנובמבר 1988, כשנה לאחר פרוץ האינתיפאדה ולאחר הודעת חוסיין ב-31 ביולי 1988 על ניתוק הזיקה של ירדן עם הגדה המערבית, הודיע אש\"ף (בפעם הראשונה) על הקמת מדינה פלסטינית, על בסיס החלטת החלוקה מ-1947. בכך הכיר אש\"ף לראשונה ובאופן רשמי בזכות קיומן של שתי מדינות על אדמת ארץ ישראל המנדטורית.\nלאחר לחץ אמריקאי, הצהיר ערפאת ב-14 בדצמבר 1988 על הכרה בזכות מדינת ישראל להתקיים ועל דחייה מוחלטת של \"כל סוג של טרור\". בעקבות הצהרה זו, הודיע מזכיר המדינה האמריקאי ג'ורג' שולץ על פתיחת דיאלוג רשמי עם אש\"ף, אך הדגיש כי אין בכך \"הכרה\" מצד ארצות הברית במדינה פלסטינית עצמאית. ב-16 בדצמבר החלו שיחות רשמיות בין חברי הוועד הפועל של אש\"ף לבין שגריר ארצות הברית בתוניס. דיאלוג זה הושעה על ידי הממשל האמריקאי ביוני 1990, בעקבות סירוב אש\"ף לגנות ניסיון לפיגוע ימי שביצע ארגונו של אבו עבאס בחופי ישראל. הוא חודש רשמית ב-12 בספטמבר 1993 בעקבות חתימת הסכם העקרונות בין אש\"ף וישראל.\nאש\"ף הצליח להשתלט על האינתיפאדה במידה רבה, ואבו ג'יהאד הפך בפועל למי שעומד מאחוריה, דבר שהביא את ישראל להחליט על חיסולו. כמו כן, במהלך האינתיפאדה הוציא אש\"ף מאות פלסטינים להורג בטענה של שיתוף פעולה עם ישראל[דרוש מקור].\n\nמעמדו הבינלאומי של אש\"ף הידרדר משמעותית בעקבות תמיכתו בסדאם חוסיין במהלך מלחמת המפרץ. יאסר ערפאת הוכרז כאישיות בלתי רצויה ברוב מדינות העולם, עשרות אלפי עובדים פלסטינים גורשו ממדינות המפרץ ואף היה איום לגרש את אש\"ף מתוניסיה. בעקבות מצב זה נאלץ אש\"ף להסכים לכינוס ועידת מדריד ללא השתתפותו.\nבוועידת מדריד שנערכה בשנת 1991 הכירה ישראל בנציגים פלסטינים (במסגרת משלחת משותפת עם ירדן) אך לא באש\"ף עצמו (עם זאת, לאש\"ף הייתה השפעה עקיפה נכבדה על המשלחת הפלסטינית). בשנת 1992 החל משא ומתן חשאי בין רון פונדק וד\"ר יאיר הירשפלד לנציגי אש\"ף. המשא ומתן עלה בהדרגתיות ליוסי ביילין (שהיה אז סגן שר החוץ) ובסופו של דבר גם לשר החוץ שמעון פרס ולראש הממשלה יצחק רבין.\nב־9 בספטמבר החליפו יצחק רבין ויאסר ערפאת מכתבים שבהם הכיר יו\"ר אש\"ף במדינת ישראל, והגדיר את סעיפי האמנה הפלסטינית השוללים את קיומה כ\"בלתי-תקפים ובלתי ישימים\". במכתב תשובה קצר, הכיר יצחק רבין בשם מדינת ישראל באש\"ף \"כנציג העם הפלסטיני\". במכתב נוסף שנשלח על ידי ערפאת לשר החוץ הנורווגי קרא ערפאת לעם הפלסטיני לחדול מן האלימות. הצהרת העקרונות של הסכם אוסלו שנחתמה בראשי תיבות בחשאי באוסלו ב־20 באוגוסט, נחתמה בטקס פומבי בוושינגטון ב־13 בספטמבר 1993. בעקבות הסכם זה והסכמים עוקבים, הוקמה הרשות הפלסטינית. אש\"ף אייש את רוב המשרות בהנהגת הרשות הפלסטינית (החל מ־1994) תוך שהוא דוחק את תושבי השטחים שפעלו באינתיפאדה הראשונה לשוליים. חלק גדול מההנהגה הפלסטינית המקומית התנגד להסכמי אוסלו. ב־1996, זכה הפתח, הארגון הגדול באש\"ף, לרוב במועצה המחוקקת הפלסטינית ויאסר ערפאת הפך ליו\"ר הרשות הפלסטינית (ערבית: رئيس \"ראיס\", תואר שמשמעותו \"ראש\" או \"נשיא\"). עם הקמת הרשות הפלסטינית היא הפכה למוקד הפוליטי הפלסטיני, והיוותה את הזירה העיקרית לריבונות הפלסטינית המתהווה. עם זאת, יש לזכור שבניגוד לאש\"ף, אין ברשות הפלסטינית ייצוג לתפוצה הפלסטינית במדינות ערב.\nחלק מהארגונים המרכיבים את אש\"ף התנגדו בחריפות להסכמי אוסלו ולמדיניות הרשות הפלסטינית. הסכמי אוסלו גרמו למעשה לפילוג באש\"ף בין הפתח וארגונים קטנים התומכים בו לבין ארגוני האופוזיציה. מצב זה הביא למעשה לשיתוקה המוחלט של המועצה הלאומית הפלסטינית (התכנסה רק פעם אחת מאז הסכמי אוסלו ב־1996) ולהפחתה משמעותית בפעילותו של הוועד הפועל של אש\"ף.\nבשנת 1996, על רקע משבר אמון בין ישראל לפלסטינים, משבר שעמד במוקד מערכות הבחירות בישראל וארצות הברית, נעשה ניסיון לבטל רשמית את הסעיפים הקוראים להשמדת ישראל באמנה הלאומית הפלסטינית כפי שהתחייב אש\"ף בהסכמי אוסלו (כלומר, להותיר בה רק את הסעיפים העוסקים בהגדרת העם הפלסטיני ומטרותיו הפוליטיות). ישראל אפשרה לכל חברי המועצה הלאומית הפלסטינית להיכנס לשטחים, דבר שנמנע עד אז, כיוון שחלקם הוגדרו על ידי ישראל כ\"מבוקשים\". על אף לחץ כבד מצד ישראל וארצות הברית – הניסיון כשל. אף על פי שההחלטה הוצגה כביטול הסעיפים האמורים, למעשה ניתן להתייחס אליה רק כהצהרת כוונות לבחון אותם מחדש. לאחר לחץ כבד של ישראל וארצות הברית, בוטלו לבסוף הסעיפים הקוראים להשמדת ישראל במהלך ביקור קלינטון בעזה בדצמבר 1998, בהצבעה של המועצה המחוקקת, אך יש החולקים על תקפותה של ההצבעה.\nבמהלך השנים בין הסכמי אוסלו לבין פרוץ האינתיפאדה השנייה בשנת 2000, נדחק אש\"ף לשוליים הבינלאומיים תוך שהרשות הפלסטינית תופסת במידה רבה את מקומו. הזהות שנוצרה בין שני הגופים מכך שראש אש\"ף עמד בראש הרשות ושצמרת הרשות הורכבה מצמרת הפת\"ח הקלה על המעבר.\n\nלאחר פרוץ האינתיפאדה השנייה בספטמבר 2000, החלה התאוששות מסוימת באש\"ף בעקבות הגברת שיתוף הפעולה בין המתנגדים להסכמי אוסלו לאלו שתמכו בהם. עם זאת נחלש במידה מעטה מעמדו הבינלאומי של אש\"ף כחלק מהיחלשות התמיכה בארגוני טרור כתוצאה מפיגועי 11 בספטמבר (וזאת על אף שאל-קאעידה נמנית עם מתנגדיו).\nעם מותו של יאסר ערפאת ב־11 בנובמבר 2004 נבחר מחמוד עבאס (אבו מאזן) ליו\"ר הוועד הפועל של אש\"ף. בעקבות חילופים אלו חלה התאוששות נוספת במוסדות הארגוניים של אש\"ף. מצד שני, חלה ירידה בכוחו של אש\"ף למול הארגונים האיסלאמיים (בעיקר החמאס) במאבק על השליטה ברחוב הפלסטיני. בבחירות שהתקיימו בשנת 2006 גבר החמאס על הפת\"ח והשיג רוב בפרלמנט, כשהנשיאות נשארת בשליטת אש\"ף.\n\nטיפוח של הייחוד הלאומי הפלסטיני.\nמעורבות בכל הסדר מדיני הנוגע לפלסטינים.\nשמירה על אחדות השורה הפלסטינית כלקח מהנכבה.\nשמירה על עצמאות החלטה פלסטינית, בלי שגורמים זרים יכתיבו את מהלכיהם.\nניצול הזדמנויות מדיניות לטובת העם הפלסטיני.\nקיום זכות השיבה (מונח זה מתייחס אצל דוברים שונים לשני מהלכים שונים. זכות השיבה הפרטית היא הזכות לכאורה של פליטי 48' לחזור לבתיהם שבתוך ישראל; זכות השיבה הלאומית היא זכותם לכאורה של הפליטים הפלסטינים בתפוצות לחזור לשטחי המדינה הפלסטינית כשזו תוקם. עקב הזהות המינוחית יכול כל פרשן או פעיל להעניק לסעיף זה את המשמעות המתאימה לו.)\nבעבר נמנה גם ביטול הלגיטימציה של ישראל כיעד של הארגון, אך בוטל, עם ההכרה בישראל בשנת 1993.\nאש\"ף שואף להקים מדינה פלסטינית ריבונית וחילונית. התנועה הגדולה והמרכזית בארגון, פת\"ח, דוגלת בפתרון שתי המדינות ובהקמת מדינה פלסטינית לצד מדינת ישראל. לעומת זאת, החזית העממית לשחרור פלסטין, החברה באש\"ף, דוגלת ב\"מדינה אחת לשני עמים\", אותה יחלקו פלסטינים ויהודים.\n\nאש\"ף מורכב ממספר ארגונים שונים שמייצגים את רוב הארגונים הלאומיים (אך לא האיסלאמיים) הפלסטיניים.\nהמסמך העיקרי שלאורו אש\"ף פועל, מעין \"חוקה\" של אש\"ף, היא האמנה הפלסטינית (ראו לעיל).\nפורמלית, השליטה היא בידי המועצה הלאומית הפלסטינית שמונה כ־300 חברים ובידי הוועד הפועל של אש\"ף המונה 15 חברים. מעשית מאז הסכמי אוסלו גופים אלו, ובמיוחד המועצה, כמעט ואינם פועלים, והחלטות רבות שהתקבלו בעבר (למשל ההחלטה על הכללת ירדן כחלק מפלסטין) לא בוטלו אף על פי שלמעשה ההנהגה מתעלמת מהן. בנוסף, קיימת גם \"המועצה המרכזית הפלסטינית\" (Palestine Central Council-PCC), המשמשת כגוף-ביניים בין המועצה הלאומית והוועד הפועל. המועצה המרכזית מורכבת מחברי הוועד הפועל, חברי לשכת המועצה הלאומית, נציגי הסתדרויות העובדים העממיות, ראשי הוועדות הקבועות, נציגי תנועות וארגונים, ונציגים של המועצה המחוקקת הפלסטינית.\nמבחינה מנהלית, אש\"ף מחולק למחלקות, שבראש כל אחת עומד חבר הוועד הפועל. המחלקות הן: המחלקה המדינית (בראשות פארוק קדומי, יו\"ר פת\"ח), היא המחלקה הגדולה ביותר; מחלקת השבים (.Returnees Dept), האחראית על ענייני הפליטים; המחלקה לתרבות ומידע; מחלקת הארגונים העממיים (הסתדרויות העובדים); והמחלקה לענייני משא ומתן.\n\nפת\"ח פת\"ח, בראשות אבו מאזן\nהחזית העממית לשחרור פלסטין החזית העממית לשחרור פלסטין (PFLP), בראשות אחמד סעדאת\nהחזית הדמוקרטית לשחרור פלסטין החזית הדמוקרטית לשחרור פלסטין (DFLP), נאיף חוואתמה\n מפלגת העם הפלסטינית (PPP, מפלגת העם הפלסטינית)\n החזית לשחרור פלסטין (PLF), בראשות מוחמד זיידאן (אבו עבאס), שנהרג בעיראק ב־2003\n א-סאעקה (\"חלוצי מלחמת השחרור העממית\"), בראשות עיסאם אל-קאדי\n חזית השחרור הערבית (ALF), בראשות ראקאד סאלם\nחזית השחרור הפלסטינית הערבית\n האיחוד הדמוקרטי (FIDA), בראשות סלאח רפעת\n חזית המאבק העממי (PPSF)\n\nהחזית העממית לשחרור פלסטין - המפקדה הכללית החזית העממית לשחרור פלסטין - המפקדה הכללית, בראשות אחמד ג'יבריל\n\nהגוף הראשון שהכיר באש\"ף היה הליגה הערבית שבחסותה הוא הוקם. ב־1975 הכירה בו צרפת והרשתה לו להקים שגרירות בפריז. לאחר ההכרזה על מדינה פלסטינית ב־15 בנובמבר 1988 הכירו מדינות רבות במדינה זו, ואש\"ף מחזיק כיום שגרירויות בתחומיהם. בעקבות הסכמי אוסלו, הכירו אש\"ף וישראל הדדית, אף על פי שהעימות האלים עם הפלסטינים בשנות האלפיים טשטש את היחסים האלו.\nהחל מה־22 בנובמבר 1974 מחזיק אש\"ף בנציגות באו\"ם והחל מה־12 בינואר 1976 הוא רשאי להשתתף בדיוני מועצת הביטחון, זכות שניתנת לרוב רק לחברי האו\"ם.\nמאז הקמת הרשות הפלסטינית, נוטים בעולם ובישראל להתייחס אליה כמייצגת של העם הפלסטיני. הרשות הפלסטינית היא דמוקרטית יחסית, ומייצגת במישרין את הציבור הפלסטיני בשטחים. זאת בניגוד לאש\"ף שייצג את הארגונים הפלסטיניים. הזהות הרבה בין אש\"ף לרשות (במיוחד עד סוף 2005), הקלה על העברת הכוח הזו.\nעם זאת, הרשות הפלסטינית נבחרת רק על ידי תושבי השטחים, בעוד שאש\"ף אמור לייצג את כל הפלסטינים, כולל אלה שיושבים בתפוצה.\n\nהרשות הפלסטינית\nהסכמי אוסלו\nהוועד הערבי העליון\nמדינה פלסטינית\n\nאריה יודפת, יובל ארנון-אוחנה, אש\"ף: דיוקנו של ארגון, תל אביב: ספרית מעריב, 1985.\nאשר ססר, אש\"ף אחרי המלחמה בלבנון: המאבק להישרדות בצל סכנת הפילוג, הקיבוץ המאוחד, תל אביב, 1985.\nגיא בכור, לקסיקון אש\"ף, ייעוץ: צבי אל-פלג, תל אביב: משרד הביטחון, מהדורה ראשונה 1991, מהדורה שנייה מעודכנת 1995\n\nעבודות גמר ודוקטורט\n\nחנוך באזוב, היחסים בין ברית המועצות לבין הארגון לשחרור פלסטין בין השנים 1985-1968, חיבור לשם קבלת תואר דוקטור לפילוסופיה, אוניברסיטת בר-אילן, רמת גן, 2008.\nדוד קורן, זהותו הדתית של אש\"ף: 1973-1964, חיבור לשם קבלת תואר דוקטור לפילוסופיה, אוניברסיטת בר-אילן, רמת גן, 2007.\nמאמרים\n\nמשה שמש, אש\"ף: 1993-1964 – ממאבק מזוין לחיסול מדינת ישראל, להסכם שלום איתה, בתוך: התנועה הלאומית הפלסטינית: מעימות להשלמה? (עורכים: משה מעוז וב\"ז קדר), משרד הביטחון, 1996, עמ' 299–319.\nאפרים לביא, זיקות גומלין מוסדיות בין אש\"ף לבין הרשות – המשמעויות המדיניות, בתוך: אשר ססר (עורך), הפלסטינים לאחר עידן ערפאת, מרכז משה דיין, אוניברסיטת תל אביב, 2005.\n\n שילה הטיס-רולף, אש\"ף, באתר הספרייה הווירטואלית של מטח מתוך: הנ\"ל, לקסיקון פוליטי של מדינת ישראל, כתר הוצאה לאור, ירושלים, 1998.\nאריה בועז, הקמת אש\"ף: מאי 1964, עיונים בתקומת ישראל 3, 1993, עמ' 468-455\nמשה שמש, אש\"ף: הדרך לאוסלו – שנת 1988 כמפנה בתולדות התנועה הלאומית הפלסטינית, עיונים בתקומת ישראל 9, 1999, עמ' 245-186\nהמחלקה לשיחות השלום של אש\"ף (באנגלית)\nאפרים לביא, לחזק את הרשות הפלסטינית, באתר הארץ, 11 באפריל 2011\ntopic/Palestine-Liberation-Front הארגון לשחרור פלסטין, באתר אנציקלופדיה בריטניקה (באנגלית)\n אש\"ף, דף שער בספרייה הלאומית",
    "pageid": 4211
  },
  {
    "title": "הארדיקאנוט",
    "extract": "הארדיקאנוט (בדנית: Knud III Hardeknud, מילולית: \"קאנוט החזק\"; 1018 או 1019 – 8 ביוני 1042) היה מלך דנמרק משנת 1035 ומלך אנגליה משנת 1040 ועד מותו.",
    "pageid": 41683
  },
  {
    "title": "חברת החדשות",
    "extract": "החדשות 12 (בעבר החדשות 2 ובשמה המלא חברת החדשות הישראלית בע\"מ) היא חברת תקשורת ישראלית, שמפיקה את מהדורות החדשות ואת רוב תוכניות האקטואליה עבור \"קשת 12\" ובבעלות \"קשת\". החברה פועלת בהתאם להוראות חוק הרשות השניה לטלויזיה ורדיו. מאז 2020 אתר חדשות 12 נודע גם בשם N12, כשהוא מתופעל על גבי אתר מאקו.\n\nהחל מ-2 באוגוסט 2020 משדרת החברה גם מבזקי חדשות בשמונה תחנות רדיו אזוריות, לאחר שנים רבות בהן שידרה \"חדשות 13\" את המבזקים, גם בימי \"חדשות 10\". החל משנת 2000 אולפני החברה שוכנים בקריית התקשורת שבנווה אילן שבהרי ירושלים. לפני כן שכנו אולפני החברה באולפני הבירה שבירושלים.\nבמשך שנים רבות הפיקה החברה את תוכני החדשות והאקטואליה עבור \"ערוץ 2\" הישראלי ולכל זכייניותיו – \"טלעד\", \"קשת\" ו\"רשת\", ובין פיצול \"ערוץ 2\" למיזוג \"רשת\"-\"עשר\" עבור \"רשת 13\". מאז פיצול ערוץ 2 ב-1 בנובמבר 2017 ועד 16 בינואר 2019, חברת החדשות התקיימה בבעלות משותפת של הזכייניות, ובהתאם לכך שידרה במקביל בערוצים \"קשת 12\" ו\"רשת 13\" את: מבזקי הבוקר, \"מהדורה ראשונה\", \"שש עם עודד בן עמי\", \"המהדורה המרכזית\", \"אולפן שישי\", \"סדר עולמי\" ו\"חדשות סוף השבוע\". בתקופת שידורי החברה בשני הערוצים במקביל, חדלה החברה מלקדם את שידורי הזכייניות בערוצים החדשים שלהן. כמו כן, שלוש תוכניות בולטות של החברה לא שודרו בשני הערוצים במקביל: \"לילה טוב ישראל\" (אשר ירדה מהאוויר עת מיזוג \"רשת\"-\"עשר\") ו\"פגוש את העיתונות\" שודרו רק ב\"ערוץ 13\" ואילו \"התוכנית הכלכלית\" (\"תוכנית חיסכון\") שודרה רק ב\"ערוץ 12\", זאת מאחר שהתוכנית מוגדרת כתוכנית תעודה – ואינן כלולות בתוכניות שמורשות לשידור בשני הערוצים. בנוסף, עובדי חברת החדשות לא הופיעו בתוכניות הזכייניות ובערוצים החדשים – ומגישים של מבזקי \"החדשות\" לא שוחחו עם מגישי התוכניות של \"רשת\" ו\"קשת\" ולא הופיעו לצידם ב\"חלונות\" (כפי שקרה עד אז במקרים של תוכניות בוקר ואקטואליה במסגרת שידורי \"ערוץ 2\").\nבתחילה, הפעילות המקבילה בשני הערוצים הייתה אמורה להימשך למשך שלוש שנים נוספות לאחר הפיצול – עד נובמבר 2020, כשבתום התקופה, החברה תועמד למכרז או שיתקיים תמחור בין הזכייניות. בעקבות מיזוג רשת-עשר, החברה עברה לבעלות בלעדית של \"קשת\" כבר בינואר 2019. ב-16 בינואר 2019, אחרי כ-25 שנים בהן הפיקה ושידרה חברת החדשות עבור \"רשת\", החברה עברה לשדר באופן בלעדי ב\"ערוץ 12\" של \"קשת\", ששילמה 120 מיליון ש\"ח עבור מחצית החברה, והפכה לבעלת השליטה היחידה בה.",
    "pageid": 35424
  },
  {
    "title": "חטיבת הבקעה",
    "extract": "חטיבת הבקעה והעמקים (חטיבה 417) היא חטיבה מרחבית (חטמ\"ר) של צה\"ל, שתפקידה להגן על אזור בקעת הירדן והעמקים. החטיבה כפופה לפיקוד המרכז. בחטיבה פועלים גדודי חי\"ר קל סדירים של חיל הגנת הגבולות המשלבים לוחמים ולוחמות, וגדודי חי\"ר במילואים. הגדודים הסדירים הם גדוד לביאי הבקעה וגדוד אריות הירדן והגדוד החדש פנתר",
    "pageid": 560028
  },
  {
    "title": "חטיבת החילוץ וההדרכה",
    "extract": "חטיבת החילוץ וההדרכה של פיקוד העורף (עד מרץ 2016 פעלה ב\"נפת אלון\", וכונתה גם \"הנפה הסדירה\" או \"נפה 60\") הידועה לשעבר גם בשם פלח\"צ (פלוגות חילוץ והצלה), היא חטיבת חילוץ והצלה קרבית סדירה, התופסת בין היתר קווים ביהודה ושומרון, ובפיקוד דרום. ומבצעת בשגרה את כל פעילויות הביטחון השוטף ובמקרי חירום מוקפצת החטיבה לאתרי הרס על מנת לחלץ לכודים מתחת להריסות. החטיבה מורכבת מארבעה גדודים: גדוד שחר (498), גדוד קדם (489), גדוד תבור (894) וגדוד רם (668). בנוסף לגדודים הלוחמים, חטיבת החילוץ מונה את הבא\"ח - הממונה על הכשרות הלוחמים, הבא\"פ - הממונה על הכשרות הגדודים הסדירים והגדודים במילואים ואת בית ספר לפיקוד ולמקצועות העורף הממונה על הכשרות הפיקוד, הקצונה וההדרכה של פיקוד העורף.\n\nגדודי החטיבה מעורבים ומורכבים מחיילות וחיילים. הלוחמים והלוחמות חובשים כומתה כתומה, עונדים סיכה של חיל העורף ונועלים נעלי חי\"ר שחורות.\n\nממלחמת לבנון הראשונה עד לאחר מלחמת המפרץ הורכבו פלוגות החילוץ וההצלה מאנשי מילואים, לרוב בוגרי חיל ההנדסה, בעלי ידע אזרחי הקשור בבינוי. לאחר מלחמת המפרץ שולבו חיילים וחיילות בשירות סדיר בפלוגות.\nהמחזור הראשון של היחידה הסדירה התחיל מייד לאחר מלחמת המפרץ ב-1991 בבה\"ד 16 תחת פיקודו של אל\"ם שמעון בן נר, אשר פיקד קודם לכן על יחידת החילוץ 669 של חיל האויר. מחזור ראשון זה הורכב משמונה גברים ושמונה נשים אשר גויסו ישירות מהבקו\"ם.\nלאחר הקמת הפלוגות הראשונות (\"שביט\" - נוב' 2003, \"חץ\" - מרץ 2004, \"רותם\" - אוגוסט 2004) היה תכנון לפרקן, אך לאחר מלחמת לבנון השנייה הבין צה\"ל את חשיבות הפלוגות הסדירות והחל במהלך ליצירת מבנה גדודי, ובהמשך, חטיבתי.\nב-2008, תחת פיקודו של מחוז ירושלים בפיקוד העורף, הוקם גדוד שחר המורכב מ-3 פלוגות חילוץ והצלה הנקראות: שביט, חץ ורותם. בעקבות לקחי מבצע עופרת יצוקה הוקם גדוד סדיר נוסף תחת פיקוד מחוז ירושלים אשר נקרא גדוד קדם. במרץ 2012 הוקם הגדוד השלישי \"תבור\" במאי 2012 החלה הסבת גדוד הנ\"מ 66 לפיקוד העורף - גדוד רם.\nבאוגוסט 2013 עם הקמת הנפה הסדירה, הוכפפו כל הגדודים לנפה שנקראה \"נפת אלון\". במרץ 2016 הוחלט לשנות את השם של היחידה ל\"חטיבת החילוץ וההצלה\".\nבאוגוסט 2014 נכנס גדוד שחר 498 כחלק ממבצע צוק איתן למתן חילוץ במתאר לחימה ואיתור מנהרות באמצעות ציוד איתור לכודים מתקדם.\nהגדודים עוסקים בחילוץ והצלה במצבי חירום שונים, וכן באירועי בק\"ן (בלתי קונבנציונלי) כגון: אירועי נשק להשמדה המונית. גדודי החילוץ וההצלה משמשים כצוותי כוננות לאירועי אסון בישראל ומחוצה לה. כמו כן תופסים חיילי הגדודים את כוננות הנשק להשמדה המונית ארצית. החיילים עוברים טירונות 03 שאורכת כ-10 שבועות, ולאחר מכן מוכשרים באימון מתקדם שאורך כ-3.5 חודשים כרובאי 06, מחלץ 07 וכמטהר 05. ההכשרה מתבצעת בבסיס ההכשרה החיילי של פיקוד העורף בזיקים (בט\"ר זיקים לשעבר).\n\nחיילי הגדודים מוכשרים בשיטות חילוץ שונות לצורך איתור וחילוץ לכודים באתרי הרס ומתן עזרה ראשונה ללכודים וכמו כן מוכשרים לאירועי נשק להשמדה המונית (טיהור השטחים מחומרי לחימה כימיים או ביולוגיים).\nהחיילים מתאמנים בשימוש בכלי חילוץ, במסורים משוכללים ומצלמות סריקה, בטיפוס, ובחילוץ בעזרת ציוד מכני הנדסי כבד ומנופים (ציוד מכני הנדסי). בנוסף, מקבלים הכשרה רובאי 06, ומועסקים בשגרת ביטחון שוטף בקווים ביהודה ושומרון.\nחיילי היחידות מבצעים תרגילים בתיאום עם יחידות אחרות, מוציאים מעצרים, מארבים וכן צוותי פריצה באירועים בהם עשוי להיות צורך בחילוץ לאחר פריצה למתחם בשליטת האויב. היחידה משתפת פעולה גם עם משטרת ישראל, מגן דוד אדום ושירותי כבאות והצלה עבור מקרי חילוץ בשטחים בעורף. כמו כן מתאמנים חיילי היחידה בחילוץ מאזורים הנגועים בחומרי לחימה כימיים או מזהמים אחרים, תוך שימוש בציוד ייעודי.\nהחיילים עוברים הכשרה להגשת עזרה ראשונה באירועים קונבנציונליים ובלתי קונבנציונליים, כמו כן עוברים קורס למראות קשים וטיפול פינוי, וחובשי היחידה משמשים הן כחובשים מחלקתיים בשגרה והן כחובשים מטפלים באירועי אסון.\nבמהלך מבצע צוק איתן פעלו צוותים של גדוד שחר בתוך עזה ככוח חילוץ תחת אש, איתור מנהרות וסיוע לכוחות כצוותי פריצה. כמו כן, תפסו הגדודים כוננות חילוץ ברחבי הארץ בעקבות ירי הטילים המתמשך.\n\nהאימון יסוד מתקיים בבסיס האימון החטיבתי של חטיבת החילוץ (מחנה זיקים) ואורך כשלושה חודשים. במהלך האימון יסוד עובר הלוחם הסמכת חיל הרגלים, שבועות הכרת הנשק וקליעה מתקדמים, שבועות שטח בהן התמחות בהסוואה, לחימה בשטח פתוח, התנהלות בזמן מלחמה, ומבצע תרגילים שונים. הלוחמים מוסמכים בסיום הטירונות לרובאי 03.\n\nבמהלך האימון המתקדם מוסמכים הלוחמים לרמת מחלץ 07.\nבמסגרת הסמכת מחלץ 07 נלמדים אופן תפעולם של כלי חילוץ שונים, טכניקות חילוץ מתוך סוגי הריסות שונים ועבודה על אתר הרס בתנאים של חוסר שינה ולילות לבנים המדמים מצב אמת. מתבצעים תרגילים בשיתוף פעולה עם גופי החירום בישראל, מהנדסי מילואים בפיקוד העורף ויחידת הכלבנים \"עוקץ\".\nבנוסף עוברים הלוחמים הסמכת אב\"כ נרחבת מזו של יתר היחידות הלוחמות בצה\"ל, במטרה לתפוס כוננות לטיפול באירוע חל\"ך במקביל לתעסוקתם המבצעית.\nאורכו של האימון המתקדם הוא כ-3 וחצי חודשים, ובסופו מתקיים מסע כומתה של בין 22–30 ק\"מ, בהתאם לסרגל המאמצים של פלוגות ההכשרה.\n\nבתום ההכשרה עולים החיילים לגדודים ובמהלך השירות הסדיר, ניתן למתאימים יציאה לקורסים כגון: קורס מ\"כים חילוץ (בשונה מקורס מ\"כים חי\"ר אינו מעלה לרמת רובאי 08 אלא לרמת רובאי 06), קורס מש\"קי אוכלוסייה, קורס חובשים קרביים, קורס מדריכי אימון גופני, קורס מדריכי קרב מגע וקורס נהגים מבצעיים. לאחר קורס מ\"כים ניתן לצאת לקורס קצינים. קציני החטיבה עוברים במגמת להב בבה\"ד 1 ומבצעים השלמה לקצונה במגמת 'חנית' בבית הספר למקצועות החילוץ.\n\nכיום לוחמי חטיבת החילוץ מבצעים תעסוקה מבצעית בעיקר ביהודה ושומרון ובגזרות הבט\"ש. במהלך התעסוקה המבצעית מבצעים לוחמי חטיבת החילוץ סיורים, מארבים, פעילויות יזומות, מעצרים ובקווים מסוימים אף מאבטחים טרמפיאדות. מעבר לפעילות ביטחון שוטף של התעסוקה המבצעית, הגדודים תופסים גם כוננויות חילוץ, כפי שבא לידי ביטוי בזמן מבצע \"שומר החומות\".\nביוני 2015 גדוד קדם היה לגדוד הראשון מגדודי החטיבה שתפס גזרה מבצעית שקודם לכן נתפסה על ידי כוחות חי\"ר בלבד.\nבמקביל לתעסוקתם המבצעית, תופסים הגדודים כוננויות בתחום החילוץ והאב\"ך במסגרתן על הפלוגה התופסת להתייצב באזור ההרס תוך זמן שהוגדר לה מראש.\nבאוגוסט 2022 קיבלה החטיבה תעודת ההערכה ממפקד אוגדת יהודה ושומרון על תרומתם לביטחון המדינה בעת מבצע שובר גלים.\nלראשונה כוח מעורב של לוחמות ולוחמים מגדוד שחר בחטיבת החילוץ וההדרכה של פיקוד העורף הצטרף לפעילות הכוחות צוותי קרב חטיבתיים באוגדה 162 למשימות מגוונות בהתאם למומחיותיהם ובכללן משימות סריקת מבנים ואיתור אמצעי לחימה. כמו כן, לוחמי גדוד שחר הצטרפו ללוחמי צוות קרב חטיבתי 460, ויחד איתם פעלו במרחב מחנה שאטי. בנוסף, במהלך פעילות של כוחות חטיבת הקומנדו בבית מלון בעזה, בוצעה פריצה על-ידי כוח מחטיבת החילוץ שהיה מצוות אליהם. לאחר עבודת כוחות החילוץ, התגלתה קומה תת-קרקעית נוספת, שבה אותרו אמצעי לחימה וחומרים מודיעיניים של חמאס.\n\nגדוד שחר הוא גדוד החילוץ וההצלה הסדיר הראשון שהוקם. הגדוד הוקם ב-4 בספטמבר 2008, וקיבץ בתוכו את שלוש פלוגות החילוץ וההצלה \"שביט\" (נוסדה בנובמבר 2003), \"חץ\" (נוסדה במרץ 2004) ו\"רותם\" (נוסדה באוגוסט 2004). ראשי התיבות של שמות הפלוגות מהוות את שמו של הגדוד.\nבמהלך מבצע עופרת יצוקה ומבצע צוק איתן שולבו צוותים מהגדוד בקרב הכוחות הלוחמים, כדי לסרוק מנהרות ובנוסף להוות כוח חילוץ במידת הצורך. בשנתו הראשונה של הגדוד (בספטמבר 2009), זכה באות הצטיינות ממפקד אוגדת איו\"ש.\nבשנת 2022 זכה שוב הגדוד באות הצטיינות מפקד אוגדת איו\"ש ליום העצמאות.\nבספטמבר 2022 נכנסה לתפקיד מפקדת הגדוד סא\"ל ירדן שוקרון, האישה הראשונה בתפקיד מג\"ד בתולדות חטיבת החילוץ וההדרכה.\nבמלחמת חרבות הברזל במהלך התמרון הקרקעי ברצועת עזה, כוח מגדוד שחר הצטרף לפעילות הכוחות צוותי קרב חטיבתיים באוגדה 162 למשימות מגוונות בהתאם למומחיותיהם ובכללן משימות סריקת מבנים ואיתור אמצעי לחימה. כמו כן, לוחמי גדוד שחר הצטרפו ללוחמי צוות קרב של חטיבה 460, ויחד איתם פעלו במרחב מחנה הפליטים שאטי. בנוסף, במהלך פעילות של כוחות חטיבת הקומנדו בבית מלון בעזה, בוצעה פריצה על-ידי כוח מחטיבת החילוץ שהיה מצוות אליהם. לאחר עבודת כוחות החילוץ, התגלתה קומה תת-קרקעית נוספת, שבה אותרו אמצעי לחימה וחומרים מודיעיניים של חמאס.\n\nגדוד קדם הוא הגדוד הסדיר השני שהוקם. הגדוד הוקם ב-4 באוגוסט 2009. בגדוד שלוש פלוגות שראשי התיבות שלהן מהוות את שם הגדוד: פלוגת קרן, פלוגת דוד ופלוגת מגן.\nהגדוד לקח חלק בין היתר באירוע החילוץ בפיצוץ הגז בנתניה, אירוע קריסת מבנה בעכו ובקריסת החניון ברמת החייל. במהלך מבצע צוק איתן היה הגדוד בכוננות חילוץ בגזרות בדרום הארץ לרבות בעיר באר שבע, וביצע משימות חילוץ וסיוע אזרחי. ב-29 בפברואר 2016 חילצו לוחמי הגדוד (יחד עם לוחמי מג\"ב) את שני החיילים שנכנסו בשוגג למחנה הפליטים קלנדיה שמדרום לרמאללה. הגדוד זכה למספר פרסים והצטיינויות: גדוד מצטיין אוגדת איו\"ש לשנת 2014. גדוד מצטיין רמטכ\"ל לשנת 2015. גדוד מצטיין אוגדת איו\"ש לשנת 2017.\n\nגדוד תבור הוא הגדוד השלישי שהוקם. הגדוד הוקם ב-1 בנובמבר 2012. בגדוד היו שלוש פלוגות מבצעיות שראשי התיבות שלהן היוו את שם הגדוד: פלוגת תבל, פלוגת ברק פלוגת ראם, ופלוגת הסיוע המנהלתית. באוגוסט 2020 נוספה לגדוד פלוגה רביעית בשם ונוס. הגדוד מבצע תעסוקות מבצעיות באיו\"ש, חילוץ לכודים וסיוע לכוחות החי\"ר בעת קריסת מבנה במרחב מאוים. בנוסף הגדוד השתתף באירוע האסון בהר מירון ובפעולות חילוץ והצלה בחו\"ל, האחרון שבהם, הוא אירוע קריסת הסכר בברזיל ב-2019 בו השתלבו מפקדי הגדוד כחלק מהמשלחת הצה\"לית. מאז הקמתו הגדוד זכה בהצטיינויות בפיתוח אנשיו, הצטיינות בפעילות ובאירועים מבצעיים רבים. הגדוד חורט על דגלו חתירה לניצחון, מצוינות, שליחות וכבוד האדם ב-2023 השתתף הגדוד במבצע בית וגן\nהגדוד זכה בפרס הרמטכ\"ל ליחידות מצטיינות לשנת 2019.\nסיסמת הגדוד - המשימה הראשונה, האנשים תמיד.\n\nגדוד רם הוא גדוד החילוץ וההצלה הרביעי שהוקם. הגדוד הוקם בשנת 2012 לאחר שעבר הסבה מגדוד 66, גדוד נ\"מ שהתמחה בהפעלת טילי FIM-92 סטינגר, במקור היה גדוד 66 בחטיבה 55, הגדוד שנלחם בקרב על גבעת התחמושת.\nבשונה משאר הגדודים בחטיבה בהם ראשי התיבות של הפלוגות היוו את שם הגדוד, בגדוד רם בתחילה שמות הפלוגות היו כמו בגדודי החי\"ר. הפלוגות נקראו פלוגה ג': \"גור ישאג\" ופלוגה ב': \"בז טורף\". בשנת 2015 הוקמה פלוגה א' בשם \"אורב\". בסוף שנת 2015, שמות הפלוגות שונו לרמון, ארבל ומצדה. במהלך מבצע צוק איתן הגדוד תפס קו בגזרת יהודה ושומרון. לאחר מכן שהה בתעסוקת בט\"ש כשנה בגבול מצרים ונבחר כמצטיין חטיבת אילת. נוסף על כך הגדוד זכה בתואר מצטיין אוגדת איו\"ש ארבע פעמים.\nסיסמת הגדוד - משפחה לוחמת.\n\nבית הספר לפיקוד ולמקצועות העורף בחטיבת החילוץ, הוקם בשנות ה-90 ובראשית הדרך שימש כענף הכשרות הפיקוד בבה\"ד 16 בשם \"ענף מפקדים\". בשנת 2016, עם הקמת החטיבה והכפפת הענף תחתיה, הוחלף שמו ל\"ענף מפקדים-גדוד הפיקוד\". בשנת 2018 הוסב לבית ספר הממונה על הכשרות הפיקוד: קורס מפקדי כיתות, השלמה לקצונה - עורף, השלמה לקצונה- לחימה, הכנות לקצונה של כלל פיקוד העורף. כמו כן התאחד עם ענף מקצועות העורף ואמון כיום גם על הכשרות מקצועות ההדרכה בניהן: חילוץ, אב\"ך, חירום, מבצעים. בנוסף, בבית הספר מתקיימות הכשרות ייחודיות כגון: טירונות שלב ב׳, קק\"ץ שיאון, קורס מב\"ר, קורסי חילוץ שונים ועוד.\nתחת בית הספר מדור הכשרות האב\"ך הלאומי היחיד בתחומו בצה\"ל.\nמדור הכשרות אב\"ך הוא הגוף היחיד בכל הצבא שמכשיר בתחום האב\"ך. ההכשרות מתבצעות לכל הצבא ולא רק לחיל, ובנוסף מתקיימים קורסים והכשרות ייעודיים למפקדות הסדירות ולמפקדות המילואים, לארגוני החירום, מגיבים ראשונים וכוחות חבירים.\nבנוסף, תחת בית הספר קיים מדור הכשרות חילוץ.\nהמדור אחראי על התמחות בעולם החילוץ וההצלה, המדור הוא המכשיר הבלעדי בחטיבה לרמת מחלץ 02 לאזרחים, כשירויות ייעודיות, הפעלת סיירת אלון ומהווה אוטוריטה מקצועית בתחום כלי החילוץ. בנוסף, המדור מכשיר בלעדית את כלל חניכי היחצ\"א לרמת מחלץ 03.\nותחת הבית ספר יושבת סיירת אלון.\nסיירת אלון היא סיירת החילוץ הסדירה היחידה בארץ, בעלת יכולות הפעלה של פ' + 5 (יציאה מהבסיס תוך 5 דק' מקבלת הפקודה), מתעסקת באמצעי חילוץ מורכבים כגון כלי איתור מיוחדים, כלים לחילוץ מגובה.\nייעוד בית הספר-\nלהוות בית ספר למקצועות העורף בתחומי החילוץ והאב\"ך, הגוף המוביל את הכשרת המפקד הלוחם והמפקד המקצועי בפיקוד העורף.\nבית הספר לפיקוד ולמקצועות העורף חרת על דגלו \"העוז להוביל, הענווה ללמוד\".\n\nבא\"ח העורף הוא בסיס ההכשרה של לוחמי החילוץ וההצלה.\nבא\"ח העורף הוקם בשנת 2007 והוא נמצא ליד היישוב זיקים במועצה אזורית חוף אשקלון. שמו של הבא\"ח נקרא על שם פיקוד העורף משום שהוא שייך לחטיבת החילוץ הנמצאת תחת פיקוד העורף.\nבעבר הבסיס שימש כבית הספר לצליחה של חיל ההנדסה ובסמוך לו הוקם מאגר מים ששימש לאימוני צליחה. לאחר מלחמת יום הכיפורים הוקמה במקום אנדרטה לזכר נופלי אגד הצליחה במבצע אבירי לב אשר הועברה לאחרונה לאנדרטת חיל ההנדסה בחולדה. לאחר סגירת האגד שימש המחנה כבסיס טירונות של מערך מגל בו הוכשרו טירונים בגיוס כלל צהלי. מאז שנת 2007 משמש הבא\"ח כבסיס ההכשרה והאימונים של חטיבת החילוץ וההדרכה.\nמטרת הבא\"ח היא הכשרת מיטב החיילים ופיתוח המפקדים באופן האיכותי ביותר במקצועות החילוץ, הנשק להשמדה המונית והחי\"ר, תוך יצירת ובניית זהות לוחם החילוץ.\nברחבי הבא\"ח ניתן למצוא מטווחים, אתרי הרס, בוחן מסלול, בית כנסת, מרפאה, חדר אוכל, שק\"ם גדול, חדר כושר, חדר קרב מגע, חדר ספינינג ועוד.\nב-7 באוקטובר 2023 במהלך מתקפת הפתע על ישראל, הותקף הבא\"ח, לאחר חילופי אש קשים נהרגו בקרב על הבסיס רס\"ן אדיר עבודי, סרן אור מוזס, סגן אדר בן סימון, סגן ינאי קמינקא, סמ\"ר עומרי ניב פיירשטיין, סמ\"ר עדן אלון לוי ורב\"ט נריה אהרון נגרי.\n\nסיירת חילוץ חטיבתית שמטרתה לחלץ באירועים מורכבים. הסיירת תהווה כוח ראשון באירועי חילוץ בשטח המדינה ובשטחי אויב. ללוחמי הסיירת תקן בינלאומי לחילוץ שנקרא \"אינסרג\" לוחמי הסיירת אינם תופסים קווים מבצעיים אלא מתאמנים באופן שוטף וגורף כל הזמן ומבצעים שיתופי פעולה עם יחידות נוספות ושונות על מנת להיות מוכנים לכל תרחיש. אימוניהם של לוחמי הסיירת כוללים תרגילים מסוגים שונים. במצב אמת תוקפץ הסיירת ראשונה לזירת האירוע ותתחיל בטיפול ראשוני וחילוץ של הפצועים עד ששאר הכוחות מגיעים. בעת קריסת הטריבונה בבית הכנסת בגבעת זאב, הוקפצו לוחמי הסיירת אל האתר ובו עזרו בחילוץ הלכודים.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nמשולש כחול הוא הסמל הבינלאומי לחילוץ. הכנף מסמלת הגנה וביטחון.\nחרב ועלה זית הם סמלה של \"ההגנה\", וחלק מסמלו של צה\"ל. החרב מייצגת את המלחמה, בעוד שענף הזית מסמל את הכמיהה לשלום.\n\nצבעי הרקע\nהצהוב מסמל את כשירות החטיבה לטיפול באירוע נשק להשמדה המונית (אטומי, ביולוגי וכימי). הכתום – המזוהה בעולם עם כוחות החילוץ וההצלה – מסמל את מומחיות החטיבה בחילוץ.\n\nהחרב - סמל צה\"ל, המשולש - המייצג את אוכלוסיית המדינה ואזרחיה. הידיים במרכז מציגות את רגע החילוץ - אתה תופס את מי שאתה מחלץ ביד, ברגע שאתה מוצא לכוד אתה אף פעם לא עוזב אותו.\n\nב-7 בדצמבר 1988 התרחשה רעידת אדמה בארמניה. רעידת האדמה הייתה הרעידה הכי חזקה שהייתה באזור באותה תקופה. בעקבות רעידת האדמה חצי מיליון אנשים איבדו את בתיהם ו-25,000 אנשים נוספים נהרגו.\nיחידת החילוץ הארצית (יחצ\"א) נשלחה לביצוע עבודות חילוץ והצלת חיים ועבדה באתרי ההרס השונים כ-12 ימים.\n\n ערך מורחב – הפיגוע בבניין הקהילה היהודית בארגנטינה\nב-18 ביולי 1994 טרוריסט לבנוני פוצץ מטען נפץ במשקל 400 ק\"ג שהוטמן במכונית תופת ליד בניין הקהילה היהודית בבואנוס איירס בירת ארגנטינה.\nלאחר הפיצוץ קרסה חזית הבניין ואף נוצר מכתש גדול בכביש. בעקבות הפיצוץ נפצעו כ-330 אנשים ו-85 אנשים נוספים נהרגו. פיגוע זה נחשב לאחד הפיגועים הגדולים והקשים ביותר שבוצעו על אדמת ארגנטינה.\nהמשלחת לארגנטינה כללה בתוכה 30 קצינים ומחלצים מהיחצ\"א ועוד 7 קצינים מבה\"ד 16. למשלחת לקח שבעה ימים לסיים את העבודה על אתר ההרס, לאחר שבעה ימים השטח היה נקי.\n\n ערך מורחב – ההתקפות על שגרירויות ארצות הברית בקניה ובטנזניה\n\nביום שישי, 7 באוגוסט 1998, התפוצצה מכונית תופת ליד שגרירות ארצות הברית בניירובי בירת קניה. כתוצאה מהפיצוץ קרס בניין משרדים סמוך שבו היה גם בנק.\nבעקבות הפיצוץ בניין משרדים במוך בן שש קומות קרס ומההדף התנפצו גם החלונות של הבניינים הסמוכים.\nבתחילת העבודה באתר ההרס, מספר הנעדרים עמד על למעלה מ-100 אנשים.\nבעקבות הפיגוע נהרגו כ-213 אנשים ולמעלה מ-4,500 נוספים.\nלמשלחת יצאו 3 פלוגות שכל אחת מנתה כ-60 מחלצים.\n\n ערך מורחב – רעידת האדמה באיזמיט (1999)\nבליל 17 באוגוסט 1999 פקדה את טורקיה רעידת אדמה חזקה שבעקבותיה נפצעו מאות אלפי אנשים ועשרות אלפי אנשים נוספים שנהרגו תחת ההריסות. כוח היחצ\"א הוקפץ לסייע לצבא הטורקי במשימת איתור וחילוץ לכודים.\nהיעד הראשון של היחצ\"א היה בסיס צבאי של חיל הים הטורקי בגולצ'וק. בזמן רעידת האדמה התנהל בבסיס כנס קצינים בכירים של חיל הים הטורקי.\nהמשמעות הייתה שבעקבות הקריסה נפלה שרשרת הפיקוד של חיל הים הטורקי, ולכן אירוע זה קיבל עדיפות מבחינת הצבא הטורקי והוגדר כמשימה ראשונה של היחצ\"א בטורקיה. בהמשך פעלה היחצ\"א מחוץ לבסיס חיל הים בגולצ'וק וכן בערים יאלובה צ'נרצ'יק. על מבצע החילוץ בטורקיה פיקד אלוף גבי אופיר.\nהמשלחת פעלה בטורקיה לאורך שבוע ובמהלכו חילצה כ-180 גופות לכודים ו-12 לכודים חיים, שהאחרון שבהם היה ילד בן שלוש שחולץ לאחר שבעה ימים שבהם היה לכוד בהריסות ביתו.\n\n ערך מורחב – רעידת האדמה באיזמיט (1999)#רעידת המשנה בדוזג'ה\nביום שישי 12 בנובמבר 1999 התרחשה בצפון-מערב טורקיה רעידת אדמה בעוצמה 7.2 בסולם ריכטר. שלושה חודשים קודם לכן התרחשה רעידת אדמה נוספת בטורקיה, הפגיעה העיקרית הייתה בערים בולו ודוזג'ה שנפגעו גם ברעידת האדמה הקודמת שהתרחשה בהפרש של שלושה חודשים.\nהפנייה הטורקית לסיוע ישראלי לא השתהתה, וההיענות הייתה מהירה ביותר.\nהכוח הראשון של משלחת פיקוד העורף יצא לדרך כבר בשעות הקטנות של הלילה. כמה שעות לאחר מכן יצאו גם שאר הכוחות בשלושה מטוסים של חיל-האוויר. בשבת אחה\"צ כבר פעלו יותר מ-250 מחלצים ישראלים בשלושה אתרים בדוזג'ה. הם עשו את מלאכתם במזג-אוויר סגרירי ובקור-עז, כמה מעלות מתחת לאפס. כעבור פחות מיממה הצטרפו אליהם כ-100 רופאים ואחיות שהביאו עמם בית חולים שדה.\nהמשלחת הורכבה ברובה מאנשי בה\"ד 16 ומאנשי מילואים של היחצ\"א. המשלחת עבדה באתרים השונים כשבעה ימים שבסיומם היה חילצה ניצולה חיה אחת ו-22 גופות.\n\n ערך מורחב – מתקפת הטרור בסיני (2004)\nב-7 באוקטובר 2004, מוצאי שמחת תורה, בוצעו מתקפות טרור על ידי שימוש בשלוש מכוניות תופת בשניים ממוקדי התיירות הישראליים המרכזיים בחצי האי סיני על אדמת מצרים. אחד ממוקדי המתקפה היה מלון הילטון טאבה.\nההתקפה הראשונה החלה כאשר מכונית תופת חדרה לתוך מלון הילטון טאבה והתפוצצה ליד הלובי של המלון.\nהמלון עצמו נודע כיעד תיירותי מועדף עבור מטיילים ישראלים בחצי האי סיני. בשעת המתקפה הלובי היה גדוש במטיילים, חלק ניכר מהם מישראל. הפיצוץ גרם לעשר מקומותיו של המלון לקרוס ובנוסף גרם ל-34 הרוגים ו-171 פצועים.\nהמשלחת למצרים כללה כ-70 מחלצים.\n\n ערך מורחב – רעידת האדמה והצונאמי באוקיינוס ההודי (2004)\nב-26 בדצמבר 2004 התרחשה רעידת האדמה השלישית בעוצמתה שנמדדה בעולם ואחת מהקטלניות ביותר, בעוצמה של 9.1 בסולם ריכטר. רעידת אדמה זו התרחשה באוקיינוס ההודי, ועוררה גלי צונאמי עצומים שפגעו בכלל האיים וערי החוף באוקיינוס ההודי, העיקריות שבהן אינדונזיה, סרי לנקה, הודו ותאילנד.\nעל פי ההערכות, גלי הצונאמי גבו את חייהם של מעל 280 אלף בני אדם, פצעו רבבות אחרים, והתירו אחריהם הרס וחורבן רב בכל מקום בו פגעו. למעלה מחצי מיליון בני אדם נותרו ללא קורת גג.\nמדינת ישראל קיבלה החלטה לשלוח משלחות חילוץ למדינות השונות שנפגעו וביניהן גם לסרי לנקה. המשלחת כללה בתוכה אנשי סיוע הומניטרי בכלי ציוד הומניטרי, אנשי רפואה, נציגים ממשרד החוץ ומפיקוד העורף. מטוס המטען של המשלחת כלל בתוכו ציוד רפואי, מזון, מים, שמיכות וסה\"כ 82 טון של ציוד סיוע למדינה הפגועה.\n\n ערך מורחב – רעידת האדמה בהאיטי (2010)\n\nב-12 בינואר 2010 הכתה באי היספניולה שבהאיטי רעידת אדמה בעוצמה 7.2 בסולם ריכטר. האיטי ספגה פגיעות קשות הן מבחינה כלכלית הן מבחינת הפגיעה הישירה באוכלוסייה. רעידת האדמה פגעה קשות באוכלוסיית האיטי וגרמה ל-230 אלף הרוגים, 300 אלף פצועים ועוד כ-3 מיליון אנשים מחוסרי בית. רעידת האדמה הותירה את האיטי ללא מבני ממשל וללא ממשלה מתפקדת, שדה התעופה קרס ולא היה מי שיתפעל או יקלוט את בית החולים.\nב-16 בינואר נחתה המשלחת הישראלית בהאיטי ובמהלך שהותה בהאיטי טיפלה ב-1,111 פצועים, ביצעה כ-317 ניתוחים מצילי חיים, 16 לידות (מתוכן 3 בניתוח קיסרי) וחילצה 4 לכודים חיים מתוך ההריסות. המשלחת כללה כ-250 איש שרובם אנשי רפואה וחילוץ: יחצ\"א, מנתחים מומחים, רופאי טראומה, אורתופדים, קב\"נים, צוותים טכניים, אחיות, רנטגן ורופאי ילדים, כוחות פיקוד העורף, הנדסה, לוגיסטיקה, קשר, שלישות, כוחות מחטיבת החילוץ ומג\"דים של גדודי המילואים של פיקוד העורף.\n\n ערך מורחב – רעידת האדמה והצונמי בסנדאי (2011)\n\nרעידת האדמה בסנדאי התרחשה ב-11 מרץ 2011. הרעידה פקדה את האי הונשו שהוא הגדול באיי יפן, סמוך לסנדאי בירת מחוז מיאגי.\nבהתחלה, עוצמת הרעידה הוגדרה כ-8.9 בסולם ריכטר ולאחר מכן עודכנה ל-9.0. הרעידה הייתה כל כך חזקה שהיא הוגדרה כרעידת האדמה השלישית הכי חזקה שנרשמה בעולם. כתוצאה מרעידת האדמה העוצמתית רעדו בניינים והרס רב נזרע והחלו הצפות ודליקות. כעבור זמן קצר החלו גלי צונאמי שהגיעו לגובה של 16 מטרים ובהגיעם לחופי יפן סחפו איתם כלי רכב, כלי שיט, בתים הבנויים מעץ, פח וקש וכדומה. עיקר הנזק נגרם מנחשולי הצונאמי האדירים שנוצרו בעקבות רעידת האדמה. בניגוד לרעידת האדמה אליה היו מוכנים היפנים, לגלי הצונאמי שנוצרו בעקבות הרעידה הם לא היו מוכנים ולכן נגרם נזק רב. מעבר לפגיעה בבתי מגורים, במבנים ציבוריים ובתשתיות עירוניות, גרמו גלים אלו גם לפגיעה במנגנוני הקירור של הכורים הגרעיניים בפוקושימה.\nהמשלחת שיצאה ליפן הייתה משלחת קטנה שכללה 55 אנשים מתוכם 30 אנשי רפואה. לאחר 14 ימים בהם טיפלה המשלחת באנשי המקום, הם עזבו את המקום בעקבות עלייה ברמת הקרינה מעל לרמה שהוגדרה מראש.\n\n ערך מורחב – טייפון האיאן\nב-7 בנובמבר 2013 פגעה סופה טרופית בפיליפינים וגרמה למותם של למעלה מ-6,340 בני אדם ועוד כ-1,061 נעדרים. בעקבות הסופה איבדו הרבה אנשים את בתיהם. בתי חולים, מוסדות חינוך, מוסדות רווחה ורשויות מקומיות חדלו לתפקד, תשתיות חשמל, רשתות תקשורת, מערכות המים - הכול קרס.\nהמשלחת לפיליפינים כללה 130 איש מתוכם 90% בית חולים שדה ו-10% מחלצים ו-90 טון ציוד.\nאנשי המשלחת טיפלו ב-2,686 וביניהם 848 ילדים, בנוסף ביצעו כ-60 ניתוחים.\n\n ערך מורחב – מבצע צוק איתן\nבמהלך מבצע צוק איתן גדוד שחר תפס כוננות חילוץ תחת אש. כחלק מן המבצע נכנס כוח מהגדוד בכניסה קרקעית לעזה על מנת לתת מענה של חילוץ כוח חי\"ר. בנוסף תפסו גדודי החטיבה השונים כוננות חילוץ ביישובי הדרום אם תהיה פגיעה של רקטות.\n\n ערך מורחב – רעידת האדמה בנפאל (2015)\n\nב-25 באפריל 2015, יום שבת, אירעה רעידת אדמה בנפאל בעוצמה 7.8 בסולם ריכטר, כ-29 קילומטר דרומית-מזרחית למחוז לאמג'ונג. רעידת האדמה גרמה למותם של 9,018 אנשים ולכ-21,952 פצועים בנוסף לנזק כספי של כ-5 מיליארד דולרים.\nלרעידת האדמה התלוותה סדרה של רעידות עוקבות גם הן בעוצמה גבוהה, שטלטלו את הארץ וגרמו לנזק רב למבנים - 161,000 נהרסו ו-144,600 ניזוקו חלקית. האוכלוסייה נפגעה גם היא. מעל ל-8,000 הרוגים ו-15,242 פצועים.\nבעקבות הידיעות הראשונות הוציא פיקוד העורף משלחת חילוץ וסיוע מהארץ, שנקראה \"אור למזרח\", במטרה לעזור לאזרחים ולשלטונות המקומיים. המשלחת כללה 271 חיילי צה\"ל בסדיר ובמילואים: 122 חיילי בית חולים השדה, 66 לוחמי החילוץ ו-20 ההצלה, ושאר הכוח בתפקיד לוגיסטיקה, אבטחה ופיקוד ושליטה.\n\n ערך מורחב – קריסת חניון הברזל\n\nב-5 בספטמבר 2016, קרס חניון תת-קרקעי בן ארבע קומות באזור תעשייה רמת החייל בתל אביב בצמוד לבית החולים אסותא.\nבעת עבודת עפר על גג החניון, קרסה הקומה העליונה שלו כשהיא ממוטטת תחתיה את שאר הקומות. לאחר הקריסה החלו ניסיונות חילוץ של הלכודים תחת ההריסות, והאירוע הוכרז כאירוע רב-נפגעים.\nעבודות החילוץ נמשכו כחמישה ימים ונגמרו עם איתור גופתו של הנעדר האחרון.\nבעקבות הקריסה נהרגו 6 פועלים ו-24 נוספים נפצעו.\nבחילוץ הלכודים לקחו חלק לוחמים מגדוד תבור וגדוד קדם של חטיבת החילוץ של פיקוד העורף, בנוסף השתתפו היחצ\"א, מכבי האש וזק\"א בזיהוי ההרוגים.\n\n ערך מורחב – רעידת האדמה בפואבלה (2017)\nב-20 בספטמבר 2017 הכה רעש אדמה בעוצמה 7.1 בסולם ריכטר במקסיקו סיטי ובמחוזותיה. בעקבות האירוע, בכירי פיקוד העורף קיימו ביניהם שיחות טלפון ולאחר מכן הוחלט על נסיעה של משלחת למקסיקו. 71 חיילים וקצינים יצאו בערב ראש השנה למקסיקו סיטי כדי לעזור למדינה ולהציל חיים. המשלחת מנתה כ-70 חיילים וקצינים בשירות סדיר ובמילואים, מפיקוד העורף ומחיל האוויר ביניהם מומחים הנדסיים, שיעסקו בהערכת הנזקים ובמתן סיוע הנדסי בזירות ההרס ואנשי חילוץ והצלה למשימות אלה.\nבעקבות רעידת האדמה נהרגו כ-217 אנשים, קרסו מבנים והתשתיות שלהם ועוד מיליונים של אנשים נותקו מהחשמל.\nבשנת 2019, שנתיים לאחר רעידת האדמה במקסיקו, פיקוד העורף חזר למקסיקו והפעם לא בשביל לחלץ אלא לתרום בדרך אחרת. מטרת המשלחת שנסעה ב-2019 למקסיקו הייתה ללמד להכשיר ולחלוק את הידע שלהם בנושא חילוץ עם המחלצים ממקסיקו וזאת על מנת להפוך את ההתמודדות עם רעידת האדמה הבאה ליעילה ומקצועית הרבה יותר.\n\n ערך מורחב – אסון הסכר בברזיל (2019)\n\nביום שישי, 25 בינואר 2019 קרס סכר במכרה עופרת במדינת מינאס ז'ראיס שבברזיל, סמוך לעיר בורמדיניו. בעקבות קריסת הסכר המכרה ובו יותר מ-600 עובדי כרייה נשטפו על ידי נהרות אין-סופיים של בוץ.\nהמשלחת עשתה את פעילותה בשטח במקומות שאותרו כבעלי פוטנציאל לאיתור לכודים ונעדרים. תוואי השטח באזור קריסת הסכר הוגדר כמסוכן, ועל כן נדרשה המשלחת לבצע פעולות למיפוי נוסף של השטח על מנת לוודא שהעבודה במרחב בטוחה.\nהמשלחת מנתה כ-130 חיילים וקצינים בשירות סדיר ובמילואים מפיקוד העורף וביניהם מומחים הנדסיים, רופאים ואנשי חילוץ והצלה, יחידת להבה של כבאות והצלה, לוחמי היחידה התת-ימית של זרוע הים, נציגי משרד החוץ ושגריר ישראל בברזיל.\nבעקבות האסון דובר על 300 נעדרים מתוכם המשלחת מצאה 35 נעדרים וזאת בנוסף להדרכת אנשי המקום כיצד לגבש מודיעין אוכלוסייה ותמונת מצב מדויקים.\n\n ערך מורחב – מבצע חגורה שחורה\nבנובמבר 2019, חיל האוויר הישראלי הרג את בכיר הג'יהאד האסלאמי, מפקד החטיבה הצפונית בהאא אבו אל-עטא. כתגובה לכך החלו החמאס והג'יהאד האסלאמי בירי מסיבי של רקטות לעבר כלל יישובי עוטף עזה, הדרום והשפלה. ישר לאחר שחוסל בהאא אבו אל-עטא, הוקפץ אל\"ם יוסי פינטו, לשעבר מפקד החטיבה, ביחד עם מאות מלוחמי החטיבה בדרום הארץ ביישובים השונים. אל\"ם יוסי פינטו מספר:\"תוך שעה וחצי, לפני שהרקטה הראשונה שוגרה, נפרסנו עם 12 צוותים שלנו בעוטף ובאשקלון\".\nאל\"ם יוסי פינטו מספר:\"בסבב הלחימה הקודם מול עזה קיבלנו דיווח על מטח לאשקלון ונפילה בשלושה בניינים שונים בו זמנית\". באחד מן הבניינים נהרג אזרח ובאחרים נפצעו אנשים. זאת אפילו לא הייתה פגיעה ישירה אבל עוצמת ההדף הייתה כל כך חזקה שהיא גרמה לנזק רב. באחד מן הבניינים חילצנו אישה פצועה שנלכדה בתוך אחת הדירות לאחר שהדלת התעוותה מההדף ולא היה ניתן לפתוח אותה\".\n\n ערך מורחב – מבצע שומר החומות\nמהלך המבצע, תפסו גדודי החטיבה כוננות חילוץ בדרום ובמרכז הארץ ובמקרי הצורך הוקפצו לאתרים השונים ברחבי המדינה בהם דווח על פגיעה של רקטה או רסיס.\nפלוגות ההכשרה חוו לראשונה בזמן ההכשרה מצב אמת והוקפצו לאתרים השונים ברחבי המדינה, בין אם זה לפגיעה ישירה בבניין בפתח תקווה, או לסיוע בבתי חולים שונים ברחבי המדינה על ידי העברת המטופלים למרחבים ממוגנים ובכך סייעו בהצלת חיים בכל הגזרות.\nבנוסף, חלק מגדודי החטיבה המשיכו ותפסו קווים באיו\"ש והמשיכו בפעילות הביטחון השוטף וסיכול של ניסיונות לפיגועים.\n\n ערך מורחב – האסון בבית הכנסת בגבעת זאב\nבמאי 2021, קרסה אחת מהטריבונות העליונות של בית כנסת בגבעת זאב בזמן שברחבי בית הכנסת מתפללים אנשים רבים. כתוצאה מקריסת הטריבונה נהרגו שני צעירים מיידית והרוג נוסף מת מפצעיו לאחר 38 ימים ו-220 נוספים נפצעו. ברגע שהתקבל הדיווח על הקריסה סיירת \"אלון\", סיירת החילוץ של החטיבה הוקפצה ישר לאתר ההרס שנוצר בבית הכנסת. ברגע שהגיעה הסיירת לאתר ההרס שנוצר, היא התחילה בעבודות החילוץ ובשיתוף הפעולה עם גורמים עירוניים נוספים.\n\n ערך מורחב – אסון קריסת הבניין בסרפסייד\nב-24 ביוני 2021 בשעה 1:25 בלילה, קרס חלק גדול מבניין מגורים בן 12 קומות בסרפסייד, פרוור של מיאמי.\nיומיים אחר כך, בערב שבת, מוקפצת משלחת ישראלית של פיקוד העורף שכונתה \"משלחת יד לאחים\" ומשרד החוץ כדי לסייע לכוחות החילוץ האמריקאים.\nחברי המשלחת סייעו לאתר 91 נעדרים וחזרו ב-11 ביולי.\n\nהמבצע נערך בעקבות רעידות האדמה בטורקיה ובסוריה בשנת 2023.\n\n ערך מורחב – חטיבת החילוץ וההדרכה במלחמת חרבות ברזל\nבבוקרו של 7 באוקטובר 2023 יום שבת של מתקפת הפתע על ישראל, שמחת תורה הותקף מחנה זיקים בסיס האימונים (הבא\"ח) של חטיבת החילוץ בידי מחבלים שחלקם אף חדרו לבסיס. כוחות החטיבה יחד עם כוחות נוספים פעלו לחיסולם של החודרים ולהשבת המצב לקדמותו.\nעם פתיחתה של מלחמת חרבות הברזל גדודי חטיבת החילוץ וההדרכה של פיקוד העורף התפרסו ברחבי הארץ, החטיבה פעלה מתחילת הלחימה בהגנה על בסיס זיקים ויישובי עוטף עזה, פינוי תושבים וכוננות חילוץ.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nיחידת החילוץ וההצלה הארצית\n\n חטיבת החילוץ וההדרכה, ברשת החברתית פייסבוק\n חטיבת החילוץ וההדרכה, ברשת החברתית אינסטגרם\nחטיבת החילוץ וההדרכה, באתר צה\"ל\nנועה הורוויץ, שחר חדש באיו\"ש, במקור, באתר דובר צה\"ל, 23 בספטמבר 2009; כיום, בארכיון האינטרנט \"archive.is\"\nדנה פטרוב, גדוד תבור של פיקוד העורף - מצטיין בגזרת איו\"ש, באתר צה\"ל (דרך ארכיון האינטרנט), 3 בנובמבר 2013\nנופר נחום, ‏חילוץ תחת אש: גדוד שחר יוצא מהריסות העיר עזה, באתר ‏מאקו‏, 21 באוגוסט 2014\nעוזי ברוך, גדוד קדם - הגדוד המצטיין ביו\"ש, באתר ערוץ 7, 29 בספטמבר 2014\n גל פלוק רוה, מה קורה כשהכתום משתלט על צבע אדום?, באתר צה\"ל, 24 במאי 2021",
    "pageid": 20429
  },
  {
    "title": "טונה (ראפר)",
    "extract": "איתי אורן זבולון (נולד ב־13 במאי 1984), הידוע בשם הבמה \"טוּנָה\", הוא ראפר ישראלי.",
    "pageid": 1335948
  },
  {
    "title": "טור דה פראנס 2024",
    "extract": "טור דה פראנס 2024 (בצרפתית: Tour de France 2024) הוא המהדורה ה-111 של הטור דה פראנס, מרוץ האופניים השנתי המתקיים בצרפת. הטור נפתח בפירנצה, איטליה, ב-29 ביוני ויסתיים בקטע ה-21 בניס, צרפת, ב-21 ביולי. לראשונה בתולדותיו, המרוץ לא יסתיים בפריז או בקרבתה בשל ההכנות לאולימפיאדת הקיץ 2024 בעיר.",
    "pageid": 2355124
  },
  {
    "title": "טורקמניסטן",
    "extract": "טורקמניסטן (בטורקמנית: Türkmenistan נהגה: טירקמנית'אן, ברוסית: Туркмения) היא מדינה השוכנת במרכז אסיה. בעברה הייתה חלק מברית המועצות (ונקראה באותה תקופה \"הרפובליקה הסובייטית הסוציאליסטית הטורקמנית\"), והפכה למדינה עצמאית ב-27 באוקטובר 1991. אוכלוסייתה מונה כ-6,031,200 בני אדם (נכון ל-1 ביולי 2020).\nרוב תושבי טורקמניסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 31870
  },
  {
    "title": "יגאל אלון",
    "extract": "יגאל אלון (פַּיְיקוֹביץ') (10 באוקטובר 1918, ד' בחשוון תרע\"ט – 29 בפברואר 1980, י\"ב באדר תש\"ם) היה איש צבא ופוליטיקאי ישראלי, שהיה מפקד הפלמ\"ח, מראשי צה\"ל במלחמת העצמאות בדרגת אלוף, מראשי מפלגת העבודה, ראש ממשלת ישראל בפועל (במשך 19 יום), חבר הכנסת, סגן ראש הממשלה ושר בממשלות ישראל.\nאלון, יליד מֶסְחָה (כפר תבור), שהגן על שדות המושבה עוד מנעוריו, הצטרף לאחר מכן לקיבוץ גינוסר ולתנועת העבודה, שהייתה עבורו שינוי אידאולוגי מבית גידולו. בימי המרד הערבי התגייס ל\"הגנה\" בתור נוטר ולוחם פו\"ש ולאחר מכן לפלמ\"ח, שם התבלט כמפקד פלוגה ומפקד יחידת מסתערבים בסוריה, והגיע לפיקוד על הפלמ\"ח כתלמידו של יצחק שדה ומגשים חזונו. כמפקד בפלמ\"ח עסק בהגדלתו של הארגון, בארגונו בגדודים, ובעידוד חבריו בתקופה קשה לארגון, אל מול הגיוס לצבא הבריטי במלחמת העולם השנייה. במסגרת תנועת המרי העברי לאחר המלחמה, תכנן ופעל במבצעים נועזים דוגמת ליל הגשרים ופעולות נגד חסימת נתיבי העפלה לארץ. במלחמת העצמאות פיקד על המבצעים לכיבוש הגליל, לוד ורמלה, עמד בראש חזית הדרום, ופיקד על כיבוש כל הנגב עד אילת. הוא היה טקטיקן מוכשר, ודגל בהפתעת האויב בדרכים עקיפות ובלתי צפויות, והיה מוכן לקחת סיכונים לשם כך.\nלאחר שחרורו הכפוי מצה\"ל על ידי ראש הממשלה דוד בן-גוריון, וכשהוא עטור בתהילת המלחמה ונתפס כמייצג בולט של דור תש\"ח, הצטרף לפוליטיקה – לתנועת אחדות העבודה – ולאחר מכן דחף לאיחודה עם מפא\"י וליצירת מפלגת העבודה. אף על פי שהגיע עם השנים לתפקידים בכירים כסגן ראש הממשלה, שר החינוך ושר החוץ, הציג תוכנית מדינית ראשונה לעתיד השטחים בשם \"תוכנית אלון\", והיה שותף במגעים שהובילו להסכם ביניים מול מצרים, אלון נחשב למי שהחמיץ את הפסגה. דוגמה בולטת לכך הייתה אי-מינויו כשר ביטחון לפני מלחמת ששת הימים, למרות רצונם של ראשי המדינה, לטובת יריבו הפוליטי משה דיין. לאחר המהפך הפוליטי, כשהחל את המרוץ לראשות מפלגת העבודה, נפטר בפתאומיות בגיל 61.",
    "pageid": 9302
  },
  {
    "title": "יגילוניה ביאליסטוק",
    "extract": "יגילוניה ביאליסטוק (בפולנית: Jagiellonia Białystok) הוא מועדון כדורגל פולני מהעיר ביאליסטוק, המשחק בליגת העל הפולנית. המועדון נוסד בשנת 1920 ולו זכייה אחת באליפות פולין וזכייה אחת בגביע הפולני. המועדון מארח את משחקיו באצטדיון העירוני של ביאליסטוק המכיל 22,372 מקומות.",
    "pageid": 2333372
  },
  {
    "title": "יערה שפירא",
    "extract": "יערה שפירא (נולדה ב-23 באוקטובר 1995) היא עיתונאית ישראלית המשמשת ככתבת תאגיד השידור הישראלי בכנסת.",
    "pageid": 1787437
  },
  {
    "title": "יצחק הרצוג",
    "extract": "יִצְחָק (בּוּזִ׳י) הֶרְצוֹג (נולד ב-22 בספטמבר 1960, א' בתשרי ה'תשכ\"א) הוא נשיאה ה-11 של מדינת ישראל, החל מ-7 ביולי 2021.\nהרצוג שימש בעבר כיושב ראש הסוכנות היהודית, ראש האופוזיציה, שר, חבר הכנסת מטעם מפלגת העבודה בשנים 2003–2018 ומזכיר הממשלה. בתקופת פעילותו הפוליטית היה שר בממשלות ישראל ה-31 וה-32 וכיהן כחבר הקבינט המדיני-ביטחוני. בכהונתו כראש האופוזיציה הנהיג, יחד עם ציפי לבני, את המחנה הציוני, שהשיגה 24 מושבים בבחירות לכנסת העשרים ובכך הייתה למפלגה השנייה בגודלה בכנסת. הרצוג הוא עורך דין בהכשרתו.\n\nהרצוג נולד בתל אביב, בנם השלישי של חיים הרצוג, אז ראש אגף המודיעין בצה\"ל ולימים נשיא מדינת ישראל, ואורה הרצוג לבית אמב\"ש, מייסדת המועצה לישראל יפה וגיסתו של השר אבא אבן. הוא נקרא על שם סבו, הרב הראשי לישראל יצחק אייזיק הלוי הרצוג (שנפטר כשנה טרם לידתו), ובילדותו דבק בו הכינוי שהוענק לו על ידי אימו, \"בוז'י\".\nהרצוג גדל בשכונת צהלה, ולמד בבית הספר היסודי הממלכתי בצהלה (בין היתר אצל המחנכת גאולה בן אליעזר, בתו של דוד בן-גוריון), ובחטיבת הביניים בבית הספר הממלכתי-דתי צייטלין. מגיל 15 המשיך ללמוד כשלוש שנים בבית הספר התיכון היהודי ישיבת רמז שבמנהטן, ניו יורק, כשאביו היה שגריר ישראל באומות המאוחדות.\nשירת כקצין ביחידה 8200 של חיל המודיעין. בשירותו הסדיר שירת בסיני. במילואים הגיע לדרגת רב-סרן.\nהוא בעל תואר ראשון במשפטים מטעם אוניברסיטת תל אביב עם לימודים אקדמיים נוספים באוניברסיטת קורנל ובאוניברסיטת ניו יורק.\nבמקצועו הוא עורך דין, והיה שותף בכיר במשרד עורכי הדין הרצוג, פוקס, נאמן ושות', שאביו נמנה עם מייסדיו. מחלקת הטלקומוניקציה והתקשורת אותה ייסד ובראשה עמד הייתה המובילה בישראל, וייצגה חברות תקשורת והיי-טק בינלאומיות, דוגמת AT&T, נורטל, כייבל אנד ויירלס ודויטשה טלקום. פרש מהמשרד בשנת 2003, עם בחירתו לכנסת ה-16.\nבשנים 1988–1990 היה מזכיר \"המועצה הכלכלית החברתית\", שבה חברים נציגי הממשלה, ההסתדרות והמעסיקים. בשנים 2000–2003 שימש יושב ראש הרשות הלאומית למלחמה בסמים ופעל נגד יוזמות ללגליזציה של סמים קלים.\n\nהרצוג היה פעיל במפלגת העבודה. החל את הקריירה הפוליטית שלו כיועצם של ראשי המפלגה יצחק רבין ושמעון פרס ונמנה עם יוזמי הפריימריז במפלגת העבודה עם ח\"כ אפרים סנה ויו\"ר ועדת הבחירות שלה. בשנת 1991 שקל להתמודד על מקום ברשימת מפלגת העבודה לכנסת השלוש עשרה, אך מאחר שאביו עדיין כיהן כנשיא המדינה, החליט לא להתמודד כדי למנוע מצבים של ניגוד עניינים.\nב-1999, עם כינון הממשלה ה-28 בראשות אהוד ברק, מונה למזכיר הממשלה, וכיהן בתפקיד עד 2001. היה חבר בוועדת טל.\nבעקבות הבחירות לכנסת ה-15 בשנת 1999 נחקר בחשד למעורבות בפרשת עמותות ברק, שעניינה עבירות על חוק מימון מפלגות ורישום כוזב במסמכי תאגיד. בדו\"ח מבקר המדינה, שהביא לפתיחת חקירת משטרה, נכתב כי הרצוג ניתב חלק מכספי קרן פילנתרופית, שהקים אוקטב בוטנר לזכר בתו, אל עמותות התומכות בברק. בחקירה השתמש הרצוג בזכות השתיקה, וב-2003 הודיע היועץ המשפטי לממשלה על סגירת התיק נגדו מחוסר ראיות. בינואר 2015, לאחר שגינה את החלטת חברת הכנסת פאינה קירשנבאום לשתוק בחקירתה, הגיב הרצוג על שתיקתו בחקירה: \"היום הייתי נוהג אחרת\".\nבבחירות לכנסת ה-16 שנת 2003, נבחר למקום ה-11 ברשימת מפלגת העבודה ונכנס מטעמה לכנסת ה-16. בכהונה זו ריכז את עבודת האופוזיציה בוועדת הכספים של הכנסת.\nכחבר הכנסת יזם בין היתר את חוק אנשי צבא דרום לבנון ומשפחותיהם ואת תיקון חוק למניעת העסקה של עברייני מין במוסד המכוון למתן שירות לקטינים, האוסר על העסקתם של עברייני מין במוסדות המכוונים למתן שירות לבעלי מוגבלות שכלית התפתחותית, בעלי לקויות קוגניטיביות-נוירופסיכולוגיות ובעלי הפרעה נוירו-התפתחותית. בנוסף היה חבר בוועדת הפנים והגנת הסביבה ובוועדה למאבק בנגעי הסמים והאלכוהול, חבר בוועדת העלייה והקליטה ושימש יו\"ר האגודה הפרלמנטרית ישראל-אוסטרליה.\nבשנת 2005 זכה במקום השני בהצבעה שנערכה במרכז מפלגת העבודה לקביעת שרי המפלגה שיכהנו בקואליציה עם הליכוד, והתמנה לפי בקשתו לשר הבינוי והשיכון.\n\nהרצוג החל את תפקידו כשר השיכון והבינוי ב־10 בינואר 2005. כשר השיכון פעל הרצוג בתחומי שיקום שכונות, סיוע למגזר הערבי והרחבת דירות לנזקקים. הביא לסיום משבר מחוסרי הדיור בנגב. הוא הוציא לדרך תוכנית שנועדה לעודד את דיירי הדיור הציבורי באזורי עדיפות לאומית לרכוש את דירותיהם.\nהרצוג פעל להרחבת הסיוע לאנשי צד\"ל, שמימשו את זכאותם לקבלת תעודת זהות ישראלית, לקבלת מלוא הזכויות והסיוע בתחום הדיור. הקים ועדה ציבורית בראשות האלוף (מיל') אורי אור, שתבחן את מימון פעילות השמירה והאבטחה על בתים יהודים במתחמים במזרח ירושלים.\nב-23 בנובמבר 2005, עשרה חודשים לאחר שנכנס לתפקיד, פרש מתפקידו עם שאר חברי סיעתו.\nלקראת הבחירות לכנסת ה-17 נבחר במקום הראשון בפריימריז לרשימת המפלגה והוצב במקום השני ברשימתה לכנסת. עם הקמת הממשלה ה-31 בראשות אהוד אולמרט, ב-4 במאי 2006, מונה לשר התיירות.\n\nכשר התיירות רתם את חואן לאפורטה, נשיא קבוצת הכדורגל ברצלונה, לקידום התיירות הספרדית לישראל וגייס את הדוגמנית בר רפאלי לייצג בהתנדבות את המדינה בירידי תיירות בין לאומיים.\nלאחר מלחמת לבנון השנייה פעל לשיקום ענף התיירות בצפון ישראל ולהבטחת התאוששות הענף שספג נזקים כבדים.\nלאחר עשרה חודשים, עם כניסת ישראל ביתנו לממשלה וההחלטה על העברת משרד התיירות אליה, סיים את תפקידו.\n\nב־21 במרץ 2007 החל הרצוג לשמש כשר הרווחה והשירותים החברתיים, וכן כשר לענייני תפוצות, חברה ומאבק באנטישמיות. ב-4 ביולי 2007 מונה גם לשר הממונה על רשות השידור.\nבתפקידו כשר הרווחה הוציא לדרך את התכנית הלאומית לילדים בסיכון ופעל לטיפול בתופעות של אלימות במשפחה. יזם תוכנית להגנה על עובדים סוציאליים שהותקפו באלימות במהלך ביצוע תפקידם. גיבש תוכנית \"חיסכון לכל ילד\", שדומה לה יושמה בשנת 2017 והביא להגדלת הסיוע שניתן לניצולי השואה, הנחה בתרופות ושדרוג מערך הסיעוד לכלל הקשישים בישראל. יזם חקיקה שאפשרה לאנשים עם מוגבלות לצאת לעבודה מבלי שתישלל קצבת הנכות שלהם, והגדיל את הסיוע התקציבי הממשלתי לארגונים החברתיים.\nהרצוג כיהן גם כחבר הקבינט המדיני-ביטחוני. בעת מבצע עופרת יצוקה מונה לאחראי התיאום הממשלתי לסיוע ההומניטרי לתושבי רצועת עזה.\nבפריימריז של מפלגת העבודה בדצמבר 2008 הגיע הרצוג למקום הראשון ומוקם שני ברשימת המפלגה להבחירות לכנסת ה-18, לאחר היושב ראש, אהוד ברק.\nב\"ממשלת נתניהו השנייה\", שהוקמה ב-31 במרץ 2009, בעקבות הבחירות בפברואר אותה השנה, המשיך הרצוג לכהן כשר הרווחה.\nבשלהי 2010 הכריז על כוונתו להתמודד על ראשות מפלגת העבודה. ב-17 בינואר 2011, מיד לאחר ההודעה של אהוד ברק בדבר פילוגה של המפלגה והקמת מפלגת העצמאות, הודיע הרצוג על התפטרותו מהממשלה. עד לסיום כהונתה של הכנסת ה-18 שימש כיו\"ר סיעת העבודה, כחבר בוועדת החוקה, חוק ומשפט והקים בכנסת את השדולה לקידום החינוך הטכנולוגי ולימודי ההנדסה היישומית. בהתמודדות על ראשות מפלגת העבודה בבחירות המקדימות שנערכו בספטמבר 2011, סיים הרצוג במקום השלישי עם כ-25 אחוזים מקולות הבוחרים, ולא עלה לסיבוב השני.\nברשימת המפלגה בבחירות לכנסת התשע עשרה הוצב הרצוג במקום השני אחרי שלי יחימוביץ', לאחר שסיים שוב במקום הראשון בפריימריז. ביוני 2013 הקים, עם חבר הכנסת אלעזר שטרן, שדולה בשם \"עם, דת ומדינה\", ששמה לה למטרה ליישם את אמנת גביזון מדן. בכנסת ה-19 נבחר לכהן כנציג הכנסת בוועדה לבחירת שופטים, כחבר בוועדת החינוך, התרבות והספורט, כחבר בוועדת הכנסת ובוועדה לפניות הציבור. כן שימש יו\"ר השדולה למען השידור הציבורי, ויו\"ר השדולה להתחדשות יהודית.\n\nבבחירות לראשות מפלגת העבודה שנערכו ב-21 בנובמבר 2013 התמודד מול שלי יחימוביץ' על ראשות מפלגת העבודה, וגבר עליה. בעקבות כך החליף את יחימוביץ' גם בתפקיד ראש האופוזיציה.\nלקראת הבחירות לכנסת ה-20 הכריז הרצוג על כוונתו להתמודד על ראשות הממשלה. בדצמבר 2014 הודיע עם יו\"ר \"התנועה\" ציפי לבני על ריצה משותפת של מפלגותיהם, ברשימה בשם \"המחנה הציוני\", כך שלבני תשוריין במקום השני אחרי הרצוג, ושני מועמדים נוספים מטעמה ישוריינו עד המקום ה-12. רשימת \"המחנה הציוני\" זכתה ל-24 מנדטים, הישג שאליו לא הגיעה מפלגת העבודה מאז כהונתו של אהוד ברק.\nבכנסת ה-20 המשיך הרצוג בתפקידו כראש האופוזיציה.\nב-22 בינואר 2016 נפגש הרצוג בצרפת עם נשיא צרפת, פרנסואה הולנד, ובמהלך פגישתו אמר כי: \"חזון שתי המדינות לא יכול להתממש עכשיו\", אמירה זו הסעירה את השמאל. ח\"כ שלי יחימוביץ' אמרה בתגובה כי בדבריו של הרצוג יש \"פזילה לימין\".\nהמגעים להנעת יוזמה מדינית הובילו למגעים חשאיים ממושכים של הרצוג עם ראש הממשלה בנימין נתניהו בעניין צירוף המחנה הציוני לקואליציה והקמת ממשלת אחדות.\nהמגעים נחשפו בראשית 2016 וגרמו לחילוקי דעות קשים במחנה הציוני. עם כישלון המגעים במאי 2016 אמר הרצוג שנתניהו סירב לחתום על הסכם שהיה ביניהם בנוגע לפתרון \"שתי מדינות לשני עמים\". לוּ הייתה מוקמת מממשלת אחדות, הייתה אמורה להיות פסגה אזורית בה היו משתתפות ישראל, ירדן, מצרים, איחוד האמירויות הערביות וערב הסעודית. הרצוג אף פנה ליועצת לביטחון לאומי, סוזן רייס ולמזכיר המדינה של ארצות הברית, ג'ון קרי כדי לבדוק האם הצעתו של נתניהו אכן ריאלית וקיבל מהם תשובה חיובית, שנבעה מפגישה סודית בין נתניהו ושר הביטחון, משה יעלון לבין ג'ון קרי ונשיא מצרים עבד אל-פתאח א-סיסי.\nבאפריל 2016 נחקר הרצוג תחת אזהרה, בחשד כי עבר על חוק מימון מפלגות כאשר התמודד ב-2013 בפריימריז על ראשות מפלגת העבודה מול שלי יחימוביץ', בכך שמטהו קיבל שלא כחוק 40 אלף ש\"ח. בינואר 2017 החליט היועץ המשפטי לממשלה אביחי מנדלבליט לסגור את התיק נגדו בשל \"היעדר ראיות מספיקות\", בצירוף ביקורת על כך שגרסתו של הרצוג אינה עולה בקנה אחד עם חומר הראיות. בפברואר 2018 הורשע שמעון בטאט, שהיה ראש מטה הבחירות של הרצוג בפריימריז אלה, בעבירה על חוק המפלגות. בהמשך בוטלה ההרשעה, אך נגזר על בטאט עונש של 180 שעות שירות לתועלת הציבור. במאי 2019 זוכה גלעד רמות, שהואשם בפרשה.\nלאחר שהצליח להבריא את מפלגת העבודה מגרעונות תקציביים, התמודד שוב בבחירות לראשות מפלגת העבודה, שנערכו ב-4 ביולי 2017, והגיע למקום השלישי, עם 16.8% מהקולות, ולא העפיל לסיבוב השני, שבו נבחר אבי גבאי, הרצוג נשאר בתפקיד ראש האופוזיציה לאחר שגבאי ביקש ממנו להישאר בתפקיד עד שהוא ייכנס לכנסת. בעקבות התפטרותו של ח\"כ מנואל טרכטנברג מהכנסת, החל מאוקטובר 2017 הרצוג היה חבר ועדת הכספים.\n\nביוני 2018 נבחר ליו\"ר הסוכנות היהודית והתפטר מהכנסת לשם מינויו לתפקיד זה. בנאום הפרידה שלו ממליאת הכנסת הסביר הרצוג כי הוא רואה חשיבות אדירה בהתייצבות מול סכנת אובדן הזהות וההמשכיות היהודית וסכנת הפילוג המאיימת על העם.\n\nביוני 2018 נבחר הרצוג פה אחד על ידי חבר הנאמנים של הסוכנות היהודית ליושב ראש הסוכנות היהודית ונכנס לתפקיד ב-1 באוגוסט 2018.\nבנאום שנשא הרצוג עם בחירתו לתפקיד ביוני 2018 אמר הרצוג כי האתגר הגדול ביותר שעומד בפני העם היהודי הוא למנוע את הקרע בין יהדות התפוצות לבין מדינת ישראל.\nבאוקטובר 2018 הוביל החלטה המאשררת את המחויבות לעקרונות היסוד של הכרזת מגילת העצמאות, במעמד ראש העדה הדרוזית, השייח' מוואפק טריף, כהבעת תמיכה של העם היהודי בעדה הדרוזית בישראל.\nבינואר 2019 הופיע בפני פרלמנט האיחוד האירופי לכבוד יום השואה הבינלאומי והתריע בו כי \"זו אחת התקופות האפלות בהיסטוריה של יהודי אירופה\".\nבמרץ 2019 הוביל הרצוג החלטה על מתן הלוואה לכל עובד או עובדת שיבקשו להביא ילד באמצעות הליך פונדקאות מחוץ לישראל, כולל זוגות חד-מיניים והורים יחידניים.\nבאוקטובר 2019 אישר חבר הנאמנים של הסוכנות היהודית בהובלת הרצוג \"תוכנית אסטרטגית לעשור הקרוב לעם היהודי\". על פי התכנית הסוכנות תפעל לאיחוי השסעים בעם היהודי, להבטחת ביטחונן של הקהילות היהודיות בעולם, תיאבק בגילויי האנטישמיות ובאנטי-ציונות ובנוסף תעודד עלייה.\nבנובמבר 2019, במלאת 81 שנים לליל הבדולח וכחודש לאחר פיגוע הירי בבית הכנסת בהאלה, הגיע הרצוג עם מזכיר המדינה האמריקאי, מייק פומפאו ושר החוץ הגרמני, הייקו מאס, לביקור בבית הכנסת בהאלה.\n\nב-19 במאי 2021 הציג את מועמדותו לתפקיד נשיא מדינת ישראל ה-11, ויצא לחופשה ללא תשלום מתפקידו כיו\"ר הסוכנות היהודית, עד לאחר הבחירות לנשיאות. בבחירות שהתקיימו ב-2 ביוני 2021 זכה לתמיכת 87 מחברי הכנסת, ובכך ניצח את מרים פרץ שקיבלה 26 קולות. בניצחונו זכה הרצוג לתמיכה הגדולה ביותר אי פעם לנשיא והוא הצהיר אמונים ונכנס לתפקידו ב-7 ביולי, שלושה ימים לפני המועד הרשמי.\nבנאום השבעתו לתפקיד נשיא המדינה, ב-7 ביולי 2021, קרא הרצוג לאיחוי הקרעים בחברה הישראלית וליצירת גשרים בתוך החברה ולמול יהדות התפוצות. הוא הדגיש את חשיבות העיסוק בסוגיית משבר האקלים והשלכותיו.\nבכהונתו כנשיא קיים מספר ביקורים ממלכתיים משמעותיים. ב-30 בינואר 2022 קיים ביקור ממלכתי באיחוד האמירויות. במרץ 2022 יצא למסע בקרב שכנותיה של ישראל לחופי הים התיכון, שכלל, לאחר ביקורים ביוון ובקפריסין, גם ביקור ממלכתי בטורקיה, כאורח של הנשיא רג'פ טאיפ ארדואן. מפגש הפסגה בין הנשיאים, שהיווה המשך לשיחות ביניהם מיום שנבחר הרצוג לתפקיד, וסימן שאיפה של שתי המדינות לסיים את תקופת המתיחות ביניהן, נערך בארמונו של ארדואן באנקרה. בחלקו השני של הביקור בטורקיה, וכפי שהם נוהגים לעשות בביקוריהם בחו\"ל כחלק מיעד הידוק הקשר עם יהדות התפוצות, נפגשו הנשיא הרצוג ורעייתו מיכל עם הקהילה היהודית המקומית בבית הכנסת \"נווה שלום\" שסבל מטרור לאורך השנים.\nב-29 במרץ 2022 ביקר הרצוג בעמאן שבירדן, נפגש עם עבדאללה השני, מלך ירדן ודן עמו בהידוק הקשרים בין המדינות, בשמירה על היציבות באזור ובחיזוק השלום והנורמליזציה.\nבהמשך לכוונתו המוצהרת לערוך מסע לתוככי החברה הישראלית ובמסגרת פעילותו בחברה הישראלית וביקוריו במגזריה השונים, השתתף הרצוג ב-29 באוקטובר 2021 בטקס האזכרה לנרצחים בטבח כפר קאסם והתנצל בשם מדינת ישראל. בכך הפך לגורם הרשמי הישראלי הראשון שמבקש סליחה בטקס האזכרה הרשמי שנערך בכפר קאסם.\nבאוקטובר 2021 הודיע הרצוג על הקמת \"פורום האקלים הישראלי\" שיפעל תחת בית הנשיא, ומינה ליו\"ר הפורום את חבר הכנסת לשעבר ד\"ר דב חנין. הפורום פועל באמצעות אשכולות בנושאים שונים ומתכלל גורמים מוסדיים, פרטיים ואזרחיים שפועלים יחד כחלק מהמאבק במשבר האקלים. ב\"נאום המזרח התיכון המתחדש\", שאותו נשא הרצוג בכנס האקלים של \"הארץ\", הוא התייחס לעמדתו לפיה משבר האקלים טומן בחובו גם הזדמנות לשיתוף פעולה אזורי ייחודי.\nב-28 בנובמבר הדליק הרצוג נר ראשון של חנוכה במערת המכפלה בחברון, כאשר ברקע נשמעה ביקורת מצד גורמי שמאל על ביקורו בחברון. בביקורו הצהיר הרצוג כי \"הכרה בזיקה שלנו לחברון צריכה להיות מעל כל מחלוקת\".\nבדצמבר 2021 השיק הרצוג את הקמפיין שיזם \"תחשבו טוב\" שמטרתו שינוי השיח הבריוני ברשת. הקמפיין, שנערך בשיתוף פייסבוק, נועד לקדם שיח מקרב ומכיל ברשתות החברתיות.\nב-12 בפברואר 2023, בעיצומו של הדיון הציבורי ברפורמה המשפטית, נשא הרצוג נאום לאומה בו ביקש להגיע לפשרה. הוא ביקש מראש ועדת חוקה, חוק ומשפט, שמחה רוטמן לעצור את החקיקה, ולא להעלות את הצעת החוק לקריאה ראשונה בכנסת.\nעם התקדמות החקיקה והמחאות נגדה, ב-9 במרץ נשא הנשיא הרצוג נאום לאומה, שבו קרא לעצור את החקיקה ולהחליפה במתווה אחר, וקבע: \"מכלול החקיקה שנידון כעת בוועדה צריך לעבור מהעולם ומהר. הוא שגוי, דורסני ומערער את יסודותינו הדמוקרטיים.\" ב-15 במרץ הציג הרצוג את 'מתווה העם' לפשרה. ב-12 ביוני הוא קרא להשאיר את הצבא מחוץ לויכוחים: \"כאזרחים, למילואימניקים זכות מלאה לכל דעה ומחאה ככל האזרחים בדמוקרטיה בריאה. כחיילים במילואים, לובשי מדים, סרבנות היא מחוץ לתחום. אסור לסכן את ביטחון ישראל כי בנפשנו הדבר\".\nב-18 ביולי 2023 הגיע לארצות הברית ונפגש עם נשיא ארצות הברית ג'ו ביידן. יום למחרת נאם בפני הקונגרס של ארצות הברית, לציון 75 שנה להקמת מדינת ישראל. בנאום דיבר, בין היתר, על היחסים בין שתי המדינות וחשיבותם, תוכנית הגרעין האיראנית, הסכמי אברהם, הישראלים הנעדרים שנכנסו לרצועת עזה ועוד.\nב-28 בינואר 2024 תקף בחריפות את בית הדין הבין-לאומי לצדק בהאג וטען שבתלונת דרום אפריקה נגד ישראל בגין רצח עם הם עיוותו את דבריו אחרי טבח 7 באוקטובר כדי להצדיק עלילת דם מופרכת נגד מדינת ישראל:\n\nהרצוג נשוי למיכל, עורכת דין, בתו של שאול אפק, אלוף-משנה ונציג הטכניון בקנדה לשעבר. לזוג שלושה בנים. המשפחה מתגוררת בשכונת צהלה בתל אביב.\n\nהרצוג נמנה עם תומכי פתרון שתי המדינות, וזאת על מנת לשמור על הרוב היהודי במדינת ישראל. בסיום שנת 2015 הודיע כי לדעתו אין היתכנות לביצוע פתרון שתי המדינות, עד אשר יתרחשו שינויים מדיניים הכרחיים במזרח התיכון. את השינויים והצעדים אשר צריכים להתקיים הציג הרצוג בראשית 2016 בתוכניתו המדינית, \"תוכנית ההפרדה\", אותה קיבלה ועידת מפלגת העבודה ברוב גדול. במרכז תוכניתו של הרצוג, יוזמה אזורית אשר תשמש כבסיס להתקדמות מדינית אל עבר פתרון הקבע אשר יכלול ריבונות ישראלית בגושי ההתיישבות הגדולים ביהודה ושומרון. כמו כן, הסמכות הביטחונית העיקרית ביהודה ושומרון, בבקעה ועד גבול הירדן תוענק לצה\"ל.\nביוני 2016 פורסם כי במהלך תקופת הבחירות, כשנה קודם לכן, ניהל הרצוג, באמצעות אפרים סנה, משא ומתן עם הרשות הפלסטינית. הרצוג הסכים להעברת 100% מהשטח שנכבש במלחמת ששת הימים לידי הרשות, מתוכם 4% בחילופי שטחים. במסגרת ההסדר המדיני המוצע, הרצוג הסכים להעביר לידי הרשות גם את מזרח ירושלים, שתהיה בירת המדינה הפלסטינית. עוד הוסכם על ריבונות ישראלית בכותל המערבי וכוח רב-לאומי בהר הבית, וכן על פיצוי כספי לרוב הפליטים הפלסטינים וחזרה סמלית שלהם, על בסיס החלטה משותפת. הצדדים הסכימו גם על נוכחות ישראלית סמלית בבקעת הירדן.\n\nהרצוג היה חבר בקבינט המדיני ביטחוני בעת ההחלטה על תקיפת הכור הגרעיני בסוריה. לאורך השנים תמך באופן עקבי במאבק בתוכנית הגרעין של איראן, הן בפעולות ישראליות עצמאיות והן בדיאלוג בינלאומי עם מדינות ה-P5+1. הרצוג פעל גם בנושא הידוק הקשר בין מדינות ערב המתונות לבין ישראל אל מול הציר הפרו-איראני, ובעת כהונתו כראש האופוזיציה נפגש בחשאי עם מנהיגים בולטים של מדינות אלו.\n\nאת תוכניתו הכלכלית הציג הרצוג בספרו \"תוכנית עבודה – מתכון לרווחה כלכלית\", אותו פרסם בעת כהונתו כשר הרווחה (2010). על פי תפיסתו, על המדינה לקחת אחריות כלפי אזרחיה בתחומים מוגדרים ובהם הבריאות, החינוך, הרווחה ועידוד התעסוקה. הרצוג מאמין בפיתוח וחיזוק שירותי הרווחה בישראל, בהם המוסד לביטוח לאומי, כך שיעניקו לאזרחים, במיוחד לאוכלוסיות מוחלשות, רשת ביטחון סוציאלית. כשר הרווחה יזם הרצוג תוכניות המעודדות תפיסה זו, בהן התכנית הלאומית לילדים ונוער בסיכון ואת תוכנית \"חיסכון לכל ילד\". אשר תוכנית המבוססת עליה אושרה בחקיקה בשנת 2017 (בעקבות משא ומתן בין סיעת \"יהדות התורה\" למשרד האוצר). בכהונתו במשרד תמך הרצוג בביטוח הלאומי והוביל את התאמתו לעידן המודרני.\nבנוסף הרצוג מאמין במאבק בעוני ובאבטלה בכלים שונים לרבות הגברת העסקתם ושילובם של בעלי מוגבלויות. בין היתר הוביל את חקיקתו של \"חוק לרון\" המונע שלילת קצבת נכות של בעלי מוגבלויות הנכנסים למעגל העבודה. כשר הרווחה היה הרצוג לגורם המרכזי בהבאת המדינה להכיר בנושא הביטחון התזונתי כמרכזי לרווחת האזרח. בתקופת כהונתו הביא הרצוג להקמתה של המועצה הלאומית לביטחון תזונתי.\nהרצוג תומך בחיוב המדינה להקצבת כספים לשילוב ילדים חריגים במסגרת החינוך הכללי. בשנת 2003 היה שותף להגשת עתירה לבג\"ץ, שהביאה לחיוב המדינה להקציב 120 מיליון שקל למטרה זו.\n\nאבישי ברוורמן, יורם גבאי, יצחק הרצוג ואחרים, איך יוצאים מזה? – פתרונות כלכליים וחברתיים למשק במשבר, תל אביב: המכון הישראלי למחקר כלכלי וחברתי וטפר-הוצאה לאור, דצמבר 2003\nתוכנית עבודה - מתכון לרווחה כלכלית, הוצאת טפר, 2010\n\n יצחק הרצוג, באתר הכנסת \n יצחק הרצוג, ברשת החברתית פייסבוק\n יצחק הרצוג, ברשת החברתית אקס (טוויטר)\n יצחק הרצוג, ביישום טלגרם\n יצחק הרצוג, ברשת החברתית אינסטגרם\nיצחק הרצוג, באתר כנסת פתוחה\n כרטיס ביקור – יצחק הרצוג, בערוץ כנסת באתר יוטיוב\n יצחק הרצוג (1960-), דף שער בספרייה הלאומית\nבתקשורת:\n דוד בן בסט מראיין את יצחק הרצוג וזאב אלקין, \"הנבחרים\", באתר YouTube, ‏14 בדצמבר 2012\nיורם יובל, שיחת נפש עם בוז'י הרצוג, הטלוויזיה החינוכית, 10 באוקטובר 2012\nדרור פויר, ‏\"20% מהישראלים חיים על פחות מ-2,300 שקל לחודש\", באתר גלובס, 10 בינואר 2013\n גיא רולניק, בוז'י הרצוג: \"לוועדים הגדולים אין נוכחות במפלגת העבודה\", באתר TheMarker‏, 17 בינואר 2013\nרונית ורדי, המנוע השקט של בוז'י הרצוג, באתר ליברל, 14 ביוני 2014\n גידי וייץ, בחברות בין גידי סולימני לבוז'י הרצוג כל אחד נותן את חלקו. תחקיר, באתר הארץ, 6 באוקטובר 2014\nעמרי נחמיאס‏, \"הציבור מאמין לי, אבל לא מאמין בי\", באתר וואלה‏, 27 בנובמבר 2014\nעוזי ברוך, \"הרצוג - מותק של בן אדם\", באתר ערוץ 7, 2 במרץ 2015\n ארי שביט, יצחק הרצוג מתכנן להפוך את המדינה תוך שנה. עכשיו הוא רק צריך להיבחר, באתר הארץ, 5 במרץ 2015\n מירב ארלוזורוב, איתן אבריאל, ראיון | \"הרשימה המשותפת מסרבת לקואליציה, אבל אשמח למנות שר ערבי\", באתר TheMarker‏, 15 במרץ 2015\nדב גיל-הר ועמרי נחמיאס‏, הרצוג לוואלה: הליכוד יוכל לשבת בממשלתי, הרשימה המשותפת לא, באתר וואלה‏, 15 במרץ 2015\nירון דרוקמן, הסב הרב, האבא הנשיא. מי אתה יצחק הרצוג, באתר ynet, 16 במרץ 2015\nדנה ויס, ‏כך נראה היום המכריע של יצחק הרצוג, באתר ‏מאקו‏, 17 במרץ 2015 \nדנה ויס, ‏הרצוג: \"להפסיק לדבר שטויות ולהתנשא\", באתר ‏מאקו‏, 21 במרץ 2015 \nענת גורן, המקור, \"אחרי הנאום של גרבוז, אני מצטער שלא העליתי סטטוס 'גם אני מנשק מזוזות'\", באתר nana10‏, 19 במאי 2015 \nענת גורן, המקור, הרצוג: \"ביום הבחירות, לא היה אחד כאן שהבין מה קורה, את גודל הסיטואציה\", באתר nana10‏, 26 במאי 2015(הקישור אינו פעיל, 8.3.2021) \n ניר גונטז', \"לא אמרתי שאני איש שמאל. אני מנהיג שבא מן המרכז\", באתר הארץ, 11 ביוני 2015\nרפי רשף, \"אינטימי\" ראיון אחד על אחד עם יצחק הרצוג, באתר nana10‏, 15 בספטמבר 2016\nיעקב אילון‏, הרצוג: \"נתניהו הכניס במערכת הפוליטית וירוס לא רציונאלי שגובל בטירוף\", באתר וואלה‏, 30 במרץ 2017 \n  אמירה לם, \"ניסיתי לשבור את המעגל המכושף הזה של עריפת הראשים במפלגת העבודה. לא הצלחתי. אבל את כוס התרעלה הזו שתו כל קודמיי: מצנע, פואד, פרס ורבים וטובים אחרים. זה דנ\"א שקיים במפלגה, ואני, ככה ביני לביני, מתאר את קהל הבוחרים והחברים של המפלגה 'עדר זועם': העדר הזועם שואג, בועט, קופץ ומעיף את הרוכב\", באתר \"ידיעות אחרונות\", 26 ביולי 2017\n  צביקה קליין, ‏\"יש לנו עם אחד וצריך לשמור אותו\", בעיתון מקור ראשון, 29 ביוני 2018\nנחמה דואק, יצחק (בוז'י) הרצוג עוזב את הכנסת לטובת הסוכנות היהודית. ריאיון, באתר ליברל, 11 ביולי 2018\n  יובל קרני, לגבאי יש סיכוי מול נתניהו? \"אני לא יודע\". גנץ? \"הוא יכול לנצח\", באתר \"ידיעות אחרונות\", 18 באוקטובר 2018\n  צביקה קליין, ‏\"העם היהודי נקרע לגזרים, הפער הולך וגדל\", בעיתון מקור ראשון, 13 בינואר 2019\nגיל פלוטקין ודוד טברסקי, ‏״ישראל חייבת להיות אבן שואבת לצדק חברתי\", באתר דבר העובדים בארץ ישראל, 28 באפריל 2020\nדן לביא, יו\"ר הסוכנות: \"העלייה יכולה לסייע למדינה לצאת מהמשבר\", באתר ישראל היום, 1 באוקטובר 2020\nכנשיא מדינת ישראל:\n עופר אדרת, הכינוי \"בוז'י\" רדף אותו, אך הוא העפיל לתפקיד הרם ביותר. זהו הנשיא ה-11, באתר הארץ, 2 ביוני 2021\n הרצוג בריאיון: מאמין לנתניהו שהוא רוצה פשרה, סרטון בערוץ \"כאן חדשות\", באתר יוטיוב (אורך: 14:48), 23 באפריל 2023\n ריאיון מיוחד עם נשיא המדינה יצחק הרצוג, סרטון בערוץ \"ערוץ 7\", באתר יוטיוב (אורך: 12:47), 24 באפריל 2023\n הנשיא הרצוג: \"הצפירה היא קריאת השכמה, מחיר המחלוקת כבד מאוד\", סרטון בערוץ \"כאן 11\", באתר יוטיוב (אורך: 14:29), יום הזיכרון לחללי מערכות ישראל, 2023\n נאום נשיא המדינה יצחק הרצוג בקונגרס האמריקאי לציון 75 שנות עצמאותה של ישראל, סרטון בערוץ \"יצחק הרצוג - נשיא מדינת ישראל ה-11\", באתר יוטיוב (אורך: 52:30)\n \"Decades Of Brainwashing\" - Israeli President Herzog SLAMS Left-Wing Academics Over Antisemitism, סרטון  באתר יוטיוב (אורך: 18:27), 8 בדצמבר 2023 (דאגלס מארי מראיין את הנשיא יצחק הרצוג)\nמכתביו:\nאני עובד סוציאלי גאה, באתר ynet, 3 במרץ 2011\nכך נראה כרסום בחוסן הלאומי, באתר ynet, 10 בינואר 2021",
    "pageid": 36490
  },
  {
    "title": "לב פראי (סרט)",
    "extract": "לב פראי (באנגלית: Wild At Heart) הוא דרמת פשע קומית, אלימה וסוריאליסטית משנת 1990. את הסרט כתב וביים הבמאי האמריקני דייוויד לינץ'. הסרט מבוסס על רומן בעל אותו שם מאת הסופר והתסריטאי האמריקני בארי גיפורד. בתפקידים הראשיים מופיעים השחקנים ניקולס קייג' ולורה דרן. כן משתתפים בסרט דיאן לאד, איזבלה רוסליני, וילם דפו והארי דין סטנטון.\nהסרט זכה בפרס דקל הזהב בפסטיבל הקולנוע של קאן ב־1990. כמו כן זכתה השחקנית דיאן לאד למועמדות לפרס האוסקר לשחקנית משנה הטובה ביותר על תפקידה בסרט זה.\nהסרט משלב בתוכו מספר סגנונות כמו דרמה, קומדיה, פשע וסרט מסע, והוא עוקב אחרי דמויותיהן של סיילור ולולה הבורחים מאימת אמה של לולה המתנגדת לקשר ביניהם. בסרט התייחסויות לאלמנטים בולטים של התרבות האמריקנית כגון הקוסם מארץ עוץ, אלביס פרסלי ורוק'נ'נרול.\nזהו הסרט השני של לינץ' שבו שיתף פעולה עם הצוות המרכזי של סרטו הקודם, קטיפה כחולה; את המוזיקה הלחין אנג'לו בדלמנטי, על הצילום הופקד פרדריק אלמס ועל העריכה דווין דנהאם. אחד ממפיקי הסרט, והאיש שהציע לדייוויד לינץ' לקרוא את הרומן של גיפורד היה מונטי מונטגומרי, מי שלימים יופיע בתפקיד הקאובוי בסרטו של לינץ' מלהולנד דרייב.\nעם יציאתו זכה הסרט לביקורות מעורבות ובינוניות, אך עם זכייתו בדקל הזהב בפסטיבל קאן ביסס את מעמדו של לינץ' כאחד מחשובי הבמאים האמריקניים של דורו.",
    "pageid": 2039995
  },
  {
    "title": "ליטל שמש",
    "extract": "ליטל שמש (נולדה ב-3 באפריל 1983) היא עיתונאית, מגישת טלוויזיה ופובליציסטית ישראלית. מגישת התוכנית \"המהדורה המוקדמת\" בערוץ עכשיו 14, ובעבר מגישת \"ערב חדש\" בטלוויזיה החינוכית. \nבעלת תואר ראשון במדעי הרוח והחברה ותואר שני ביהדות ארצות הברית מאוניברסיטת חיפה. בוגרת לימודי קופירייטינג במכללת תרצה גרנות ובוגרת המכללה למדינאות בירושלים.",
    "pageid": 1442460
  },
  {
    "title": "ליכטנשטיין",
    "extract": "נסיכות ליכטנשטיין (בגרמנית: Fürstentum Liechtenstein) היא מדינה זעירה במרכז אירופה, הגובלת בשווייץ במערב ובאוסטריה במזרח. המדינה חברה באו\"ם משנת 1990.",
    "pageid": 21150
  },
  {
    "title": "לילית (מיתולוגיה)",
    "extract": "לילית היא דמות המופיעה בתלמוד ובמדרשים, בספרים החיצוניים, בספרות הקבלית ובסיפורי העם כשדה המסמלת מרדנות, רצחנות, רוע לב וחוסר צניעות. היא אורבת לגברים ומפתה אותם כדי להחטיאם ולגנוב את זרעם וצאצאיה הם שדים ומזיקים. באמונה העממית נחשבת לילית כמי שמסכנת במיוחד את היולדות ואת היילודים שיש להגן עליהם מפניה באמצעות קמיעות ולחשים.\nבספרות העברית החדשה ובאמנות הרומנטית במאה ה-19 מוצגת לילית כאשה פתיינית שקשה לגברים לעמוד בפניה והיא מביאה לאובדנם. בתרבות הפופולרית בת זמננו דמותה של לילית זכתה לעדנה והיא מופיעה בספרות פנטזיה, בסדרות טלוויזיה, בסרטים ובמשחקי מחשב. היא נחשבת לדמות מופת בתנועה הפמיניסטית.",
    "pageid": 1474
  },
  {
    "title": "מבחני התכנסות לטורים",
    "extract": "מבחני התכנסות לטורים במתמטיקה נועדו לבדוק האם טור אינסופי מתכנס למספר סופי. מבחנים אלו אינם מראים מהו סכום הטור, אלא רק מכריעים בשאלת ההתכנסות. ההגדרה הפורמלית להתכנסות טור היא שסדרת הסכומים החלקיים מתכנסת.\nעל התכנסות הטור משפיע רק זנבו, כלומר ניתן להוריד מספר סופי של איברים מתחילת הטור מבלי לשנות את התכנסותו (אך ייתכן שתוך שינוי של הסכום שאליו יתכנס). על כן אין צורך שדרישות המבחנים יתקיימו עבור כל אברי הטור, אלא רק עבור כל האיברים החל ממקום מסוים.",
    "pageid": 15116
  },
  {
    "title": "מטריצה הפיכה",
    "extract": "באלגברה ליניארית, מטריצה ריבועית תיקרא הפיכה אם קיימת מטריצה ריבועית אחרת, כך שמכפלתן היא מטריצת היחידה. שמות נוספים למטריצה הפיכה הם מטריצה רגולרית ומטריצה לא סינגולרית.",
    "pageid": 24697
  },
  {
    "title": "מערת המכפלה",
    "extract": "מערת המכפלה (מכונה בערבית: الحرم الإبراهيمي, בתעתיק מדויק: אלחרם אלאבראהימי, תרגום: \"המקום הקדוש של אברהם\") היא מבנה במזרח העיר חברון. על פי המסורת היהודית והכתובים, המערה היא מקום קבורתם של אדם וחווה, אבות האומה אברהם, יצחק, יעקב ואמהות האומה שרה, רבקה ולאה (חוץ מרחל, שנקברה בקבר רחל בבית לחם). מערת המכפלה היא מהמקומות המקודשים ביותר ליהדות ולאסלאם.",
    "pageid": 6291
  },
  {
    "title": "משה דיין",
    "extract": "משה דיין (‏‏?‏, ‏20 במאי 1915, ז' בסיון ה'תרע\"ה‏ – 16 באוקטובר 1981, י\"ט בתשרי ה'תשמ\"ב) היה מצביא, מדינאי ואיש ציבור ישראלי. כמי שהחל כקצין בהגנה ובפלמ\"ח, התקדם דיין בדרגות עד התמנותו לרמטכ\"ל הרביעי של צה\"ל, עליו פיקד בעת מבצע קדש. היה חבר הכנסת ושר בממשלות ישראל, שימש שר הביטחון במהלך מלחמת ששת הימים, מלחמת ההתשה ומלחמת יום הכיפורים, וכשר החוץ בממשלתו של מנחם בגין בעת חתימת הסכם השלום עם מצרים.\nדיין סימל באישיותו את טיפוס ה\"צבר\" – בן ההתיישבות העובדת, האוחז בידו האחת ברובה, ובשנייה במחרשה. כרמטכ\"ל נתפס דיין כאחד ממעצבי רוחו ודמותו של צה\"ל כצבא חזק בעל אופי התקפי ויוזם.\nכשר הביטחון נתפס דיין בעיני הציבור כאחד מהאחראים לניצחון הגדול במלחמת ששת הימים, אך גם כאחראי עיקרי, לצד ראש אמ\"ן אלי זעירא, למחדל במלחמת יום הכיפורים, וכמידת ההערצה שחש הציבור כלפיו לפני המלחמה — כך הייתה עוצמת משבר האמון כלפיו בתקופה שלאחריה. דיין שאף להתגבר על המשבר, ובערוב ימיו, כשכיהן כשר החוץ, תרם מניסיונו ומכושרו המדיני והביטחוני, לעיצוב דמותו של הסכם השלום עם מצרים. דיין האיש, תפיסתו המדינית והביטחונית, חייו האישיים הסוערים ואישיותו יוצאת הדופן והשנויה במחלוקת, היו בעלי השפעה רבה על מדינת ישראל בשלושת העשורים הראשונים לקיומה.\nרבים העדיפו לראותו בתפקידים הראויים לכישוריו ולניסיונו הצבאי והמדיני וליהנות מגישתו העניינית והמעשית, על אף כתמים ערכיים שדבקו בדמותו, כפרשיות אהבים, גנבת עתיקות, זלזול בחוק ויחס קשה למשפחתו.",
    "pageid": 2798
  },
  {
    "title": "משפחת בנאי",
    "extract": "משפחת בנאי היא משפחה ישראלית ענפה, שרבים מבניה ובנותיה ידועים בפועלם כאמנים בתחומי התיאטרון, הטלוויזיה, הקולנוע, המוזיקה והבידור. מוצא המשפחה ביהדות פרס, וראשוניה עלו מהעיר שיראז שבפרס (איראן) במאה ה-19 והתיישבו בירושלים.",
    "pageid": 31944
  },
  {
    "title": "עונת 2023/2024 בליגת האלופות",
    "extract": "עונת 2023/2024 בליגת האלופות של אופ\"א הייתה העונה ה-69 בה התקיים טורניר הכדורגל שמאורגן על ידי אופ\"א, והעונה ה-32 במתכונת החדשה מאז שונה שם הטורניר מגביע אלופות אירופה למועדונים לליגת האלופות.\nהזוכה בתואר, ריאל מדריד, תשחק נגד זוכת הליגה האירופית בסופר קאפ האירופי, תקבל כרטיס לשלב הליגה בעונת 2024/2025 ותעפיל לגביע העולם למועדונים 2024.\nמשחק הגמר נערך באצטדיון ומבלי בלונדון, אנגליה ב-1 ביוני 2024. בעונה זו השתתפה במפעל קבוצה ישראלית אחת, מכבי חיפה, שזכתה בעונת 2022/2023 בליגת העל. היא החלה את דרכה בשלב המוקדמות הראשון והודחה בשלב הפלייאוף על ידי יאנג בויז השווייצרית ונשרה לשלב הבתים של הליגה האירופית.",
    "pageid": 2123022
  },
  {
    "title": "עטר מיינר",
    "extract": "עטר מיינר (נולד ב-29 באפריל 1991) הוא זמר-יוצר, פזמונאי, מלחין ומפיק מוזיקלי ישראלי.",
    "pageid": 1748706
  },
  {
    "title": "עלומים (סדרת טלוויזיה)",
    "extract": "עלומים היא סדרת דרמת מתח ישראלית, של תאגיד השידור כאן 11 שנוצרה על ידי גיא סידיס, בוימה על ידי תאופיק אבו ואיל ונכתבה על ידי גיא סידיס על בסיס חוויותיו עם נוער בסיכון לאורך 15 שנים יחד עם, נירית ירון, תאופיק אבו ואיל ושירה פורת. הסדרה עלתה לשידור ב-4 באוקטובר 2021 בערוץ כאן 11 ובדיגיטל.",
    "pageid": 2029547
  },
  {
    "title": "ערב הסעודית",
    "extract": "הממלכה הערבית הסעודית (בערבית חג'אזית: ‏‏?‏, אַלְמַמְלַכַּה (א)לְעַרַבִּיַּה (אל)סֻּעוּדִּיַּה; בקיצור: ٱلسَّعُودِيَّة, (אל)סַּעוּדִיַּה; שם חוץ רשמי: ערב הסעודית, العرب السّعوديّة) היא מדינה בדרום-מערב אסיה, המדינה בעלת השטח הגדול ביותר בחצי האי ערב. היא גובלת בעיראק, בירדן, בכווית, בעומאן, קטר, איחוד האמירויות הערביות ותימן, במפרץ הפרסי בצפון-מזרחה ובים האדום במערבה. כלכלתה נשענת במידה רבה על מרבצי הנפט המצויים בה, והיא מדורגת כיצואנית הנפט הגדולה ביותר בעולם. השפה הרשמית בה היא הערבית, והמשטר בה הוא מסוג מונרכיה אבסולוטית עם מאפיינים של תיאוקרטיה אסלאמית.\nכ-40% מתושבי ערב הסעודית, כ-13.5 מיליון תושבים, מרוכזים בארבע ערים בלבד: ריאד, ג'דה, אל-מדינה ומכה.\nערב הסעודית היא חברה בכירה בארגון לשיתוף פעולה אסלאמי (OIC), וכן חברה-מייסדת בליגה הערבית.",
    "pageid": 4380
  },
  {
    "title": "ערן זהבי",
    "extract": "ערן זהבי (נולד ב-25 ביולי 1987) הוא כדורגלן ישראלי המשחק במכבי תל אביב מליגת העל ובנבחרת ישראל. זהבי כבש 423 שערים בכל המסגרות, דבר ההופך אותו לישראלי שכבש הכי הרבה שערים בכל הזמנים. זהבי הוא מלך השערים של נבחרת ישראל בכל הזמנים, עם 35 שערים.\nזהבי החל את דרכו בקבוצת הפועל תל אביב, במדיה זכה בדאבל בעונת 2009/2010, לאחר שכבש את שער הניצחון בתוספת הזמן של מחזור הסיום בליגה. לאחר מכן שיחק בפלרמו האיטלקית. בין השנים 2013–2016 שיחק במכבי תל אביב, במדיה זכה בשלוש אליפויות, נבחר פעמיים לכדורגלן העונה בישראל והיה למלך השערים של ליגת העל שלוש עונות ברציפות. זהבי משחק בעמדות הקישור וההתקפה, והוא מחזיק בשיא כיבושים בעונה אחת בליגה הבכירה בישראל (35 שערים), אותו קבע בעונת 2015/2016 ובשיא כיבושים בעונה אחת בליגה הבכירה בסין (29 שערים), אותו קבע בעונת 2019.\n\nזהבי החל לשחק כדורגל במחלקת הנוער של הפועל תל אביב. בגיל 16, לאחר חיכוכים משמעתיים עם מאמניו, עזב את הפועל תל אביב ועבר למחלקת הנוער של עירוני ראשון לציון, עיר מגוריו. כעבור שנתיים בראשון לציון ביקשה הפועל תל אביב להחזירו. זהבי חזר לקבוצת הנוער של המועדון האדום, והעפיל עימה לגמר גביע המדינה בכדורגל לנוער בשנת 2006, בו הפסידה לבית\"ר ירושלים בבעיטות עונשין. זהבי הבקיע את שער השוויון של הפועל שהביא להארכה, במהלכה הורחק בשל ספיגת כרטיס צהוב שני.\nגם את עונת 2006/2007 החל בקבוצת הנוער של הפועל תל אביב. בדצמבר 2006 שיחק לראשונה בקבוצת הבוגרים של המועדון כשנכנס כמחליף בשני משחקי גביע הטוטו אך לא שותף במשחקי הליגה. הוא הושאל בחלון ההעברות של ינואר 2007 להפועל רמת השרון, ששיחקה בליגה הלאומית ונאבקה נגד הירידה ממנה. הפועל רמת השרון הצליחה במאבק זה ונשארה בליגה הלאומית לאחר שסיימה את העונה במקום התשיעי.\nאף שהושאל לשנה וחצי, ביקשה הפועל תל אביב להחזירו בתום העונה, אך התנגדות של רמת השרון גררה מאבק משפטי בעניין התשלום על השאלתו, מאבק שהוכרע בבוררות. בסופו של דבר המשיך זהבי ברמת השרון אך התחיל את עונת 2007/2008 באיחור. במהלך התקופה בה שיחק ברמת השרון זומן גם לנבחרת הצעירה, אך מאחר שבתחילה לא זכה למעמד של ספורטאי מצטיין הצבא אסר את השתתפותו בחלק ממשחקי הנבחרת שנערכו מחוץ לישראל והוא רשם הופעה אחת בלבד במדיה.\n\nבעונת 2008/2009 שב זהבי להפועל תל אביב לאחר שהסתיימה תקופת ההשאלה ברמת השרון. ב-8 באוגוסט 2008 כבש את שער הבכורה שלו במועדון, בניצחון 4–3 על עירוני קריית שמונה במסגרת גביע הטוטו, וב-1 בספטמבר ערך את הופעת הבכורה שלו בליגת העל, כשפתח בהרכב במחזור הראשון מול הכח עמידר רמת גן, במשחק שהסתיים בתיקו 2–2. בעונה זו הוא שותף ב-26 משחקי ליגה, אך רק בתשעה מהם פתח בהרכב ורק בשניים השלים 90 דקות. בסך הכל הבקיע שבעה שערי ליגה בעונה זו וארבעה נוספים בגביע הטוטו.\nבעונת 2009/2010 התערער מעמדו בהפועל, ובמחזורים הראשונים שולב בעיקר כמחליף. אך לאחר שקשר הקבוצה נמניה ווצ'יצ'ביץ' נפצע במחזור ה-12 של הליגה, תפס זהבי מקום של קבע בהרכב הקבוצה, והפגין יכולת טובה בהמשך העונה. במשחק גמר גביע המדינה, מול בני יהודה, בישל זהבי שער, וזכה בתואר ראשון בקריירה. ארבעה ימים מאוחר יותר, יצאה הפועל תל אביב למשחק האחרון בליגת העל, מול בית\"ר ירושלים באצטדיון טדי. בעוד מוליכת הטבלה מכבי חיפה לא הצליחה לנצח במשחק המקביל, הבקיע זהבי את שער הניצחון במשחקה של הפועל בדקה ה-92 שזכתה באליפות הליגה (והשלימה דאבל) בסיום דרמטי בזכות הפרש שערים עדיף על מכבי חיפה. בסך הכל כבש זהבי 11 שערי ליגה בעונה זו, והוסיף שישה בישולים.\nבראשית עונת 2010/2011, לאחר ניצחון של הפועל תל אביב במשחק הראשון נגד רד בול זלצבורג, כבש זהבי במשחק הגומלין שער שוויון בתוספת הזמן, שהבטיח את עלייתה של הפועל תל אביב לשלב הבתים בליגת האלופות. בשלב הבתים של ליגת האלופות בישל זהבי שער אחד וכבש שלושה: צמד נגד בנפיקה ליסבון, ועוד שער בבעיטת מספרת אחורית מרשימה נגד ליון בצרפת. שער שוויון של ליון מנע מהפועל תל אביב לזכות במקום השלישי ולעבור לשחק בליגה האירופית, וקבע את הדחתה מהמפעלים האירופאים בעונה זו, אך בזכות שער זה נבחר זהבי לנבחרת המחזור השישי של ליגת האלופות. גם במשחקי הליגה המשיך זהבי לכבוש שערים חשובים, ביניהם שער ניצחון בדרבי מול מכבי תל אביב בסיבוב הראשון, ובסך הכל כבש תשעה שערי ליגה בעונה זו. זהבי בישל בעונה זו 12 שערי ליגה, ודורג במקום הראשון בטבלת מלך הבישולים. ב-25 במאי 2011, במשחקו האחרון במדי הפועל תל אביב, בישל את שער הניצחון של סלים טועמה (1–0) במשחק גמר גביע המדינה נגד מכבי חיפה, שהשלים זכייה שנייה רצופה בגביע להפועל תל אביב.\n\nבפגרת קיץ 2011 חתם זהבי בקבוצת פלרמו מהסרייה א' תמורת 2.5 מיליון אירו לחמש שנים. זהבי היה לשחקן הישראלי השני בהיסטוריה שמשחק בליגה האיטלקית, אחרי טל בנין. את הופעת הבכורה שלו במדי הקבוצה ערך ב-28 ביולי 2011 במסגרת הסיבוב השלישי של מוקדמות הליגה האירופית מול תון השווייצרית. את שערו הראשון במדי פלרמו כבש בניצחון 3–2 על קליארי במחזור הרביעי של הליגה, כאשר הבקיע בדקה הראשונה של המשחק בבעיטה לחיבורי השער ממרחק של 18 מטרים. בהמשך העונה התקשה זהבי לתפוס מקום קבוע בהרכב, ובסך הכל ערך בעונתו הראשונה בפלרמו 20 הופעות בליגה ושתי הופעות במוקדמות הליגה האירופית, בהן כבש שני שערים ובישל שלושה.\nב-26 ביולי 2012 נפצע זהבי במשחק אימון במהלך מחנה האימונים של טרום עונת 2012/2013, ובעקבות זאת החמיץ את פתיחת העונה וחזר לכושר משחק רק בחודש נובמבר. חילופי מאמנים בפלרמו פגעו במעמדו בקבוצה, וגם לאחר החלמתו מיעט זהבי לקבל דקות משחק והוא החליט לחזור לליגה הישראלית במסגרת חלון העברות של ינואר 2013.\n\nב-21 בינואר 2013 חזר זהבי לישראל, וחתם במכבי תל אביב על חוזה לשלוש וחצי שנים. מכבי שילמה לפלרמו 250 אלף אירו עבור כרטיסו, ובנוסף נקבע ש-250 אלף אירו נוספים ישולמו אם מכבי תל אביב תעפיל לשלב הבתים של ליגת האלופות במהלך חוזהו בקבוצה. את שערו הראשון במדי מכבי תל אביב כבש במשחק הבכורה שלו נגד מכבי נתניה במסגרת גביע המדינה. במשחק הדרבי הראשון מול קבוצתו לשעבר הפועל תל אביב בישל שני שערים בדרך לניצחון 4–0, וב-10 במרץ 2013 הבקיע את שער הליגה הראשון במדי מכבי תל אביב בניצחון 5–0 על בית\"ר ירושלים. בסך הכל הבקיע זהבי בעונה זו 7 שערים ב-16 משחקי ליגה והיה תוספת כוח משמעותית בדרך לזכייה באליפות של מכבי תל אביב בעונת 2012/2013.\nבמכבי תל אביב הפך זהבי לשחקן דומיננטי ומוביל ובתקופתו בקבוצה קיבע את מעמדו ככדורגלן הטוב ביותר בליגת העל. הוא זכה בשנים 2013, 2014 ו-2015 בפרס כדורגלן השנה. בטקס המצוינות בספורט של משרד התרבות והספורט, זכה בתואר ספורטאי השנה לשנת 2014 של ערוץ הספורט ודורג במקום הראשון בדירוג כדורגלני ליגת העל שנערך באתר וואלה בעונות 2013/2014, 2014/2015 ו-2015/2016.\nהגעתו של זהבי למכבי תל אביב התקבלה בצורה קשה אצל אוהדי היריבה הוותיקה הפועל תל אביב, בה רשם רגעים גדולים בעבר. זהבי מצידו עורר ביקורת, בעיקר מכיוון הפועל תל אביב, כשחגג בצורה בולטת כשכבש שער כששיחק נגדה, בתחילה בהסרת חולצה ועלייה ליציע אוהדי מכבי תל אביב ובהמשך בתנועת ירייה.\n\nבמהלך עונת 2013/2014 כבש זהבי 34 שערים ב-46 הופעות תחת המאמן פאולו סוזה וזכה עם הקבוצה באליפות שנייה ברציפות ושלישית בקריירה שלו. הוא החל לשמש כקפטן שני במכבי תל אביב ולענוד את סרט הקפטן במשחקים מהם נעדר שרן ייני. בתחילת העונה השתתף עם מכבי תל אביב במוקדמות ליגת האלופות, ואף הבקיע שער במשחק הביתי מול פ.צ. בזל, אך קבוצתו הודחה מהמפעל והעפילה לשלב הבתים של הליגה האירופית. בליגה האירופית כבש זהבי שלושה שערים ובישל שער אחד, וסייע למכבי תל אביב להעפיל לשלב 32 האחרונות מהמקום השני. בליגת העל כבש זהבי 29 שערים והוכתר למלך השערים, כשהוא שובר את שיא שערי הליגה בעונה אחת במדי מכבי תל אביב בכל הזמנים, ונמצא במקום השני בתולדות ליגת העל במספר שערים לעונה, כשהיחיד שמקדים אותו הוא חלוץ בית\"ר תל אביב ניסים אלמליח בעונת 1954/1955. בעונה זו כבש זהבי שער אחד לפחות מול כל קבוצות ליגת העל למעט בית\"ר ירושלים. במחזור ה-26 בעונה זו שיחק זהבי את אחד ממשחקיו הגדולים ביותר, כשבמשחק הדרבי נגד הפועל תל אביב הבקיע שלושער והוביל מהפך בשניות הסיום אף על פי שקבוצתו הייתה בחיסרון מספרי. לקראת סוף העונה חתם זהבי על חוזה חדש במכבי תל אביב לארבע שנים עם אופציה לשנה נוספת והגדלת סעיף היציאה מחוזהו בתמורה להעלאה בשכרו.\n\nבתחילת עונת 2014/2015 שיחק זהבי את מלוא הדקות בששת משחקי מכבי תל אביב במוקדמות ליגת האלופות והליגה האירופית מהן הודחה בסופו של דבר מכבי תל אביב. במשחקים אלו כבש זהבי פעמיים בפנדל ובישל שער אחד. במחזור החמישי של ליגת העל שבר זהבי את שיא הכיבושים הרצופים לכדורגלן בליגה הראשונה בישראל, שיא בו החזיק עד אז מוטי קקון ועמד על שער אחד לפחות בתשעה משחקי ליגה רצופים. זהבי הגדיל את השיא לשנים עשר משחקים, כשכבש במחזורים 32–36 בעונת 2013/2014 ובמחזורים 1–7 בעונת 2014/2015. המשחק השנים-עשר היה דרבי מול הפועל תל אביב ששוחק ב-3 בנובמבר 2014. כמה דקות לאחר שכבש הותקף זהבי על ידי אוהד הפועל תל אביב שפרץ למגרש. זהבי הורחק בכרטיס אדום בעקבות התקרית אך פריצה של אוהדי מכבי תל אביב למגרש בתגובה לאירועים הביאה להפסקת המשחק. בהמשך נקבעה תוצאת המשחק על ידי בית הדין של ההתאחדות על 0–0 ללא נקודות. הכרטיס האדום שקיבל זהבי גרר גם הרחקה אוטומטית ממשחקה הבא של הקבוצה שקטעה את רצף הכיבושים במשחקי קבוצתו. זהבי הוסיף לכבוש בששת המשחקים לאחר חזרתו מההרחקה וקבע שיא ישראלי, במספר כיבושים רצופים לשחקן במשחקים בהם שותף, והעמיד אותו על 17 משחקים (או 18 כולל הדרבי). רצף זה הוא השני באורכו בהיסטוריה של הכדורגל באירופה ומקדים אותו רק רצף של 21 משחקים שהשיג ליונל מסי בשנת 2013. בסך הכל כבש זהבי בשנת 2014 35 שערי ליגה, שני באירופה ושלישי בעולם כולו. לקראת סיום העונה הגיע זהבי להסכם עם מכבי תל אביב על ביטול סעיף היציאה מחוזהו תמורת העלאה בשכרו. בעונה זו זכה עם מכבי תל אביב בטרבל המקומי, עם זכייה באליפות, בגביע המדינה (פתח וכבש בניצחון 2–6 על הפועל באר שבע במשחק הגמר) ובגביע הטוטו.\n\nבקיץ 2015, לאחר עזיבת שרן ייני לוויטסה ארנהם, מונה זהבי לקפטן מכבי תל אביב. בסיבוב השלישי של מוקדמות ליגת האלופות הפסידה מכבי תל אביב במשחק הראשון שהתקיים בתל אביב בתוצאה 1–2 מול ויקטוריה פלזן. במשחק הגומלין בצ'כיה כבש זהבי צמד ומכבי תל אביב ניצחה 2–0 והעפילה לשלב הפלייאוף, בו שוב הוגרלה לשחק מול פ.צ. בזל. במשחק הראשון, שהתקיים בשווייץ, כבש זהבי צמד נוסף, כולל שער שוויון בנגיחה בדקה ה-96 שקבע את תוצאת המשחק על 2–2. גם במשחק הגומלין בבלומפילד כבש זהבי שער שוויון שהעמיד את התוצאה על 1–1, תוצאה שנשארה עד הסיום וקבעה העפלה של מכבי תל אביב לליגת האלופות. זהבי היה למלך השערים של שלב מוקדמות ליגת האלופות של עונה זו לאחר שכבש בסך הכל שבעה שערים בחמשת המשחקים בהם השתתף. בשלב הבתים כבש זהבי את שערה היחיד של קבוצתו במפעל, בפנדל בהפסד 1–3 לפורטו.\nב-21 בנובמבר 2015, כבש זהבי את שערו ה-100 בליגת העל, בניצחון החוץ 3–0 נגד הפועל חיפה. שמונה ימים לאחר מכן, ב-29 בנובמבר, כבש מול בני יהודה את שערו ה-100 במדי מכבי תל אביב בכל המסגרות. ב-27 בדצמבר כבש זהבי 4 שערים בניצחון 5–0 על עירוני קריית שמונה, הרביעייה הראשונה בקריירה. ב-11 באפריל 2016 הבקיע זהבי צמד שערים בליגה בניצחון 3–2 על בית\"ר ירושלים והעלה את מאזנו העונתי ל-31 שערים. בכך הפך לשחקן שהבקיע הכי הרבה שערים בעונה יחידה בהיסטוריה של הליגה הבכירה בישראל, תוך שבירת שיאו של ניסים אלמליח מבית\"ר תל אביב (30 שערים בעונת 1954/1955) שהחזיק מעמד 61 שנה. בסיום העונה הוביל את מכבי כקפטן לגמר גביע המדינה. את עונת השיא בקריירה שלו סיים זהבי עם 35 שערי ליגה ו-10 בישולים ב-36 הופעות.\n\nב-29 ביוני 2016 חתם זהבי בקבוצת גואנגג'ואו R&F מהליגה הסינית, ששילמה עבורו למכבי תל אביב סכום שיא לשחקן ישראלי עד אז, שמוערך בכ-8 מיליון דולר. ב-2 ביולי 2016 עלה זהבי כמחליף, הבקיע שער ובישל בהופעת הבכורה שלו, בניצחון 4–2 על שה-ג'יאג'וואנג. ב-13 ביולי 2016 כבש זהבי את כל שלושת השערים של גואנגג'ואו כשעלה כמחליף בניצחון על חביי צ'יינה פורצ'ן בשלב רבע גמר הגביע הסיני. את עונתו הראשונה בסין סיים זהבי עם שישה שערים בגביע הסיני בנוסף ל-11 שערי ליגה ב-15 הופעות.\nב-24 בינואר 2017 חתם זהבי על הארכת חוזהו בגואנגג'ואו עד לשנת 2020 כאשר שכרו הוערך בכשבעה מיליון דולר לעונה. ב-4 במרץ שיחק זהבי את משחקו הראשון בפתיחת העונה בליגה הסינית בניצחון קבוצתו 0–2 על טיאנג'ין צ'וונג'יין. ב-23 ביולי 2017, במשחק הליגה נגד יאנביאן פונדה, כבש זהבי רביעייה בניצחון 6–2. הייתה זו הרביעייה הראשונה שלו בסין והשנייה בסך הכל בקריירה. ב-29 ביולי 2017 הפך זהבי ללגיונר שכבש הכי הרבה שערים בעונה אחת, לאחר צמד מול גואנגג'ואו אוורגראנד, שהעלה את מאזן שעריו ל-20, בעוד השיא של מואנס דאבור עמד על 19 שערים בגראסהופרס ציריך. את עונת 2017 סיים כמלך השערים של הליגה עם 27 כיבושים והיה רחוק שער אחד מהשוואת שיא השערים של שחקן לעונה בליגה הסינית. ב-11 בנובמבר 2017 נבחר זהבי לשחקן העונה בליגה הסינית.\nלאחר שבספטמבר הציעה שאנגחאי שנחווה לרכוש את זהבי בסכום של 25 מיליון דולר, ולקראת תחילת העונה החדשה, האריך זהבי בפברואר 2018 את חוזהו בגואנגג'ואו לשלוש שנים נוספות בסכום שמוערך בין 10 ל-12 מיליון דולר לעונה. ב-2 במרץ 2018, במחזור הפתיחה של הליגה הסינית, כבש זהבי שלושער ובישל שער נוסף בניצחון החוץ 5–4 על האלופה גואנגג'ואו אוורגראנד, ובסך הכל כבש בעונה זו 20 שערי ליגה.\nב-16 ביולי 2019 כבש זהבי צמד שערים אשר קיבעו אותו לכובש הישראלי המצטיין בהיסטוריה עם 207 שערי ליגה. ב-14 בספטמבר 2019 כבש זהבי צמד שערים בניצחון 2–1 על טיינג'ין קואנג'יאן, כולל שער ניצחון בדקה ה-90 בבעיטת רבונה. את העונה סיים כמלך השערים עם 29 כיבושים, הישג שיא בליגה. ב-5 באוגוסט 2020 כבש את שערו המאה בסין במהלך משחק ליגה נגד חנאן ג׳יאניה.\n\nבתאריך 20 בספטמבר 2020 חתם לשנתיים במועדון ההולנדי פ.ס.וו. איינדהובן.\nאת הופעת הבכורה ערך ב-1 באוקטובר בשלב הפלייאוף של הליגה האירופית בניצחון 0–2 על רוזנבורג השוודית, זהבי כבש את השער הראשון ובישל את השני והקבוצה העפילה לשלב הבתים. את הופעת הבכורה בליגת העל ההולנדית, ערך ב-4 באוקטובר בניצחון 0–2 של קבוצתו על פורטונה סיטארד כאשר זהבי מבשל את השער הראשון. ב-1 בנובמבר כבש גם שער בכורה בליגה בניצחון 0–4 על דן האג.\nב-21 ביולי 2021 במסגרת מוקדמות ליגת האלופות, זהבי כבש שלושער ובישל, במשחק בו קבוצתו ההולנדית ניצחה 5–1 את גלאטסראיי הטורקית.\nבמרץ 2022, זהבי נבחר על-ידי UEFA כ\"שחקן השבוע\" של שמינית-הגמר בליגה האזורית – לאחר שכבש צמד בחוץ מול פ.צ. קופנהגן הדנית, במשחק הגומלין אותו ניצחה קבוצתו 0–4. ב-14 באפריל 2022 במסגרת רבע-גמר הליגה האזורית, זהבי כבש את שערה היחידי של קבוצתו מול לסטר סיטי האנגלית, מבישול של מריו גצה, כשקבוצתו מפסידה בתוצאה 1–2 הכוללת את צמד המשחקים ביניהן.\nב-11 במאי 2022 שיחק את משחקו האחרון ב-פ.ס.וו בניצחון 2–3 על ניימכן בליגה ההולנדית, בו הוא גם כבש, ולאחר מכן סיים את חוזהו בקבוצה והפך לשחקן חופשי.\n\nבפני זהבי עמדו שתי הצעות, האחת מקבוצת בוטפוגו הברזילאית והשנייה ממכבי תל אביב מליגת העל. לאחר התלבטות ארוכה חתם על חוזה לשתי עונות במכבי תמורת שכר של מיליון יורו לעונה.\nב-4 באוגוסט 2022 כבש בבכורה המחודשת שלו בקבוצה, כאשר עלה כמחליף במשחק מוקדמות הליגה האזורית בחוץ מול אריס סלוניקי היוונית, שהסתיים בניצחון קבוצתו בתוצאה 0–2.\nב-29 באוגוסט 2022 זהבי שיחק לראשונה מאז החזרה במשחק ליגה במחזור השני מול הפועל חדרה, במשחק הוא כבש את השער הראשון ולאחר מכן בישל שער נוסף, המשחק הסתיים בתוצאה 6–0 לקבוצתו.\nב-17 בספטמבר 2022 הגיע זהבי ל-100 שערי ליגה במדי מכבי תל אביב, כאשר כבש בפנדל מול בית\"ר ירושלים במשחק שהסתיים בתוצאה 4–0 למכבי תל אביב.\nב-26 בספטמבר 2023 הפך זהבי למלך שערי הדרבי בכל הזמנים, לאחר שכבש את שערו ה-12 במשחקים בין הפועל תל אביב למכבי תל אביב.\n\nב-20 באוגוסט 2008 ערך את הופעתו היחידה במדי נבחרת ישראל הצעירה עד גיל 21, במשחק ידידות בו נכנס כמחליף במחצית השנייה מול בלארוס הצעירה שהסתיים בניצחון ביתי 0–1 לזכות ישראל.\nב-2 בספטמבר 2010 ערך זהבי את הופעת הבכורה שלו במדי נבחרת ישראל הבוגרת, במשחק מול נבחרת מלטה באצטדיון רמת גן במסגרת מוקדמות יורו 2012, ובסך הכל שותף בחמישה משחקים במהלך קמפיין זה.\nגם במסגרת מוקדמות מונדיאל 2014 שותף בחמישה משחקים, וב-10 בספטמבר 2013 כבש את שער הבכורה שלו בנבחרת, בהפסד 1–3 לנבחרת רוסיה. בקמפיין זה אימן את הנבחרת מאמנו לשעבר בהפועל תל אביב אלי גוטמן. בקמפיין הבא, מוקדמות יורו 2016, כבר תפס זהבי מקום של קבע בהרכב הנבחרת. בנוסף לשער ושני בישולים מול נבחרת אנדורה, זהבי בישל פעמיים וכבש שער אחד בניצחון 3–0 מול נבחרת בוסניה והרצגובינה.\nלקראת קמפיין מוקדמות מונדיאל 2018 מונה זהבי לקפטן הנבחרת. ב-2 בספטמבר 2017 הושעה מהנבחרת לאחר שזרק את סרט הקפטן במהלך משחק באצטדיון סמי עופר מול נבחרת מקדוניה, לאחר שספג קריאות בוז וקללות מהקהל הישראלי. למחרת הודיע זהבי על פרישתו מנבחרת ישראל. באוגוסט 2018 שב לנבחרת לאחר שהתנצל על המקרה.\nב-24 במרץ 2019 כבש זהבי שלושער ראשון בנבחרת, בניצחון הביתי 4–2 על נבחרת אוסטריה במסגרת מוקדמות יורו 2020 וזאת לאחר שאוסטריה כבר הובילה 0–1 משער בדקות הראשונות. זהבי זכה לציון הנדיר 10 הן ב\"ידיעות אחרונות\" והן ב\"מעריב השבוע\" על ביצועיו במשחק זה. ב-7 ביוני 2019 כבש זהבי שלושער נוסף ברצף, בניצחון החוץ 3–0 על נבחרת לטביה במוקדמות יורו 2020 ובכך שבר את שיא ההבקעות של הנבחרת בטורניר מוקדמות, שעמד על שישה שערים. וכן הפך לשחקן הראשון מאז שייע פייגנבוים שכובש שני שלושערים ברציפות במדי נבחרת ישראל. בסך הכל כבש זהבי 11 שערים במוקדמות יורו 2020 ונכלל בנבחרת הטורניר של אופ\"א.\nב-14 באוקטובר 2020 כבש שלושער נוסף, הפעם במשחק החוץ נגד נבחרת סלובקיה במסגרת ליגת האומות 2020/2021, והוביל את הנבחרת לניצחון 3–2 לאחר פיגור 0–2 במחצית המשחק. בכך הפך זהבי לראשון בנבחרת ישראל שהבקיע שלושער שלוש פעמים.\nב-1 בספטמבר 2021 במוקדמות מונדיאל 2022 כבש זהבי שלושער רביעי בנבחרת (הראשון שעושה זאת בישראל), במשחק חוץ מול איי פארו בו ישראל ניצחה 4–0. שלושה ימים לאחר מכן כבש צמד מול אוסטריה במשחק ביתי בו ישראל ניצחה 5–2.\nב-12 באוקטובר 2021 במוקדמות מונדיאל 2022 במשחק מול מולדובה, כבש זהבי את שערו ה-33 בנבחרת ובכך התמקם במקום הראשון ברשימת כובשי השערים בנבחרת ישראל בכל הזמנים. הוא עקף את השיא הקודם שהיה שייך למרדכי שפיגלר (32 שערים) וחגג את שערו במחווה לשפיגלר כאשר הניף את ידו באותה התנועה שבה חגג שפיגלר את שערו במונדיאל 1970.\nבמרץ 2023 כתב זהבי בפוסט באינסטגרם כי הוא החליט לא להשתתף יותר במשחקי הנבחרת. זהבי כתב שהוא \"נדחק החוצה\" מהנבחרת ושההחלטה התקבלה לאחר שלא אושר לו לישון בחדר מלון לבד בלילות שלפני משחקים. בתגובה טענו יוסי בניון ואלון חזן שההחלטה לא לשתף את זהבי בסגל הנבחרת התקבלה כיוון שהוא לא הסכים להחלטותיהם המקצועיות. באוקטובר 2023, ובעיצומה של מלחמת חרבות ברזל, הודיעה הנבחרת כי זהבי יחזור לסגל לקראת ארבעת המשחקים שנותרו לנבחרת בסיום קמפיין מוקדמות יורו 2024 ושישוחקו בתוך עשרה ימים, זאת לאחר שיחה שקיים עם בניון.\n\nזהבי התחיל את דרכו כחלוץ במחלקת הנוער של הפועל תל אביב, ובתחילת הקריירה המקצועית שיחק גם כקשר התקפי מאחורי החלוץ וכשחקן אגף. בעונת 2009/2010 הסיט המאמן אלי גוטמן את זהבי לעמדת קשר מרכזי בסגנון \"50/50\", שעוזר בהנעת הכדור ותומך גם בהגנה וגם בהתקפה. במקביל המשיך זהבי לשחק לעיתים בכל עמדות הקישור, ובמשחק אחד אף שימש כמגן ימני. כשעבר מפלרמו למכבי תל אביב, חזר זהבי לשחק בתפקידים קדמיים יותר, תחילה כקשר התקפי, ובהמשך, תחת הדרכתו של מאמנו באותה עת פאולו סוזה, החל לשחק גם בתור שחקן כנף וחלוץ. זהבי התבסס בעמדה זו ולמעשה משחק כ\"חלוץ מדומה\" – כזה שעוזר לקישור ההתקפי וגם משמש כחלוץ החוד. מאפיינים בולטים במשחק שלו הם סיומת חזקה מול השער, משחק \"בנגיעה אחת\" ותנועה ללא כדור, דבר המאפשר לו להתפנות משטחים צפופים ולהתמקם בעמדה מיטבית לקבלת הכדור.\nבנוסף לכך, ערן זהבי נקרא על ידי רבים \"הווינר הגדול של הכדורגל הישראלי\" בעקבות שערי ההכרעה הרבים שכבש לזכות קבוצותיו. דוגמאות בולטות הן משחק האליפות של הפועל תל אביב, משחקה של מכבי תל אביב נגד פ.צ. בזל במוקדמות ליגת האלופות, הניצחון על בית\"ר ירושלים בפלייאוף העליון של עונת 2015/16, בו שבר את שיא הכיבושים של שחקן יחיד לעונה, ומשחק הדרבי בו ניצחה מכבי תל אביב 3–2 לאחר שלושער שלו.\n\nזהבי נולד וגדל בראשון לציון. אביו אילן זהבי איש עסקים שעלה לישראל בצעירותו מצרפת. אמו אתי זהבי היא ספרית בת לעולים ממרוקו. בילדותו התגרשו הוריו, והקשר עם אביו נותק. מחזיק גם בדרכון צרפתי דרך אביו, מה שמסייע לשחק כבוסמן בפאלרמו ובפסוו.\nשירת בצה\"ל על תקן ספורטאי מצטיין.\nביוני 2012 נישא לבת זוגו הישראלית שי לוי. ב-2013 נולד בנם הבכור, וב-2015 נולדו להם בנות-תאומות. מתגורר בסביון.\nבמאי 2021, בעודו נמצא עם קבוצתו ההולנדית PSV איינדהובן, עברו אשתו ושלושת ילדיו שוד אלים בביתם באמסטרדם שבהולנד. כחצי שנה לאחר מכן, שוב פרצו גנבים לבית המשפחה באמסטרדם, בעוד זהבי ומשפחתו שהו בבית הבראה בדובאי. למרות המקרים הטראומטיים, המשיך זהבי לשחק בקבוצה עד לתום העונה בליגה ההולנדית, אך האירועים הללו נחשבים כמכריעים מבין אלה שהובילו להחלטתו לעזוב את הולנד בסיום העונה ולחזור לישראל וכן לליגה הישראלית.\n\nהפועל תל אביב\nאליפות (1): 2009/2010\nגביע המדינה (2): 2009/2010, 2010/2011\nמכבי תל אביב\nאליפות (4): 2012/2013, 2013/2014, 2014/2015, 2023/2024\nגביע המדינה (1): 2014/2015\nגביע הטוטו (2): 2014/2015 2023/2024\nאלוף האלופים (1): 2024\nפ.ס.וו. איינדהובן\nמגן יוהאן קרויף: 2021\nהגביע ההולנדי: 2021/2022\nתארים אישיים\nכדורגלן העונה בישראל (3): 2013/2014, 2014/2015, 2023/2024\nמלך השערים של ליגת העל (4): 2013/2014, 2014/2015, 2015/2016, 2023/2024\nמלך הבישולים של ליגת העל: 2010/2011\nמלך השערים של ליגת העל הסינית: 2017, 2019\nכדורגלן העונה בסין : 2017\nכדורגלן השנה בטקס המצוינות בספורט (3): 2013, 2014, 2015\nבדצמבר 2015 זכה בפרס הספורט הישראלי מטעם משרד התרבות והספורט על הצטיינות בתחומו\nכדורגלן החודש בליגה ההולנדית: מרץ 2022\n\nשיא שערים בעונה אחת בליגה הבכירה בישראל – 35 (עונת 2015/2016)\nשיא שערים בעונה אחת בליגה הסינית בכל הזמנים – 29 שערים (עונת 2019)\nשיא ישראלי למשחקים רצופים של קבוצתו בהם כבש – 11\nשיא ישראלי למשחקים רצופים בהם שיחק וכבש – 17\nמלך השערים של גואנגג'ואו R&F בכל הזמנים (בכל המסגרות) – 103\nהשחקן הישראלי עם הכי הרבה שערים בגביעי אירופה – 47\nמלך השערים של הדרבי של תל אביב – 14\nמלך השערים של מכבי תל אביב בגביעי אירופה – 28\nשיא ההבקעות של שחקן נבחרת ישראל בטורניר מוקדמות – 11\nהשחקן הישראלי עם הכי הרבה שערי ליגה – 292\nהשחק הישראלי עם הכי הרבה שערים בכל המסגרות 422\n\nמעודכן ל-30 במאי 2024\n\nכולל סופר קאפ.\nשער במשחק דרבי שתוצאתו בוטלה לא נחשב.\n\nמעודכן ל-31 במרץ 2024\n\nאורן יוסיפוביץ, זהבי - סיפורו של ווינר, משכל (ידיעות ספרים), 2017\n\n ערן זהבי, ברשת החברתית אינסטגרם\nערן זהבי, באתר ההתאחדות לכדורגל בישראל\nערן זהבי, באתר Transfermarkt\nערן זהבי, באתר Soccerway\nערן זהבי, באתר BDFutbol\nערן זהבי, באתר WorldFootball.net\nערן זהבי, באתר National Football Teams\nערן זהבי, באתר FootballDatabase.eu\nערן זהבי, באתר ESPN\nניר וולף, שלמה חסיד, ערן זהבי: \"מונדיאל? זו תהיה סנסציה\", באתר ישראל היום, 14 באפריל 2021\n  נדב צנציפר, \"בשוד הראשון תפסו אותנו לא מוכנים. ואז הגיע השוד השני. עכשיו כל צלצול בדלת זה דרמה\", באתר \"ידיעות אחרונות\", 24 בדצמבר 2021\nגידי ליפקין, ‏זוארץ ינסה לגשר בין נבחרת ישראל לערן זהבי, באתר ONE‏, 24 בינואר 2023",
    "pageid": 772920
  },
  {
    "title": "צ'כיה",
    "extract": "צֶ'כְיָה, או בשמה הרשמי: הָרֶפּוּבְּלִיקָה הַצֵּ'כִית (צ'כית: Česká republika, ‏‏?‏), היא מדינה במרכז אירופה – ללא מוצא לים. היא גובלת בצפונה בפולין, במערבה בגרמניה, בדרומה באוסטריה ובמזרחה עם סלובקיה. היא מורכבת משני אזורים עתיקים בשם בוהמיה ומוראביה וחלקים מאזור שלזיה. בירתה של המדינה, והעיר הגדולה ביותר בה, היא פראג. במרץ 1999 הצטרפה הרפובליקה הצ'כית לברית נאט\"ו ובמאי 2004 הפכה לחברה באיחוד האירופי.\nבשטחה של צ'כיה התקיימו בימי הביניים הממלכות הסלאביות של בוהמיה ומוראביה. לאחר מכן הייתה נתונה לשלטון בית הבסבורג, והיוותה חלק מן האימפריה הרומית הקדושה ומאוחר יותר מן האימפריה האוסטרו-הונגרית. אחרי מלחמת העולם הראשונה השתחררה מהשלטון האוסטרי ויחד עם סלובקיה, שכנתה ממזרח, הייתה למדינה פדרטיבית עצמאית שנקראה צ'כוסלובקיה, אשר בה הייתה צ'כיה הרכיב הדומיננטי. במלחמת העולם השנייה נכבשה בידי גרמניה הנאצית. לאחר המלחמה הפכה שוב לחלק מצ'כוסלובקיה, שבה כוּנן משטר סוציאליסטי הנתון לשליטתה של ברית המועצות. ב-1989, בעקבות קריסת ברית המועצות, נפל המשטר הקומוניסטי בצ'כוסלובקיה, וכעבור זמן קצר התפרקה המדינה בהסכמה לשני מרכיביה, צ'כיה וסלובקיה, שהפכו למדינות עצמאיות ב-1993. בצ'כיה מתקיים משטר דמוקרטי פרלמנטרי יציב. כלכלתה היא כלכלת שוק חופשי מפותחת, מהמצליחות שבין מדינות הגוש הקומוניסטי לשעבר.\nאוכלוסיית צ'כיה הומוגנית למדי, וברובה הגדול מורכבת מבני העם הצ'כי, עם סלאבי מערבי, הדובר את השפה הצ'כית.",
    "pageid": 13491
  },
  {
    "title": "קומוניזם",
    "extract": "קוֹמוּנִיזְם (לפי האקדמיה ללשון: שֻׁתְּפָנוּת) הוא קבוצה של שיטות  כלכליות-חברתיות בהן כל מוצרי ההון (ובפרט, אמצעי הייצור) נמצאים בבעלות משותפת של החברה, תוך שמירה על שוויון כלכלי וחברתי. מונח זה הפך לנפוץ בזכות פרסום המניפסט הקומוניסטי מאת קרל מרקס ופרידריך אנגלס שם תואר הקומוניזם כשלב הבא בהתפתחות החברה האנושית ובו יפתרו מצוקות האדם והחברה שנגרמו, לתפיסתם, על ידי השיטה הקפיטליסטית ותפיסה שונה של זכויות האדם.",
    "pageid": 6374
  },
  {
    "title": "ראש גדול - דמויות",
    "extract": "בדף זה מובא תיאור הדמויות בסדרת הטלוויזיה הישראלית \"ראש גדול\".",
    "pageid": 1472632
  },
  {
    "title": "רוג'ר פדרר",
    "extract": "רוג'ר פדרר (בגרמנית: Roger Federer;‏ נולד ב-8 באוגוסט 1981 בבזל) הוא טניסאי עבר שווייצרי. נחשב לאחד הטניסאים הטובים בכל הזמנים. פדרר דורג במקום הראשון בעולם במשך 237 שבועות ברציפות בין השנים 2004–2008 (ראשון בכל הזמנים), ובסך הכל דורג במקום הראשון בעולם במשך 310 שבועות (שני בכל הזמנים).\nפדרר זכה ב-20 תוארי גראנד סלאם (שלישי בכל הזמנים), ובסך הכל זכה ב-103 תארים בסבב העולמי ליחידים (שני בכל הזמנים), ובשמונה תארים בזוגות. כמו כן, פדרר הוא שיאן כל הזמנים במספר הזכיות בטורניר וימבלדון לגברים יחידים, עם שמונה זכיות במספר.\nב-15 בספטמבר 2022, הודיע פדרר על פרישתו מטניס מקצועני.",
    "pageid": 42635
  },
  {
    "title": "רווחי מושתהא",
    "extract": "רַווחי מושתהא (בערבית: روحي مشتهى, בתעתיק מדויק: רוחי משתהא; נולד ב-1959) הוא בכיר בארגון הטרור חמאס. חבר הלשכה המדינית של הארגון בעזה וממייסדי הזרוע הצבאית של חמאס.",
    "pageid": 2277930
  },
  {
    "title": "שבע ברכות",
    "extract": "שבע ברכות (מכונות גם ברכות נישואים או ברכת חתנים) הן ברכות הנאמרות בטקס חופה וקידושין ובשבעת ימי המשתה שלאחר החתונה. הברכות נאמרות על כוס יין.\nבמשך שבעה ימים לאחר החתונה, המכונים \"שבעת ימי המשתה\", נהוג לערוך סעודה בכל יום לכבוד החתן והכלה. מכיוון שסעודות אלו מסתיימות באמירת \"שבע ברכות\", נהוג לכנות גם את הסעודות עצמן בשם זה. הברכות נאמרות בסוף הסעודה, לאחר ברכת המזון.\nמקורן של הלכות שבע ברכות בתלמוד בבלי, מסכת כתובות, דף ז', עמוד ב'.",
    "pageid": 107338
  },
  {
    "title": "שונות",
    "extract": "בתורת ההסתברות וסטטיסטיקה, שׁוֹנוּת (סימון: \n  \n    \n      \n        Var\n        ⁡\n        (\n        X\n        )\n      \n    \n    {\\displaystyle \\operatorname {Var} (X)}\n  \n מהמילה האנגלית Variance) היא מדד לפיזור ערכים באוכלוסייה נתונה ביחס לתוחלת שלה. מושג זה הוצג לראשונה על ידי רונלד פישר בשנת 1918.\nבאופן אינטואיטיבי, השונות היא המרחק (הריבועי) הממוצע של כל ערך, מהממוצע של כל הערכים. כלומר, אם השונות שווה אפס, כל הערכים זהים. ככל שהערך השונות עולה, כך הערכים \"מפוזרים\" יותר. מכיוון שהשונות מודדת מרחק, ערכה תמיד יהיה אי-שלילי.\nהשונות מוגדרת עבור משתנה רציף ועבור משתנה בדיד, וניתן לחשב אותה באופן תאורטי מפונקציית ההסתברות או לחשב אותה ביחס לאוכלוסייה או למדגם נתונים. יש התפלגויות (כגון התפלגות קושי) שהתוחלת שלהן אינה מוגדרת; וכאלה שהתוחלת שלהן מוגדרת, אבל השונות אינה מוגדרת.\nהיות שיחידות השונות הן ריבוע יחידות האוכלוסייה, דבר המקשה על השוואת גדלים, נעשה שימוש גם במושג סטיית תקן, השווה לשורש השונות, ומציג את הפיזור הממוצע ביחידות המקוריות.",
    "pageid": 28718
  },
  {
    "title": "שחר טבוך",
    "extract": "שחר טבוך (נולד ב-18 במרץ 1999) הוא שחקן, זמר ומנחה ישראלי.",
    "pageid": 1812513
  },
  {
    "title": "שיר של אש ושל קרח",
    "extract": "שיר של אש ושל קרח (באנגלית:\"A Song of Ice and Fire\" מוכרת גם בקיצור \"ASOIAF\" או \"ששאוש\"ק\") היא סדרה של ספרי פנטזיה אפיים מאת הסופר והתסריטאי האמריקאי ג'ורג' ר. ר. מרטין. מרטין החל לכתוב את הספר הראשון בסדרה, משחקי הכס, בשנת 1991 והוא יצא לאור ב-1996. מרטין תכנן במקור את הסדרה כטרילוגיה, אולם עם התפתחות תהליך הכתיבה, הוא הרחיב את העלילה ואת הדמויות ובהתאם שינה את תחזיותיו על מספר הספרים הסופי של הסדרה ל-4, 6 ולבסוף 7 ספרים מתוכננים. מרטין פרסם נכון ל-2024 חמישה מתוך שבעת הספרים המתוכננים. הכרך החמישי והאחרון בסדרה נכון לעכשיו, \"ריקוד עם דרקונים\", יצא לאור בשנת 2011, שש שנים אחרי פרסומו של קודמו, \"משתה לעורבים\". החל מ-2011, מרטין מעדכן בבלוג שלו ובפורומים וכנסים שונים על תהליך הכתיבה של הכרך השישי, שכותרתו \"רוחות החורף\", ואף חשף מספר פרקים בכנסים ובבלוג שלו. לאחר שספרו \"רוחות\" יצא, מרטין מתכנן לכתוב ספר שביעי בסדרה ששמו העתידי הוא \"חלום האביב\".\nעלילת הסיפור של סדרת \"שיר של קרח ואש\" מתרחשת ביבשות הבדיוניות אסוס במזרח ו-ווסטרוז במערב, אשר ים צר מפריד בינן. הסדרה עוקבת אחר שלושה סיפורים עיקריים השזורים זה בזה: מלחמת ירושה בין כמה משפחות אצולה על השליטה בווסטרוז עקב מותו של המלך, האיום הגובר והולך של \"האחרים\" העל-טבעיים באזור השממה הצפוני של ווסטרוז מעבר לחומה הגדולה לפלוש לווסטרוז, וסיפורה של דאינריז (דאני) טארגאריין, בתו הגולה של המלך הקודם שהודח במהלך מרד, החיה בחשאי באסוס ומתכננת להשיג מחדש את השליטה על ווסטרוז. נקודת המבט של כל פרק בסיפור מוצגת מהפרספקטיבה של דמות שונה. מגוון הדמויות שמציגות פרק מנקודת המבט שלהן גדל מתשע דמויות בספר הראשון, ל-31 דמויות עד הספר החמישי.\nההשראה של מרטין לכתיבה של \"שיר של אש ושל קרח\" הייתה מלחמות הירושה בין משפחות האצולה האנגליות בית לנקסטר ובית יורק במאה ה-15, שנודעו בשם \"מלחמות השושנים\" והרומנים ההיסטוריים \"המלכים הארורים\", שעוקבים אחר מאבקי השליטה במונרכיה הצרפתית במאה ה-14 מאת הסופר הצרפתי מוריס דרואון. \"שיר של קרח ואש\" זכתה לשבחים על הצגת דמויות של נשים מובילות ומשמעותיות לסיפור באופן אמין, והצגת דת ואמונה באופן מורכב ומפורט, כמו גם על הריאליזם של הספרים. נקודות המבט המרובות בספר מבלבלות את הקורא ולא מניחות לו לדעת מהם סיכויי ההישרדות של הדמויות. מרטין משתמש באמצעי זה של נרטיבים מרובים כדי להציג את הדמויות שלו באופן מורכב, כך שדמות \"רעה\" בפרק מסוים הופכת לכזו שהקורא מזדהה איתה ועם כאבה בפרק הבא. בתוך העולם המעורפל לעיתים מוסרית של \"שיר של קרח ואש\", מתעוררות לעיתים קרובות שאלות הנוגעות לנאמנות, גאווה, מיניות אנושית, אדיקות, ומוסריותה של האלימות.\nנכון לאפריל 2019, הספרים מכרו למעלה מ-90 מיליון עותקים ברחבי העולם, לאחר שתורגמו ל-47 שפות החל מינואר 2017. הכרך הרביעי והחמישי הגיעו לראש רשימות רבי המכר של הניו יורק טיימס עם פרסומם. בין היצירות הנגזרות הרבות שנוצרו בעולם של \"שיר של אש וקרח\" ניתן למצוא מספר נובלות מקדימות, סדרת טלוויזיה, עיבוד קומיקס וכמה משחקי קלפים, משחק לוח ומשחקי וידאו. סדרת הטלוויזיה שרצה במשך 8 עונות בין 2011 ל-2019, זכתה בפרסים רבים לרבות 4 זכיות בפרס אמי לסדרת הדרמה הטובה ביותר (2015, 2016, 2018, 2019) ונתוני צפייה שוברי שיאים, אשר תרמו לעלייה בפופולריות של הספרים ועלייה משמעותית בקצב המכירה שלהם.",
    "pageid": 17685
  },
  {
    "title": "שלי דובאל",
    "extract": "שלי אלקסיס דובאל (באנגלית: Shelley Alexis Duvall;‏ 7 ביולי 1949 – 11 ביולי 2024) הייתה שחקנית, מפיקה, תסריטאית וזמרת אמריקאית. היא התחילה את הקריירה במספר סרטים של רוברט אלטמן בשנות ה-70, כולל \"Brewster McCloud\"‏ (1970), \"הקלפן והיצאנית\" (1971), \"Thieves Like Us\"‏ (1974), \"נאשוויל\" (1975), ו-\"3 Women\" (1977), עבורו זכתה בפרס השחקנית הטובה ביותר בפסטיבל קאן, במועמדות לפרסי BAFTA, ובמועמדות לפרס אמי עבור תוכניות ילדים שהפיקה. היא השתתפה, בין השאר, בסרט \"הרומן שלי עם אנני\" (1977), וכיכבה בסרטים \"פופאי\" (1980) ו\"הניצוץ\" (1980).",
    "pageid": 1366111
  },
  {
    "title": "תת-אלוף",
    "extract": "",
    "pageid": 140671
  },
  {
    "title": "אדם",
    "extract": "אדם או אדם נבון (שם מדעי: Homo sapiens, בלטינית: \"הומו\" – אדם, \"סָפִּיֶינס\" – חושב או תבוני) על פי ההגדרה המדעית הביולוגית, הוא מין של יונק במשפחת ההומינידיים, והמין היחיד שנותר כיום בתת-השבט הומינינים. כל בני-האדם בני-ימינו, וכן בני אדם בעבר אשר היו זהים מבחינה אנטומית לבני אדם בני-ימינו, מסווגים לתת-מין אדם נבון מודרני (Homo sapiens sapiens). סיווג זה נועד להבדילם ממינים נכחדים קרובים אך שונים באנטומיה שלהם, כמו האדם הניאנדרטלי, שמסווג כתת-מין נפרד בתוך המין \"אדם נבון\" או כמין נפרד בסוג אדם (Homo). האדם הנבון המודרני נחשב לתת-המין היחיד ששרד עד ימינו מבין תת-המינים של הומו ספיינס, מבין הסוג הומו ומבין תת-השבט הומינינים.\nהאדם ייחודי בעולם החי במוחו הגדול (יחסית לגודל גופו) יותר מכל בעלי החיים: גדול פי שלושה בערך אפילו ממוחות קופי האדם הקרובים אליו ביותר, שימפנזה וגורילה. האדם נבדל מהם גם בהליכתו הזקופה על שתי גפיו האחוריות, בהתאמת זרועותיו ואצבעות ידיו לשימוש מתקדם בכלים, וביכולת הדיבור שלו. הוא מאכלס מגוון עשיר של בתי גידול יבשתיים, יותר מכל בעל חיים אחר, ומשנה את בתי הגידול שלו כך שיתאימו לצרכיו ולמחייתו, ובכך נחשב למין מהנדס סביבה. הוא מתאפיין בתודעה ובהכרה מפותחות, ביכולתו המתקדמת להמציא ולהשתמש באומנות, בטכנולוגיה, במדע, בסמלים מופשטים דוגמת אלו המשמשים בשפה ובכתב, ברעיונות, בדמיונות, באידאולוגיות ובמוסדות חברתיים מורכבים.\nלאדם יש גם את היכולת לרפלקציה עצמית, דהיינו יכולת התבוננות פנימית וניתוח עצמי.\nהאדם נפוץ כיום בכל יבשות כדור הארץ, והוא חי דרך קבע בכולן למעט באנטארקטיקה.\nבני אדם מודרניים התפתחו לראשונה ביבשת אפריקה לפני כ-200 אלף שנה, ולאחר מכן החלו להתפשט בהדרגה לשאר יבשות העולם הישן, ולאחר מכן גם לאמריקה, תוך החלפה והטמעה של אוכלוסיות אדם קדומות יותר שחיו במזרח התיכון, באירופה ובאסיה. לאורך מרבית הפרהיסטוריה הם חיו כציידים-לקטים, ורק לפני כעשרת אלפי שנים החלו לביית צמחים ובעלי חיים בהיקף נרחב לצורך חקלאות. לפני כחמשת אלפי שנים לכל היותר פיתחו לראשונה כתב, והחלו לתעד את ההיסטוריה שלהם. במאות השנים האחרונות, אפשרו המהפכה התעשייתית וחידושי המדע גידול מהיר באוכלוסיית האנושות, והיא מונה כיום כ-8 מיליארד נפש.",
    "pageid": 697376
  },
  {
    "title": "אולימפיאדת טוקיו (2020)",
    "extract": "משחקי הקיץ האולימפיים של 2020 היו המשחקים האולימפיים ה-32 בעת החדשה. הם החלו ב-23 ביולי 2021 והסתיימו ב-8 באוגוסט 2021. בהתאם להחלטת הוועד האולימפי הבין-לאומי, שהתקבלה בכינוס ה-125 של הוועד, בבואנוס איירס בשנת 2013, המשחקים נערכים בטוקיו, בירת יפן, שמארחת את האולימפיאדה בפעם השנייה בתולדותיה, אחרי שאירחה את המשחקים האולימפיים בשנת 1964. סה\"כ 205 מדינות השתתפו במשחקים. טוקיו אירחה גם את המשחקים הפראלימפיים של 2020.\nלאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים בשנה מקיץ 2020 לקיץ 2021. עם זאת, הוחלט כי לא יהיה שינוי בשם המשחקים. הוועדה המארגנת עדכנה במהלך כינוס הוועד האולימפי ה-136 שנערך באופן מקוון כי היא הבטיחה את השימוש בכלל המתקנים עבור המשחקים שנדחו, ופרסמה את לוח הזמנים החדש של התחרויות.\nבשונה מתחרויות קודמות התנהלה האולימפיאדה באופן שונה כתוצאה ממשבר הקורונה, הספורטאים חויבו להוריד אפליקציית מעקב מטעם הממשלה ולא הורשו לבקר באתרי תיירות, על המלווים נאסר לשיר ולעודד (מה שבפועל לא קרה). הוועדה המארגנת של המשחקים החליטה במרץ 2021 כי לא תתאפשר כניסה של צופים ממדינות זרות לתחרויות. ב-8 ביולי 2021, הוחלט שהמשחקים יתקיימו ללא קהל.\n93 משלחות זכו באולימפיאדה זו לפחות במדליה אחת, יותר מדינות מאשר בכל האולימפיאדות שקדמו לה בהיסטוריה.",
    "pageid": 1132916
  },
  {
    "title": "ג'ורג' ווקר בוש",
    "extract": "ג'ורג' ווקר בוש (באנגלית: ‏‏?‏; נולד ב-6 ביולי 1946) הוא פוליטיקאי ואיש עסקים אמריקאי, שכיהן כנשיאהּ ה-43 של ארצות הברית בשנים 2001–2009.\nבוש נולד בקונטיקט וגדל בטקסס. אביו, ג'ורג' הרברט ווקר בוש, כיהן כנשיאהּ ה־41 של ארצות הברית במשך קדנציה אחת וכסגן הנשיא במשך 2 קדנציות רצופות. ב-1994 נבחר לראשונה לתפקיד פוליטי, כמושל טקסס.\nבשנת 2000 נבחר בוש בבחירות לנשיאות לאחר שבועות שבהם התגלעו מחלוקת וחוסר ודאות לגבי תוצאות ההצבעה בפלורידה, שהסתיימו בסופו של דבר באמצעות פסיקה על חודו של קול בבית המשפט העליון. בחירות אלה היו הפעם הראשונה מאז 1888 שבהן נבחר נשיא ללא רוב של קולות הבוחרים אלא בהכרעת חבר האלקטורים.\nבוש הבטיח במערכת הבחירות לעסוק בעיקר בנושאי פנים, ועל כן כבר בראשית כהונתו הוביל רפורמה של קיצוץ מסים. פיגועי 11 בספטמבר גרמו לשינוי בסדרי העדיפויות של ממשלו, ומרכז הכובד של כהונתו התמקד במלחמה העולמית בטרור. בוש גיבש קואליציות בינלאומיות בראשות ארצות הברית שכוחותיהן הצבאיים כבשו את אפגניסטן ועיראק. כוחות אלה נשארו בשתי המדינות עד אחרי סיום כהונתו של בוש, ובמהלך העת הזו ספגו אבדות כבדות במאבקם נגד כוחות גרילה מקומיים. על הקדנציה השנייה של בוש העיבו בעיקר טיפול הממשל בהוריקן קתרינה, שספג ביקורת רבה, והמשבר הכלכלי העולמי שפרץ לקראת סופה.",
    "pageid": 1914
  },
  {
    "title": "גלריית דגלי מדינות העולם",
    "extract": "גלריית דגלי מדינות העולם:\n\nא • ב • ג • ד • ה • ו • ז • ח • ט • י • כ • ל • מ • נ • ס • ע • פ • צ • ק • ר • ש • ת  מדינות עצמאיות שאינן מוכרות או שנויות במחלוקת",
    "pageid": 1094082
  },
  {
    "title": "דור הררי",
    "extract": "דור הררי (נולד ב-31 במרץ 1989) הוא שחקן וזמר ישראלי.",
    "pageid": 1994934
  },
  {
    "title": "זינדין זידאן",
    "extract": "זינדין יזיד זידאן (בצרפתית: Zinédine Yazid Zidane; בערבית: زين الدين يزيد زيدان, נהגה זין א-דין יזיד זידאן; תעתיק מדויק: זין אלדין יזיד זידאן; נולד ב-23 ביוני 1972 במרסיי, ידוע גם בכינוי \"זיזו\") הוא כדורגלן עבר צרפתי ומאמן בהווה.\nכשחקן, הוביל זידאן את נבחרת צרפת לזכייה במונדיאל 98, ביורו 2000 ובסגנות מונדיאל 2006. זידאן התגלה ככישרון עולה בכדורגל העולמי כששיחק בקבוצת בורדו הצרפתית, ולאחר מכן שיחק ביובנטוס ובריאל מדריד וזכה באליפויות, גביעים ובליגת האלופות. שיחק כקשר אמצע. היה ידוע בסגנון אלגנטי ובמהלכים וירטואוזיים. הוא זכה שלוש פעמים בתואר כדורגלן השנה בעולם, נבחר לכדורגלן היובל של אופ\"א ונחשב על ידי רבים לאחד השחקנים הטובים בהיסטוריה.\nכמאמן, הוביל את ריאל מדריד לשלוש זכיות רצופות בליגת האלופות ולשתי זכיות באליפות ספרד.",
    "pageid": 30175
  },
  {
    "title": "לייף אייריקסון",
    "extract": "לֵייף אייריקסון (איסלנדית: Leifur Eiríksson לֵיְבֻר אֵרִיקְסוֹן; נורדית עתיקה: Leifr Eiríksson לֵיְבְר אֵיְרִיקְסוֹן; 970–1020) היה מגלה ארצות נורדי. ככל הנראה היה לייף האירופאי הראשון שדרך על אדמת אמריקה הצפונית (לאחר שאביו הגיע לגרינלנד). קורותיו מתועדים בסאגות איסלנדיות, שלפיהן הוא הקים מושבה נורדית במקום בשם וינלנד, מדרום-מערב לגרינלנד. חוקרים מודרניים ממקמים את וינלנד על רצועת החוף של צפון אמריקה, ובפרט, לאור ממצאים ארכאולוגים המצביעים על התיישבות נורדית במקום, משערים כי היא בניופאונדלנד שבקנדה.",
    "pageid": 148129
  },
  {
    "title": "מבצע אנטבה",
    "extract": "מבצע אנטבה או מבצע יונתן (שם המבצע שנקבע בצה״ל היה \"כדור הרעם\") הייתה פעולת פשיטה צבאית שביצע צה\"ל באוגנדה במוצאי שבת, אור ליום ראשון, 4 ביולי 1976 (ו' בתמוז ה'תשל\"ו), במטרה להציל 105 נוסעים יהודים, ישראלים ואנשי צוות מטוס אייר פראנס, שנחטפו על ידי טרוריסטים גרמנים ופלסטינים, במהלך טיסתם מישראל לצרפת. למרות התבצרותם של החוטפים במדינה עוינת, כמעט כל החטופים חולצו בשלום. במהלך המבצע נהרגו שלושה בני ערובה וכן מפקד סיירת מטכ\"ל, סגן אלוף יונתן נתניהו, ובעקבות זאת נקרא המבצע על שמו.",
    "pageid": 7795
  },
  {
    "title": "מטומטמת",
    "extract": "מטומטמת היא סדרת דרמה וקומדיית פשע  ישראלית שמשודרת החל מ-26 בספטמבר 2016 בחברת HOT. יוצרת וכותבת הסדרה היא בת חן סבג, והיא גם מככבת בה בתפקיד הראשי. במאי הסדרה הוא שי קפון.\nהעונה הראשונה והשנייה צולמו יחדיו, כשהעונה הראשונה עלתה ב-26 בספטמבר 2016 והעונה השנייה עלתה לשידור ב-3 בספטמבר 2017. הסדרה גרפה בחודש וחצי 6 מיליון הזמנות ב-VOD של HOT.\nהעונה השלישית עלתה לשידור ב-22 בספטמבר 2019. לעונה זו הצטרפו השחקנים אורנה בנאי, בת-אל בורנשטיין\nולואי נופי.\nבפברואר 2024 עלתה הסדרה בנטפליקס ישראל.",
    "pageid": 1417189
  },
  {
    "title": "ניקול קידמן",
    "extract": "ניקול מרי קידמן (באנגלית: Nicole Mary Kidman; נולדה ב-20 ביוני 1967) היא שחקנית קולנוע, ודוגמנית אוסטרלית, ילידת-ארצות הברית. חברת מסדר אוסטרליה. אחרי הופעותיה במספר סרטים קטנים, היא נחשפה בסרט האוסטרלי \"סיכון רטוב\" (1989). הופעותיה בסרטים \"פיתוי קטלני\" (1995), \"מולין רוז'\" (2001) ו\"מחילת הארנב\" (2010) זיכו אותה בביקורות מהללות. ב-2002 היא קיבלה פרס אוסקר, פרס גלובוס הזהב ופרס באפט\"א לקולנוע על גילום דמותה של וירג'יניה וולף בסרט \"השעות\". בנוסף היא גם שיחקה במספר שוברי קופות; \"ימי הרעם\" (1990), \"באטמן לנצח\" (1995), \"האחרים\" (2001), \"קולד מאונטן\" (2003) ו\"אוסטרליה\" (2008).\n\n",
    "pageid": 40267
  },
  {
    "title": "סוריה",
    "extract": "הרפובליקה הערבית הסורית (בערבית: ‏‏?‏), היא מדינה ערבית במזרח התיכון הגובלת בישראל בדרום-מערב, בלבנון ובים התיכון במערב, בטורקיה בצפון, בעיראק במזרח, ובירדן בדרום. הרוב של תושבי סוריה הם מוסלמים סונים.\nבשטחה של סוריה המודרנית התקיימה אחת הציוויליזציות הקדומות ביותר, והעיר אֶבּלה, בה התגוררו קרוב לרבע מיליון בני אדם, מעידה על קיומה של אימפריה שמית גדולה שחלשה על השטח שבין הים האדום לאנטוליה בין השנים 2500 ל-2400 לפני הספירה. בסוריה ישבו או שלטו במהלך ההיסטוריה עמים רבים, ובהם האכדים, האמורים, החִתים, הכנענים, הישראלים הקדומים, הארמים, האשורים, הבבלים, הפרסים, היוונים, הארמנים, הרומאים, הנבטים, הביזנטים, הערבים, הצלבנים, המונגולים, הממלוכים, העות'מאנים והצרפתים. דמשק ידועה בתור אחת מהקדומות שבערי העולם (וכמוה העיר חלב, הגדולה בערי סוריה), ושימשה בירתה של האימפריה האומיית וכבירה הפרובינציאלית של האימפריה הממלוכית.\nבמהלך המאה ה-20 הייתה סוריה גורם מרכזי בסכסוך הערבי-ישראלי, והיא בעימות עם מדינת ישראל מאז הקמתה. עד היום תובעים שלטונותיה מישראל את החזרת השליטה על שטח של כ-1,200 קמ\"ר ברמת הגולן המערבית, שנכבש על ידי ישראל במלחמת ששת הימים בשנת 1967. לסוריה היה סכסוך טריטוריאלי גם עם טורקיה על שטח של 5,403 קמ\"ר סביב מפרץ איסכנדרון, שסופח לטורקיה ב-1939, אם כי סוריה נוטה להשלים עם שליטת טורקיה באזור זה.\nמשנת 1970 שולטת בסוריה מפלגת הבעת' (מיוני 2000 בראשות הנשיא בשאר אל-אסד), המתבססת על בני המיעוט העלווי, המהווה רק כ-11% מהאוכלוסייה. בני העדה מחזיקים ברוב המשרות השלטוניות ותפקידי הקצונה הבכירים בצבא ובשירותי הביטחון, אף שרוב האוכלוסייה הסורית היא סונית (כ-74% מהאוכלוסייה). מיעוטים כגון כורדים ופליטים פלסטינים מוגבלים בזכויותיהם.\nמאז תחילת האביב הערבי בתחילת 2011, מתקיימת בסוריה מלחמת אזרחים בין כוחות הנשיא אסד לבין כוחות המורדים והפולשים, בעיקר האופוזיציה הסורית, תחריר אל-שאם הג'יהאדיסטי והמדינה האסלאמית (דאעש) הקיצונית. נכון למרץ 2018 נהרגו במלחמה לפחות 511,000 אנשים, ויותר מארבעה מיליון איש נמלטו כפליטים למדינות השכנות. גם במישור הבינלאומי דומה שהמשטר הסורי נמצא על סף איבוד הלגיטימציה, הן מצד הליגה הערבית, שהוציאה את המשטר הסורי משורות הארגון, הן מצד המדינות השכנות טורקיה וירדן, והן מצד מדינות המערב, המחריפות את הסנקציות כלפי המשטר ובכיריו. המדינות התומכות ביותר ביחסן לסוריה הן בעלת בריתה איראן, שהבטיחה לה תמיכה צבאית בלתי מסויגת, ורוסיה, שהיא לה בעלת ברית וספקית נשק מרכזית עוד מימי ברית המועצות.\nבתחילת שנת 2020 דורגה המדינה במקום השלישי ברשימת מעקב החירום העולמית של ארגון ה-IRC .\nסוריה היא אחת החברות המייסדות של הארגון לשיתוף פעולה אסלאמי, אם כי מ-15 באוגוסט 2012 הושעתה המדינה מחברותה בארגון עקב האלימות שמפעיל המשטר כנגד אזרחיו שלו.",
    "pageid": 410
  },
  {
    "title": "צרעה",
    "extract": "הצרעות הן חרקים מסדרת הדבוראים המהווים קבוצה פאראפילטית. הצרעות הן האב הקדמון של הדבורים והנמלים, וכל הדבוראים שאינם דבורים או נמלים מכונים צרעות. הצרעות המוכרות ביותר משתייכות לתת-המשפחות Vespinae ו-Polistinae. צרעות אלה הן חרקים חברתיים, ולנקבות יש עוקץ המכיל ארס. מינים מוכרים בישראל הם הצרעה הגרמנית, הצרעה המזרחית (\"דבור\"), הצרעה האירופאית וצרעת הפלך (פלכית).\nהצרעות היא קבוצה גדולה ומגוונת שהתמיינה למספר התאמות אבולוציוניות שונות, כפי שניכר במגוון דרכי ההזנה של המינים השונים:\n\nציד של חרקים ופרוקי-רגליים אחרים\nהטלת הביצים בתוך גופם של חרקים אחרים (פרזיטואידיות)\nהטלת הביצים בתוך רקמות צמחיות, ולעיתים יצירת עפצים\nאיסוף אבקה או צוף מפרחים\nשתי הקבוצות הראשונות כוללות מינים רבים בעלי תועלת לאדם בתור אויבים טבעיים של מזיקים (חלקם משמשים בהדברה ביולוגית), ואילו הקבוצה השלישית כוללת מינים רבים שהם עצמם מזיקים קשים לגידולים חקלאיים. במינים רבים דרכי ההזנה משתנות בין שלבי החיים השונים. למשל, הזחלים ניזונים מטרף, ואילו הבוגרים ניזונים מצוף פרחים. הרבייה של הצרעות היא הפלודיפלואידית.\nהצרעה מוזכרת בחומש דברים כלוחמת לכיבוש הארץ מהכנענים.",
    "pageid": 240264
  },
  {
    "title": "תוכנית הגרעין של ישראל",
    "extract": "ישראל הייתה המדינה השישית שהשיגה יכולת שימוש עצמאית בנשק גרעיני. עם זאת לישראל מדיניות של \"עמימות גרעינית\" - כלומר, לא לאשר ולא להכחיש יכולת גרעינית. אף על פי שישראל לא הודיעה במפורש על יכולתה הגרעינית, על פי הדלפה לעיתונות של מרדכי ואנונו (טכנאי שעבד בקריה למחקר גרעיני) וכן על פי הערכות של מומחים וארגוני מודיעין שונים ורמיזות של אנשי ממשל בישראל, ישראל נמנית עם המדינות שברשותן נשק גרעיני.\nבשל העמימות אין מידע אמין אודות המספר המדויק של הפצצות הגרעיניות שברשות ישראל, אך מקובל להעריך סדר גודל של עד 600 פצצות מדגמים שונים. ההערכות מתבססות על הדלפתו של ואנונו, על קיומו של הידע הנדרש בידי מדעני ישראל, ועל פוטנציאל הייצור של הקריה למחקר גרעיני.\nהדיון ביכולתה הגרעינית עולה מפעם לפעם לכותרות העיתונים. ראשי ממשלה ישראלים שונים התבטאו בעניין ובפרט עלתה הסוגיה לדיון עם המידע שפרסם ואנונו בשנת 1986. בעקבות הפרסום הורשע ואנונו בבגידה ובריגול חמור. הדיון ביכולתה הגרעינית של ישראל מקודם בחלקו גם על ידי ממשלת מצרים.",
    "pageid": 13234
  },
  {
    "title": "קטגוריה:חברות נדל\"ן ובנייה ישראליות",
    "extract": "",
    "pageid": 394426
  }
]