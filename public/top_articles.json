[
  {
    "title": "אבי ברדוגו",
    "extract": "אברהם (אבי) ברדוגו (16 ביולי 1943 – 21 ביולי 2024) היה עורך דין ופעיל חברתי, ממייסדי תנועת \"הפנתרים השחורים\" ומפלגת עלה ירוק.\n\nברדוגו נולד וגדל בחיפה, בשכונת שכונת נווה שאנן ואחר כך, בקריית חיים. הוא נקרא על שם סבו, אברהם חסן. אמו, שרה, נולדה במצרים. אביו, משה, נולד בטבריה והיה מסגר.\nברדוגו סיים שמונה שנות לימוד, ובגיל 14 יצא לעבוד בסלילת כבישים ובניקוי אוניות. אחר כך, עבד במפעל שמן תעשיות ובחברת פזגז. כנער, הצטרף לוועד לביטול הממשל הצבאי על ערביי ישראל. בשל פעילות זו, נמנע ממנו לשרת שירות משמעותי בצה\"ל והוא קיבל תפקיד של ש\"ג. לאחר שהתעקש לשרת שירות קרבי, שובץ בגדוד 300, אשר כונה אז \"יחידת המיעוטים\".\nלאחר השירות הצבאי עבד כפועל במה בתיאטרון חיפה, ולאחר שהגיע לירושלים עם אחת ההצגות, החליט לעבור ולהתגורר בעיר. בירושלים השלים בגרויות ועבד תקופה כמורה. בשנת 1966 החל ללמוד משפטים באוניברסיטה העברית בירושלים. בזמן הלימודים הקים עיתון סטודנטים בשם \"דווקא\", וב-1971 היה כתב בשבועון \"נוער 71\" שהקים שלום כהן, ושנסגר לאחר זמן קצר.\nבסוף שנות ה-60 נהג לבלות בקפה טעמון והתיידד עם פעילי שמאל ואנשי הבוהמה, בהם חברי \"מצפן\" חיים הנגבי ואריה בובר. אחר כך פתח בר ומועדון משלו בשכונת מוסררה. במקום נהגו לבלות קבוצת צעירים שאחר כך הפכו לגרעין המייסד של \"הפנתרים השחורים\". ברדוגו חיבר בין פעילי \"מצפן\", בראשם שמשון ויגודר, לצעירי מוסררה, והגה את שם התנועה, \"הפנתרים השחורים\", על שם התנועה הפוליטית שהוקמה בארצות הברית ב-1966. בשנת 1970 פתח ברחוב המלך ג'ורג' בירושלים את אחד מבתי התה הראשונים שפעלו בארץ - \"בית התה הצהוב\". במשך כשנה שימש כעוזר פרלמנטרי של חבר הכנסת שלום כהן, בעת ששימש נציג תנועת \"הפנתרים השחורים\" בסיעת העולם הזה - כוח חדש בכנסת. יחד עם חלק מחברי \"הפנתרים השחורים\" תמך ברעיון שתי מדינות לשני עמים כפתרון לסכסוך הישראלי-פלסטיני, ונפגש עם אנשי אש\"ף מספר פעמים במטרה לקדם פתרון של שלום. ב-1975 נפגש עם נציגי אש\"ף בפריז, יחד עם סעדיה מרציאנו וצ'רלי ביטון, ב-1986 נפגש איתם שוב בפריז, יחד עם כוכבי שמש, ויקי שירן ובן דרור ימיני, וב-1989 השתתף במפגש \"המזרחי-פלסטיני\" בטולדו. בשנת 1983 היה בין מייסדי תנועת \"המזרח אל השלום\", שהתנגדה למלחמת לבנון הראשונה.\nבשנות ה-70 הוסמך כעורך דין והקים משרד העוסק במשפט פלילי ובמקרקעין, ונהג לקחת תיקי פרו בונו רבים. בין השאר ייצג דיירי עמידר שפונו מדירותיהם, ואת גדי אלגזי בעתירה לבג\"ץ לאפשר לו לא להיות מוצב בשטחים בעת שירותו הצבאי. בשנת 1987 ייצג את יוסף עמית שהואשם בריגול, אך לטענתו השכ\"ב הפעיל עליו לחץ שיוותר על התיק. בשנת 1990 ייצג אזרח לבנוני שנחטף בידי צה\"ל, והואשם בסחר בסמים, שלבסוף התברר שהיה סוכן משטרתי.\nבתחילת שנות ה-80 התגורר בניו יורק, ולאחר שחזר התגורר ביישוב כליל שבגליל המערבי.\nבשנת 1999 היה בין מייסדי מפלגת עלה ירוק, שתמכה באי-הפללתם של צרכני קנאביס.\nבשנת 2001 הגיש פינה בשם \"חוק ומשפט\" במסגרת תוכנית בשם \"המומחים\", בערוץ \"בריזה\", שהקימה yes הטלוויזיה בלוויין. אחר כך שימש במשך כמה שנים כמגיש מחליף בתוכנית הרדיו \"זהבי עצבני\".\n\nבראשית שנות ה-70 נישא ברדוגו לג'ודי, יהודיה-אמריקאית שהגיעה לישראל, ועבדה כמורה לאנגלית באוניברסיטה העברית בירושלים. מנישואים אלה נולדה ב-1975 בתו, לי ברדוגו, סופרת ספרי פנטזיה (שעובדו גם לטלוויזיה) שחיה בארצות הברית.\nבהמשך שנות ה-70 ובשנות ה-80 היה בן זוגה של העיתונאית ענת סרגוסטי. בני הזוג גרו חלק מהזמן בבתים נפרדים בירושלים ובתל אביב. בנם הוא שם ברדוגו, שהשתתף בעונה השמינית של \"האח הגדול\".",
    "pageid": 2016686
  },
  {
    "title": "אולימפיאדת פריז (2024)",
    "extract": "המשחקים האולימפיים של קיץ 2024 הם המשחקים האולימפיים ה-33 בעת החדשה. הם יחלו ב-26 ביולי 2024 ויימשכו עד 11 באוגוסט 2024. בכינוס ה-131 שנערך בלימה בשנת 2017 בחר הוועד האולימפי הבינלאומי את פריז, בירת צרפת, כמארחת של המשחקים. פריז תארח את האולימפיאדה 100 שנים לאחר שאירחה את המשחקים האולימפיים בפעם האחרונה ובפעם השלישית בתולדותיה, לאחר שאירחה את המשחקים האולימפיים בשנת 1900 ובשנת 1924. אירוח האולימפיאדה בשנת 2024 יהפוך את פריז לעיר השנייה שמארחת שלוש אולימפיאדות, אחרי לונדון. טקס הפתיחה יערך על נהר הסן, כמו גם תחרויות טריאתלון ושחייה במים פתוחים.",
    "pageid": 1507202
  },
  {
    "title": "אילן רמון",
    "extract": "אילן רמון (20 ביוני 1954, י\"ט בסיוון ה'תשי\"ד – 1 בפברואר 2003, כ\"ט בשבט ה'תשס\"ג) היה טייס החלל הישראלי הראשון. שימש מומחה מטען בצוות מעבורת החלל קולומביה במסגרת משימה STS-107. ב־1 בפברואר 2003 נספה יחד עם צוות המעבורת, שהתפרקה עם חזרתה לאטמוספירה של כדור הארץ. קודם לכן שירת כטייס בחיל האוויר הישראלי והגיע לדרגת אלוף-משנה.\n\nרמון נולד בשם אילן וולפרמן ב-20 ביוני 1954, ברמת גן. משפחתו של אביו, אליעזר (1923–2006), נמלטה ב-1935 מגרמניה הנאצית. משפחת אימו חייתה בפולין. אימו, טוניה (1927–2003), עלתה עם אימה לישראל ב-1949 לאחר שניצלו ממחנה ההשמדה אושוויץ.\nאילן למד בבית הספר היסודי \"רמת חן\" ברמת גן. בשנת 1962 עברה המשפחה לגור בבאר שבע, שם למד בבית הספר \"בארי\". הוא סיים את לימודיו התיכוניים בתיכון מקיף ג' בבאר שבע בשנת 1972. עם גיוסו לצה\"ל, שינה את שם משפחתו לרמון עקב אהבתו למכתש רמון.\nלאחר שנהרג באסון המעבורת 'קולומביה', הוסב שם בית הספר \"רמת חן\" על שמו.\n\nבאוגוסט 1972 התגייס רמון לחיל האוויר והחל בקורס טיס, אותו נאלץ לעזוב לאחר שמונה חודשים מאחר ששבר את ידו. במלחמת יום הכיפורים שירת ביחידת לוחמה אלקטרונית בבסיס אום חשיבה שבסיני. הוא חזר לקורס הטיס, ובמהלכו נאלץ, בעקבות תקלה טכנית, לנטוש יחד עם המדריך שהיה עמו, מטוס פוגה מגיסטר (שבו לא הותקנו כיסאות מפלט). במהלך הנטישה נפצע באורח קל. הוא סיים את הקורס בשנת 1974 במגמת קרב, כחניך מצטיין. הוא שירת כטייס קרב, תחילה כטייס סקייהוק בטייסת 102 ולאחר מכן כטייס נשר בטייסת 253 בבסיס איתם בסיני. ב־1980 נמנה עם הטייסים הראשונים שנסעו לארצות הברית כדי ללמוד להטיס את מטוס ה־F-16, והיה בצוות הקליטה של המטוס בחיל האוויר.\nביוני 1981 השתתף רמון בהפצצת הכור שהחל להיבנות בעיראק. הוא היה מהראשונים שנטלו חלק בתכנון המבצע והיה הצעיר בין הטייסים שהשתתפו בתקיפה. רמון היה האחרון במבנה התקיפה, מיקום שנחשב למסוכן במיוחד, משום שבעת שהמטוס האחרון יבצע את התקיפה כבר יאבד גורם ההפתעה והגנת הנ\"מ של האויב כבר תהיה פעילה. עם היציאה מיעף ההפצצה לא ענה רמון לקריאות מוביל המבנה, וחבריו חששו לחייו; רמון תיאר לאחר מכן שהיה המום מעומסי כוחות הג'י שהופעלו עליו בעת ההפצצה, אך לאחר כמה שניות התעשת וענה לקריאות מוביל המבנה.\nבהמשך השנה מונה לסמ\"ט ב' בטייסת הנגב. ב-20 בינואר 1982, במהלך טיסת אימון, התנגש רמון במטוס אחר מהטייסת (מספרי זנב: 276 ו־266). רמון והטייס השני נטשו בשלום והמטוסים התרסקו. חצי שנה לאחר מכן השתתף במלחמת לבנון הראשונה.\nב־1983 השתחרר משירות הקבע והחל ללמוד באוניברסיטת תל אביב וכעבור ארבע שנים קיבל תואר ראשון בהנדסת אלקטרוניקה ומחשבים. עם סיום לימודיו הצטרף לצוות הפיתוח של מטוס הלביא.\nב-1988 חזר רס\"ן רמון לחיל האוויר והתמנה לסמ\"ט א' בטייסת 119 (\"העטלף\"), אז טייסת מטוסי קורנס (פנטום). בתפקידו זה הוביל מבצעי צילום מיוחדים ורגישים ברחבי המזרח התיכון ומעבר לו. ב-1990 מונה רמון לפקד על טייסת 117 (\"הסילון הראשונה\"), אז טייסת מטוסי ברק (F-16) בבסיס רמת דוד. ב-1992 מונה לראש ענף מטוסים במחלקת אמצעי לחימה שבמטה חיל האוויר וב-1994 קודם לדרגת אלוף-משנה ושירת כראש מחלקת אמצעי לחימה, עד 1997.\nלאורך שירותו צבר רמון יותר מ־3,000 שעות טיסה על מטוסי סקייהוק, נשר ופנטום, ויותר מ־1,000 שעות טיסה על הדגמים השונים של מטוס הF-16.\n\n ערך מורחב – STS-107\nרמון נבחר להיות טייס החלל הישראלי הראשון על ידי חיל האוויר, בעקבות הסכם שנחתם בין ישראל לארצות הברית ב־1995 לשלב ישראלי בטיסה לחלל של נאס\"א. סוכנות החלל הישראלית פנתה לחיל האוויר בבקשה שיבחר בעבורה את המשתתף, וב־1997 בחר החיל ברמון. ב־1998 רמון ומשפחתו: אשתו רונה, וארבעת ילדיהם - העתיקו את מושבם אל מתקן האימונים לאסטרונאוטים בארצות הברית. אימוניו של רמון לקראת הטיסה היו אמורים להימשך כשלוש שנים, ובאוגוסט 2001 נקבע מועד הטיסה למאי 2002, אך נאס\"א דחתה את שיגור קולומביה מספר פעמים.\nרמון לקח עמו לחלל חפצים שונים המייצגים את החברה הישראלית, בהם:\n\nנס הנשיא\nדגל ישראל\nדגל חיל האוויר הישראלי\nדגלון עם סמל סוכנות החלל הישראלית\nאבן עם סמל אוניברסיטת תל אביב\nדגלון עם סמל מוזיאון חיל האוויר\nדגלון עם סמל העיר רמת גן, עיר הולדתו\nדגלון עם סמל העיר באר שבע, העיר בה גדל\nדגלון עם סמל בית הספר \"בליך\", הממוקם בשכונת מגוריו של רמון, רמת חן, ובו למדו ילדיו כשחזרו לישראל\nהעתק של ציור שצייר פטר גינז, נער בטרזין, \"כדור הארץ במבט מהירח\", שפורסם בעיתון הנוער ודם. הציור המקורי מוצג במוזיאון האמנות של \"יד ושם\". ארבעה ימים לאחר ההתרסקות הקים יד ושם ויטרינה במוזיאון לתולדות השואה ובה תצוגה לזכר רמון וגינז. העתק של הציור נמסר לרונה רמון, במלאת 15 שנים לאסון המעבורת. העתק נוסף של הציור נשלח לאסטרונאוט האמריקני אנדרו פוסטל שהיה עמיתו של רמון בנאס\"א כדי לקחת אותו עמו לטיסתו בחלל.\nספר תורה זעיר שקיבל מניצול השואה פרופסור יהויכין יוסף שקיבל אותו במחנה ברגן-בלזן מהרב שמעון דסברג שהבריח אותו למחנה\nספר תנ\"ך מוקטן שהודפס על מיקרופילם שקיבל מנשיא המדינה משה קצב\nמטבע של שמינית השקל מהמרד הגדול\nדולר מהרבי מליובאוויטש שהעניק לו שליח הרבי מליובאוויטש במרכז החלל בפלורידה\nרמון התעניין טרם נסיעתו כיצד לקיים מצוות בחלל. בשאלה לגבי שמירת יום השבת בחלל השיבו רבנים כי עליו לספור שישה פרקי זמן שאורכם 24 שעות, ולשמור את השבת בפרק הזמן השביעי, בדומה לנוהג ההלכתי בקטבים בהם השמש אינה זורחת חודשים ארוכים.\n\n ערך מורחב – אסון מעבורת החלל קולומביה\nלאחר מספר דחיות בשיגור, מעבורת החלל קולומביה שוגרה ב-16 בינואר 2003 (י\"ג בשבט, ה'תשס\"ג) ממרכז החלל קנדי, למשימה בת 16 ימים בחלל. ב-21 בינואר קיים ראש הממשלה אריאל שרון שיחת טלפון עם רמון.\nבתפקידו במשימת STS-107 במעבורת השתתף רמון בביצוע ניסוי האבק הישראלי, שתוכנן באוניברסיטת תל אביב במטרה לחקור כיצד משפיעות סופות אבק על המזרח התיכון, וכן ניסויים נוספים, בביולוגיה ובפיזיקה, שאחד מהם הוכן על ידי תלמידי כיתה י\"א מאורט קריית מוצקין.\nבמהלך שהותו בחלל כתב רמון יומן. בעמודים שנמצאו תיעד רמון את חוויותיו מאז השיגור ועד היום השישי למסעו בחלל. אחד הדפים ששוחזרו בעזרת המחלקה לזיהוי פלילי של משטרת ישראל היה דף שעליו כתב רמון את מילות הקידוש לליל שבת. הוא גם טרח לנקד בכתב ידו את האותיות כדי שלא לטעות בהגייתן.\n\nב־1 בפברואר 2003 נספה רמון יחד עם ששת חבריו לצוות, כשהמעבורת התפרקה עם חזרתה לאטמוספירה של כדור הארץ. הסיבה לתאונה הייתה חתיכת קצף אטימה שנשברה במהלך השיגור ופגעה ברעפי ההגנה מחום בכנף השמאלית של המעבורת. במהלך הכניסה מחדש הכנף הפגועה התחממה אט-אט ולבסוף התפרקה, דבר אשר גרר פירוק מוחלט של המעבורת. גופתו של רמון זוהתה ב-5 בפברואר והובאה לישראל חמישה ימים לאחר מכן. \n\nב-10 בפברואר, עם הגעת ארונו של רמון לישראל, נערך טקס ממלכתי לזכרו בבסיס חיל האוויר שליד נמל התעופה בן-גוריון, בנוכחות משפחתו, נשיא המדינה, ראש הממשלה ונציגי נאס\"א. למחרת, ב-11 בפברואר, נקבר רמון בבית העלמין בנהלל בטקס צבאי. אלמנתו רונה ביקשה להשמיע במהלך ההלוויה את השיר \"Imagine\" של ג'ון לנון, כפי שהושמע במהלך המשימה בחלל. ברקע נשמעו קולותיהם של רמון ועמיתו ווילי מק'קול, המביעים תקווה לעתיד טוב יותר, באנגלית ובעברית. הטקס נחתם במטס מבנה של ארבעה מטוסי אף-16 מעל בית העלמין, כשאחד מהם עזב את המבנה.\n\nלאחר מותו, עוטר רמון בעיטורים הבאים:\n\nמדליית נאס\"א לשירות ציבורי מצטיין\nמדליית נאס\"א לטיסה בחלל\nמדליית הכבוד של הקונגרס בתחום החלל\nאות הערכה מטעם הרמטכ\"ל\n\nבפברואר 2004 הונצח רמון על בול שעוצב בידי דניאל גולדברג. על הבול מופיעים דיוקנו של רמון בחליפת חלל, מבט מהמעבורת אל ישראל וסיני, מפת כוכבים, המעבורת קולומביה, וסמל סוכנות החלל הישראלית.\nבשנת 2007 כתב הסופר משה גרנות ספר אודות רמון בהוצאת \"דני ספרים\" שנקרא \"הנער שחלם לעוף: סיפורו של אילן רמון – האסטרונאוט הישראלי הראשון\".\nבינואר 2013 יצא הספר \"מעלינו רק רקיע\" (הוצאת משכל), אשר מרכז את יומניהם של אילן רמון ואסף בנו.\n\nכנס החלל הבינלאומי על שם אילן רמון מתקיים מדי שנה על ידי סוכנות החלל הישראלית ומשרד המדע והטכנולוגיה. הכנס זוכה לתהודה רבה ומגיעים אליו בכירים בתחומי המדע והחלל מרחבי העולם, ראשי סוכנויות חלל, מרצים מובילים ומשלחות אסטרונאוטים מנאס\"א.\nסוכנות החלל הישראלית מקיימת את 'שבוע החלל הישראלי' מדי שנה במועד פטירתו.\nמרכז רמון מקיים כל שנה חידון ארצי בנושא חלל ואסטרונומיה לזכרו של אילן רמון.\nקרן רמון על שם אילן ואסף רמון, בנשיאות אלמנתו, מפעילה תוכניות חינוכיות בנושאי חלל, מדע וטכנולוגיה.\nבמאי 2010, במסגרת משימה STS-132 של מעבורת החלל אטלנטיס, הוטסה סיכת הלוחם של טל רמון, בנו של אילן רמון, ששירת ב\"יחידה שבעמק\", לתחנת החלל הבינלאומית ושוחררה לחלל בשמו ולזכר אביו. סיכת הלוחם צולמה על רקע החלל החיצון. עותק תמונת הסיכה ותעודת מקוריות מטעם NASA נמסרו למפקד היחידה, למשמרת בפינת הנצחה בבסיס רמת דוד.\n\nנמל התעופה הבינלאומי רמון - אילת נקרא על שם אילן רמון ובנו, אסף ב-9 במאי 2013 הונחה אבן הפינה לנמל, במעמד אשתו רונה רמון ושר התחבורה ישראל כ\"ץ והוא נפתח ב-21 בינואר 2019.\nשמו של רמון מונצח במרכז אילן רמון לנוער שוחר פיזיקה, מרכז מדעי ומצפה כוכבים לנוער באוניברסיטת בן-גוריון.\nבשנת 2014 הוקם בפארק המדע קריית ויצמן בניין הנקרא על שמו.\n\"פארק רמון למדע\" בעיר קריית ביאליק.\n\"מרכז החלל טייבה\", שנחנך ב-2012, תוכנן להיקרא על שמו של אילן רמון. בעקבות התנגדות שהעלה ח\"כ אחמד טיבי לכך שמרכז חלל בעיר ערבית ייקרא ע\"ש טייס קרב שהשתתף בהפצצות בלבנון, לא נקרא המרכז באופן ישיר על שמו של רמון, אלא \"מרכז החלל טייבה להנצחת זכר האסטרונאוט אילן רמון\".\n\nבמרכז המבקרים המחודש על שפת מכתש רמון שולב החל מתחילת 2013 סיפורו של האסטרונאוט לצד סיפורו של המכתש. בין השאר מוצגת בו חליפת חלל של רמון לצד דגם של מעבורת חלל.\nרמון וחבריו לטיסה הונצחו במצפור בהר רמון, אשר צופה אל \"קרני רמון\", גבעות בזלת במערב מכתש רמון.\nבאוגוסט 2020 נחנך אתר הנצחה לאילן, רונה ואסף רמון בפארק הלאומי, רמת גן.\n\nהאסטרואיד 51828 אילנרמון נקרא על שמו.\nבגבעות קולומביה שבמאדים נקראו פסגות הרים על שם כל אחד מאנשי צוות הקולומביה, ובהן אחת על שמו של אילן רמון.\nשבעה מכתשים על הירח נקראו על שם כל אחד מאנשי צוות הקולומביה, ובהן אחד על שם רמון. כל המכתשים נמצאים בתוך מכתש אפולו .\nבשתי ערים בקנדה נקראו רחובות על שמו: מאז 2003 בעיר קוט סנט לוק (Cote St. Luc), והחל מ-2007 גם בעיר ווהן (Vaughn).\nרחוב בבאר שבע המוביל לכיוון חצרים נקרא על שם אילן רמון. באותו רחוב ממוקם בית הספר הטכני של חיל האוויר ובשנת 2007 הוקמה בו אנדרטה לזכרו. ב-2008 נקראה על שמו באותו רחוב גם הכיכר המובילה לבית הספר, והוצב בה מטוס פנטום מהטייסת שבה שירת.\nהיישוב הקהילתי מצפה אילן הנמצא באזור ואדי עארה, 4 ק\"מ מערבית לחריש, קרוי על שמו על פי החלטת התושבים.\nב-2010 נקראה על שמו כיכר אילן רמון שבמרכז העיר אשדוד (ידועה גם בתור \"כיכר הסיטי\", \"המחט\" או \"הקריה\").\n\nמספר בתי ספר נקראו על שמו של אילן רמון ביישובים הבאים: באר יעקב, גן יבנה, גדרה, הוד השרון, חדרה, ירושלים, כוכב יאיר צור יגאל, מודיעין, נתניה, רחובות, ראשון לציון, רמת גן, שערי תקווה, כפר סבא ופתח תקווה. בספטמבר 2011 החליף בית הספר היהודי באגורה הילז שבקליפורניה, בארצות הברית את שמו ונקרא אף הוא על שם אילן רמון.\nתנועת הצופים הקימה שלושה שבטי צופים על שם אילן רמון: שבט \"אילן\" בחדרה, שצבעי הזיהוי שלו הם כחול וכתום (המזכירים את השמיים ואת צבע חליפת האסטרונאוט של רמון), שבט \"רמון\" בקריית השרון, נתניה, שלוחת ״רמון״ של שבט ארבל בראשון לציון ושבט \"רמון\" ביוסטון, צופי צבר.\nבבט\"ר ניצנים נקראה פלוגה \"פלוגת אילן\" על שמו של אילן רמון.\nהמחלקה לרפואה דחופה בבית החולים קפלן ברחובות נקראת על שמו.\n\nרמון הותיר אחריו אשה, רונה, וארבעה ילדים - אסף, יפתח, טל ונועה.\nבנו הבכור אסף התגייס לחיל האוויר וסיים בהצטיינות את קורס הטיס במגמת קרב. במהלך קורס הטיס, ניצל במרץ 2009 מתקלה במטוס סקייהוק שאותו הטיס וזכה לשבחים על היחלצותו מהתרסקות. ב־13 בספטמבר 2009, שבועות אחדים לאחר סיום הקורס, נהרג אסף במהלך אימון מבצעי בהטיסו מטוס F16, לאחר ביצוע תמרון חד בעקבותיו לקה, ככל הנראה, באובדן הכרה זמני (Blackout) כתוצאה מכוח ג'י חזק שפעל על גופו, והוא נהרג בהתרסקות מטוסו בדרום הר חברון. בעקבות מותו, התפתח דיון ציבורי במדיניות הנהוגה בצבא, לפיה שירותם הקרבי של מועמדים לשירות ביטחון בני משפחות שכולות, מותנה באישור הוריהם, מה שמאפשר להם, עקרונית, מסגרות שירות עתירות סיכון. אסף רמון נקבר לצד אביו, בבית העלמין בנהלל.\nבשנת 2018, תשע שנים לאחר שנהרג, הונחה לזכרו אבן הפינה למכינה קדם צבאית שתיקרא \"בית אסף\".\nאלמנתו של אילן רמון, רונה, נבחרה להדליק משואה בטקס הדלקת המשואות ביום העצמאות ה-68 בשנת 2016 (תשע\"ו). ב-17 בדצמבר 2018 נפטרה בגיל 54 ממחלת הסרטן.\nבנו של אילן רמון, טל רמון, הוא מוזיקאי (זמר, פסנתרן, כותב ומלחין).\nבשנת 2024, השתתף בנו, יפתח, יחד עם חברו סהר קורן, בעונתה התשיעית של תכנית הטלוויזיה \"המירוץ למיליון\", ששודרה אז בקשת.\n\nSTS-107\nמבצע אופרה – תקיפת הכור הגרעיני בעיראק\nאסון מעבורת החלל קולומביה\n\nאבי בליזובסקי ויפה שיר-רז, התרסקות הקולומביה - סיפורה של משימה STS-107, כנרת, זמורה-ביתן, 2003 (הספר בקטלוג ULI)\nספרות יפה\nמשה גרנות, הנער שחלם לעוף, דני ספרים, 2007 (הספר בקטלוג ULI)\nתמי ליימן-וילציג בתרגום לעברית של מירה מאיר (איורים: וולף בולבה), לקים הבטחה: מסעו של ספר תורה, ספריית פועלים, בני ברק תשס\"ד - ספר מנוקד לילדים על מסעו של אלוף-משנה אילן רמון לחלל עם ספר התורה הזעיר שהבריח הרב דסברג לברגן-בלזן. (הספר בקטלוג ULI)\n\n אילן רמון, ב\"וידאופדיה\" – אנציקלופדיית הווידאו של חברת החדשות באינטרנט\nקורות החיים של אילן רמון, באתר \"יזכור\" של משרד הביטחון\nאשכול אילן רמון, באתר \"הידען\"\nריאיון עם אילן רמון, באתר \"הידען\"\nנפרדים מאילן - גיליון מיוחד של בטאון חיל האוויר, גיליון 149, 1 בפברואר 2003\nעדי לשם וכרמל שטרן, ‏זכרונות מאילן, באתר חיל האוויר הישראלי, 1/02/2018\nנחנך מרכז החלל על שם אילן רמון, באתר וואלה‏, 1 בנובמבר 2005\nמרכז אילן רמון לנוער שוחר פיזיקה (אורכב 28.11.2020 בארכיון Wayback Machine)\nמשימתו של אילן רמון בחלל, באתר סוכנות החלל הישראלית\nנועם קרן, ‏יגיע רחוק, באתר חיל האוויר הישראלי, בטאון חיל האוויר, גיליון 121, פברואר 1998\nנועם קרן, אילן רמון בראיון מהחלל\nynet, ממחנה הריכוז לחלל החיצון, באתר ynet, סיפורו של פרופ' יהויכין וספר התורה הזעיר, לפני טיסתה האחרונה של מעבורת החלל קולומביה, 21 בינואר 2003\nהכנסת ספר תורה שישמש את משלחות צה\"ל מחוץ לישראל לבית הכנסת של יד ושם, באתר של יד ושם\nהכנסת ספר תורה שהוא העתק לזה שנשרף עם אילן רמון לבית הכנסת במצפה אילן לזכרו של אילן רמון, באתר \"דתילי מודיעין\"\nתקציר המשדר \"גווילים של תקווה\" באתר מוטקה\n טיסת מעבורת החלל STS-107 בה השתתף אילן רמון ז\"ל, באתר הספרייה הדיגיטלית להיסטוריה ומורשת חיל האויר \nד\"ר דליה צ'שנובסקי, ניסוי בחלל הגן הכימי, על-כימיה, גיליון 8\n  שרי מקובר-בליקוב, יומן חלל, באתר \"ידיעות אחרונות\", 22 במאי 2019\nדבריהם של אילן רמון ועמיתו ויליאם מק'קול בחלל, לאחר השמעת השיר Imagine של ג'ון לנון, YouTube\nאילן רמון, באתר \"Find a Grave\" (באנגלית)\nנתי גבאי, אילן רמון שואל את ישעיהו ליבוביץ: מהי תכליתו של האדם בעולם הזה? (1977), בבלוג \"הספרנים\" של הספרייה הלאומית, פברואר 2021\nדברי אילן רמון במפגש במלאת 20 שנה למבצע אופרה ערוץ היוטיוב של ארכיון צה\"ל ומערכת הביטחון, יוני 2021.\n אילן רמון (1954-2003), דף שער בספרייה הלאומית\nמרים זקהיים, חלל שנשאר: יומנו של אילן רמון מגיע לספרייה הלאומית, באתר הספרנים, ‏29 במאי 2024",
    "pageid": 699
  },
  {
    "title": "אילן שילוח",
    "extract": "אילן שילוח (נולד ב-1957) הוא איש עסקים ישראלי, מנהל שותף קרנות הון סיכון ב־First Time, יו\"ר לשעבר במקאן תל אביב ישראל עד 2011 ומאז שמכר את אחזקתו מכהן כחבר דירקטוריון, ויו\"ר חברת ההשקעות בסטארטאפים The Time.",
    "pageid": 934887
  },
  {
    "title": "אלכס דנציג",
    "extract": "אלכסנדר (אלכס) דנציג (בפולנית: Alexander (Alex) Dancyg;‏ 21 ביולי 1948 – 2024) היה היסטוריון ישראלי יליד פולין, מחנך ביד ושם, חקלאי ותומך פעיל בדיאלוג פולני-יהודי. דנציג היה חבר קיבוץ ניר עוז ונחטף במהלך הטבח בניר עוז במתקפת הפתע על ישראל. לאחר 9 חודשים בשבי ב-22 ביולי 2024 הודיע צה\"ל כי דנציג אינו בחיים נטען כי מותו אירע בזמן פעולת צה\"ל בח'אן יונס.\n\nדנציג נולד בוורשה שבפולין בשנת 1948 להורים ניצולי שואה. בשנת 1957 עלו הוא ומשפחתו ארצה. הצטרף לתנועת הנוער השומר הצעיר, ושירת בצבא הגנה לישראל. הוא קיבל תואר בהיסטוריה, והקים משפחה בקיבוץ ניר עוז.\nבשנת 1986 ביקר דנציג במחנה הריכוז וההשמדה אושוויץ והחל לפעול בחינוך בנושא השואה והיחסים הסבוכים שבין פולין והיהודים.\nבשנת 1990 החל לעבוד עם משרד החינוך ויד ושם בהכשרת מדריכי מסע בני נוער לפולין. דנציג הכשיר מאות מדריכים, והשפעתו על תחום המסעות לפולין הייתה גדולה. דגשי החינוך שלו כללו את העולם היהודי שהתקיים בפולין לפני השואה, את תרבות פולין, כיבוש פולין בידי הגרמנים, ואת רצח העם שעברו שלושה מיליון פולנים קתולים בידי הנאצים במלחמת העולם השנייה. עבודתו ביד ושם כללה גם הרצאות ומפגשים עם אנשי חינוך, כמרים וסטודנטים מפולין ומישראל, בהם קז'ימייז' סמולן.\nדנציג הוביל תוכנית שבמסגרתה תלמידים מ-120 בתי ספר ישראליים ופולניים נפגשו אלה עם אלה במהלך טיולי בתי ספר ישראליים לפולין.\n\nב-7 באוקטובר 2023, עם תחילת מתקפת הפתע על ישראל ומלחמת חרבות ברזל נחטף דנציג על ידי מחבלי חמאס מקיבוץ ניר עוז. התכתובת האחרונה לפני החטיפה היה הודעת טקסט ששלח לבנו יובל, בערך ב-8:30 בבוקר, ובה סיפר דנציג על המצב בקיבוץ.\nאחת החטופות שהייתה איתו סיפרה שהוא העביר לשאר החטופים השוהים איתו הרצאות בנושאים היסטוריים בשבי.\nבנו ונכדיו של דנציג שרדו את המתקפה כשהסתתרו במקלט. גרושתו החזיקה את דלת הממ\"ד סגורה במשך שבע שעות, והגנה על עצמה ועל שלושת נכדיה.\nציורי קיר עם ההאשטאג \"StandWithAlex\" צוירו בוורשה כחלק מקמפיין שנועד ליצור לחץ לשחרורו.\nב-22 ביולי 2024 הודיע צה\"ל כי דנציג אינו בין החיים וגופתו מוחזקת בידי ארגון הטרור חמאס.\n\nב-2013 אות כבוד של קרן התרבות הפולנית.\nפרס ועדת החינוך הלאומית - אות הכבוד הגבוה ביותר של משרד החינוך הפולני\nצלב הכבוד מכסף (Cross of Merit)  מנשיא פולין לך קצ'ינסקי.\nכאיש מחלקת ההדרכה בתנועת השומר הצעיר זכה בפרס שר החינוך עם שותפיו מבני עקיבא על שיתוף פעולה בין שתי התנועות, על תוכנית חינוכית משותפת שכללה חוג לימוד משותף ומפגשים עם ההנהגות והחניכים בסניפים.\n\nמדריך למסייר בוורשה (2005, בשיתוף עם בתיה דביר), הוצאה לאור מורשת\nמדריך למסייר בקרקוב (2003), הוצאה לאור מורשת\n\nקורות חייו של אלכס דנציג (באנגלית)\nעל אלכס דנציג באתר יד ושם",
    "pageid": 2281104
  },
  {
    "title": "אלמוג בוקר",
    "extract": "אלמוג בוקר (נולד ב-9 בדצמבר 1978) הוא עיתונאי ישראלי, כתב חדשות 13 בדרום, מרצה במחלקה לתקשורת במכללת ספיר ומגיש את חדשות היום.\n\nבוקר נולד וגדל בבאר שבע. את שירותו בצה\"ל עשה בחיל השריון. סיים תואר ראשון בתקשורת במכללה האקדמית ספיר.\nב-2003 החל לעבוד בעיתון \"זמן הנגב\" מרשת מקומוני \"מעריב\". הוא שימש כתב מוניציפלי וכתב חדשות באזור הדרום. ב-2005 עבר לתחנת הרדיו \"רדיו דרום\", שבה שימש כתב ומנהל מחלקת החדשות. ב-2007 עבר לשמש כתב ב\"מעריב\" לענייני חבל לכיש. בהמשך אותה שנה עבר ל\"חדשות 10\" ככתב בדרום. הוא סיקר את העורף בעוטף עזה בתקופת מבצע עופרת יצוקה מבצע עמוד ענן ומבצע צוק איתן. ב-2015 העלה סדרת כתבות תחקיר בשם \"נטושים בעוטף\" וסדרת כתבות בשם \"הפריפריה – מסע בחצר הזנוחה של ישראל בנגב ובגליל\". \nב-2020 התחיל להגיש תוכנית חדשות חדשה ששמה \"חדשות 16:00\". ב-2 באוגוסט עברה התוכנית לשעה 15:00, ושמה שונה ל\"חדשות היום\". מ-30 באפריל 2024 הגיש את התוכנית \"אלמוג בשש\" והיא שודרה בימי ראשון–חמישי בשעה 18:00 בערוץ 13.\nתוכנית נוספת שהגיש בוקר היא \"אלמוג בשישי\", תוכנית אקטואליה שבועית שביקרה את אירועי השבוע. תוכנית זו החלה להיות משודרת ב-2020 בתור משדר מיוחד בימי שישי תחת השם \"חמש – מהדורת שישי\", לצורך עדכונים שוטפים על מגפת הקורונה, אשר הייתה אז ב\"גל הראשון\". באמצע שנת 2021, לאחר שהוחלט להמשיך ולשדר את התוכנית ולהעבירה לשעות 18:00 עד 19:55, שונה שמה ל\"אלמוג בשישי\".\nביולי 2024 הודיע שלאחר 17 שנים יעזוב את חדשות 13 ויעבור לשמש כתב ופרשן הדרום של חדשות 12 ואולפן שישי.\nבוקר מתגורר בזיקים, נשוי לעו\"ד אילת אלון-בוקר ואב לשני בנים ובת. בן דודו הוא העיתונאי רן בוקר.\n\n אלמוג בוקר, ברשת החברתית פייסבוק\n אלמוג בוקר, ברשת החברתית אקס (טוויטר)\nאלמוג בוקר, במיזם \"אישים\" לתיעוד היצירה הישראלית\nאלמוג בוקר, באתר חדשות 13\nאלמוג בשש, באתר חדשות 13\nאלמוג בשישי, באתר חדשות 13\nנועה שנהב, הייתי הראשון לצלם בקרית מלאכי; ראיתי מחזה קשה שלא עוזב אותי, באתר אייס, 19 בנובמבר 2012\nדוד אברהם‏, בוקר טוב עוטף עזה, באתר וואלה‏, 14 באוגוסט 2014\nדינה חלוץ, אלמוג ואיילת בוקר: להמשיך לחיות תחת המתקפות בזיקים – זו דילמה, באתר ynet, 4 באוגוסט 2020\nשיר זיו, \"הרגע הכי מפחיד היה בירי הרקטות בשעה האחרונה של המבצע\", באתר ישראל היום, 27 במאי 2021",
    "pageid": 1293443
  },
  {
    "title": "בית הדרקון",
    "extract": "בית הדרקון (באנגלית: House of the Dragon) היא סדרת דרמת פנטזיה אמריקאית המשמשת כפריקוול לאירועי סדרת הטלוויזיה \"משחקי הכס\" ומבוססת על חלקים מהרומן \"אש ודם\" מאת ג'ורג' ר. ר. מרטין. הסדרה נוצרה על ידי מרטין וראיין קונדל עבור רשת \"HBO\"; מתרחשת כ-200 שנה לפני תחילת \"משחקי הכס\" והיא מתעדת את תחילת נפילת בית טארגאריין, שהחלה בעקבות מלחמת הירושה על כס הברזל, המכונה \"מחול הדרקונים\".\nעם עלייתה לשידור, זכתה הסדרה לביקורות חיוביות, ובטקס פרסי גלובוס הזהב 2022, ניצחה הסדרה בקטגוריית סדרת הדרמה הטובה ביותר.\nהסדרה עלתה לשידור ב-21 באוגוסט 2022 בארצות הברית; ובישראל, הסדרה עלתה לשידור ב-22 באוגוסט 2022 ב-HOT HBO,‏ yes וסלקום tv. ב-26 באוגוסט 2022, פחות משבוע לאחר עלייתה לשידור, הסדרה חודשה לעונה שנייה שעלתה לשידור ב-16 ביוני 2024.",
    "pageid": 1891542
  },
  {
    "title": "בלקספייס",
    "extract": "בלקספייס היא סדרת דרמת מתח ישראלית. הסדרה שודרה החל מ-13 בדצמבר 2020 ברשת 13. במאי 2021    \nשידור גם בשירותי הסטרימינג של Netflix העולמית.\nב-10 ביוני 2024 עלתה לשידור העונה השנייה של הסדרה. \n\nבעת טקס יום הזיכרון לחללי מערכות ישראל בתיכון \"מורשת רבין\" בכפר סבא נערך ירי בו נהרגים ארבעה תלמידים. משטרת ישראל חושדת תחילה שמדובר בפיגוע על רקע לאומני, ומאשימה שלושה פלסטינים שעבדו בבית הספר. החוקר רמי דוידי (גורי אלפי), שלמד בתיכון בו אירע הירי, מפקפק בקו החקירה, ומוכיח כי הירי בוצע על ידי תלמידי בית הספר. תלמידי בית הספר משתפים עימו פעולה, והוא חושף כי הירי בוצע על ידי ארבעה מתלמידי בית הספר. על החוקרים לגלות מי מהתלמידים עומד מאחורי הטבח, תוך כדי שמגיע אליהם מידע שנגלה אליהם מה\"בלקספייס\", אפליקציית מסרים מיידיים מוצפנת בה משתמשים תלמידי בית הספר.\n\nעלילת העונה השנייה מתרכזת בנטע זהבי, תלמידת כיתה י\"ב. במסיבת סיום התיכון היא נאנסת על ידי חמישה תלמידים, אך זוכרת בהתחלה שנאנסה רק על ידי אחד מהם, ולא מצליחה להיזכר באחרים. בהתחלה, הסדרה עוסקת במציאת האנסים, ולאחר מכן כשהנאשמים באונס נרצחים אחד אחרי השני, עלילת הסדרה עוקבת אחרי מסע הרצח בו מנסים לגלות מי הרוצח.\n\nרמי דוידי (גורי אלפי) – בלש ביחידה לחקירות מיוחדות של משטרת ישראל. חוקר את מקרה הירי בתיכון ״מורשת רבין״, תחילה לבדו ובהמשך מצטרפת אליו מורג. כשהיה צעיר, רמי למד באותו התיכון, בו נקלע לאירוע אלימות מצד תלמידים שלמדו איתו. אירוע זה הולך איתו מאז, ומהווה את אחת מהסיבות לכך שהחקירה מאוד בוערת בו.\nמורג (רעות אלוש) – חוקרת נוער במשטרה. בת 28. עובדת יחד עם רמי על חקירת מקרה הירי בתיכון \"מורשת רבין\". בינה ובין רמי יחסים מורכבים, שכן הוא איננו מרוצה בתחילה על הצטרפותה לחקירה. עם הזמן שורר מתח מיני בין השניים אשר כמעט ומתממש לקראת סוף העונה.\nנוגה רוסו (אסי לוי) – מפקדת היחידה לחקירות מיוחדות של משטרת ישראל. היא מאמינה ברמי וסומכת עליו, אך במקביל חוששת לשלומו וסולדת מתנהלותו.\nצ'ינו (איתמר מלול) – שוטר העוסק בסייבר ומערכות מידע. מחבר את רמי ל-Blackspace ומסייע לו.\n\nליבי ברוידא (ליאנה עיון) – תלמידה מקובלת חברתית. חברה קרובה של איתמר, שמאוהב בה בסתר. הייתה בזוגיות עם תום, אך הם נפרדו לפני שנתיים. הוריה נמצאים בטיול בקניה. בסוף העונה התגלה כי היא צילמה את סרטון ההתעללות, ובעקבות כך חשה אשמה רבה עד כדי כך ששלחה את הסרטון לחנוך המנהל במטרה להיענש. נחשף כי היא אחת מהרוצחים באירוע הירי, שבוצע לאחר העלמות עין רבות לגבי התעללויות בבית הספר. לאחר הטבח השני היא מצליחה לברוח.\nאיתמר (יואב רוטמן) – תלמיד ממוצע בלימודים ולא מקובל חברתית. מאוהב בסתר בחברתו הקרובה ליבי. עובד בפיצרייה יחד עם חברו לכיתה גיא. סובל מאלימות מצד אביו, מה שמוביל לכך שהוא מוצא את עצמו ישן לעיתים קרובות בפיצריה בה הוא עובד. בסוף העונה נחשף שהוא אחד מהרוצחים באירוע הירי. נעצר על ידי רמי לאחר אירוע הירי השני.\nתום תדמור (יהונתן וילוז'ני) – תלמיד מקובל חברתית ואחיה התאום של שיר, איתה מבלה ביחד עם ליגל ויהלי. היה בזוגיות עם ליבי, אך הם נפרדו לפני שנתיים. תועד מתעלל בתלמיד בשם עידו לב משום שנחשד כי עידו הלשין על תום וחבריו. ככל הנראה היה אמור להירצח במהלך הטבח, אך ניצל, ולאחר מכן סובל מחרדות בעקבות אירוע הירי. בעקבות כך לוקח כדורים נגד חרדה. בסופו של דבר נרצח על ידי ערן.\nשיר תדמור (גילי איצקוביץ') – תלמידה מקובלת חברתית ואחותו התאומה של תום, איתו מבלה ביחד עם ליגל ויהלי. הייתה חברה של מירב שנהרגה באירוע הירי. מספקת לאחיה תום כדורים נגד חרדה. שוכבת עם עומר על מנת שישמיד את הסרטון שמפליל את אחיה. לאחר המוות של תום, לוקחת פיקוד על הנעשה בבית הספר ומתחילה להעניש תלמידים החשודים בהריגתו.\nגיא לוי (אורי ביטון) – חבר של איתמר ועובד ביחד בפיצרייה. חבר טוב של נטלי. הרביץ לזוהר אחרי שגילה שהוא אחראי לפציעתה של נטלי.\nנטלי שטיין (סוזנה פפיאן) – תלמידה בבית הספר. ברחה מאירוע הירי דרך החלון בקומה השנייה ונפצעה קשה בעמוד השדרה. חברה טובה של גיא.\nשאול ברקת (אייל שיקרצי) – ה\"סטלן\" של השכבה. חבר טוב של מעיין וריף והם נוהגים לבלות יחדיו. נעצר בחשד למעורבות באירוע הירי אך שוחרר.\nמעיין (ג'ייד הדס סקורי) – תלמידה בבית הספר. פאנקיסטית. חווה התקפי חרדה. מבלה יחד עם שאול וריף, שהיה בזוגיות איתה עד שהם נפרדו לאחר שגילתה שריף בגד בה. נחשדה כמי שרצחה את תום לאחר שהתגרתה בו, ונחטפה בסוף העונה על ידי שיר וחבורתה.\nריף (לייב לוין) – תלמיד בבית הספר. מבלה יחד עם שאול ומעיין, שהייתה בזוגיות איתו עד שהם נפרדו לאחר שהוא בגד בה. נעצר בחשד למעורבות באירוע הירי אך שוחרר. תום וחבורתו התעללו בו וגילחו את הראסטות שלו.\nערן שגיא (נועם כרמלי) – תלמיד בבית הספר. בנו של ראש העיר. נבחר ליו\"ר המועצה בפעם השלישית. נפצע באירוע הירי. במהלך הסדרה התגלה כאחד המעורבים באירוע הירי לאחר שפרץ לבית של דור. הומוסקסואל בארון ובן זוגו של עידו לב לשעבר. השתתף ברצח על מנת לנקום בכל התלמידים שמתעללים בתלמידים אחרים ובהנהלה אשר מעלימה עין אל מול המקרים. בסוף העונה התוודה על מעשיו והתאבד בתחנת המשטרה.\nעומר רוקח (עונג אפרון) – תלמיד בבית הספר. הוא לא מקובל חברתית בשכבה, אבל כולם יודעים שהוא חכם. משיג לתלמידים תרופות ללא מרשם, ובפרט לתום דרך אחותו התאומה שיר. שמר תיעוד של הסרטון המפליל של תום ולבסוף חשף אותו בפני דוידי על מנת להינצל מעונש על זיוף מרשמים. שכב עם שיר.\nליגל (אביב בוכלר) – תלמידה מקובלת חברתית. הייתה חלק מהחבורה ביחד עם תום, שיר ויהלי.\nיהלי (ליעוז הרוש) – תלמיד מקובל חברתית. היה חלק מהחבורה ביחד עם תום, שיר וליגל.\nזוהר אור (ניר חסדאי) – תלמיד בבית הספר. נמצא בתהליך של התקרבות אל הדת. היה מעורב בפציעתה של נטלי ובעקבות כך גיא מרביץ לו.\nדור אורון – תלמיד בבית הספר. בן לאם יחידנית, מיכל. אחד מההרוגים באירוע הירי. במהלך הסדרה מתגלה כאחד היורים וכמדפיס של כלי הנשק במדפסת תלת מימד. ערן רצח אותו במקלט מפני ששינה את דעתו ואיים שילשין עליהם.\nעידו לב (רועי רביב) – תלמיד בית ספר. כשנתיים לפני אירוע הירי מת כתוצאה מפליטת כדור מהרובה של אחיו. אביו של עידו חשב שמדובר בהתאבדות, אך חנוך שיכנע אותו שהמקרה יוגדר כתאונה. הומוסקסואל מוצהר ובן זוגו של ערן לשעבר. במהלך העונה מופץ סרטון שבו מוצגים כל התלמידים שנרצחו מתעללים בעידו.\n\nחנוך תבור (שי אביבי) – מנהל תיכון \"מורשת רבין\" (התיכון שבו התרחש הירי) מזה 25 שנים. בימיו של רמי דוידי בתיכון חנוך היה סגן מנהל, כבר אז הוא לא עשה כלום בנוגע לבריונות בבית הספר. תחת איומים בסוף העונה התוודה כי העלים עין על אירועי אלימות רבים על מנת לשמר תמונת מצב אופטימית עבור תלמידיו. לאחר שווידויו תועד ללא ידיעתו, הוא נעצר.\nאוסנת (שנטל כהן) – סגנית מנהלת בבית הספר, עובדת שם כשבע שנים.\n\nמיכל אורון (הדס קלדרון) – אם יחידנית. דור, בנה היחיד, נרצח באירוע הירי. אחרי אירוע הירי לא חוששת להיות דעתנית ולשאול את השאלות הקשות. ניסתה להתאבד בעקבות מותו של דור לאחר שניסתה להעלים ראיות הקושרות את דור לרצח.\nמיכה שגיא (מושיק בר כהן) – ראש העיר בו נמצא תיכון \"מורשת רבין\". בנו ערן נפצע בטבח, אך בסוף העונה הוא התגלה כאחד מהרוצחים, בסוף העונה ערן התאבד.\nבועז לב (אייל נחמיאס) – אביו של עידו לב. עזב את העיר ועבר לאשדוד לאחר מות בנו. ידע כי בנו התאבד, והשתכנע מחנוך שכדאי להגיד לכולם כי מדובר בתאונה.\nדורון (יובל ברגר) – אביו של איתמר המשתמש באלימות נגדו.\n\nמירי דוידי (מירב שירום) – אשתו של רמי. נמצאת בהריון בסיכון (הריון ראשון) במהלך העונה הראשונה. יולדת לקראת סוף העונה הראשונה. בסוף העונה התגלה כי היא מכירה את רמי עוד מימי התיכון.\n\nרמי דוידי (גורי אלפי) – בלש בכיר ביחידה לחקירות מיוחדות של משטרת ישראל. אביה של מיקה וגרושה של מירי.\nמורג שמואל (רעות אלוש) – שוטרת, עובדת בפשעים ד', הורדה בדרגה לאחר שבעונה הראשונה חשוד (ערן) התאבד בתחנת המשטרה תוך כדי תחקור ובזמן שהייתה אמורה להשגיח עליו. במהלך העונה השניה מתגלה כי עברה אונס בצעירותה. בפרק השביעי מודה מורג בפני דוידי שהיא זו שציירה את חד הקרן על גופתו של דקל במטרה מקרה האונס של נטע ידובר ולא ישכח.\nלינה (אינה בקלמן) – חוקרת סייבר במשטרה. עובדת ביחידה לחקירות מיוחדות יחד עם דוידי.\nעדן (פרלה דנוך) – יומנאית בתחנת המשטרה שמורג עובדת בה.\nאבי שבת (נתי רביץ) – מפקד היחידה לחקירות מיוחדות, הבוס של דוידי.\n\nנטע זהבי (נאיה בינשטוק) – בוגרת תיכון. הוריה התגרשו ולאחר שאימה נפטרה היא חזרה לגור עם אבא שלה. בתחילת העונה נאנסה על ידי בחור בשם דקל והתלוננה על כך במשטרה. חשודה בהמשך כרוצחת שלו. מתגלה שבלילה של האונס היא נאנסה על ידי 5 גברים שונים.\nרפאל \"רפא\" לבנה (עידו טאקו) – השכן של נטע, עובד בתחנת דלק. חשוד ברצח.\nדניאל (עומר נודלמן) – בת זוגו של בן. הזוגיות שלהם רעילה ומניפולטיבית.\nירין גבעון (אלי חולי) – זמר רגיש. בעל עמוד אינסטגרם מצליח וקריירה מבטיחה. בפרק החמישי מצהיר בחדשות כי הוא אחד מהנערים שאנסו את נטע (יחד עם אלון ובן). נדרס בפרק החמישי אך שורד.\nדקל אוזן (דין גרבר) – בוגר תיכון, אונס את נטע במועדון במהלך מסיבת סיום התיכון, ולאחר מכן נרצח.\nמיתר (נועה אסטנג'לוב) – חברתה הטובה של דניאל, וכן של חבורת הבנים החשודים באונס.\nאושר קוגן (תום אמסלם) – בן הזוג לשעבר של נטע. מחכה לגיוסו לצה\"ל. ערב לפני גיוסו כאשר נערכת לו מסיבת הגיוס על חוף הים מתגלה כי הוא נרצח בחניון של החוף כשפניו מכוסות במסכת חד-קרן.\nזואי (ניקול פודבלני) – חברתה הטובה של נטע.\nבן סגל (שון אמסלם) – מנהיג החבורה שעליה מתרכזת העלילה בעונה זו. כוחני, בן זוגה של דניאל, והזוגיות ביניהם אלימה ומניפולטיבית. בפרק הרביעי בן מודה בפני אביו שהוא אחד מחמשת הנערים שאנסו את נטע. בפרק השישי נחטף והופיע בסרטון שרשום בו \"אונס זה רצח\" עם אקדח מכוון לראשו.\nאלון הס (עמית הכטר) – חבר טוב של אושר, מצא את גופתו בחניון החוף. חושד בזואי שנשלחה על ידי נטע לרצוח את אושר כנקמה על האונס. בפרק החמישי מצהיר בחדשות כי הוא אחד מהנערים שאנסו את נטע (יחד עם בן וירין).\n\nליאור זהבי (מוריס כהן) – אבא של נטע, התגרש מאמא של נטע ולאחר שהיא נפטרה, נטע חזרה לגור איתו.\nקובי סגל (יורם טולדנו) – אבא של בן. הבעלים של מועדון הניקס שבו התרחשה המסיבה.\n\nמירי דוידי (מירב שירום) – גרושתו של רמי ואמה של מיקה.\nמיקה דוידי – בתם של רמי ומירי.\n\nצילומי העונה הראשונה התקיימו בחודשי יולי עד ספטמבר 2019. הסדרה צולמה בעיקרה בבית הספר השש-שנתי, מקיף י\"ב \"המעיין\" שבראשון לציון. בנוסף, חלק מהסדרה צולמה במכללה למנהל בראשון לציון.\nעלות פרק בעונה הראשונה מוערכת ב-800 אלף שקלים, כאשר עלות זו התחלקה בין חברת ההפקה הישראלית לחברת ההפקה הצרפתית בתמורה שהשנייה תקבל את רוב זכויות ההפצה בעולם.\nבמקביל להעלאת הסדרה, עלה קמפיין להעלאת מודעות לנושא של מצוקות נפשיות בקרב בני נוער של עמותת עלם, כחלק מהסדרה – שקופית בנושא הוצגה בסוף כל פרק, ונפתח מתחם באתר הסדרה בשם \"אתם לא לבד\". כחלק מהקמפיין, התקיים גם מפגש בין יואב רוטמן (איתמר) לבין בוגר עמותת עלם.\nב-17 בינואר 2021 חודשה הסדרה לעונה שנייה, טרם סיום העלייה העונה הראשונה.\nב-22 באפריל 2021 פורסם כי הסדרה נמכרה לשידור שירות הסטרימינג של Netflix העולמית.\n\nפורסם שעידו טאקו לוהק לעונה השנייה של הסדרה. פורסם שלקאסט השחקנים מצטרף השחקן נתי רביץ, שיגלם את מפקד תחנת המשטרה. לצידו, בעונה החדשה ישחקו גם גורי אלפי, רעות אלוש, ליאנה עיון, גילי איצקוביץ׳ ואייל שיקרצי (החוזרים מהעונה הראשונה). בנוסף אפשר למצוא בקאסט את נאיה בינשטוק, אינה בקלמן, פרלה דנוך, מוריס כהן, יורם טולדנו, ניקול פודבלני, תום אמסלם, עמית הכטר, עומר נודלמן, נועה אסטנג'לוב, אלי חולי ושון אמסלם.\n\nהסדרה זכתה לביקורות מעורבות.\nהסדרה קיבלה ביקורות חיוביות כמו מסמדר שילוני מאתר \"ynet\" שכתבה: ”קל להיסחף אליה, לאהוב את הגיבור שלה והיא נצמדת באדיקות לחוקי הז'אנר”, ומאריאנה מלמד מעיתון \"הארץ\" שכתבה: ”על פי הפרק הראשון שלה, 'בלקספייס' היא מוצר טלוויזיוני טוב יותר, יציב ומשמעותי יותר מכל אלה שדיברנו עליהם לאחרונה בשיחות ברזייה”.\nהסדרה גם קיבלה ביקורות שליליות, כמו מצוף ישראלי מאתר \"מעריב אונליין\" שכתבה: ”הסדרה החדשה של רשת מנסה להיות מותחן פשע, אך הפרק הראשון היה מלווה בדיאלוגים רדודים, צילום מאכזב ועשרות פרומואים שלא ממש משאירים מקום לדמיון”, ומנדב מנוחין מאתר \"וואלה!\" שכתב: ”הדבר העיקרי שמציעה 'בלקספייס' לעומת אחיותיה לז'אנר הוא אלימות יותר מסוגננת ומצועצעת, על גבול האימה, מסוג שחריג לראות על המסך הישראלי אבל אין כל קושי למצוא בנטפליקס”.\n\n אתר האינטרנט הרשמי של בלקספייס\n בלקספייס, ברשת החברתית פייסבוק\n בלקספייס, ברשת החברתית אינסטגרם\n \"בלקספייס\", במסד הנתונים הקולנועיים IMDb (באנגלית)\n \"בלקספייס\", באתר נטפליקס\n \"בלקספייס\", באתר Rotten Tomatoes (באנגלית)\n\"בלקספייס\", באתר אידיבי\n\"בלקספייס\", במיזם \"אישים\" לתיעוד היצירה הישראלית\nניר וולף, \"בלקספייס\": הסיוט הכי גדול של ההורים, באתר ישראל היום, 14 בדצמבר 2020\nנועה אוהבי, בלקספייס: סדרה חשובה, מורכבת ועמוקה, באתר פרוגי, 14 בדצמבר 2020\n  מאיה פולק, ‏רואים שחורות: האלימות בסדרה \"בלקספייס\" תישאר איתכם גם לאחר הצפייה, בעיתון מקור ראשון, 4 בינואר 2021\nהדבר הכי חכם שעשתה \"בלקספייס\" הוא לא להשאיר אותנו במתח, באתר וואלה‏, 18 בינואר 2021\nרן בוקר, הכסף מצרפת, הלוקיישנים וגם העונה השנייה: מאחורי הקלעים של \"בלקספייס\", באתר ynet, 19 בינואר 2021\nערן סויסה, \"בלקספייס\": אז מי הם הרוצחים?, באתר ישראל היום, 18 בינואר 2021",
    "pageid": 1897325
  },
  {
    "title": "בנימין נתניהו",
    "extract": "בִּנְיָמִין (בִּיבִּי) נְתַנְיָהוּ (‏‏?‏; נולד ב-21 באוקטובר 1949, כ\"ח בתשרי ה'תש\"י) הוא ראש ממשלת ישראל, יושב ראש מפלגת הליכוד וחבר הכנסת מטעמה.\nנתניהו הוא ראש הממשלה הישראלי הראשון שנולד לאחר הקמת מדינת ישראל. בשנים 1984–1988 כיהן כשגריר ישראל באו\"ם, ולאחר מכן הצטרף למפלגת הליכוד והיה חבר הכנסת השתים עשרה וסגן שר החוץ. ב-1993 נבחר ליושב ראש הליכוד. כיהן שש כהונות כראש ממשלה, בשלוש תקופות לא רצופות: בין 1996–1999 בראשות ממשלת ישראל העשרים ושבע; בין 2009–2021 בראשות הממשלה השלושים ושתיים, השלושים ושלוש, השלושים וארבע והשלושים וחמש; ומאז דצמבר 2022 בראשות ממשלת ישראל השלושים ושבע. במצטבר, נתניהו הוא האדם שכיהן כראש ממשלת ישראל במשך התקופה הארוכה ביותר: כ-16 שנים, והוא גם ראש הממשלה שכיהן את התקופה הרצופה הארוכה ביותר: כ-12 שנים. בנוסף כיהן כשר האוצר, שר הביטחון, שר החוץ, שר התקשורת ותפקידים נוספים, חלקם במקביל לכהונותיו כראש ממשלה. בתקופות בהן לא היה חלק מהממשלה כיהן כראש האופוזיציה, למעט השנים 1999–2002 בהן פרש מהפוליטיקה. נכון ל-2024, נתניהו הוא זקן חברי הכנסת בכנסת העשרים וחמש.\nב-24 במאי 2020 החל להתנהל בבית המשפט המחוזי בירושלים משפט נתניהו לאחר שהוגשו נגדו כתבי אישום בעבירות שוחד (בתיק 4000), מרמה והפרת אמונים בשלושה תיקי חקירה (תיק 1000, 2000 ו-4000). בכך, היה נתניהו לראש ממשלת ישראל היחיד, עד היום, שהואשם וניהל משפט פלילי בזמן כהונתו.\nאירועים מדיניים מרכזיים במהלך כהונותיו כראש ממשלה כללו חתימה על הסכם חברון והסכם וואי עם הרשות הפלסטינית (במהלך כהונתו הראשונה), העברת השגרירות האמריקאית לירושלים בשנת 2018, וכן חתימה על הסכמי שלום עם איחוד האמירויות הערביות, בחריין, מרוקו וסודאן במסגרת הסכמי אברהם\" בשנת 2020. בנוסף, אירעו מספר אירועים ביטחוניים במהלך כהונותיו, בהם מבצע עמוד ענן, מבצע צוק איתן, מבצע שומר החומות ומתקפת הפתע של חמאס באוקטובר 2023 שהובילה למלחמת חרבות ברזל. אירועים בולטים נוספים במהלך כהונתו כללו את המחאה החברתית ועסקת שליט בשנת 2011, מגפת הקורונה ב-2020 עד 2021, קידום הרפורמה המשפטית בשנת 2023, והתקיפה האיראנית על ישראל בשנת 2024.\nכשר אוצר (בין השנים 2003–2005), הוביל נתניהו רפורמות משמעותיות בכלכלה הישראלית ובין היתר קידם הפרטה, הורדת מיסים, וקיצוץ בקצבאות הביטוח הלאומי.",
    "pageid": 127857
  },
  {
    "title": "ברק אובמה",
    "extract": "ברק חוסיין אובמה השני (באנגלית: ‏‏?‏; נולד ב-4 באוגוסט 1961) הוא פוליטיקאי אמריקאי, שכיהן כנשיאה ה-44 של ארצות הברית, בשנים 2009–2017. אובמה הוא האפרו-אמריקאי היחיד שכיהן בתפקיד זה עד כה. הוא חבר המפלגה הדמוקרטית, ולפני בחירתו לנשיא כיהן בסנאט של ארצות הברית מטעם מדינת אילינוי, מינואר 2005 ועד נובמבר 2008.\nבשנת כהונתו הראשונה כנשיא הוענק לו פרס נובל לשלום על \"מאמציו יוצאי הדופן לחיזוק הדיפלומטיה הבין-לאומית ושיתוף הפעולה בין עמים\". בתחילת כהונתו התמודד עם המשבר הכלכלי העולמי של 2008, וייצב את המשק באמצעות תוכנית תמרוץ. הוא התערב במשבר בתעשיית הרכב האמריקאית וסיפק עזרה פדרלית לחברות ג'נרל מוטורס וקרייזלר בתנאי שתתארגנה מחדש. הוא העביר את חוק הגנת החולה וטיפול בר השגה שהוביל לרפורמה בביטוחי הבריאות האמריקאים, ופתח את שורות מערכת הביטחון לשירות של להט\"ב ללא הגבלות (ביטל את מדיניות אל תשאל, אל תספר). בנוסף, ב-2010 התרחשה דליפת מידע בדלתיים סגורות לידי הציבור שנודעה בכינוי פרשת קייבלגייט.\nלפי הבטחת הבחירות שלו הוציא את ארצות הברית ממלחמת עיראק ב-2011 והפחית את המעורבות שלה במלחמת אפגניסטן (2001–2021). ממשל אובמה פעל לקדם מדיניות סביבתנית ונאלץ להתמודד מול אסונות טבע ואסונות אקולוגיים, בהם דליפת הנפט במפרץ מקסיקו (2010) וגל סופות הטורנדו בארצות הברית (2011). ב-2012 נבחר בשנית לנשיאות לאחר שגבר על יריבו הרפובליקני מיט רומני. ניצחונו השני הושג בהפרש קטן יותר מהראשון ב-2008. ב-2015 קידם את הסכם פריז שמטרתו הייתה להגביר את המחויבות הבין-לאומית למאבק בשינוי האקלים. לאורך הקדנציה השנייה שלו נערכו סדרת פיגועים המוניים בארצות הברית, בהם הטבח בבית הספר היסודי סנדי הוק והפיגוע במרתון בוסטון. בנוסף, לקראת בחירתו בשנית התרחשה מתקפת טרור בקונסוליה האמריקנית בבנגאזי שבלוב. בהמשך הקדנציה השנייה שלו הביא אובמה לשחזור יחסי ארצות הברית–קובה, שהיו מנותקים מאז המהפכה הקובנית.\nבתחום מדיניות החוץ המשיך במלחמה העולמית בטרור והורה על המבצע לחיסולו של אוסאמה בן לאדן מנהיג ארגון אל-קאעידה, אשר היה אחראי לסדרת פיגועים רצחניים ברחבי העולם, ובראשם פיגועי 11 בספטמבר. בימיו התחולל האביב הערבי והחלה מלחמת האזרחים בסוריה, שארצות הברית התערבה בה במבצע נחישות טבועה. בהנהגתו ארצות הברית קידמה מגעים עם איראן שהבשילו לכדי הסכם המעצמות על תוכנית הגרעין האיראנית, הסכם שארצות הברית נסוגה ממנו תחת יורשו, דונלד טראמפ. סגנו של אובמה, ג'ו ביידן, נבחר לנשיא בבחירות 2020.",
    "pageid": 262415
  },
  {
    "title": "ג'ו ביידן",
    "extract": "ג'וזף רובינט \"ג'ו\" ביידן הבן (באנגלית: ‏‏?‏; נולד ב-20 בנובמבר 1942) הוא פוליטיקאי אמריקאי המכהן כנשיא ארצות הברית ה־46. טרם היבחרו לנשיאות כיהן ביידן כסגן הנשיא ה־47 תחת ברק אובמה בשנים 2009–2017 וייצג את מדינת דלאוור בסנאט של ארצות הברית מטעם המפלגה הדמוקרטית במשך 36 שנים (1973–2009).\nביידן כיהן כיושב ראש ועדת המשפט של הסנאט של ארצות הברית, ועסק בנושאים הקשורים במלחמה בסמים, בריסון הפשע ובחירויות אזרחיות. הוא הוביל את המאמצים לאישורם של \"חוק בקרת הפשע האלים ואכיפת החוק\"  ו\"חוק האלימות נגד נשים\" . ישב בראשות ועדת המשפט במהלך הדיונים על מועמדותם של קלרנס תומאס ורוברט בורק לבית המשפט העליון של ארצות הברית. בבחירות לנשיאות ארצות הברית שנערכו ב-1988 וב-2008, התמודד ביידן ללא הצלחה למועמדות המפלגה הדמוקרטית לנשיאות.\nב-2008 נבחר ביידן בידי הסנאטור ברק אובמה, שהתמודד לנשיאות מטעם המפלגה הדמוקרטית, כעמיתו למרוץ בבחירות לנשיאות ארצות הברית שהתקיימו באותה שנה. לאחר שנבחר עמו לסגן הנשיא, פיקח ביידן על שימוש בתשתיות כלכליות לריסון המיתון הכלכלי, ועזר לגבש את המדיניות האמריקאית כלפי עיראק עד נסיגת כוחות ארצות הברית ב-2011. יכולתו לנהל משא ומתן עם חברי המפלגה הרפובליקנית בקונגרס סייעה לממשל אובמה להעביר חקיקות שונות, ובהן \"חוק הפיקוח על התקציב לשנת 2011\" שפתר את משבר תקרת החוב של ארצות הברית  באותה שנה, ו\"חוק ההקלה במס למשלם המיסים האמריקאי\" מ-2012, כתגובה לצוק הפיסקלי שקרב ובא. אובמה וביידן נבחרו מחדש ב-2012, והביסו את המושל לשעבר הרפובליקני של מסצ'וסטס, מיט רומני, ועמיתו למרוץ פול ראיין.\nבאוקטובר 2015, לאחר חודשים של השערות, הודיע ביידן שלא יתמודד למועמדות המפלגה הדמוקרטית לנשיאות ב-2016. אחת הפעולות האחרונות של הנשיא אובמה בינואר 2017 הייתה עיטורו של ביידן במדליית החירות הנשיאותית. לאחר שסיים את כהונתו השנייה כסגן נשיא, הצטרף ביידן לסגל אוניברסיטת פנסילבניה. באפריל 2019 הכריז על התמודדותו בפריימריז לנשיאות במפלגה הדמוקרטית, ולאחר התחלה רעועה שבה היה נראה שהוא עומד להפסיד לברני סנדרס ולאחרים, הצליח ביידן להוביל בפריימריז ולהיבחר למועמד המפלגה לנשיאות. הוא בחר בסנאטורית קמלה האריס מקליפורניה כעמיתתו למרוץ. בבחירות לנשיאות ארצות הברית בנובמבר 2020 גבר ביידן על הנשיא המכהן דונלד טראמפ ונבחר לתפקיד נשיא ארצות הברית.\nכנשיא חתם ביידן על חוק תוכנית החילוץ האמריקאית בתגובה למגפת הקורונה בארצות הברית ולמיתון שנוצר בעקבותיה, והוביל הצעות חוק דו-מפלגתיות בנושא תשתיות וייצור. הוא הציע את חוק \"Build Back Better\", שאמנם נכשל בקונגרס, אך היבטיו שולבו בחוק צמצום האינפלציה שעליו חתם כחוק בשנת 2022. ביידן מינה את קטנג'י בראון ג'קסון לכס השיפוט בבית המשפט העליון של ארצות הברית. הוא עבד עם הרפובליקנים בקונגרס כדי לפתור את משבר תקרת החוב של ארצות הברית ב-2023 תוך משא ומתן על הסכם להעלאת תקרת החוב. מבחינת מדיניות חוץ, ביידן השיב את ארצות הברית להסכם פריז, וניהל את הנסיגה המוחלטת של הכוחות המזוינים של ארצות הברית מאפגניסטן – אקט הסיום של מלחמת אפגניסטן שהוביל לנפילת קאבול. הוא הגיב לפלישה הרוסית לאוקראינה בהטלת עיצומים על רוסיה ואישר סיוע אזרחי וצבאי לאוקראינה. עם פרוץ מלחמת חרבות ברזל הכריז ביידן על תמיכה צבאית בישראל, והוקיע את מעשי הטבח של חמאס.\nבאפריל 2023 הכריז ביידן על התמודדותו למועמדות המפלגה הדמוקרטית בבחירות לנשיאות 2024, אך ב-21 ביולי 2024 הודיע כי הוא חוזר בו ולא יתמודד בבחירות לקדנציה נוספת ויתמוך במועמדותה של סגניתו קמלה האריס.",
    "pageid": 571893
  },
  {
    "title": "דאגלס אמהוף",
    "extract": "דאגלס קרייג \"דאג\" אמהוף (באנגלית: Douglas Emhoff;‏ נולד ב-13 באוקטובר 1964) הוא משפטן יהודי-אמריקאי. מתוקף היותו נשוי לסגנית נשיא ארצות הברית, קמלה האריס, הוא נושא בתואר \"האדון השני של ארצות הברית\" החל מינואר 2021. אמהוף הוא הגבר והיהודי הראשון בהיסטוריה האמריקאית לשאת בתואר זה.",
    "pageid": 1906566
  },
  {
    "title": "דונלד טראמפ",
    "extract": "דונלד ג'ון טראמפ (באנגלית: ‏‏?‏; נולד ב-14 ביוני 1946), הוא פוליטיקאי, איש עסקים, יזם בנייה ולשעבר מפיק ומנחה ריאליטי אמריקאי, שכיהן כנשיא ארצות הברית ה-45 בין השנים 2017–2021.\nטראמפ הוא בעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבנייה, בהפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני, כמו גם כמה מיוזמותיו המפורסמות הנושאות את שמו, הפכו אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית בהפקתו והנחייתו בשם \"המתמחה\", אשר שודרה בשנים 2004–2015. בבחירות המקדימות לקראת בחירות לנשיאות ב-2016 נבחר למועמד המפלגה הרפובליקנית תוך שינוי אופי המפלגה משמרני לפופליסטי-ימני, המכונה על שמו – טראמפיזם. בבחירות עצמן גבר על יריבתו הילרי קלינטון מהמפלגה הדמוקרטית.\nעם כניסתו לתפקיד מיהר טראמפ לחתום על שורת צווים נשיאותיים, בהם הצו שאסר כניסה והגירה של אזרחים מכמה מדינות בעלות רוב מוסלמי לאחר שכינה את מדינתם כמדינות \"מועדות לטרור\". צווים אחרים נגעו להפחתת רגולציות על עסקים והגנת הסביבה, לצד קידום חקיקה של הורדת מיסים מסיבית. במדיניות חוץ קידם מדיניות בדלנית שאותה הגדיר \"אמריקה תחילה\": הוא פרש ממשא ומתן בשותפות הסחר הטראנס-פסיפית ומהסכם פריז העוסק בשינויי האקלים, הטיל מכסי יבוא שעוררו מלחמת סחר עם סין, והוציא את כוחות ארצות הברית ממלחמת האזרחים בסוריה. יחסו לישראל תואר כחיובי ביותר, בין השאר כשהכיר בירושלים כבירת ישראל ובריבונות ישראל ברמת הגולן, קידם את הסכמי אברהם לנורמליזציה ביחסים בין ישראל למספר מדינות ערביות, ונקט קו תקיף נגד איראן, בין היתר כשפרש מהסכם הגרעין עם איראן וכשהורה לחסל מספר בכירים בכוחותיה.\nטראמפ התמודד לקדנציה שנייה בבחירות לנשיאות 2020, אך הפסיד למועמד הדמוקרטי ג'ו ביידן. לפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים להפוך את תוצאות הבחירות ולערער על הלגיטימיות שלהן, תוך טענה שקרית להונאת בחירות נרחבת. עוד לפני הבחירות סירב טראמפ להתחייב כי יקבל את התוצאה אם יפסיד. הוא ותומכיו הפיצו תאוריות קונספירציה, ניסו להשפיע על תהליך ספירת הקולות במדינות מתנדנדות, להחרים מכונות הצבעה, להשפיע על פקידים במשרד המשפטים, ובמשרד ההגנה ובצבא להתערב בבחירות, ובניסיונות לשבש את הליך ספירת האלקטורים בבירה. בסופו של דבר התקיימה הסתערות של תומכי טראמפ על הקפיטול. פעולות אלה, תוארו על ידי גורמים רבים כניסיון הפיכה. חרף דחייה של טענותיו בבתי המשפט, טראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה.\nטראמפ הוא הנשיא האמריקאי הראשון שנעצר, והוא הנשיא הראשון שנשפט ויישפט הן בבית משפט מדינתי על זיוף מסמכים עסקיים, והן בבית משפט פדרלי על החזקת מסמכי מדינה מסווגים. ב-2 באוגוסט 2023, הוגש כתב אישום נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח. ארבע מדינות, בהן ג'ורג'יה, ניו יורק, מקיימות הליכים פליליים נגד טרמאפ ועוזריו. מדינות אחרות כמו קולורדו ומיין קידמו פסיקות שאוסרות עליו מלרוץ לנשיאות בתחומן בגלל תרומתו לניסיון ההפיכה. אך בית המשפט העליון פסל את הפסיקה בטענה שרק בית הנבחרים יכול לפסול מועמד בשל טענות אלו. במאי 2024 הורשע בבית משפט בניו יורק בזיוף מסמכי תאגיד על מנת להסוות דמי שתיקה ששילם לאישה עמה קיים יחסי מין מחוץ למסגרת נישואיו.\nטראמפ מתמודד בבחירות לנשיאות ארצות הברית בשנת 2024.",
    "pageid": 132838
  },
  {
    "title": "די ג'יי שארפ",
    "extract": "דריק לאנוריס נתנאל (די ג'יי) שארפ ג'וניור (נולד ב-19 בדצמבר 1996) הוא כדורסלן ישראלי-אמריקאי המשחק בעמדת הקלע במכבי חיפה.",
    "pageid": 1526455
  },
  {
    "title": "דרגות צה\"ל",
    "extract": "דַרְגות צה\"ל מחולקות לשלוש קבוצות: דרגות חוגרים, טוראי עד סמל ראשון; דרגות נגדים, מדרגת רב־סמל עד דרגת רב־נגד; ודרגות קצינים, מדרגת סגן־משנה עד דרגת רב־אלוף. סימני הדרגה של החוגרים נענדים על הזרוע, בין המרפק לכתף, ואילו דרגות הנגדים והקצינים נענדות על כותפות  החולצה.\nדרגות רבות בצה\"ל נקראות ביום־יום בראשי התיבות שלהן. נהוג לבטא ראשי תיבות בני שלוש אותיות כמילה המנוקדת בשני קמצים, אחד בכל אחת משתי האותיות הראשונות בראשי התיבות. כך, למשל, רב־סמל בכיר נכתב רס\"ב ומבוטא רָסָ\"בּ או רָסָ\"ב.",
    "pageid": 15810
  },
  {
    "title": "דריק שארפ",
    "extract": "דריק לאנוריס שארפ (באנגלית: Derrick Lanorris Sharp; נולד ב-5 באוקטובר 1971) הוא כדורסלן עבר אמריקאי-ישראלי. בין היתר שימש כקפטן קבוצת מכבי תל אביב, ובין השנים 2011–2013 היה גם עוזר המאמן בקבוצת מכבי תל אביב.\nשארפ נולד באורלנדו שבפלורידה, ארצות הברית. ב-1993 הגיע לראשונה לישראל, שיחק במכבי חדרה ובבית\"ר מגדל העמק ובעקבות יכולת טובה עבר בשנת 1996 למכבי תל אביב בה שיחק במשך 15 שנים עד פרישתו ממשחק בשנת 2011. בשש עונותיו האחרונות במכבי תל אביב שימש כקפטן הקבוצה. במשחקו שארפ התאפיין בעיקר ביכולת קליעה מטווח שלוש הנקודות ומקו העונשין. אחד מרגעי השיא שלו בקריירה היה בנס ז'לגיריס, אז קלע שלשה בשנייה האחרונה של משחק היורוליג נגד ז'לגיריס קובנה בעונת 2003/2004, אשר כפתה הארכה שבסיומה ניצחה מכבי והעפילה לפיינל פור שנערך באותה שנה בתל אביב, בו זכתה לאחר מכן.\nשארפ הוא אחד השחקנים המעוטרים בתולדות הכדורסל הישראלי. הוא זכה ב-13 אליפויות, 11 גביעי מדינה, ובשלוש אליפויות אירופה. כמו כן זכה להוקרה מטעם היורוליג ומנהלת ליגת העל כאחד הסמלים הגדולים של מכבי תל אביב בכל הזמנים. שארפ הוא השחקן המבוגר ביותר שלבש אי פעם את מדי מכבי תל אביב.",
    "pageid": 67199
  },
  {
    "title": "האח הגדול עונה 14",
    "extract": "האח הגדול עונה 14 היא העונה ה-14 של תוכנית המציאות \"האח הגדול\", והעונה השמינית (כולל עונות ה-VIP) של התוכנית במצטבר שמשודרת ברשת 13. העונה עלתה לשידור ב-2 ביוני 2024. את העונה מנחים גיא זו-ארץ ולירון ויצמן.",
    "pageid": 2329341
  },
  {
    "title": "האמת (סדרת טלוויזיה)",
    "extract": "האמת היא סדרת דרמת מתח ישראלית מאת דפנה לוין (\"אופוריה\", \"בטיפול\"). הסדרה משודרת החל מ-15 ביולי 2024 בכאן 11.\nהסדרה הייתה אמור לעלות לשידור בסוף 2023, אך עקב מלחמת \"חרבות ברזל\" עלייתה לשידור נדחתה.\nהסדרה נמכרה לתאגיד השידור AMC, ויופץ בשירותי הסטרימינג AcronTV בארצות הברית, בריטניה ואוסטרליה.\nאף על פי שלא מדובר בסדרת דוקו, הסדרה נכתבה בחלקה בהשראת פרשת רצח תאיר ראדה אשר התרחש בשנת 2006 וכלל סיקור תקשורתי נרחב ותיאוריות רבות לגבי זהות הרוצח.",
    "pageid": 2357454
  },
  {
    "title": "הבחירות לנשיאות ארצות הברית 2024",
    "extract": "הבחירות לנשיאות ארצות הברית ב-2024 ייערכו ביום שלישי, 5 בנובמבר 2024. בחירות אלו יהיו הבחירות לנשיאות ארצות הברית ה-60 במספר, והראשונות שייערכו לאחר מפקד האוכלוסין של ארצות הברית ב-2020.\nג'ו ביידן, נשיא ארצות הברית המכהן, הצהיר בתחילה על כוונתו להתמודד בבחירות אלה לכהונה שנייה, לצד סגניתו קמלה האריס, אולם ב-21 ביולי הודיע כי הוא פורש מהמירוץ לנשיאות. מטעם המפלגה הרפובליקנית מתמודד הנשיא לשעבר, דונלד טראמפ, אשר התמודד מול ביידן בבחירות 2020 והפסיד לו, ולצידו, ג'יי. די. ואנס כמועמדו לתפקיד סגן הנשיא.\nתוצאת הבחירות יוכרעו על פי מספר האלקטורים שבהם יזכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2020. הנשיא הנבחר וסגן הנשיא הנבחר יושבעו לתפקיד ב-20 בינואר 2025.\n\n ערך מורחב – הבחירות לנשיאות ארצות הברית\n\nסעיף 2 של חוקת ארצות הברית קובע כי מי שרוצה להיבחר לתפקיד הנשיא מחויב להיות אזרח ארצות הברית מלידה, בן 35 שנים ומעלה ותושב ארצות הברית לפחות 14 שנים. המועמדים לנשיאות מבקשים בדרך כלל את תמיכתה של אחת מהמפלגות בפוליטיקה האמריקאית. המועמד לנשיאות בוחר את סגנו (למעט במפלגה הליברטריאנית, הממנה את מועמדה לתפקיד סגן הנשיא על ידי הצבעה של כמה אנשים ולא על ידי העדפת מועמד המפלגה לנשיאות). הבחירות הכלליות בנובמבר הן בחירות עקיפות, שבהן מצביעים הבוחרים בעד רשימת חברים לחבר האלקטורים. אלה בוחרים ישירות את הנשיא וסגנו.\nהבחירות לנשיאות ארצות הברית הן בחירות עקיפות. נשיא ארצות הברית וסגנו נבחרים על-ידי קבוצת אנשים שנקראת \"חבר האלקטורים\", אשר מייצגים כל אחת ממדינות ארצות הברית (ובנוסף את מחוז קולומביה), בהתאם לגודל אוכלוסייתה. מספר האלקטורים שאותם זכאית כל מדינה לשלוח נקבע על-פי מספר האנשים המייצגים אותה בקונגרס (דהיינו בסנאט ובבית הנבחרים גם יחד, לדוגמה: את מדינת טקסס מייצגים שני סנאטורים ועוד 38 חברים בבית הנבחרים, ולכן היא זכאית לשלוח 40 אלקטורים). לאחר הבחירות מתכנסים האלקטורים במדינותיהם ומצביעים עבור מועמדיהם לנשיא ולסגן הנשיא. לאחר מכן נשלחות ההצבעות לקונגרס, והן נספרות בפניו בידי נשיא הסנאט (סגן נשיא ארצות הברית). המועמד שקיבל את קולותיהם של רוב האלקטורים – הוא הנבחר, כאשר בחירת הנשיא ובחירת סגן הנשיא הן נפרדות.\nהאלקטורים מכל מדינה מצביעים למועמדים בהתאם לתוצאות הבחירות באותה המדינה. אם רוב המצביעים הצביעו בעד המועמדים ממפלגה מסוימת – כל האלקטורים מאותה המדינה יצביעו לאותם המועמדים, בלי קשר להשקפותיהם האישיות, ובלי קשר לספירת הקולות הכוללת. ישנן מדינות אשר מקיימות בחירות לנשיאות לפי מחוזות בחירה פנימיים, ובכך מאפשרות ייצוג גבוה יותר לאזרחיהן, דוגמת מיין.\nהתיקון ה-25 לחוקת ארצות הברית קובע כי אדם לא יכול להיבחר לנשיאות יותר מפעמיים.\n\n ערך מורחב – התערבות רוסיה בבחירות לנשיאות ארצות הברית ב-2016, ניסיון הפיכת תוצאות הבחירות לנשיאות ארצות הברית ב-2020, ההסתערות על הקפיטול (2021)\nבקמפיין הבחירות של טראמפ לקראת הבחירות ב-2024 טראמפ בחר להדגיש את \"השקר הגדול\" לפיו התקיימה הונאת בחירות מאסיבית וכי טראמפ היה המנצח האמיתי בבחירות. טראמפ האשים את הנשיא ביידן על כך שהוא היה זה שהוביל לכך שמשרד המשפטים מנסה כעת להוביל להרשעתו במשפטיו הפליליים. הוושינגטון פוסט דיווח גם על כך שבחלק מהמחוזות במדינות המתנדנדות הרפובליקנים עלולים לנסות הפעם לעכב את האישור של תוצאות הבחירות במחוזותיהם ב-2024, וכי הדבר עלול לגרום לכך שאותן המדינות יחמיצו את המועד הסופי לספק את תוצאות הבחירות, וכי כתוצאה מכך תוצאת הבחירות הסופית תקבע על ידי בית הנבחרים האמריקני.\nבנוסף לקראת הבחירות ב-2024 יש חשש רב לניסיונות של ממשלות זרות להשפיע על תוצאות הבחירות - במיוחד מצד רוסיה אשר פועלת להפיץ דיסאינפורמציה ברשתות החברתיות במטרה לפגוע בסיכויים של ביידן והמפלגה הדמוקרטית לזכות בבחירות, ובמטרה לערער את התמיכה האמריקנית באוקראינה ובנאט\"ו.\n\n ערך מורחב – מדינת ג'ורג'יה נגד דונלד טראמפ ואחרים\nגם המשפטים הפליליים וכתבי האישום נגד דונלד טראמפ צפויים להשפיע על הקמפיין שלו לנשיאות. ב-30 במאי 2023 טראמפ נמצא אשם ב-34 עבירות פליליות הקשורות לרישום מסמכים כוזב שמטרתו להסתיר מהמצביעים בבחירות לנשיאות של שנת 2016 פעילות בלתי-חוקית ומידע שיזיק לו, ובעקבות כך הוא הפך לנשיא האמריקני לשעבר הראשון בתולדות ארצות הברית אשר הורשע בפשע. בתגובה לכך טראמפ ורפובליקנים רבים העלו טענות על כך שהמשפטים הפליליים נגדו הם \"מזויפים\" ו/או שהם מבוצעים ממניעים פוליטיים ללא שום ראיות אמיתיות. כתבי האישום נגד דונלד טראמפ מתמקדים גם בניסיונותיו של טראמפ לבטל את תוצאות הבחירות ב-2020, מעורבותו בהסתערות על הקפיטול ב-6 בינואר, והתנהלות פסולה הקשורה לטיפול במסמכים מסווגים.\nבנוסף, ב-2023 דונלד טראמפ הורשע בתקיפתה המינית של העיתונאית אי.ג'ין קרול וגזר עליו לשלם לה פיצויים על סך 88.3 מיליון דולרים לאחר שהיא תבעה אותו דיבה על הכחשתו כי אנס אותה. בנוסף לכך בספטמבר 2023 הוא נמצא גם אשם בהונאה פיננסית בגין ניפוח ערכי נכסיו ונקבע שהוא נדרש לשלם פיצויים על סך 457 מיליון דולרים - החלטה שנמצאת כעת בתהליך ערעור. סקרים שנערכו העלו שחלק ניכר מהמצביעים האמריקנים, כולל רבים מהמצביעים הרפובליקנים, רואים בחומרה את כתבי האישום נגד דונלד טראמפ, וחלקם אף ציינו שהם סבורים שמוטב שהוא יפרוש מהמירוץ ב-2024 אם יימצא אשם. למרות זאת, חלק ניכר מהמצביעים הרפובליקנים עדיין תומכים בו, וטראמפ מנסה לדחות את המשפטים הפליליים שמתקימים נגדו עד לאחר הבחירות בנובמבר.\nטראמפ ערער על האישום נגדו במהומות הקפיטול וב-1 ביולי 2024 בית המשפט העליון של ארצות הברית קבע שלטראמפ יש חסינות חלקית מהעמדה לדין על חלקו במהומות הקפיטול. החלטה זו הובילה לעיכובים בגזר הדין של טראמפ וככל הנראה גם בתאריכי המשפטים האחרים נגדו.\n\n ערך מורחב – ניסיון ההתנקשות בדונלד טראמפ\nלקראת הבחירות ב-2024 מחוקקים, סוכנויות מודיעין ואנשים רבים אחרים העלו חששות מגילויי אלימות ממניעים פוליטיים הכרוכים בעלייה במתיחות סביב הבחירות לנשיאות ארצות הברית ב-2024. החששות נבעו גם מקיום של איומים מתגברים ומעשי אלימות פיזיים שכוונו נגד עובדי ציבור ואנשים שקשורים לניהול הבחירות בכל רמות הממשל. בנוסף לכך סקרים שונים העלו אינדיקציה לכך שישנה עלייה במספר האמריקנים שתומכים בשימוש באלימות בצורה להשיג תוצאה פוליטית מסוימת - ישנה תמיכה גדולה יותר בכך בקרב רפובליקנים מאשר דמוקרטים. בנוסף לכך במסגרת קמפיין הנשיאות של טראמפ הוא נוקט בגישה יותר קיצונית, אימץ תיאוריות קונספירציה שונות והביע תמיכה רבה יותר בתנועות מיליציה ימניות קיצוניות - יותר מכל נשיא אמריקאי אחר בעת המודרנית. טראמפ משתמש גם ברטוריקה שך דה-הומניזם, לוחמנית יותר, והבטיח גמול נגד אויביו הפוליטיים. בנוסף לכך טראמפ סירב לשלול שימוש באלימות לאחר שיתוודא מי הזוכה בבחירות של 2024, והצהיר בתגובה \"זה תלוי\".\nב-13 ביולי 2024, במהלך עצרת בחירות בפנסילבניה התרחש ניסיון התנקשות בטראמפ.  טראמפ נפצע קל מהירי, דימם מאוזנו ולחיו הימניות, וחולץ מהאזור במצב קל.\n\nבהתאם להוראות החוקה, מתקיים בארצות הברית אחת לעשור מפקד אוכלוסין כללי, אשר תוצאותיו קובעות את חלוקת המושבים בבית הנבחרים עבור כל מדינה, ובכך משפיעות גם על הקצאת האלקטורים שכל מדינה תהיה זכאית לשלוח. מפקד האוכלוסין האחרון התקיים בשנת 2020, ותוצאותיו ישמשו בבחירות של 2024 ו-2028.\n\nמפקד האוכלוסין האמריקני של 2020 שינה את חלוקת האלקטורים בבחירות לנשיאות שייערכו בארצות הברית בשנת 2024 ובשנת 2028 במדינות המפורטות להלן.\n\nנושא הגישה להפלות מלאכותיות צפוי להיות נושא מרכזי במהלך הבחירות בנובמבר 2024. אלו הן הבחירות הראשונות לנשיאות ארצות הברית שנערכות לאחר שתי פסיקות חשובות במיוחד של בית המשפט העליון האמריקני שהשפיעו על האפשרות של אמריקניות רבות לקבל גישה להפלות מלאכותיות. פסק הדין הראשון הוא פסק דין דובס נגד הארגון לבריאות נשים בג'קסון משנת 2022, שבמסגרתו בית המשפט העליון האמריקני ביטל את פסק הדין רו נגד וייד וקבע שהחוקה האמריקנית אינה מעניקה זכות להפלות, והעביר את הסמכות להסדרת נושא ההפלות לעם ולנציגיו הנבחרים שיוכלו לקבוע איזה מדינות בארצות הברית יהיו רשאיות לאסור באופן גורף ביצוע הפלות בתחומן.\nפסק דין בולט נוסף הוא פסק הדין של בית משפט פדרלי בטקסס שניתן בשנת 2023 והוציא צו מניעה זמני הפוסל את האישור שנתן בשנת 2000 מנהל המזון והתרופות האמריקאי לתרופה מיפפריסטון , שהיא התרופה הנפוצה ביותר לביצוע הפלות. פסק הדין עלול להשפיע על נשים במדינות של ארצות הברית בהן ביצוע הפלות הוא חוקי אם גם בית המשפט העליון של ארצות הברית יתמוך בפסק הדין. שתי הפסיקות זכו לתמיכה חזקה במיוחד מפוליטיקאים ומחוקקים רפובליקנים.\nהדמוקרטים תומכים בעיקר בעמדה שגישה להפלות מלאכותיות היא זכות שאמורה להיות זמינה לכל הנשים בארצות הברית בעוד שהפוליטיקאים הרפובליקנים באופן כללי מעדיפים להגביל ככל הניתן את החוקיות של ביצוע ההפלות המלאכותיות בכל מדינות ארצות הברית. עד אפריל 2023 מרבית המדינות בארצות הברית שיש בהן רוב רפובליקני העבירו איסורים כמעט מוחלטים לביצוע הפלות מלאכותיות, ובשל כך ביצוע הפלות מלאכותיות הפך בפועל לבלתי חוקי בחלק גדול ממדינות ארצות הברית. על פי קרן משפחת קייזר נכון לינואר 2024 ישנן 15 מדינות שבהן אסור לבצע הפלות מלאכותיות בשלב המוקדמים של ההיריון ובאותן המדינות אין לחרוג מהכלל גם במקרים של אונס וגילוי עריות.\n\nלטענת המפלגה הדמוקרטית וג'ו ביידן, קמפיין הבחירות הנוכחי מהווה קרב של ממש על עתידה של ארצות הברית כמדינה דמוקרטית, ויש סכנה שארצות הברית תהפוך לאוטוקרטיה.\nבמסגרת הקמפיין של הנשיא לשעבר דונלד טראמפ לנשיאות ארצות הברית ב-2024 הועלתה נגדו ביקורת בתקשורת האמריקנית על כך שלטראמפ יש יותר ויותר הצהרות אלימות ואוטוריטריות, והועלו גם הטענות שבקמפיין הבחירות של טראמפ בוחרים לעשות זאת באופן מכוון. בתקשורת הועלו לא מעט חששות מהעתיד של ארצות הברית כמדינה דמוקרטית בין היתר משום שלאחר ההפסד של טראמפ בבחירות לנשיאות ב-2020 טראמפ ניסה \"לבטל\" את החוקה האמריקנית על מנת להפוך את תוצאות הבחירות לנשיאות ב-2020, על סמך הצהרתו שהוא הולך להיות דיקטטור רק ב\"יום הראשון\" של שלו כנשיא לאחר שינצח בבחירות ב-2024, על סמך הצהרתו להשתמש במשרד המשפטים במטרה לרדוף אחר האויבים הפוליטיים שלו, ניסיונות הפיכת תוצאות הבחירות לנשיאות ארצות הברית ב-2020, על סמך המאמצים המתמשכים של הרפובליקנים להגביל את היכולת של הציבור הרחב לקחת חלק בתהליך ההצבעה, ועל סמך התחזיות חסרות הבסיס של טראמפ שגם בבחירות של 2024 הולכים להיות מקרים רבים של זיוף קולות.\nבסקר שנערך בין ה-30 בנובמבר ל-4 בדצמבר 2023 על ידי AP-NORC והשתתפו בו 1,074 מבוגרים, כ-62% מהמשתתפים ציינו שישנה סכנה שארצות הברית לא תהיה בעתיד מדינה דמוקרטית, והדבר תלוי במי שינצח בבחירות הבאות.\n\nלמגפת הקורונה היו השפעות ניכרות על כלכלת ארצות הברית בעבר ויש להן גם השפעה מתמשכת על ארצות הברית ב-2024. תקופה המאופיינת באינפלציה גבוהה החלה עוד בשנת 2021, ונגרמה כתוצאה משילוב של מספר אירועים, כולל מגפת הקורונה ומשבר שרשרת האספקה של השנים 2021 עד 2023, כאשר ההשפעות הכלכליות של מלחמת אוקראינה–רוסיה, שמתקיימת משנת 2022 ואילך, רק החמירו את המצב. בסקרים רבים שנערכו מסוף שנת 2021 ואילך עלה שלרבים בציבור האמריקני יש דעה שלילית על המדיניות הכלכלית של ממשל ביידן. בוחרים אמריקנים רבים מציינים שכלכלת ארצות הברית היא הסוגיה העיקרית שמעניינת אותם בבחירות של 2024.\nהנשים האמריקניות הושפעו במיוחד מהשפל הכלכלי שבא בעקבות מגפת הקורונה, ובמיוחד אלו שנאלצו להפסיק לעבוד על מנת להקדיש את מרבית זמנן ומרצן לטיפול בילדיהן. ממשל ביידן הוסיף שינויים זמניים שנועדו לספק תמיכה כלכלית למשפחות עם ילדים צעירים, כולל זיכוי במס למשפחות עם ילדים במסגרת תוכנית ההצלה האמריקאית, למרות שתוקף של אותו הזיכוי במס יפוג לפני שיתקיימו הבחירות בנובמבר 2024.\n\nממשל ביידן ביטל חובות סטודנטים להלוואות שהם לקחו בעבר בהיקף כולל של מעל ל-32 מיליארד דולרים. באוגוסט 2022 נחשפה לראשונה התוכנית של ממשל ביידן לביטול הלוואות על סך 10,000 דולרים לבוגרי מכללות ואוניברסיטאות רווקים שמרוויחים פחות מ-125,000 דולרים בשנה או זוגות נשואים שמרוויחים פחות מ-250,000 דולרים בשנה. ביוני 2023 תוכנית זו בוטלה בהחלטה של בית המשפט העליון בפסק הדין ביידן נגד נברסקה. בעקבות כך ממשל ביידן מתכנן לגבש מדיניות חדשה שתוביל לביטול חובות סטודנטים על הלוואות שהם לקחו בעבר, תוך התאמת התוכנית להחלטת בית המשפט העליון. ביידן הצהיר גם שאם יזכה בבחירות של 2024 הממשל שלו מתכוון להתמקד בקדנציה השנייה ביישום מדיניות אוניברסלית שתספק לאוכלוסייה הכללית שירותי טרום גן, כמו גם תמיכה בהורים.\nחלק מהמועמדים הרפובליקנים סבורים שמרבית הציבור יתמוך במדיניות הרפובליקנית בכל הנוגע לסוגיות החינוך בארצות הברית. במהלך הכהונה של ממשל ביידן עשרות מדינות בארצות הברית חוקקו חוקים המונעים ממוסדות חינוך ללמד תיאוריה ביקורתית של גזע (Critical Race Theory) – דיסציפלינה אקדמית הבוחנת נושאים חברתיים, תרבותיים ומשפטיים, בעיקר בכל הקשור לגזע ולגזענות בארצות הברית. התומכים באיסור על הלימוד של תאוריה ביקורתית על גזע טוענים שהעיסוק בגזע של אנשים ובגזענות בחברה האמריקנית אינו מתאים לסביבה בית-ספרית. המתנגדים לאיסור על לימוד של תאוריה ביקורתית על גזע טוענים שכאשר מוסדות החינוך נמנעים מלעסוק בגזע ובגזענות בחברה האמריקנית הם עוסקים בשכתוב של הזיכרון הציבורי בכל הנוגע להיסטוריה האמריקנית.\n\nמלחמת חרבות ברזל המתמשכת ומלחמת אוקראינה–רוסיה מהוות סוגיות מרכזיות בתקופה שלקראת הבחירות לנשיאות של 2024.\nארצות הברית סיפקה סיוע צבאי והומניטרי משמעותי לאוקראינה במהלך מלחמת אוקראינה–רוסיה. פוליטיקאים מהמפלגה הדמוקרטית וכמו גם פוליטיקאים רפובליקנים רבים הביעו תמיכה בסיוע האמריקני לאוקראינה במלחמה, בטענה שלארצות הברית יש תפקיד מהותי ב\"הגנה על הדמוקרטיה ומלחמה בתוקפנות הרוסית\". חלק מהמועמדים, כולל רון דה-סנטיס ודונלד טראמפ, טוענים שהתמיכה באוקראינה במלחמה לא צריכה להיות סוגיה מהותית עבור ארצות הברית, ושהמעורבות האמריקנית צריכה להיות מוגבלת יותר. המועמד הרפובליקני ויווק רמאסוואמי אף הביע תמיכה בהפסקת הסיוע הצבאי של ארצות הברית לאוקראינה וציין שיכיר בטריטוריות של אוקראינה שנכבשו על ידי רוסיה כשטחים כבושים.\nעם תחילתה של מלחמת חרבות ברזל הצהיר ממשל ביידן על תמיכה מלאה וחד-משמעית בישראל, גינה את פעולות ארגון חמאס וסיווג אותן כ\"מעשי טרור\". ביידן ציין בפני הקונגרס שארצות הברית תעביר סיוע על סך 10.6 מיליארד דולרים לישראל. אחת ההערכות היא שכ-74% מהמצביעים היהודים בארצות הברית הביעו שביעות רצון מהתמיכה של ממשל ביידן בישראל. אף על פי כן, לפי הסקרים התמיכה של ממשל ביידן בישראל במלחמה פגעה מאוד בתמיכת הקהילה המוסלמית במפלגה הדמוקרטית. ישנם גם סקרים המצביעים על פער ניכר בין עמדת האליטות בארצות הברית בנושא מלחמת חרבות ברזל, שלרוב נוטה להיות פרו ישראלית, לעומת העמדה של הציבור הרחב בארצות הברית.\nישנו מספר הולך וגדל של אמריקאים שמתנגדים לכך שארצות הברית תספק סיוע צבאי לישראל ומאמינים שארצות הברית \"צריכה להיות מתווך נייטרלי\" בסכסוך הישראלי-פלסטיני במקום לבחור צד. בקרב המצביעים האמריקנים בגילאים 18 עד 34 נמצא שכ-66 אחוזים מסתייגים מההתנהלות של ישראל במהלך המלחמה, בעוד שבקרב קבוצת אוכלוסייה זו רק כ-20 אחוזים תומכים באופן ההתנהלות של ישראל במהלך המלחמה, ורובה של קבוצת אוכלוסייה זו תומכת בעיקר בצד הפלסטיני בסכסוך.\n\nדונלד טראמפ הצהיר שביטול חוק הגנת החולה וטיפול בר השגה, הידוע בעיקר כ\"אובמה-קֶר\", יהיה סוגיה מרכזית בה הוא מתכוון להתמקד לאחר שיבחר ב-2024. הסוגיות שנוגעות למערכת הבריאות בארצות הברית, לרבות התמקדות בשאלה אם ארצות הברית צריכה לעבור למודל של מערכת בריאות אוניברסלית, והעיסוק במגפת הקורונה, מהוות גם סוגיות מרכזיות בתקופה שלקראת הבחירות לנשיאות של 2024.\n\nבשנים האחרונות פוליטיקאים שמרנים בבתי המחוקקים במדינות שונות גיבשו הצעות חוק המגבילות את הזכויות הקהילה הלהט\"בית בארצות הברית, ובמיוחד את זכויותיהם של טרנסג'נדרים.\nבפברואר 2023 הצהיר דונלד טראמפ שאם הוא ינצח בבחירות הוא יחוקק חוק פדרלי שיכיר בקיום של שני מגדרים בלבד, כאשר לטענתו \"טרנסג'נדר\" הוא מושג שנוצר על ידי \"השמאל הרדיקלי\", והוא הולך לקדם חקיקה של כתריסר חוקים שיתמקדו בטרנסג'נדרים בארצות הברית. מושל פלורידה והמועמד הרפובליקני לנשיאות רון דה-סנטיס חתם כמושל פלורידה על מספר חוקים נגד הקהילה הלהט\"בית, כולל חוק זכויות הורים בחינוך השנוי במחלוקת, האוסר לדבר על נטייה מינית וזהות מגדרית בכל בתי הספר הציבוריים בפלורידה.\n\nהנשיא המכהן, ג'ו ביידן, חבר המפלגה הדמוקרטית, הצהיר בתחילה על כוונתו להתמודד לתפקיד לקדנציה השנייה בבחירות אלו, אולם ב-21 ביולי 2024 הודיע כי הוא פורש מהמירוץ לנשיאות. ביידן הוא הנשיא המכהן המבוגר ביותר. ביום השבעתו היה בן 78 וחודשיים.\n\nדונלד טראמפ הפסיד לג'ו ביידן בבחירות 2020, ולאחר מכן הודח על ידי בית הנבחרים בפעם השנייה. הוא זוכה בשנית במשפט ההדחה השני בסנאט, ולכן כשיר להתמודד שוב בבחירות 2024. אם ייבחר, הוא יהיה הנשיא השני שכיהן בשתי קדנציות לא רצופות (הראשון היה גרובר קליבלנד).\n\nג'ייקוב הורנברגר, עורך דין ומייסד ארגון \"החופש לחיות\". הכריז על מועמדותו ב-20 בפברואר 2023.\nלארס מפסטד, נשיא חברת \"Fupa Games\". הכריז על מועמדותו ב-23 במרץ 2023.\nצ'ייס אוליבר, יו\"ר המפלגה לשעבר בג'ורג'יה (2016–2017). הכריז על מועמדותו ב-5 באפריל 2023.\nמייק טר מאט, כלכלן וקצין משטרה. הכריז על מועמדותו ב-18 באפריל 2023.\n\nב-23 באוגוסט 2023 נערך עימות הבחירות הראשון של הבחירות המקדימות במפלגה הרפובליקנית, בו נכחו 8 מועמדים. העימות נערך בפייסרב פורום, מילווקי, ויסקונסין והונחה על ידי הרשת פוקס ניוז.\nב-27 בספטמבר 2023 נערך העימות השני, בו נכחו 7 מועמדים. העימות נערך בספרייה הנשיאותית ע\"ש רונלד רייגן, סימי ואלי, קליפורניה. העימות הונחה על ידי פוקס ביזנס .\nב-8 בנובמבר 2023 נערך העימות השלישי בו השתתפו 5 מועמדים: ניקי היילי, ויווק רמאסוואמי, טים סקוט, כריס כריסטי ורון דה-סנטיס. העימות התקיים במרכז ארשט, מיאמי, פלורידה ושודר ברשת NBC.\nב-6 בדצמבר 2023 נערך העימות הרביעי ובו נכחו כל המועמדים מהעימות הקודם, למעט טים סקוט שפרש מהמרוץ. העימות התקיים באוניברסיטת אלבמה, טסקלוסה, שבמדינת אלבמה והונחה על ידי NewsNation .\nב-10 בינואר 2024 נערך העימות החמישי, בו נכחו רק ניקי היילי ורון דה-סנטיס. העימות התקיים באוניברסיטת דרייק, דה מוין, איווה והונחה על ידי רשת CNN.\nב־27 ביוני 2024 נערך העימות השישי, בו נכחו שני המתמודדים.\nב-18 בינואר 2024 היה אמור להיערך עימות שישי במדינת ניו המפשייר בין דה-סנטיס להיילי, אך לאחר שהיילי סירבה להשתתף בו אם טראמפ לא ישתתף גם, העימות בוטל.\n\nדונלד טראמפ, המועמד העיקרי, שכיהן כנשיא ארצות הברית בשנים 2017–2021, השתתף רק באחד מהעימותים.\n\n ערך מורחב – הבחירות המקדימות לנשיאות ארצות הברית במפלגה הרפובליקנית 2024\nהבחירות המקדימות לנשיאות ארצות הברית במפלגה הרפובליקנית התקיימו בין ינואר ליוני 2024. ההתמודדויות נערכו ב-50 מדינות ארצות הברית, במחוז קולומביה וב-5 טריטוריות נוספות. כל מועמד מקבל מספר מסוים של צירים באזור מסוים בהתאם לשיעור הקולות שקיבל באזור זה. המועמד שיזכה ברוב הצירים (1,215 דרושים לניצחון), יזכה במועמדות המפלגה. כחודש לאחר סיום הבחירות, בין התאריכים 15–18 ביולי 2024, תתכנס הוועדה הרפובליקנית הלאומית ותכריז רשמית על מועמד המפלגה שיתמודד מול המועמד הדמוקרטי ב-5 בנובמבר בבחירות לנשיאות. בבחירות ניצח דונלד טראמפ עם 2,260 לאחר שניצח בבחירות ברוב המדינות. יריבתו ניקי היילי פרשה מהמרוץ ב-6 במרץ לאחר שהפסידה כמעט בכל הבחירות ב\"יום שלישי הגדול\".\n\nהוועדה הדמוקרטית הלאומית הביעה תמיכה מלאה במועמדותו של ג'ו ביידן לנשיאות, ונכון לאוקטובר 2023, אין בכוונתה לקיים עימותים רשמיים.\n\n ערך מורחב – הבחירות המקדימות לנשיאות ארצות הברית במפלגה הדמוקרטית 2024\n\nכחלק ממסע הבחירות נערך עימות בין טראמפ לביידן (קודם פרישתו), באולפן של רשת CNN בבירת ג'ורג'יה, אטלנטה ב-27 ביוני 2024. הם נשאלו שאלות על מדיניותם בנוגע לנושאים שונים כגון: הכלכלה, סוגיית ההגירה, מערכת הבריאות, הפלות, המלחמה בין אוקראינה לרוסיה ומלחמת חרבות ברזל. מנחי העימות היו העיתונאים ג'ייק טאפר ודנה באש.",
    "pageid": 2035019
  },
  {
    "title": "החטופים הישראלים ברצועת עזה במלחמת חרבות ברזל",
    "extract": "החטופים הישראלים ברצועת עזה במלחמת חרבות ברזל הם ישראלים ותושבים זרים ששהו בישראל, שנחטפו במהלך מתקפת הפתע על ישראל שהוביל חמאס בבוקר 7 באוקטובר 2023, שמחת תורה, כ\"ב בתשרי ה'תשפ\"ד, מתקפה שבעקבותיה יצאה ישראל למלחמת חרבות ברזל. עם פריצת גדר המערכת סביב רצועת עזה פלשו לישראל מחבלים פלסטינים. מתקפת הטרור התפרסה על פני יישובים רבים במערב הנגב ועוטף עזה, וכן בפסטיבל מוזיקה ליד קיבוץ רעים, וכללה פשעי מלחמה ופשעים נגד האנושות שבהם מעשי טבח המוניים, אונס והתעללות, לצד חטיפת אזרחים וחיילים.\nהמחבלים חטפו מישראל אל רצועת עזה ביום המתקפה 251 אנשים חיים וגופות. בעוד שמיעוט מבין הנשבים היו חיילי צה\"ל מהבסיסים הסמוכים לגבול, רוב החטופים היו אזרחים, כולל נשים, גברים, קשישים וילדים, וכללו כמה עשרות עובדים זרים. על פי הערכות, מרבית החטופים הוחזקו בדרום רצועת עזה. עד ליוני 2024 הושבו לישראל 116 חטופים חיים, וחולצו 19 גופות, 116 חטופים נותרו בידי חמאס, ובתוכם 44 חטופים שנקבע כי נהרגו, כבר בפרוץ המלחמה או אחר כך. נוסף עליהם, אישה אחת מנתיב העשרה מוגדרת נעדרת וגורלה אינו ידוע.\nעוד קודם למתקפה החזיק חמאס ברצועה בשני אזרחים ישראלים שעברו את הגבול באופן עצמאי, אברה מנגיסטו והישאם א-סייד, וכן בגופותיהם של חיילי צה\"ל הדר גולדין ואורון שאול שנהרגו במבצע צוק איתן ב-2014.",
    "pageid": 2267673
  },
  {
    "title": "המירוץ למיליון (תוכנית טלוויזיה ישראלית)",
    "extract": "המירוץ למיליון היא הגרסה הישראלית לתוכנית המציאות האמריקאית \"The Amazing Race\". התוכנית שודרה, החל מ-5 בפברואר 2009, בערוץ 2, על ידי הזכיינית \"רשת\". עם פיצול ערוץ 2, המשכה של התוכנית עבר להיות משודר ברשת 13. בנובמבר 2022 דווח כי \"קשת 12\" רכשה את הזכויות להפקת התוכנית וכי תחל בליהוק מתמודדים לעונה התשיעית.\nבטקס פרסי האקדמיה הישראלית לטלוויזיה לשנת 2014 זכתה העונה הרביעית של התוכנית בפרס \"תוכנית המציאות הטובה ביותר\".",
    "pageid": 632003
  },
  {
    "title": "חות'ים",
    "extract": "החוּתִ'ים (בערבית: الحوثيون, תעתיק מדויק: אלחוּתִ'יוּן) הם ארגון טרור אסלאמיסטי שיעי-זיידי הפועל בצפון-מערב תימן ובחצי האי ערב. הארגון מכונה באופן רשמי אנצאר אללה (בערבית: أنصار الله, \"תומכי האל\") וגם אַ-שבַּאב אל-מוּאמִן (בערבית: الشباب المؤمن, \"הצעירים המאמינים\").\nארגון הטרור צמח מתוך שבט החות'ים שהוא פלג של מוסלמים-שיעים-זיידים, המהווה כ-30% מאוכלוסיית תימן ונקרא על שמו של חוסיין בדר א-דין אל-חות'י, מנהיגם הראשון, שדווח כי נהרג על ידי כוחות הביטחון של תימן בספטמבר 2004. מאז נהרגו על ידי כוחות הביטחון מפקדים נוספים ובהם עלי אל-קטוואני, אבו היידר, עבאס עיידה ויוסוף אל-מדאני.  \nעקב אופיו השיעי של הארגון, החות'ים בקשרי ידידות עם איראן ועם חזבאללה, והארגון מהווה חלק ב\"ציר ההתנגדות\". במקביל, הארגון רואה בגופים מוסלמים-סוניים שונים כגון ערב הסעודית, אל-קאעידה בחצי האי ערב והמדינה האסלאמית (דאעש) אויבים של החות'ים, ובה בשעה הוא רואה גם במערב, ובפרט בארצות הברית ובישראל, אויבים.",
    "pageid": 1220364
  },
  {
    "title": "חיים בן עטר",
    "extract": "רבי חיים בן עֲטַר (או אִבְּן עטר; נודע בכינוי אור החיים או אור החיים הקדוש על שם ספרו; 2 באוגוסט 1696, ד' אב ה'תנ\"ו; סלא, מרוקו – 7 ביולי 1743, ט\"ו בתמוז ה'תק\"ג, ירושלים) היה מגדולי פרשני המקרא בתקופת האחרונים, פרשן התלמוד, מקובל ופוסק הלכה. יצירתו הידועה ביותר היא הספר \"אור החיים\" – פירושו לתורה.\nאת מרבית שנותיו, כארבעים שנה, חי במרוקו. בתקופה זו היה מוכר בעיקר בקרב יהודי מרוקו. בגיל ארבעים ושלוש עלה לארץ ישראל עם שתי נשותיו וחבורת תלמידים שהתכוונה להקים בארץ ישראל ישיבה, תוך כדי שהוא קורא ליהודים שפגש בדרכו להצטרף לעלייתם. במסעו לארץ ישראל עבר דרך איטליה, ובה הדפיס את ספריו שהקנו לו את שמו בפזורה היהודית כולה, כולל באירופה. לאחר תקופת נדודים בצפון ארץ ישראל, השתקע בירושלים, ובה הקים את ישיבתו, מדרש כנסת ישראל. נפטר כשנה לאחר בואו לירושלים, בקיץ תק\"ג (1743), בגיל 47.",
    "pageid": 20667
  },
  {
    "title": "טיטניק",
    "extract": "טיטניק (באנגלית: RMS Titanic) הייתה אוניית נוסעים בריטית, הגדולה והמפוארת בעולם בשעתה ומכאן גם שמה (\"עצום\", \"ענק\"). אף על פי שסברו כי אוניית ענק משוכללת ומתקדמת שכמותה לעולם לא תטבע, טבעה ה\"טיטניק\" בהפלגת הבכורה שלה ב־15 באפריל 1912 לאחר שהתנגשה בקרחון. באסון נספו 1,517 בני אדם, בהם מפורסמים רבים, ורק 712 ניצלו.\nטביעתה של ה\"טיטניק\" התקבלה בתדהמה בקרב הציבור, ומאמצים רבים נעשו בשנים שלאחר מכן כדי לוודא שהאסון לא יישנה. בעקבות מסקנות שעלו בחקירת האסון, עודכנו נהלי הבטיחות הבינלאומיים של כלי שיט ונוסעי ים.\nבתחילת שמה הרשמי של ה\"טיטניק\" הופיעו ראשי התיבות \"RMS\" כדי לציין את היותה אוניית דואר מלכותי (\"Royal Mail Ship\"), נוהג מקובל באותם ימים שהעיד על אמינותה.",
    "pageid": 25046
  },
  {
    "title": "יוליה שמאלוב-ברקוביץ'",
    "extract": "יוליה שַׁמָאלוֹב-ברקוביץ' (ברוסית: Юлия Шамалова-Беркович; נולדה ב-1 באפריל 1964, י\"ט בניסן ה'תשכ\"ד) היא מנהלת ופוליטיקאית ישראלית, מנכ\"לית חדשות 13. כיהנה כיו\"ר הרשות השנייה לטלוויזיה ולרדיו ובכנסת השמונה עשרה כיהנה כחברת הכנסת מטעם סיעת \"קדימה\".",
    "pageid": 682823
  },
  {
    "title": "ימי בין המצרים",
    "extract": "יְמֵי בֵּין הַמְּצָרִים הם שלושת השבועות שבין צום שבעה עשר בתמוז (היום שבו הובקעה חומת ירושלים בחורבן בית שני) לצום תשעה באב (היום שבו חרבו שני בתי המקדש).\nימים אלה מציינים את ימי הצרה והמצוקה הקשורים לחורבן בית המקדש הראשון והשני, וחלים בהם מנהגי אבלות ההולכים ומחמירים ככל שקרבים לתשעה באב.\nבשלוש השבתות של ימי בין המצרים קוראים לאחר קריאת התורה שלוש הפטרות העוסקות בפורענות ובעונשים שיבואו על חטאי העם. הפטרות אלו מכונות \"תלת דפורענותא\".",
    "pageid": 35015
  },
  {
    "title": "ינון מגל",
    "extract": "ינון אלישע מגל (נולד ב-27 באפריל 1969, ט' באייר ה'תשכ\"ט) הוא עיתונאי, איש תקשורת ומגיש טלוויזיה ורדיו ישראלי. מגל מגיש את התוכנית \"הפטריוטים\" בערוץ \"עכשיו 14\", ומשדר תוכנית יומית עם בן כספית, בתחנת הרדיו 103fm.\nבעבר היה מגיש \"מהדורת מבט\" של הערוץ הראשון, העורך הראשי של אתר וואלה וחבר הכנסת מטעם מפלגת הבית היהודי בכנסת העשרים.\n\nמגל נולד בבת ים. אביו, יוחנן הלוי מגל, היה קצין החימוש של פיקוד מרכז (בדרגת אל\"ם), בן למשפחה חקלאית מעפולה. אמו עדנה הייתה מזכירה רפואית. גדל בבת ים ולאחר מכן בשכונת רמות בירושלים. למד בתיכון ליד האוניברסיטה. יש לו שני אחים ואחות.\nמגל שירת בצה\"ל כלוחם בגדוד 202 של חטיבת הצנחנים, ולאחר מכן כקצין וכמפקד צוות בסיירת מטכ\"ל. השתתף בין השאר במבצע עלם חמודות לחטיפת השייח' עובייד. השתחרר בדרגת סרן.\nלאחר שחרורו מהצבא, התקבל לקורס קריינות ב\"קול ישראל\", שלאחריו החל לעבוד כקריין, ולאחר מכן ככתב חדשות. משם עבר לגלי צה\"ל, שם שימש ככתב לענייני שטחים. בהמשך החל לעבוד בחדשות 10 ככתב לענייני צבא. בשנת 2004, בעקבות התוכנית \"עובדה\" עם אילנה דיין, שעסקה ב\"פרשת סרן ר'\", בה הואשם קצין בהריגתה ללא צורך של פלסטינית בת 14 סמוך לציר פילדלפי, הכין מגל כתבה המציגה את גרסתו של הקצין. בשנת 2005, בעת שסיקר את תוכנית ההתנתקות, האשים מגל את התקשורת בכך שהיא אינה אובייקטיבית בנוגע לתוכנית. על כך ועל חלקו בחשיפת האמת ב\"פרשת סרן ר'\", זכה ב-2006 בפרס לביקורת התקשורת של האגודה לזכות הציבור לדעת: ”על נכונותו לבקר עיתונאית עמיתה, שהיא בבחינת 'אורים ותומים' בתקשורת, וכן על האומץ לתקוף חזיתית את התקשורת כולה”.\nאחד מתפקידיו המשמעותיים ככתב שטח היה סיקור מלחמת לבנון השנייה בערוץ 10.\nבין פרסומיו הבולטים של מגל:\n\nתמונות ראשונות ובלעדיות שהביא מהבונקר הממשלתי בהרי ירושלים.\nריאיון בלעדי עם העציר הנמלט אברי רן (ממנהיגי \"נוער הגבעות\") ממקום מחבואו.\nהקלטות הרמטכ\"ל דן חלוץ אחרי מלחמת לבנון השנייה.\nהריאיון האחרון עם הרב חנן פורת לפני מותו.\nבתחילת 2008 עזב מגל את ערוץ 10 והחל להגיש את \"מהדורת מבט\" החדשה, לצד מרב מילר, ובמקומם של גאולה אבן-סער וחיים יבין שהגיש את המהדורה במשך כ-40 שנה. הרייטינג של המהדורה נותר יציב לאחר כניסתו לתפקיד. בדצמבר 2011 התמודד לתפקיד מפקד גלי צה\"ל, אך לבסוף נבחר ירון דקל. ביוני 2012 עזב את תפקידו כמגיש חדשות בערוץ הראשון. מגל טען להתעמרות מצד מנהליו, ובאוקטובר באותה שנה הגיש תביעה נגד הערוץ, שהסתיימה בפשרה לאחר כחמש שנים בפיצוי של כ-70 אלף שקלים.\nבאוגוסט 2012 הצטרף למחלקת החדשות של אתר וואלה. בפברואר 2013, מונה, במקומה של טלי בן עובדיה, לעורך הראשי של האתר, במקביל לתפקידו כמגיש שידורי האולפן, מהם פרש לקראת ריצתו לכנסת ב-2015. בעקבות עבודתו בוואלה! העיד בפרשת תיק 4000 על אופי סיקור האתר את ראש ממשלת ישראל בנימין נתניהו ומשפחתו.\n\nב-28 בדצמבר 2014 הודיע מגל על סיום עבודתו ב\"וואלה!\" ועל הצטרפות למפלגת \"הבית היהודי\" לקראת הבחירות לכנסת העשרים. הוא שוריין במקום השביעי ברשימה, ובעקבות פטירת השר אורי אורבך קודם למקום השישי. הוא נבחר לכנסת ומונה ליושב ראש הסיעה ולחבר בוועדות החוץ והביטחון, ביקורת המדינה, העבודה, הרווחה והבריאות, קידום מעמד האישה ושוויון מגדרי והכנסת. בין היתר, פעל ללגליזציה של קנאביס.\n\nב-24 בנובמבר 2015, כתבה העיתונאית רחלי רוטנר, שעבדה עם מגל במערכת \"וואלה!\", בפוסט בפייסבוק, שבמסיבת סיום תפקידו ב\"וואלה!\" התוודה בפניה מגל על משיכתו המינית כלפיה בצורה בוטה. בתגובה פרסם מגל: \"ישנם דברים שנאמרו בין ידידים, לפני הפיכתי לחבר כנסת, ולא הייתי חוזר עליהם כיום. אני מבקש את סליחתו של מי שנפגע\". תהודת פרסום זה הביאה עוד באותה יממה לשיחת בירור עם יושב ראש \"הבית היהודי\" נפתלי בנט, שבסיומה הודיע מגל על פרישתו מתפקידו כיו\"ר הסיעה.\nהמשטרה החלה בבדיקת הטענות כלפיו, בחשד להטרדות מיניות ולמעשים מגונים, ולאחר שתלונות מצד נשים נוספות פורסמו באמצעי התקשורת, הודיע מגל כי הוא בטוח שאין במעשיו היבט פלילי, אולם מאחר שיש שנפגעו מהתנהלותו בעבר, החליט לפרוש מהכנסת. בפברואר 2016 סגרה פרקליטות מחוז ת\"א את התיק נגדו. בשני מקרים נימקה זאת בחוסר אשמה ובמקרה השלישי בחוסר עניין לציבור.\nלאחר התפטרותו מהכנסת עסק ביזמות, בין היתר בחברת טורבינות הרוח \"אנרגיה לישראל\", שהוא אחד מבעליה.\n\nבנובמבר 2016 חזר לטלוויזיה, והצטרף לעונה השנייה של לילה טוב עם אסף הראל, דבר שגרר ביקורת מצד ארגוני הנשים. יחד יצרו סדרת כתבות, עד לירידת התוכנית בפברואר 2017. בפברואר 2018 הצטרף מגל לתחנת הרדיו 103fm, תחילה כמגיש מחליף של נתן זהבי בתוכנית זהבי עצבני, בהמשך הגיש כשנה תוכנית זוגית מידי בוקר עם ענת דוידוב, אותה החליף לתקופה קצרה רון קופמן. מאז ספטמבר 2019 ועד היום מגיש מגל את התוכנית ינון מגל ובן כספית לצדו של כספית ב\"103fm\". בדצמבר 2018 הצטרף מגל לערוץ 20. בתחילה הגיש יחד עם שמעון ריקלין את התוכנית \"ריקלין&מגל\" במקומו של אראל סג\"ל שעזב, ושימש כפרשן במהדורת החדשות של הערוץ. מאז יוני 2019 מנחה את תוכנית \"הפטריוטים\" שעלתה שוב בערוץ.\nלמגל יותר מ-390 אלף עוקבים ברשת החברתית טוויטר, ועשרות אלפים ברשתות חברתיות אחרות - בהן טיקטוק, טלגרם, אינסטגרם, פייסבוק, יוטיוב ווואטסאפ. הוא הופיע מספר פעמים במקומות הראשונים של רשימת המשפיענים בטוויטר המפורסמת על ידי ליאור מלנבוים, ואף צוין במקום הראשון ברשימה לשנת 2021.\nמגל נחשב לאחד התומכים הגדולים של בנימין נתניהו בתקשורת הישראלית, ובינואר 2022 יצא בקמפיין מימון המונים למימון הגנתו של בנימין נתניהו במשפטו, במהלכו גויסו למעלה מ-3.9 מיליון ש\"ח, אך הכספים הוקפאו מחמת מניעה משפטית. בתחקיר של העיתון TheMarker נטען כי מגל הוא בין השותפים הדומיננטיים במנגנון הפצת המסרים שנועד לשרת את שלטון נתניהו ולתקוף את מי שנתפס כאיום עליו, יחד עם עמית סגל ויעקב ברדוגו וכ-20 אנשי תקשורת שפועלים להפצת המסרים במסגרת מנגנון זה. בראיון לעיתון מקור ראשון אמר מגל כי \"אני כלי שדרכו הוא (נתניהו) מעביר דברים לציבור\".\nמאז פברואר 2024 מופיע מגל בתחילת תוכנית \"הפטריוטים\" כשלראשו כובע מצחיה ועליו הסיסמה \"ניצחון מוחלט\", שהיא יעד של מלחמת חרבות ברזל שהציג נתניהו, והוא אף מוכר כובעים כאלה.\nביולי 2024 הושעה מגל מתוכניתו ברדיו 103FM ונרמז לקשר לקריאתו לחרם צרכנים על בנק לאומי בשל העובדה כי הם לא משדרים פרסומות בערוץ 14.\n\nלטענת מגל הביקורת על שלל התבטאויותיו היא רק מצד \"התקשורת השמאלנית\", והרייטינג שלו מוכיח שהוא \"עושה דברים שיש להם הרבה קהל\".\nב-18 בינואר 2024 הכנסת הוארה בכתום ליום הולדתו הראשון של התינוק כפיר ביבס כתום השיער, שנחטף יחד עם אחיו בזרועות אימם וגורלם לא נודע. לטענת החמאס הם נהרגו. מגל הגיב על המחווה בציוץ: \"באיחור עצוב של 19 שנה הכנסת בכתום\"..\nבמשדר מיוחד לרגל יום השואה 2024 השווה עיתונאים וכלי תקשורת ליהודים שפגעו בעם ישראל בתקופות של מצוקה גדולה, כגון קאפואים בשואה, מלשינים לאינקוויזיציה ושורפי אסמים בזמן המצור על ירושלים. מגל כתב דברים דומים גם בחשבון הטוויטר שלו, וספג ביקורת מעמיתים למקצוע.\nבמאי 2024 שיתף סרטון שבו אדם אוחז נשק, לבוש מדים ורעול פנים פונה אל נתניהו כביכול מעזה, וטוען שהוא מדבר בשם 100 אלף חיילי מילואים שלא יישמעו לשר הביטחון יואב גלנט ולרמטכ\"ל הרצי הלוי אלא רק לנתניהו. לובש המדים היה פעיל הליכוד שלא היה במילואים באותו זמן, ולאחר מכן הודח ממילואים.\n\nלאחר שמגל ייחס לליאור חורב רצון לחבור פוליטית לגדי איזנקוט, הגיש חורב תביעת לשון הרע נגדו. בתגובה הגיש מגל תביעה נגדית נגד חורב. מגל לא הגיש כתב הגנה ובית המשפט קיבל את התביעה וחייב אותו לפצות את חורב ב-150 אלף ש\"ח ולמחוק את הציוץ נשוא התביעה. בהמשך בוטלה הפסיקה, והושגה פשרה לפיה מגל וחורב ימשכו את התביעות ההדדיות ויתנצלו זה בפני זה.\nתביעת דיבה שהגיש רביב דרוקר כנגד מגל ושמעון ריקלין נדחתה ב-6 בספטמבר 2023 ברובה הגדול, וכנגד פיצוי של 5,000 ש\"ח לטובת דרוקר, פסק השופט הוצאות של 5,000 ש\"ח לטובת הנתבעים.\nבדצמבר 2023 הגיש מגל תביעת דיבה בסך 300 אלף ש\"ח נגד איל נוה, ממייסדי \"אחים ואחיות לנשק\". נוה הגיש תביעה נגדית בסך 500 אלף ש\"ח.\n\nמגל, שגדל בבית חילוני, עבר תהליך של חזרה בתשובה אחרי טיול בהודו ולאחר מות אביו, ומספר שכיום הוא נע בין חיים כדתי וכמסורתי.\nבשנת 2005 נישא לגיתית, מעצבת פנים, ולזוג נולדו ארבעה בנים. מתגורר בתל אביב.\nלמגל תואר ראשון בלימודי אסלאם, המזרח התיכון ומחשבת ישראל מהאוניברסיטה העברית בירושלים, אותו השלים בסוף 2011.\n\n ינון מגל, באתר הכנסת \n ינון מגל, ברשת החברתית פייסבוק\n ינון מגל, ברשת החברתית אקס (טוויטר)\n ינון מגל, ביישום טלגרם\n ינון מגל, ברשת החברתית אינסטגרם\n ינון מגל, ברשת החברתית טיקטוק\n ינון מגל, סרטונים בערוץ היוטיוב\nינון מגל, באתר כנסת פתוחה\nקבוצת החדשות ינוניוז ב-WhatsApp\nינון מגל, במיזם \"אישים\" לתיעוד היצירה הישראלית\nעמוד התוכנית ינון מגל ובן כספית, באתר 103FM\nדף תוכנית הפטריוטים, באתר עכשיו 14\nנעמה לנסקי, ערן סויסה, ינון מגל - זן אחר, באתר ישראל היום, 18 בינואר 2013\nיובל אביבי, ‏ינון מגל: \"ברשות השידור יש מלחמת שבטים\", באתר גלובס, 12 בפברואר 2013\nיובל דרור, עלייתו של האנטי-עיתונאי, באתר העין השביעית, 31 ביולי 2014\nגור וולנר, ‏\"ההחלטה התקבלה ביום שישי, ומאז אני לא העורך של וואלה\", באתר ‏מאקו‏, 28 בדצמבר 2014\nאלינור פוקס, ‏המתמודד שלא יודע לשמור על הפה שלו, באתר ‏מאקו‏, 1 בינואר 2015\nינון מגל עונה לגולשי \"הארץ\": \"למה הפסקתי לעשן מריחואנה\", באתר הארץ, 4 בפברואר 2015\nמערכת וואלה‏, ויראלי: נאום ה\"אני כופר\" של ינון מגל סחף את פייסבוק, באתר וואלה‏, 7 במאי 2015\nאפרת שטרן, נציג הדתיים השקופים, באתר ערוץ 7, 10 במאי 2015\n ינון מגל: המניעים של האויב לא מעניינים אותי, אנשים באתר מאקו, 20 באוקטובר 2015\nאריק בנדר, ‏ח\"כ מגל נאם בערבית: \"לא תקום מדינה פלסטינית בין הנהר לים\", באתר מעריב אונליין, ‏, 23 בנובמבר 2015\n צבי יחזקאלי מארח את ינון מגל, תוכנית \"נקודה טובה\" באתר יוטיוב, 24 בנובמבר 2015\n קובי סלע, ינון מגל מדבר על הכל, באתר ערוץ 7, 10 ביולי 2018\nדוד ורטהיים, ‏בן כספית וינון מגל מנסים לגשר על התהום האידיאולוגית, באתר גלובס, 28 במאי 2020\n אריק וייס, הזוגיות הרדיופונית של בן כספית וינון מגל, בחדשות 13, 18 ביולי 2020\nלטוב ולרע: ינון מגל היום הוא \"הראשון בבידור\" של זמננו, באתר ישראל היום, 26 באוגוסט 2023\n דוד ורטהיים‏, \"נתניהו לא צריך להתפטר. השמאל הרס את המדינה, לא הייתה פרה קדושה שלא רצחתם\", באתר וואלה‏, 28 בדצמבר 2023\nפגישה עם רוני קובן עונה 8 | פרק 8 - ינון מגל, באתר כאן – תאגיד השידור הישראלי, 20 בפברואר 2024",
    "pageid": 482565
  },
  {
    "title": "ישראל",
    "extract": "יִשְׂרָאֵל היא מדינה במזרח התיכון, בדרום-מערב אסיה, השוכנת על החוף הדרום־מזרחי של הים התיכון. ישראל הוקמה בשטחי ארץ ישראל, ביתו הלאומי וארץ מולדתו של העם היהודי. המדינה הכריזה על עצמאותה בה' באייר תש\"ח, 14 במאי 1948 ושיטת הממשל בה היא דמוקרטיה פרלמנטרית.\n\nישראל גובלת בים התיכון ובמצרים במערב, בים האדום בדרום, בירדן במזרח, בסוריה בצפון־מזרח ובלבנון בצפון. בין ישראל ומצרים, לחוף הים התיכון, נמצאת רצועת עזה, שבשליטת חמאס. באזור ההר המרכזי והבקעה שבין ישראל לירדן נמצאים שטחי יהודה ושומרון, המוחזקים בידי ישראל תחת תפיסה לוחמתית. שטחה של המדינה הוא 22,072 קמ\"ר (כולל מזרח ירושלים ורמת הגולן, עליהן הכריזה ריבונות, ללא אזור יהודה ושומרון ורצועת עזה). אוכלוסייתה מנתה בשנת 2024, על־פי נתוני הלשכה המרכזית לסטטיסטיקה, 9.9 מיליון תושבים. מבחינה דמוגרפית, רוב הישראלים הם יהודים (73.2%), אך יש בה מיעוט ערבי גדול (כ־21.1%, מרביתו מוסלמי) וקבוצות מיעוט אחרות (5.7%).\nבמהלך המאה ה־19 חלה התעוררות לאומית בקרב יהודי אירופה שהביאה להקמת התנועה הציונית ולגלי עלייה לארץ ישראל. ב־1917, במהלך מלחמת העולם הראשונה, כבשה האימפריה הבריטית את ארץ ישראל מידי העות'מאנים ופורסמה הצהרת בלפור. בתקופת המנדט הבריטי מאבקים ממושכים בין היישוב היהודי וערביי ארץ ישראל הביאו את בריטניה למסור את שאלת המנדט בארץ לאו\"ם, שהמליץ ב־1947 לחלק את ארץ ישראל לשתי מדינות, יהודית וערבית. התוכנית התקבלה על ידי הסוכנות היהודית, אך נדחתה בידי ההנהגה הערבית; עימות צבאי שניצת בין הצדדים התפתח למלחמת העצמאות, שבמהלכה הוכרזה הקמתה של מדינת ישראל. בתום המלחמה והסכמי שביתת הנשק, שלטה ישראל במרבית שטח המנדט לשעבר, אף מעבר למה שהוקצה למדינה היהודית בתוכנית החלוקה. יהודה ושומרון ורצועת עזה נכבשו על ידי ירדן ומצרים, בהתאמה. המדינה הערבית לא הוקמה, ומאות אלפי ערבים־פלסטינים נסו או גורשו מבתיהם במסגרת הנכבה. במקביל עלו לישראל מאות אלפי פליטים יהודים ממדינות ערב.\nב־1967, במלחמת ששת הימים, כבשה ישראל את יהודה ושומרון, רצועת עזה וחצי האי סיני ואת רמת הגולן. מלבד סיני, שהחזירה ישראל למצרים במסגרת הסכם השלום ביניהן, ורצועת עזה, שממנה נסוגה באופן חד־צדדי ב-2005, המשיכה ישראל לשלוט בשאר השטחים האמורים. חוקי המדינה הוחלו במלואם על מזרח ירושלים ורמת הגולן, ובאופן חלקי על יהודה ושומרון. בעקבות הסכמי אוסלו, ניתנה אוטונומיה חלקית לרשות הפלסטינית בכ־40% משטחי יהודה ושומרון ובעבר גם על רוב שטח רצועת עזה. מאמצים לפתור את הסכסוך הישראלי־פלסטיני לא הבשילו לכדי הסכם שלום סופי; ברם, נחתמו הסכמי שלום ונורמליזציה אחרים בין ישראל למדינות ערביות.\nבחוקי היסוד שלה מוגדרת ישראל כ\"מדינה יהודית ודמוקרטית\". ישראל היא דמוקרטיה ייצוגית, עם מערכת פרלמנטרית, ייצוג בשיטה היחסית וזכות בחירה אוניברסלית. ראש הממשלה הוא ראש הרשות המבצעת והכנסת היא הרשות המחוקקת. על פי החוק הישראלי, בירת ישראל היא ירושלים. למדינות רבות יש הסתייגויות לגבי מעמדה של ירושלים כבירת ישראל, ועל כן נמצאות רוב השגרירויות הזרות בישראל בגוש דן ובפרט בתל אביב, המרכז הכלכלי והטכנולוגי של המדינה.\nישראל היא מדינה מפותחת וחברה בארגון לשיתוף פעולה ולפיתוח כלכלי (OECD). כלכלת המדינה דורגה ב־2023 במקום ה־27 בעולם, על פי תוצר מקומי גולמי נומינלי, כלכלתה בין המפותחות והמתקדמות בעולם. לישראל כוח עבודה מיומן, והיא אחת המדינות המשכילות בעולם, על פי אחוז אזרחים בעלי תואר דוקטור. רמת החיים בישראל היא הגבוהה ביותר במזרח התיכון, ובמדד הפיתוח האנושי של האומות המאוחדות היא מדורגת במקום ה-19. תוחלת החיים בה היא אחת הגבוהות בעולם.",
    "pageid": 320304
  },
  {
    "title": "ישראל באולימפיאדת פריז (2024)",
    "extract": "אולימפיאדת פריז תהיה האולימפיאדה ה-18 שבה תשתתף משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. המשלחת הישראלית תמנה 88 ספורטאיות וספורטאים שיתחרו ב-17 ענפי ספורט. המשלחת תתחרה לראשונה בענף אופני מסלול. מנגד, המשלחת לא תתחרה בענף הרמת משקולות, לאחר ששלחה נציגים לענף זה בשתי האולימפיאדות האחרונות. נציגי המשלחת שבו להתחרות בענפי הכדורגל והסיף לאחר שנציגים ישראלים לא העפילו אליהם מאז אולימפיאדת מונטריאול (1976) ואולימפיאדת בייג'ינג (2008), בהתאמה. הג'ודוקא פיטר פלצ'יק והשחיינית אנדראה מורז נבחרו על ידי הוועד האולימפי בישראל לשאת את דגל ישראל בטקס הפתיחה ‏.",
    "pageid": 2133539
  },
  {
    "title": "כנף ציון",
    "extract": "כנף ציון (מכונה גם: מטוס ראשי המדינה או מטוס ראש הממשלה) הוא מטוס נשיאותי המשמש את ראש ממשלת ישראל ואת נשיא מדינת ישראל, לטיסות הרשמיות מחוץ לגבולות המדינה.\nהמטוס הוא מטוס נוסעים מדגם בואינג 767-338ER, שבעת רכישתו בידי ישראל היה בן כ-20 שנה מתוכן טס רק 11 שנים. עד לרכישתו על ידי ישראל המטוס היה באחסנה באוסטרליה ובארצות הברית ולאחר הרכישה היה בשיפוץ בישראל. ב-3 בנובמבר 2019 ערך המטוס את טיסת הניסוי הראשונה שלו. למטוס נבנה מתחם מיוחד בטייסת התובלה בבסיס נבטים. באמצעי התקשורת מקובל לעיתים לכנות את המטוס \"אייר פורס 1 הישראלי\", על שמו של אייר פורס 1.\nבאוגוסט 2020 הורה משרד ראש הממשלה לתעשייה האווירית לקרקע את המטוס. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש. בתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\nטיסה מבצעית ראשונה של ראש הממשלה נתניהו ורעייתו, לארצות הברית, התקיימה ב-22 ביולי 2024.\n\nמאז קום המדינה נהגו ראשי ממשלת ישראל לטוס לביקורים רשמיים באמצעות טיסות סדירות, או במטוס מוחכר, לרוב מחברת אל על.\nהטיסה הראשונה של ראש ממשלת ישראל מחוץ למדינה הייתה בסוף 1950, בטיסה שנשמרה בחשאיות, הוגדרה פרטית, ובמהלכה נפגש דוד בן-גוריון עם ראש ממשלת יוון סופוקלס וניזלוס . הטיסה הטראנס-אטלנטית הראשונה של ראש ממשלת ישראל, ביקורו של דוד בן-גוריון בארצות הברית, בוצעה במטוס לוקהיד קונסטליישן של חברת \"אל על\" שהמריאה ב-2 במאי 1951.\nלאורך שנים טסו ראשי מדינת ישראל לביקורים רשמיים מחוץ לישראל באמצעות מטוסי בואינג 707 של חיל האוויר וכן במטוס ביון מסוג גאלפסטרים 5 של החיל. בנוסף, השתמשו לעיתים במטוס חכור, של חברת אל על, או במטוס של חברת ארקיע. בשנות ה-80 של המאה ה-20 השתמשו ראשי הממשלה ושרי החוץ גם במטוס וסטווינד תוצרת התעשייה האווירית לישראל. בטיסות פנים טסים ראשי המדינה באמצעות כלי טיס של צה\"ל, בהם מטוס מנהלים מסוג גאלפסטרים 5 (\"נחשון\") ומסוקים.\nהדרישה למטוס מיוחד עלתה בשל דרישות בטיחותיות, וניהול שוטף של המדינה גם בזמן הטיסה. מטוס כזה מוסיף גמישות בקביעת טיסות, חשאיות במיעוט שותפי סוד, ואף ייצוגיות.\n\nועדת גולדברג הוקמה ב-15 בדצמבר 2013 במטרה לבחון את ההיתכנות הכלכלית לרכישת מטוס, את הבעיות במצב הקיים ואת הדרכים לתיקונן.\nהוועדה בראשותו של השופט בדימוס אליעזר גולדברג. וחבריה היו מפקד חיל האוויר לשעבר, אלוף (מיל') עידו נחושתן, וסגנית נשיא לשכת רואי חשבון בישראל, רו\"ח איריס שטרק. בפני הוועדה הופיעו 23 אישים, ובהם ראש הממשלה, מנכ\"לית בית הנשיא, ראשי המוסד, השב\"כ, המטה לביטחון לאומי (מל\"ל) והחשבת הכללית במשרד האוצר. הוועדה הצביעה על שני ליקויים חמורים הקיימים כיום בהטסת ראשי המדינה לחו\"ל - היעדר מערך אלחוטי מוצפן במטוס, המונע יצירת קשר טלפוני שוטף, והיעדר אמצעי אבטחה, שמונע טיסה למדינות מסוימות, ובהתאם קבעה כי \"די בחסרונות כמו תקשורת ואבטחת המטוס הקיימים כיום במטוסים הנחכרים לטיסות מסוימות ואשר יהיו קיימים באותה מידה אם תהיה התקשרות ארוכת טווח עם חברת תעופה, כדי להצדיק מסקנה בדבר קיומו של צורך לרכוש מטוס ייעודי להטסת ראשי המדינה\". הוועדה ציינה כי \"עמדת השב\"כ, הרואה חשיבות יתרה בכך שהמטוס ישמש לנסיעות הנשיא וראש הממשלה בלבד, ולא ייעשה בו שימוש לביצוע משימות שוטפות אחרות, מקובלת על הוועדה\".\nב-4 במאי 2014 אימצה ממשלת ישראל ה-33, בראשות בנימין נתניהו, את דו\"ח ועדת גולדברג. מנגד, ההחלטה ספגה ביקורת ציבורית על העלות. דווח גם כי נשיא המדינה באותה העת, ראובן ריבלין, אמר כי הוא מעדיף לטוס בטיסות מסחריות שבהן ישנו מגע עם הציבור.\nבאוגוסט 2020 הורה משרד ראש הממשלה לתעשייה האווירית לקרקע את המטוס. עם תחילת כהונתה של ממשלת ישראל ה-36 הציע שר החוץ וראש הממשלה החלופי יאיר לפיד למכור את המטוס, אולם מערכת הביטחון התנגדה לכך. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש.\nבתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\n\nבמשרד האוצר תחמו את הכדאיות הכלכלית של שלב הקמת הפרויקט (רכישת מטוס והסבתו ללא תפעול שוטף) ברף של 40 מיליון דולר (כ-152 מיליון ש\"ח ב-2010). במשרד הביטחון הוערכה באוקטובר 2012 עלות ההקמה של הפרויקט ב-77.5 מיליון דולר ועלות תפעול שנתית של 12.9 מיליון דולר הערכה זו הועברה למל\"ל. באפריל 2013 הערכת ההקמה של משהב\"ט ירדה ל-70 מיליון דולר (כ-266 מיליון ש\"ח ב-2012). הערכה זו שלא כללה מע\"מ ועלות ההקמה על ידי חיל האוויר, הוצגה בפני ועדת גולדברג. ועדת גולדברג המליצה בשנת 2014 על רכישת מטוס ייעודי להטסת ראש הממשלה והנשיא, ותחמה את עלות הפרויקט בכ-592 מיליון ש\"ח (עלות שהוצגה לפני הוועדה על ידי משהב\"ט), תוך שהיא ממליצה לצמצם אותו.\nעל פי סגן החשב הכללי במשרד האוצר יובל רז, באוגוסט 2015 אישר הקבינט המדיני-ביטחוני למטוס תקציב של 729 מיליון ש\"ח, מתוכם 393 מיליון ש\"ח לרכישה והקמה ו-336 מיליון ש\"ח לתפעול ותחזוקה במשך חמש שנים. ההקצאות עד דצמבר 2018 היו לפי רז 580 מיליון שקל לפי החלוקה הבאה: 277 מיליון שקל לרכישה והסבה, 223 מיליון שקל תפעול ואחזקה לחמש שנים, 60 מיליון שקל לתשתיות ואמצעים, 14 מיליון שקל לבניית כשירות מבצעית ו־6 מיליון שקל לתקורות ניהוליות.\nעל פי דוח מבקר המדינה, ב-30 ביוני 2016 התכנסה במינהל ההרכשה והייצור ועדת המכרזים לפתיחת הצעות המחיר במסגרת המכרז בפרויקט. הצעת המחיר של התעשייה האווירית הייתה נמוכה בכ-42% מהאומדן למכרז שהתבסס על הערכת העלויות שאישר הקבינט המדיני-ביטחוני, בעוד שהצעת המחיר של אלביט מערכות הייתה נמוכה בכ-29% ממנו. ב-10 ביולי 2016 קבעה ועדת המכרזים שהתעשייה האווירית היא הזוכה במכרז. יומיים לאחר קביעה זו קיים ראש הממשלה דיון בהשתתפות מנכ\"ל משרדו וראש אגף התקציבים במשרד ובכירים מהמל\"ל ומשרד הביטחון. בדיון הוצגו תוצאות ההליך המכרזי בתוספת נתח חיל האוויר בפרויקט שהסתכמו בסכום של 451 מיליון ש\"ח, וכן המלצה לשריין לפרויקט עד 100 מיליון ש\"ח להשלמות, (כגון עלויות עבור ביטוח תעופתי, עדכוני ספרות, שעות אבטחה ותכולות בלתי מתוכננות.\nלקראת אישור תקציב המדינה בדצמבר 2016, ביקש ראש הממשלה תוספת של 178 מיליון ש\"ח שחלקו מוקצה לענייני המטוס. העלות המשוערת של המטוס לפני מיגונו היא 50 מיליון דולר אמריקני.\nב-1 ביולי 2016 ראש הממשלה אישר את עלות הפרויקט שהסתכמה ב-550 מיליון ש\"ח. באוגוסט 2016, בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nבנובמבר 2018 אושרה תוספת נוספת של 60 מיליון ש\"ח, בתוך מסגרת התקציב שאושר, שנומקה ב\"גידול בעלויות הטיסות, לעומת שנים קודמות שנובע, ממספר רב של טיסות ליעדים מורכבים כמו ארצות הברית, רוסיה והודו, וכן מנסיעות שכללו מספר יעדים כמו: גרמניה, צרפת ובריטניה\".\nבתחילת 2020 ביקש ראש הממשלה להוסיף מינוי של מנהל למטוס, בעלות של מאות אלפי ש\"ח בשנה. כמו כן, נבנה בבסיס נבטים מתחם ייעודי למטוס.\nדוח מבקר המדינה שפורסם במרץ 2022 מונה פגמים רבים בתהליך רכישת המטוס והכשרתו, אך מציין כי \"במטוס ראשי המדינה יש שיפור ניכר לעומת חכירה של מטוס אזרחי ברמת הביטחון, לרבות בהיבטים של ההגנה על המטוס ואבטחת המידע בו, התקשורת, השליטה, התנאים במטוס והשירות שניתן בו וכן זמינותו.\" ביולי 2020 הייתה הערכת ההוצאה בפרויקט (רכישה, הסבה ותפעול במשך חמש שנים) 587.6 מיליוני ש\"ח, אשר מתחלקת ל-381.8 מיליוני ש\"ח לשלב ההקמה, ו-205.8 מיליוני ש\"ח לשלב התפעול. פירוט ההוצאות לפי חברות הם: תעשייה אווירית - 500.4 מיליון ש\"ח, חיל האוויר - 68.4 מיליוני ש\"ח, וספקים אחרים: 18.8 מיליוני ש\"ח. על פי אומדן של מבקר המדינה עלות ממוצעת של טיסה במטוס חכור היא כ-2.5 מיליון ש\"ח ואילו עלות ממוצעת של טיסה במטוס ראשי המדינה (בשקלול כל ההוצאות שכבר הוצאו) עומדת על 5.2 מיליון ש\"ח.\n\nלפי הדרישות העיקריות של משרד ראש הממשלה ומסגרת התקציב שאושרה הוחלט כי יש להתבסס על מטוס בואינג מדגם 767 או 777. מטוס בואינג 737 נפסל בשל קוצר הטווח שלו ומספר הנוסעים המצומצם שהוא יכול לשאת. גם מטוסי איירבוס נפסלו, אף על פי ששניים מהם, איירבוס 321 ניאו, מצויים בצי ארקיע, ואירבוס אחרים בצי ישראיר. נטען לכאורה כי בשימוש בישראל צפויות \"משמעויות כבדות להקמת היכולת\". מטוס חדש של חברת בואינג מהדגמים שצוינו נפסל בשל עלויותיו הגבוהות, שנאמדו בידי חיל האוויר ב-180 עד 200 מיליון דולר לפני הסבה. בסופו של דבר נבחר מטוס מדגם 767 משומש. המטוס נבחר למרות יציאת מטוסי נוסעים מדגם זה משירות, כיוון שמטוסים מדגם זה עוברים הסבה למטוסי מטען, ולכן תחזוקתם וזמינותם עדיין אפשרית גם בראייה עתידית.\nב-22 ביולי 2016 נחת המטוס לראשונה בישראל, לתהליך של שדרוג, שיפוץ והתאמה, שנקבעו בסך של 400 מיליון שקל חדש לפי החלטת הקבינט מ-2014. עד לחשיפתו של המטוס בחודש אוקטובר 2019 לא פורסם מידע באשר לסוג המטוס, היקף המימון, התקדמות הפרויקט, מה צפוי להיות מותקן במטוס ומתי הוא יהפוך מבצעי ויוכנס לשימוש – מאחר שעל פי הנחיית הצנזורה הצבאית, נתונים אלה לא הותרו לפרסום.\nהמטוס, מסוג בואינג 767-300ER, שיוכל לטוס ללא הפסקה עד ארצות הברית, ברזיל או יפן, היה בעבר בשירות החברות קוואנטס ואוסטרליאן איירליינס  כשרישומו היה VH-OGV וטיסת הבכורה הייתה ב-6 ביוני 2000. רישומו החדש הוא 4X-ISR,‏ 4X הוא תחילת כל רישום מטוס ישראלי, ISR הוא קיצור של מדינת ישראל, כלומר הוא מטוס רשמי של המדינה.\nבמטוס הורכבו מערכות שליטה ובקרה מתקדמות שיאפשרו תקשורת מוצפנת עם הקרקע, לצד מערכות הגנה מפני טילים כדוגמת מערכת \"מגן רקיע\" של חברת \"אלביט מערכות\" ומערכות הגנה מפני תקיפת סייבר.\nמטוסים מדגם בואינג 767 אינם משמשים יותר חברות תעופה ישראליות, כך שנדרשת הכשרה של טייסיו של מטוס ראש הממשלה לשם הטסת מטוס זה בלבד. המטוס יופעל תחת טייסת 120 של חיל האוויר, שצפויה להפעיל בעתיד מטוסי תדלוק מסוג KC–46 המבוססים על בואינג 767.\nבתחילת דצמבר 2021 קיבל המטוס תעודת כושר טיסה מרשות התעופה האזרחית, אך הוא נותר בחניון בתעשייה האווירית.\n\nבחודש מרץ 2022 פרסם מבקר המדינה, מתניהו אנגלמן, דו\"ח ביקורת על פרויקט \"כנף ציון\". הדו\"ח הציג חריגה ניכרת בתקציב הפרויקט ועיכוב של כשלוש שנים בלוח הזמנים שלו.\n\nהדוח קובע שהיוזמה לרכישת מטוס ייעודי עבור ראשי המדינה החלה להתגלגל ב-2010 ומפרט ציר זמן של התנהלות הפרויקט בין השנים 2010 ל-2021.\n\n2010 - מינוי צוות במשרד האוצר לבחינת חלופות להטסת ראשי מדינה.\nמאי 2011 - הגשת עבודה של חברת ייעוץ שנשכרה על ידי החשבת הכללית. הצוות קובע כדאיות כלכלית של רכש והסבה ב-40 מיליון דולר, ועלות תפעול שנתית כ-5 מיליון דולר ל-20 טיסות שנתיות (25 מיליון דולר ל-5 שנים). (הסכום כלל מע\"מ). אחרת, מוטב לדעת החברה לחכור מטוס מחברת תעופה ישראלית לתקופת התקשרות ממושכת, או לרכוש מטוס דואלי – כזה שיוכל לשמש טיסות מטען בזמן מנוחה.\nמאי 2012 - הגשת המלצת צוות השרים בראשות שר התחבורה עם שר האוצר ושר המשפטים על בחירה בחלופה של רכש מטוס מיוחד להטסת ראשי מדינה. המזכיר הצבאי של ראש הממשלה המליץ שלנוכח האתגר הביטחוני כי משרד הביטחון יוביל את הרכש.\nנובמבר 2012 - ניתוח שעשה צוות משהב\"ט, שמונה על ידי מנכ\"ל המשרד, שהתבסס על תוצאות ה-RFI, הצביע על פער בהערכת העלויות בתפעול מטוס ייעודי לעומת המחיר שייצג כדאיות כלכלית על פי צוות משרד האוצר. על פי הערכות צוות משהב\"ט עלות הרכש וההסבה היא 77.5 מיליון דולר ועלות תפעול שנתית 12.9 מיליון דולר (64.5 מיליון דולר ל-5 שנים) ל-20 טיסות שנתיות. הסכומים לא כללו מע\"מ.\nדצמבר 2013 - ממשלת ישראל החליטה על הקמתה של ועדה ציבורית שתעסוק בבחינת מכלול ההיבטים הנוגעים לרכישת מטוס להטסת ראשי המדינה במסגרת תפקידיהם.\nאפריל 2014 - ועדת גולדברג המליצה על רכש מטוס, לנוכח הצרכים שמטוס זה ממלא. ההערכה שהוצגה לוועדה עלות רכש + תפעול 5 שנים כ-592 מיליון ש\"ח.\nיולי 2015 - לקראת הדיון בקבינט המדיני-ביטחוני, עדכן צוות משהב\"ט את אומדן התקציב למחירי 2015. האומדן שצוין במצגת האמורה לראש מנה\"ר הסתכם ב-598 מיליון ש\"ח (לא כולל מע\"מ).\nאוגוסט 2015 - הקבינט המדיני-ביטחוני החליט כי משרד רה\"מ ירכוש, באמצעות משהב\"ט ובדרך של מכרז שיאופיין על ידי משרד ראש הממשלה, מטוס ייעודי לצורך הטסת ראשי המדינה. הוקצו 729 מיליון ש\"ח לפרויקט.\nנובמבר 2015 - משהב\"ט פרסם מכרז לרכש מטוס מסוג בואינג 767-300ER, הסבתו ותחזוקתו ולהפעלת שירותי הטסת ראשי המדינה שנוהל על ידי מנה\"ר - גוף הרכש של משהב\"ט.\nאוגוסט 2016 - התעשייה האווירית לישראל נבחרה לניהול הפרויקט בעלות של 450 מיליוני ש\"ח. בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nספטמבר 2016 - משהב\"ט חתם עם התעשייה האווירית על הסכם לרכש המטוס, ביצוע התקנות בו, תפעולו ותחזוקתו.\nספטמבר 2016 - התעשייה האווירית החלה לבצע את שלב ההקמה בפרויקט שכלל על פי ההסכם: רכש של מטוס, הסבתו בהתאם לדרישות משרד רה\"מ בכל הנוגע לתצורת הפנים שלו וליכולותיו בהיבטי ביטחון, אוויוניקה ותקשורת, וכן הקמת תשתיות באתר חניית המטוס בבסיס חיל האוויר.\nספטמבר 2018 - המועד שבו התעשייה האווירית הייתה צריכה למסור את המטוס לפי ההסכם.\nיוני-יולי 2021 - הערכת המבקר למועד מסירת המטוס למשרד ראש הממשלה.\n\nהדוח מציין כי רכש מטוס ייעודי להטסת ראשי המדינה הוא פרויקט ייחודי, מורכב וראשון מסוגו בארץ, ולו היבטים ביטחוניים, היבטי פיתוח וטכנולוגיה, היבטים ממלכתיים והיבטי אסדרה. עבור חלק מהשותפים בפרויקט זהו העיסוק הראשון בעולמות התעופה.\nהדוח מציין שהפער הגדול בעלות הפרויקט בין הערכת האוצר לבין הערכת משרד הביטחון נבע בשל השינוי במתודולוגיות שנעשו. בעוד שמשרד האוצר נקט בגישה של Design To Cost (אפיון לפי סכום מוגבל שנקבע מראש), משרד הביטחון נקט בגישה של Bottom-Up. (אפיון לפי דרישות הנצרכות כמו אבטחה, תקשורת, רישיון צבאי וכולי).\nהביקורת העלתה ליקויים בעבודות המטה שנעשו לצורך תמיכה בקבלת ההחלטות משנת 2010 ועד אישור הקבינט. זאת בעיקר בכל הנוגע להערכת עלויות (שקפצה מהערכה שהוצגה בוועדת גולדברג בשנת 2014 בחישוב לחמש שנות הפעלה מכ-592 מיליון ש\"ח; להחלטת הקבינט באוגוסט 2015 לעלות של כ-729 מיליון ש\"ח), וכן בנוגע לקביעת מאפייני המטוס ודרישות מרכזיות בפרויקט, באפיון הדרישות הביטחוניות ובתיאום הביטחוני בין הגופים המעורבים בשלבים הראשונים של מימוש הפרויקט. בהחלטת הממשלה מאוגוסט 2016 אושרה עלות של 590 מיליון ש\"ח (שכללה 140 מיליון ש\"ח עבור שינויים, שיפורים ותכולות בלתי צפויות) בהתבסס בין היתר על תוצאות המכרז. לאחר סיום המכרז נעשו בפרויקט שינויים (בהיקף של כ-60 מיליון ש\"ח) שהביאו לחוסר יעילות ולעיכוב בלוח הזמנים, בין היתר בשל הצורך בתכנון מחדש ובתהליכי משא ומתן נוספים. ולא נותר תקציב עבור הוצאות בלתי צפויות להפעלת המטוס. (מתוך פתח דבר)\nהמבקר מצא כי צוות משרד הביטחון נקב בעלות ללא מע\"מ, אך לא ציין זאת. כמו כן, המל\"ל, אשר השווה בין שתי העבודות של הצוותים והציג לוועדה את ממצאי ההשוואה בין שתי העבודות, לא התייחס לעניין המע\"מ.\nהדוח מציין כי לא נמצא תיעוד לעבודת המטה ונימוקים לדרישות המרכזיות בבחירת המטוס (טווח הטיסה הישירה, מספר הנוסעים במטוס ותצורת הפנים שלו) שקבע משרד ראש הממשלה בשנת 2010, והם גם לא נבחנו במסגרת תהליך קבלת ההחלטות שבוצע בשנים שלאחר מכן.\nהדו\"ח מציין שהמל\"ל לא הדגיש בפני שרי הקבינט כי החלטתם להגדיל את תקציב \"כנף ציון\" ל-729 מיליון שקל תחרוג ב-20% מהעלויות שהוצגו בעבר.\nהדו\"ח מציין שהיו שני בלוקי שינויים. הראשון עלותו 46.9 מיליון ש\"ח. והשני עלותו 12.9 מיליוני ש\"ח. ושהחריגה בתקציב של 40 מיליון וחצי שנה בלוחות הזמנים, נגרמה בשל דרישות לשינויים בתצורת המטוס ובעיצוב הפנים, דבר ש\"לא נעשה בתהליך מובנה וסדור\" וכי \"משרד רה\"מ לא הגדיר באופן מפורט את השינויים בתצורת המטוס ובעיצוב הפנים ולא בחן את עלותם לעומת תועלתם ונחיצותם\".\nהדוח קובע כי אי שילוב בלוקי השינויים אחד בשני, הביאה לחוסר יעילות ועיכוב בלוחות הזמנים וממליץ \"לשב\"כ ומשרד ראש הממשלה לפעול לתכנון מיטבי של מכרזי פרויקטים לרבות בהיבטי תצורה ועיצוב\".\nהדוח מציין כי העיכוב של כמעט שלוש שנים במסירת הפרויקט נבע משינויים רבים בעיצוב הפנים של המטוס ועיכובים בקבלת החלטות במשרד ראש הממשלה, התחייבות תע\"א ללוחות זמנים קצרים מדי למסירת המטוס, הערכות חסר של תע\"א להתקנת הציוד במטוס, מימוש דרישות ביטחון מחמירות עקב העברת האחריות לאבטחת המטוס וסביבתו לאגף הביטחון במשרד ראש הממשלה, והשפעותיה של מגפת הקורונה.\nהדו\"ח אינו נוקב בשמם של מובילי הפרויקט.\n\nלנוכח התארכות הפרויקט המבקר המליץ למשרד ראש הממשלה, המטה לביטחון לאומי ומשרד הביטחון לגופים הללו יוודאו כי לפרויקטים עתידיים בעלי חשיבות ציבורית וביטחונית ייקבע לוח זמנים ריאלי לביצועם, שמביא בחשבון את מורכבות הפרויקט, ואת השפעות השינויים על כלל הגורמים וכי לוח זמנים זה יאפשר בקרה מיטבית אחר התקדמותו של הפרויקט, בכדי שימומשו בזמן הקצר האפשרי.\nעוד המליץ המבקר בפרויקטים לאומיים שעלותם מאות מיליוני ש\"ח, ובייחוד בפרויקטים ראשוניים ומורכבים, על משרד ראש הממשלה להקפיד לקיים עבודת מטה בשיתוף הגורמים המקצועיים הרלוונטיים לצורך קיומם של תהליכי קבלת החלטות סדורים ואפיון של דרישות הנותנות מענה לצרכים קיימים. על משרד ראש הממשלה והמטה לביטחון לאומי להקפיד על תיעוד החלטות בפרויקט ותהליך קבלתן. (עמ' 453 בדוח המלא)\nעוד המליץ על משרד הביטחון והמל\"ל להקפיד על הצגת נתונים מלאה, מעודכנת ועל בסיס השוואתי בכל שלביו של פרויקט, תוך התייחסות להמלצות קודמות של ועדות ציבוריות, אם מונו, שהתקבלו לגבי הפרויקט. זאת כדי שוועדות ציבוריות יוכלו להמליץ על דרכי פעולה, ומקבלי ההחלטות לרבות הממשלה והקבינט יוכל לקבל החלטות על בסיס תשתית עובדתית מלאה. כמו כן מומלץ כי המל\"ל יבצע ניתוח חלופות בסוגיות מהותיות הכולל בחינה של משמעויותיהן לרבות בהיבטים כלכליים ותפעוליים, ויביא את ניתוח החלופות לידיעת הקבינט לצורך תמיכה בקבלת ההחלטה.\nעל גופי הביטחון להקפיד על אפיון מלא של הדרישות הביטחוניות ועל תיאום מלא ביניהם בחלוקת האחריות ותהליכי העבודה.\nמומלץ כי החטיבה הטכנולוגית בשב\"כ תשולב בעתיד בפרויקטים דומים מהשלבים הראשונים.\nמומלץ כי משרד ראש הממשלה יקפיד בפרויקטים עתידיים כי התוספות התקציביות עבור שינויים מהותיים יתואמו מול משרד האוצר בכדי שתתאפשר קבלת עובדות מבוססות.\n\nבסוף מאי 2022 הועבר המטוס בטיסה לבסיס חיל האוויר נבטים לאחסונו בהאנגר ייעודי.\nב-24 בנובמבר 2022 המריא המטוס לטיסת כשירות ותחזוקה.\nב-21 בפברואר 2024 טס לראשונה לאתונה לצורך תרגול מבצעי.\nב-16 ביולי 2024 המריא המטוס לוושינגטון, כהכנה לביקורו של ראש הממשלה נתניהו שם.\nב-22 ביולי 2024 המריא המטוס לטיסתו הרשמית הראשונה, עם ראש הממשלה בנימין נתניהו לוושינגטון, ארה\"ב לקראת נאמו בקונגרס.\n\nמטוס נשיאותי\nבית ראש הממשלה\nבית הנשיא\nאייר פורס 1 - המקביל האמריקאי\nהמטוס הנשיאותי של רוסיה - המקביל הרוסי\n\nדוח ועדת גולדברג באתר משרד ראש הממשלה\nדוח מבקר המדינה, רכש מטוס ייעודי להטסת ראשי המדינה, ‏9 במרץ 2022\nדף מידע על המטוס, באתר Planespotters.net (נצפה ב-31 באוקטובר 2019)\n אורי משגב, חלק מהקצינים שהוכשרו למשימה יעברו בקרוב לתפקידם הבא מבלי שראו את המטוס, באתר הארץ, 11 באפריל 2021\n אבי בר-אלי, \"מי בכלל יקנה אותו?\": נתניהו הלך ויורשיו מתחבטים מה לעשות עם המטוס היקר, באתר TheMarker‏, 8 ביולי 2021\nאנשיל פפר, סיור בבטנו של כלי התעופה השנוי במחלוקת, \"האייר פורס 1 הישראלי\", באתר הארץ, 9 בינואר 2022\n אנשיל פפר, 730 מיליון שקלים חונים בהאנגר מבודד במדבר. הנה הפתרון לכנף ציון, באתר הארץ, 25 בנובמבר 2022\nאיתמר אייכנר, חלמאות, בזבוז ומלחמות יהודים | קורותיו של \"כנף ציון\" שייקח את נתניהו לארה\"ב, באתר ynet, 19 ביולי 2024",
    "pageid": 1401029
  },
  {
    "title": "מאיה האריס",
    "extract": "מאיה לקשמי האריס (באנגלית: Maya Lakshmi Harris;‏ נולדה ב-30 בינואר 1967) היא עורכת דין ופעילה פוליטית אמריקאית.",
    "pageid": 1907645
  },
  {
    "title": "מבצע יד ארוכה",
    "extract": "מבצע יד ארוכה הוא מבצע צבאי של חיל האוויר הישראלי בסיוע אמ\"ן בו בוצעה הפצצה אווירית על מחסני אמל\"ח, מאגרי נפט, תחנות כוח ויעדים צבאיים נוספים של החות'ים בעיר הנמל אל-חודיידה שבתימן, שנערכה ב-20 ביולי 2024 בשעה 18:00 בערב. המתקפה התרחשה יום לאחר שכטב\"ם ששוגר מתימן התפוצץ במרכז תל אביב וגרם להרג של אדם אחד ולעשרה פצועים. התקיפה בוצעה באמצעות מבנה מטוסי קרב ומטוסי ביון בליווי מטוס לתדלוק אווירי.\nהתקיפה האווירית הייתה הפעם הראשונה שבה ישראל תקפה בתימן, במרחק של 1,800 קילומטרים.",
    "pageid": 2357522
  },
  {
    "title": "מוחמד דף",
    "extract": "מוחמד דיאב אבראהים אל־מצרי (בערבית: محمد دياب إبراهيم المصري, בתעתיק מדויק: מחמד דיאב אבראהים אלמצרי; נולד ב־12 באוגוסט 1965), המוכר בכינוייו מוחמד דֶף (محمد الضيف; בתעתיק מדויק: מחמד אלצ'יף) ואבו ח'אלד, הוא טרוריסט פלסטיני, מפקד גדודי עז א-דין אל-קסאם – הזרוע הצבאית של חמאס.\nהוגדר על ידי מערכת הביטחון הישראלית כטרוריסט המבוקש ביותר בארגון הטרור לצד יחיא סנוואר. הכינוי \"דֶף\" (שפירושו \"אורח\"; בתעתיק מדויק מערבית: \"צ'יף\") ניתן לו ככל הנראה מכיוון שנהג להחליף באופן מתמיד את מיקומו.",
    "pageid": 11795
  },
  {
    "title": "מירי נבו",
    "extract": "מירי נבו (נולדה ב-22 באוגוסט 1967) היא מנחת טלוויזיה, רדיו וספורט ישראלית, ובעברה מתעמלת וזמרת.",
    "pageid": 223816
  },
  {
    "title": "מלחמת חרבות ברזל",
    "extract": "מלחמת חרְבות ברזל היא מלחמה של מדינת ישראל נגד חמאס ושלטונו, ונגד ארגוני הטרור הנוספים ברצועת עזה, אשר פתחו במתקפת פתע רחבה על יעדים צבאיים ואזרחיים בישראל, ובפרט בעוטף עזה, ביום שבת וחג שמחת תורה, 7 באוקטובר 2023, כ\"ב בתשרי ה'תשפ\"ד, תוך שהפכו אותו ליום הקטלני ביותר ליהודים מאז השואה. לצד מוקד המלחמה ברצועת עזה, למלחמה חזיתות נוספות, בגבולות ישראל עם לבנון וסוריה, ביהודה ושומרון, בים האדום ומול איראן.\nארגוני הטרור בעזה פתחו את מתקפת הפתע במטחי ירי רקטי מסיביים של אלפי רקטות ופצצות מרגמה לעבר יישובי עוטף עזה ולעבר באר שבע, חבל לכיש, גוש דן, השפלה, השרון ומאוחר יותר גם לירושלים וגוש עציון. בחסות מטחים אלו, חדרו לישראל כשלושת אלפים מחבלים שפלשו לבסיסי צה\"ל וליישובים בעוטף עזה, הרגו וטבחו ב-1,145 ישראלים ואזרחים זרים, ביניהם נשים, ילדים, קשישים ותינוקות (364 מתוכם נרצחו בטבח בפסטיבל נובה אשר היה לפיגוע הקטלני בתולדות המדינה). במהלך מתקפת חמאס נהרגו גם 301 חיילים, 55 שוטרים ו-10 אנשי שב\"כ. המחבלים ביצעו פשעים נגד האנושות וביצעו מעשי אונס והתעללות שיטתיים. בנוסף לכך חטפו לרצועת עזה 251 בני אדם, ביניהם חיילים וחיילות, אזרחים ישראלים וזרים. 116 מהם כבר שוחררו ועוד 19 גופות הושבו ארצה. 116 חטופים נותרו בשבי, מתוכם 44 הוכרזו כחללים שגופתם חטופה. לגבי 72 הנוספים (בהם 12 נשים, ושני ילדים) אין מידע מאומת האם הם בחיים.\nישראל הופתעה מהמתקפה. כוחות צה\"ל לא היו ערוכים להגן כראוי על האזרחים וגם בשל חדירת החמאס למפקדת אוגדת עזה (אוגדה 143) לקו התגובה והתיאום בחסר. חלק מהאזרחים ביישובים שהותקפו נותרו נצורים בבתיהם, ונלחמו על חייהם עם חברי כיתות הכוננות במשך שעות ארוכות ללא סיוע צבאי. לבסוף, הרגו כוחות הביטחון הישראליים, בהובלת צה\"ל ומשטרת ישראל, מעל 1,550 מחבלים בשטח ישראל ושבו מעל 200 מחבלים. לאחר שחרור היישובים פינתה ישראל 29 יישובים בעוטף עזה מיושביהם. תושבי 22 יישובים בצפון ישראל קיבלו המלצה מהרשויות להתפנות, בעקבות חשש שארגון הטרור חזבאללה יעצים גם הוא את תקיפותיו.\nבעקבות המתקפה הכריזה מדינת ישראל מלחמה על ארגון חמאס וקבעה שני יעדים למלחמה: חיסול התשתית הצבאית של חמאס, והסרת שלטונו ברצועה. אחר כך נוסף יעד שלישי: החזרת החטופים בשלום. צה\"ל גייס למילואים למעלה מ־360,000 חיילים (גיוס המילואים הגדול בתולדות המדינה), ואלפי כלי רכב אזרחיים. המלחמה הציתה שיח עולמי ער, הפגנות תמיכה ומחאות התנגדות, וגל אנטישמיות חסר-תקדים בהיקפו ברחבי תבל, ובמערב בפרט.\nהלחימה ברצועת עזה התנהלה בשלבים: טיהור שטח ישראל ממחבלים, פינוי אוכלוסייה אזרחית מיישובים סמוכים לגדר (בדרום ובצפון), תקיפות אוויריות וימיות על רצועת עזה, סיכולים ממוקדים של מחבלים ומפקדים בחמאס, פשיטות קרקעיות נקודתיות ברצועה, פינוי אוכלוסייה מצפון הרצועה, תמרון קרקעי מלא בצפון הרצועה, השתלטות על מוקדי טרור ושלטון בצפון הרצועה, הפוגה קצרה בלחימה במקביל לעסקת חטופים, תמרון קרקעי גם בדרום הרצועה ובמרכזה וטיהור האזורים שנכבשו ממחבלים. לאחר התמרון, הלחימה אופיינה בפשיטות מבוססות מודיעין.",
    "pageid": 2267137
  },
  {
    "title": "נשיאי ארצות הברית",
    "extract": "נשיא ארצות הברית (באנגלית: President of the United States, ובקיצור POTUS) הוא ראש המדינה וראש הרשות המבצעת הנבחר של ארצות הברית. הנשיא מנהיג את הרשות המבצעת ואת הממשל הפדרלי, והוא מוגדר בחוקה כמפקד העליון של הכוחות המזוינים של ארצות הברית. 45 אנשים כיהנו בתפקיד זה (הנשיא גרובר קליבלנד כיהן כנשיא ה-22 וה-24, בשתי כהונות לא רצופות). הנשיא המכהן וה-46 במספר הוא ג'ו ביידן, המכהן מאז 20 בינואר 2021. \nהנשיאות הקצרה ביותר הייתה זו של ויליאם הנרי הריסון – 31 ימים בלבד. האריסון חלה עוד בתחילה כהונתו, ומת תוך חודש בלבד, בשנת 1841. הנשיאות הארוכה ביותר הייתה זו של פרנקלין דלאנו רוזוולט – מעל 12 שנים ברציפות בין השנים 1933 ל-1945. רוזוולט היה הנשיא היחיד שכיהן יותר מפעמיים, ובעקבות כהונתו הארוכה תוקנה החוקה באופן שמגביל את כהונות הנשיא לשתיים.\nתשעה נשיאים לא מילאו את כהונתם. ארבעה נרצחו (אברהם לינקולן, ג'יימס גרפילד, ויליאם מקינלי וג'ון פיצג'רלד קנדי), ארבעה מתו שלא ברצח (ויליאם הנרי הריסון, זאכרי טיילור, וורן הרדינג ופרנקלין דלאנו רוזוולט), ואחד התפטר (ריצ'רד ניקסון).\nלהלן רשימת נשיאי ארצות הברית של אמריקה. לצד כל נשיא מוצגים המפלגה שכיהן מטעמה, תאריך השבעתו, תאריך סיום כהונתו, ומערכות הבחירות בהן ניצח. מובאים גם אירועים מרכזיים שאירעו בתקופת כהונתו של כל נשיא ובתחומי שליטתו. לא מובאת חקיקה של הקונגרס, ולא מובאת פסיקה של בית המשפט העליון (להוציא מקרים חריגים).",
    "pageid": 1624194
  },
  {
    "title": "נתיב העשרה",
    "extract": "נְתִיב הָעֲשָׂרָה הוא מושב בצפון-מערב הנגב, המשתייך לתנועה החדשה. הוא משתייך למועצה האזורית חוף אשקלון, והוא הדרומי ביותר מבין יישוביה. במושב מתגוררים 892 איש (נכון לסוף שנת 2019). המושב קרוי על שמו של נתיב העשרה שפונה מחבל ימית, אשר בעצמו נקרא על שמם של הרוגי אסון מסוק העשרה בשנת 1971 מצפון לאל-עריש.\n\nהחל מ-7 באוקטובר 2023, בעקבות הטבח במושב, פונה המושב מכל תושביו, והמקום הוא שטח צבאי סגור.",
    "pageid": 58146
  },
  {
    "title": "סיגל בר צבי",
    "extract": "סיגל (סיגלית) בר צבי (נולדה ב-1969) היא קצינת משטרה ישראלית בדרגת ניצב, המכהנת כראש אגף המבצעים. קודם לכן כיהנה כסגנית מפקד מחוז דרום, ראש חטיבת השיטור באגף המבצעים, ראש חטיבת קהילה ומתנדבים ומפקדת מרחב איילון במחוז תל אביב.",
    "pageid": 1216149
  },
  {
    "title": "סקיבידי טוילט",
    "extract": "סקיבידי טוילט (באנגלית: Skibidi Toilet) היא סדרת רשת מאשינימה (Machinima) של סרטוני יוטיוב ושורטס שנוצרו על ידי אלכסיי גרסימוב והועלתה בערוץ היוטיוב שלו DaFuq!?Boom!. הסדרה, שהופקה באמצעות Source Filmmaker, עוקבת אחר מלחמה בדיונית בין שירותים עם ראש דמוי אדם ודמויות אדם עם מכשירים אלקטרוניים לראשים. מאז פרסום הסרטון הקצר הראשון בפברואר 2023, הסדרה הפכה לויראלית כמם אינטרנטי בפלטפורמות שונות של מדיה חברתית. הסדרה פופולרית במיוחד בקרב דור האלפא. פרשנים רבים ראו בסדרה את הגיחה הראשונה של דור אלפא לתרבות האינטרנט.",
    "pageid": 2336277
  },
  {
    "title": "ענת עצמון",
    "extract": "ענת עצמון (נולדה ב-27 בנובמבר 1958) היא שחקנית, זמרת, מדבבת, דוגמנית וסופרת ישראלית.",
    "pageid": 188377
  },
  {
    "title": "פרגוואי",
    "extract": "הרפובליקה של פרגוואי (בספרדית: República del Paraguay) היא מדינה בדרום אמריקה. פרגוואי קטנה יחסית לארצות הסובבות אותה, וחסרת מוצא אל הים. המדינה מוקפת משני צידיה בנהר פרגוואי, גובלת בארגנטינה מן הדרום ומדרום מערב, בברזיל מצפון מזרח ובבוליביה מצפון מערב. פרגוואי, לצד בוליביה, היא אחת משתי המדינות היחידות ב\"עולם החדש\" שאין להן מוצא אל הים.\nמבחינה תרבותית שייכת פרגוואי לארצות אמריקה הלטינית.",
    "pageid": 16072
  },
  {
    "title": "צוריאל",
    "extract": "צוּרִיאֵל הוא מושב בגליל מערבי, ליד מעלות תרשיחא. הוא משתייך למועצה אזורית מעלה יוסף.",
    "pageid": 105327
  },
  {
    "title": "קמלה האריס",
    "extract": "קמלה דווי האריס (באנגלית: Kamala Devi Harris; נולדה ב-20 באוקטובר 1964) היא פוליטיקאית ומשפטנית אמריקאית המכהנת כסגנית נשיא ארצות הברית ה-49 תחת הנשיא ג'ו ביידן. קודם לכן כיהנה כסנאטורית מטעם קליפורניה מאז 2017 וכתובעת הכללית של קליפורניה. האריס, חברת המפלגה הדמוקרטית, היא האישה הראשונה בתולדות ארצות הברית המכהנת כסגנית הנשיא. בנוסף, היא האדם הראשון בתפקיד ממוצא אפרו-אמריקאי וממוצא דרום-אסייתי.\nהיא נולדה באוקלנד שבקליפורניה ולמדה באוניברסיטת הווארד בוושינגטון ובמכללת הייסטינגס למשפטים שבאוניברסיטת קליפורניה. היא החלה את דרכה כעורכת דין במשרדו של התובע המחוזי (DA) של מחוז אלאמדה , ובהמשך הצטרפה למשרד התובע של מחוז סן פרנסיסקו. בשנת 2003 נבחרה לתפקיד פרקליטת מחוז סן פרנסיסקו. ב-2010 וב-2014 נבחרה לשמש כתובעת הכללית של קליפורניה. בבחירות לסנאט של ארצות הברית בקליפורניה ב-2016 היא ניצחה את לורטה סנצ'ז והפכה לאישה האפרו-אמריקאית השנייה והאמריקאית הדרום-אסייתית הראשונה שכיהנה בסנאט. כסנאטורית דגלה האריס במתן אזרחות למהגרים ללא מסמכים, בחוקי פיקוח על נשק ובביצוע רפורמה במערכת הבריאות והמיסוי.\nהאריס התמודדה על מועמדות המפלגה הדמוקרטית לנשיאות ב-2020, אך טרם הבחירות פרשה מהמרוץ. ביידן מינה אותה לעמיתתו למרוץ בבחירות לנשיאות ארצות הברית, וביום הבחירות הם גברו על דונלד טראמפ ועל מייק פנס. ב-20 בינואר 2021 הושבעה לתפקידה.\n\nהאריס נולדה באוקלנד שבקליפורניה לאם טמילית (ילידת מדראס שבהודו) ולאב יליד ג'מייקה ממוצא אפריקאי שלימד באוניברסיטת סטנפורד. אמה בחרה את שמה, שפירושו הוא \"לוטוס\" וכן שמה הנוסף של האלה ההינדית לקשמי, שמסמלת בין היתר העצמה נשית, וזאת כדי לבטא את מוצאה ההודי.\nאביה, דונלד האריס (יליד 1938), היגר מג'מייקה לארצות הברית ב-1961 כדי ללמוד לדוקטורט בכלכלה באוניברסיטת קליפורניה בברקלי, ובהמשך כיהן כפרופסור לכלכלה באוניברסיטת סטנפורד. אמה, שיאמלה גופלאן (1938–2009), הייתה חוקרת סרטן השד. כשהייתה האריס בת שבע התגרשו הוריה, והיא עברה להתגורר עם אמה בברקלי ובמונטריאול, שם סיימה את לימודיה בתיכון וסטמאונט. להאריס אחות אחת, מאיה האריס, משפטנית ופעילה פוליטית.\nהיא סיימה תואר ראשון בכלכלה ומדעי המדינה בשנת 1986 באוניברסיטת הווארד שבוושינגטון, והייתה חברת באחוות אלפא קפא אלפא. בשנת 1989 סיימה תואר במשפטים (J.D.) במכללת הייסטינגס למשפטים של אוניברסיטת קליפורניה. בשנים 1990–1998 עבדה כסגנית-התובע המחוזי של מחוז אלמידה (הכולל את הערים אוקלנד וברקלי) שבקליפורניה. בהמשך הצטרפה למשרד התובע של מחוז סן פרנסיסקו, וכן שירתה כראש המחלקה לענייני ילדים ומשפחה במחוז זה. ב-2003 נבחרה לתפקיד פרקליטת מחוז סן פרנסיסקו לאחר שניצחה בבחירות את הפרקליט המכהן. היא נבחרה מחדש ב-2007 ושירתה בתפקיד עד שנת 2011. בנובמבר 2010 נבחרה לשמש כתובעת הכללית של קליפורניה, והחליפה בתפקיד את ג'רי בראון, שנבחר שוב למושל קליפורניה לאחר הפסקה של עשרות שנים. היא החלה את כהונתה בינואר 2011 ונבחרה לכהונה שנייה בנובמבר 2014.\nבינואר 2015 הכריזה על התמודדות לסנאט של ארצות הברית בבחירות 2016 מתוך כוונה לרשת את כסאה של הסנאטורית הדמוקרטית הפורשת, ברברה בוקסר. ביוני 2016 זכתה במקום הראשון בפריימריז הפתוחים בקליפורניה, שיטה שבמסגרתה התקדמו לבחירות הכלליות שני המסיימים הראשונים, ללא קשר למפלגתם. במסגרת שיטה זו התמודדה האריס נגד חברת בית הנבחרים הדמוקרטית לורטה סנצ'ס, שסיימה במקום השני. בבחירות הכלליות ניצחה האריס, וב-3 בינואר 2017 החלה את כהונתה. בתחילת 2018 החלה לכהן כחברת ועדת המשפטים של הסנאט הודות לניסיונה כתובעת הכללית של קליפורניה.\nב-21 בינואר 2019 הצהירה האריס שהיא תתמודד בבחירות המקדימות לקראת הבחירות לנשיאות ארצות הברית 2020. בסקר שפורסם ב-CNN ביולי 2019 זכתה האריס לתמיכה של כ-17% מתומכי המפלגה הדמוקרטית לקראת הבחירות המקדימות במפלגה. בהמשך ירד מעמדה בסקרים, והיא זכתה בבחירות לתמיכה מעטה. היא הכריזה על פרישתה מהמרוץ ב-4 בדצמבר 2019, סיסמת הקמפיין שלה בבחירות המקדימות הייתה \"למען העם (במקור \"For The People\") וזאת בהשראתה של חברת הקונגרס האפרו-אמריקאית הראשונה, שירלי צ'יזהולם.\nבשנת 2019 היא פרסמה ספר אוטוביוגרפי האמת שאנו מחזיקים: מסע אמריקני.\n\nלאחר שביידן והאריס פתחו כל אחד את מסע הבחירות שלו לנשיאות במאי 2019, בכירים בשדולה השחורה של הקונגרס האמריקאי טענו כי כרטיס נשיאותי של ביידן-האריס יהא שילוב אידיאלי להביס את דונלד טראמפ ומייק פנס. בשלהי פברואר 2020 זכה ביידן בניצחון מוחץ בפריימריז שהתקיימו בקרוליינה הדרומית הודות לתמיכתו של ג'ים קלייבורן, מה שהוביל למספר רב של ניצחונות גורפים בסופר טיוזדיי. בראשית מרץ הציע קלייבורן לביידן שיבחר אישה אפרו-אמריקאית כעמיתתו למירוץ, וציין כי \"יש לתגמל נשים אפרו-אמריקניות על נאמנותן\". בחודש מרץ התחייב ביידן לבחור אישה בתור עמיתתו למירוץ.\nב-17 באפריל 2020 הגיבה האריס להשערות שהועלו באמצעי התקשורת ואמרה שלכבוד יהיה לה לחבור לביידן כמועמדת לסגנית הנשיא. בשלהי חודש מאי, על רקע רצח ג'ורג' פלויד, ניצב ביידן שוב בפני קריאות לבחור אישה שחורה כעמיתתו למירוץ, תוך נימוק הרקע של ואל דמינגס והאריס עם רשויות אכיפת החוק.\nב-12 ביוני, דווח בעיתון \"הניו יורק טיימס\" כי האריס היא המועמדת המובילה לתפקיד סגנית הנשיא של ביידן משום שהיא האישה הלא-לבנה היחידה עם הניסיון הפוליטי המתאים לתפקיד כה בכיר. מועמדות אחרות היו אליזבת וורן, ואל דמינגס וקיישה לאנס בוטומס. ביידן הודיע על בחירתה ב-11 באוגוסט 2020. האריס היא האישה הלא-לבנה הראשונה שקיבלה את המועמדות לתפקיד סגן נשיא מטעם אחת משתי המפלגות, והאישה השלישית (אחרי ג'רלדין פררו ושרה פיילין) שהיו מועמדות לתפקיד מטעם אחת משתי המפלגות הגדולות.\n\nב-20 בינואר 2021 הושבעה לתפקידה כסגניתו של הנשיא ביידן. בעקבות כך ונכון ל-2022, האריס היא האישה בעלת הדרג הבכיר ביותר בהיסטוריה של הממשל האמריקאי, לפניה החזיקה בתואר יושבת ראש בית הנבחרים, ננסי פלוסי.\nהאריס ערכה את מסעה הבינלאומי הראשון כסגנית הנשיא ביוני 2021, כשביקרה בגואטמלה ובמקסיקו בניסיון להבין ולנתח את הסיבות לעלייה בהגירה ממרכז אמריקה לארצות הברית.\nבשנת 2020 הופיעה ברשימה השנתית של מגזין טיים של האנשים המשפיעים ביותר בעולם, טיים 100.\nכסגנית נשיא האריס היא גם נשיאת הסנאט, והיא יכולה להצביע בסנאט כקול שובר שוויון. היות שמושבי הסנאט התחלקו כמעט שווה בשווה לאורך כהונתה – 50–50 בין דמוקרטים ועצמאיים לבין רפובליקנים אחרי הבחירות בשנת 2020, ו-51–49 לאחר הבחירות ב-2022 – האריס הרבתה יחסית להשתמש בכוח זה. ב-5 בדצמבר 2023 הצביעה האריס בפעם ה-32 וה-33, ובכך שברה את השיא הקודם, שקבע ג'ון קלהון, סגן הנשיא בשנים 1825–1832.\nב-21 ביולי 2024 הודיע נשיא ארצות הברית ג'ו ביידן על פרישתו מייצוג המפלגה הדמוקרטית בבחירות לנשיאות ותמיכתו במועמדותה של האריס לתפקיד.\n\nהאריס תמכה בהסכם הגרעין בין המעצמות לאיראן ואף גינתה את יציאת ארצות הברית מההסכם לאחר הוראתו של טראמפ לצאת ממנו בטענה כי הדבר \"גורם מבוכה לבעלות בריתה של ארצות הברית\". האריס התייחסה ליחסים המורכבים בין איראן לארצות הברית פעמים רבות נוספות. כך היה כאשר הביעה חשש שתתרחש הסלמה לאחר חיסולו של קאסם סולימאני.\n\nבשנת 2017 נשאה האריס נאום ציבורי למשתתפי כנס AIPAC, שבו אמרה: ”אני מאמינה שישראל לעולם לא צריכה להיות נושא למחלוקת מפלגתית, וכל עוד אני סנאטורית, אעשה כל שביכולתי להבטיח תמיכה דו-מפלגתית רחבה בביטחון ישראל ובזכותה להגנה עצמית”. האריס ציינה כי \"ההחלטה הראשונה שאותה יזמתי כסנאטורית הייתה להילחם בהטיה אנטי-ישראלית באו\"ם\", כשהיא מתייחסת להחלטה של הסנאט שחגגה 50 שנה לאיחוד ירושלים. באותו נאום היא הביעה את תמיכתה בפתרון שתי המדינות לסכסוך הישראלי-פלסטיני שאליו צריך להגיע במשא ומתן בהסכמת שני הצדדים. בשל כך האריס מתנגדת לסיפוח יהודה ושומרון ואף כתבה ביוני 2020 לטראמפ, כי הסיפוח \"יפגע בסיכויים להשגת פתרון של שתי מדינות באמצעות משא ומתן\". עם זאת, היא לא הצטרפה למכתב שעליו חתמו סנאטורים אחרים, אשר קבע כי סיפוח יפגע ביחסים בין ארצות הברית לישראל.\nהאריס ציינה כי היא מתנגדת לקמפיין החרם \"BDS\", וגם לאיסור חרם על ישראל.\nבסוף 2017 הגיעה לישראל, נפגשה עם ראש ממשלת ישראל בנימין נתניהו, וביקרה בכותל, ביד ושם ובבית המשפט העליון. מנכ\"לית \"המועצה היהודית הדמוקרטית באמריקה\" (JDCA) האלי סויפר, שכיהנה בעבר כיועצת לביטחון לאומי של האריס, אמרה על האריס: ”כל חייה תמכה בישראל. דיברה על החשיבות להבטיח שמערכת היחסים בין ארצות הברית וישראל תישאר חזקה ולא יעשה בה פוליטיזציה באופן שהממשל הזה עשה כדי לפלג את הדמוקרטים. אני חושבת שהיא מאוד תומכת ביחסי ארצות הברית-ישראל”.\nבשנת 2018, בנאום נוסף ל-AIPAC, בעוד היא חוזרת על תמיכתה בישראל, העלתה את זיכרונותיה לגבי התבגרותה באזור המפרץ בקליפורניה[דרושה הבהרה], ולגבי איסוף כספים לנטיעת עצים בישראל עבור הקרן הקיימת לישראל. גינתה את האנטישמיות לאחר הטבח בבית הכנסת \"עץ חיים – אור לשמחה\" בפיטסבורג, אשר גבה את חייהם של 11 מתפללים במהלך תפילת הבוקר בשבת.\nהיא הייתה מיוזמי החלטת הסנאט שהביעה התנגדות להחלטה 2334 של מועצת הביטחון של האו\"ם, שגינתה את בניית ההתנחלויות הישראלית בשטחים הפלסטינים הכבושים כהפרה של החוק הבינלאומי.\nבריאיון שקיימה אמרה כי ממשל ביידן יחזיר את הסיוע לפלסטינים אותו עצר הנשיא דונלד טראמפ מאחר שטען שהוא משמש גורמי טרור, בנוסף לכך הבטיחה כי הממשל יחזיר את הסיוע ההומניטרי לרצועת עזה, ויפתח מחדש את הקונסוליה האמריקאית ששכנה במזרח ירושלים עד שטראמפ החליט לסגור אותה.\nב-17 ביוני 2024 נאמה קמלה האריס באירוע של הבית הלבן להעלאת מודעות לאלימות מינית בסכסוכים ואמרה: \"בימים שאחרי 7 באוקטובר, ראיתי תמונות של נשים ישראליות מדממות נחטפות. חמאס ביצע אונס ואונס קבוצתי... אנחנו לא יכולים להסתכל הצידה, ואנחנו לא נשתוק.\"\n\nבתחום ההגירה האריס בעד הרחבת של מתן אשרות שהייה למהגרים וכן בעד מתן אזרחות לילדים של מהגרים שהובאו לארצות הברית באופן לא חוקי עוד שהיו קטינים, כמו כן היא ביקרה רבות את הנשיא טראמפ ואת המדיניות שלו בעניין מהגרים \"מדיניות ההפרדה המשפחתית\"  ואף הפגינה נגדה.\nבאחד מנאומיה דיברה האריס על יחס האומה האמריקאית למיעוטים שבארצה ואמרה כי \"לווירוס (ובכך התייחסה לנגיף קורונה) אין עיניים, אך הווירוס מראה לנו איך אנחנו מתייחסים זה לזה ואיך אנחנו רואים אחד את השני. ותבינו, אין שום חיסון נגד גזענות, עלינו לעשות את עבודת התיקון עבור פלויד (ג'ורג' פלויד, שרציחתו הציתה את גל המחאות בארצות הברית מיד לאחר מכן), עבור הילדים שלנו, עלינו להגיע לצדק משפטי תחת החוק. אף אחד מאיתנו לא יהיה חופשי עד שכולנו נהיה חופשיים\".\n\nהאריס תומכת בזכויות להט\"ב ואף הגיעה למצעד הגאווה של 2019 שנערך בסן פרנסיסקו על מנת להביע תמיכה בקהילה הגאה במקום. לאחר שנבחרה כתובעת הכללית של מדינת קליפורניה סירבה להגן על חוק אשר הגדיר נישואים רק ככאלה שמתקיימים בין גבר לאישה.\nהיא תומכת בזכות להפלה.\n\nכלי תקשורת רבים בארצות הברית מתייחסים להאריס כמייצגת גישת ה\"חוק וסדר\" במפלגה הדמוקרטית.\nהאריס תומכת בהקשחה של החוקים שנוגעים לנשיאת נשק בארצות הברית וכאשר התמודדה בבחירות המקדימות לנשיאות ארצות הברית 2020 הכריזה כי אם תיבחר לנשיאות היא תעביר תקציב לקונגרס שיתן לדבריה “מאה ימים להתעשת ולהראות את האומץ הדרוש לחוקק חוקי נשק סבירים”.\nהיא תומכת בחוקיות השימוש במריחואנה ברחבי המדינה. \n\nהאריס תומכת ברעיון הסביבתנות והודיעה כי אם תבחר לנשיאות היא תורה לקונגרס להעביר חוקים סביבתנים שיהיו פרוגרסיביים יותר ואם הדבר לא יתמשש היא הכריזה כי היא תנסה להיפטר מדיוני הפיליבסטר על מנת שתוכל לחוקק את \"הניו דיל הירוק\".\n\nהאריס נשואה לדאגלס אמהוף, עורך דין יהודי-אמריקאי. אין לה ילדים משלה, והיא אימצה את שני ילדיו של אמהוף מנישואיו הראשונים (קול ואלה). בעלה הוא בן הזוג הגבר הראשון של סגן נשיא ולפיכך נקרא \"האדון השני של ארצות הברית\" (על משקל \"הגברת השנייה של ארצות הברית\") והוא גם היהודי הראשון בתפקיד זה.\n\nדן מוריין, קמלה האריס - הדרך שלה (ביוגרפיה), הוצאת משכל-ידיעות אחרונות, 2021, 256 עמודים\n\n אתר האינטרנט הרשמי של קמלה האריס\n קמלה האריס, ברשת החברתית פייסבוק\n קמלה האריס, ברשת החברתית אקס (טוויטר)\n קמלה האריס, ברשת החברתית אינסטגרם\n קמלה האריס, סרטונים בערוץ היוטיוב\n קמלה האריס, ברשת החברתית Goodreads\n קמלה האריס, באתר פליקר\nסגנית הנשיא קמלה האריס באתר האינטרנט של הבית הלבן (באנגלית)\nקמלה האריס, באתר אנציקלופדיה בריטניקה (באנגלית)\nקמלה האריס באתר המדריך הביוגרפי של הקונגרס של ארצות הברית (באנגלית)\n  ציפי שמילוביץ, עם ברק בעיניים, באתר \"ידיעות אחרונות\", 10 באוגוסט 2017\nדיוויד ברוקס, הניו יורק טיימס, הכירו את האישה שתוכל לקרוע את טראמפ לגזרים, באתר הארץ, 5 בפברואר 2019\nנאומה של קמלה האריס במהלך הבחירות המקדימות של המפלגה הדמוקרטית, באתר יוטיוב, מרץ 2019 (באנגלית)\nשמואל רוזנר, ‏קווים לדמותה של מי שעשויה להפוך לנשיאה האמריקאית הראשונה, באתר מעריב אונליין, 13 באוגוסט 2020\nדן מוריין, השנים שעיצבו את האישה החזקה בעולם. סיפור עלייתה של קמלה האריס, באתר ynet, 23 בינואר 2021",
    "pageid": 1279729
  },
  {
    "title": "רמי אבודרהם",
    "extract": "רמי אבודרהם (נולד ב-4 ביוני 1975) הוא קצין צה\"ל בדרגת תת-אלוף, המשמש כראש החטיבה הטכנולוגית ליבשה. קודם לכן שימש ראש מטה פיקוד המרכז, כראש מחלקת תכנון וארגון בזרוע היבשה וכמפקד עוצבת שלהבת האש (אגד ארטילרי 425) ובית הספר לתותחנות שדה.\n\nאבודרהם נולד וגדל בגבעת אבני, בוגר ישיבה תיכונית. עם גיוסו לצה\"ל בשנת 1993 שובץ אבודרהם בחיל התותחנים ושירת בגדוד נמר. הוא יצא לקורס קציני חת\"ם ועם סיומו שב לגדוד. בשנת 1996, בעת מבצע ענבי זעם פיקד על סוללה בתוך רצועת הביטחון. אבודרהם שימש במספר תפקידי פיקוד בחיל ובוגר המכללה לפיקוד ומטה. לאחר מלחמת לבנון השנייה שימש כמפקד גדוד 405 \"נמר\". בשנים 2009–2011 פיקד אבודרהם על ההכש\"ל (בא\"ח תותחנים) ובתפקידו הבא פיקד על יחידת מורן. בשנת 2013 הועלה אבודרהם לדרגת אל\"ם ומונה למפקד מרכז האש באוגדת הבשן 210 כשבמקביל, שירת כמפקד אגד ארטילרי 209. בשנת 2015 מונה למפקד עוצבת שלהבת האש, אגד 425, בית הספר לתותחנות וסיוע האש ביבשה (מחנה שבטה). עם הגיעו לאגד 425 הוביל אבודרהם את תהליך הפיכת בית הספר לאגד ארטילרי בעל מחויבות אופרטיבית.\nביוני 2019 הועלה לדרגת תא\"ל ומונה לראש מטה פיקוד המרכז.\nב-10 באוגוסט 2022, נכנס לתפקידו כראש החטיבה הטכנולוגית ליבשה במקום טל אהרון שפרש. ביולי 2024 הוחלט שימונה לראש מטה זרוע היבשה.\nהוא נשוי ללירון ואב ל-3 ילדים, ומתגורר בהרצליה. בעל תואר ראשון בהנדסת תעשייה וניהול בהצטיינות ותואר ראשון נוסף בכלכלה ומנהל עסקים באוניברסיטת אריאל, בעל תואר שני בביטחון לאומי באוניברסיטת חיפה. בוגר תוכנית המנהיגות הבכירה של קרן וקסנר.\n\nלקראת כנס היבשה והלוגיסטיקה, ראיון מיוחד עם מפקד שבטה שאומר: \"פגז הארטילריה המדויק קרוב מתמיד\", באתר ישראל דיפנס, 7 במאי 2017",
    "pageid": 1374894
  },
  {
    "title": "שבעה עשר בתמוז",
    "extract": "י\"ז בתמוז (שִׁבְעָה עָשָׂר בְּתַמּוּז) הוא אחד מארבעת ימי התענית שנקבעו ביהדות לזכר חורבן בתי המקדש. תענית זו מציינת את היום שבו הובקעה חומת ירושלים והמצור על העיר הגיע לסופו, שבועות ספורים לפני החורבן. לכל הדעות, לפני חורבן בית המקדש השני נבקעה חומת ירושלים ביום זה. באשר לחורבן בית המקדש הראשון, על פי המקרא והתלמוד הבבלי נבקעה החומה בתשעה בתמוז, בעוד שלפי התלמוד הירושלמי התאריך היה שבעה עשר בתמוז אלא שבשל המצור טעו בספירת הימים. לפי חז\"ל, אירעו בי\"ז בתמוז כמה אסונות נוספים שפגעו בכבודה של התורה.\nצום שבעה עשר בתמוז נקרא גם צום הרביעי, מכיוון שתמוז הוא החודש הרביעי בשנה המקראית. הצום נמשך מעלות השחר ועד צאת הכוכבים. ביום זה מתחילים ימי בין המצרים, הנמשכים עד תשעה באב. בימים אלו נוהגים מנהגי אבלות ההולכים ומחמירים ככל שמתקרבים לתשעה באב.\nבדרך כלל תאריך הצום חופף בתחילתו או אמצעו של חודש יולי. לעיתים נדירות הצום חל בסופו של חודש יוני.",
    "pageid": 17388
  },
  {
    "title": "שגיב יחזקאל",
    "extract": "שגיב שלום יחזקאל (נולד ב-21 במרץ 1995) הוא כדורגלן ישראלי המשחק בעמדות המגן-הימני והקיצוני במכבי תל אביב מליגת העל ובנבחרת ישראל.",
    "pageid": 1406072
  },
  {
    "title": "שיאמלה גופלאן",
    "extract": "שיאמלה גופלאן (באנגלית: Shyamala Gopalan‏; 7 באפריל 1938 – 11 בפברואר 2009) הייתה מידענית רפואית הודית-אמריקאית.",
    "pageid": 1908001
  },
  {
    "title": "שלומי בינדר",
    "extract": "שלומי בינדר (נולד בפברואר 1975) הוא קצין בצה\"ל בדרגת תת-אלוף, בתפקידו האחרון, שימש כראש חטיבת המבצעים. קודם לכן שימש בין היתר מפקד עוצבת הגליל, מפקד חטיבת גולני, מפקד סיירת מטכ\"ל ומפקד יחידת אגוז. מיועד לשרת כראש אגף המודיעין בדרגת אלוף.",
    "pageid": 1409862
  },
  {
    "title": "תימן",
    "extract": "תֵּימָן (נקראת רשמית: הרפובליקה התימנית; בערבית תימנית: ٱلْجُمْهُورِيَّة ٱلْيَمَنِيَّة, אָלְגֻ'מְהוּרִיָּה (א)לְיָמָנִּיָּה) הינה מדינה מזרח-תיכונית בחצי האי ערב, בדרום-מערב אסיה. תימן היא המדינה השנייה בגודלה בחצי האי ערב; שטחה 527,970 קמ\"ר, ואורכו של קו החוף שלה 2,000 ק\"מ. היא גובלת בדרום ובדרום-מזרח במפרץ עדן ובים הערבי, במזרח ובצפון-מזרח בעומאן, בצפון ובצפון מערב בערב הסעודית, ובמערב בים האדום. תימן היא מהמרכזים העתיקים ביותר של ציוויליזציה במזרח התיכון. שטחה כולל יותר מ-200 איים, הגדול שבהם הוא סוקוטרה. הדת הרשמית בתימן היא האסלאם, והשפה הרשמית היא הערבית.\nתימן היא מהמדינות הפחות מפותחות בעולם, ורוב אוכלוסייתה מתגוררת באזורים כפריים או שבטיים. היא חברה בליגה הערבית ובארגון לשיתוף פעולה אסלאמי. עם איחודה של הרפובליקה בשנת 1990, נבחר עלי עבדאללה סאלח לנשיאה הראשון. ההיסטוריה המודרנית של המדינה רצופה קונפליקטים ומלחמות אזרחים. בשנת 2011 החל בה גל מחאות אלימות, המהווה חלק ממחאות האביב הערבי באזור.\nבהמשך העשור נכנסה תימן למלחמת אזרחים שהובילה למשבר הומניטרי חריף. בתחילת שנת 2020 מדורגת תימן במקום הראשון ברשימת מעקב החירום העולמית של ארגון ה-IRC .\n\n ערך מורחב – היסטוריה של תימן\nתימן היא מדינה בעלת היסטוריה ארוכה מאוד, בין הארוכות במדינות המזרח התיכון.\nבין המאה ה-12 לפנה\"ס, ובין המאה ה-6 לספירה, היו בתימן כמה ממלכות: מעין, קתבאן, אוסן וחמיר. ממלכות אלו חלשו, בין השאר, על המסחר בין תימן להודו ולסין, והתבססו בעיקר על חקלאות. לבסוף, היו ממלכות אלה תחת שלטונם של אתיופיה ופרס. חלק מהחוקרים ממקמים את ממלכת שבא באזור זה.\nהאסלאם הגיע לתימן בשנת 628, בתקופת חייו של מוחמד. לאחר שהמושל הפרסי בודהן המיר את דתו לאסלאם, המירו את דתם שיח'ים נוספים, יחד עם שבטיהם. ולכן במאה ה-7 הח'ליפים המוסלמים החלו להשתלט על האזור של תימן והאזור הפך לפרובינציה רחוקה. לאחר שהתפרקה הח'ליפות נשלטה צפון תימן הקדומה על ידי אימאמים ממספר שושלות, בעיקר אימאמים משושלת הזיידים. האימאמים, שהיו מוסלמים שיעים, ייסדו את השלטון התאוקרטי בתימן שהחזיק מעמד עד הזמנים המודרניים.\n\nבמאה ה-11 השתלטו הח'ליפים הסונים ממצרים על מרבית צפון תימן, אך בפועל, נשאר הכוח בידי השושלות הגדולות כמו הזיידים, נג'הים, סולייחים ואחרות. עד אמצע המאה ה-15 העיר מוח'א (المخا) על חופי הים האדום הפכה לנמל הקפה המרכזי בעולם (על שמה נקרא המשקה \"מוקה\").\nצפון תימן הייתה, למשך תקופה קצרה ושוב במאה ה-19, חלק מהאימפריה העות'מאנית, אולם הכוח האמיתי נשאר כשהיה בידי האימאמים משושלת הזיידים. בדרום תימן שלטו הבריטים מאז 1832 על נמל, ששימש את אוניות המסחר שעברו בין המזרח למערב. בהמשך גדלה חשיבות האזור בעיני הבריטים עם פתיחת תעלת סואץ, והשפעתם באזור דרום תימן הלכה וגברה לאחר שהושגו הסכמים עם השליטים המקומיים ובריתות הגנה נכרתו בין הצדדים.\nצפון תימן קיבלה את עצמאותה מהאימפריה העות'מאנית בשנת 1918, בתום מלחמת העולם הראשונה. הבריטים, שהקימו אזור חסות באזור עיר הנמל הדרומית עדן במאה ה-19, עזבו בשנת 1967 ובאזור קמה דרום תימן. שלוש שנים מאוחר יותר אימצה ממשלת דרום תימן את הקומוניזם והתקרבה לברית המועצות. לאחר 20 שנות עוינות התאחדו שתי המדינות בשנת 1990. תנועת פורשים דרומית שקמה בשנת 1994 דוכאה במהירות. בשנים שלאחר מכן התנהלה מלחמה קשה בצפון המדינה בין ממשלת תימן לשבטים שיעים קיצוניים הרוצים להקים מדינה עצמאית שיעית שאינה מכירה בשבטים הסונים (החות'ים ובכלל). שבטים שיעים אלה ממומנים על ידי איראן שמנסה לייצא את המהפכה השיעית. אותם שיעים קיצונים אף גירשו משפחות יהודיות מבתיהם תוך איום שירצחו אותם אם לא יעזבו את מקום מושבם. נשיא תימן, עלי עבדאללה סאלח (אף הוא שיעי), דאג באופן אישי למלט את המשפחות היהודיות למקום מבטחים, בעיקר בעיר הבירה.\nבשנת 2011 פרצו הפגנות גדולות בתימן נגד הנשיא עלי עבדאללה סאלח. ההפגנות התרחשו במסגרת גל המחאות בארצות ערב והחלו בהשראת המהפכה בתוניסיה וההפיכה במצרים, ועם חלוף הזמן גברו למחאות המוניות, שביתות, עימותים עם הצבא ואף למלחמת אזרחים בין תומכי הנשיא למתנגדיו. ב-3 ביוני הופגז ארמונו של הנשיא סאלח על ידי מתנגדיו והוא נפצע באורח בינוני. סאלח הוטס לערב הסעודית השכנה כדי לקבל טיפול רפואי לפציעותיו. בזמן היעדרותו הוחלף סאלח בסגנו, עבד רבו מנסור האדי. ב-23 בספטמבר חזר סאלח לתימן ושב לכהן כנשיא. ב-23 בנובמבר חתם סאלח בטקס שנערך בערב הסעודית בחסות בית המלוכה הסעודי ובנוכחות מנהיגי האופוזיציה בתימן על הסכם העברת סמכויות לסגנו אל האדי.\nב-25 בפברואר 2012 הושבע סגן הנשיא של סאלח עבד רבו מנסור האדי לנשיא החדש של תימן.\nאולם, מעבר השלטון לא עבר חלק עקב מאבקי כוחות בין החות'ים לבין קבוצות אחרות בצפון תימן במקביל לפעילות טרור מצד לוחמי אל קאעידה. בספטמבר 2014, כבשו לוחמים חות'ים שטחים נרחבים מצנעא, והכריזו על הקמת \"ממשלת אחדות\" הכוללת ייצוג למיעוטים. בינואר כבר שלטו המורדים החות'ים כליל על אל-חודיידה וצנעא. ב-20 בינואר 2015 השתלטו המורדים החות'ים על הבירה צנעא, פרצו אל ארמון הנשיאות והכניסו את הנשיא עבד רבו מנסור האדי למעצר בית. כעבור מספר ימים האדי נאלץ להתפטר עם ממשלתו. המורדים הכריזו על \"ניצחון המהפכה\". ב-26 במרץ 2015 פתחה קואליציה של מדינות ערביות ומוסלמיות, בהובלת ערב הסעודית, במבצע סופה נחרצת, שמטרתו להדוף את החות'ים ולהחזיר את השלטון לידי ממשלו של האדי.\n\n ערכים מורחבים – פוליטיקה של תימן, המהפכה התימנית (2011-2012)\nהמערכת המשפטית מבוססת על השריעה (חוקי דת האסלאם), החוק הטורקי, המשפט המקובל (החוק האנגלי), והחוק שנהוג בשבטי האזור. ממשלת תימן לא חתמה על אמנת בית המשפט הפלילי הבין-לאומי, וללא אשרורה, אין מדינה נכללת תחת סמכות שיפוטו. בראש הרשות השופטת בתימן נמצא בית המשפט העליון במדינה.\nבראש הרשות המבצעת עומד הנשיא (עבד רבו מנסור האדי; הוא נמצא בתפקידו מ-25 בפברואר שנת 2012, וכיהן כנשיא בפועל כשהנשיא הקודם עלי עבדאללה סאלח נפצע בארמונו), כאשר תחתיו מכהן ראש הממשלה (מוחמד בסינדוואה).\nהרשות המחוקקת מורכבת מפרלמנט, שהוא בית נבחרים חד ביתי, בעל 301 מושבים. חברי הפרלמנט נבחרים בהצבעת אזרחי המדינה, לתקופת כהונה של חמש שנים. יושב ראש הפרלמנט הוא השייח' עבדאללה אל-אחמאר, מנהיג שבטי חאשד שבצפון המדינה, שמהווים את אסופת השבטים בעלי הכוח הפוליטי הרב ביותר.\nזכות הצבעה ניתנת לאזרחים מגיל 18 ומעלה.\n\nתימן, הענייה שבמדינות ערב ואחת המדינות העניות בעולם, דיווחה על צמיחה חזקה באמצע שנות התשעים, עם תחילת הפקת הנפט, אך נפגעה ממחיריו הנמוכים בשנת 1998. תימן החלה בתוכנית שינויים מבניים בתמיכת קרן המטבע הבינלאומית, שנועדה להביא למודרניזציה של כלכלתה, ולהקלה בחוב הלאומי שלה. עליית מחירי הנפט ב-1999 שיפרה את מצבה.\nבשנים הראשונות של המאה ה-21 פעלה תימן כדי לשמור על שליטה הדוקה בהוצאות ומימוש מרכיבים נוספים מתוכנית קרן המטבע. שיעור גידול האוכלוסייה הגבוה (3.4% בשנה) ומחלוקות פוליטיות פנימיות מסבכות את משימתה של הממשלה.\n\nמבחינה אדמיניסטרטיבית, תימן מחולקת ל-20 מחוזות.\n\nמחוזות תימן:\n\nאביאן (أبي)\nעדן (عدن)\nא-דאלע (الضالع)\nאל-ביידא (البيضاء)\nאל-חודיידה (الحديدة)\nאל-ג'וף (الجوف)\nאל-מהרה (المهرة)\nאל-מחוית (المحويت)\nעמראן (عمران)\nדמאר (ذمار)\nחצרמוות (حضرموت)\nחג'ה (حجة)\nאיב (إب)\nלחג' (لحج)\nמאריב (مأرب)\nסעדה (صعدة)\nצנעא (صنعاء)\nשבוה (شبوة)\nתעז (تعز)\nרימה (ريمه)\n\nתימן נמצאת במערב אסיה, בדרום חצי האי ערב, וגובלת עם הים הערבי, מפרץ עדן והים האדום, ממערב לעומאן, ומדרום לערב הסעודית. נקודת הציון שלה היא במזרח התיכון. השטח של תימן הוא 527,970 קילומטרים רבועים, וקו החוף הוא באורך של 1,906 קילומטרים. האקלים חם ולח, והוא מושפע מהמונסון התקופתי.\nבתימן יש משאבים טבעיים רבים, כגון נפט, דגים, מלח, שיש, פחם, זהב, עופרת, ניקל ונחושת (בעיקר במזרח תימן). למרות זאת, רוב אדמת תימן אינה מנוצלת לעיבוד ולהבאת יבול, אלא יותר לשדות מרעה (30%) ולמטרות אחרות.\nבתימן אין כמות מספקת של מים מתוקים, ויש פגמים באספקת המים הראויים לשתייה. כמו כן קיימת סכנת תמידית, בעיקר בקיץ, של סופות חול ואבק.\nבנוסף לחלק היבשתי לתימן שייך אי סוקוטרה ואיי זובייר בהים האדום.\n\nשטח:\nכללי - 527,970 קילומטר רבוע\nמים - 0 קילומטר רבוע\nאדמה - 527,970 קילומטר רבוע\nגבולות אדמה:\nכללי: 1,746 קילומטרים\nגבולות ארצות: עומאן - 288 קילומטרים; ערב הסעודית - 1,458 קילומטרים\nקו החוף: 1,906 קילומטרים\nאקלים: בעיקר מדבר; חם ולח לכיוון החוף המערבי; מתון בהרים המערביים, מושפע מהמונסון התקופתי; באופן מיוחד חם, יבש ומדבר קשה במזרח\nפני הקרקע: מישור החוף הצר, שפוע בגבעות והרים מחוספסים; תימן מחולקת למישורים ורמות מדבריות.\nקיצוניות גובה:\nהנקודה הנמוכה ביותר - הים הערבי, 0 מטרים\nהנקודה הגבוהה ביותר - ג'בל א-נבי שועַיב , 3,760 מטרים\nמשאבים טבעיים: נפט, דגים, מלח, שיש, פחם, זהב, עופרת, ניקל ונחושת (בעיקר במזרח תימן).\nשימושי הקרקע:\nקרקע ראויה לעיבוד: 3%\nקרקע בעלת יבול תמידי: 0%\nשדה מרעה תמידי: 30%\nאחרים: 63%\nאדמת שלחין: 3,600 קילומטרים רבועים\nסכנות תמידיות: סופות חול וסופות אבק בקיץ\nסביבה - מים: מקורות מים מתוקים מצומצמים; אין מספיק אספקת מים ראויים לשתייה; רעיית יתר; סחיפת קרקע; מדבור\n\nאוכלוסיית תימן מונה כ-33 מיליון נפש והיא אוכלוסייה צעירה יחסית כאשר 46% מהאוכלוסיה מתחת לגיל 15. הריבוי הטבעי גבוה, 2.17%, שיעור הפריון הוא 3.4 ילדים בממוצע לאישה ותוחלת החיים נמוכה - 67.5 שנים (65.2 שנים לגבר ו-70 שנים לאישה)\nהלימודים בבתי הספר היסודיים והתיכוניים הם חינם. כ-75 אחוזים מהילדים מבקרים בפועל בבתי הספר היסודיים. בתימן פועלות שתי אוניברסיטאות, אוניברסיטת צנעא, שנוסדה ב-1970, ואוניברסיטת עדן, שהוקמה ב-1975. שיעור האוריינות נמוך ועומד על 70% מהאוכלוסייה, תוך פער גדול בין גברים לנשים. בין הגברים, 85 אחוזים יודעי קרוא וכתוב ואילו בין הנשים רק כ-55 אחוזים.\nהערבית היא השפה הרשמית של תימן. האנגלית הולכת ומתפשטת ברחבי הערים הגדולות והראשיות.\nשלא כמו תושבי ארצות אחרות בחצי האי ערב, שהם מבחינה היסטורית נוודים או חצי-נוודים, התימנים הם תושבי קבע ברובם המוחלט. הם מתיישבים במעט ערים, ובהרבה כפרים ועיירות, המפוזרים לרוחבה של תימן.תימן היא מדינה בעלת אחוז פשיעה ועבריינות מהנמוכים בעולם. \n\nהתימנים מחולקים לשתי קבוצות דתיות אסלאמיות ראשיות: אנשי הפלג השיעי של שושלת הזיידיה (זייד בן עלי חתנו של מוחמד שנרצח על ידי הסונים), הנמצאים בצפונה של תימן ובצפון מערבה המונים כ-42 אחוז, ואנשי האסכולה השאפעית מהפלג הסוני, המצויים בדרום תימן ובדרום מזרחה המונים כ-56 אחוז. אף על פי שהשיעים הזיידים מהווים מעט פחות ממחצית האוכלוסייה הם מהווים את הבסיס שעליו נשען המשטר התימני, זוהי מסורת בת מאות שנים ששבטי הצפון שלהם, בפרט השבטים חאשד ובכיל, על מיליוני אנשיהם הלוחמים ולהם צבא של ממש בהנהגת מנהיגיהם השייח' עבדאלה אלאחמאר, ראש שבטי חאשד והשייח' עבדל עזיז אשריף, ראש שבטי בכיל, קובעים את מדיניות המדינה.\nאוכלוסיית תימן הומוגנית מאוד, וכ-95 אחוזים מתושביה הם ערבים, חלקם ממוצא בדואי. בנוסף להם חיים בתימן מיעוט סומלים ואחרים. כ-33 אחוזים מהתושבים מתגוררים בערים. כ-97 אחוזים מהאוכלוסייה הם מוסלמים, כאשר 65% סונים, 34% זיידים והיתר שיעים, נוצרים, הינדים ובהאים.\nהתרבות של תימן עומדת בחותם אסלאמי מובהק. חתונות ואירועים חברתיים שונים מלווים במחולות, אבל גברים רוקדים בנפרד מנשים. מחולות הגברים מבוצעים לעיתים קרובות עם כלי נשק מסורתיים, כמו חניתות. האומנויות הנפוצות בתימן כוללות עבודות זהב וכסף, תכשיטים, עבודות מתכת ועבודות אבן. הספרות העממית של תימן היא בעלת מסורת ארוכה, והצורה הבולטת בה היא שירים העוסקים בנושאים כלליים, כמו אהבה ומוות.\n\n ערך מורחב – יהדות תימן\nליהדות תימן היסטוריה ארוכה. ראשית ההתיישבות היהודית בתימן הייתה לאחר חורבן בית המקדש הראשון (בשנת 422 לפנה\"ס). יהודי תימן מיוחסים לשבט יהודה. רבים מהם לוויים משבט לוי, מעטים גם כהנים בהם. תנועת \"אבלי ציון\" שפעלה לאחר חורבן בית המקדש הראשון, פעלה גם בתימן[דרוש מקור], ואף נמצאו ממצאים ארכאולוגיים מתקופה זו.\nקהילת יהודי תימן הייתה הגוף הארגוני לשם סיפוק הצרכים החברתיים והדתיים של היהודים בתימן. כמו כן, קהילת יהודי תימן דאגה ליהודים גם בהקמת מוסדות לימוד, פיקוח על המלמדים בתלמודי התורה והישיבות ולעיתים אף סיפוק הצרכים של לימודי התלמידים העניים שבאותו האזור. ברוב קהילות היהודים בתימן היו מוסדות צדק, דהיינו מוסדות לגמילות חסדים, מוסדות למען היתום והאלמנה (חלק ממוסדות אלו אף התמחו בהברחת ובהסתרת יתומי היהודים בתימן, בשל מה שנודע כ\"גזירת היתומים\".) ולמען פדיון שבויים. היו קהילות בתימן, שאף הקימו בתי תמחוי, מעין קופות חולים ואכסניות שונות. חובה נוספת של הקהילה הייתה להכשיר בתי עלמין ואנשי \"חברה קדישא\".\nהמסורת השונה של יהודי תימן הבדילה אותם משאר קהילות היהודים, ואף עתה הם נחשבים לעדה שלישית, לצד הספרדים והאשכנזים. החינוך היהודי-תימני מיוחד, מבחינת תוכנו וגם מבחינת שיטת ההוראה שלו. אישור לכך \"פירמאן\" שיהודי תימן הם קהילה נפרדת לכל דבר, כולל זכותם למוסדות קהילה ובתי דין ניתן למארי אברהם אלנדאף, מי שהיה ראש הקהילה התימנית בירושלים במשך 35 שנה. האישור ניתן מהחכם באשי הרב אברהם הלוי.\nחכמי תימן התכתבו בנושאי הלכה עם גאוני בבל, וחלק מתשובות הגאונים נשמרו והובאו מעדות תימן בפירוש קדום על הלכות הרי\"ף. יהודי תימן שלחו תרומות לישיבות בבל, ודבר זה מוזכר במכתבי הגאונים.\nבתקופת הכיבוש של הפאטמים הרבו יהודי תימן להתכתב עם יהודי מצרים. לאחר שהרמב\"ם עזר לביטול הגזירות של האיובים, יהודי תימן נקשרו לרמב\"ם, התכתבו עמו, ואף קיבלוהו כ\"מרא דאתרא\" לעולם. יהודי תימן הרבו לעסוק בהלכה ובפילוסופיה, וספרים רבים חוברו על חיבוריו של הרמב\"ם. קשר זה עם הרמב\"ם נמשך גם עם צאצאיו.\nבתקופת גזירותיו של המושל הטורקי (בשנת 1618), התפשטה הקבלה בתימן, ולמרות זאת, היא לא הצליחה לדחוק לגמרי את הפילוסופיה. חכמים רבים כללו עתה בספריהם גם קבלה וגם פילוסופיה, כגון הרב שלום שבזי.\nספרות-המדרש התימנית טבועה אף היא בחותם השפעת חיבורי הרמב\"ם בהלכה ובפילוסופיה. שימוש נרחב בחומר המדרשי שבכתבי היד ובדפוסים עשה רבי מנחם מנדל כשר באנציקלופדיה התלמודית שלו - \"תורה שלמה\".\nבעדן שכנה קהילה יהודית מפוארת. ב-1947 נערכו פרעות ביהודי עדן ועשרות יהודים נרצחו ונפצעו. בעקבות כך החלו היהודים לעזוב את עדן ולעלות לארץ ישראל.\nיוצאי תימן הקימו במדינת ישראל ומחוצה לה קהילות יהודיות תימניות רבות, המצטיינות בתפילה קפדנית (התימנים נוהגים להגיד מילה במילה לאט בתפילה, ובהברה מיוחדת משלהם), ושמירה מדויקת ביותר על נוסחים עתיקים וקדומים של ספרי חז\"ל וחכמי ישראל הקדומים.\nבמרץ 2016 נותרו בתימן כ-50 יהודים, רובם מבוגרים. עם התגברות המלחמות בתימן וחשש היהודים לפגיעה בהם, נותרו בתימן יהודים בודדים בלבד.\nבמרץ 2021 דווח כי במסגרת עסקת שחרור של אסיר יהודי בתימן, גורשה המשפחה היהודיה האחרונה שחיה במדינה, אשר כללה 13 אנשים, ובעקבות כך נותרו בתימן רק כ-4 יהודים בלבד, כולם מבוגרים. על פי דו\"ח האו\"ם שפורסם ב-2022, נותר בתימן רק יהודי אחד.\nביוני 2024 נפטר אחד מששת היהודים האחרונים בתימן. אחד מחמשת הנותרים הוא לוי מרחבי, אשר כלוא בידי החות'ים החל משנת 2016.\n\nכתוצאה מהעוני של תימן, התשתית התחבורתית שלה נחשבת לפחות טובה בהשוואה לזו של מדינות שכנות ועשירות יותר. הדרכים אינן טובות בדרך כלל, אך ישנן מספר תוכניות לשפר את רמתן. אין בתימן רשת של מסילות רכבת, המאמצים לשדרג את תשתיות נמלי התעופה דעכו, והשימוש בטלפון ובאינטרנט מוגבל. נמל עדן השתקם במידה משמעותית מאז ההתקפה ב-2002. יש צפי להגדלת פעילות הנמל בעקבות השקעה של חברה מדובאי.\nבסך הכל יש בתימן 50 נמלי תעופה (נכון ל-1999), אך רק ב-13 מתוכם מסלולי המטוסים סלולים.\n\nצנעא, עיר הבירה, שוכנת בהרים שבמערב המדינה. אתרי תיירות ידועים בה הם מצודת קסר א-סילה, שנבנתה מחדש במאה השביעית לספירה, העיר העתיקה, המוקפת בשרידי החומות שתחמו בעבר את גבולותיה ושוק באב אל-יאמן, המחולק ל-40 אגפים נפרדים, שכל אחד מהם מתמחה בסחורה מסוג מסוים. השוק הוקם לפני 1,000 שנה, ובו אגף תבלינים מרשים. המסגד של צנעא הוא אחד העתיקים בעולם. הוא הוקם בימי מוחמד, ושוכן במבנה מרשים. במוזיאון הלאומי מוצגים פסלי ברונזה ופריטי אמנות עממית שונים.\nמצפון-מזרח לצנעא נמצאת העיר מאריב, בירת ממלכת שבא הקדומה. למרות ההזנחה, נותרו בה שרידים ארכאולוגיים מעניינים. בסמוך לעיר נמצאים שרידי סכר מאריב, שהוקם על ידי ממלכת שבא.\nמדרום למאריב, על חוף מפרץ עדן שבים הערבי, שוכנת העיר עדן, שבה מוזיאון לאומי לעתיקות, המציג אוסף של חפצי אמנות מלפני התקופה האסלאמית; רובע העתיק, השוכן בלוע של הר געש לא פעיל; מאגרי המים הגדולים החצובים בסלע; מוזיאון אתנוגרפי ומוזיאון הצבאי.\nמצפון-מערב לעדן נמצאת העיר תעיז, השוכנת בגובה 1,400 מטרים מעל פני הים. אתרים ידועים בעיר הם העיר העתיקה, שאחדות מהחומות שהקיפו אותה עדיין קיימות; ארמון האימאם אחמד, שבו נפתח גם מוזיאון; והשוק הססגוני. מפסגת הר סאבר הסמוך (כ-3,000 מטרים מעל פני הים) נשקף נוף מרהיב של העיר.\nבתימן פועלים ארבעה נמלי תעופה בינלאומיים: ליד צנעא, בסמוך לתעיז, ליד אל-חודיידה שבמערב המדינה ובסמוך לעדן. טיסות סדירות מגיעות לתימן מקהיר ומעמאן.\n\nאסלאם בתימן\nיחסי ישראל–תימן\nיהדות תימן\n\nעוזי רבי, תימן - אנטומיה של מדינה כושלת, סדרת \"קו אדום\", הוצאת הקיבוץ המאוחד, 2014.\n\n אתר האינטרנט הרשמי של תימן\nתימן, באתר אנציקלופדיה בריטניקה (באנגלית)\n תימן (רפובליקה), דף שער בספרייה הלאומית\nצעד תימני - מסע אל יהודי תימן באתר של צור שיזף\nעל העלייה מתימן - באתר עמלנט\nמידע כללי על תימן - במט\"ח\nתימן בתמונות\nשבע השנים הרזות של תימן, באתר גלובס, 28 במאי 1997\n יואב שטרן, כך התערבה ישראל במלחמת האזרחים בתימן, באתר הארץ, 26 ביולי 2004\nיואל גוז'נסקי, ‏מתימן תיפתח הרעה, מערכות 447, 2013\n\"תֵּימָן (תֵּמָנִים)\", יהודה דוד אייזנשטיין (עורך), אנציקלופדיה אוצר ישראל, ניו יורק: פרדס, תשי\"ב, חלק י, עמודים 253–256, באתר היברובוקס\nענבל נסים-לובטון, המשבר בתימן: יותר ממלחמת סונה-שיעה, באתר הפורום לחשיבה אזורית, 27 בינואר 2017\n איילת שני, למה החותים מתערבים בסכסוך הישראלי־פלסטיני? לא רק בגלל איראן, באתר הארץ, 8 בנובמבר 2023",
    "pageid": 18094
  },
  {
    "title": "תלוש משכורת",
    "extract": "תלוש משכורת (ובקצרה \"תלוש\") הוא המסמך המפרט את פרטי השכר ששולם לעובד ממקום עבודתו אחת לתקופה מוגדרת (שבוע, חודש וכו', בהתאם למקובל במקום העבודה).\nהתלוש נערך על ידי חשב השכר של המעביד, והוא כולל את הפרטים הרלוונטיים למשכורת של התקופה שבגינה משולם השכר (בישראל: בדרך כלל החודש הקודם. כך למשל, בתחילת פברואר עורכים את משכורת ינואר, וכך הלאה).\nבישראל, חוק הגנת השכר מחייב את המעביד למסור לעובד את תלוש המשכורת סמוך למועד שבו מתבצע התשלום בפועל וכן קובע נתונים שחובה לכלול בתלוש המשכורת. התלוש הוא מסמך אישי ובדרך כלל נמסר לעובד כשהוא חסוי במעטפה או בכיסוי אחר.",
    "pageid": 208958
  },
  {
    "title": "אדוה דדון",
    "extract": "אדוה דדון (נולדה ב-29 באוקטובר 1988) היא עיתונאית ישראלית המשמשת ככתבת תחקירים ומגישת חדשות בחברת החדשות.",
    "pageid": 1616917
  },
  {
    "title": "אסף רפפורט",
    "extract": "אסף רפפורט (נולד ב-28 באוגוסט 1983) הוא יזם סדרתי, מיליארדר, איש עסקים ומהנדס תוכנה ישראלי, המתמחה בתחום אבטחת מידע. המייסד של חברת אבטחת המידע Wiz ושל חברת אבטחת המידע \"אדאלום\" (Adallom), שנמכרה בכ-320 מיליון דולר למיקרוסופט בשנת 2015. בשנים 2018–2019 היה מנכ\"ל \"מיקרוסופט ישראל מחקר ופיתוח\" ומנהל חטיבת אבטחת ענן  של מיקרוסופט. אסף רפפורט הוא אחד האנשים העשירים במדינת ישראל, הונו האישי מוערך במעל 1.2 מיליארד דולר.",
    "pageid": 1556176
  },
  {
    "title": "ארצות הברית",
    "extract": "ארצות הברית של אמריקה (באנגלית: United States of America; בראשי תיבות: USA; בקיצור: United States; לעיתים מקוצר גם בראשי תיבות: US; בתרגום מילולי לעברית: \"המדינות המאוחדות של אמריקה\"), המוכרת בעברית בשם המקוצר ארצות הברית ובראשי תיבות ארה\"ב ובשפה מקובלת מכונת גם אמריקה, היא מדינה פדרלית הנמצאת בעיקר ביבשת אמריקה הצפונית. המשטר בה הוא מסוג רפובליקה חוקתית והיא מורכבת מ-50 מדינות, מחוז פדרלי אחד ו-5 טריטוריות. 49 מהמדינות שלה שוכנות באמריקה הצפונית (ומהן 48 החולקות את השטח היבשתי הרציף), וכן מחוז קולומביה שבו נמצאת העיר וושינגטון, בירת המדינה. ארצות הברית גובלת בקנדה בצפון ובמקסיקו בדרום. מדינת אלסקה שוכנת בצפון-מערב היבשת, קנדה נמצאת מזרחית לה ורוסיה נמצאת בצד מערב, מעבר למצר ברינג. המדינה ה-50 היא הוואי, ארכיפלג השוכן באוקיינוס השקט. מאז התפרקות ברית המועצות בשנת 1991 ארצות הברית היא מעצמת-העל היחידה בעולם.\nשטחה של ארצות הברית הוא 9.834 מיליון קמ\"ר, ואוכלוסייתה, נכון ל-2024, נאמדת ב-340 מיליון תושבים. ארצות הברית היא אחת מהמדינות המגוונות ביותר מבחינה אתנית, כתוצאה מהגירה רחבת-היקף מחלקים רבים של העולם. כלכלת ארצות הברית היא הכלכלה הלאומית הראשונה בגודלה בעולם, והתוצר המקומי הגולמי שלה היה למעלה מ-25 טריליון דולר בשנת 2022.\nארצות הברית נוסדה על-ידי שלוש עשרה המושבות הבריטיות שקמו לאורך חוף האוקיינוס האטלנטי. המושבות הכריזו על עצמאותן ב-4 ביולי 1776. עימותים בין בריטניה הגדולה לקולוניות הביאו למלחמת העצמאות של ארצות הברית בין 1775 ל-1783, שהייתה למלחמת העצמאות הקולוניאלית המוצלחת הראשונה. ב-1787 אומצה חוקת ארצות הברית שנכנסה לתוקפה שנתיים אחרי כן ושבמסגרתה אורגנה מחדש מערכת הממשל המרכזי של ארצות הברית. מגילת הזכויות, שכללה עשרה תיקונים לחוקה, אושררה ב-1791.\nבמהלך המאה ה-19, רכשה ארצות הברית אדמות מצרפת, ספרד, הממלכה המאוחדת, מקסיקו ורוסיה, וסיפחה את רפובליקת טקסס והוואי. המחלוקות בין מדינות הדרום החקלאיות למדינות הצפון התעשייתיות בסוגיית זכויות המדינות והרחבת העבדות בארצות הברית הובילו לפריצתה של מלחמת האזרחים האמריקנית בשנות ה-60 של המאה ה-19. ניצחונו של הצפון מנע את פיצולה של המדינה, והוביל לסיומה של העבדות החוקית בארצות הברית. מלחמת ארצות הברית–ספרד ומלחמת העולם הראשונה חיזקו את מעמדה של ארצות הברית כמעצמה צבאית. ארצות הברית הייתה ב-1945 למדינה הראשונה שייצרה, צברה ואף השתמשה בנשק גרעיני. לאחר מלחמת העולם השנייה, הייתה לחברה קבועה במועצת הביטחון של האומות המאוחדות מ-17 בינואר 1946, והמייסדת של הברית הצפון אטלנטית ב-4 באפריל 1949, שבה היא נחשבת לציר המרכזי. כיום, לרשות ארצות הברית הצבא הנחשב לחזק והמתקדם בתבל, עם חילות הים והאוויר הגדולים בתבל.\nכיום, כשהיא מעצמת-העל הדומיננטית, ארצות הברית היא באופן רשמי מדינה בעלת נשק גרעיני וחברת ה-G7. היא בעלת חשיבות מכרעת בכלכלה, בביטחון וביחסי החוץ העולמיים כמו גם בתרבות הפופולרית, והציר המרכזי של מה שנהוג לכנותו הציוויליזציה המערבית.",
    "pageid": 330414
  },
  {
    "title": "בואינג 767",
    "extract": "בואינג 767 (באנגלית: Boeing 767) הוא מטוס נוסעים רחב גוף לטווחים בינוניים-ארוכים.\nחברת בואינג הודיעה על השקת ה-767 ביולי 1978, מטוס נוסעים דו מנועי חדש. המטרה הראשונית הייתה לאפשר הפעלת קווים נוחים יותר בתוך ארצות הברית. לכן נמכרו המטוסים הראשונים מסוג זה לחברות האמריקאיות יונייטד איירליינס ואמריקן איירליינס.\nחברות רבות ברחבי העולם רכשו את ה-767, בהן אמריקן איירליינס, הוויאן איירליינס, אל על ועוד רבות אחרות.\nחברת אל על הפעילה 13 מטוסי 767 (200/300) עד שנת 2019. החברה קיבלה את מטוס ה-767 הראשון שלה, מסדרה 200ER, בשנת 1982, והוא נגרט בשנת 2011.\nאחד היתרונות הנוספים אשר עומדים לצד מטוס זה הוא שההכשרה שלו היא כמו של מטוס הבואינג 757 וכך חברות תעופה שהכשירו את הטייסים יכלו לתת להם אפשרות להטיס עוד מטוס.\nבינתיים, אף על פי שיצור ה-767 נמשך, בואינג הוציאה דגם מחליף שהוא הבואינג 787 החדש, בעל קיבולת נוסעים דומה, אך קל יותר, מהיר יותר, חסכוני יותר ובעל טווח טיסה ארוך יותר.",
    "pageid": 18249
  },
  {
    "title": "ביל קלינטון",
    "extract": "ויליאם ג'פרסון \"ביל\" קלינטון (באנגלית: William Jefferson \"Bill\" Clinton; נולד ב-19 באוגוסט 1946) הוא פוליטיקאי אמריקאי שכיהן כנשיאה ה-42 של ארצות הברית.\nקלינטון, שכיהן קודם לכן כמושל ארקנסו, כיהן כנשיא למשך שתי קדנציות בין השנים 1993–2001. כחבר המפלגה הדמוקרטית, נמנה אידאולוגית עם \"הדמוקרטים החדשים\" , ותוכניות רבות שלו זוהו עם המרכז הפוליטי ועם דרך הממשל הפילוסופית הדרך השלישית. קלינטון נבחר ב-1992, בהביסו את הנשיא המכהן ג'ורג' בוש האב. בעת בחירתו בגיל 46, היה לנשיא השלישי הצעיר בהיסטוריה והראשון שנולד בדור הבייבי בום. ארבע שנים לאחר מכן היה קלינטון לדמוקרט הראשון שנבחר לשתי כהונות מאז פרנקלין דלאנו רוזוולט. קלינטון נודע, בין היתר, בסגנון הפופוליסטי בו ניהל את מערכות הבחירות.\nתקופת נשיאותו של קלינטון עמדה בסימן של צמיחה כלכלית מואצת לצד היותה של ארצות הברית המעצמה העולמית היחידה עקב התמוטטות ברית המועצות וסיומה של המלחמה הקרה. בשונה מקודמו, קלינטון פעל לערב כוחות אמריקאים במלחמות יוגוסלביה, מאמץ שבא לידי ביטוי בתיווך האמריקאי בהסכם דייטון ובפעולה צבאית במסגרת מבצע כוח מאוחד. קלינטון נמנע ממדיניות רגולטורית ונתן יד חופשית לכלכלת לסה פר. במהלך כהונתו התפתחה בועת הדוט-קום אשר התפוצצה לקראת סיום כהונתו. לאורך נשיאותו מדד המניות עלה ב-15.2% בממוצע בכל שנה, שני רק לנשיאותו של קלווין קולידג'. בתחילת כהונתו שאף לקדם סדרת חקיקות שאפתניות, מתוכן הוא הצליח להעביר את חקיקת אכיפת החוק הגדולה ביותר בהיסטוריה, אך כשל בניסיונו לקדם רפורמת בריאות לאומית. לאחר שהרפובליקנים השיגו רוב בשני בתי הקונגרס בבחירות אמצע הקדנציה של 1994, התקרב קלינטון למרכז הפוליטי, ונמנע מקידום חקיקות מרחיקות לכת לכל אורך כהונתו.\nשמו הטוב של קלינטון נפגע בעקבות פרשת מוניקה לווינסקי, שערוריית ניאוף של קלינטון שבמהלך פרסומה העיד עדות שקר בשבועה ובעקבותיה עמד בפני ניסיון הדחה כושל. קלינטון הוא אחד משלושה נשיאים אמריקאים שהועמדו להליך הדחה, לצד אנדרו ג'ונסון ודונלד טראמפ.\nקלינטון סיים את תפקידו עם שיעורי התמיכה הגבוהים ביותר לנשיא בשלב זה בכהונתו מאז מלחמת העולם השנייה, ודורג גבוה בשיעורי תמיכה ציבוריים בין נשיאי ארצות הברית. קלינטון הרבה בניסיונות לתווך בסכסוך הישראלי-ערבי ובסכסוך הישראלי-פלסטיני, דבר שבא לידי ביטוי בהסכמי אוסלו, הסכם השלום בין ישראל לירדן, הסכם ואי, הסכם שארם, ועידת שפרדסטאון, ועידת קמפ דייוויד ומתווה קלינטון.",
    "pageid": 1945
  },
  {
    "title": "בנגלדש",
    "extract": "הרפובליקה העממית של בנגלדש (בבנגלית: গনপ্রজাতন্ত্রী বাংলাদেশ, ‏‏?‏) היא מדינה מוסלמית בדרום יבשת אסיה, השוכנת לחופו הצפוני של מפרץ בנגל, במזרח האזור שנודע בעבר בשם \"בנגל\". לבנגלדש גבול יבשתי עם הודו ועם מיאנמר, והיא קרובה גם לסין, לנפאל ולבהוטן. משמעות השם \"בנגלדש\" היא \"המדינה של בנגל\". הייתה בעברה חלק ממזרח פקיסטן, והכריזה על עצמאות ממערב פקיסטן ב-26 במרץ 1971.\nמעל ל-90% מאוכלוסיית בנגלדש הם מוסלמים, ואסלאם היא דתה הרשמית של המדינה. היא גם חברה בארגון לשיתוף פעולה אסלאמי.",
    "pageid": 4444
  },
  {
    "title": "ג'ורג' סורוס",
    "extract": "ג'ורג' סורוס (במקור שוורץ, באנגלית: George Soros, בהונגרית: Soros György – מבוטא שוֹרוֹש; נולד ב־12 באוגוסט 1930) הוא איל הון יהודי־הונגרי־אמריקאי מיליארדר התורם סכומים גדולים לארגוני זכויות אדם, למוסדות, ולקידום פעילות פוליטית בעולם. תמך בהקמת מוסדות אקדמיים, ביניהם בית הספר החדש לכלכלה במוסקבה והאוניברסיטה האירופאית בבודפשט. נודע בשל עמדותיו הליברליות ובשל מיתוגו השלילי בידי מפלגת פידס ההונגרית.\nבשנת 2018 העריך מגזין \"פורבס\" את הונו בכ־8 מיליארד דולר.",
    "pageid": 258150
  },
  {
    "title": "ג'וש שפירו",
    "extract": "ג'ושוע דייוויד שפירו (באנגלית: Joshua David Shapiro; נולד ב-20 ביוני 1973) הוא פוליטיקאי יהודי-אמריקאי המכהן כמושל ה-48 של קהיליית פנסילבניה, מאז ינואר 2023. שפירו, חבר המפלגה הדמוקרטית, נבחר בבחירות האמצע ב-2022 למושל המדינה. טרם כהונתו כמושל שירת כתובע הכללי של פנסילבניה בשנים 2023-2017 תחת המושל טום וולף.",
    "pageid": 2158590
  },
  {
    "title": "גזלייטינג",
    "extract": "גזלייטינג (מאנגלית: Gaslighting; בעברית: גִּזְלוּת דעת או גִּזְלוּת) היא צורת התנהגות הכוללת מניפולציה של הזולת כדי לגרום לו לפקפק בתפיסותיו, בחוויותיו, בתפיסת המציאות שלו או באופן בו הוא מבין מאורע. המושג משמש בעיקר בשפת הדיבור ופחות בשפה המקצועית. מדי פעם יש התייחסויות למושג בספרות הטיפולית, למשל בהקשר של טקטיקות מניפולטיביות של אנשים הסובלים מהפרעת אישיות אנטיסוציאלית. בעבר השתמשו במושג זה כדי להתייחס למניפולציה קיצונית העלולה להביא לגרום לאשפוז פסיכיאטרי. מקור המונח במחזה של פטריק המילטון \"Gas Light\" משנת 1938, שעובד לסרט Gaslight משנת 1944, אם כי המונח לא צבר פופולריות עד אמצע שנת 2010.",
    "pageid": 1715314
  },
  {
    "title": "גיא לוזון",
    "extract": "גיא לוזון (נולד ב-7 באוגוסט 1975) הוא כדורגלן עבר ומאמן כדורגל ישראלי, המאמן את נבחרת ישראל הצעירה עד גיל 21.",
    "pageid": 368443
  },
  {
    "title": "דדפול & וולברין",
    "extract": "דדפול & וולברין (באנגלית: Deadpool & Wolverine, נהגה \"דדפול ווולברין\") הוא סרט גיבורי-על אמריקאי עתידי המבוסס על הדמויות דדפול ווולברין מבית מארוול קומיקס, שמופק בשיתוף פעולה בין אולפני מארוול ואולפני \"Maximum Effort\" ומופץ על ידי סרטי אולפני וולט דיסני. הסרט מהווה המשכון לסרט \"דדפול 2\", וכן את סרטו ה-34 של היקום הקולנועי של מארוול. את הסרט מביים שון לוי על פי תסריט שכתב יחד עם רט ריס, פול ורניק, זב ולס וראיין ריינולדס, שאף שב לגלם את דמותו של וייד וילסון / דדפול לצדו של יו ג'קמן כג'יימס \"לוגאן\" האולט / וולברין, בנוסף למורנה בקארין ובריאנה הילדברנד.\nבנובמבר 2016, נמסר לראשונה על פיתוחו של סרט שלישי בכיכובו של דדפול באולפני המאה ה-20, שהוקפא לאחר רכישת החברה על ידי חברת וולט דיסני במרץ 2019. עם רכישת האולפנים, הועברה השליטה בדמות לאולפני מארוול, שהחלו לפתח מחדש את הסרט בשיתוף פעולה עם ריינולדס. הסרט מכניס לראשונה את דמותו של דדפול אל היקום הקולנועי של מארוול תוך שמירה על סיווג הצפייה \"R\" לו זכו הסרטים הקודמים. בנובמבר 2020, נמסר על שכירתם של התסריטאים ונדי מולינו וליזי מולינו-לוגלין לכתיבת התסריט, אך במרץ 2022, נמסר כי יחליפו אותן ריס וורניק, שהיו אמונים על כתיבת שני הסרטים הראשונים והופקדו על שכתוב התסריט, לצד האישור כי את הסרט יביים לוי. צילומי הסרט החלו בשלהי מאי 2023 בלונדון ובאולפני \"פיינווד\" שבבקינגהמשייר, אנגליה, והם עתידים להתקיים גם בוונקובר, קנדה.\nהסרט עתיד לעלות לאקרנים בארצות הברית ב-26 ביולי 2024 ולהיות חלק מהשלב החמישי ביקום הקולנועי של מארוול.\n\n6 שנים לאחר הסרט דדפול 2 משנת 2018, וייד וילסון חי חיים שקטים, לאחר שהותיר את זמנו כשכיר החרב דדפול מאחוריו, עד שארגון בירוקרטי בשם Time Variance Authority (TVA), אשר קיים מחוץ לזמן וחלל ומנטר את ציר הזמן, מושך אותו למשימה חדשה. כשהיקום הביתי שלו עומד בפני איום קיומי, וילסון מצטרף בעל כורחו לוולברין הסרבן במשימה שתשנה את ההיסטוריה של היקום הקולנועי של מארוול.\n\nראיין ריינולדס – וייד וילסון / דדפול, שכיר חרב חד-לשון וחייל מובחר לשעבר בכוחות המיוחדים של צבא ארצות הברית, שזכה ליכולות ריפוי מואצות אך נותר עם צלקות פיזיות חמורות לאחר שעבר מוטציה רגנרטיבית ניסיונית לטיפול בסרטן סופני. התסריטאי רט ריס תיאר את פיתוח דמותו של דדפול בסרט כחוויה של \"דג מחוץ למים\", מכיוון שהוא מטורף שנפל לתוך \"העולם השפוי מאוד\" של היקום הקולנועי של מארוול.\nיו ג'קמן – ג'יימס \"לוגאן\" האולט / וולברין, מוטאנט בעל יכולות ריפוי מואצות ושלד אדמנטיום. ג'קמן תיאר את לוגאן ודדפול כהפכים בעלי \"דינמיקת מריבות\" שמתסכלת את לוגן. על מנת להתכונן לתפקיד, החל ג'קמן בשגרת אימונים קפדנית, שכללה אכילה של עד 8,000 קלוריות ביום.\nמורנה בקארין – ונסה, ארוסתו של וילסון.\nלזלי אגאמס – אלתיאה העיוורת: שותפתו הקשישה והעיוורת של וילסון לדירה.\nקארן סוני – דופינדר, נהג מונית ומעריצו של וילסון, המשמש לו הלכה למעשה כנהג אישי.\nבריאנה הילדברנד – אלי פימיסטר / נערה נגאסונית נפיצה, מוטאנטית צעירה בעלת היכולת לשחרר פרצי אנרגיה מגופה וחברה בצוות \"אקס-מן\".\nשיורי קוטסונה – יוקיו, חברתה של אלי פימיסטר וחברה בצוות \"אקס-מן\".\nסטפן קפיצ'יק – פיטר רספוטין / קולוסוס (דיבוב), מוטאנט רוסי בעל היכולת להפוך את עורו לפלדה אורגנית המקנה לו כוח וסיבולת על-אנושיים, המשמש כמפקח ראשי על צוות ה\"אקס-מן\".\nמת'יו מקפדיין – פרדוקס\nאמה קורין - קסנדרה נובה\nארון סטנפורד - ג'ון אלרדייס/פיירו, חבר לשעבר בצוות האקס מן. בעל יכולת מניפולציה באש.\nבנוסף, נמסר כי רוב דילייני ישוב לגלם את דמותו של פיטר, חבר בצוות \"אקס פורס\" בהנהגתו של וילסון. ג'ניפר גארנר תשוב לגלם את אלקטרה נאצ'יוס מהסרטים דרדוויל ואלקטרה. דוגפול, גרסה כלבית של דדפול, תופיע בסרט בגילומה של שחקנית הכלבים פגי.\n\nלאחר הצלחתו של הסרט \"דדפול\" (2016), החלו אולפני \"פוקס המאה ה-21\" לפתח שני סרטי המשך. על פי התכנון, התעתד הסרט השלישי להציג את צוות גיבורי-העל \"אקס פורס\". במאי הסרט הראשון, טים מילר, בחר שלא לחזור לבימוי סרטי ההמשך עקב אי-הסכמות יצירתיות בינו לבין ראיין ריינולדס, ובמקומו נשכר דייוויד ליץ' לביים את \"דדפול 2\" (2018) בנובמבר 2016. במקביל, חיפשו האולפנים קולנוען אחר שיופקד על פיתוח ובימוי הסרט השלישי. במרץ 2017, הצהיר התסריטאי רט ריס, שהופקד על כתיבת שני הסרטים הראשונים, כי צוות ה\"אקס פורס\" יוצג בסרט השני, לפני שיזכה לסרט ספין אוף שעלילתו תכלול \"משהו גדול יותר\" ותתקיים בנפרד מהסרט השלישי, שחויב על פי \"חוזה\" להיות אישי יותר.\nכאשר הוכרז על רכישתה של חברת \"פוקס המאה ה-21 \" על ידי חברת וולט דיסני בדצמבר 2017, הצהיר מנכ\"ל החברה, בוב אייגר, כי דמותו של דדפול תהיה חלק מהיקום הקולנועי של מארוול, וכי \"דיסני\" מוכנה להפיק סרטי \"דדפול\" שידורגו בסיווג צפייה R \"כל עוד אנחנו מודיעים לקהל מה צפוי\". אייגר הוסיף כי ניתן לפתח \"מותג Marvel-R\" עבור דמויות ייחודיות מבית מארוול קומיקס, כמו דמותו של דדפול. במאי 2018, הצהיר ריינולדס כי הפקתו של סרט \"דדפול\" שלישי לא תתקיים, בהינתן העברת המיקוד של הזיכיון לסרט \"אקס פורס\", אך מנגד, ציינו ריס ושותפו לכתיבה, פול ורניק, כי הפקתו של סרט שלישי \"בהחלט\" אפשרית לאחר שריינולדס לקח הפסקה מהדמות והוכרז על ביטולו של סרט הספין אוף. בנוסף, הביע ליץ' את רצונו לשוב לבימוי סרט \"דדפול\" נוסף, בהתאם לזמינותו לקראת הפקת הסרט. באוגוסט 2018, נמסר כי על פי השמועות, פיתוחו של סרט שלישי של דדפול החל, וכי צילומי הסרט עתידים להתקיים באטלנטה, ג'ורג'יה, ולא בוונקובר, קנדה, שם צולמו שני הסרטים הקודמים. בשלהי שנת 2018, הופץ הסרט \"Once Upon a Deadpool\", גרסת PG-13 של הסרט השני, כחלק ממהלך שיווקי שתוכנן על ידי אולפני מארוול וחברת וולט דיסני במטרה לראות לאילו ביקורות תזכה דמותו של דדפול בגרסה \"מרוככת\" המותאמת ליקום הקולנועי של מארוול. במקביל לקידום \"Once Upon a Deadpool\", אישר ריינולדס את דבר פיתוחו של סרט שלישי, שעלילתו תפנה ל\"כיוון אחר לגמרי\"; בהמשך, הצהיר ריינולדס כי הסרט נועד להיות סרט מסע בהשראת הסרט \"רשומון\" (1950) וכי עלילתו תציג גם את דמותו של יו ג'קמן, ג'יימס \"לוגאן\" האולט / וולברין, בעוד שג'קמן חשף שהוא חזה בעבר את חזונו של ריינולדס לסרט \"שיתוף-פעולה\" שכזה בהשראת הסרט \"48 שעות \". (1982) במהלך הקרנת בכורתו של הסרט \"דדפול\" בשנת 2016, על אף שבאותה תקופה הכריז על פרישה רשמית מהתפקיד. במרץ 2019, רכשה \"דיסני\" רשמית את \"פוקס המאה ה-20\" וקיבלה את זכויות עיבודן של מספר דמויות מבית \"מארוול קומיקס\" עבור אולפני מארוול, כולל דמותו של דדפול. עקב הרכישה, הסרטים מבוססי-מארוול ש\"פוקס\" שקדה על פיתוחם, \"הוקפאו\".\nביוני 2019, חשף ג'וש ברולין שהוא ניהל דיונים מול אולפני מארוול על עתידו כקייבל, לאחר שכיכב בדמותו ב\"דדפול 2\" במקביל לגילום דמותו של תאנוס בסרטי היקום הקולנועי של מארוול. באוקטובר 2019, הצהירה זאזי ביטס שתופתע אם תתבקש לשוב לגלם את דמותה של דומינו בסרט עתידי. בנוסף, הצהירו ריס וורניק שהם וריינולדס לקחו \"מנוחה נחוצה מדדפול\" בזמן שחיכו לשמוע מאולפני מארוול על עתיד הזיכיון. השניים ציינו כי לתחושתם, ביקום הקולנועי יהיו יותר דמויות זמינות שישמשו כמושא ללעג ובדיחות מצד דדפול בהשוואה לאפשרויות המוגבלות שהיו להם בבחירת הדמויות שעליהם ל\"פוקס\" הייתה זכויות עיבוד בסרטים הקודמים. במקביל, אישר ריינולדס שהוא נפגש עם אולפני מארוול. בדצמבר 2019, אישר ריינולדס כי תהליך פיתוחו של הסרט באולפני מארוול אכן החל רשמית. בהמשך, חשף ריינולדס שהוא דחק בנשיא אולפני מארול, קווין פייגי לכלול את דמותו של וולברין בסרט, על אף שנאמר לו שזה \"לא אפשרי\".\nבאוקטובר 2020, נמסר כי אולפני מארוול וריינולדס נפגשו עם תסריטאים פוטנציאליים עבור הסרט, ובנובמבר 2020, נמסר כי לכתיבת התסריט נשכרו האחיות ונדי מולינו וליזי מולינו-לוגלין. ריינולדס ואולפני מארוול הרגישו שסגנון הכתיבה של האחיות תואם את כוונתם להשאיר את הסרט בסיווג צפייה R. אולפני מארוול וריינולדס אף היו פתוחים לאפשרות לשכור את ליץ' לבימוי הסרט, אך ירדו מאפשרות זו בעקבות אילוצי לוח הזמנים של ליץ' במהלך 2021 ואי-מעורבותו בהעסקת התסריטאיות. ליץ' אישר שאכן נפגש עם אולפני מארוול ואת אי-העסקתו בשל אילוצים חיצוניים. בינואר 2021, אישר פייגי בשנית כי לסרט יהיה סיווג צפייה R ואכן יתרחש במסגרת היקום הקולנועי של מארוול. פייגי אף הצהיר כי צילומי הסרט יתחילו רק אחרי שנת 2021, בעקבות לוח הזמנים העמוס של ריינולדס. ביולי 2021, קידמו ריינולדס וטאיקה ואיטיטי את סרטם, \"לשחרר את גאי\" (2021), באמצעות פרסומת בדיונית בה הופיעו בדמויותיהם של דדפול וקורג, במהלכה דן דדפול על הצטרפותו ליקום הקולנועי של מארוול. באוגוסט 2021, הצהיר ריינולדס כי הצילומים עתידים להתחיל בשנת 2022, עובדה שזכתה לאישור מפייגי, שאף הצהיר כי אולפני מארוול שוקדים על מציאת חלון זמן לשיבוץ הסרט לעלייתו לאקרנים, וכי ריינולדס שותף לכתיבת התסריט. בנובמבר, הביעו ביטס ורוב דילייני את רצונם לשוב לגילום דמויותיהם מ\"דדפול 2\" בסרט ההמשך עם זאת, בסופו של דבר נמסר כי ביטס לא תשוב לגלם את דמותה של דומינו. במקביל, הצהיר ריינולדס כי כתיבת הסרט \"נתקעה\".\n\nבמרץ 2022, נמסר כי על בימוי הסרט יופקד הקולנוען והמפיק שון לוי, לאחר ששיתף פעולה בעבר עם ריינולדס בסרטים \"לשחרר את גאי ו\"פרויקט אדם\" (2022). עוד נמסר כי תסריטאי שני הסרטים הראשונים, ריס וורניק, נשכרו למלאכת שכתוב התסריט. לוי אף הצהיר כי צילומי יתקיימו רק לאחר שנת 2022, בשל לוח הזמנים העמוס שלו לשארית השנה. בנוסף, אישר ריינולדס כי חברת ההפקה שלו, \"Maximum Effort\", תהיה שותפה להפקת הסרט. ביוני 2022, הצהירו ריס וורניק על התרגשותם מהאפשרות להשתמש ביקום הקולנועי של מארוול כרקע עבור עלילת הסרט, וכי \"דיסני\" ומארוול תומכים בבדיחות על היקום הקולנועי שהם כותבים עבור הסרט, בהתחשב בהצלחתם בשני הסרטים הקודמים. כשנשאלו אם הם עובדים על תסריט חדש לגמרי או משתמשים בחלקים מהתסריט שנכתב על ידי האחיות מולינו, סירבו ריס וורניק לאשר זאת, בנימוק שאינם רוצים לחשוף את פרטי העלילה. במקביל, נמסר כי על עיצוב ההפקה הופקד המעצב ריימונד צ'אן, שעבד בעבר על הסדרה \"הפלקון וחייל החורף\" (2021). ביולי 2022, הצהיר פייגי שאיכותו של הסרט תהיה שווה לאיכותם של סרטים שלישיים בטרילוגיות סרטים נוספות בתוך היקום הקולנועי, בהם \"קפטן אמריקה: מלחמת האזרחים\" (2016), \"תור: ראגנארוק\" (2017) ו\"הנוקמים: מלחמת האינסוף\" (2018).\n\nבאוגוסט 2022, נמסר על החלטתו של ג'קמן להצטרף להפקת הסרט לאחר ששהה בעצמו במסע בדרכים, ועל יצירת קשר מצדו עם ריינולדס בנוגע לשובו לגילום דמותו של וולברין, כשמקביל התכונן ריינולדס לפגישה עם פייגי בנושא זה. בספטמבר 2022, אישר ריינולדס שג'קמן ישוב לגלם את דמותו של וולברין בסרט, במקביל להכרזת תאריך עליית הסרט לאקרנים ב-6 בספטמבר 2024. עם אישור שובו של ג'קמן לתפקיד, הבהירו ריינולדס וג'קמן כי עלילת הסרט לא תסתור את אירועי \"לוגאן\" (2017), במהלכם הדמות מתה, ובמקום זאת, תתקיים בצורה \"נפרדת\", ולפני אירועי \"לוגאן\". ג'קמן אף הצהיר כי שיבתו של לוגאן תתאפשר כתוצאה מאמצעי נרטיבי אותו אולפני מארוול המציאו, שבו ניתן להשתמש על מנת לנוע על צירי זמן, מבלי לסתור את אירועי \"לוגאן\" – תנאי שהיה חשוב לו; בנוסף, פנה ג'קמן אישית אל הבמאי ג'יימס מנגולד, שהופקד על בימוי הסרט \"לוגאן\", על מנת להבטיח לו שאירועי שני הסרטים לא יסתרו אחד את השני.\nבאוקטובר 2022, נמסר כי תהליך הפרה-פרודקשן החל, וכי צילומי הסרט עתידים להתחיל בינואר 2023 בוונקובר, קנדה, לפני שדווח לאחר מכן שהפצת הסרט נדחתה ל-8 בנובמבר 2024. בנובמבר 2022, הצהיר ריינולדס כי צילומי הסרט יתחילו מעט לפני אמצע שנת 2023, בעוד מ\"קוליידר\" דווח כי צילומי הסרט עתידים להתחיל בסביבות אפריל 2023. בנוסף, התייחס ריינולדס לסרט כ\"סרט דדפול / וולברין\", בעוד שג'קמן התייחס לסרט כ\"וולברין ודדפול\". בדצמבר 2022, הצהיר לוי כי תהליך פיתוחו של הסרט הוא אחד מהחוויות הכיפיות ביותר שעבר, תוך ציון מודעותו העצמית של הסרט ושימוש הסרט באלימות ושפה גסה; בנוסף, חשף לוי כי צילומי הסרט עתידים להתחיל במאי 2023. בפברואר 2023, נמסר כי הוצע לפטריק סטיוארט, שגילם את דמותו של צ'ארלס אקסבייר בסדרת סרטי \"אקס-מן\" ושב לגלמה בסרט \"דוקטור סטריינג' בממדי הטירוף\" (2022), לשוב לגלם את הדמות פעם נוספת בסרט. בשלהי פברואר 2023, נמסר על ליהוקה של אמה קורין לתפקיד האנטגוניסטית הראשית. עוד נמסר כי אולפני מארוול היו מעוניינים ללהק את קורין לתפקיד כבר משלהי 2022, אך כי קורין נאלצה לסיים את התחייבויותיה הקודמות לפני הצטרפותה לצוות השחקנים; וכי צילומי הסרט עתידים להתקיים בלונדון.\nבמרץ 2023, דווח כי הרשות למשתנים בזמן ודמויותיהם של מוביוס מ. מוביוס (בגילומו של אוון וילסון) וגברת דקות (בדיבובה של טרה סטרונג) יופיעו בסרט. בנוסף, נמסר על ליהוקו של מת'יו מקפדיין לצוות השחקנים בתפקיד שטרם פורסם, אם כי דמותו תוארה כ\"גלגל שלישי\" ביחסיהם של דדפול ו-וולברין, בעוד שנמסר על שובם של קארן סוני ולזלי אגאמס לגילום דמויותיהם של דופינדר ואלתיאה העיוורת מסרטי \"דדפול\" הקודמים וכי התסריטאי זב ולס יהיה שותף לכתיבת התסריט, לאחר ששימש כתסריטאי בסדרה \"שי-האלק: עורכת דין בשירות החוק\" (2022) והסרט \"המארוולס\" (2023), כמו כן, גם כתסריטאי ראשי עבור הסדרה \"Marvel Zombies\"‏ (2024). בתחילת אפריל 2023, הודיעה מורנה בקארין על ניהול משא ומתן מול אולפני מארוול בדבר שיבתה לגילום דמותה של ונסה, ובשלהי אפריל, אושר דבר ליהוקה לצוות השחקנים לצד סטפן קפיצ'יק שישוב לדבב את דמותו של קולוסוס. במאי 2023, נמסר כי דילייני ישוב לגלם את דמותו של פיטר, וכי ריינולדס ולוי שותפים גם הם לכתיבת התסריט. בשלהי מאי 2023, נמסר על שובן של בריאנה הילדברנד ושיורי קוטסונה לגילום דמויותיהן של אלי פימיסטר / נערה נגאסונית נפיצה ויוקיו, בהתאמה.\n\nצילומי הסרט החלו ב-22 במאי 2023, בלונדון, ובאולפני \"פיינווד\" שבבקינגהמשייר, אנגליה, ועליהם הופקד צלם הקולנוע ג'ורג' ריצ'מונד. צילומים נוספים עתידים להתקיים גם בוונקובר, קנדה. במקור, התעתדו צילומי הסרט להתחיל בינואר 2023, ולאחר מכן באפריל 2023. חרף שביתת גילדת התסריטאים שהחלה בתחילת מאי 2023, צילומי הסרט התעתדו להתקיים כמתוכנן, על אף שהוטלו הגבלות על יכולתו של ריינולדס לתרום לתסריט במהלך הצילומים, כפי שעשה במהלך צילומי שני הסרטים הקודמים. על פי הדיווחים, אולפני מארוול תכננו לצלם את מה שהם יכולים במהלך תקופת הצילומים ולבצע התאמות ותיקונים נדרשים בתסריט במהלך השלמות וצילומים מחודשים. לוי עבד עם אולפני מארוול וצוות ההפקה של הסדרה \"דברים מוזרים\" (שעל הפקתה בפועל הוא אמון) על מנת לאפשר לו לביים לפחות פרק אחד בעונתה האחרונה של הסדרה, לאחר שהיה מודע לכך שלוח זמני הצילומים המתוכנן של הסרט יחפוף להפקת העונה האחרונה של \"דברים מוזרים\", לפני שהאחים דאפר הכריזו על דחיית צילומי העונה בעקבות שביתת התסריטאים.\n\nהסרט עתיד לעלות לאקרנים בישראל ב-24 ביולי 2024 וב-ארצות הברית ב-26 ביולי 2024. במקור, התעתד הסרט לעלות לאקרנים ב-6 בספטמבר 2024, לפני שנדחה ל-8 בנובמבר 2024, ולאחר מכן ל-3 במאי בנוסף, עתיד הסרט להיות חלק מהשלב החמישי ביקום הקולנועי של מארוול.\nב-16 בפברואר 2024 יצא במהלך הסופרבול הטיזר הרשמי של הסרט, בו נראה חלק קטן מוולברין. ב-22 באפריל פורסם טריילר  לסרט.\n\n אתר האינטרנט הרשמי של דדפול & וולברין (באנגלית)\n \"דדפול & וולברין\", במסד הנתונים הקולנועיים IMDb (באנגלית)\n \"דדפול & וולברין\", באתר AllMovie (באנגלית)\n \"דדפול & וולברין\", באתר Rotten Tomatoes (באנגלית)\n\"דדפול & וולברין\", באתר Metacritic (באנגלית)\n \"דדפול & וולברין\", במסד הנתונים הקולנועיים KinoPoisk (ברוסית)",
    "pageid": 2111711
  },
  {
    "title": "דן תורג'מן",
    "extract": "דן תורג'מן (נולד ב-17 באוקטובר 1958) הוא במאי קולנוע וטלוויזיה ושחקן ישראלי.",
    "pageid": 208988
  },
  {
    "title": "האח הגדול (תוכנית טלוויזיה ישראלית)",
    "extract": "האח הגדול היא תוכנית מציאות ישראלית המבוססת על תוכנית האח הגדול העולמית – פורמט הולנדי, ששודר לראשונה בשנת 1999 ומאז משודרת בקרוב ל-70 מדינות בעולם. בתוכנית נאספים מספר מתמודדים, שנבחרו על ידי הפקת התוכנית והם מוכנסים למרחב מגורים גדול עם דיירים נוספים, המכונה \"בית האח הגדול\". בזמן שהותם בבית, מצולמים ומוקלטים המתמודדים בכל רגע, והתוכנית מאפשרת צפייה בהם בשידור חי (באינטרנט או בערוץ טלוויזיה) או כתוכנית סיכום מדי כמה ימים. המתמודדים שוהים ב\"בית האח הגדול\" למשך פרק זמן מוגדר ובמהלכו עליהם למלא משימות שמטילה עליהם הפקת התוכנית. במהלך התוכנית, מודחים דיירי הבית (לרוב מתקיימת הדחה אחת לשבוע) עד לתוכנית הגמר, בה לוקחים חלק חמשת הדיירים האחרונים שנשארו בבית. בסיום הגמר, מוכרז הדייר האחרון שנותר בבית כמנצח וזוכה בפרס.\nשמה של התוכנית נלקח מהרומן \"1984\" מאת ג'ורג' אורוול, בו \"האח הגדול\" הוא דמות טוטליטארית, \"רואה כול\", השולטת ב\"אוקיאניה\" ובחיי תושביה.\nבישראל, עלתה העונה הראשונה של התוכנית ב-1 בספטמבר 2008 במסגרת שידורי קשת של ערוץ 2 בהנחיית ארז טל ואסי עזר. בנובמבר 2015 לאחר תום עונת ה-VIP השנייה פרש אסי עזר מהנחיית התוכנית, ובשתי העונות הבאות והאחרונות ב\"קשת\", הנחו התוכנית ארז טל וקורין גדעון. במאי ועורך הסדרה, וגם הקול מאחורי האח הגדול, היה יורם זק. במקביל לשידור התוכנית בטלוויזיה, באתר האינטרנט של התוכנית ובאפליקציה MakoTV של הזכיינית קשת (ששידרו מתוך בית האח הגדול במשך 24 שעות ביממה), חברת הכבלים HOT הקדישה לתוכנית ערוץ ייעודי ובו שידור מצלמה רצוף מהבית, במשך 24 שעות ביממה; והחל מהעונה השנייה גם חברת הלווין yes הקדישה ערוץ ייעודי לתוכנית, בדומה לזה של \"HOT\", שבעבר שודר בערוץ 20 (שהפך בהמשך לערוץ המורשת), ומאז העונה השישית משודר בערוץ 26.\nעם סיומה של העונה השביעית, נודע שבסיום העונה השמינית של התוכנית, בשל שינויי בעלות בחברות בתחום הפקת התוכן הטלוויזיוני (חברת אנדמול שיין ישראל), הזכויות לשידורה של התוכנית יהיו בבעלות \"רשת\". כך, רשת שידרה את העונה התשיעית, שהיא בעצם הראשונה בבעלותה, לאחר פיצול ערוץ 2 והמעבר לערוץ 13.\nביולי 2017 פרסמה חברת \"רשת\" כי רווית ליאור-מנדל תשמש כעורכת הראשית של התוכנית ובכך למעשה תשמש כ\"אחות הגדולה\". בסוף מרץ 2018 פורסם כי המנחים החדשים לאחר המעבר לרשת יהיו עפר שכטר, אסי ישראלוף ולירון ויצמן. ב-23 במאי 2018 פרשה רווית ליאור-מנדל מתפקידה כ\"אחות הגדולה\" ועורכת התוכנית. במקומה מונה רועי עוז-פרבשטיין, ששימש כעורך העונה הראשונה של התוכנית בארץ, לפני כניסתו של יורם זק לנעליו.\nהאח הגדול עונה 9 שודרה ב-5 במאי 2018 בערוץ 13. פרק הבכורה זכה ל-29% רייטינג, ובנקודת שיאו זכה הפרק ל-33% אחוזי רייטינג עם כמיליון צופים. השידור החי מבית האח הגדול לאורך כל העונה הזו שודר בערוץ 26 ב-HOT וב-YES, ולראשונה גם בסלקום TV, פרטנר TV, באתר ובאפליקציית \"רשת\".\nהאח הגדול VIP עונה 3 שודרה ב-12 בינואר 2019 והסתיימה ב-2 במרץ 2019. בנובמבר 2018 נודע כי גיא זו-ארץ ינחה את התוכנית לצד לירון ויצמן ויחליף את ישראלוף ושכטר בתפקיד ההנחיה.\nהעונה העשירית של התוכנית הועלתה לשידור ב-1 בינואר 2020 והסתיימה ב-4 באפריל 2020. כחודש לפני סיום התוכנית משדרי ההדחה היו ללא קהל לאור הנחיות התפרצות נגיף הקורונה בישראל.\nהאח הגדול VIP עונה 4 עלתה לשידור ב-10 ביולי 2021. זוהי עונת ה-VIP השנייה של רשת.",
    "pageid": 577035
  },
  {
    "title": "המפלגה הדמוקרטית",
    "extract": "המפלגה הדמוקרטית (באנגלית: Democratic Party) היא אחת משתי המפלגות הגדולות בארצות הברית. אפיון מצעה הפוליטי של המפלגה במישור החברתי והכלכלי הוא מרכז-שמאל ביחס למפלגה המתחרה בה, המפלגה הרפובליקנית.\nהמפלגה הדמוקרטית נוצרה לאחר פילוג המפלגה הדמוקרטית-רפובליקנית שייסד תומאס ג'פרסון ב-1794. מוסדות המפלגה הדמוקרטית של ימינו נוצרו ב-1828, מה שהופך אותה למפלגה הפעילה הוותיקה בעולם.\nנשיא ארצות הברית הראשון מטעם המפלגה הדמוקרטית היה אנדרו ג'קסון, והאחרון הוא הנשיא המכהן ג'ו ביידן.\nכיום, מבוסס מצע המפלגה בעיקרו על תמיכה מתונה ומסויגת בקפיטליזם, שכוללת, בין השאר, תמיכה בליברליזם חברתי, פרוגרסיביזם או בסוציאל-דמוקרטיה (למפלגה פלגים רבים). נושאים אחרים במצעה כוללים תמיכה באיגודים מקצועיים, זכויות אדם ומיעוטים, רפורמה במערכת אכיפת החוק, הפרדת דת ומדינה, רב-תרבותיות, איכות הסביבה ומאבק במשבר האקלים, רפורמה במערכת הבריאות כך שתהא ציבורית (\"אוניברסלית\"), חינוך ציבורי, תמיכה בזכותן של נשים לבצע הפלות, פיקוח נוקשה או התנגדות למכר כלי נשק לאזרחיה, ובעד זכויות להט\"ב.",
    "pageid": 34012
  },
  {
    "title": "המפלגה הרפובליקנית",
    "extract": "המפלגה הרפובליקנית (באנגלית: Republican Party, ידועה גם בראשי התיבות GOP מהכינוי Grand Old Party) היא אחת משתי המפלגות הגדולות בארצות הברית. מפלגה זו דוגלת בליברליזם כלכלי, והיא ימנית ושמרנית יותר ובפרט ביחס למתחרתה, המפלגה הדמוקרטית.\nהמפלגה הרפובליקנית נוסדה בוויסקונסין ב-20 במרץ 1854 כמפלגה מודרנית המבוססת על רפובליקניזם ומתנגדת לעבדות בארצות הברית, מה שהוביל 7 שנים לאחר מכן למלחמת האזרחים (בה המפלגה הרפובליקנית הנהיגה את מדינות האיחוד, והמפלגה הדמוקרטית הדרומית את מדינות הקונפדרציה). הוועידה הראשונה של המפלגה נערכה ב-6 ביולי 1854 בג'קסון שבמישיגן.\nהנשיא הראשון מטעם המפלגה הרפובליקנית היה אברהם לינקולן, והאחרון עד עתה דונלד טראמפ.\nבדמותה הנוכחית, העקרונות העיקריים של המפלגה כוללים מדיניות של ממשלה קטנה, שוק חופשי, קפיטליזם, ערכים מסורתיים, מדיניות ביטחון לאומי נוקשה, לחימה בטרור העולמי, הפרטה של שירותים ממשלתיים ושמרנות חברתית שלעיתים כוללת תמיכה במכר כלי נשק לאזרחיה, והתנגדות להפלות.",
    "pageid": 48473
  },
  {
    "title": "המשחקים האולימפיים",
    "extract": "המשחקים האולימפיים הם אירוע עולמי של תחרויות ספורט רב-ענפיות הנערך אחת לשנתיים – פעם משחקי קיץ ופעם משחקי חורף. לאחר המשחקים האולימפיים מתקיימים המשחקים הפאראלימפיים (מהמילה היוונית \"Para\", ליד) בהשתתפות ספורטאים בעלי מוגבלויות. במשחקים האולימפיים משתתפים טובי הספורטאים מכל העולם, והם נחשבים במרבית הענפים האולימפיים לאירוע השיא העולמי של אותו ספורט.\nכיום נערכים המשחקים האולימפיים העיקריים בקיץ מדי ארבע שנים, ומשחקי החורף המצומצמים יחסית נערכים שנתיים לאחר מכן. משחקי הקיץ הם האירוע הספורטיבי הגדול ביותר בעולם מבחינת היקף ההשתתפות. היקף הצפייה במשחקים בכלי התקשורת נחשב השני בגודלו לאחר היקף הצפייה במשחקי גביע העולם בכדורגל (המונדיאל).\nהמונח \"אולימפיאדה\" התייחס בעבר לתקופה בת 4 השנים שבין המשחקים האולימפיים, אך כיום הוא משמש בקרב דוברי עברית לתיאור האירוע עצמו, ובהשאלה כדי לציין אירועים תחרותיים כלל-עולמיים נוספים. באנגלית נפוץ המונח \"The Olympics\" (\"האולימפיים\") כהתייחסות לאירוע ולמשחקים.",
    "pageid": 9813
  },
  {
    "title": "הקול בראש 2",
    "extract": "הקול בראש 2 (באנגלית: Inside Out 2) הוא סרט התבגרות אמריקאי בהנפשה ממוחשבת של אולפני פיקסאר ודיסני משנת 2024, בבימויו של קלסי מאן, על פי תסריט מאת מג לה-פוב ודייב הולשטיין.\nזהו הסרט השני באורך מלא בזיכיון \"הקול בראש\" ומהווה סרט המשך ל\"הקול בראש\" משנת 2015. עלילת הסרט עוקבת אחר הילדה המתבגרת, ריילי, ובמטה הרגשות שלה מתפתחים רגשות חדשים. את הסרט (בגרסה האנגלית) מדבבים איימי פולר, פיליס סמית', לואיס בלאק, דיאן ליין וקייל מקלכלן שממשיכים לדבב את הדמויות שדיבבו בסרט הראשון, ואליהם מצטרפים טוני הייל, ליזה לפירה, מאיה הוק, איו אדבירי, אדל אקסרצ'ופולוס, פול וולטר האוזר וקנסינגטון טלמן.\nהסרט הוכרז במהלך כנס \"D23\" בספטמבר 2022, כאשר מאן, מארק נילסן ולה-פוב צורפו כבמאי, מפיקה ותסריטאית. בנוסף הוכרז שפולר, סמית', בלאק, ליין ומקלכלן ישובו לדבב את דמויותיהן. בנובמבר 2023, הייל, לפירה והוק הצטרפו לצוות השחקנים. במרץ 2024, אדבירי, אקסרצ'ופולוס, האוזר וטלמן הצטרפו לצוות השחקנים. לאחר מכן, נמסר כי הולשטיין כתב את התסריט יחד עם לה-פוב. הסרט מציג את רעיון \"5 עד 27 רגשות\" של במאי הסרט הראשון, פיט דוקטר.\nב-10 ביוני 2024, הסרט הוקרן לראשונה בתיאטרון \"El Capitan\", בלוס אנג'לס. הסרט עלה לאקרנים בארצות הברית ב-14 ביוני 2024, ובישראל ב-12 ביוני 2024. הסרט קיבל ביקורות חיוביות ממבקרים, והכניס 724.4 מיליון דולר ברחבי העולם. בנוסף, הוא זכה להיות הסרט עם הפתיחה השלישית הטובה ביותר אחרי \"משפחת סופר על 2\" (2018) והרימייק של \"מלך האריות\" (2019).",
    "pageid": 2348426
  },
  {
    "title": "התקיפה הישראלית באל-מוואסי",
    "extract": "התקיפה הישראלית באל-מוואסי היא תקיפה אווירית של חיל האוויר הישראלי שהתרחשה ב-13 ביולי 2024 במטרה לחסל את בכיר החמאס מוחמד דף ומפקד חטיבת ח'אן יונס ראפע סלאמה. התקיפה בוצעה באזור מבצעי מגודר של חמאס, באל-מוואסי בפאתי מערב ח'אן יונס ברצועת עזה.\nצה\"ל ושב\"כ אישרו כי ראפע סלאמה נהרג בפעולה. על פי דיווחים בתקשורת הזרה, מוחמד דף נפצע קשה.\nמשרד הבריאות של רצועת עזה הנמצא בשליטת חמאס מסר כי לפחות 90 פלסטינים נהרגו, ויותר מ-300 נפצעו.",
    "pageid": 2355748
  },
  {
    "title": "חיל האוויר הישראלי",
    "extract": "חיל האוויר הישראלי, שידוע גם בשמו המקוצר \"חיל האוויר\", או בשמו הרשמי \"זרוע הָאוויר והֶחלל\", הוא הזרוע האווירית של צבא הגנה לישראל. חיל האוויר הישראלי הוא מרכיב משמעותי בעוצמתו של צה\"ל, והוא נחשב לחזק ביותר במזרח התיכון, ולאחד מחילות האוויר הטובים והמתקדמים ביותר בעולם. בראש זרוע האוויר עומד קצין בדרגת אלוף. מפקדו הנוכחי של החיל הוא אלוף תומר בר.",
    "pageid": 516777
  },
  {
    "title": "טבח הספורטאים באולימפיאדת מינכן",
    "extract": "טבח הספורטאים באולימפיאדת מינכן היה אירוע טרור פלסטיני שהתרחש ב-5–6 בספטמבר 1972, במהלך האולימפיאדה העשרים שהתקיימה במינכן בגרמניה המערבית. במהלך האירוע נרצחו אחד-עשר מאנשי המשלחת: ספורטאים, מאמנים ושופטים, חברי המשלחת האולימפית הישראלית, על ידי מחבלים פלסטינים מארגון \"ספטמבר השחור\". שניים מהחללים נרצחו בתוך מגורי המשלחת הישראלית בכפר האולימפי תוך כדי השתלטות המחבלים על חברי המשלחת. תשעת האחרים הוחזקו כבני ערובה במשך כ-19 שעות ונרצחו במהלך ניסיון חילוץ כושל של כוחות משטרת בוואריה בשדה תעופה סמוך לעיר. במהלך ניסיון החילוץ נהרגו גם שוטר גרמני אחד וחמישה מתוך שמונת המחבלים.\nלמרות השנים הרבות שחלפו נחשב הטבח עד היום לאחת מפעולות הטרור הידועות ביותר, עקב נסיבות התרחשותו במהלך אירוע הספורט החשוב ביותר, שהביאו אותו לפרסום עולמי. מחמוד דאוד עודה (\"אבו דאוד\"), ראש ארגון \"ספטמבר השחור\" ומתכנן פעולת הטרור, טען בספרו האוטוביוגרפי שמחמוד עבאס (אבו מאזן), לימים ראש הרשות הפלסטינית, היה בין המעטים ששותפו בסוד העניין והוא שדאג למימון הפעולה. עבאס טען שלא ידע למה עתיד לשמש הכסף.",
    "pageid": 18392
  },
  {
    "title": "טל רוסו",
    "extract": "טל רוּסוֹ (נולד ב-27 בספטמבר 1959, כ\"ד באלול ה'תשי\"ט) הוא אלוף בדימוס בצה\"ל אשר שימש מפקד מפקדת העומק, מפקד פיקוד הדרום, ראש אגף מבצעים, מפקד עוצבת הפלדה ומפקד עוצבת האש. כיהן כחבר הכנסת מטעם העבודה.",
    "pageid": 251754
  },
  {
    "title": "י\"ז בתמוז",
    "extract": "י\"ז בתמוז הוא היום השבעה עשר בחודש העשירי \nבשנה העברית, למניין החודשים מתשרי, והיום השבעה עשר בחודש הרביעי \nלמניין החודשים מניסן. י\"ז בתמוז לעולם לא יחול, בלוח העברי הקבוע, בימים שני, רביעי ושישי, ועל כן הוא משתייך לקבוצת הימים הנקראת \"לא בדו\".\n\nעל פי הלוח העברי הקבוע, פרשת בר המצוה של ילד שנולד בי\"ז תמוז היא ברוב השנים, פרשת פינחס. אבל אם בר המצוה חל בשנה (שנה מקביעות שנת הכז) אז פרשת בר המצוה היא פרשת בלק אם בר המצוה חל בשנים (שנה מקביעות שנת השג או שנת החא) אז פרשת בר המצוה היא פרשת מטות",
    "pageid": 18354
  },
  {
    "title": "יוטיוב",
    "extract": "יוּטְיוּבּ (באנגלית: YouTube) הוא אתר אינטרנט לאחסון ושיתוף סרטוני וידאו שהוקם על ידי חברה אמריקאית באותו שם. יוטיוב הוקמה בפברואר 2005, על ידי צ'אד הארלי, סטיב צ'ן וג'אווד כרים, שלושתם עובדים לשעבר של חברת PayPal. בנובמבר 2006, רכשה גוגל את החברה תמורת 1.65 מיליארד דולר, ויוטיוב הפכה לחברת בת של גוגל.\nהאתר מגוון רחב של סרטונים המועלים על ידי אנשים פרטיים וחברות מדיה תאגידיות. בתכנים הזמינים נמצאים וידאו קליפים, קליפים של פרקי תוכניות טלוויזיה, קטעי וידאו הכוללים שירים, סרטים תיעודיים, הקלטות שמע, קדימוני סרטים, שידורים חיים ותכנים נוספים. יוטיוב מקיימת שיתופי פעולה עם חברות מדיה המאפשרות צפייה ישירה בחלק משידוריהם באתר יוטיוב.\nיוטיוב מפיקה רווחים מפרסומות דרך התוכנית \"Google AdSense\" בהתאם לתוכן האתר וסוג קהל היעד. רוב סרטוני הווידאו הנמצאים באתר ניתנים לצפייה בחינם, אך יש סרטונים הנכללים במסגרת ערוצי פרימיום הדורשים תשלום. האתר כולל גם שירותים נוספים בתשלום, בהם השכרת סרטים אינטרנטיים ו\"יוטיוב רד\" (\"יוטיוב האדום\") – שירות המציע גישה נטולת פרסומות לאתר.\nיוטיוב היא חלק מתרבות האינטרנט בחברה המודרנית. סרטונים רבים נצפים בכל רחבי העולם מדי יום ביומו, וחלקם זוכים לפופולריות רבה ולמספר צפיות רב. החשיפה הרבה לה זוכה האתר חורגת מתחום האינטרנט, ויוצרת תהודה והשפעה תקשורתיות ענפות – הכוללות את אמצעי המדיה הכתובים והמשודרים, כמו גם השפעה חברתית הכוללת חשיפה לתכנים, דעות והשקפות עולם שונות, הקובעות והמעצבות את דעת הקהל ואת אירועי האקטואליה במציאות היומיומית, מעבר לגבולות האתר הווירטואליים. יוטיוב שינתה את הרגלי הצפייה של המשתמשים והגולשים באתר, באופן שהרגיל את הקהל הרחב לצפות בקטעי וידאו קצרים - בדרך כלל באורך של דקות ספורות, מגמה שהלכה וצברה תאוצה בחלוף הזמן.",
    "pageid": 219699
  },
  {
    "title": "יניב פולישוק",
    "extract": "יניב (פולי) פולישוק (נולד ב-27 ביוני 1969) הוא שחקן, כוכב ילדים, תסריטאי וקומיקאי ישראלי. הוא ידוע בעיקר בשל גילום דמותו של גרי מנדלבאום ב\"הפיג'מות\" וב\"מנדלבאום בלש פרטי\" וכאחד מיוצריה ושחקניה של \"סברי מרנן\".",
    "pageid": 376864
  },
  {
    "title": "יעל ארד",
    "extract": "יעל ארד (נולדה ב-1 במאי 1967 בתל אביב) היא יושבת ראש הוועד האולימפי בישראל. בעברה, ג'ודאית אולימפית, והספורטאית הראשונה בתולדות ישראל במשחקים האולימפיים שהשיגה מדליה אולימפית, כאשר זכתה במדליית הכסף באולימפיאדת ברצלונה (1992). בין תאריה הבולטים: סגנית אלופה אולימפית (ברצלונה 1992), סגנית אלופת העולם (המילטון 1993), אלופת אירופה (אתונה 1993) ואלופת ישראל.\nעם פרישתה, פיתחה ארד קריירה בעולם העסקי והיא אשת עסקים ומנכ\"לית במקצועה. מתמחה ביזמות, פיתוח עסקי ואסטרטגיה שיווקית. היא מנהלת בישראל את הזכויות המסחריות של התאגיד ViacomCBS. ארד יועצת לחברות בסקטורים שונים, ומרצה על מצוינות בספורט, בחיים ובעסקים.",
    "pageid": 9889
  },
  {
    "title": "לוסי איוב",
    "extract": "לוּסִי אַיוּבּ (בערבית: لوسي أَيّوب; נולדה ב-21 ביוני 1992) היא מנחת טלוויזיה ורדיו ושחקנית ערבייה-ישראלית.",
    "pageid": 1574186
  },
  {
    "title": "מדינות לפי אוכלוסייה, שטח, צפיפות, תמ\"ג ופיתוח אנושי",
    "extract": "זוהי רשימה של 247 מדינות העולם וטריטוריות עצמאיות, הניתנת למיון על פי אוכלוסיית המדינה, שטחה, צפיפות האוכלוסין לקילומטר רבוע, תמ\"ג (PPP, במיליוני דולרים), תמ\"ג לנפש ומדד הפיתוח האנושי (HDI). הרשימה כוללת מדינות עצמאיות (באותיות מודגשות) וטריטוריות מנוהלות עצמאית באופן מלא או חלקי (כגון הרשות הפלסטינית). נתוני אוכלוסייה ושטח מבוססים על אתר Worldometer, נתוני תמ\"ג על ספר העובדות העולמי של ה-CIA, ונתוני מדד הפיתוח האנושי לפי מינהל הפיתוח (UNDP) של האומות המאוחדות. הנתונים לא נמדדו באותה נקודת זמן, ולכן ייתכן כי הדיוק אינו מרבי.\nיבשת אנטארקטיקה אשר שטחה כ-14,200,000 קמ\"ר מופיעה בטבלה, על אף שלשום מדינה אין ריבונות עליה. באנטארקטיקה חיים באופן לא קבוע כ-1,000 אנשים ממדינות שונות.",
    "pageid": 541008
  },
  {
    "title": "מונטנגרו",
    "extract": "רפובליקת מונטנגרו (במונטנגרית: Црна Гора או Crna Gora, מבוטא \"צְרְנָה גוֹרָה\", ‏‏?‏; באופן מילולי: \"הר שחור\") היא מדינה קטנה והררית, השוכנת בדרום אירופה, בחלקו המערבי של הבלקן. המדינה גובלת בקרואטיה במערב, בבוסניה והרצגובינה בצפון-מערב, בסרביה בצפון-מזרח, בקוסובו במזרח, באלבניה בדרום ובים האדריאטי בדרום-מערב.\nמונטנגרו הייתה מדינה עצמאית בשנים 1878–1918 תחת שלטונו של ניקולה הראשון. אחר כך הצטרפה מונטנגרו ליוגוסלביה, ולאחר שזו התפרקה בתחילת שנות התשעים, נשארה מונטנגרו רק עם סרביה באיחוד הפדרלי, סרביה ומונטנגרו. בשנת 2006 פרשה מונטנגרו מהאיחוד עם סרביה, והכריזה שוב על עצמאותה. בשנת 2017 הצטרפה מונטנגרו לברית נאט\"ו.",
    "pageid": 24024
  },
  {
    "title": "מיוחדת (סדרת טלוויזיה)",
    "extract": "מיוחדת היא סדרת טלוויזיה ישראלית, אשר משודרת בכאן חינוכית החל מ-3 ביולי 2022.\nהסדרה זכתה בפרס בינלאומי בפסטיבל \"מיפקום\" 2022 בקטגוריית ייצוג מוגבלויות בסדרה מתוסרטת הטובה ביותר.\nב-25 בדצמבר 2022 פורסם כי הסדרה תחודש לעונה שנייה.\nב-27 ביוני 2023 פורסם כי הסדרה נמכרה לטורקיה וכי תופק שם עיבוד מקומי לסדרה. ב-14 בינואר 2024 פורסם כי העונה הראשונה של הסדרה משודרת בנטפליקס, והיא נמכרה לחברה זאת.\nב-11 ביוני 2024 פורסם הפרומו לעונה השנייה, והוכרז שהעונה השנייה תשודר ב-23 ביוני 2024.",
    "pageid": 2111413
  },
  {
    "title": "מייק, התרנגול חסר הראש",
    "extract": "מייק, התרנגול חסר הראש (20 באפריל 1945 – 17 במרץ 1947) היה כינויו של תרנגול זכר מזן וויינדוט, אשר חי במשך כ-18 חודשים לאחר שמרבית ראשו נערף (הוא נשאר עם גזע המוח ואוזן אחת). רבים חשבו כי מדובר במתיחה, עד שחוקרים מאוניברסיטת יוטה שבסולט לייק סיטי אישרו את אמיתות קיומו של התרנגול.\n\nביום שני, 10 בספטמבר 1945, החקלאי לויד אולסן מהעיר פרוטה שבקולורדו נשלח לחצר על ידי אשתו כדי להביא בשר עוף לחמותו שבאה לביקור לארוחת הערב, הוא ניסה להשאיר כמה שיותר צוואר לחמותו שאהבה גרון, ולכן ניסה לערוף ראש של תרנגול בן ארבעה חודשים וחצי בשם מייק כמה שיותר קרוב לראש, אך גרזנו החטיא את העורק התרדמני, והשאיר אוזן אחת ואת גזע המוח בשלמותו. אולסן נדהם להיווכח שהתרנגול חסר הראש נשאר עומד ואף התהלך במגושם. הוא אפילו ניסה לנקות את נוצותיו במקורו ולקרקר. משנוכח שהתרנגול לא מת, חס עליו אולסן והחליט להמשיך ולטפל בו. הוא האכילו תערובת של חלב ומים בעזרת פיפטה, ובזרעוני תירס קטנים. אולסן ומשפחתו שאבו במזרק מדי פעם את הריר של מייק מגרונו, כדי שלא ייחנק ממנו בהיעדר יכולת לבלוע.\nבלילה הראשון ישן מייק כשראשו החסר מתחת לכנפו.\nתוך ניצול מרכז המסה החדש שלו, יכול היה מייק לנוח בקלות על ענפים גבוהים ללא נפילה. קרקורו, לעומת זאת, היה הרבה פחות מרשים ודמה למעין גרגור שבקע מגרונו. הוא בילה את זמנו בניסיונות לנקות את נוצותיו ולנקר את מזונו בעזרת צווארו.\nעובדת היותו חסר ראש לא מנעה ממייק לעלות במשקלו: בזמן עריפת ראשו הוא שקל מעט יותר מקילוגרם אחד, ואילו כשמת בסופו של דבר שקל כשלושה ק\"ג וחצי.\n\nלאחר שהתפרסם, החל מייק להופיע במופע שוליים נודד, לצד עגל בעל שני ראשים ושאר בעלי חיים חריגים. הוא גם צולם עבור עשרות מגזינים ועיתונים, כולל ה\"טיים\" ו\"לייף\". אולסן ספג ביקורת עזה על כך שהשאיר את התרנגול חסר הראש בחיים, על אף שנציגי כמה עמותות צער בעלי חיים בחנו את מייק וקבעו שאינו סובל כאבים כלשהם.\nמייק הוצג לציבור תמורת 25 סנט לכרטיס. בשיא הפופולריות שלו הביא התרנגול לרווחים של 4,500 דולר לחודש (שווה ל-50,000 דולר בשנת 2005) ושוויו עמד על 10,000 דולר. הצלחתו של אולסן גרמה לגל של ניסיונות חיקוי, אך אף עוף מותז-ראש אחר לא נשאר חי יותר מיום או יומיים. יחד עם מייק הוצג ראש תרנגול משומר, אך הוא לא היה ראשו המקורי של מייק – שנאכל לאחר התזתו על ידי חתול.\nבמהרה צץ במשחקי הילדים שיר המשחק:\n\nובתרגום לעברית:\n”מייק, מייק, איה ראשך; אף בלעדיו מת אינךָ!”\nמייק, התרנגול חסר הראש, היה זכור היטב בעירו פרוטה. החל משנת 1999 נחגג בפרוטה מדי שנה בסוף השבוע השלישי של מאי, \"יום מייק התרנגול חסר הראש\" (\"Mike the Headless Chicken Day\") בו מתבצעים אירועים ותחרויות לזכרו.\nביהדות, בעת למידת מסכת חולין בגמרא, העוסקת בהלכות שחיטה, המקרה של מייק מובא לעיתים על ידי הלומדים, בכדי לתת דוגמא מעניינת לשחיטה במקום הלא נכון (בלשון ההלכתית, נקראת שחיטה שכזו \"הגרמה\").\n\nב-17 במרץ 1947 חנו אולסן ומייק במוטל בפיניקס בדרכם הביתה מסבב הופעות. באותו יום הזניח אולסן את מייק, ואף השאיר בטעות את מזרק הניקוי וההאכלה שלו בבית יום לפני כן. בשל כך, לא הצליח אולסן להציל את מייק, ובאמצע הלילה הוא נחנק ומת.\nבנתיחה שלאחר המוות נקבע כי להב הגרזן החטיא את העורק התרדמני, וכי קריש דם חסם את שאר הפצע ומנע ממייק לדמם למוות. על אף שרוב ראשו נגדע, נותרו גזע המוח ואוזן אחת. מאחר שתפקודים בסיסיים כנשימה וכפעילות לב, כמו גם רוב הרפלקסים של התרנגול, נשלטים על ידי גזע המוח, היה מסוגל מייק להישאר בריא למדי.\n\nAmy Reiter, מייק התרנגול חסר הראש יותר פופולרי מקלינטון, Salon, 1999.\nThe Natural History of the Chicken, סרט של PBS Home Video מ-2001\nסטיב סילברמן Einstein's Refrigerator: And Other Stories from the Flip Side of History, Kansas City, Missouri: Andrews McMeel Publishing, 2001.\n\n אתר האינטרנט הרשמי של מייק, התרנגול חסר הראש\nהעובדות המדויקות על מייק (באנגלית)\nמייק, התרנגול חסר הראש באתר The Geocache (באנגלית)\n מה יש בזה - פרק 30 - מייק התרנגול, סרטון בערוץ \"מה יש בזה\", באתר יוטיוב (אורך: 23:16)",
    "pageid": 620889
  },
  {
    "title": "מלחמת לבנון השנייה",
    "extract": "מלחמת לבנון השנייה התנהלה בין ישראל לחזבאללה בקיץ 2006 בלבנון ובצפון ישראל. המלחמה נפתחה בשם מבצע שכר הולם עקב חטיפתם של שני חיילי צה\"ל אלדד רגב ואהוד גולדווסר שלאחר מכן שונה לשם מבצע שינוי כיוון, אולם לאחר סיומה נקבע שמה למלחמת לבנון השנייה. בלבנון מכונה המלחמה מלחמת 34 הימים או מלחמת יולי (בערבית: حرب تَمُّوز, תעתיק מדויק: חַרְבּ תמוּז). המלחמה נמשכה 34 ימים, מ־12 ביולי (ט\"ז בתמוז ה'תשס\"ו) עד הפסקת האש ב־14 באוגוסט (כ' באב ה'תשס\"ו), אם כי כוחות צה\"ל המשיכו לפעול בלבנון עד 1 באוקטובר 2006.\nהעילה למלחמה הייתה תקיפה מתוכננת של חזבאללה באזור גבול ישראל–לבנון, בתקרית שבה נחטפו שני חיילי צה\"ל ונהרגו שלושה, במקביל להפגזה ארטילרית כבדה. בעקבות האירוע הגיבה ישראל בתקיפה מסיבית, ראשית מן האוויר, ולאחר מכן גם בעזרת יחידות הקרקע שנלחמו נגד כוחות החזבאללה בדרום לבנון.\nכחלק מתוצאות המלחמה, קיבלה מועצת הביטחון של האומות המאוחדות את החלטה 1701, האוסרת על הכנסת כל נשק לדרום לבנון. עם זאת, חזבאללה התעצם ברקטות ארוכות טווח, באיכויות ובהיקפים גדולים משמעותית ממה שהיו לו טרם המלחמה, אך נשמר שקט יחסי באזור הגבול.\nהמלחמה נתפסה בקרב הציבור הישראלי ככישלון ונמתחה ביקורת קשה על הדרג המדיני ועל הפיקוד הצבאי הבכיר על דרך ניהול המלחמה. הקמת ועדת וינוגרד ומחאה ציבורית גרמה, בין השאר, להתפטרותם של הרמטכ\"ל דני חלוץ ושל אלוף פיקוד הצפון אודי אדם.",
    "pageid": 217369
  },
  {
    "title": "מתקפת הפתע על ישראל (2023)",
    "extract": "מתקפת הפתע על ישראל (מכונה גם השבת השחורה, טבח 7 באוקטובר וטבח שמחת תורה; השם שנתן חמאס למתקפה הוא عملية طوفان الأقصى, בתעתיק מדויק לעברית: עמליַת טופאן אלאקצא, בתרגום לעברית: מבצע מבול אל־אקצא) הייתה מתקפת פתע רחבת היקף שהוביל חמאס, ארגון טרור אסלאמיסטי-סוני פלסטיני, מרצועת עזה על ישראל, נגד יעדים צבאיים ואזרחיים, במיוחד בעוטף עזה, תוך ביצוע של טבח, אונס, פשעי מלחמה ופשעים נגד האנושות. במתקפת הפתע השתתפו ארגוני טרור נוספים מחדר המבצעים הפלסטיני המשותף, ובהם הג'יהאד האסלאמי.\nבבוקר 7 באוקטובר 2023, יום שבת וחג שמחת תורה, כ\"ב בתשרי ה'תשפ\"ד, החלה מתקפת הפתע במטח ירי רקטי מסיבי ומתמשך חריג בהיקפו של אלפי רקטות ופצצות מרגמה על אזורים נרחבים בישראל, בייחוד בדרום ובמרכז. בחסות המטחים התרחשה חדירה יבשתית, אווירית וימית של כ־4,000 מחבלים לשטח ישראל בחזית של כ־60 ק\"מ, שפתחו במתקפות והשתלטות על בסיסי צה\"ל ומוצביו וקרבות ירי עם כוחות הביטחון, בד בבד עם חדירה אל תוך יישובים אזרחיים, כיבושם, תקיפתם, חטיפת תושביהם ורציחתם.\nבמתקפה נרצחו ונהרגו כ־1,145 ישראלים וזרים, רובם אזרחים, ונפצעו יותר מ־1,941, בהם כ-360 במצב קשה-אנוש. כמה עשרות אזרחים ממדינות זרות נרצחו גם הם. במסגרת המתקפה התרחש גם הטבח במסיבת טבע \"פסטיבל נובה\" ליד קיבוץ רעים שהיה לפיגוע הטרור הבודד הגדול בתולדות מדינת ישראל. במהלך המתקפה נרצחו ונחטפו אזרחים רבים, ביניהם נשים, ילדים, וקשישים, כל זאת תוך כדי התעללות פיזית, נפשית ומינית. 251 אנשים, בהם אזרחים זרים, ישראלים וחיילי צה\"ל, ובכללם תינוקות, ילדים, נשים וזקנים, נחטפו לרצועת עזה. ביישובי עוטף עזה נגרם נזק רב, ונזק מפגיעת רקטות נגרם גם ביישובים נוספים.\nבמסגרת המתקפה הנרחבת נגד האוכלוסייה האזרחית ביצע חמאס פשעי מלחמה, ופשעים נגד האנושות בהיקף נרחב. לפי מספר גורמים, תוכנית חמאס הייתה נרחבת בהרבה. לפי גרסה אחת היא כללה המשך הסתערות על חלקים נוספים של הדרום, תוך משלוח חוליות מחבלים לערים במרכז. לפי הערכה אחרת חמאס תכנן, בסיוע כוחות נוספים, לכבוש את כל מדינת ישראל.\nהמתקפה, שהחלה ב-7 באוקטובר, הסתיימה לאחר כ-48 שעות, עם החזרת השליטה ביישובים הישראלים לידי צה\"ל ולכידת רוב המחבלים שהסתננו לישראל. זוהי המתקפה הקטלנית ביותר של ארגון טרור בהיסטוריה של מדינת ישראל. כמו כן, המתקפה נחשבת לאסון הקטלני ביותר שקרה לעם היהודי מאז השואה. המתקפה השפיעה על החברה הישראלית באופן מרחיק לכת, והיא אף תוארה כמשבר אמון בין הציבור למוסדות השלטון. בעקבות המתקפה יצאה מדינת ישראל למלחמת חרבות ברזל.",
    "pageid": 2266879
  },
  {
    "title": "נואל ברקוביץ'",
    "extract": "נוּאל ברקוביץ' (נולדה ב-2 במרץ 1995) היא שחקנית ישראלית.",
    "pageid": 1398681
  },
  {
    "title": "נועה תשבי",
    "extract": "נועה טוהר תשבי (נולדה ב-22 במאי 1975) היא פעילת הסברה, שחקנית, מפיקה בפועל ומנחה ישראלית.",
    "pageid": 139033
  },
  {
    "title": "נעם תיבון",
    "extract": "נׂעם תִּיבּוֹן (נולד ב-4 במרץ 1962) הוא אלוף במילואים בצה\"ל. בתפקידו האחרון בשירות הקבע פיקד על הגיס הצפוני.",
    "pageid": 651432
  },
  {
    "title": "נשיא ארצות הברית",
    "extract": "נשיא ארצות הברית של אמריקה (באנגלית: President of the United States, ובקיצור הרווח POTUS) הוא ראש המדינה וראש הרשות המבצעת הנבחר של ארצות הברית. הנשיא עומד בראש הממשל הפדרלי, והוא המפקד העליון של הכוחות המזוינים של ארצות הברית.\nהנשיא נבחר באמצעות העם בבחירות לא ישירות באמצעות חבר האלקטורים לכהונה בת ארבע שנים. הנשיא, הוא אחד משני הנבחרים הפיקודיים הנבחרים ברמה הלאומית הפדרלית, לצד סגן נשיא ארצות הברית. התיקון ה-22 לחוקה, שאושר בשנת 1951, מגביל את הנשיא מבחירה לכהונה שלישית מלאה.\n45 בני אדם שירתו בתפקיד זה. הנשיא הנוכחי וה-46 של ארצות הברית הוא ג'ו ביידן.",
    "pageid": 1621
  },
  {
    "title": "עונת 2024/2025 בליגת האלופות",
    "extract": "עונת 2024/2025 בליגת האלופות של אופ\"א צפויה להיות העונה ה-70 בה מתקיים טורניר הכדורגל שמאורגן על ידי אופ\"א, והעונה ה-33 במתכונת החדשה מאז שונה שם הטורניר מגביע אלופות אירופה למועדונים לליגת האלופות. זו תהיה העונה הראשונה בה יתקיים הפורמט החדש, טורניר בשיטה השווייצרית. \nהזוכה בתואר תשחק נגד זוכת הליגה האירופית בסופר קאפ האירופי, תקבל כרטיס לליגת האלופות בעונת 2025/2026 ותעפיל לגביע העולם למועדונים 2025.\nהגמר ייערך באליאנץ ארנה, מינכן, גרמניה. ב-31 במאי 2025.",
    "pageid": 2251278
  },
  {
    "title": "עוצבת האש",
    "extract": "אוגדה 98, הידועה בכינויה עוצבת האש, היא אוגדה סדירה של חטיבות צנחנים וקומנדו בצה\"ל. האוגדה כפופה לפיקוד המרכז, ולוחמיה מתמחים בביצוע איגוף אנכי בצניחה, או נחיתת סער באמצעות מסוקי סער ומטוסי תובלה, ולחימה בעומק שטח האויב.",
    "pageid": 411420
  },
  {
    "title": "עמנואל שארפ",
    "extract": "עמנואל כריסטופר שארפ (באנגלית: Emanuel Christopher Sharp; נולד ב-7 במרץ 2004) הוא כדורסלן אמריקאי-ישראלי המשחק בעמדות הרכז והקלע בקבוצת כדורסל המכללות של אוניברסיטת יוסטון .",
    "pageid": 2320412
  },
  {
    "title": "פקיעין",
    "extract": "פְּקִיעִין (בערבית: البقيعة, תעתיק מדויק: אלבקיעה, הגייה ספרותית: אַל-בֻּקַ֫יְעַה, הגייה מדוברת: לֶבְּקֵ֫יעַה) היא מועצה מקומית במחוז הצפון בישראל. היישוב נמצא בגובה שבין 590–650 מטר מעל פני הים. היא הוכרזה כמועצה מקומית בשנת 1958. המועצה שוכנת בגליל העליון, מערבית לבית ג'ן ודרום-מזרחית למעלות-תרשיחא. כ-78% מתושבי היישוב הם דרוזים, כ-21% ערבים-נוצרים, 1% מוסלמים ואישה יהודיה, מרגלית זינאתי בת היישוב היהודי העתיק.",
    "pageid": 8007
  },
  {
    "title": "פרא",
    "extract": "הפרא (שם מדעי: Equus hemionus), המכונה גם חמור הבר האסיאני, הוא מין בתת-סוג חמור. הפרא דומה לקיאנג, חמור הבר הטיבטי, וקטן במידתו מהערוד, חמור הבר האפריקני. צבע פרוותו חום בהיר-אפרפר. צבעי בטנו, שולי פיו, אחוריו והצד הפנימי של רגליו לבנים. \nבפרא ידועים כיום ובעבר שישה תת-מינים:\n\nפרא אנטולי (נכחד; Equus hemionus anatoliensis)\nפרא מונגולי (Equus hemionus hemionus)\nפרא פרסי (Equus hemionus onager)\nפרא הודי (Equus hemionus khur)\nפרא טורקמני (Equus hemionus kulan)\nפרא סורי (Equus hemionus hemippus) - נכחד בשנות העשרים של המאה ה-20\nבעבר סיווגו את הקיאנג, חמור הבר הטיבטי, כתת-מין של הפרא, אך כיום הוא נחשב למין נבדל ממנו.",
    "pageid": 1614
  },
  {
    "title": "פרישת ג'ו ביידן מהמירוץ לנשיאות ארצות הברית ב-2024",
    "extract": "ב-21 ביולי 2024 הסיר ג'ו ביידן, נשיא ארצות הברית מאז הבחירות ב-2020, את מועמדותו כמועמד הצפוי של המפלגה הדמוקרטית בבחירות לנשיאות ב-2024.\nטענות על מצבו הבריאותי הלקוי של ביידן של גילו , עוררו דאגה במפלגה הדמוקרטית האם ביידן יוכל לנצח את דונלד טראמפ בבחירות ולכשירותו לכהן בקדנציה שנייה.\nלאחר העימות הטלוויזיוני בין ביידן לטראמפ גברו הקולות במפלגה הדמוקרטית שקראו לו לפרוש מהמירוץ.\nביידן הוא הנשיא המכהן הראשון שלא התמודד לכהונה שנייה מאז לינדון ב' ג'ונסון ב-1968.\n\nב-21 ביולי 2024 הודיע ביידן כי הוא פורש מהמירוץ, ומעניק את תמיכתו לסגניתו קמלה האריס.",
    "pageid": 2357808
  },
  {
    "title": "פרשת פינחס",
    "extract": "פָּרָשַׁת פִּינְחָס היא הפרשה השמינית בספר במדבר. לפי החלוקה לפרקים, היא מתחילה בפרק כ\"ה, פסוק י' ומסתיימת בפרק ל', פסוק א'.\nפינחס אשר על שמו נקראת הפרשה כולה הוא נכדו של אהרון הכהן, שבקנאת ה' הרג בסוף הפרשה הקודמת (בלק) את זמרי בן סלוא, ובפרשה זו מקבל ברכה ייחודית מאת ה', וממונה 'לכהונת עולם'. \nפינחס עצר את המגפה שפרצה לאחר חטא השיטים בכך שהרג שנים מן החוטאים. פינחס מתבשר שהוא מקבל על כך מינוי לכהן וברית שלום. לאחר המגפה צבא עם ישראל מתארגן ונמנה לקראת הכניסה לארץ ישראל, בנות צלופחד פונות בבקשה לקבל את נחלת אביהן בארץ ישראל ונענות בחיוב. בסוף הפרשה מפורטים דיני קורבן התמיד, קרבן ראשי חודשים והמועדים השונים.\nפרשה זו היא השנייה באורכה מבין פרשות השבוע – יש בה 168 (קס\"ח) פסוקים. הפרשה נקראת לרוב בסמוך לשבעה עשר בתמוז.",
    "pageid": 88921
  },
  {
    "title": "קפריסין",
    "extract": "קפריסין (ביוונית: Κύπρος, בטורקית: Kıbrıs) היא מדינת אי הממוקמת בים התיכון, מדרום לצפון קפריסין ולטורקיה וממערב לסוריה וללבנון. שמה הרשמי כיום הוא רפובליקת קפריסין (ביוונית: Κυπριακή Δημοκρατία, בטורקית: Kıbrıs Cumhuriyeti). עד שנת 1974 מדינת קפריסין השתרעה על פני כל האי, אך משנה זו חלקה הצפוני הפך להיות אזור בשליטת טורקיה.\nהיא ממוקמת על אי באותו שם. האי קפריסין הוא השלישי בגודלו והשלישי באוכלוסייתו בים התיכון. למרות שמבחינה גאוגרפית האי הוא חלק מאסיה, נחשבת קפריסין לחלק מאירופה מבחינות היסטוריות ותרבותיות. קפריסין היא אף חברה באיחוד האירופי מאז 2004, אולם צפון קפריסין הטורקית אינה חלק מהאיחוד. כמו כן, ישנם דוחות רשמיים בהם היא נחשבת כחלק מהמזרח התיכון.",
    "pageid": 3133
  },
  {
    "title": "רונה רמון",
    "extract": "רונה רמון (16 באפריל 1964 – 17 בדצמבר 2018) הייתה פעילת ציבור בתחום החינוך וזוכת פרס ישראל למפעל חיים לשנת ה'תשע\"ט (2019). רמון הייתה אלמנתו של אלוף-משנה אילן רמון, האסטרונאוט הישראלי הראשון, אשר נספה באסון מעבורת החלל קולומביה ב-2003, ואמו של סרן אסף רמון, שהמשיך בדרכו של אביו כטייס קרב בחיל האוויר, ונהרג בתאונת אימונים בשנת 2009. לאחר מותם של בעלה ובנה, הקימה את \"קרן רמון\", השואפת להקנות לדור הישראלי הצעיר \"מצוינות אקדמית, מנהיגות חברתית ותעוזה פורצת דרך\" ופועלת לקידומם של בני נוער וילדים בישראל.",
    "pageid": 1437637
  },
  {
    "title": "רוקאס יוקובאיטיס",
    "extract": "רוקאס יוקובאיטיס (בליטאית: Rokas Jokubaitis; נולד ב-19 בנובמבר 2000) הוא כדורסלן ליטאי המשחק בעמדת הרכז בברצלונה מליגת העל הספרדית בכדורסל והיורוליג.\n\nיוקובאיטיס נולד במז'ייקיאי, ליטא. הוא החל לשחק כדורסל בבית הספר לכדורסל ולאדס קנאשיוס בקלייפדה לפני שעבר לאקדמיית הנוער של ז'לגיריס קובנה. ב-2018 נבחר לחמישיית הטורניר בטורניר קובנה של טורניר הדור הבא של יורוליג בסקטבול לאחר שהעמיד ממוצעים של 15 נקודות ו-8.3 אסיסטים למשחק והוביל את ז'לגיריס למקום השלישי.\n\nב-9 בינואר 2018 קלע יוקובאיטיס שיא קריירה של 31 נקודות במדי ז'לגיריס-2, קבוצת המילואים של ז'לגיריס קובנה, במשחק ידידות מתוקשר נגד פרינאו פרינאי בהובלת לאמלו בול. ב-5 במאי הוא ערך את הופעת הבכורה שלו בקבוצה הבוגרת של ז'לגיריס, במשחק האחרון של העונה הסדירה בליגה הליטאית נגד פיאנו ז'וואיגז'דש. בעונת 2018/19 נבחר יוקובאיטיס לשחקן הצעיר הטוב ביותר בליגה הליטאית השנייה לאחר שהעמיד ממוצעים של 13.2 נקודות, 5.2 אסיסטים ו-3.4 ריבאונדים למשחק עבור ז'לגיריס-2.\nב-14 ביוני 2019 חתם יוקובאיטיס על הארכת חוזה לשלוש שנים בז'לגיריס. בעונת 2020/2021 הוא העמיד ממוצעים של 7 נקודות ו-2.5 אסיסטים למשחק ביורוליג, וסיים במקום השני בפרס הכוכב העולה של היורוליג אחרי עוסמן גרובה. הוא העמיד ממוצעים של שמונה נקודות וארבעה אסיסטים למשחק ב-LKL ונבחר לשחקן הצעיר הטוב ביותר בליגה.\nב-21 ביולי 2021 חתם יוקובאיטיס לארבע שנים בברצלונה מליגת העל הספרדית בכדורסל והיורוליג. בסיום עונת 2021/2022 נבחר לכוכב העולה של היורוליג.\n\nיוקובאיטיס נבחר בבחירה ה-34 בדראפט ה-NBA לשנת 2021 על ידי אוקלהומה סיטי ת'אנדר, אך כבר בליל הדראפט הועברו זכויותיו לניו יורק ניקס. הוא שיחק במדי הניקס בליגת הקיץ של ה-NBA ולאחריה הוחלט שלא ימשיך בניקס ויחזור לברצלונה.\n\nיוקובאיטיס זכה במדי נבחרת הקדטים של ליטא במדליית כסף באליפות אירופה בכדורסל עד גיל 16 2016, לאחר שקלע 10 נקודות בממוצע למשחק. ב-2017 היה השחקן הצעיר ביותר בגביע העולם בכדורסל עד גיל 19, והעמיד ממוצעים של 10 נקודות ו-5.3 אסיסטים למשחק עבור ליטא, שסיימה במקום השישי. באליפות אירופה בכדורסל עד גיל 18 2018 הוא העמיד ממוצעים של 12.9 נקודות ו-5.6 ריבאונדים למשחק, כשליטא סיימה במקום החמישי, וב-2019 הוביל אותה למקום הרביעי בגביע העולם עד גיל 19 לאחר שהעמיד ממוצעים של 11.3 נקודות ו-5.6 אסיסטים למשחק.\nב-24 בפברואר 2020 ערך יוקובאיטיס את הופעת הבכורה שלו במדי נבחרת ליטא הבוגרת במסגרת מוקדמות אליפות אירופה בכדורסל 2022. בקיץ 2021 הוא שיחק בטורניר הקדם-אולימפי בקובנה אך נבחרתו לא העפילה לטורניר הכדורסל באולימפיאדת טוקיו (2020). ב-2022 שיחק עם ליטא ביורובאסקט.\n\nאביו של יוקובאיטיס, אייווארס, שיחק כדורסל מקצועני בליטא ובפולין. גם אמו ואחותו עסקו בספורט.\nב-12 בדצמבר 2020 נעצר גבר בווילנה לאחר שגנב במרמה 10,000 אירו מאישה איתה יצא במשך חודשים על ידי התחזות ליוקובאיטיס.\n\nפרופיל, באתר Basketball-Reference\nפרופיל, באתר eurobasket\nפרופיל, באתר פיב\"א\nפרופיל, באתר היורוליג\nפרופיל, באתר ליגת העל הספרדית בכדורסל (בספרדית)",
    "pageid": 2151170
  },
  {
    "title": "רוקדים עם כוכבים (עונה 3, קשת)",
    "extract": "רוקדים עם כוכבים עונה 3 היא העונה השלישית של תוכנית המציאות \"רוקדים עם כוכבים\" בזכיינית קשת 12. העונה עלתה לשידור ב-29 במאי 2024.\n\nאת העונה מנחה לוסי איוב, וארבעת השופטים הם הרקדנים המקצועיים: אנה ארונוב, דוד דביר, אלי מזרחי והכוריאוגרפית לאה ינאי, שמחליפה בעונה זו את רונה-לי שמעון.\n\nהנער מתן ברנס ששכל את שני הוריו יחד מפגיעת כטב\"ם מחה על שידור התוכנית לאחר רצח הוריו, בפוסט שהעלה לאינסטגרם: \"כשנרצחו זוג הורים ברמת הגולן - שידור של רוקדים עם כוכבים. כטב\"ם בת\"א: שידור מיוחד בארבע בבוקר. כולם שווים. אבל יש שווים יותר ושווים פחות\" \n\n אתר האינטרנט הרשמי של רוקדים עם כוכבים עונה 3\nרוקדים עם כוכבים עונה 3 באתר 12+",
    "pageid": 2341958
  },
  {
    "title": "שימפנזה מצוי",
    "extract": "שימפנזה מצוי (שם מדעי: Pan troglodytes) הוא מין של קוף-אדם בסוג שימפנזה. השימפנזה המצוי הוא אחד משני מינים בסוג זה, והמין האחר הוא שימפנזה ננסי (בונובו). שני מינים אלו הם הקרובים ביותר לאדם מכל שאר בעלי החיים הקיימים בימינו, ומכאן העניין המדעי והציבורי בהם.\nתפוצתו של השימפנזה המצוי במרכז אפריקה, בדרך-כלל ביער גשם טרופי כמו אגן הקונגו. הוא מטפס על עצים אך חי חלק ניכר מזמנו גם על הקרקע. הוא הולך על ארבע תוך הישענות על החלק החיצוני של פרקי אצבעות ידיו, ולעיתים מזדקף על רגליו האחוריות. משקל גופו מעט גדול משל השימפנזה הננסי, אך קטן בממוצע משל האדם. לעומת זאת זרועותיו ארוכות מזרועות אדם, וכוחו הפיזי גדול בהרבה. הוא אוכל-כול הניזון בעיקר מפירות, וכן הוא צד יונקים קטנים. השימפנזה המצוי הוא בעל חיים חברותי מאוד החי בלהקות בנות 20 עד 80 פרטים, שמקיימים ביניהם מדרג חברתי. בניגוד למין השימפנזה הננסי, אצל השימפנזה המצוי מעמד הזכרים גבוה ממעמד הנקבות.\nהשימפנזה המצוי נחשב לאחד ממיני בעלי החיים האינטליגנטיים ביותר. בטבע הם משתמשים במגוון כלים, כגון מקלות לשליית טרמיטים ואבנים לפיצוח אגוזים, ולעיתים אף מתאימים כלים אלו לשימוש הרצוי באופנים פשוטים. מאחר שהם לומדים כישורים כאלה באמצעות חיקוי שימפנזים אחרים, נוצרות אצלם בטבע תרבויות האופייניות לכל קהילה ושונות במנהגיהן מאלו של קהילות אחרות. בשביה הם לומדים להשתמש במגוון כלים של בני-אדם, לתקשר עמם בשפות סימנים, ולזהות עצמם במראה.\nהשימפנזה המצוי הוא מין בסכנת הכחדה. מעריכים כי רק מאה אלף עד מאתיים אלף פרטים חיים כיום בטבע, ומספרם הולך ומתמעט. מספר איומים חברו יחד לפגיעה הקשה באוכלוסיית הבר של המין, בעיקר ציד בידי אדם, בירוא יערות בהם הוא חי, ומגפות של מחלות זיהומיות המועברות ככל הנראה מבני-אדם.\n\nהמילה \"שימפנזה\" מקורה במילה \"קיבילי-צ'ימפנזה\" באחת משפות בנטו המדוברת באנגולה, שמובנה \"קוף אדם\", וייתכן שפירושה המילולי \"איש מחקה\". בעברית המילה נשמעת, בשל סיומת הה', כלשון נקבה ולכן יש המתייחסים אל הזכר במילה \"שימפנז\", אך אין זה מינוח תקני. באנגלית המילה מבוטאת \"צ'ימפנזי\" (chimpanzee) ולעיתים מקוצרת בלשון חיבה ל\"צ'ימפ\" (chimp).\nעד שנת 1929 נחשב השימפנזה המצוי למין היחיד בסוג שימפנזה, ולכן גם כיום מילה זו משתמשת לעיתים לתיאור המין שימפנזה מצוי. לעיתים קרובות יכונה השימפנזה המצוי במילה \"שימפנזה\" והשימפנזה הננסי בשמו האפריקאי \"בונובו\". אך במינוח מדעי \"שימפנזה\" הוא שם הסוג, אשר כולל את המינים \"שימפנזה מצוי\" ו\"שימפנזה ננסי\".\nהשם המדעי Pan troglodytes משקף את הבלבול הרב ששרר במעמדו הטקסונומי של המין בראשית המחקר המדעי בו, כמו גם את ההשפעה של מיתוסים ואגדות. פירוש שם המין troglodytes ביוונית הוא \"שוכן מערות\", שם בלתי-מתאים שכן השימפנזה המצוי אינו שוכן במערות. שם זה נטבע במקור במאה ה-17 על ידי חוקר הטבע השוודי קארולוס ליניאוס כשם המין Homo troglodytes (כלומר: \"אדם שוכן מערות\") לציון שבט אדם אגדי שהתקיים על פי השמועה באפריקה. שם זה שונה בשנת 1776 ל-Simia troglodytes (יוונית: \"קוף שוכן מערות\") על ידי חוקר הטבע הגרמני יוהאן פרידריך בלומנבאך (Johann Friedrich Blumenbach‏; 1840-1752). ולבסוף הועדף שם הסוג Pan שהגדיר בשנת 1816 חוקר הטבע הגרמני לורנץ אוקן (Lorenz Oken‏; 1851-1779), על שמו של האל פאן. אל זה מתואר במיתולוגיה היוונית בדמות סאטיר, שדמיונו לשימפנזה קלוש למדי.\n\nהשימפנזה המצוי הוא אחד משני מינים בסוג השימפנזה (Pan). המין השני הוא השימפנזה הננסי (Pan paniscus), הדומה לשימפנזה המצוי, אך הוא מעט קטן ובעל מבנה גוף עדין יותר.\nעד היום הוגדרו ארבעה תת-מינים של השימפנזה המצוי, הנבדלים זה מזה בעיקר באזור תפוצתם באפריקה:\n\nתת-המין המרכז-אפריקני או בשמו המדעי, (Pan troglodytes troglodytes) שתפוצתו בעיקר בגבון, ברפובליקה של קונגו, וברפובליקה הדמוקרטית של קונגו, וכן בקמרון, הרפובליקה המרכז-אפריקאית, וגינאה המשוונית.\nתת-המין המזרח-אפריקני (Pan troglodytes schweinfurthii) שתפוצתו בטנזניה, רואנדה, בורונדי, אוגנדה, זמביה והרפובליקה המרכז-אפריקאית.\nתת-המין המערב-אפריקני (Pan troglodytes verus) שתפוצתו בסנגל, גינאה, גינאה ביסאו, סיירה לאון, חוף השנהב, ליבריה ומאלי.\nתת-המין הניגרי-קמרוני (Pan troglodytes ellioti, ידוע גם בשם המדעי Pan troglodytes vellerosus) שתפוצתו בעיקר בניגריה וקמרון.\nההבדלים החיצוניים בין תת-מינים אלו אינם מובהקים, פרט לנטייה למידות גוף קטנות יותר אצל תת-המין המערב-אפריקני. מחקרים גנטיים (ראו בפרק גנטיקה) מראים כי תת-המין המערב-אפריקני ותת-המין הניגרי-קמרוני אכן היו מבודדים יחסית זה מזה ומן האחרים במשך מאות אלפי שנים, אך אין הבדלים גנטיים משמעותיים בין תת-המין המרכז-אפריקני והמזרח-אפריקני. למרות זאת משתמשים במינוח של תת-המינים האלו, הנמצאים כולם בסכנת הכחדה, לצורכי שימורם והגנה עליהם.\n\nכמו כל קופי האדם, גם השימפנזה המצוי הוא פרימט חסר זנב. גפיו ארוכות וגמישות, בעלות חמש אצבעות בכל גפה. האצבעות ארוכות ומפותחות, ומצוידות בציפורניים שטוחות בדומה לאדם, במקום בטפרים כמו אצל מרבית היונקים. כף הרגל דומה במבנה שלה לכף היד, כמו גם למבנה של כף יד אנושית, עם בוהן מנוגד לשאר האצבעות, ומותאמת ללפיתת ענפים ולא להליכה. בכף היד של השימפנזה, האצבעות ארוכות וחזקות מאצבעות אדם, פרט לאגודל שהוא קצר ופחות מפותח.\nלשימפנזה המצוי אפרכסות אוזניים דמויות קונכייה בצידי הראש, עיניים גדולות מכוונות קדימה, ועור פנים ללא שיער. נוסחת השיניים שלו זהה לזו של האדם ושל כל שאר הקופים צרי האף: שתי חותכות, ניב אחד, שתי קדם-טוחנות ושלוש טוחנות בכל רבע לסת, ובסך הכל 32 שיניים. אך בניגוד לאדם (ובדומה לשאר קופי האדם), ניבי השימפנזה המצוי ארוכים וחדים, בעיקר אצל זכרים.\nבדומה לקופי-אדם אחרים, שימפנזים מצויים מפגינים דו-צורתיות זוויגית בגודל גופם – הזכרים הבוגרים גדולים וחסונים, ומשקלם 40–60 ק\"ג, בעוד הנקבות קטנות יותר, ומשקלן 32–47 ק\"ג. בשביה, שימפנזים מצויים לעיתים בעודף משקל כתוצאה משפע מזון עתיר קלוריות ותרגול מועט מדי, ועשויים להגיע למשקל של 80 ק\"ג. כשהם עומדים על ארבע, גובהם בכתפיים הוא 82 ס\"מ בממוצע (זכרים ונקבות). כשהם עומדים זקופים על שתיים גובהם בין 100 ל-170 ס\"מ. כמו אצל כל קופי האדם החיים כיום, זרועותיהם ארוכות בהרבה מרגליהם, ומוטת הזרועות שלהם (מקצה אצבעות יד אחת לקצה האצבעות של היד השנייה) גדולה פי 1.5 לערך מגובהם. שימפנזים מצויים חסונים מאוד, והבוגרים חזקים מאתלטים אנושיים למרות משקל גופם הקטן יותר. עם זאת, הטענה הנפוצה שהם חזקים פי חמישה עד עשרה מבני-אדם היא גוזמה, שמקורה במחקר ישן שהופרך.\nגוף השימפנזה המצוי מכוסה בפרווה גסה בצבע שחור (לעיתים חום כהה מאוד), פרט לפניו, אוזניו וכפות ידיו ורגליו החשופים. הגבות והשיער בתחתית הסנטר לעיתים לבנים. הגורים נולדים עם ציצת שיער לבנה הדומה לזנבנב קצר על אחוריהם, אשר משחירה עם התבגרותם. צבע העור החשוף בהיר מאוד אצל גורים, ועם הגיל הוא נוטה להתכהות במידה משתנה אצל שימפנזים שונים, לעיתים עד כדי עור שחור לחלוטין. לשימפנזה המצוי עיניים חומות (בדומה למרבית היונקים שאינם בני-אדם, \"לובן העין\" שלו איננו לבן), ומעליהן רכסי גבות מפותחים, בעיקר בזכרים, אם כי לא במידה רבה כמו אצל הגורילה. לסתותיו בולטות לפנים, אפו קטן ושטוח ושפתיו דקות וגמישות.\nבדומה למרבית הקופים צרי האף, עכוזו של השימפנזה המצוי מרופד ב\"תפיחות שת\" – עור קשה וחשוף המאפשר לו ישיבה נוחה על ענפי עצים או על מצע קשה אחר. אצל נקבות בתקופת הייחום, תפיחות השת מתנפחות ומקבלות צבע ורדרד, המושך מינית את הזכרים. בזכרי השימפנזה המצוי, האשכים גדולים יותר מאשר בכל מין אחר של קוף אדם, פי ארבעה מאלו של זכרי גורילה שגופם גדול בהרבה, ככל הנראה משום שייצור מוגבר של תאי זרע נדרש בשיטת הרבייה הייחודית למין, שבו כל נקבות הלהקה מזדווגות עם כל הזכרים (ראו בסעיף \"התנהגות זוויגית\").\nתוחלת החיים של שימפנזים בטבע בין 40 ל-45 שנה. הגיל המבוגר ביותר תועד כנראה אצל זכר בשם גרגור (Gregoire) שמת במקלט השייך למכון של ג'יין גודול ברפובליקה הדמוקרטית של קונגו בגיל 62 שנה.\n\nההיסטוריה האבולוציונית של הסוג שימפנזה בכלל ושל השימפנזה המצוי בפרט עדיין לוטה בערפל, משום שמאובנים של הסוג נדירים ביותר. עד שנת 2005 לא נתגלו כלל מאובני שימפנזים, למרות השפע היחסי של מאובני הומינידים אחרים מהסוגים אדם ואוסטרלופיתקוס באפריקה. ייתכן שמקום המחיה של השימפנזים ביערות טרופיים גרם לתנאי הרבדה ושימור גרועים במיוחד של שרידיהם, בהשוואה למינים שוכני אזורים פתוחים או יבשים יותר. בשנת 2005 פורסמו לראשונה מאובנים מהסוג שימפנזה: מספר שיניים שנמצאו, באופן מפתיע, בחלק המזרחי של הבקע הסורי-אפריקני בקניה, בשכבה גאולוגית שגילה כחצי מיליון שנה. מידות השיניים מזכירות את השימפנזה המצוי יותר מאשר את השימפנזה הננסי, אך בשל הממצא החלקי קשה להעריך בוודאות אם אמנם אלה שרידיו הקדומים ביותר הידועים של השימפנזה המצוי. המאובנים עשויים לייצג גם מין נכחד ולא ידוע למדע של שימפנזה. תגלית זו מוכיחה שתחום התפוצה של הסוג נמתח בתור הפליסטוקן מאות קילומטרים מזרחית מאשר התפוצה היום, וכי עמק הבקע לא הציב מכשול להתפשטות השימפנזים. בנוסף, נראה כי לשימפנזים ולאדם היסטוריה ארוכה מאוד של דו-קיום במזרח אפריקה; אוכלוסייה של שימפנזים התקיימה בזמן ובמקום חופפים למיני האדם הקדומים כדוגמת ההומו ארקטוס שנתגלו אף הם באותן שכבות.\n\nבגלל נדירות המאובנים, מרבית הידע לגבי האבולוציה של המין מקורה במחקר הגנטי שלו. הודות לקרבתו לאדם, השימפנזה המצוי היה אחד ממיני היונקים הראשונים שהגנום שלו פוענח. פרויקט גנום השימפנזה החל רשמית בדצמבר 2003, על ידי תאגיד בינלאומי של מכוני מחקר ואוניברסיטאות בעולם. בשנת 2005 פרסם צוות הפרויקט \"טיוטה\" של רצף הגנום כולו.\nהמגוון הגנטי במין השימפנזה המצוי נחקר על-מנת להשוותו עם המגוון הגנטי במין האדם. לצורך מחקרים אלו נאספו דגימות רוק, דם וצואה משימפנזים במקומות חיותם הטבעיים באפריקה, וחלקים מן הגנום שלהם מופו והושוו זה לזה. נמצא כי המגוון הגנטי בין שימפנזים מצויים גדול משמעותית מזה שבין בני-אדם מרחבי העולם, אף על פי שהשימפנזים חיים אך ורק באזור המשווני באפריקה. ממצא זה תומך בסברה שהמין האנושי בן-ימינו הוא צעיר מבחינה אבולוציונית והומוגני יחסית מבחינה גנטית, ואין הצדקה לחלוקתו לגזעים או תת-מינים. למעשה, מחקרים אלו מצאו כי גם בשימפנזה המצוי אין הצדקה להפרדה בין תת-המין המזרח-אפריקני לתת-המין המרכז אפריקני. עם זאת, חישובי שעון מולקולרי במספר מחקרים בלתי-תלויים הראו שתת-המין המערב-אפריקני ותת-המין הניגרי-קמרוני התפצלו זה מזה ומשאר תת-המינים לפני כמה מאות אלפי שנים. זהו זמן הדומה לזמן ההתפצלות של בני אדם בני-ימינו מן הניאנדרטלים.\nבנוסף, מחקרים אלו מראים שמין השימפנזה המצוי ומין השימפנזה הננסי התפצלו זה מזה לפני כמיליון עד שני מיליון שנים, אף על פי ששניהם חיים באפריקה המשוונית ורק נהר הקונגו מבדיל בין תחומי התפוצה שלהם. מצירוף הידע מן הגנטיקה ומן המאובנים ניתן אם כן להסיק עץ פילוגנטי מקורב:\n\nאב קדמון משותף אדם-שימפנזה (התפצל לפני 8 עד 4 מיליון שנה על פי שעון מולקולרי)\nתת-שבט: פאנינים\nסוג: שימפנזה (תאריך לא ידוע בין 8 ל 1 מיליון שנה לפני זמננו על פי שעון מולקולרי)\nמין: שימפנזה מצוי (לפני 2 עד 1 מיליון שנה על פי שעון מולקולרי)\nתת-מין: שימפנזה מצוי מערב-אפריקני (לפני כחצי מיליון שנה על פי שעון מולקולרי).\nתת-מין: שימפנזה מצוי ניגרי-קמרוני (לפני כ-300 אלף שנה על פי שעון מולקולרי).\nתת-מין: שימפנזה מצוי מרכז-אפריקני ומזרח-אפריקני (לפני כ-300 אלף שנה על פי שעון מולקולרי).\nמין: שימפנזה ננסי (לפני 2 עד 1 מיליון שנה על פי שעון מולקולרי)\nתת-שבט: הומינינים\nסוג: אוסטרלופיתקוס (4 עד 1.6 מיליון שנה על פי תיארוך מאובנים)\nסוג: אדם (לפני 2.2 מיליון שנה על פי תיארוך מאובנים)\nמין: הומו ארקטוס (לפני 1.6 מיליון על פי תיארוך מאובנים)\nמין: הומו ספיינס (לפני כחצי מיליון שנה).\nמין או תת-מין: אדם ניאנדרטלי (לפני כ-300 אלף שנה על פי שעון מולקולרי ותארוך מאובנים).\nתת-מין: אדם מודרני (לפני כ-200 אלף שנה על פי שעון מולקולרי ותארוך מאובנים).\n\n \n\nתחום תפוצתו הטבעי של השימפנזה המצוי באזור הטרופי שבמרכז אפריקה, ברצועה רחבה המשתרעת מסנגל לחופי האוקיינוס האטלנטי במערב ועד טנזניה במזרח, בקצהו הדרומי של הבקע הסורי-אפריקני. ברפובליקה הדמוקרטית של קונגו, נהר הקונגו מפריד בין אזורי התפוצה של השימפנזה הננסי מדרום לנהר ושל השימפנזה המצוי מצפונו. יישוב אדם ובירוא יערות מגבילים כיום את תפוצת השימפנזה המצוי לאזורים מבודדים בתוך תחום התפוצה הזה. מעריכים כי מרבית אוכלוסיית הבר של המין, כ-77%, מרוכזת בשתי מדינות בלבד – גבון וקונגו. בפארק אודאלה בקונגו נמדדה הצפיפות הגדולה ביותר של שימפנזים בטבע – למעלה משני פרטים לק\"מ מרובע. בסך הכול מעריכים שהאוכלוסייה הטבעית כיום מונה בין 100,000 ל-200,000 שימפנזים מצויים. כ-250 נוספים נמצאים בגני חיות ברחבי העולם, וכ-1,200 במכוני מחקר שונים.\nבתי גידול האופייניים לשימפנזה המצוי מגוונים יותר מאלו של מינים אחרים של קופי-אדם. הם כוללים בעיקר יער גשם טרופי, לעיתים יער הצומח באזורים הרריים בגבהים של עד 3,000 מטר מעל לגובה פני הים, ולפעמים באזורי ביצות. לעיתים רחוקות השימפנזה המצוי חי גם בחורש ואף באזורים מעורבים של חורש וסוואנה פתוחה ויבשה יחסית.\nאף ששימפנזים הם מטפסים מוכשרים, מידותיהם הגדולות יחסית מגבילות את זריזותם בצמרות העצים, בהשוואה לקופים בעלי זנב ולגיבונים, והם מבלים חלק גדול מזמנם על הקרקע. הם בעלי חיים יומיים, המחפשים את מזונם במשך היום ובלילה ישנים בקנים שהם בונים על עצים. השימפנזה המצוי בונה בכל ערב קן חדש, באמצעות כיפוף מספר ענפים גמישים סמוכים ושילובם זה בזה.\nבצמרות העצים שימפנזים נעים במספר דרכים, ובעיקר באמצעות \"זרועיות\" (brachiation) – תלייה מתחת לענף והתקדמות בתנופות זרוע. זרועותיהם הארוכות ורבות הכוח מותאמות לתנועה באופן זה. כוחם הפיזי הרב מאפשר להם \"טיפוס אנכי\" – עלייה וירידה אפילו בגזעי עצים חלקים מענפים, באמצעות זרועותיהם ורגליהם. על הקרקע הם הולכים בעיקר על ארבע, תוך השענות על הצד החיצוני של פרקי אצבעות הידיים – אופן הליכה הייחודי לשימפנזה ולגורילה הנקרא \"הליכת פרקים\" (אנגלית: knuckle-walking). שימפנזים גם הולכים לעיתים כברות דרך קצרות על שתי רגליהם האחוריות, למשל כאשר הם נושאים מזון בזרועותיהם, או בעת תצוגות ראווה כאשר הם מבקשים להיראות גדולים יותר. אולם, בניגוד לבני אדם, הליכתם על שתיים מסורבלת ובזבזנית מבחינה אנרגטית, עקב כפות רגליהם דמויות הידיים, רגליהם הקצרות המופנות לצדדים וגבם הקצר והקשיח יחסית, שאינו מאפשר להם להזדקף לחלוטין.\nלא נצפו בטבע שימפנזים שוחים, אף כי השימפנזים של אתר פונגולי בסנגל טובלים במקווי מים רדודים על-מנת לצנן את עצמם בימים חמים. זהירותם של שימפנזים ממים עשויה להסביר את העובדה שנהרות באפריקה משמשים כקווי גבול טבעיים בין תחומי התפוצה של מינים ותת-מינים. זהירות זו גם מנוצלת לעיתים על ידי גני חיות המשכנים אותם באזורים מוקפים בחפיר ממולא במים, וידועים מקרים של שימפנזים שטבעו בחפיר זה בנסותם להימלט. עם-זאת, הטענה ששימפנזים אינם מסוגלים לשחות משום ששריריהם המפותחים מגדילים את המשקל הסגולי של גופם הופרכה על ידי שימפנזים שגודלו כחיות מחמד ולמדו לשחות ואף לצלול להנאתם בבריכות שחייה.\nשימפנזים מצויים הם אוכלי כול. הם ניזונים בעיקר מפירות, שבהם תופסים מקום חשוב מינים טרופיים שונים של פיקוס הדומים לפיקוס התאנה. כמו כן הם אוכלים עלים, ניצני עלים, גבעולים, תפרחות, קליפת עץ, שרף עץ, ולעיתים אף מעט עפר, המשמש להם ככל הנראה כמקור למינרלים. הם משלימים את תזונתם מן החי, בליקוט חסרי חוליות, שוד ביצים מקיני ציפורים, רדיית דבש מקיני דבורים, וציד יונקים קטנים. הם עשויים לבלות שעות רבות בשליית טרמיטים מתוך תליהם. שימפנזים מצויים בטבע נצפו כשהם צדים קופים קטנים מהם, בעיקר מסוג קולובוס אדום, וכן עופרי קודו משורטט, צביונים וגורים של חזירי יבלות. בשר ציד מהווה לכל היותר 3% מתפריטם של שימפנזים מצויים בטבע, אך הוא מוערך מאוד על-ידם ויש לו חשיבות חברתית.\nלשימפנזה המצוי מעט אויבים טבעיים פרט לאדם. הנמר האפריקאי מסוגל לטפס על עצים ויש לו נטייה ידועה לציד קופים בעלי זנב, לכן מעריכים שהוא הטורף העיקרי של שימפנזים מצויים במרבית אזורי התפוצה שלהם, אך עדויות ישירות לכך נדירות ביותר. בשעות היום וכאשר הם נמצאים בקבוצות, שימפנזים מתגודדים נגד נמרים ואף תוקפים אותם בהשלכת ענפים ואבנים, אך יש יסוד לשער כי בשעות הלילה שימפנזה בודד יהיה פגיע יותר. החוקר כריסטוף בוש העריך כי בפארק הלאומי טאי בחוף השנהב נטרפים כ-5% מאוכלוסיית השימפנזים על ידי נמרים בכל שנה, אך הערכה זו נסמכת בעיקר על עדויות עקיפות, ונראה שבמקומות אחרים באפריקה שיעור הטריפה נמוך בהרבה. בפארק מהאלה בטנזניה נמצא שער שימפנזים מצויים בגללי אריות, אך זהו ככל הנראה אירוע נדיר, וברוב שטחי המחיה של השימפנזים אריות אינם מצויים, שכן בית הגידול האופייני להם הוא סוואנה פתוחה ולא יער-גשם טרופי.\n\n \n\nשימפנזים מצויים הם בעלי-חיים חברתיים מאוד. רוברט ירקיז (Robert Yerkes), פסיכולוג אמריקאי שחקר אותם, השתמש בביטוי \"שימפנזה אחד איננו שימפנזה\", כפרפרזה על פתגם מיוונית עתיקה \"אדם אחד איננו אדם\". הם חיים בלהקות המונות 20 עד 80 פרטים, גדולות יותר מאשר בכל מין אחר של קוף-אדם. כל להקה מגינה על נחלה ששטחה באזורי יער 5–40 קמ\"ר, אך באזורי סוואנה (שם צפיפות מקורות המזון נמוכה בהרבה) עשוי להגיע ל-560 קמ\"ר.\nהלהקה הגדולה לעיתים קרובות מתפצלת לקבוצות קטנות יותר וגמישות בהרכבן, העשויות להיפרד זו מזו למשך היום, או אף לפרקי זמן של עד כמה ימים, לצורך חיפוש מזון. מכיוון שמקורות המזון שלהם, ובייחוד פירות עונתיים, מופיעים ונעלמים תכופות, שימפנזים נאלצים לחפש אחריהם במשך מרבית יומם, תוך סיור מתמיד ברחבי נחלתם הגדולה. עץ שפירותיו הבשילו לא תמיד יספק די מזון לעשרות פרטים, ולכן שימפנזים יעדיפו לחפש מזון בקבוצה קטנה ולא להתחרות עליו עם כל שאר חברי הלהקה. כאשר קבוצות שימפנזים מסיירות על קרקע היער, תנועתן לעיתים קרובות חרישית וממושמעת, בטור עורפי המובל על ידי הפרטים המבוגרים והמנוסים יותר, המזהירים את הבאים אחריהם מסכנות אפשריות.\n\nלהקת שימפנזים מצויים נשלטת על ידי הזכרים הבוגרים והחזקים ביותר, שביניהם מדרג חברתי, מן הבכיר ביותר (\"זכר האלפא\") לנחות ביותר. מעמד הנקבות נמוך ממעמד הזכרים (בניגוד למעמדן השליט במין השימפנזה הננסי), אך גם בינן לבין עצמן מדרג חברתי.\nהזכרים השליטים מקפידים לבסס את מעמדם במדרג ולשמור עליו, בעיקר באמצעות \"תצוגות ראווה\" הכוללות סימור השער, חשיפת הניבים ומפגני כוח שונים, כגון תיפוף על גזעי עצים, ניעור ענפים והשלכת אבנים גדולות. תצוגות כאלו מתדרדרות למאבקים אלימים של ממש רק לעיתים נדירות, שכן חברי הלהקה מכירים את כל שאר החברים וזוכרים היטב את מעמדם. זכרים ונקבות נמוכי מעמד בדרך-כלל יגיבו על תצוגת ראווה של זכר שליט במחוות הכנעה ופיוס המאשרות את מעמדו. אפילו מאבק בין זכרים על הבכורה בלהקה עשוי להתנהל כתחרות של תצוגות ראווה, שבו שני הצדדים מנסים להרשים זה את זה בכוחם ללא קרב, עד שאחד מהם מודה בתבוסתו באמצעות מחוות הכנעה. ואולם תועדו מקרים נדירים שבהם מאבקים כאלו הוכרעו בקרבות, המתנהלים באמצעות מכות, בעיטות ונשיכות, ועלולים להסתיים בפציעות קשות ואף במוות.\nמספר חוקרים, כמו ג'יין גודול וצוותה בפארק גומבה ופראנס דה-ואל בגן החיות של ארנהם, עקבו לאורך שנים רבות אחר מאבקי מעמד רבי עלילות ותהפוכות בלהקות שימפנזים מצויים. הם הבחינו כי המנצחים לעיתים קרובות לא היו הזכרים החזקים והתוקפניים ביותר, אלא אלו שהצטיינו בקשירת יחסי ידידות, גיוס בני-ברית ובניית \"קואליציות\" עם זכרים אחרים ועם הנקבות. דה-ואל הגדיר את המאבק על המדרג בלהקות שימפנזים כפוליטיקה לכל דבר. בניגוד למצב בלהקות של מיני בעלי-חיים פחות אינטליגנטים, שימפנזה שליט אינו יכול לנהוג בעריצות רבה מדי בנתיניו, אף אם כוחו רב משל כל זכר אחר, שכן הוא יודח במהרה על ידי קואליציה של חברי להקה רבים שיתאגדו נגדו. זכר אלפא טיפוסי שולט בזכות קשרי ידידות שהוא מטפח עם זכרים נוספים, שהם לעיתים אחיו, והוא מתחלק אתם בטובות הנאה כמו מזון וגישה לנקבות מיוחמות.\nהנקבות לרוב אינן עורכות תצוגות ראווה, והמדרג ביניהן נתון הרבה פחות למהפכים מן המדרג שבין הזכרים. הוא נקבע בעיקר על פי הניסיון והוותק, ובראשו עומדת בדרך-כלל הנקבה המבוגרת ביותר, לעיתים כזו שיש לה מספר צאצאים זכרים בכירי מעמד. עם זאת, גם בין הנקבות עימותים לגבי מעמד עלולים לעיתים נדירות להתדרדר לקטטות, אם כי לא מסוכנות כמו אלו שבין הזכרים.\nבדומה לכל שאר הקופים וקופי-האדם, שימפנזים מצויים מקדישים זמן רב ל\"סירוק\" או \"טיפוח\" (אנגלית: grooming) של פרוות שימפנזים אחרים. התנהגות זו משמשת כאמצעי עיקרי להפגת מתחים וחיזוק קשרים חברתיים בין חברי הלהקה. הזכר השליט מסרק זכרים אחרים ואף נקבות שהוא מעוניין לקשור איתם בריתות, ושימפנזים נמוכי מעמד מסרקים בכירים מהם כמחוות פיוס או כבקשת טובות הנאה. כמו כן אמהות מסרקות את צאצאיהן, והצעירים מסרקים את אמותיהם וזה את זה.\n\nבניגוד להתנהגותם החברותית בתוך הלהקה, שימפנזים מצויים מפגינים עוינות רבה ללהקות אחרות של שימפנזים. ג'יין גודול וחוקרים נוספים אף טוענים כי האדם והשימפנזה המצוי הם המינים היחידים של יונקים אשר מנהלים מלחמות מאורגנות.\nזכרי הלהקה, לעיתים בליווי נקבות מעטות, יוצאים יחד ל\"פטרולים\" לסיור והגנת גבולות נחלת הלהקה שלהם. דה-ואל ציין כי אפילו הזכרים של להקת השימפנזים בגן החיות בארנהם, שמעולם לא ראו להקת שימפנזים אחרת, נוהגים לפטרל פעם ביום סביב חופי האי המלאכותי שבו שיכנו אותם. בטבע, פטרולים כאלו לעיתים מסלימים ל\"פשיטות\" מאורגנות החודרות אל תוך הנחלות של להקות שכנות. המשתתפים בפטרולים ובפשיטות צועדים בטור עורפי תוך שמירה על שקט מתוח וממושמע, ועוצרים מדי פעם כדי להקשיב, בתקווה להפתיע מן המארב שימפנזים בודדים או קבוצות קטנות מן הלהקה האחרת, ובניסיון שלא ליפול לתוך מארב נגדי. מארבים כאלו לעיתים מסתיימים בפציעות קשות ובהרג, בעיקר אם אחד הצדדים מצליח לבסס יתרון מספרי על הצד האחר. לפחות בשני מקרים מתועדים, בפארק גומבה ובפארק מהאלה, להקות שימפנזים גדולות חיסלו אחד אחד את חבריהן של להקות שכנות קטנות יותר, במערכות של פשיטות שנמשכו על פני מספר שנים, והשתלטו בסופו של דבר על הנחלות שלהן.\nבטבע רק נקבות צעירות עוזבות לעיתים את הלהקה שלהן ומתקבלות בשלום ללהקה אחרת. זכרים לא יתקבלו בלהקה אחרת, אך קבוצה של זכרים ונקבות עשויה להתפצל מלהקה גדולה על-מנת לייסד להקה חדשה בנחלה פנויה.\nגם בשביה קשה לשכנע שימפנזים מצויים בוגרים שהתגבשו ללהקה לקבל אל שורותיהם בוגרים בלתי מוכרים. דה-ואל מדווח על מקרה שבו ניסו לשכנע קבוצת נקבות במוסד מחקר לקבל שני זכרים. הנקבות הגיבו במתקפה כה אלימה עד כי נאלצו להפריד את אחד הזכרים על-מנת להגן על חייו. ואולם שתי נקבות סירקו את הזכר השני והגנו עליו מפני שאר הנקבות עד שהתקבל ללהקה. רק בדיעבד הסתבר ששתי הנקבות הכירו זכר זה שנים לפני כן כאשר שהו עמו במוסד מחקר אחר.\n\nאצל שימפנזים מצויים מוכרים עשרות סוגים של מחוות, הבעות פנים וקולות המשמשים לתקשורת ביניהם. מתוכם ידועים במיוחד:\n\nהתנשפות-צווחה (אנגלית: pant-hoot): זוהי הקריאה הקולנית ביותר של שימפנזים והמוכרת ביותר בציבור. היא מתחילה כסדרת התנשפויות מהירות, שבשיאן הופכות לצווחות רמות וגבוהות צליל. קריאה זו מעידה על התרגשות רבה, לעיתים קרובות מבוצעת בקבוצה, ונראה שהיא משמשת בעיקר כהפגנת נוכחות מול שימפנזים אחרים וקבוצות אחרות של שימפנזים.\n\nנביחת וואה (אנגלית: waah bark): קריאת אזהרה המושמעת על ידי שימפנזים החוזים בשימפנזה אחר מותקף, ועשויה לשמש כאיום כלפי התוקף.\nנביחת \"נחש\": קריאת אזהרה המושמעת על ידי שימפנזים כשהם רואים נחש.\n\nהו (אנגלית: hoo או huu): קריאה גבוהת צליל ומוזיקלית, משמשת כאזהרה מתונה ומעידה על מבוכה או על חרדה קלה.\nהתנשפות-גניחה (אנגלית: pant-grunt): סדרה מהירה של גניחות, מושמעת כקריאת פיוס והכנעה של שימפנזה נחות-מעמד כלפי שימפנזה בכיר-מעמד ממנו.\nצחוק: דומה אך לא זהה לצחוק אנושי. הוא מורכב מסדרה של התנשפויות חרישיות בפה פעור אך בשיניים מוסתרות על ידי השפתיים. זוהי למשל תגובה טיפוסית של גורי שימפנזה לדגדוג, החביב עליהם מאוד.\nחיוך: פעירת פה תוך חשיפת השיניים, המעידה על פחד ולא על הומור. תגובה זו נפוצה אצל שימפנזים בשביה המשתתפים במופעי בידור, ונקראת כך משום שצופים אנושיים לעיתים קרובות טועים בה וחושבים אותה לחיוך אנושי.\nמחוות רבות של שימפנזים מזוהות מיד על ידי בני-אדם. למשל, שימפנזים מושיטים כף יד פתוחה כלפי מעלה כתחינה לקבל מזון, ומושכים שימפנזים אחרים או בני-אדם בזרועם כבקשה לבוא אחריהם. הם מתחבקים ומתנשקים כאות קרבה ופיוס (אך לא כגילוי מיניות), ומרגיעים זה את זה במגע או ליטוף. שימפנזים מתוסכלים מחוסר תשומת לב, למשל גורים שאמותיהם גומלות אותם מיניקת חלב, משליכים עצמם בהתפרצויות זעם קולניות בדומה לילדים קטנים. עם זאת, בניגוד לבני אדם הם אינם נוהגים להצביע באצבעותיהם על מנת להפנות תשומת לב, ולוקח להם זמן להבין הצבעה על ידי בני-אדם.\n\n \n\nציד אצל השימפנזה המצוי הוא פעילות המתבצעת בעיקר על ידי הזכרים, בדרך-כלל בחבורות. הטרף המועדף הוא קופים קטנים, לרוב מסוג הקולובוס האדום, שהם מטפסים זריזים מן השימפנזים ומסוגלים להימלט לענפים דקים יותר ולדלג מעץ לעץ. לכן יש לכתר אותם על צמרת עץ מבודד לפני שניתן לתפוס אחד או כמה מהם, בדרך-כלל את הצעירים הקטנים יותר וחסרי הניסיון. אמנם בפארק גומבה זכרי שימפנזה מסוימים גילו כישרון לציד ביחידות, אולי משום שהיער שם פחות גבוה וצפוף כך שקל יותר ללכוד את הטרף על עץ מבודד.\nאין עדיין הסכמה בין חוקרים לגבי מידת שיתוף הפעולה בין שימפנזים בציד. בני תת-המין המערב-אפריקני ככל הנראה מאורגנים יותר, והחוקר כריסטוף בוש זיהה אצלם טקטיקות מתוכננות וחלוקת תפקידים, כגון ה\"אורב\" הממתין לטרף במסתור, ה\"מריץ\" שתפקידו להניס את הטרף, וה\"חוסמים\" שתפקידם לתעל את המנוסה לכיוונו של האורב. אך ברוב הקהילות של תת-המינים המרכז והמזרח אפריקנים נראה שהציד אופורטוניסטי יותר ופחות מאורגן, כשכל אחד מן הציידים בחבורה בוחר בעצמו את שיטת הפעולה שלו. טרף שנלכד מומת בנשיכה, קריעה לגזרים או הטחה נגד גזע עץ.\nבשר ציד מבוקש מאוד אצל שימפנזים מצויים, ולאחר לכידת הטרף ישנה תחרות עליו. נקבות שלכדו טרף בדרך-כלל תאלצנה לוותר עליו מיד לזכרים החזקים יותר, מה שמסביר את מידת ההשתתפות הנמוכה שלהן במאמץ הציד. זכרים בדרך-כלל יקבלו זכות ראשונים על טרף שלכדו, אפילו מפני זכרים בכירים מהם במעמד, אך יוקפו מיד בשאר חברי הלהקה המתחננים ביד מושטת לקבל נתח, ובדרך-כלל ייעתרו לפחות לכמה מהם. אצל תת-המין המערב-אפריקני ישנה נטייה לחלק את הטרף בעיקר בין שאר המשתתפים בציד. אך אפילו נקבות שלא השתתפו כמעט תמיד תזכינה בנתח כלשהו אם הן עיקשות דיין, ובייחוד בתקופת הייחום שלהן. זכר המחלק מטרפו לזכרים ונקבות עשוי לזכות מאוחר יותר בתמיכתם במאבקיו על מעמד בכיר, ונקבות עשויות להעדיף להזדווג עם זכר המתחלק עמן בבשר. במחקר בפארק גומבה נמצא שנוכחותה של נקבה מיוחמת מגדילה את הסבירות ליזום ציד קבוצתי, מה שתומך בתאוריה של \"בשר תמורת מין\".\nג'יין גודול טענה שהיחסים בין שימפנזים מצויים לבבונים מצויים בפארק גומבה מורכבים יותר מכל יחס בין שני מיני בעלי חיים אחרים. שני המינים לעיתים קרובות חולקים את אותו שטח מחיה ומתקבצים יחד סביב אותם מקורות מזון. שימפנזים לעיתים צדים גורי בבון למאכל, כפי שהם צדים מיני קופים אחרים, אך מתייחסים בכבוד לבבונים בוגרים ובעיקר לזכרים, שהם גדולים וחזקים כמעט כמוהם ובעלי ניבים ארוכים וחדים יותר. שימפנזים מגיבים לקריאות אזהרה מטורפים שמשמיעים בבונים, ולהפך. גורי שימפנזים וגורי בבונים עשויים לשחק יחד, ואף לקשור קשרי ידידות לזמן מסוים. זכרים משני המינים, בעיקר צעירים בתקופה שבה הם מתחילים להתעניין בפעילות  מינית, מגיבים לנפיחות הייחום של נקבות מן המין האחר, ונצפו אצלם ניסיונות הזדווגות שלפחות במקרה אחד הושלמו בהצלחה תוך שיתוף פעולה של הנקבות.\nבשביה שימפנזים מצויים צעירים בדרך-כלל מתיידדים בקלות עם כלבי בית, חתולי בית ומינים רבים של חיות בר בגני-חיות. הם לומדים לטפל בגורים בני מינים אחרים ואף להניק אותם מבקבוקי חלב.\n\nזכרים נכנסים לתקופת ההתבגרות בגיל 9 שנים, ומגיעים לבגרות מינית מלאה בגיל 16 שנים. במהלך תקופה זו הם מבססים את מעמדם כבכיר מזה של הנקבות בלהקה, ובכלל זה אמם, ומתחילים להפגין עניין בפעילות מינית של שימפנזים בוגרים. הנקבות מתייחמות לראשונה בגיל 10 שנים בממוצע, אך הן בדרך-כלל אינן פוריות במחזורי הייחום הראשונים שלהן. בתקופה זו הן לעיתים עוזבות את הלהקה שלהן ומצטרפות ללהקה אחרת, כאשר משיכתן המינית מגינה עליהן מפגיעת הזכרים שאינם מכירים אותן. הן יולדות לראשונה בגיל ממוצע של 13 או 14 שנה.\nלשימפנזים אין עונת רבייה קבועה בשנה, אף כי הנקבות נוטות יותר להתייחם בתקופות של שפע במזון. מחזור הביוץ שלהן הוא בן כ-36 יום. הייחום אורך כ-10 ימים בתקופת הביוץ, ומתאפיין בנפיחות של תפיחות השת ואיברי המין של הנקבות, המושך את הזכרים. בתקופת הייחום שלה, הנקבה מזדווגת ברצון עם רוב או כל הזכרים הבוגרים בלהקה. גודול וחוקרי שימפנזים אחרים בטבע צפו לעיתים מזומנות בזכרים מתקהלים סביב נקבה מיוחמת וממתינים בשלווה ובסבלנות לתורם להזדווג עמה. הזכר השליט (או זכר בכיר אחר) עשוי לנסות להתבודד עם נקבה מיוחמת על-מנת לשמור עליה מהזדווגות עם זכרים אחרים, אך בדרך-כלל אין הדבר עולה בידו. עם-זאת, הנקבה נוטה להזדווג פעמים רבות יותר עם זכרים בכירים יותר, ועם זכרים המתחלקים איתה במזון, ולכן לזכרים כאלו סיכוי גבוה יותר להעמיד צאצאים.\nכתוצאה משיטת הרבייה ה\"מתירנית\" של השימפנזה המצוי, חברי הלהקה אינם יכולים לדעת מי הוא אבי הצאצא, והזכרים אינם מפגינים התנהגות אבהית ואינם מסייעים בגידול ופרנסת הצאצאים. דה-ואל סובר ששיטה זו היא אסטרטגיה אבולוציונית של הנקבות המקטינה את הסבירות לרצח גוריהן. אצל כמה מיני בעלי-חיים חברתיים אחרים, ובכללם מיני קופים, זכרים שליטים חדשים לעיתים הורגים את הגורים של זכרים קודמים על-מנת לגרום לנקבות להתייחם ולהזדווג עמם, אך אצל השימפנזים, זכר שינהג בדרך זו עלול להרוג את צאצאיו שלו. מקרים של הריגת גורים אמנם נצפו אצל שימפנזים מצויים אך הם נדירים מאוד.\nבעת ההיריון ולמשך שלוש עד חמש שנים לאחר ההמלטה, בתקופה שהנקבה מטפלת ומניקה את הצאצא שלה, היא איננה מתייחמת ואיננה פעילה מינית. בכך היא דומה למרבית הנקבות בעולם החי, ושונה מנקבת האדם ומנקבת השימפנזה הננסי, שהן פעילות מינית גם מחוץ לתקופת הביוץ שלהן.\n\n \n\nהיריונה של נקבת השימפנזה המצוי נמשך שמונה חודשים. בדרך-כלל נולד גור יחיד, אך כמו אצל בני-אדם ידועים מקרים של לידת תאומים. עם זאת, מאחר שנקבת השימפנזה מגדלת את גוריה לבדה, נשיאת תאומים וטיפול בהם קשים עליה מאוד, ותועד רק מקרה אחד בטבע שבו שתי תאומות שרדו עד הגעתן לבגרות.\nכמו אצל מרבית שאר מיני הקופים וקופי האדם, הגור נישא בתחילה על בטנה של אמו כשהוא נאחז בפרוותה, ובגיל מאוחר יותר עובר בהדרגה לרכב על גבה. אצל השימפנזה המצוי, שלב הנשיאה על הבטן אורך חמישה עד שישה חודשים, כאשר בחודשיים הראשונים מתוכם הגור חסר-ישע לחלוטין, והאם חייבת לתמוך בו כל הזמן, שכן רפלקס האחיזה שלו בשלב זה עדיין איננו חזק דיו. בגיל כחצי שנה הגור רוכב על אגן האם תוך שהוא נאחז בגבה. עד גיל שנה הגור שומר על מגע מתמיד עם האם, ובגיל שנתיים הוא מתרחק ממנה עד כחמישה מטרים תוך שהוא מדדה ויושב באופן עצמאי. בגיל של ארבע עד שש שנים הוא נגמל מחלב אמו, אך ממשיך ללוות אותה ולקבל ממנה סיוע במציאת מזון, הדרכה והגנה עד בגרותו בגיל של כ-9 שנים.\nכאשר האם מפסיקה להניק היא מסוגלת להתייחם ולהרות שוב, ולכן הפרש הגילים בין אחים הוא בדרך כלל ארבע עד שבע שנים. אמנם תועדו מקרים נדירים של הפרש בן שלוש שנים בלבד, אך הפרש כזה מטיל עומס רב על האם, שנאלצת לשאת בו-זמנית גור צעיר על בטנה וגור גדול יותר על גבה. גורי שימפנזה מפגינים לעיתים קנאה כאשר אחיהם הצעירים נולדים וגוזלים את תשומת לבה של האם, אך במקרים רבים גורים מתעניינים באחיהם הצעירים ואף מסייעים לאם לגדלם. נקבות בייחוד עשויות ללמוד הרבה על גידול גורים מהשגחה על אחיהן הצעירים, ידע שיהיה לו ערך רב עבורן כשתגיע שעתן לגדל גורים משל עצמן.\nשימפנזים רבים, זכרים כנקבות, שומרים על יחסי קרבה לאמותיהם ולאחיהם גם לאחר שגדלו. שימפנזים שגדלו לאם בעלת מעמד בכיר בדרך-כלל מפגינים ביטחון עצמי רב יותר, ובבגרותם יש להם יתרון בהשגת מעמד בכיר בעצמם, בעיקר כאשר הם משתפים פעולה עם אחיהם ואחיותיהם. בלהקה של פארק גומבה, הנקבה הבכירה ילדה לפחות חמישה צאצאים, מתוכם שני בנים שהפכו למנהיג הלהקה וסגנו, ובת שירשה את מעמדה כנקבה הבכירה. הבת עצמה ילדה תשעה צאצאים בימי חייה, מתוכם שבעה שהגיעו לבגרות, מתוכם שלושה זכרים שהיו בשלב מסוים מנהיגי הלהקה.\nזכרים בוגרים ברגיל אינם משתתפים בגידול ובפרנסת הגורים, אך בדרך-כלל נמנעים מלפגוע בהם, ומפגינים כלפיהם יחס סלחני יותר מאשר לחברי להקה בוגרים. הסרט התעודי-למחצה \"שימפנזה\" (2012) בהפקת חברת וולט דיסני תיעד מקרה אמיתי ויוצא-דופן בפארק טאי בחוף השנהב, שבו הזכר הבכיר בלהקה אימץ גור שאמו מתה, ואף נשא אותו על גבו דרך-קבע. גודול תיעדה 13 גורים שהתייתמו בלהקה של פארק גומבה, מתוכם שבעה אומצו על ידי אחיות בוגרות ושניים על ידי אחים בוגרים.\n\nהשימפנזה המצוי מועמד לתואר המין האינטליגנטי ביותר של בעלי-חיים, לאחר האדם. האינטליגנציה של השימפנזה הננסי קרוב לוודאי דומה לזו של השימפנזה המצוי, אך היא נחקרה פחות עקב נדירותו. מינים מעטים אחרים של בעלי-חיים מתחרים בביצועי השימפנזה המצוי בתחומים מסוימים, למשל דולפינים אף הם מזהים את עצמם במראה, האפרור האפריקני אלכס הפגין יכולת לשונית ולוגית מרשימה, ועורבים ניו קלדונים משתמשים בכלים ואף מתאימים אותם לשימוש. אך רק מיני השימפנזה מצטיינים בכל התחומים האלו, ואף בתחומים נוספים.\n\n \n\nבמקום חיותם בטבע, שימפנזים משתמשים במגוון כלים שונים. הם בוחרים כלים כאלו בשימת-לב, ואף מתאימים אותם לשימוש הרצוי באופנים פשוטים. במרבית הקהיליות שנחקרו היטב בטבע תועדו 10 עד 20 כישורים שונים, אך כיוון שאין חפיפה מוחלטת בכישורים בין קהיליות שונות, המספר הכולל של כישורי שימוש בכלים שתועדו גדול מזה ומגיע לכמה עשרות. ביניהם מפורסמים במיוחד:\n\nמקלות ל\"דיג טרמיטים\": השימפנזה משחיל מקל דק לתוך פתח מחילה בתל טרמיטים, שאותה הרחיב קודם באצבעותיו. הטרמיטים תוקפים את המקל כשהם נתלים עליו בגפי הפה שלהם, והשימפנזה מוציא את המקל בזהירות ומלקק את הטרמיטים מעליו. לצורך זה השימפנזים לעיתים קוצצים ענפים קטנים ומכשירים אותם לשימוש על ידי תלישת העלים מעליהם. התנהגות זו התגלתה על ידי ג'יין גודול בפארק גומבה בשנת 1960. צופים אנושיים שניסו לחקות אותה ציינו כי היא מצריכה מיומנות רבה לביצועה הנכון, וכן שהטרמיטים טעימים למאכל.\nפיצוח אגוזים באמצעות אבנים: שימוש זה התגלה על ידי האתולוג ההולנדי אדריאן קורטלאנדט בגינאה, והוא אולי השימוש המשוכלל ביותר בכלים שהתגלה אצל שימפנזים בטבע, שכן הוא דורש צירוף של אבן שטוחה וגדולה יחסית, המשמשת כסדן שעליו מונח האגוז, עם אבן קטנה יותר המשמשת כפטיש להקשה. גם במקרה זה נדרשת מיומנות, על מנת לשבור את קליפת האגוז מבלי למחוץ את ליבתו. השימפנזים אוספים אבני סדן המתאימות בצורתן ומעבירים אותן לאתרי פיצוח מיוחדים. ארכאולוגים גילו בחוף השנהב אתרי פיצוח עתיקים המתוארכים באמצעות פחמן-14 לתקופות של עד 4,300 שנה לפני זמננו, ובעקבות זאת הציעו תחום מדעי חדש – \"ארכאולוגיה של פרימטים\".\nמקלות לרדיית דבש: שימוש זה משוכלל באופן אחר, שכן הוא עשוי לכלול שלושה עד חמישה מקלות מצורות שונות המותאמות לתפקידים שונים המתבצעים זה אחר זה לצורך אותה מטרה – רדיית דבש מתוך קיני דבורים. מקלות דקים וחדים משמשים לנקיבת חורים בקן, מקלות עבים וכבדים להרחבת הפרצות, וחתיכות קליפת עץ ככפיות לאיסוף הדבש.\nמקלות חדים לציד: מקלות כאלו משמשים כחניתות להריגת חיות קטנות המסתתרות בתוך נקרות עץ. השימפנזה עשוי להתאים ענף באמצעות שבירתו לאורך הנכון, הסרת קליפת העץ מעליו וחידוד קצה אחד באמצעות שיניו. הוא משחיל את הקצה החד לנקרה ומכה בכוח על מנת להרוג את הקורבן, ולאחר מכן שובר את דפנות הנקרה על מנת להוציא את הגווייה. התנהגות זו דווחה על ידי הפרימטולוגית ג'יל פרואץ באתר פונגולי בסנגל לציד קופיפי גלגו סנגלי. בניגוד לציד ללא כלים המתבצע בעיקר על ידי זכרים, ציד באמצעות מקלות חדים בפונגולי מתבצע בעיקר על ידי נקבות צעירות ומתבגרות.\nענפים ואבנים כנשק: שימפנזים זכרים תכופות משליכים ענפים ואבנים בעת תצוגות ראווה, אך כמעט לעולם אינם משתמשים בהם כנשק בקרבות ממש, אולי משום ששימוש כזה מגביל אותם בריצה וטיפוס על כל ארבעת גפיהם. בשנות ה-60 צילם אדריאן קורטלאנדט בסנגל סרט מפורסם המראה את תגובתה של להקת שימפנזים לבובת נמר בגודל טבעי שהציב בשביל בו הלכו. הוא הסיע את הבובה על מסילה והזיז את הראש שלה מרחוק באמצעות חוט נסתר על מנת ליצור רושם שהיא חיה. השימפנזים הצטיידו במקלות גדולים באורך של כמטר וחצי, ותקפו את הבובה עד שהופלה וראשה התפרק מעליה.\nקינים לשנת לילה: שימפנזים מכופפים מספר ענפים לכיוון הסתעפות בעץ ומשלבים אותם זה בזה ליצירת משטח בקוטר מטר ויותר. הם מרפדים את הקן בעלים רכים, ולעיתים אף יוצרים מעין כרית מתחת לראשם מעלים רכים במיוחד. כל השימפנזים המצויים שנחקרו בטבע בונים קינים, והם אינם ישנים באותו קן יותר מלילה אחד, כך שעליהם לבנות קן חדש מדי ערב.\nשימפנזים מצויים בדרך-כלל לומדים כישורים של שימוש בכלים, כמו גם מנהגים וכישורים רבים אחרים, על ידי חיקוי שימפנזים אחרים. הגורים נוהגים לצפות בדריכות באמם, או לעיתים באחים בוגרים וחברי להקה אחרים, ולהתאמן שעות רבות בניסיון לחקות אותם. כתוצאה מכך נוצרות אצלם בטבע \"מסורות\" ו\"תרבויות\" האופייניות לכל קהילה, ושונות במנהגיהן מאלו של קהילות אחרות. למשל, השימוש במקלות לדיג טרמיטים בנוסח הלהקה של פארק גומבה אינו מוכר בלהקות של פארק טאי בחוף השנהב, שם השימפנזים לוכדים טרמיטים באצבעותיהם החשופות. בפארק טאי יש להקות המפצחות אגוזים באמצעות אבנים, בעוד שבלהקות שכנות נהוגה מסורת של שימוש בשורשי עצים כבסדן ובמקלות עץ כפטישים לאותו הצורך. הסיבות להבדלים בין המסורות השונות עדיין נחקרות.\nלעיתים שימפנזים ממציאים שימושים חדשים בכלים בעצמם. בלהקה של פארק גומבה גילה אחד הזכרים שתצוגות ראווה עם ג'ריקנים ריקים שגנב מן המחנה של ג'יין גודול מקימות רעש רב, ועושות רושם חזק בהרבה מאשר תצוגות ראווה עם אבנים וענפים. הוא התאמן בגלגול שני ג'ריקנים לפניו תוך כדי ריצה, וככל הנראה תכנן את תצוגות הראווה שלו מבעוד מועד. שימוש זה לא הפך למסורת משום שהחוקרים למדו להסתיר את הג'ריקנים, אך בשלב זה כבר הפך הזכר למנהיג הלהקה ושמר על מעמדו זה במשך כמה שנים.\nבשביה שימפנזים לומדים כישורים רבים של שימוש בכלים של בני-אדם, על ידי אימון יזום אך גם באופן ספונטני באמצעות חיקוי, כגון הכנת תה, אכילה בכלי-אוכל, ציור בצבע על נייר, עישון סיגריות, נהיגה באופניים ובכלי-רכב שונים, ועוד. בגני-חיות אמהות שימפנזה שחלבן יבש לומדות להניק את גוריהן מבקבוקי חלב.\n\n ערך מורחב – ניסויים בלשניים בקופי אדם\nשימפנזים מצויים בשביה השתתפו בניסויים שונים שמטרתם ללמד אותם לתקשר באמצעות שפות טבעיות או מתוכננות. הסתבר שהם אינם מסוגלים לדבר משום שהאנטומיה של הגרון שלהם אינה מתאימה לכך, אך הם יכולים להשתמש במילים רבות בשפות סמליות שאינן דורשות דיבור. וואשו הייתה השימפנזית הראשונה שלמדה שפת סימנים של לקויי-שמיעה, ואחריה למדו אותה מספר שימפנזים נוספים. רובם רכשו אוצר מילים של יותר ממאה סימנים והשתמשו בהם על מנת להבין הוראות הניתנות להם, לנסח בקשות פשוטות, ובכמה מקרים אף להמציא צירופי מילים משל עצמם. ואולם שימפנזים אלו לא צירפו את המילים באופן ספונטני למשפטים על פי חוקי תחביר, כפי שעושים ילדים אנושיים. השימפנזה שרה, שלמדה לתקשר באמצעות סמלי פלסטיק צבעוניים, והשימפנזה לאנה, שלמדה לתקשר באמצעות סמלים שהקלידה על מסך מחשב באמצעות מקלדת מיוחדת, אמנם בנו והבינו משפטים באורך של עשרה סמלים ויותר על פי חוקי תחביר, אך הן לא עשו זאת באופן ספונטני אלא כתוצאה מאימון מכוון. ישנה מחלוקת בין בלשנים עד כמה הישגים אלו זכאים להחשב כשפה סמלית לכל דבר, או שהם רק דוגמאות משוכללות מאוד של מנגנונים ידועים מהתנהגות בעלי חיים, כמו התניה אופרנטית.\nהשימפנזה שרה גם עשתה שימוש נכון בסמלי פלסטיק שנבחרו לייצג מושגים לוגיים מופשטים. למשל היא למדה להניח בין שני עצמים זהים כלשהם את הסמל \"זהה\" ובין עצמים שונים כלשהם את הסמל \"שונה\", ולהבין משפטי תנאי כמו \"שרה לוקחת בננה אם-אז רנדי לא נותן שוקולד שרה\" (כלומר, אם שרה תיקח את הבננה היא לא תקבל מן המאמן רנדי את הפרס האהוב עליה יותר, השוקולד).\nשימפנזים מצויים בשביה הדגימו כישורים מתמטיים בסיסיים, כמו מנייה וחיבור במספרים קטנים. למשל, הם מסוגלים באופן עקבי לבחור מבין שני מגשים את זה שמכיל את הסכום הגדול יותר של חתיכות שוקולד, אף על פי שהחתיכות מחולקות לקבוצות במספרים שונים. בניסויים שנערכו באוניברסיטת קיוטו למדה נקבת שימפנזה בשם \"אי\" להכיר את הספרות מ-1 עד 9, לסדר אותן על פי סדרן ולקשר כל אחת למספר המתאים של עצמים כלשהם. לאחר שלמדה זאת הציגו לה את הספרה אפס, והיא למדה לסדר אף אותה בסדר הנכון ולקשר אותה עם חוסר כל עצמים, אם כי לא באופן מושלם.\n\nבניסויים שנערכו באוניברסיטת קיוטו התגלה גם ששימפנזים מצויים מסוגלים לבצע משימות מסוימות של זיכרון חזותי טוב ממרבית בני האדם. לאחר שהנקבה \"אי\" ובנה הצעיר \"איומו\" למדו להקיש לפי הסדר על המספרים מ-1 עד 19 המוצגים על מסך מגע הקשו עליהם את המשימה – המספרים מובזקים על המסך במקומות אקראיים ומוסתרים בריבועים עם ההקשה על המספר הראשון, ולמרות זאת השימפנזים עדיין מסוגלים להקיש על הריבועים בסדר הנכון. מבין בני האדם שניסו את כוחם במשימה זו, אף לא אחד הצליח להשתוות לביצועי השימפנזים.\nבמשימה אחרת, אי ואיומו התחרו ביניהם במעין משחק ממוחשב של \"מחבואים\", שבו כל שחקן נדרש לבחור בין צד ימין וצד שמאל של מסך המגע שלו באמצעות הקשה עליו, כאשר \"התופס\" זוכה אם הצליח לבחור אותו צד שבחר \"המתחבא\", ואילו המתחבא זוכה אם הצליח לבחור בצד ההפוך מזה שבחר התופס. כאשר משחקים משחק כזה תור אחר תור ובוחרים על פי התוצאות של התורים הקודמים, האסטרטגיה המיטבית לבחירה על פי התאוריה המתמטית של תורת המשחקים מוכתבת על ידי שיווי משקל נאש. נמצא שהאסטרטגיה של אי ואיומו כאשר שיחקו זו נגד זה הייתה קרובה מאוד לאסטרטגיה המיטבית הזו, בעוד שאצל שחקנים אנושיים ששיחקו זה נגד זה באותו המשחק האסטרטגיה הייתה טובה פחות, מרוחקת מן האסטרטגיה המיטבית בממוצע פי 6 ממרחקה אצל השימפנזים. יתר על כן – כאשר הפרס למנצח (בדמות חטיפי מזון אצל השימפנזים ופרסי כסף אצל בני האדם) הוגדל, האסטרטגיה של השימפנזים השתנתה בהתאם לצפוי על פי תורת המשחקים, באופן מהיר וטוב מן האסטרטגיה של השחקנים האנושיים. חוקרי אוניברסיטת קיוטו שיערו שהשימפנזים מיטיבים מבני אדם לזכור את תוצאות התורות הקודמים, ואולי שהם מיטיבים מבני-אדם לשחק במשחק סכום אפס משום שיש להם פחות נטייה מבני-אדם לשיתוף פעולה זה עם זה.\nחוקרים בהשתתפות הפרימטולוג ההולנדי פראנס דה ואל מצאו דרך לבחון שימפנזים מצויים במשחק האולטימטום: בנוכחות פרס (למשל מספר בננות) נותן הנסיין לשימפנזה ה\"מציע\" אפשרות לבחור בין שני אסימונים שונים, שאחד מהם מייצג חלוקה שווה של הפרס, והשני מייצג חלוקה בלתי-שווה שבה המציע מקבל את רוב הבננות. לאחר שהמציע לקח את האסימון שבחר, הוא יכול להעביר אותו לשימפנזה ה\"מגיב\". אם המגיב מחזיר את האסימון לנסיין, הדבר מתפרש כקבלת ההצעה והנסיין מחלק את הבננות בין השימפנזים באופן שווה או בלתי-שווה לפי האסימון שנבחר. אך אם המגיב מסרב להצעה הוא זורק את האסימון או אינו מחזיר אותו לנסיין, ובמקרה כזה אף אחד מן השימפנזים איננו מקבל את הבננות. בניסוי זה התגלה שהשימפנזים מעדיפים חלוקה שווה ו\"הוגנת\" של הפרס, בדומה לילדים האנושיים אשר שיחקו באותה שיטה ובדומה למרבית בני-האדם המבוגרים כשהם משחקים על פרסי כסף, אך בניגוד לאסטרטגיה הרציונלית על פי תורת המשחקים.\n\nשימפנזים לומדים לזהות את עצמם במראה, יכולת שחוקרים מסוימים מחשיבים כראיה למודעות עצמית. בשביה שימפנזים המורגלים במראות משתמשים בהן על-מנת לטפח את עצמם ולבדוק את שיניהם. הם עוברים בקלות את מבחן הזיהוי העצמי, שבו מציירים על פניהם בצבע ללא ידיעתם, וכשהם רואים את בבואתם במראה הם מגיבים בנגיעה בכתם הצבע על פניהם ולא בבבואה. אף קוף בעל-זנב או קוף רחב-אף עדיין לא הצליח לעבור מבחן זה, ואפילו סוגים אחרים של קופי-אדם מתקשים בו.\nצופים וחוקרים שונים דיווחו על מקרים בהם שימפנזים מצויים התנהגו באופן המעלה על הדעת חיי-רוח, טקס או חוש אסתטי, אך קשה מאוד להוכיח שכך הוא הדבר. גודול דיווחה על מספר מקרים בהם הלהקה אותה חקרה בפארק גומבה הגיבה לסופות רעמים ומטר גשם חזק ופתאומי בתצוגות ראווה חוזרות ונשנות של הזכרים, כאשר הנקבות יושבות וצופות. גודול סברה שהתצוגות כוונו נגד הגשם, כינתה אותן \"ריקוד הגשם\" והציעה שמדובר בצורה פרימיטיבית של אנימיזם. לאחר מכן התגלה ששימפנזים בטבע לעיתים מגיבים באופן דומה למפלי מים סואנים, והפרימטולוגית האמריקאית ג'יל פרואץ, החוקרת להקת שימפנזים אחרת בסנגל, דיווחה על תגובה דומה לשרפות יער. בפארק גומבה גורי שימפנזה נוהגים להחזיק בחיקם ולסרק אבנים ומקלות, בחיקוי של התנהגות אמהית בדומה למשחק בבובות אצל ילדים. האתולוג ההולנדי אדריאן קורטלאנדט דיווח על \"שימפנזה שהביט במשך 15 דקות רצופות בשקיעת שמש יפה במיוחד, צופה בצבעים המשתנים עד שנעשה חשוך מכדי לראות\", וגודול אף היא דיווחה על התנהגות דומה. שימפנזים לעיתים מתופפים על גזעי עצים כדי להקים רעש בעת תצוגות ראווה, אך בפארק גומבה תועד זכר שנהג לתופף להנאתו על חפצים רבים ושונים, ככל הנראה משום שאהב את הצלילים המופקים.\nחוקרים עדיין חלוקים ביניהם באיזו מידה יש לשימפנזים תאוריה של הנפש, כלומר האם הם מייחסים כוונות, אמונות ומצבים נפשיים ליצורים אחרים (שימפנזים אחרים או בני-אדם). ניסויים פסיכולוגים שונים לאיתור יכולת זו מבוצעים דרך-קבע בילדים אנושיים, ומראים שהם רוכשים אותה בגיל של 5 שנים לערך. כמה מניסויים אלו (או ניסויים דומים להם) בוצעו בשימפנזים מצויים. בניסוי אחד כזה השימפנזים צפו באדם המבצע פעולה פשוטה באופן בלתי-רגיל, למשל מדליק מתג חשמלי באמצעות דחיפה בברכו. לשימפנזים מקבוצת הניסוי הראו גם \"סיבה\" אפשרית לאופן הבלתי-רגיל – ידיו של האדם היו תפוסות בנשיאת חפץ כלשהו, בעוד שלשימפנזים מקבוצת הביקורת לא הראו סיבה כלשהי. לאחר מכן ניתנה לשימפנזים הזדמנות לחקות את האדם, והשימפנזים מקבוצת הניסוי הדליקו את המתג באופן רגיל בידיהם, בעוד שאלו מקבוצת הביקורת חיקו את הפעולה הבלתי-רגילה באופן מדויק. המסקנה המקובלת מתוצאה כזו היא שהשימפנזים מקבוצת הניסוי פירשו שכוונת האדם הייתה להדליק את המתג באופן הרגיל, ולא עשה כן רק משום שידיו היו תפוסות.\nמסקנת רוב החוקרים מתוצאות מספר ניסויים מסוג זה היא ששימפנזים אכן יודעים ליחס ליצורים אחרים אמונות וכוונות דומות לאלו של עצמם, ולכן הם גם מסוגלים לחוש אמפתיה בדומה לבני-אדם. ואולם נראה שהם מתקשים מאוד לייחס ליצורים אחרים אמונות וכוונות שונות משל עצמם. כלומר, השימפנזים ייכשלו ב\"מבחן המשימות של סאלי ואן\", של סיימון ברון-כהן, מבחן פסיכולוגי מפורסם שבו ילדים אנושיים שכבר רכשו \"תאוריה של הנפש\" צופים שהבובה סאלי תחפש את הכדור שלה בקופסה שבו הוא איננו נמצא, רק משום שהם מייחסים לה אמונה שגויה שהכדור נמצא שם.\nעם זאת, שימפנזים עדיין מסוגלים להפגין ייחוס של אמונות שגויות במצבים מסוימים הדומים למצבים טבעיים. מצב אופייני כזה הוא גנבה בהסתר מיצור אחר. לדוגמה כאשר ניתנת לשימפנזים אפשרות לחטוף אחד משני פרסי מזון הנמצאים ליד נסיין, הם יעדיפו לחטוף את הפרס המוסתר מעיני הנסיין באמצעות מחיצה. הם יודעים לעשות זאת אפילו כאשר הנסיין עצמו מוסתר והם אינם יכולים לראות לאן הוא מסתכל, אך הם יכולים להסיק ממיקום המחיצה איזה משני הפרסים הוא יכול לראות ואיזה אינו יכול. זוהי דוגמה פשוטה מאוד להונאה המתבססת על ייחוס חוסר ידע לקורבן ההונאה.\n\nילידי מרכז אפריקה הכירו היטב את השימפנזה המצוי, ועד היום יש ביניהם הנוהגים להחזיק גורי שימפנזה כחיות מחמד. ברם, בתרבות המערב לא היו השימפנזה המצוי ושאר קופי האדם מוכרים היטב בימי קדם ובתחילת העת החדשה. מדי פעם הגיעו לאירופה שמועות על קיומם של יצורים דמויי-קופים ודמויי-אדם, בעיקר ממלחים שאוניותיהם נטרפו והם נאלצו לשהות זמן מה בחופי אפריקה, אך שמועות אלו הכילו מרכיבים דמיוניים כה רבים, עד כי קשה לקבוע כיום באיזו מידה הם התבססו על תצפיות אמיתיות או על אגדות ובדיות. ה\"סאטיר\" שצייר בשנת 1641 הרופא ההולנדי המפורסם ניקולאס טולפ (Nicolaas Tulp) היה ללא ספק קוף-אדם, שאותו הביאו ככל הנראה מלחים שחזרו מן האזורים הטרופיים, אך לא ברור אם היה זה שימפנזה או אורנגאוטן.\nהתיאור המדעי האמין הראשון של קוף-אדם הופיע בסוף המאה ה-17, מאת הרופא והאנטומאי הבריטי אדוארד טייסון, שלעיתים נחשב כיום כאבי התחום המדעי של האנטומיה המשווה. קוף האדם המדובר נלכד באנגולה, ולא שרד את המסע באונייה לבריטניה, אך טייסון צפה בו בעודו בחיים, ולאחר מותו ניתח את הגופה. הוא כינה את היצור \"פיגמי\" (אנגלית: Pygmie) כלומר אדם גמד, אך מן התיאורים והשרטוטים המפורטים אין כיום ספק שהיה זה שימפנזה מצוי צעיר, והשלד שלו מוצג עד היום במוזיאון להיסטוריה של הטבע בלונדון. טייסון קבע שהפיגמי איננו אדם, אך הוא דומה לאדם יותר מאשר לקופים בעלי זנב, ובכך קלע לדעת הסיווג הטקסונומי המקובל כיום. אף שהגרסאות הראשונות של תורת האבולוציה הוצגו רק כמאה שנה לאחר מותו, טייסון סבר שהפיגמי תופס עמדת ביניים בין החיות לאדם בשרשרת הגדולה של ההוויה, רעיון תאולוגי מקובל בזמנו.\nבשנת 1738 הודיע עיתון בלונדון על אוניית סוחר שהביאה מאנגולה \"חיה מכוערת באופן מופלא ונורא... הנקראת בשם שימפנזה\". זהו ככל הנראה האזכור הראשון של שם זה באירופה. הפעם שרד השימפנזה את המסע באונייה בחיים, והרשים כמה מלומדים בריטים בדמיונו לאדם וביכולתו לחקות פעולות אנושיות, כמו שתיית תה מספל.\nחוקר הטבע השוודי קארולוס לינאוס פרסם בשנת 1758 את המהדורה העשירית והחשובה מכולן של ספרו Systema Naturae, הבסיס לשיטת המיון הטקסונומית של היצורים החיים. הוא התמודד עם הדיווחים על קופי-אדם על ידי חלוקתם לשתי קטגוריות: את הדיווחים הדומים יותר לבני-אדם הוא סיווג כמין נוסף בסוג אדם Homo troglodytes, ואת הדיווחים הדומים יותר לקופים כמין של קוף Simia satyrus. שם המין \"טרוגלודייטס\" מקורו בעם מיתי של בני אדם פראיים שחיו על פי השמועה באפריקה, ופירושו המילולי ביוונית \"שוכן מערות\", שם בלתי-מתאים במיוחד מכיוון ששימפנזים אינם חיים במערות. חוקר הטבע הגרמני יוהאן פרידריך בלומנבאך סבר שלינאוס טעה בשייכו את טרוגלודייטס לסוג האדם, והעביר אותו בשנת 1776 לסוג הקוף: Simia troglodytes (הסוג \"סימיה\" איננו בשימוש כיום). בשנת 1816 הציע חוקר הטבע הגרמני לורנץ אוקן פשרה כאשר ייחד לטרוגלודייטס סוג משלו בשם Pan, על שמו של האל פאן המתואר במיתולוגיה היוונית בדמות סאטיר, וסיווג זה מקובל עד היום.\nבשנת 1863 פרסם תומאס הנרי האקסלי את החיבור ההיסטורי \"ראיות למקומו של האדם בטבע\". הוא כלל את השימפנזה עם קופי האדם – הגורילה, האורנגאוטן והגיבון, והדגים את הדמיון הרב של שלדיהם לשלד האדם. האקסלי וצ'ארלס דרווין סברו שהשימפנזה והגורילה הם שני המינים הקרובים ביותר לאדם, ולכן המליצו לחפש את מאובני האבות הקדמונים המשותפים שלהם באפריקה, יבשת מוצאו של השימפנזה. תחזית זו התאמתה במאה ה-20.\nבמחצית הראשונה של המאה ה-20 מספר פסיכולוגים חקרו שימפנזים מצויים בשביה. הם תיעדו בעיקר את יכולותיהם הקוגניטיביות, והראו שהאינטליגנציה שלהם עולה על זו של קופים בעלי זנב. הפסיכולוג הגרמני וולפגנג קלר ייסד בשנים 1913–1917 תחנת מחקר בשימפנזים בטנריפה שבאיים הקנריים, ופרסם עליהם ספר בשם \"המנטליות של קופי-אדם\". הוא התעניין בעיקר ביכולותיהם לפתרון בעיות באמצעות צירוף כמה מרכיבים יחד. למשל, על מנת להגיע לבננה שקלר תלה מן התקרה הם טיפסו על מספר ארגזים שערמו זה על זה, והכו בבננה במקל שאותו הרכיבו משני מקלות קצרים יותר. קלר סבר שהם הגיעו לפתרונות אלו באמצעות התבוננות ותכנון, ולא רק באמצעות ניסוי וטעייה, אשר לדעת הפסיכולוג האמריקאי בן-זמנו אדוארד לי תורנדייק הייתה הדרך היחידה שבה בעלי חיים מסוגלים לפתור בעיות. השימפנזים אף מצאו לעיתים פתרונות בלתי-צפויים, למשל כאשר אחד מהם משך את קלר בזרועו בהבעת תחנונים. קלר התפתה ללכת אחריו כדי לראות מה רצונו, ולא שם לב שהוא מובל היישר מתחת לבננה עד שהשימפנזה טיפס בזריזות על ראשו ותפס את הפרי. המרכז לחקר הפרימטים במכון מקס פלאנק לביולוגיה אבולוציונית בלייפציג נקרא כיום על שמו של קלר.\nהפסיכולוג האמריקאי רוברט ירקיז ייסד מושבת שימפנזים בקובה בשנות ה-20. הוא החל ברכישת שני גורי שימפנזה שאותם גידל בביתו, כשהם ישנים בחדר השינה שלו, יושבים לשולחן ואוכלים בעזרת סכו\"ם. בשנת 1924 הוא פרסם עליהם את ספר בשם \"כמעט אנושיים\". בשנים שלאחר מכן ייסד ירקיז מרכז לרבייה וחקר שימפנזים באוניברסיטת ייל בניו הייבן, ותחנת מחקר בפלורידה במימון קרן רוקפלר, אשר לאחר מותו עברה לאוניברסיטת אמורי באטלנטה, ג'ורג'יה, ונקראת עד היום על שמו.\nעם זאת, עד שנות ה-60 לא היה ידוע כמעט דבר על חיי השימפנזה המצוי בטבע, כמו גם על חיי מינים קרובים נוספים, כתוצאה מקשיי הגישה ליערות הגשם הטרופיים והקושי לצפות בקופי בר החוששים מבני-אדם. הפלאואנתרופולוג הבריטי-קנייתי לואיס ליקי, שהבין את החשיבות הרבה שיש בכך לחקר האבולוציה של האדם, יזם את שליחתן של שלוש חוקרות ללמוד את חייהם הטבעיים של שלושה מיני קופי-אדם – דיאן פוסי לחקר גורילות ברואנדה, בירוטה גלדיקאס לחקר אורנגאוטנים בבורנאו, וג'יין גודול לחקר שימפנזים מצויים בטנזניה. שנים לאחר מכן השלוש כונו \"המלאכים של ליקי\" כפרפרזה על המלאכים של צ'רלי. גודול הייתה מזכירתו של ליקי, ללא תואר אקדמי כלשהו ובעלת ניסיון מוגבל מאוד בחקר בעלי-חיים כאשר הגיעה בשנת 1960 לאזור נחל גומבה שלחופי אגם טנגניקה. בחודשים הראשונים למשימתה היא התקשתה אפילו למצוא את השימפנזים, וזמן רב ארך עד שהם התירו לה לצפות בהם מקרוב. אך זמן קצר לפני שהסתיים המימון שהצליח ליקי להשיג מן המגזין נשיונל ג'יאוגרפיק גילתה גודול שתי תגליות מרעישות: השימפנזים של נחל גומבה צדים בעלי-חיים אחרים למאכל, והם משתמשים בכלים ואף משנים אותם כדי להתאימם לתפקידם. בשנים שלאחר מכן הפך אזור נחל גומבה לפארק לאומי, וגודול הקדישה את שארית חייה ללימוד חייהם של השימפנזים במקום, וליחסי ציבור לטובת הצלת ושימור המין בטבע. מספר ספרים שכתבה וסרטים תיעודיים שהופקו על חיי השימפנזים בגומבה היו בעלי השפעה רבה, ציבורית ומדעית כאחת.\nבלמעלה מ-40 אתרים במרכז אפריקה מתנהלים כיום מחקרי שדה על חיי שימפנזים מצויים בטבע, מהם מיזמי מחקר ארוכי טווח העוקבים אחר אותן קהיליות שימפנזים במשך שנים רבות:\n\nהפארק הלאומי גומבה (Gombe Stream National Park) בטנזניה, בו המחקר החל בעבודת היחיד של ג'יין גודול ב-1960, וממשיך עד היום על ידי תלמידיה.\nהפארק הלאומי מהאלה (Mahale Mountains National Park) בטנזניה, מיזם מחקר של הפרימטולוג היפני טושיסדה נישידה (Toshisada Nishida) וחוקרים נוספים מאוניברסיטת קיוטו, החל משנת 1965.\nהפארק הלאומי טאי (Taï National Park) בחוף השנהב, בו מתנהל מאז שנת 1976 מיזם מחקר בראשות זוג החוקרים השווייצרי כריסטוף והדוויג בוש (Christophe and Hedwige Boesch). מאז שנות ה-90 הם מסונפים למכון מקס פלאנק לביולוגיה אבולוציונית בלייפציג.\nבפארק הלאומי קיבאלה (Kibale National Park) באוגנדה חיים לא פחות מ-1,200 שימפנזים, מתוכם ארבע להקות שהתרגלו לנוכחות חוקרים ותיירים. בפארק זה מתנהלים שני מיזמי מחקר ארוכי טווח: באתר קניאווארה (Kanyawara) מאז 1987 בראשות הפרימטולוג הבריטי ריצ'רד רנגהאם (Richard Wrangham), אחד מתלמידיה של גודול וכיום באוניברסיטת הרווארד, ובאתר נגוגו (Ngogo) הסמוך מאז 1995, בהנהגת האנתרופולוג האמריקאי דייוויד ווטס (David Watts) מאוניברסיטת ייל.\nאתר פונגולי (Fongoli) בסנגל, בו מתנהל משנת 2001 המחקר על ידי הפרימטולוגית האמריקאית ג'יל פרואץ (Jill Pruetz) מאוניברסיטת המדינה של איובה. האתר ייחודי בכך שהוא מאפשר לחקור חיי שימפנזים בבית גידול של סוואנה וחורש – בית הגידול שבו שכנו גם ההומינינים אבות האדם על פי הממצאים מתחום הפלאואנתרופולוגיה.\nבמקביל נמשכים מחקרים בשבייה, בגני חיות ובמכוני מחקר, אשר בוחנים את האינטליגנציה וההתנהגות החברתית של שימפנזים, דוגמת מחקריהם של האתולוג והפרימטולוג ההולנדי פראנס דה ואל (Frans De Vaal) בגן החיות של ארנהם ובמרכז ירקיז באטלנטה, הפסיכולוג האמריקאי מיכאל טומאסלו (Michael Tomasello) במכון מקס פלאנק בלייפציג, וטצורו מאצוזאווה ופרימטולוגים יפנים אחרים באוניברסיטת קיוטו.\n\nעקב קרבתם הרבה לאדם, שימפנזים הם התחליף הקרוב ביותר לניסויים על נבדקים אנושיים, ולכן שימשו במשך השנים לניסויים בבעלי חיים, בעיקר לצרכים רפואיים, אם כי במספרים נמוכים יחסית לחיות ניסוי אחרות מכיוון שקשה ויקר להחזיקם בשביה. למשל, שימפנזים קדמו לאסטרונאוטים אנושיים בטיסות ראשונות לחלל, כאשר עדיין לא היה ברור מה עלולות להיות ההשפעות של חוסר משקל וסיכונים אחרים. החל משנות ה-50 ייבא חיל האוויר האמריקני 65 גורי שימפנזה מאפריקה לצורך זה. מתוכם טסו לבסוף לחלל רק שניים – האם ולאחריו אנוס – בראשית שנות ה-60 במסגרת תוכנית מרקורי. שובם בשלום הוביל ישירות לשיגורו של אלן שפרד, האסטרונאוט האמריקאי האנושי הראשון. השימפנזים האחרים הועברו למחקרים נוספים, ומביניהם מפורסמת וואשו, שהשתתפה בניסוי הראשון של למידת שפת סימנים.\nבמשך השנים גברה ההתנגדות הציבורית לניסויים בשימפנזים, וכיום שתי המדינות היחידות שבהן מתנהל מחקר רפואי חוקי בשימפנזים הן ארצות-הברית וגבון. מספר השימפנזים המשמשים לניסויים בארצות הברית גדל בשנות ה-80 בעקבות ההצלחות להרבותם בשביה, שאיפשרו להשתמש בהם מבלי לסכן את קיומו של המין בטבע. אך מאז מספרם קטן שוב בהדרגה, בעיקר לאחר שהסתבר שלמחקר בהם הייתה תרומה שולית בלבד לחיפוש חיסונים ותרופות לאיידס. האגודה ההומנית של ארצות הברית (Humane Society of the United States), המתנגדת לניסויים, אמדה את מספר השימפנזים שהשתתפו בהם בארצות הברית בשנת 1995 בכ-1,800, בשנת 2001 ב-1,540 שהוחזקו ב-13 מוסדות מחקר (על פי דו\"ח המכונים הלאומיים לבריאות לקונגרס), ובשנת 2007 בכ-1,200 בתשעה מוסדות מחקר. הניסויים בשימפנזים כיום, בדומה לניסויים במיני חולייתנים אחרים, נמצאים תחת פיקוח הדוק של מוסדות ממשלתיים לרווחת בעלי חיים.\nבמספר מוסדות מדעיים העוסקים כיום בחקר שימפנזים, כמו מרכז ירקיז באטלנטה, מכון מקס פלאנק בלייפציג ואוניברסיטת קיוטו, השימפנזים חיים יחד בלהקות קבועות, לעיתים בחצרות פתוחות גדולות שבהן התנאים דומים לתנאים טבעיים, והם משתתפים בניסויים שונים מרצונם. החוקרים מתכננים את הניסויים באופן מושך, מזמינים את השימפנזים להשתתף באמצעות קריאה בשמותיהם, ולאחר שסיימו אף שולחים אותם להזמין שימפנזים אחרים. נהוג לגמול לשימפנזים בפרסי מזון על ביצוע מוצלח, אף כי הנקבה \"אי\" ובנה הצעיר \"איומו\" באוניברסיטת קיוטו עשויים לשבת שעות מול מסך המחשב כדי לפתור אתגרי זיכרון ואתגרים מתמטיים ללא גמול כלשהו.\n\nהשימפנזה המצוי מוגדר על ידי איגוד השימור העולמי IUCN כמין בסכנת הכחדה, במצב שימור EN (\"בסכנה\"), רמת הסיכון השלישית בחומרתה לאחר EW (\"נכחד בטבע אך חי בשביה\") ו-CR (\"בסכנה חמורה\"). תת-המין המרכז-אפריקני הוא הפחות מאוים – אוכלוסייתו נאמדת ב-80,000 פרטים החיים בגאבון ובקונגו, אך מעריכים כי היא מתמעטת בקצב של 4.7% לשנה. אוכלוסיית תת-המין המזרח-אפריקני נאמדת ב-13,000 (אך מדובר בהערכה גסה מאוד) ושל תת-המין המערב-אפריקני בלא יותר מ-12,000 המפוזרים במספר אזורים מנותקים זה מזה. מספר איומים חברו יחד לפגיעה הקשה באוכלוסיית הבר של המין, ובעיקר ציד בידי אדם, פגיעה בבית הגידול ומגפות.\nציד שימפנזים אסור או מוגבל בחוק במדינות מרכז אפריקה, ואולם חוסר יציבות פוליטית ברבות ממדינות אלו גורם לכך שהחוק לעיתים קרובות אינו נאכף. שימפנזים ניצודים למאכל (bushmeat – מונח עממי נפוץ באפריקה ואסיה לבשר ציד, תכופות ציד בלתי חוקי של פרימטים וקופי-אדם), ועל-מנת למכור את הצעירים כחיות מחמד בלתי-חוקיות. הזמינות ההולכת וגוברת של נשק קל בעשורים האחרונים גרמה לעלייה בקטלנות של ציד בלתי-חוקי. שימפנזים פגיעים לציד יותר מפרימטים אחרים עקב גודל גופם, ההופך אותם למטרה גדולה יותר, ועקב תקופת התלות הארוכה של הצעירים באמם, כך שמותה בדרך-כלל יגרום גם למותם או ללכידתם.\nבית הגידול של השימפנזה המצוי במרכז אפריקה נפגע מבירוא יערות, כתוצאה מהכשרת שטחים לחקלאות, רעיית יתר, כריתת עץ לבערה, פיתוח תעשייתי ועיור. אובדן עצי היער הוא רק הפגיעה לטווח קצר, והפגיעה לטווח ארוך כמו בליה וסחיפת קרקע, השמדת מגוון המינים והעלמות מקורות מים עלולות להיות חמורות אף יותר. בשנת 2002 הוערך כי כ-70% משטחי המחיה של שימפנזים נפגעים מסיכונים כאלו, ובהנחה שקצב גידול האוכלוסין של בני-אדם במרכז אפריקה יישאר בעינו, יותר מ-90% ייפגעו עד שנת 2030.\nעקב קרבתו הגנטית של השימפנזה המצוי לאדם, הוא עלול להידבק ברבות מן המחלות הזיהומיות הפוגעות בבני-אדם ומופצות על ידיהם, כמו אבולה, שיתוק ילדים, שחפת, אבעבועות רוח, דלקת ריאות, שפעת והצטננות. מגפות של מחלות אלו פוגעות באחוז ניכר של אוכלוסיית השימפנזה המצוי ועלולות להשמיד קהילות שלמות. בפארק גומבה, אזור המחקר של ג'יין גודול, מגפת שיתוק ילדים (פוליו) קטלה חלק ניכר של הגורים בלהקת השימפנזים המקומית בשנת 1966, והותירה רבים מן הבוגרים כנכים. מגע הדוק יותר ויותר עם בני-אדם, חלקם תיירים מיבשות אחרות, עלול להגדיל את הסיכון להדבקה במחלות כאלו. מגפות עלולות לעבור גם בכיוון ההפוך – על פי השערה מקובלת HIV-1, הצורה הנפוצה יותר של נגיף ה-HIV הגורם לאיידס בבני-אדם, התפתח מנגיף דומה ופחות אלים שמקורו בשימפנזים מצויים, וקרוב לוודאי עבר לבני-אדם דרך אכילת בשר-ציד נגוע.\n\nשימפנזים מצויים בוגרים הם חיות-בר חזקות ומסוכנות, ומתועדות תקיפות קטלניות שלהם על בני-אדם, אף כי נדירות בהרבה מתקיפות אדם על ידי מינים אחרים של חיות בר באפריקה, כגון תנינים, אריות והיפופוטמים. במרבית שטחי המחיה שלהם באפריקה שימפנזים מצויים חוששים מאוד מבני-אדם ומשתדלים להימנע מקרבתם, אך השימפנזים המעטים שאיבדו חשש זה עלולים לתקוף בעיקר ילדים קטנים ותינוקות, אותם הם צדים כפי שהם צדים גורים של מיני קופים. בפארק גומבה זכר גדול-גוף ותוקפני במיוחד מן הלהקה שחקרה ג'יין גודול חטף וטרף תינוק, שאותו נשאה אם צעירה מילידות המקום למרות האיסור על הכנסת ילדים לפארק. אותו זכר גם תקף פעם את גודול עצמה.\nאצל שימפנזים בשבייה, מקרה מפורסם במיוחד אירע בקונטיקט בשנת 2009 כאשר זכר בוגר שהוחזק כחיית מחמד תקף את ידידת המשפחה וגרם לה מומים קשים מאוד ונזק מוחי, עד שנורה לבסוף למוות בידי שוטר. נראה שהשימפנזה היה תחת השפעת אלפראזולאם, תרופה נגד חרדה שבבני אדם עלולה לגרום לתופעות לוואי של הזיות.\n\nשימפנזים מצויים רבים השתתפו ועדיין משתתפים במופעי קרקס, מופעי רחוב, סרטי קולנוע ותוכניות טלוויזיה, בעיקר שעשועונים ותוכניות אירוח שונות. כמעט תמיד הם מגלמים תפקיד ארכיטיפי של דמויות קומיות וליצנים המשעשעים את הקהל בהעוויות פנים וחיקוי פעולות אנושיות, לעיתים קרובות כשהם לבושים בבגדי אדם. המשתתפים במופעים אלו הם כמעט תמיד גורים וצעירים, שהם קטני-גוף, ידידותיים וחמודים למראה. דוגמה מפורסמת היא דמותו של צ'יטה בסרטי טרזן, שגולם החל משנות ה-30 על ידי שורה של שחקנים שימפנזים. ארגוני זכויות בעלי חיים וארגוני שימור מתנגדים לשימוש זה משום שמקור השימפנזים לעיתים קרובות בסחר הבלתי-חוקי באפריקה, שבו צדים את האמהות למאכל ומוכרים את הגורים כחיות מחמד. כאשר השחקנים השימפנזים מתבגרים הם נעשים מסוכנים וקשים לשליטה, ותכופות מסיימים את הקריירה שלהם בגני-חיות.\nמדע בדיוני הוא מן הסוגות הספרותיות והקולנועיות המעטות שבהן דמויות שימפנזים אינן מתפקדות כליצנים, אלא משחקות תפקיד משמעותי בעלילה. הדוגמה הראשונה הייתה כנראה נובלה של רוברט היינליין מ-1949, שבה שימפנזה שהאינטליגנציה שלו פותחה באמצעות הנדסה גנטית תובע טיפול טוב יותר. הנושא של קופי-אדם בעלי אינטליגנציה אנושית פותח ברומן של פייר בול משנת 1964 \"כוכב הקופים\", שזכה לגרסאות קולנועיות רבות. בגרסה מ-2001 משחקת הלנה בונהם קרטר שימפנזה תבונית, ובגרסה מ-2011, שהעלילה שלה מושפעת מן הניסויים הבלשניים בקופי אדם, משחק אנדי סירקיס את דמותו של השימפנזה המהונדס גנטית \"סיזר\". ברומן הבדיוני חסד אלוהים משנת 1982 מתאר ברנרד מלמוד על רקע חורבנו של המין האנושי את גורלו של האדם האחרון על פני כדור הארץ, המנהיג קהילה לומדת ומשגשגת של שימפנזים, ואף מקים משפחה עם השימפנזית היחידה בחבורה. ברומן \"מלחמת הרימום\" של דייוויד ברין, שזכה בפרס הוגו לשנת 1988, אחד הגיבורים הראשיים הוא השימפנזה המהונדס גנטית פייבן בולגר, ששמו הפרטי נקרא על שם אחד השימפנזים של פארק גומבה בספריה של ג'יין גודול.\n\nפראנס דה-ואל, הקוף שבתוכנו, כתר הוצאה לאור, 2009. (דף הספר באתר \"גוגל ספרים\" )\nג'יין ואן לואיק גודול, אני והשימפנזים, הוצאת עם עובד, 1982, תרגום מירי אליאב\nהשימפנזה המצוי, באתר המידע של הפרימטים של המרכז לחקר הפרימטים באוניברסיטת ויסקונסין–מדיסון. (באנגלית)\nהשימפנזה המצוי, באתר הרשימה האדומה של האיגוד הבינלאומי לשימור הטבע ומשאבי הטבע IUCN. (באנגלית)\nJonathan Marks \"What it means to be 98% chimpanzee – apes, people and their genes\" University of California Press, Berkeley\n\nהומיננאים\nשימפנזה\nג'יין גודול\nתאוריה של תודעה\n\nanimal/masked-chimpanzee שימפנזה מצוי, באתר אנציקלופדיה בריטניקה (באנגלית)\n שימפנזים, דף שער בספרייה הלאומית\n\nהשימפנזה לאנה משתמשת בשפת הלקסיגרמות – סרטון משנות ה-70 של מרכז ירקיז באתר יוטיוב.\nשימוש באבנים לפיצוח אגוזים על ידי שימפנזים בטבע, מתוך סרט טבע של ה-BBC, ערוץ BBCWorldwide באתר יוטיוב.\nפשיטה ועימות אלים בין להקות שימפנזים בטבע, מתוך סרט טבע של ה-BBC, ערוץ BBCWorldwide באתר יוטיוב.\nשימפנזים בטבע משתפים פעולה בציד קופי קולובוס אדום, מתוך סרט טבע של ה-BBC, ערוץ BBCWorldwide באתר יוטיוב.\nקטעי סרט מאז שנות ה-60 על ג'יין גודול, חלוצת חקר השימפנזים בטבע, ערוץ נשיונל ג'יאוגרפיק באתר יוטיוב.\nהשימפנזים של פארק גומבה, סרטונים בערוץ המכון של ג'יין גודול באתר יוטיוב.\nג'יין גודול על \"ריקוד הגשם\", סרטון באתר וימאו.\nוידאו על השימפנזים של אתר נגוגו באוגנדה מפי חוקר השימפנזים דייוויד ווטס, ערוץ אוניברסיטת ייל באתר יוטיוב.\nסרט וידאו על המחקר בשימפנזים באוניברסיטת קיוטו, כולל השימפנזה אי ובנה איומו, מפי הפרימטולוג טצורו מאצוזאווה, ערוץ TED באתר יוטיוב.\n\nהאתר של ארגון השימפנזה בטבע (WCF) להגנת השימפנזים באפריקה בראשות כריסטוף בוש.\nהאתר של מיזם המחקר בפארק קיבאלה באוגנדה.\nהאתר של מיזם המחקר בנגוגו שבפארק קיבאלה.\n\nשימפנזה מצוי, באתר ITIS (באנגלית)\nשימפנזה מצוי, באתר NCBI (באנגלית)\nשימפנזה מצוי, באתר Animal Diversity Web (באנגלית)\nשימפנזה מצוי, באתר האנציקלופדיה של החיים (באנגלית)\nשימפנזה מצוי, באתר GBIF (באנגלית)",
    "pageid": 1443
  },
  {
    "title": "שרה נתניהו",
    "extract": "שרה נתניהו (נולדה בכ\"ב בחשוון ה'תשי\"ט, 5 בנובמבר 1958) היא רעייתו של ראש ממשלת ישראל בנימין נתניהו, ופסיכולוגית חינוכית מומחית העובדת בעיריית ירושלים.\n\nשרה בן ארצי נולדה בקריית עמל (חלק מקריית טבעון), לחווה ושמואל בן ארצי. היא למדה בבית הספר התיכון על-שם חיים גרינברג בקריית טבעון. שימשה כתבת נוער ב\"מעריב לנוער\". שירתה בצה\"ל כמאבחנת מחקר באמ\"ן.\nב-1984 סיימה תואר ראשון בפסיכולוגיה באוניברסיטת תל אביב, וב-1995 סיימה תואר שני בפסיכולוגיה באוניברסיטה העברית בירושלים, במסגרתו כתבה תזה בנושא בדיקת המהימנות הפסיכודיאגנוסטית של מבחן אינטליגנציה וכסלר לילדים, בהדרכת ד\"ר סורל קאהן.\nבשנת 1980 התחתנה עם דורון נויברגר, חבר קיבוץ געש. ב-1987 השניים התגרשו לאחר 7 שנות נישואין. נתניהו עבדה כמאבחנת פסיכוטכנית לילדים מחוננים ב\"מכון לקידום נוער ליצירתיות ולמצוינות\" בראשות ד\"ר אריקה לנדאו, כמאבחנת במרכז שיקום מקצועי של משרד העבודה, וכדיילת אוויר ב\"אל על\".\nבמרץ 1991 נישאה לבנימין נתניהו, שהיה אז חבר כנסת וסגן שר מטעם הליכוד. במהלך הקדנציה הראשונה של נתניהו כראש הממשלה, החל מ-1996 שימשה יו\"ר חוג הידידים של אגודת \"יד ביד\" לילדים במצוקה. לזמן קצר שימשה גם נשיאת עמותת \"צעד קדימה\" לילדים הפגועים משיתוק מוחין.\nבשנת 2000 החלה לעסוק במקצועה, והיא עובדת כפסיכולוגית חינוכית (מומחית משנת 2009) בשירות הפסיכולוגי החינוכי של עיריית ירושלים במשרה חלקית. בין בתי הספר בהם היא עובדת: בית חנה לבנות חרדיות וממ\"ד נועם רמות בנים.\nבאפריל 2018 פנתה לרעייתו של ראש ממשלת אוסטרליה, מלקולם טרנבול, בעניין המשלוחים החיים מאוסטרליה לישראל, ובעקבות זאת הורה שר החקלאות האוסטרלי, דייוויד ליטלפראוד , על בחינה מהירה של המשלוחים בחודשים החמים, שבהם גדול סבלן של הבהמות המובלות.\nב-10 בדצמבר 2018 יצאה לשליחות דיפלומטית בגואטמלה במסגרת משלחת של משרד החוץ, בעקבות הזמנתה של אשת נשיא גואטמלה, פטריסיה מוראלס.\n\nבמהלך הקדנציה הראשונה של בנימין נתניהו כראש הממשלה קיבלה שרה נתניהו תשומת לב רבה מאמצעי התקשורת בישראל. לרוב היה העיסוק בה בנימה שלילית, ועיקר הטענות היו על יחסי אנוש לקויים, ועל כך שיש לה השפעה חריגה על החלטות בעלה, בפרט בנושא מינויים למשרות בכירות. בתגובה טענה נתניהו כי דמה נשפך. העיסוק הציבורי בה התמתן במידה רבה לאחר סיום כהונתו של נתניהו כראש הממשלה (בקדנציה הראשונה שלו), בשנת 1999.\nבספטמבר 2002 פורסמה בתקשורת שיחת טלפון סוערת שקיימה, ובה אמרה שאם לא מעוניינים בבעלה - \"נעבור לחוץ לארץ. שהמדינה הזאת תישרף. המדינה בלעדי ביבי לא תחזיק מעמד\". לאחר הפרסום התנצלה נתניהו, ואמרה שהדברים נאמרו בשעת כעס.\nבשנת 2008 פרסם ערוץ 10 כי בזמן מלחמת לבנון השנייה, כשנסע בנימין נתניהו בלוויית רעייתו שרה ללונדון למסע הסברה, שולמו הוצאותיהם על ידי תורם לונדוני. בתגובה הגיש נתניהו תביעת דיבה נגד הערוץ. נסיעתה של שרה נתניהו לא אושרה כנדרש על ידי ועדת האתיקה, ובנימין נתניהו קיבל הערה על כך מהוועדה. תביעת הדיבה נמחקה ב-2009.\nגם במהלך הקדנציה השנייה של בנימין נתניהו בראשות הממשלה, שהחלה במרץ 2009, המשיכה שרה נתניהו לקבל תשומת לב, לרוב בנימה שלילית, מאמצעי התקשורת. לעומת זאת, בכתבת עומק שפרסם העיתון \"בילד\" הגרמני ביוני 2012 תוארה נתניהו כ\"אשה אינטליגנטית ורחומה שמקדישה את עצמה לתמיכה בבעלה\". באותה כתבה צוטטו דברי בעלה בנימין נתניהו לפיהם שרה היא ששכנעה אותו לבסוף להסכים לעסקת שליט עם החמאס, שכללה שחרור של כאלף מחבלים, מתוכם 280 שנשפטו למאסרי עולם על ביצוע ותכנון פיגועי טרור ורצח בישראל, תמורת גלעד שליט.\nניר חפץ, עורך \"מעריב\" ששימש קודם לכן ראש מערך ההסברה הלאומי בלשכת ראש הממשלה נתניהו, אמר ב-2012 כי \"יש לא מעט עוול באופן שבו שרה נתניהו מוצגת על ידי התקשורת הישראלית\" וכי מעולם לא ראה אותה מתערבת בהליך קבלת ההחלטות בלשכה בענייני המדינה בתקופה בה עבד שם. לעומת זאת, אורית גלילי צוקר, יועצת אסטרטגית לבנימין נתניהו, אמרה: \"מה מצפים מאשת ראש ממשלה, בוודאי מאישה כמו שרה שהיא שותפה מלאה בכתיבת הנאומים שלו? קחי כדוגמה את נאום בר-אילן ואת הקפאת הבנייה ביהודה ושומרון, אלה דברים שעוברים גם דרך הבית. צריך גיבוי של משפחה כדי לעשות את המהלכים הגדולים שהיו ואת הגדולים שיהיו. ושרה היא אישה שיש לה בהחלט מה להשמיע\".\nבפברואר 2013 זכתה השמלה שלבשה נתניהו בטקס השבעת הכנסת ה-19 לדיון נרחב באמצעי התקשורת. אשת המשנה לראש הממשלה ג'ודי ניר מוזס שלום ושרת התרבות והספורט לימור לבנת וכן אריה דרעי גינו את העיסוק התקשורתי בלבושה.\n\nבשנת 2013 דורגה על ידי מגזין \"פורבס ישראל\" במקום הראשון בדירוג השנתי של 50 הנשים החזקות בישראל. מטעם המגזין הוסבר שהיא דורגה כך בגלל השפעתה ומעורבותה במינויים בסביבת ראש הממשלה, על פי מקורות שהתראיינו למגזין.\nבפברואר 2015 הופיעה במיזם צילומי אופנה של השבועון \"את\", בהמשך לתמונות של מיכל הרצוג, אשתו של יצחק הרצוג, שהתמודד אז בבחירות לכנסת העשרים מול בנימין נתניהו על ראשות הממשלה. הצילומים פורסמו חרף דרישתה של נתניהו לדחות את פרסומם עד לאחר הבחירות.\nבמסיבת עיתונאים שקיים ביוני 2016 יחד עם נשיא רוסיה ולדימיר פוטין התלונן בעלה ראש הממשלה בנימין נתניהו על היחס התקשורתי שמקבלת רעייתו, ואמר כי ״ברור שזה חלק מרדיפה פוליטית שיטתית. מה שלא הצליחו לעשות בקלפי מנסים לעשות בהאשמות שווא עם ניפוח תקשורתי אדיר, ולצורך זה לא בוחלים בשום אמצעי. רומסים את דמותה של רעייתי והופכים אותה לאבק אדם\". בנאום שנשא כעבור שנה חזר נתניהו על טענות דומות.\nבינואר 2018 פרסם פורטל \"וואלה\" שיחת טלפון משנת 2009 בין שרה נתניהו לבין יועצה של משפחת נתניהו, בנוגע לכתבה במדור רכילות. במהלך השיחה התקוממה נתניהו על כך שהכתבה לא משקפת נכונה את מקצועה ופעילותה הציבורית. ההקלטה גררה פרודיות רבות ואזכור בתוכנית הסאטירה \"ארץ נהדרת\".\nבאוקטובר 2023, דווח כי הורתה למקורבים ולגורמים בלשכתה להתחיל לאסוף את כל החומרים, התקשורתיים הגלויים והפרוטוקולים החסויים מישיבות הקבינט והדיונים הביטחוניים, ואת כל הציטוטים של בכירי מערכת הביטחון, בעבר ובהווה, עם ההערכות המודיעיניות החסרות שלהם לגבי יכולות וכוונות החמאס בעזה.\n\nשרה ובנימין נתניהו הגישו לפחות שבע תביעות דיבה נגד עיתונאים ואמצעי תקשורת בישראל [דרוש מקור].תביעה אחת, כנגד רשת שוקן והכתבת סיון כהן, הסתיימה ביולי 2002 בפסיקת פיצוי על סך 110,000 ש\"ח לשרה נתניהו, בעקבות שתי ידיעות שפורסמו אודותיה בטור הרכילות של המקומון \"כל העיר\" שבהן נטען כי קיבלה מסאז'ים במהלך הרצאת בעלה במונטריאול וכי \"שיגעה\" את מתקיני Yes במהלך התקנה. בית המשפט קבע כי \"דברי-זלזול שפורסמו על התובעת הרווים בלשון הרע\" כמי ש\"עיקר מעייניה נתונים לנהנתנות, נצלנות ובזבזנות...הינם דברים בדויים, שלא היו ולא נבראו\".\nבמקרה נוסף תבעו בני הזוג את יגאל סרנה, תביעת דיבה על סך 279 אלף ש\"ח, לאחר שפרסם במרץ 2016 סטטוס בפייסבוק שבו טען כי שיירת ראש הממשלה נעצרה בלילה בכביש 1, וראש הממשלה בנימין נתניהו סולק ממכוניתו בהוראת שרה אשתו. ב-11 ביוני 2017 קבע בית המשפט שאמיתות הסיפור שהפיץ סרנה לא הוכחה ולכן מדובר בלשון הרע שפורסם במטרה לפגוע, וחייב את סרנה לשלם לבני הזוג נתניהו 100 אלף ש\"ח כפיצויים, ועוד 15 אלף ש\"ח הוצאות משפט. ערעור שהגיש סרנה על הפסיקה, נדחה ונפסק כי עליו לשלם לבני הזוג נתניהו 20 אלף ש\"ח נוספים כהוצאות משפט.\nתביעה שלישית כנגד רוני מלול ומעריב שפרסמו כי תפסה חנייה ציבורית על חשבון הציבור במקום מגוריה הסתיימה בפברואר 2009 בפשרה שלפיה \"מעריב\" יפרסם הודעת התנצלות ויפצה אותה ב-12,500 ש\"ח בגין אגרת בית משפט, לאחר שהתברר שנתניהו איננה נוהגת ברכב ודרישות השב\"כ היו לתפוס מקום ללא ידיעתה.\nתביעת דיבה נוספת שנתניהו הגישה נגד העיתונאי בן כספית על סך מיליון ש\"ח, לאחר שזה כתב שהיא הביאה לפיטורי חצרן בן 70, אב שכול, הסתיימה ב-2016 בפשרה שלפיה שרה נתניהו תקבל 50,000 ש\"ח \"לכיסוי הוצאותיה המשפטיות\", וכספית יפרסם התנצלות על פרסומו הכוזב.\nשתי תביעות דיבה נגד רביב דרוקר, מיקי רוזנטל, ערוץ 10 ונענע10, בסך 3.5 מיליון שקל בפרשת ביביטורס הסתיימו באוקטובר 2012 בהסכם גישור, שנוסח בעזרת המשנה לנשיא בית-המשפט העליון בדימוס תיאודור אור ששימש כמגשר, שבו כמחווה למצבו הכלכלי הקשה של הערוץ, בני הזוג נתניהו משהים את התביעות והערוץ מתחייב לסקר \"באופן הוגן וענייני\" את בני הזוג.\nבינואר 2022 החלה להתברר בבית משפט השלום בתל אביב תביעת דיבה על סך 837 אלף שקלים, שהגישו בני הזוג נתניהו ובנם יאיר נגד ראש הממשלה לשעבר אהוד אולמרט, על שטען בשני ראיונות בתוכניות טלוויזיה שהם \"חולי נפש הזקוקים לטיפול פסיכיאטרי\". בנובמבר 2022 התקבלה התביעה בעיקרה, ואולמרט חויב לפצות את התובעים: 20 אלף ש\"ח לבנימין נתניהו, 35 אלף ש\"ח לשרה נתניהו ו-7,500 ש\"ח ליאיר נתניהו, ובנוסף הוצאות משפט ושכר טרחת עורך דין בסך 35 אלף ש\"ח.\nבפברואר 2023 הרשיע בית המשפט השלום בתל אביב את בעז דרורי, קבלן שיפוצים, בהטרדה מינית של שרה נתניהו, לאחר שצייץ בטוויטר ציוץ מבזה כלפיה. בהסדר טיעון נגזרו עליו מאסר על תנאי ו-800 שקלים פיצויים, לאחר שהשופט התחשב במצבו האישי והכלכלי.\n\nבשנת 2010 הגישה ליליאן פרץ, מנהלת משק הבית של משפחת נתניהו בקיסריה, תביעה בסך 370 אלף שקל נגד שרה נתניהו בבית הדין האזורי לעבודה, ובה טענות על הלנת שכר, תנאי העסקה בלתי הוגנים ושימוש באלימות מילולית. בתגובה הגישה נתניהו תביעה נגדית על הפרת סודיות. לאחר כישלון מספר מגשרים ובעקבות המלצת השופטת העניין הסתיים בפשרה שפרטיה לא פורסמו, ובמסגרתה מחקו השתיים את התביעות ההדדיות.\n\nשמה של נתניהו עלה בתביעות שהגישו בבית הדין לעבודה עובדי מעון ראש הממשלה, גיא אליהו ומני נפתלי נגד משרד ראש הממשלה.\nבפברואר 2016 קיבל בית הדין האזורי לעבודה בירושלים בראשות השופטת דיתה פרוז'ינין את תביעתו של מני נפתלי נגד משרד ראש הממשלה ופסק פיצויים לנפתלי בסך 170 אלף שקל, כולל הוצאות משפט, בין השאר בגין העסקה פוגענית. בפסק הדין נכתב, בין השאר: \"העדויות הרבות שהוצגו בפני בית הדין מצביעות על כך שבמעון שררו תנאי העסקה פוגעניים בגין התנהגותה של נתניהו ויחסה אל העובדים שכלל דרישות מוגזמות, העלבות, השפלות והתפרצויות זעם\". נתניהו הגישה ערעור על פסק הדין, אך ערעורה נדחה על הסף, משום שלא הייתה צד לתביעה. עתירתה לבג\"ץ בעניין זה נדחתה על הסף. גם המדינה ערערה על פסק הדין, אך בהמלצת בית הדין משכה את ערעורה.\nבמרץ 2016 במסגרת התביעה של גיא אליהו, עובד אחר במעון ראש הממשלה, הגישה שרה נתניהו בקשה לפסול את נשיאת בית הדין לעבודה, השופטת דיתה פרוז'ינין, בנימוק שהיא הכריעה לטובת מני נפתלי. הבקשה נדחתה. לאליהו נפסק פיצוי מהמדינה בסך 120 אלף ש\"ח, 65 אלף ש\"ח עקב העסקה פוגענית ועוד 55 אלף ש\"ח עקב הפרות שונות של דיני העבודה.\nתביעת חסינות לפיטורין של מנהל עובדי הניקיון יעקב קדוש, שטען כי נתניהו התעמרה בעובדות המעון, נמשכה בדצמבר 2020, לאחר שנחשף במהלך הדיון כי העיד עדות שקר וכי לא היה עובד משרד ראש הממשלה בזמן פיטוריו.\nב-23 בפברואר 2022 נדחתה תביעתה של שירה רבן בבית המשפט לענייני עבודה שטענה להתעמרות מצידה של נתניהו, לאחר שבית המשפט קבע כי גרסתה אינה מהימנה. בית המשפט לא פסק הוצאות לאור מצבה הכלכלי של רבן.\n\nבין השנים 2014–2015 נחשפו, בין היתר על ידי מבקר המדינה יוסף שפירא, מספר פרשות הקשורות לניהול מעון ראש הממשלה אשר בעניינן עלה חשד לביצוע עבירות פליליות. במהלך שנת 2015 אוגדו הפרשות הללו יחד וכונו \"פרשת מעונות ראש הממשלה\", ובאוגוסט 2015 נפתחה חקירה פלילית נגד נתניהו. היא נחקרה באזהרה בפרשה מספר פעמים.\n\nבספטמבר 2017 הודיע היועץ המשפטי לממשלה, אביחי מנדלבליט, על כוונתו להגיש נגדה כתב אישום, בכפוף לשימוע, בעבירות של קבלת דבר במרמה בנסיבות מחמירות, מרמה והפרת אמונים תוך יצירת מצג שווא, בגין הזמנת ארוחות בסך 359,000 ש\"ח בניגוד לנהלים, מספטמבר 2010 ועד מרץ 2013. מנדלבליט החליט לסגור את התיקים נגדה בפרשת החשמלאי ובפרשת המטפלת הסיעודית. עוד קודם הוחלט שאין מקום להמשיך בחקירת טענות נוספות שעלו בנושאי בקבוקים, נרות נשמה וריהוט גן. ב-21 ביוני הוגש נגדה כתב אישום בעבירות של קבלת דבר במרמה ומרמה והפרת אמונים, ובתום הליך של גישור פלילי הוסכם על הסדר טיעון שבעקבותיו הוגש ב-12 ביוני 2019 כתב אישום מתוקן, שייחס לנתניהו קבלת ארוחות מוכנות עבורה ועבור בני משפחתה ואורחיהם בסכום של 175,000 ש\"ח. ב-16 ביוני 2019 הורשעה נתניהו בניצול בתחבולה של טעות הזולת ללא מרמה (סעיף 416 לחוק העונשין), והוטל עליה לשלם פיצוי לקופת המדינה בסך 45 אלף ש\"ח בתוספת קנס בסך 10,000 ש\"ח. למימון ייצוגה המשפטי בתיק זה קיבלה שרה נתניהו מתנה בסך 270 אלף דולר מנתן מיליקובסקי, בן דודו של בנימין נתניהו.\nבעקבות פסק הדין הגישה התנועה לאיכות השלטון עתירה לבג\"ץ שדרשה להגיש תביעה אזרחית בעניין נגד שרה נתניהו. ב-7 באפריל 2022 בג\"ץ דחה את העתירה ופסק לנתניהו החזר הוצאות בסך 5,000 שקלים.\nבמרץ 2018 נחקרה נתניהו באזהרה בתיק 4000. בדצמבר אותה שנה פרסמה המשטרה את עמדתה כי התגבשה תשתית ראייתית נגדה.\nב-28 בפברואר 2019 הודיע היועץ המשפטי לממשלה, אביחי מנדלבליט כי לא יוגש כתב אישום נגד שרה נתניהו בתיק זה. כמו כן הודיע היועץ כי החקירה בעניין תיק 4001 תיסגר אף היא בלא הגשת כתב אישום.\n\nשרה נתניהו נשואה לבנימין נתניהו ואם לשני בנים, יאיר ואבנר. אבנר היה חתן התנ\"ך הארצי לבתי ספר ממלכתיים ומקום שלישי בחידון התנ\"ך העולמי בשנת תש\"ע. בין השנים 2015–2018 גידלו הזוג נתניהו בביתם את הכלבה קאיה.\nאחיה הם: מתניה בן ארצי, פרופסור למתמטיקה, ד\"ר חגי בן ארצי, מרצה לתנ\"ך ולמחשבת ישראל (בעקבות ביקורתו החריפה על הסכם חברון, נותקו היחסים בינו ובין משפחת נתניהו), ואמציה בן ארצי, טייס קרב לשעבר, איש תקשורת מחשבים המתגורר בארצות הברית.\nעלות האבטחה של שרה נתניהו מוערכת בעלות של כ-2.3 מליון שקלים לשנה\n\nאילן בן-עמי, עידית נבו (ע), האישה שאיתו: חייהן הפרטיים והציבוריים של נשות ראשי הממשלה בישראל, תל אביב-יפו: מטר - הוצאה לאור, 2010. שרה נתניהו, עמ' 197–224.\n\n שרה נתניהו, ברשת החברתית אינסטגרם\nאשת ראש הממשלה(הקישור אינו פעיל, 20.6.2021), באתר משרד ראש הממשלה\n שרה נתניהו, ב\"וידאופדיה\" – אנציקלופדיית הווידאו של חברת החדשות באינטרנט\n מערכת ערוץ 20, ראיון מיוחד לרגל יום האישה עם שרה נתניהו, באתר ערוץ 20, 14 במרץ 2017(הקישור אינו פעיל, 20.6.2021)\nחגית ששר והילי מויאל, בעלי שומר על המדינה ואני שומרת עליו, באתר תכלת תקשורת, 12 בספטמבר 2018\nעופר חדד, ‏שרה נתניהו לחדשות 12: \"מרגישה שעברתי אלימות מינית\", באתר ‏מאקו‏, 12 באוגוסט 2020",
    "pageid": 921228
  },
  {
    "title": "תשעה באב",
    "extract": "תשעה באב הוא יום תענית מדרבנן ושיא תקופת האבלות של ימי בין המצרים. תענית זאת היא החמורה מבין ארבע התעניות על חורבן בית המקדש, ומתאבלים בה על אסונות שונים שאירעו לעם היהודי לאורך הדורות, בדגש על אסונות שהתחוללו סמוך ליום ט' באב. האירועים שהתחוללו, לפי המסורת, ביום זה, גרמו לגלות עם ישראל בתקופות שונות ולבסוף הובילו לגלות בת כאלפיים שנה.\nבניגוד לשאר התעניות שהחובה להתענות בהן היא מדרבנן, תענית זו נמשכת מערב עד ערב (ולא מבוקר עד ערב) וכוללת את כל חמשת העינויים הנהוגים ביום הכיפורים. בנוסף, כוללת התענית מנהגי אבלות מיוחדים, כמו ישיבה על הרצפה ואיסור על לימוד תורה. עם תחילת התענית נהוג לקרוא בציבור את מגילת איכה, ולאורך היום לומר קינות על חורבן הבית ואסונות אחרים. במקרה שט' באב חל בשבת (כ־28% מהשנים), התענית נדחית מפניה לי' באב ומתחילה משקיעת החמה לקראת מוצאי שבת.\nלפי המסורת, לאחר ביאת המשיח ובניית בית המקדש השלישי, יהפוך תשעה באב ליום של חג ושמחה, כשאר הצומות על החורבן. בתלמוד הירושלמי נאמר כי מלך המשיח נולד בתשעה באב.",
    "pageid": 17360
  },
  {
    "title": "22 ביולי",
    "extract": "22 ביולי הוא היום ה-203 בשנה (204 בשנה מעוברת) בלוח הגרגוריאני. עד לסיום השנה, נשארו עוד 162 ימים.",
    "pageid": 2598
  },
  {
    "title": "אייר פורס 1",
    "extract": "אייר פורס 1 (מאנגלית: Air Force One) הוא אות הקריאה למטוסו של נשיא ארצות הברית. \"אייר פורס 1\" הוא הכינוי שמקבל כל מטוס של חיל האוויר האמריקני ברגע שנשיא ארצות הברית טס בו. כשהנשיא טס במטוס של הצבא האמריקני המטוס מכונה \"ארמי 1\", כאשר מדובר במטוס של הצי האמריקני הוא מכונה \"נייבי 1\", וכאשר המטוס של חיל הנחתים האמריקני - מכונה \"מארין 1\".\n\nלרוב משמש בתפקיד מטוס מדגם 747-200B מתוצרת בואינג (למעשה ישנם שני מטוסי אייר פורס 1 זהים: SAM 28000 והמטוס התאום SAM 29000). המטוס שוכן בבסיס חיל האוויר \"אנדרוז\", כ-16 ק\"מ מן הבית הלבן, תחת אחריות כנף התובלה 89 של חיל האוויר ה-18 של ארצות הברית.\nאייר פורס 1 מצויד ביכולות הגנתיות סודיות ביותר, בהן טכנולוגיה נגד טילים. באייר פורס 1 מותקנים 87 קווי טלפון נפרדים, בהם 28 קווים מאובטחים ומקודדים בעלי טווח בלתי מוגבל – הנשיא יכול לטלפן לכל טלפון בעולם בעודו טס.\nאייר פורס 1 בנוי משלוש קומות – הקומה התחתונה מיועדת למטען, רוב חלל הנוסעים ממוקם בקומה האמצעית ואילו הקומה האחרונה מכילה את ציוד התקשורת ואת תא הטייס. השטח הכולל של חלל הנוסעים הוא 371.6 מטרים רבועים. מתחם המחיה של הנשיא כולל חדר שינה, חדר אמבטיה, חדר כושר ומרחב משרדי. פמליית הנשיא מתכנסת בחדר כנסים גדול המשמש גם כחדר האוכל של הנשיא. לאנשיו הבכירים של הנשיא יש חדרים משלהם. הנוסעים יכולים לעלות למטוס דרך שלוש דלתות: שתיים מהן (אחת בקדמת המטוס ואחת בחלקו האחורי) מובילות לסיפון התחתון ואילו הדלת השלישית מובילה לסיפון האמצעי.\nאת הארוחות מכינים בשני מטבחים. הצוות ערוך להאכיל כ-100 איש בו זמנית, וכ-2,000 ארוחות מאוחסנות במטוס. החדר הרפואי מכיל מאגרי תרופות, ציוד של חדר מיון, ושולחן ניתוחים מתקפל. ישנו רופא קבוע בצוות המטוס. אייר פורס 1 מצויד במכשיר להעמסת מטען משלו, כך שאינו תלוי לעולם בשירותיהם של נמלי תעופה העלולים להוות סכנה ביטחונית. כמו כן ישנם במטוס מכשירי רדיו, פקסימיליה, חיבורים למחשב ו-19 מכשירי טלוויזיה. מיגון כבד אמור להגן על הציוד האלקטרוני וחוטי החשמל מפני פעימה אלקטרומגנטית (EMP) המאפיינת פיצוץ גרעיני. חיבור מיוחד לתדלוק אווירי מאפשר לאייר פורס 1 לשהות באוויר ככל שיידרש. המטוס יכול לשגר נורים להטיית טילים מונחי-חום ממסלולם.\nהנשיא תמיד מגיע לבסיס חיל האוויר \"אנדרוז\" מצויד ב\"פוטבול הגרעיני\" – מזוודה המכילה את הצפנים לשיגור טילים גרעיניים.\nלפני האייר פורס 1 הנוכחיים שימשו בתפקיד זוג מטוסי בואינג 707. האחד סומן SAM 26000, והיה בשירות בין השנים 1962 ו-1998, ותאומו סומן 27000 SAM, היה בשירות בין 1972–2001 ושימש כגיבוי. הנשיא רונלד רייגן הרבה להשתמש דווקא במטוס החלופי, והוא זכה לכינוי \"מטוסו של רייגן\". ה-27000 SAM מוצג כיום בספרייה הנשיאותית על שם רייגן.\nמטוס של חיל האוויר האמריקאי אשר נושא את סגן נשיא ארצות הברית מקבל את הכינוי: \"אייר פורס 2\".\nחיל האוויר האמריקני יחליף עד 2024 את מטוסי הבואינג 200–747 המיושנים בבואינג 8–747.\nבעתות משבר, כמו למשל בזמן התרחשות פיגועי 11 בספטמבר, אייר פורס 1 מלווה במטוסי קרב.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכנף ציון – המקביל הישראלי\nהמטוס הנשיאותי של רוסיה – המקביל הרוסי\nהמכונית הנשיאותית (ארצות הברית)\nמארין 1 – אות הקריאה של המסוק של נשיא ארצות הברית\nאייר פורס 2 – אות הקריאה של מטוס סגן נשיא ארצות הברית\nאייר פורס 1 (סרט משנת 1997)\nטראמפ פורס 1 – מטוסו של נשיא ארצות לשעבר, דונלד טראמפ\nM&M's נשיאותי\n\nארצות הברית שוקלת לרכוש A-380 (באנגלית)\nאריה אגוזי, אייר פורס 1: המטוס המוגן ביותר בעולם, באתר ynet, 8 בספטמבר 2003\nהפנטגון מתכנן: אייר פורס 1 חדש, באתר כלכליסט, 11 באוגוסט 2012\nאייר פורס 1, באתר אנציקלופדיה בריטניקה (באנגלית)",
    "pageid": 395
  },
  {
    "title": "איתן איזמן",
    "extract": "הרב איתן דב איזמן (נולד בתמוז ה'תש\"ג, יולי 1943) הוא רב ואיש חינוך דתי-לאומי, ממייסדי רשת החינוך נועם - צביה ומי שעמד בראשה במשך עשרות בשנים.",
    "pageid": 1347963
  },
  {
    "title": "אל-חודיידה (עיר)",
    "extract": "אל-חוּדַיידַה (בערבית: الحديدة) היא עיר נמל במערב תימן, היא העיר המרכזית של מחוז אל-חודיידה ומונה כ-500,000 תושבים.\n\nב-1914 במהלך מלחמת העולם הראשונה, כוחות של הקיסרות הגרמנית בהובלת הפרייהר אוטמאר פון-שטוצינגן הקימו תחנה אלחוטית באל-חודיידה, אשר שימשה במהלך המרד הערבי להעביר תקשורת מקונסטנטינופול למזרח אפריקה הגרמנית כמו גם לשידור תעמולה לסודאן, סומלילנד הבריטית ואתיופיה.\nאחרי השרפה הגדולה שאירעה בינואר 1961 אשר החריבה חלקים נרחבים מהעיר, היא נבנתה מחדש, ובמיוחד מתקני הנמל, בעזרת סיוע סובייטי. כביש מהיר לצנעא, עיר הבירה, הושלם ב-1961. בשנות ה-70 וה-80 היה גם בסיס ימי של הסובייטים במקום.\nבאוקטובר 2014 השתלטו מורדים חות'ים, ללא התנגדות כמעט, על העיר כחלק ממאבק להפיכה כללית בתימן. באותו זמן הייתה אל-חודיידה העיר הרביעית בגודלה בתימן. \nהקואליציה המובלת על ידי סעודיה הצליחה לכבוש את נמל התעופה הבין-לאומי חודיידה ב-13 ביוני 2018, ביום הראשון של הקרב על אל-חודיידה . נמל התעופה נכבש חלקית על ידי כוחות הקואליציה ביוני 2018, למרות שהחות'ים הנתמכים על ידי איראן עדיין שולטים בחלק מהמרחב.\nב-20 ביולי 2024, ישראל תקפה את נמל אל-חודיידה באמצעות מטוסי קרב של חיל האוויר בתגובה לכטב\"ם שפגע בתל אביב יום קודם לכן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nמבצע סופה נחרצת\nנמל התעופה הבין-לאומי חודיידה\n\nאל-חודיידה, באתר אנציקלופדיה בריטניקה (באנגלית)",
    "pageid": 1247854
  },
  {
    "title": "אליהו ריפס",
    "extract": "אליהו (איליה) רִיפְּס (12 בדצמבר 1948 - 19 ביולי 2024) היה מתמטיקאי ישראלי, פרופסור במכון למתמטיקה באוניברסיטה העברית. ידוע בזכות מחקריו בתורת החבורות הגאומטרית ובשל עבודתו על הצופן התנ\"כי.\n\nריפס נולד וגדל בריגה בירת לטביה הקומוניסטית. פעמיים קפץ כיתה, והיה לתלמיד התיכון הראשון מלטביה שהשתתף באולימפיאדה הבינלאומית למתמטיקה. בגיל חמש עשרה סיים את לימודי התיכון והחל ללמוד באוניברסיטת לטביה בפקולטה למתמטיקה, שם הצטיין בלימודיו.\nבמהלך 1968 התרחשה ליברליזציה פוליטית בצ'כוסלובקיה שכונתה האביב של פראג, בתגובה נכנסו כוחות הביטחון של ברית המועצות לפראג בכלים כבדים ודיכאו את המרד. בינואר 1969 סטודנט צ'כי בשם יאן פאלאך הצית את עצמו במחאה על הדיכוי האכזרי של השלטון הקומוניסטי. באותה השנה התפרסם ריפס בכלי התקשורת העולמיים מחוץ לברית המועצות כששפך על עצמו בנזין והבעיר את עצמו גם כן. הוא נעצר בידי השלטונות והועבר לאשפוז כפוי, בהתאם ל\"חוות דעת פסיכיאטרית\" שקבעה שהוא סובל מסכיזופרניה זוחלת – מחלה ללא סימנים, המאפשרת אשפוזו לכל ימיו. בעת שהותו בכלא מצא דוגמה נגדית, מסובכת ומבריקה, לבעיית תת-חבורת הממדים, אחרי שפורסמו לה כמה וכמה הוכחות שגויות.\nבעקבות לחץ בינלאומי הוא שוחרר בתחילת שנת 1972 וקיבל אישור לעלות לישראל.\nאחרי שסיים את לימודיו לתואר דוקטור, בהנחייתו של פרופ' שמשון עמיצור, הצטרף ריפס לסגל המכון למתמטיקה של האוניברסיטה העברית בירושלים, והתפרסם בזכות מחקרו בתורת החבורות הקומבינטורית. במקביל הרצה בחוג למתמטיקה במכללה ירושלים לבנות. במשך השנים שימש כפרופסור גם באוניברסיטת קולומביה. אחד מתלמידיו הוא פרופ' צליל סלע, שבשנת 1995 פרסם יחד איתו מאמר המראה את קיומם של ייצוגים קנוניים לאיברים בחבורות היפרבוליות.\nבשנת 1979 זכה ריפס בפרס ארדש של האגודה הישראלית למתמטיקה, ובשנת 1994 נשא דברים בקונגרס הבינלאומי של המתמטיקאים.\n\nבשנת 1994 פרסמו דורון ויצטום, ריפס ויואב רוזנברג מאמר בכתב-העת Statistical Science, ובו נטען כי גילו מסרים מוצפנים בטקסט העברי של ספר בראשית. ב-19 במרץ 1996 הרצה ריפס הרצאת אורח בבית האקדמיה הלאומית הישראלית למדעים והציג בפני האקדמיה עבודה על צפנים כאלו שנקראה \"מדגם העמים\". התגלית תוארה על ידי העיתונאי מייקל דרוזנין בספרו הפופולרי \"הצופן התנ\"כי\" משנת 1997. מאז אותו פרסום, הפך עניין דילוגי האותיות בתורה לנושא שנוי במחלוקת. ויצטום, ריפס, רוזנברג ודרוזנין \"זכו\" בפרס איג נובל לספרות, לשנת 1997.‏ בשנת 2022, פרופסור מיה בר-הלל וצוות חוקרי מקרא באוניברסיטה העברית בירושלים חיפשו בספר \"מלחמה ושלום\" את אותם שמות של רבנים (על גרסאות שמותיהם השונות, לבחירת המחפש כפי שעשו דורון ויצטום וריפס) ותאריך לידתם, מה שחיפשו ויצטום וריפס בספר בראשית, וגילו כי גם במלחמה ושלום (ספר אקראי שאינו קדוש), נמצאו אותם דילוגי אותיות בצורה שווה. בכך הופרכה, לטענתם, טענת דילוגי האותיות בתורה של ויצטום וריפס. ריפס הגיב למאמר ההפרכה, וטען יחד עם עמיתיו שהרשימה שלו נעשתה ללא שום זיוף, ואחר כך פרסם מאמרים נוספים שבהם אין אופציה של \"משחק\" בנתונים. בשנת 2006 הרצה בנושאים אלו יחד עם שאר חוקרי דילוגי האותיות בתורה בכנס הבינלאומי לזיהוי תבניות והתמקד בצופן של מגדלי התאומים.\n\nפרופ' ריפס חזר בתשובה, וניהל אורח חיים חרדי. הוא היה נשוי לדבורה בן חורין (אחותו של מיכאל בן חורין וביתם של יעקב (ז'אק) וחנה (אנני) קנכט, ילידי גרמניה וניצולי שואה), והם התגוררו בשכונת רמות בירושלים.\nנפטר בי\"ג בתמוז תשפ\"ד.\n\nאליהו ריפס, באתר פרויקט הגנאלוגיה במתמטיקה\nראיון וידאו עם פרופ' ריפס בנושא הצופן התנ\"כי\nדודו כהן, ‏הצופן התנ\"כי - נכון או לא?, באתר ‏מאקו‏, 1 ביולי 2009\nדף הבית של פרופ' ריפס, באתר האוניברסיטה העברית\nתמליל ריאיון עם פרופ' ריפס ומייקל דרוזנין-הצופן התנכ\"י, באתר BBC\nגדי אלכסנדרוביץ', אז מה הקטע עם דילוגי אותיות בתורה? (חלק א'), באתר \"לא מדויק\", 14 במאי 2012\n אליהו ריפס (1948-), דף שער בספרייה הלאומית",
    "pageid": 220491
  },
  {
    "title": "אליזבט צורקוב",
    "extract": "אליזבט צורקוב (נולדה ב-1985 או ב-1986) היא חוקרת בתחום המזרח התיכון, שנחטפה במרץ 2023 בבגדאד על-ידי כתאא'ב חזבאללה, ארגון טרור עיראקי פרו-איראני.",
    "pageid": 2238490
  },
  {
    "title": "אמיר שורוש",
    "extract": "אמיר שוּרוּש (בערבית: أمير شوروش; נולד ב-9 ביולי 1984) הוא שחקן ישראלי, זוכה פרס האקדמיה הישראלית לטלוויזיה לשנת 2021.\nנודע בעיקר בזכות גילום דמותו של ראמזי עבד ראמזי בקומדיית המצבים \"קופה ראשית\" בכאן 11, ובחיקויים של מנסור עבאס, איימן עודה ויוסף חדאד ב\"ארץ נהדרת\" בקשת 12.",
    "pageid": 1804807
  },
  {
    "title": "בני אבני",
    "extract": "בני אבני (נולד ב-26 בספטמבר 1970) הוא שחקן ישראלי וטייס באל על וביחידת הכיבוי האווירי.",
    "pageid": 1204156
  },
  {
    "title": "בראול סטארס",
    "extract": "Brawl Stars  (בתרגום חופשי לעברית: כוכבי הקטטה) הוא משחק וידאו אסטרטגי חינמי שיצא ב-12 בדצמבר 2018 מסוג זירת קרב מרובת משתתפים, המפותח ומתוחזק על ידי חברת Supercell  המשחק משווק בחנויות ה-App Store וה-Google Play.",
    "pageid": 1690842
  },
  {
    "title": "ברק סרי",
    "extract": "ברק סרי (נולד ב-24 ביוני 1962) הוא עיתונאי ויועץ תקשורת ישראלי. היה עורך המקומון \"כאן דרום\" והחינמון \"ישראלי\". שימש בעבר כיועץ התקשורת של שר הביטחון אהוד ברק, השר לביטחון פנים אבי דיכטר, שר התחבורה ישראל כץ ושר הפנים אריה דרעי.",
    "pageid": 767068
  },
  {
    "title": "ג'ורג' קלוני",
    "extract": "ג'ורג' טימותי קלוני (באנגלית: George Timothy Clooney; נולד ב-6 במאי 1961) הוא שחקן, מפיק ובמאי קולנוע וטלוויזיה אמריקאי, זוכה שני פרסי אוסקר ושלושה פרסי גלובוס הזהב.",
    "pageid": 132240
  },
  {
    "title": "ג'יי. די. ואנס",
    "extract": "ג'יימס דייוויד ואנס (באנגלית: James David Vance; נולד ב-2 באוגוסט 1984) הוא פוליטיקאי אמריקאי המכהן כסנאטור מטעם מדינת אוהיו ומועמד לתפקיד סגן הנשיא מטעם המפלגה הרפובליקנית בבחירות 2024.\nלאחר שסיים את לימודיו התיכוניים שירת ואנס בין 2003 ל-2007 ככתב צבאי. לאחר מכן למד באוניברסיטת המדינה של אוהיו וסיים את לימודיו שם ב-2009. ב-2013 סיים את לימודיו בבית הספר למשפטים באוניברסיטת ייל. ספרו האוטוביוגרפי, \"Hillbilly Elegy\", שיצא לאור ב-2016, הפך לרב-מכר, זכה לתשומת לב עיתונאית משמעותית במהלך הבחירות לנשיאות ארצות הברית באותה השנה ועובד לסרט עלילתי ב-2020.\nב-2021 החל ואנס את הקריירה הפוליטית שלו כמועמד המפלגה הרפובליקנית בבחירות לסנאט של ארצות הברית באוהיו ב-2022, בהן הביס את מועמד המפלגה הדמוקרטית טים ראיין. בתחילה התנגד למועמדותו של דונלד טראמפ בבחירות ב-2016, אך מאז הפך לתומך נלהב שלו. ב-15 ביולי 2024 מינה אותו טראמפ לעמיתו למרוץ בבחירות לנשיאות ארצות הברית.\nואנס מתנגד חריף לתפיסות פוליטיקת הזהויות והווק (Woke) הרווחות בשמאל האמריקאי ונחשב בעיני מתנגדיו לניאו-ריאקציונרי ולפופוליסט ימני. בנושאים חברתיים השקפותיו שמרניות. הוא מסתייג מהפלות, אך תומך בזכות המדינות לחוקק חוקים בעניין לפי השקפותיהם. הוא התנגד לנישואים חד-מיניים, אך ציין כי אינו מאמין כי יש לפתוח את הנושא מחדש. הוא מתנגד בתוקף לטיפולי התאמה מגדרית לקטינים. \nואנס נבדל מהשקפותיה המסורתיות של המפלגה הרפובליקנית בנושא מיסים, שכר מינימום, התאגדות, מכסים ומדיניות הגבלים עסקיים. הוא מתנגד למתן סיוע צבאי אמריקאי נרחב לאוקראינה, אך נחשב כתומך מובהק של מדינת ישראל.\n\nואנס נולד בשם ג'יימס דונלד באומן ב-2 באוגוסט 1984, במידלטאון שבאוהיו, עיירה השוכנת בין דייטון וסינסינטי. הוריו הם דונלד באומן ובוורלי ואנס, ממוצא סקוטי-אירי. אימו ואביו התגרשו כאשר היה פעוט, אביו נעדר ממרבית חייו ואימו נאבקה בהתמכרות לסמים ולאלכוהול. הוא אומץ על ידי בעלה השלישי של אימו, אך הוא ואחותו גודלו בעיקר על ידי סבו וסבתו, ג'יימס ובוני ואנס. לימים נקרא בשם המשפחה של אביו החורג, האמל. עם נישואיו אימץ את שם המשפחה ואנס, לכבוד סבו וסבתו.\nואנס התחנך בבית הספר התיכון מידלטאון שבעיר הולדתו, ובתום לימודיו התיכוניים התגייס לחיל הנחתים של ארצות הברית. הוא שירת כמתעד פעילות מבצעית בכנף הנחתים השנייה במהלך מלחמת עיראק. ואנס השלים בהצטיינות תואר ראשון במדע המדינה ובפילוסופיה באוניברסיטת המדינה של אוהיו. כסטודנט באוניברסיטה זו, התמחה אצל חבר הסנאט של אוהיו, בוב שולר. בתום לימודיו באוהיו, קיבל תואר שני במשפטים מבית הספר למשפט של אוניברסיטת ייל. בהיותו בייל, שכנעה אותו מורתו איימי צ'ואה לכתוב את ספר הזיכרונות שלו.\nלאחר תקופה שבה עבד במשרד עורכי דין תאגידי עבר ואנס לסן פרנסיסקו כדי לעבוד בתעשיית הטכנולוגיה. הוא שימש כמנהל בחברת ההון סיכון \"Mithril Capital\" שבבעלות היזם פיטר טיל.\n\nבשנת 2016 פרסמה ההוצאה לאור \"הרפר\" את ספר זיכרונותיו, שנקרא בתרגום חופשי \"יומני האפלצ'ים: סיפורה של משפחה ותרבות במשבר\"  (הספר מוזכר לעיתים בשם \"אלגיית הילבילי: ממואר של חברה ותרבות במשבר\"). הספר נכלל ברשימת רבי-המכר של הניו יורק טיימס בשנים 2016 ו-2017. ב-2017 היה הספר מועמד סופי לפרס דייטון לספרות שלום וזכה בפרס אודי לספר עיון (Audie Award for Nonfiction).\n\"הניו יורק טיימס\" כינה את הספר בהקשר של בחירות לנשיאות ארצות הברית 2016 \"אחד מששת הספרים הטובים ביותר שיסייעו בהבנת ניצחונו של טראמפ\". \"הוושינגטון פוסט\" הגדיר את הספר בתור \"קולה של חגורת החלודה\". מנגד, העיתון \"ניו ריפבליק\" מתח עליו ביקורת כ\"הזבל הלבן החביב על התקשורת הליברלית\" ו\"נביא השקר של אמריקה הכחולה\". הכלכלן ויליאם איסטרלי מתח גם הוא ביקורת חריפה על הספר: \"ניתוח מרושל של אוספים של אנשים – אליטות חופיות ואמריקה הבין-חופית, מוסלמים, מהגרים, חסרי השכלה גבוהה, מה שבא לכם – הפך לדבר שבשגרה, וזה הורג את הפוליטיקה שלנו\".\nבדצמבר 2016 ציין ואנס כי בכוונתו לשוב לאוהיו במטרה להקים שם מוסד ללא כוונת רווח, וכי ייתכן שיתמודד בעתיד לתפקיד ציבורי תוך התמקדות במאבק בהתמכרות לסמים בחגורת החלודה. בינואר 2017 הצטרף ואנס לסגל CNN. באפריל אותה שנה חתם הבמאי רון הווארד על אדפטציה קולנועית לספרו של ואנס, ובשנת 2020 הופץ בנטפליקס סרטו \"יומני האפלצ'ים\" בכיכובן של איימי אדמס וגלן קלוז, כשאת דמותו של ואנס גילם השחקן גבריאל באסו.\n\nבראשית 2018 דווח כי ואנס שקל להציע מועמדות לסנאט של ארצות הברית כמועמד רפובליקני נגד הסנאטור הדמוקרטי שרוד בראון, אך הדבר לא קרם עור וגידים. באפריל 2021 הביע ואנס לראשונה עניין בהתמודדות על מושב בסנאט שפונה בידי הסנאטור הרפובליקני רוב פורטמן. זמן קצר אחר כך תרם שותפו לשעבר פיטר טיל 10 מיליון דולר אמריקאי לוועדת פעולה פוליטית בשם \"Protect Ohio Values\" שתמכה במועמדותו של ואנס לסנאט. גם רוברט מרסר תרם סכום לא ידוע. במאי אותה שנה ייסד ואנס ועדת גישוש, ובחודש יולי נכנס באופן רשמי למרוץ.\nבמהלך מסע הבחירות שלו לסנאט האמריקאי, הפך ואנס עורו ביחסו אל נשיא ארצות הברית לשעבר דונלד טראמפ. בעוד שבמהלך הבחירות לנשיאות ארצות הברית 2016 היה למבקר חריף של טראמפ ומתח עליו ביקורת נוקבת בהזדמנויות אחדות, עם כניסתו למרוץ לסנאט התנצל על דבריו והביע את תמיכתו בטראמפ וברעיונותיו. ב-4 במאי 2022 זכה ואנס במועמדות המפלגה הרפובליקנית לסנאט.\nב-8 בנובמבר 2022 ניצח ואנס בבחירות לסנאט וגבר על הסנאטור הדמוקרטי המכהן טים ראיין עם כ-53.3% מקולות הבוחרים. הוא נשבע לתפקידו ב-3 בינואר 2023 מיד עם התכנסות הקונגרס ה-118 של ארצות הברית.\nב-15 ביולי 2024 נבחר על ידי דונלד טראמפ כעמיתו למרוץ בבחירות לנשיאות ארצות הברית.\n\nואנס נשוי מאז 2014 לאושה צ'ילוקורי-ואנס, בת לפרופסורים ילידי הודו, יחדיו הם הורים לשלושה ילדים, אוון (נולד ב-2017), ויואק (נולד ב-2020) ומיראבל (נולדה ב-2021). ואנס גדל ב\"ענף האוונגליסטי\" של הנצרות הפרוטסטנטית והיה חלק ממנה עד ספטמבר 2016, אז אמר כי \"הוא חושב ברצינות על המרה לקתוליות\" והחליט לא להשתייך לאף כנסייה באופן רשמי. באוגוסט 2019 הוא הוטבל כקתולי בטקס בכנסיית סנט גרטרוד בסינסינטי, אוהיו.\n\nואנס מתנגד להפלות מלאכותיות ותמך בביטול של פסק דין רו נגד וייד. ואנס הצהיר בעבר כי הוא עשוי לתמוך באיסור פדרלי על הפלות לאחר השבוע ה-15 להיריון. עם זאת, ואנס הצהיר מאוחר יותר שהחלטות בסוגיה זאת צריכות להיקבע על ידי המדינות עצמן ולא על ידי הממשל הפדרלי. ואנס השווה הפלה לעבדות וקבע בראיון למגזין 'זרם' (Current) הקתולי כי \"יש משהו דומה בין הפלה לעבדות\" מבחינה מוסרית. עם זאת, בדיון ב-2022 הוא אמר: \"תמיד האמנתי בהחרגות סבירות\". מאוחר יותר, הוא ציין כי הוא תומך בהחרגות המתירות ביצוע הפלה, בהם מקרים של אונס, גילוי עריות ושמירה על חיי האם. באותה השנה הצהיר כי \"אוהיו תרצה מדיניות הפלות שונה מקליפורניה, מניו יורק, ואני חושב שזה הגיוני. אני רוצה שאוהיו תהיה מסוגל לקבל החלטות משלה, ואני רוצה שהמחוקקים הנבחרים של אוהיו יקבלו את ההחלטות האלה אבל אני חושב שזה בסדר גם להגדיר איזה סטנדרט לאומי מינימלי\".\nואנס התנגד ל\"חוק כבוד הנישואין\" , \nמשום שחייב את הממשל הפדרלי ואת כל המדינות להכיר בתוקף של נישואים חד-מיניים. אך מאוחר יותר הבהיר את עמדתו: \"אני מאמין שנישואים הם בין גבר אחד לאישה, אך אני לא חושב שנישואים גאים הם נושא רלוונטי כרגע. אני לא אחד מאלה שמחפשים לקחת משפחות של אנשים ולקרוע אותן לגזרים.\" מלבד זאת, ואנס הגיש הצעת חוק שתהפוך טיפול להתאמה מגדרית בקטינים לעבירה פדרלית ותחסום את השימוש בכספי משלמי המיסים עבורו, והצהיר כי \"בשום פנים ואופן אין לאפשר לרופאים לבצע את הניתוחים הנוראיים והבלתי הפיכים הללו בילדים קטינים\".\nבנאום שנשא ב-2021 האשים ואנס את \"השמאל חסר הילדים\" בבעיותיה של ארצות הברית בתחום הילודה. הוא שיבח את ראש ממשלת הונגריה, ויקטור אורבן על כך שעודד זוגות נשואים בהונגריה להביא כמה שיותר ילדים לעולם, וטען כי להורים צריכה להיות השפעה גדולה על התהליך הדמוקרטי מאשר לאנשים שאינם הורים. ואנס טען ששיעורי האלימות במשפחה \"הרקיעו שחקים\" בשנים האחרונות בשל מה שהוא כינה \"המלחמה של החברה המודרנית במשפחות\", וזאת על אף שבעשורים האחרונים, שיעורי האלימות במשפחה ירדו. בנוסף לכך, בהצהרה מעוררת מחלוקת, הצהיר כי \"אם הורים אוהבים את ילדיהם, הם יישארו נשואים, גם כשמדובר בזוגיות אלימה\". אחר כך אמר שדבריו הוצאו מהקשרם. .\n\nואנס טען כי טראמפ מבצע דמוניזציה כלפי מהגרים לארצות הברית, אך במרוץ לסנאט כינה שוב ושוב את ההגירה הבלתי חוקית לארצות הברית \"מטונפת\". כמו כן, ב-2022 טען ואנס כי \"הדמוקרטים החליטו שהם לא יכולים לנצח בבחירות האמצע הקרובות, אלא אם כן יביאו מספר גדול של בוחרים חדשים שיחליפו את הבוחרים שכבר נמצאים כאן\". כאשר הואשם על ידי מתנגדיו הפוליטיים שבדבריו יש משום תמיכה בתאוריית \"ההחלפה הגדולה\", שטוענת כי יש ניסיון להחליף את האוכלוסייה הלבנה האמריקאית במהגרים, טען ואנס כי זו השמצה חסרת בסיס כלפיו וכי ילדיו שלו עצמו הם ממוצא מעורב (אשתו של ואנס היא ממוצא הודי).\nואנס תמך בהצעה של טראמפ לבנות חומה בגבול עם מקסיקו ודחה את הטענה שהתומכים בבניית החומה הם גזענים. הוא הציע שהממשל הפדרלי ישקיע כ-3 מילארד דולר כדי לסיים את בניית חומת טראמפ. ואנס טען כי אי אבטחת הגבול הדרומי של ארצות הברית הניעה את משבר האופיואידים בארצות הברית, בכך שאיפשרה הגירה בלתי חוקית וסחר בסמים. במהלך מרוץ הבחירות שלו לסנאט ב-2022, הוא טען שהנשיא ג'ו ביידן מציף את אוהיו בסמים לא חוקיים בכך שאינו מטפל בגבול הדרומי.\nב-2023 הציג ואנס הצעת חוק שתהפוך את האנגלית לשפה הרשמית של ארצות הברית.\n\nבנאום בוועידת הביטחון של מינכן, ואנס אמר כי ארצות הברית איננה רוצה לפרוש מנאט\"ו, אך טען שארצות הברית צריכה להתמקד יותר במזרח אסיה, וכי מדינות מסוימות החברות בנאט\"ו אינן מוציאות מספיק כסף למען ביטחונן. כך למשל, ואנס אמר שההצהרה של טראמפ שהוא יעודד את רוסיה לתקוף חברות בנאט\"ו שאינן עומדות בהתחייבויותיהן הפיננסיות במסגרת הברית, היא \"קריאת השכמה\" לאירופה ולהוצאות הביטחון שלה.\nואנס מתח ביקורת על הסיוע הכספי והצבאי האמריקאי לאוקראינה במלחמת אוקראינה–רוסיה, וטען כי אין אפשרות לספק לאוקראינה מספיק נשק כדי שתנצח, וכי האינטרס האמריקאי הוא \"להשלים עם זה שאוקראינה תיאלץ לוותר על חלק משטחיה לרוסים\". בראיון עם סטיב באנון, ואנס הצהיר \"לא באמת אכפת לי מה קורה לאוקראינה\". בדצמבר 2023, הוא ספג ביקורת רבה על כך שקרא להשעיית סיוע נוסף לאוקראינה, מכיוון שלדבריו, הכסף \"ישמש את שריה של אוקראינה כדי לקנות יאכטה גדולה יותר\".\nואנס הוא תומך נלהב של מדינת ישראל ותיאר את מערכת היחסים בין המדינות כ\"מערכת יחסים תרבותית, מוסרית, פוליטית\". ואנס תומך בהמשך הסיוע הצבאי האמריקאי לישראל במלחמת חרבות ברזל. ואנס מתח ביקורת על ממשל ביידן בנוגע לעיכוב משלוח נשק מונחה לישראל, וטען כי חמאס נושא באחריות מלאה לכל מקרי המוות של האזרחים ברצועת עזה. כשנשאל אם יתמוך בפעולה צבאית נגד איראן לאחר שמיליציות שקשורות לאיראן תקפו חיילים אמריקאים, ואנס אמר שזו תהיה \"טעות\", והעלה חשש שזו תהיה הסלמה משמעותית במזרח התיכון.\nואנס כינה את סין \"האיום הגדול ביותר\" על ארצות הברית, וטען כי המלחמה באוקראינה מסיחה את דעתה של ארצות הברית מהתמקדות באיומים מצד סין. בנאום ב-2024 אמר ואנס כי \"ב-2003 עשיתי טעות כשתמכתי במלחמת עיראק\".\nביולי 2024, לאחר שמפלגת הלייבור ניצחה בבחירות הכלליות בבריטניה שנערכו באותו החודש, אמר ואנס כי בריטניה היא \"המדינה האיסלאמיסטית הראשונה באמת עם נשק גרעיני\".\n\nואנס תומך בדיני הגבלים עסקיים, בהגברת רגולציה של התנהלות תאגידים ובחקיקה נגד ריכוזיות כלכלית. הוא הביע דאגה שלחברות טכנולוגיה גדולות יש השפעה רבה מדי על הפוליטיקה האמריקאית ועל זרימת המידע באינטרנט, קרא לפרק את \"גוגל\" ורמז שיש לפצל את \"מטא\". בנוסף לכך, הביע תמיכה בפעולותיה של יו\"ר נציבות הסחר של ארצות הברית, לינה קאן, שלדבריו \"עושה עבודה די טובה\", וציין את אכיפת ההגבלים העסקיים שלה נגד חברות טכנולוגיה.\nביחס לזכויות עובדים, הכריז ואנס כי הוא תומך בהסכמים קיבוציים, אך התנגד לחוק המרחיב את זכויותיהם של העובדים להתארגן ולנהל משא ומתן קיבוצי מורחב יותר. במקום זאת הוא הביע תמיכה בהצעות של הקבוצה השמרנית American Compass, הכוללת הקמת מועצות פועלים.\n\nואנס תמך בחקיקה שקידם ממשל ביידן המאפשרת למדיקר לנהל משא ומתן על מחירי התרופות. ב-2022 היה שותף להצעת חוק שקידמה הגבלה למחיר האינסולין. הוא אף ציין כי אין בכוונתו לבטל את חוק הגנת החולה וטיפול בר השגה וכי הוא תומך בקידום ייבוא תרופות מחו\"ל.\nואנס התנגד לקיצוץ בביטוח הלאומי. אף על פי כן, הוא חושב שיש צורך לבצע רפורמה בביטוח הלאומי לאור מגמת הזדקנות האוכלוסייה בארצות הברית. הוא הצהיר כי \"אני לא תומך בקיצוץ בביטוח לאומי או במדיקר ואני חושב שהפרטת ביטוח לאומי היא רעיון רע\".\n\nואנס ממעיט בהשפעות שינוי האקלים ואף הכחיש את קיומו של משבר האקלים. הוא קידם בסנאט חוק המבטל את זיכויי המס הפדרליים עבור כלי רכב חשמליים, וטען כי סבסוד כלי רכב חשמליים הם \"חלומות בהקיץ על אנרגיה ירוקה\".\n\n אתר האינטרנט הרשמי של ג'יי. די. ואנס (באנגלית)\nג'יי. די. ואנס באתר המדריך הביוגרפי של הקונגרס של ארצות הברית (באנגלית)\n ג'יי. די. ואנס, ברשת החברתית פייסבוק\n ג'יי. די. ואנס, ברשת החברתית אקס (טוויטר)\n ג'יי. די. ואנס, ברשת החברתית אינסטגרם\n ג'יי. די. ואנס, ברשת החברתית Goodreads\n גילי איזיקוביץ, \"יומני האפלצ'ים\" היה ספר מרתק. נטפליקס הפכה אותו למלודרמה זולה, באתר הארץ, 23 בנובמבר 2020\n נתנאל שלומוביץ, פרשנות בחירת טראמפ בג'יי. די. ואנס לסגנו הבהירה שהשיקול הבלעדי שמנחה אותו הוא נאמנות למנהיג, באתר הארץ, 16 ביולי 2024\nליטל סמט, מספר 2 של טראמפ: יוצא מרינס התומך ברגולציה נוקשה על מגזר הטכנולוגיה, באתר כלכליסט, 16 ביולי 2024",
    "pageid": 2101044
  },
  {
    "title": "גלגל המזלות",
    "extract": "גלגל המזלות או זודיאק (מיוונית: Ζῳδιακός κύκλος, \"גלגל החיות\") הוא דימוי ציורי של כוכבי השמים, למעין גלגל הנחלק ל-12 מערכי כוכבים או \"מזלות\". רצועה זו של מערכי הכוכבים היא רצועה דמיונית מעגלית הנמצאת על מישור המילקה. על רצועה זו עובר מסלולה של השמש עבור צופה מכדור הארץ.\nגלגל המזלות הוא מרכיב מרכזי באסטרולוגיה, שחסידיה מאמינים שמיקום הכוכבים משפיע על המתרחש על פני כדור הארץ, או משקף אותו, ולפיכך \"המזל\" - הן במשמעות השפעות על גורלו של האדם, הן במשמעות הגורם השמימי שישפיע על חייו, נקבע על פי יום התאריך והחודש שבו נולד - ממנו ניתן לכאורה לדעת את האזור בגלגל המזלות שבו נמצאת השמש בעת הולדתו.\nבעבר נאמר שמועד מסוים בשנה הוא \"במזל\" על פי שם הקבוצה בה נמצאה השמש. אסטרולוגים עדיין משתמשים בלוח זמנים בן כ-2,000 שנה, ומאז בשל תופעת הנקיפה השמש אינה נמצאת במזל האסטרולוגי, אלא מקדימה בחודש. לדוגמה, בטווח הזמנים 20 במרץ - 19 באפריל, המוכרז כמזל טלה, נמצאת השמש במזל דגים.\nלמרות שמסלול המילקה עובר גם דרך קבוצת נושא הנחש הושמטה זו מרשימת המזלות, ככל הנראה על מנת לשמר את החלוקה ל 12, כחלוקת החודשים.\nגלגל המזלות שימש את האסטרונומיה במיפוי השמים, כאשר כל אזור בשמים מכונה על שם המזל שלו - קבוצת כוכבים נראים שעל ידי חיבור קווים ביניהם יוצרים צורות. המזלות הותאמו לתקופות בשנה על ידי ייחוס כל מזל לתקופה שבה השמש עוברת במזל, ולכן קבוצת הכוכבים שלה לא נראית במהלך הלילה, אלא רק שאר המזלות. התקופה של כל מזל נמשכת כ-30 יום, בעונת שנה קבועה, ובאורך מקביל פחות או יותר לסיבוב הירח. עם השנים השתנו הכוכבים הנראים במהלך תקופות שנה ובתרבויות השונות החסירו והוסיפו כוכבים שונים כדי להתאימן לציור הידוע ולתקופה האמורה לייצג את המזל. זיהוי המזלות עם עונות שנה ושמות המזלות ניתנו בידי בני תרבות קדומה, ונמצאים בספרות הבבלית והמצרית העתיקה בכתב יתדות ובכתב חרטומים, וכן בציורים קדומים ששרדו, והיו מרכזיים גם לאמונות של התרבות האלילית היוונית והרומית. המזלות המייצגות את חודשי השנה מרכזיות לפולקלור של תרבויות רבות, ומשמשות בהן גם כיום.",
    "pageid": 55883
  },
  {
    "title": "דלאי לאמה",
    "extract": "דַּלָאִי לָאמָה (בטיבטית: ཏཱ་ལའི་བླ་མ་མ་) הוא תוארו של המנהיג הרוחני של הבודהיזם הטיבטי, ובין המאה ה-17 ועד 1959, גם תואר מנהיגה הפוליטי הרשמי של טיבט.\nפירוש המילה \"דלאי\" בשפה המונגולית הוא \"ים\" (או \"אוקיינוס\"). \"לאמה\" היא הדרגה הרוחנית הגבוהה ביותר בבודהיזם הטיבטי ומשמעותה \"חכמה\". מכאן שפירוש התואר הוא \"ים החכמה\". על פי המסורת הטיבטית, הדלאי לאמה הוא גלגול נשמתו של הבודהיסטווה אַוַולוֹקִיטֶשְוַורָה. כשהוא מת, נשמתו נכנסת בגופו של תינוק שנולד, שלאחר מבדקים דתיים-מסורתיים, הופך לדלאי לאמה החדש.\nמאז 17 בנובמבר 1950 מכהן בתפקיד הדלאי לאמה ה-14 טנזין גיאטסו.",
    "pageid": 26159
  },
  {
    "title": "האדון השני של ארצות הברית",
    "extract": "",
    "pageid": 1906658
  },
  {
    "title": "הבנים (סדרת טלוויזיה)",
    "extract": "הבנים (באנגלית: The Boys) היא סדרת גיבורי-על סאטירית אמריקאית שנוצרה על ידי אריק קריפקי  עבור אמזון פריים וידאו. הסדרה מבוססת על סדרת קומיקס באותו השם שנכתבה על ידי גארת' אניס ואוירה על ידי דאריק רוברטסון . עלילת הסדרה עוקבת אחרי \"הבנים\", צוות של ויג'ילנטים שיוצאים להילחם בגיבורי-על מושחתים שמנצלים את כוחם לרעה בסתר, ובתאגיד הבידור שמממן ומשווק אותם.\nהסדרה עלתה לשידור בשירות הזרמת המדיה פריים וידאו ב-26 ביולי 2019. ב-10 ביוני 2022, נמסר על חידוש הסדרה לעונה רביעית. בתחילה, הסדרה עלתה בישראל עם כתוביות בעברית בלבד, אך ב-30 בינואר 2023 נוסף לסדרה דיבוב בעברית.",
    "pageid": 1659688
  },
  {
    "title": "הילרי קלינטון",
    "extract": "הילרי דיאן רודהם קלינטון (באנגלית: Hillary Diane Rodham Clinton ‏‏?‏; נולדה ב-26 באוקטובר 1947) היא מדינאית אמריקאית. כיהנה כחברת הסנאט של ארצות הברית מטעם מדינת ניו יורק (2001–2009) ואחר כך כמזכירת המדינה של ארצות הברית (2009–2013) בממשלו של הנשיא ברק אובמה. טרם היבחרה לתפקידים ציבוריים, הייתה הגברת הראשונה של ארצות הברית (1993–2001) במהלך תקופת כהונתו של בעלה, ביל קלינטון, כנשיא ארצות הברית. בבחירות לנשיאות שנערכו ב-2016 הייתה מועמדת המפלגה הדמוקרטית, ובכך הייתה לאישה הראשונה שהועמדה לנשיאות מטעם מפלגה גדולה בארצות הברית.\nקלינטון נולדה וגדלה בשיקגו ופרבריה. סיימה את לימודיה במכללת ולסלי ב-1969 והשלימה תואר במשפטים באוניברסיטת ייל ב-1973. לאחר ששימשה כיועצת משפטית בקונגרס, עברה לארקנסו ונישאה לביל קלינטון ב-1975. שנתיים לאחר מכן ייסדה את \"הארגון לילדים ומשפחות בארקנסו\" . התמנתה ליושבת הראש הראשונה של התאגיד לסיוע משפטי  ב-1978 ושנה לאחר מכן הפכה לשותפה הראשונה ב\"רוז\" , משרד עורכי דין מהוותיקים ביותר בארצות הברית. בתקופת כהונתו של בעלה ביל קלינטון כמושל ארקנסו הובילה כח משימה שהמלצותיו סייעו להחלת רפורמה בבתי הספר הציבוריים במדינה.\nעם היבחרו של בעלה לנשיאות ב-1992, הייתה לגברת הראשונה של ארצות הברית. בבית הלבן הנהיגה מאבק לשוויון מגדרי ולרפורמה במערכת הבריאות במסגרת תפקידה כגברת הראשונה. יחסיה האישיים עם ביל היו תחת עין הציבור והסתבכו בעקבות פרשת מוניקה לווינסקי. ב-2000 נבחרה מטעם המפלגה הדמוקרטית לייצג את מדינת ניו יורק בסנאט של ארצות הברית, וב-2006 נבחרה שוב. ב-2008 התמודדה בבחירות המקדימות לנשיאות ארצות הברית אך במועמדות המפלגה הדמוקרטית זכה הסנאטור ברק אובמה.\nמ-2009 עד 2013 כיהנה כמזכירת המדינה של ארצות הברית בממשלו של אובמה. במהלך כהונתה הובילה את התקיפה הצבאית הבינלאומית בלוב כתגובה לאביב הערבי. היא סייעה לארגן את הבידוד הדיפלומטי ואת הטלת הסנקציות הבינלאומיות על איראן במאמץ לכפות עליה את צמצום תוכנית הגרעין שלה, שבסופו של דבר הביאו להסכם המעצמות על תוכנית הגרעין האיראנית ב-2015. היא כיהנה כמזכירת המדינה בתקופה בה נרשמה התדרדרות משמעותית ביחסי ארצות הברית–ישראל, בין היתר בעקבות היחסים העכורים בין ראש הממשלה בנימין נתניהו והנשיא אובמה, וכן בגין היותה מי שהניחה את היסודות להסכם הגרעין, שממשלת ישראל התנגדה לו.\nב-2016 התמודדה קלינטון בשנית בבחירות המקדימות, שבהן גברה על הסנאטור העצמאי ברני סנדרס ונבחרה כמועמדת המפלגה הדמוקרטית לנשיאות ב-28 ביולי. מערכת הבחירות הכלליות בשנה זו נחשבת לאחת מהמתוחות שהיו בארצות הברית, בגלל התערבות רוסיה בבחירות וחשיפת עשרות אלפי אי-מיילים בענייני עבודה ובהם מיילים מסווגים וסודיים רבים ששלחה קלינטון דרך תיבת הדואר הפרטי שלה. היא הפסידה בבחירות הללו ליריבה הרפובליקני, דונלד טראמפ, על אף שזכתה ברוב קולות המצביעים - למעלה מ-65 מיליון קולות, ב-2.8 מיליון יותר מטראמפ.\nמתנגדיה האשימו אותה בקשרי הון-שלטון פסולים ובניתוק מהעם האמריקאי, ואילו תומכיה רואים בה סמל פמיניסטי ומי שתרמה תרומה חשובה לניפוץ תקרת הזכוכית.",
    "pageid": 89449
  },
  {
    "title": "חוצנים",
    "extract": "חוצנים או חייזרים הוא כינוי ליצורים חיים שמקורם אינו בכדור הארץ, ושקיומם מעולם לא הוכח או הוצג לציבור. אפשר לכלול בהגדרה זו כל צורת חיים חיצונית לכדור הארץ, אך בעקבות המדע הבדיוני, התקבע בציבור הפירוש של \"חוצן\" כצורת חיים תבונית.\nאת המילה \"חייזר\" (חי-זר) יצר עמוס גפן, מתרגם ספרי המדע הבדיוני, כתרגום למילה Alien.\n\n ערך מורחב – חיים מחוץ לכדור הארץ\nמספר שאלות עולות בהקשר לשאלה אם קיימים חייזרים:\n\nהאם קיימים חיים כלשהם, מחוץ לכדור הארץ?\nהאם קיימים חיים תבוניים מחוץ לכדור הארץ?\nאם קיימים, האם ניתן ליצור עימם קשר?\nאם קיימים, האם ביקרו (או מבקרים) בכדור הארץ?\nאם ביקרו, האם נתקלו בבני אדם?\nהעיסוק המדעי באפשרות קיומה של מקבילה אורגנית כלשהי לחיים בכדור הארץ נקרא אקסוביולוגיה.\nניסויים באקסוביולוגיה מלמדים שהחיים מבוססי הפחמן, שאותם אנו מכירים מכדור הארץ, יכולים בנקל להתבסס על חוקים דומים כחיים מבוססי צורן.\nבהשראת תחום זה, נעשה מאמץ מדעי לנסות ולגלות את קיומם האפשרי של חוצנים במסגרת פרויקט סט\"י (SETI), אך עד כה לא נמצא כל ממצא שיעיד על קיומם של חיים מחוץ לכדור הארץ, ובפרט לא חיים תבוניים.\nמדענים חלוקים בדעתם בנוגע לקיומם של חיים תבוניים מחוץ לכדור הארץ. יש הטוענים, על סמך מודלים סטטיסטיים, שמן ההכרח הוא כי קיימים חיים תבוניים בפלנטות רבות ביקום. אחד מהידועים שביניהם הוא פרופסור מיצ'יו קאקו, הטוען בביטחון מוחלט כי אכן יש חייזרים, שגם יש מהם שמפותחים מאיתנו במיליוני שנים. רבים אחרים טוענים כי הסבירות להיווצרות חיים תבוניים נמוכה כל כך, והיקום גדול ועתיק כל כך, עד כי אין שום סיכוי סביר שהאדם יגלה קיום חיים תבוניים מחוץ לכדור הארץ. כסיוע לכך טוען פרדוקס פרמי, שמסתבר שכל ציוויליזציה שהייתה מתפתחת בקצב בו התפתחה הציוויליזציה האנושית, הייתה מגיעה לכל פינות הגלקסיה בתוך מספר מיליוני שנים; מכיוון שגיל גלקסיית שביל החלב מוערך ביותר מ־10 מיליארד שנים, לו היו חייזרים תבוניים במקום אחר, וודאי היו מגיעים לכאן כבר לפני זמן רב.\nבשנת 2018 טען ד\"ר סילבנו קולומבנו מנאס\"א כי ייתכן והחוצנים הם יצורים תבוניים, וכי הם כבר ביקרו בכדור הארץ, אך בשל העובדה כי בני האדם כבר החליטו - בעיקר בעקבות סרטי מדע בדיוני - כיצד אמורים להיראות חוצנים, לא שמו לב אליהם.\n\nבמיתולוגיות ובתרבויות רבות בכל העולם הופיעו מה שאפשר להבין כחייזרים או חשד להם. החל מאנונקי בשומר עד לתרבויות פרה קולומביאניות והשפעות חוצניות על הוג'ריאנה במזרח הרחוק (לא מוכח). בתאוריות קשר פעמים רבות מייחסים לאגודות סתר קשר עם חוצנים. המפורסמים בקהילה זו הם הבונים החופשיים בכלל תאוריות הקשר ואגודת ווריל וחברת הדרקון הירוקבתאוריות הקשר הקשורות לנאצים. באסכולות מסוימות בהינדואיזם מופיעים אזכורים לחוצנים.\nלספרות הדקדנס השפעה רבה על תרבות החוצנים בעיקר בסיפוריו של ה.פ. לאבקראפט אך גם לפניו כמו בסיפוריהם של ארתור מאצ'ן, אדוארד בולוור-ליטון ועוד. כולם מספרים על ישויות ששלטו בכדור הארץ לפני בוא האדם וחיים או בכדור ארץ חלול או בכוכבים אחרים ועתידים לשלוט בכדור הארץ שוב במקום האדם. משותפת לספרות אימה זו היא התפיסה שהאדם הוא רק נקודה חסרת משמעות ביקום ושמאחורי המציאות המוכרת לנו מסתתרת מציאות של רשע גדול[דרוש מקור].\nעל אף שדיווחים על תופעות בלתי מוסברות הופיעו במהלך ההיסטוריה האנושית (וסווגו לרוב כנסים ובשנים האחרונות גם כניסויים בטכנולוגיות חדשות ולא ידועות לציבור), העשורים האחרונים של המאה ה-20 אופיינו בשיוך עממי הולך וגובר של תופעות בלתי מוסברות, בעיניהם של הדיוטות, לנוכחות של חוצנים בכדור הארץ. לתופעות אלו צורף גל נוסף, של דיווחים על מפגשים עם חוצנים מפי מקורות רבים.\nתהליך זה נחשב על פי רוב לחלק ממגמת העידן החדש, ואף זכה במקרים מסוימים לכינוי \"היסטריית החוצנים\". הסממן הבולט ביותר של תופעה זו הוא המונח \"עב\"ם\" (עצם בלתי מזוהה) אשר נטבע בתרבות המערבית. במשך תקופה ארוכה הראיה העממית המרכזית לקיום חוצנים היו עב\"מים שנצפו בשמים, עד כי המונח \"עב\"ם\" הפך שם נרדף ל\"חוצן\" בשפה היומיומית.\nמלבד הטוענים הרבים לכך שקיימות בידם עדויות לביקורים של חייזרים בכדור הארץ, נשמעות טענות שונות המאשימות ממשלות וארגונים שונים במגע עם חייזרים או בבעלות על מידע אודותם. מרבית התאוריות מסוג זה מאשימות בכך את ממשלת ארצות הברית, ולכולן אופי של תאוריית קשר.\nהדוגמה המפורסמת ביותר היא האמונה/שמועה כי בבסיס הצבאי \"אזור 51\" (Area 51) בנבדה שבארצות הברית מוחזקים שרידים של חללית חייזרים שהתרסקה ברוזוול, ושבמקום הוקמו מעבדות למחקר השרידים. על פי חלק מהגרסאות, ארצות הברית מחזיקה במקום חוצנים וטכנולוגיה שלא מהעולם הזה, טענות אשר נדחו שוב ושוב לאורך השנים על ידי ממשלת ארצות הברית.\nהתופעות הבלתי מוסברות והעדויות על מפגשים עם חוצנים, חברו לממצאים ארכאולוגיים שונים: מבנים קדומים כדוגמת הפירמידות במצרים ופסלי הענק באי הפסחא, תיעודים היסטוריים קדומים, כדוגמת סיפורי מקרא מסוימים וממצאים אחרים. אף על פי שיש לכל המבנים הללו הסברים היסטוריים וארכאולוגיים מוצקים, מחברים אחדים, ביניהם אריך פון דניקן, שהתפרסם בזכות ספרו בנושא \"מרכבות האלים\", מייחסים אירועים בהווה, אירועים היסטוריים ואירועים פרה-היסטוריים למפגשים עם חוצנים. לטענות אלו לא נמצאו סימוכין של ממש ומדענים הפריכו את רובן.\nכאמור, למרות העיסוק בתחום, לא אושרה מבחינה מדעית או פורמלית אחרת נוכחות חוצנים בכדור הארץ, או מחוצה לו, וכמעט כל התופעות שהיוו מצע להתפתחות האמונות בחוצנים בכדור הארץ זכו להסבר מדעי טבעי מספק. מסיבה זו ומסיבות אחרות, נחשבות הטענות השונות כאנקדוטה בלבד.\nמלבד העיסוק ה\"יבש\" בקיומם של החוצנים, קיימות מגמות של שיוך כוחות על-טבעיים לחוצנים, המקשרים את קיומם לאמונות מיסטיות שונות, כדוגמת היכולת לתקשר באופן טלפתי בין בני אדם לחוצנים.\nכחלק מהעיסוק בנושא, יש אף שעמלו על יצירת קטלוג בדיוני ובו תיאור מפורט של עשרות חוצנים. עיון בקטלוג זה עשוי ליצור את הרושם שיוצריו אכן פגשו את כל החוצנים המתוארים בו, או לפחות קיימו אתם תקשורת סדירה, אף שקשר כזה לא התקיים.\n\n ערך מורחב – חוצנים במדע הבדיוני\nחוצנים ושאלות הנוגעות לקיומם וליחסים אפשריים בין חוצנים ובני אדם הם נושא פופולרי בסוגת המדע הבדיוני בספרות ובקולנוע. יצירה מפורסמת בה נידונות שאלות שכאלו היא למשל ב\"מסע בין כוכבים\", אך כניסתו הבולטת ביותר של מושג החוצנים (Extra-Terrestrial באנגלית), מסרטי מדע בדיוני לתרבות הכללית, נעשתה בסרט הנודע E.T. the Extra-Terrestrial, אף כי בתרגום לעברית (\"אי.טי. - חבר מכוכב אחר\") נעלמה המלה \"חוצן\".\nלרוב, משמשים החוצנים כדמויות עתידיות, הבאות במגע עם גזע אנושי מתקדם, אך קיימות יצירות רבות, כדוגמת \"אי.טי. - חבר מכוכב אחר\", \"תיקים באפלה\", \"היום השלישי\", \"2001: אודיסיאה בחלל\" ועוד, המתארים ביקורים של חוצנים בכדור הארץ בהווה ואף בעבר. בנוסף, קיימות דמויות של חוצנים גם בתוכניות קומדיה לכל המשפחה, הבולטת בהן היא הסדרה \"אלף\" בה מגולמת דמות משעשעת שנחתה בביתה של משפחה ממוצעת בארצות הברית.\nלעיתים חוצנים נתפסים כעוינים, כמו בסרטים קצה המחר ומלחמת העולמות, המנסים להביא להכחדת האנושות.\n\nאצל ההוגים היהודיים לאורך הדורות, ניתן למצוא מגוון דעות בנוגע לקיום חיים מחוץ לכדור הארץ.\nבימי הביניים ככלל הייתה מקובלת באירופה ובארצות ערב תפיסת הפיזיקה של אריסטו, שהובילה אותו לשלילה של קיום אדמה מחוץ לכדור הארץ. למרות זאת, רבי סעדיה גאון (במאה ה-10) ורבי חסדאי קרשקש (במאה ה-14) הציעו שקיימים בקוסמוס שלנו עולמות רבים הדומים לכדור הארץ, ורבי יהודה בן ברזילי (במאה ה-12) דן בשאלה האם היצורים החיים שם קיבלו תורה ומצוות. הם מציינים בהקשר זה את דברי חז\"ל על שמונה עשר אלף עולמות מלבד העולם הזה.\nרבי יוסף שלמה דלמדיגו (בתחילת המאה ה-17) נחשף לגילויי האסטרונומיה החדשה, שערערו את הקוסמולוגיה של אריסטו, ואף למד אצל גלילאו גליליי. הוא מתייחס בשמחה לגילויים שהרחיקו את מיקום כוכבי השבת והגדילו את גבולות הקוסמוס, ומציע שגם בכוכבים נמצאים יצורים הדומים לבני אדם או שונים מהם. לדבריו הדבר מרחיב את גדולתו של הבורא, שאינו מצמצם את כוחו לעולם אחד בלבד, כשם שדברי המקובלים על ארבעה עולמות ועשר ספירות מרחיבים את גדולת האלוקים. הוא מציין בהקשר זה את דברי חז\"ל על שלוש מאות ועשר עולמות.\nבמאות הבאות היו עוד שניסו למצוא סימוכין להימצאות חוצנים בספרות חז\"ל ובמדרשים, כמו גם כאלה שניסו להפריך כל אפשרות כזו. טוביה הרופא שלל בספרו מעשה טוביה (1706) קיום של חיים בכוכבים אחרים, על סמך פסוקים מהמקרא. לדבריו שאר הכוכבים לא ראויים לחיים, בשל סיבות כמו חום או קור קיצוניים מדי.\nרבי דוד ניטו כתב בספר כוזרי שני (1714) שלדעתו אין ליהדות עמדה בשאלת קיומם של יצורים חיים מחוץ לכדור הארץ. לפיכך הוא אינו נמנע מלקבל את דברי המדענים החדשים, הסוברים שגם הכוכבים האחרים מיושבים, וראה אותם כמשכנעים. הוא מזכיר את דברי חז\"ל על שלוש מאות ועשר עולמות, אך מסתפק שמא הכוונה לעולמות רוחניים.\nבעל ספר הברית (1719) סבר שקיימים יצורים בכוכבים אחרים, וייתכן שאף חיים תבוניים. עם זאת לדעתו הם אינם בעלי בחירה חופשית, בשל הרכבם הפיזי השונה. הרב דוב בער טורש ביקר עמדה זו בספר גנזי המלך (1896), וסבר שייתכנו יצורים בעלי בחירה בכוכבים אחרים, ואולי אף חיים אינטליגנטיים יותר מבני אדם, שקיבלו תורה ומצוות משלהם. הרב אבטליון למפרונטי (1819) שלל קיום חיים בכוכבים אחרים, בעקבות טוביה הרופא. מנגד, דוד פריזנהויזן בספרו מוסדות תבל (1820) חייב את קיומם של חיים בכוכבים אחרים, מסיבות תאולוגיות. הרב מנחם מנדל שניאורסון (במאה ה-20) שלל כל קיום של חיים תבוניים מחוץ לכדור הארץ - ולא רק יצורים בעלי בחירה חופשית - אך קבע שלפי התורה ייתכנו חיים נחותים יותר.\nאחת ההוכחות שהביאו התומכים בקיום חיים בכוכבים, ביניהם בעל ספר הברית והרב מנחם מנדל שניאורסון, היא קללתה של דבורה הנביאה את מרוז. בתלמוד הבבלי מובאת מחלוקת מהי מרוז, ולאחת השיטות שם - מדובר בשם של כוכב. בהמשך הקללה כתוב ”אורו מרוז אמר מלאך ה' ארו ארור ישביה כי לא באו לעזרת ה'.” מכאן משמע שבכוכב מרוז יש יצורים (יושביה) שלא באו להילחם נגד סיסרא (לעומת כוכבים אחרים שעליהם נאמר \"הכוכבים ממסילותם נלחמו\"). הרב ראובן לנדאו בספרו מהלך הכוכבים (1882) דחה ראיה זו בהסתמך על הזוהר, שמסביר את המילה 'יושביה' כ'סיעתו' של מרוז, כלומר ככוכבי הלכת שלו.\nהרב אברהם יצחק הכהן קוק כתב בצעירותו מאמר בו הוא מיישב את מרכזיות האדם ועם ישראל עם קיומם של חייזרים בכוכבים אחרים, כשלדבריו חז\"ל ידעו על עובדת קיומם (בהסתמך על דרשת הפסוק \"אורו מרוז\"). במאמר זה הוא אומר שהאמת היא כדעת המקובלים שהאדם הוא תכלית הבריאה, ולא כדעת הרמב\"ם ומספר ראשונים נוספים. במאמר מאוחר יותר כתב שאין להכריע בין שתי השיטות בדבר מרכזיות האדם.\nהרב יוסף דוב הלוי סולובייצ'יק אמר שייתכן שאלוקים ברא צורות חיים אחרות על כוכבים אחרים, ושאין בכך בעיה עבור היהדות. לדבריו, הסיבה שהאדם אוהב לחשוב שהוא הישות הנבראת היחידה ביקום היא אגואיזם. הוא הסביר שהתורה נכתבת מנקודת המבט של מערכת השמש שלנו, ואפילו קיומו של עם נבחר בגלקסיה אחרת לא פוגעת במושג העם הנבחר ביחס לעם ישראל, המתייחס רק לאזור החלל שלנו.\nהרב מרדכי שרעבי והראשון לציון הרב מרדכי אליהו גרסו על פי הקדמת הספר תיקוני זוהר הנקראת פתיחת אליהו, שלא ייתכנו חיים מחוץ לכדור הארץ. שכן רשום שם: ”ובראת שמיא וארעא, ואפיקת מנהון שמשא וסיהרא וכוכביא ומזלי, ובארעא אילנין ודשאין וגנתא דעדן (ועשבין) וחיוון ועופין ונונין ובני נשא” ובתרגום לעברית: \"בראת שמים וארץ, והוצאת מהם שמש וירח וכוכבים ומזלות. ובארץ יש אילנות ודשאים... וחיות ועופות ודגים ובני אדם\". ומכאן שהללו קיימים רק בארץ ולא במקומות אחרים.\nהרב שלמה אבינר פרסם שיעור בנושא \"האם יש חיים מחוץ לכדור הארץ\", ודעתו היא שאין לשלול זאת, אך אין, מבחינת המדע וההלכה הוכחות ממשיות לכך.\n\nנוסחת דרייק היא נוסחה המתארת אומדן לקיומם של חוצנים בגלקסיה שלנו, ולאפשרות של יצירת קשר איתם.\nהנוסחה היא:\n\n  \n    \n      \n        N\n        =\n        \n          R\n          \n            ∗\n          \n        \n         \n        ×\n         \n        \n          f\n          \n            p\n          \n        \n         \n        ×\n         \n        \n          n\n          \n            e\n          \n        \n         \n        ×\n         \n        \n          f\n          \n            l\n          \n        \n         \n        ×\n         \n        \n          f\n          \n            i\n          \n        \n         \n        ×\n         \n        \n          f\n          \n            c\n          \n        \n         \n        ×\n         \n        L\n      \n    \n    {\\displaystyle N=R^{*}~\\times ~f_{p}~\\times ~n_{e}~\\times ~f_{l}~\\times ~f_{i}~\\times ~f_{c}~\\times ~L}\n  \n\nכאשר:\n\n  \n    \n      \n        N\n      \n    \n    {\\displaystyle N}\n  \n: מספר הציוויליזציות שמנסות ליצור עם האנושות תקשורת רדיו.\n\n  \n    \n      \n        \n          R\n          \n            ∗\n          \n        \n      \n    \n    {\\displaystyle R^{*}}\n  \n: מספר הכוכבים בגלקסיה שלנו (שביל החלב).\n\n  \n    \n      \n        \n          f\n          \n            p\n          \n        \n      \n    \n    {\\displaystyle f_{p}}\n  \n: החלק היחסי של הכוכבים שיש להם כוכבי לכת.\n\n  \n    \n      \n        \n          n\n          \n            e\n          \n        \n      \n    \n    {\\displaystyle n_{e}}\n  \n: החלק היחסי של כוכבי לכת, שהתנאים עליהם מתאימים להתפתחות חיים.\n\n  \n    \n      \n        \n          f\n          \n            l\n          \n        \n      \n    \n    {\\displaystyle f_{l}}\n  \n: הסיכוי שעל כוכב לכת עם תנאים מתאימים להתפתחות חיים, אכן יתפתחו כאלו.\n\n  \n    \n      \n        \n          f\n          \n            i\n          \n        \n      \n    \n    {\\displaystyle f_{i}}\n  \n: הסיכוי שבכוכב לכת עם חיים, יופיעו בשלב כלשהו חיים אינטליגנטיים, שיפתחו ציוויליזציה.\n\n  \n    \n      \n        \n          f\n          \n            c\n          \n        \n      \n    \n    {\\displaystyle f_{c}}\n  \n: אותו חלק של ציוויליזציות שיפתחו טכנולוגיות שפולטות אותות ניתנים לגילוי לחלל.\n\n  \n    \n      \n        L\n      \n    \n    {\\displaystyle L}\n  \n: משך הזמן הממוצע שציוויליזציה כזו תמשיך לפלוט לחלל אותות ניתנים לגילוי.\nעל ידי הצבת פרמטרים לתוך הנוסחה, בהתייעצות עם מדענים שונים שכל אחד מומחה בתחומו (כימיה, ביולוגיה וכדומה), הגיע דרייק לערכים שונים עבור N. אלו נעו בין כמה ציוויליזציות בודדות ועד ל־50 מיליון.\n\nבוב לזר\nחטיפה בידי חוצנים\nתקרית רוזוול\nחייזרים קדומים\nקנטו (סיציליה)\nפרדוקס פרמי\nחיים מחוץ לכדור הארץ\nהסיווג של היינק\nחוצנים במדע הבדיוני\nסולם קרדשב\n\nפרופ' אבי לייב, חוצן, כנרת זמורה-ביתן דביר, 2021\nספריו של פרופ' מיצ'יו קאקו - הפיזיקה של הבלתי אפשרי, הפיזיקה של העתיד\nProbability 1: Why There Must Be Intelligent Life in the Universe Aczel, Amir D ' Harcourt Publishing, 1998. ASIN: 0151003769\nחגי נצר ועמי בן-בסט, מסע אל התבונה - החיפוש אחר חיים ביקום, הוצאת ידיעות-אחרונות, פרוזה, 1999\nאריך פון דניקן, מרכבות האלים 1968 (Chariots of the Gods), יצא בעברית ב-1971, בהוצאת \"בצלאל צ'ריקובר\", בתרגום עמשי לוין\nמריוס כהן, \"האם חייזרים חוטפים אותנו?\", גליליאו 88, דצמבר 2005\nיואב יאיר, \"אנחנו לא לבד: הרהורים על פגישה עתידית עם תרבות חוצנית\", בספר: יוחאי עתריה וגיל מרקוביץ (עורכים), 2001: אודיסיאה בחלל - קובץ מאמרים לציון חמישים שנה ליציאת הסרט ולנחיתה על הירח, פרדס הוצאה לאור, 2019, עמ' 199–213\n\nעמית עוז, עב\"מים בשמי ישראל, באתר אימגו\nהסוד המוכחש ביותר בעולם - סרט תיעודי - ד\"ר סטיבן גריר מראיין עדי ראייה ומציג מסמכים מסווגים הנוגעים לאפשרות קיומם של חוצנים - 2017\nפרק בנושא איך נתקשר עם חיים תבוניים אחרים ביקום, בפודקאסט \"עושים היסטוריה\"\nתיעוד מסיבת העיתונאים של פרויקט החשיפה - עדויותיהם של קציני צבא בכירים, אנשי מדע וממשל, שבמסגרת עבודתם נתקלו במידע הנוגע לעב\"מים וחוצנים. וושינגטון, 2001\n\"אין שום סיבה שבן אדם שלא עבר את זה יקלוט על מה אני מדבר\", אריאל סמל ב\"פאראנו\", באתר גלובס, 18 באוגוסט 2005\nאורחים זרים - סרטו התיעודי של אילן שושן אשר בוחן את סוגיית ביקור האורחים מהחלל החיצון בארץ, באמצעות קטעי וידאו מצולמים של עב\"מים בשמי הארץ, אבנים מחומרים לא מזוהים, ראיונות עם אנשים הטוענים שנפגשו עם חייזרים, ביקרו בחלליות ועוד. 2004, באתר יוטיוב\nחייזרים ועב\"מים - האם קיימים?, באתר \"הידען\"\nתיאורים של מפגשים מהסוג הרביעי עם חייזרים - חיים מזר, יקומתרבות - פורסם בביטאון המרכז הישראלי לחקר עב”מים גיליון מס. 32 יולי 2001\nדיון בשאלת ההסתברות לקיום חיים תבוניים מחוץ לכדור הארץ\nהאם חייזרים חוטפים אותנו?, מריוס כהן (הספרייה הווירטואלית של מטח)\nד\"ר יובל רבינוביץ, ‏מדוע לא נפגשו בני אדם עם חייזרים?, באתר \"הידען\", 2 באפריל 2015\n\"חייזרים מן העבר\", באתר ערוץ ההיסטוריה (באנגלית)\nמחקר בדק: איך נראים חייזרים, באתר ynet, 3 בנובמבר 2017\nאריק קרשנבאום, ‏שפת החייזרים אולי לא תהיה כל-כך זרה לנו כשניפגש, באתר גלובס, 2 באפריל 2021",
    "pageid": 10040
  },
  {
    "title": "חמאס",
    "extract": "חמאס (בערבית: حماس, ראשי תיבות של حركة المقاومة الاسلامية – בתעתיק מדויק: חרכת אלמקאומה אלאסלאמיה – \"תנועת ההתנגדות האסלאמית\"; פירוש המילה \"חמאס\": התלהבות, גבורה, קנאות) הוא ארגון טרור ותנועה אסלאמיסטית-סונית פונדמנטליסטית פלסטינית שהוקמה בשנת 1987.\nמטרת הארגון על פי אמנת חמאס היא הקמת מדינה פלסטינית אסלאמית תאוקרטית בשטחי ארץ ישראל, \"מהנהר עד לים\", הכוללים את שטחי מדינת ישראל כולל יהודה, שומרון וחבל עזה, תחת המוטו: \"אללה הוא תכליתה, הנביא הוא דמות המופת שלה, הקוראן הוא החוקה שלה, מלחמת הקודש היא דרכה, והמוות למען אללה הוא הנעלה במשאלותיה\".\nתנועת חמאס הוגדרה כארגון טרור על ידי מדינות רבות ובהן ישראל, ארצות הברית, הממלכה המאוחדת, האיחוד האירופי, קנדה, אוסטרליה, ירדן, יפן, נורווגיה, איסלנד ופרגוואי. מנגד, היא מוגדרת כתנועה פוליטית לגיטימית על ידי איראן, רוסיה, טורקיה, סין ורוב מדינות ערב.\nעל פי הצהרות פומביות, תנועת חמאס מחולקת לשלוש זרועות:\n\nזרוע פוליטית-מדינית.\nזרוע צבאית המכונה \"גדודי עז א-דין אל-קסאם\" שהיא וה\"מוראביטון\" נאבקות בישראל באמצעות ביצוע פעולות טרור.\nזרוע אזרחית (\"דעוה\"), הפועלת לרווחת הציבור הרחב, בהפעלת מרפאות, מתן צדקה, חלוקת מזון, הקמת בתי ספר ובהשפעת פעילות הרווחה מגייסת תומכים רבים לחמאס.\nבפועל, כל הזרועות משמשות במישרין או בעקיפין לאותן מטרות, שהוגדרו באמנת חמאס, ובראשן חיסול מדינת ישראל.\nבתקופת האינתיפאדה השנייה הובילה חמאס את הטרור הפלסטיני ובפרט את גל פיגועי ההתאבדות כנגד אזרחי ישראל. חמאס צברה פופולריות ביהודה ושומרון אך עיקר כוחה היה ברצועת עזה, שם למרות שנהרגו רוב מנהיגיה (אחמד יאסין, סלאח שחאדה, איבראהים מקאדמה, עדנאן אל-ע'ול ועבד אל-עזיז א-רנתיסי), חמאס שמרה על כוחה, ואף התחזקה אל מול אוזלת ידם של מנגנוני הביטחון של הרשות הפלסטינית.\nבינואר 2006 זכתה רשימת \"הרפורמה והשינוי\" של חמאס ברוב בבחירות למועצה המחוקקת הפלסטינית, הפרלמנט של הרשות הפלסטינית. ראש הסיעה, אסמאעיל הנייה, מונה כראש ממשלת הרשות הפלסטינית. אולם עם פרוץ עימות חמאס-פת\"ח ברצועת עזה, פוזרה הממשלה וחמאס הוצא מחוץ לחוק על ידי ראש הרשות, מחמוד עבאס. העימות הסתיים ב-14 ביוני 2007, אז השתלטה חמאס על רצועת עזה, תוך הריגת פעילי פת\"ח. מאז שולטת חמאס ברצועה תחת הנהגתו של יחיא סנוואר משנת 2017. סנוואר כפוף לאסמאעיל הנייה, העומד בראש הזרוע המדינית של חמאס ששוכנת בקטר, ולמחמוד א-זהאר, שאחראי על קשרי החוץ של הארגון בעזה. לאחר חתימת הסכם הפיוס בין פת\"ח לחמאס  בקהיר באפריל 2011 אמר משעל כי חמאס תקבע את אופי המאבק נגד ישראל, כולל השימוש באלימות ובטרור, בתיאום עם פת\"ח. באוקטובר 2011 בעסקת שליט הגיעה תנועת חמאס להסכם עם ישראל על שחרורם מהכלא הישראלי של 1,027 אסירים פלסטינים, בהם 280 רוצחים שנשפטו למאסר עולם, בתמורה לשחרורו של החייל החטוף גלעד שליט. ב-2014 נחתם הסכם פיוס נוסף בין חמאס לפת\"ח והוקמה ממשלת מעבר בתמיכת שני הארגונים. נכון לשנת 2020, טרם מומש בפועל הפיוס בין התנועות.\nב-7 באוקטובר 2023 פתח חמאס במתקפת פתע על ישראל – במסגרתה חדרו כ-3,000 מחבלים ליישובי עוטף עזה ולבסיסי צבא באוגדת עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-240 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה ישראל הכריזה על מלחמת חרבות ברזל, שבמסגרתה כבש צה\"ל חלקים גדולים מרצועת עזה במטרה להשמיד את יכולותיו הצבאיות של חמאס, להשיב את החטופים לישראל ולהסיר את האיום הביטחוני מרצועת עזה כלפי ישראל.",
    "pageid": 5125
  },
  {
    "title": "טיטניק (סרט, 1997)",
    "extract": "טיטניק (באנגלית: Titanic) הוא סרט קולנוע אמריקאי מסוגת דרמת אסונות משנת 1997. את הסרט הפיק, כתב וביים ג'יימס קמרון. הסרט מבוסס על היבטים היסטוריים ודמיוניים, ועוסק בסיפור אהבה חוצה מעמדות על רקע פרשת טביעתה של הטיטניק. בסרט כיכבו לאונרדו דיקפריו וקייט וינסלט, אשר הייתה מועמדת לפרס אוסקר על תפקידה.\nהסרט הופק בתקציב עתק של למעלה מ-200 מיליון דולר וזכה להצלחה ביקורתית וקופתית חסרת תקדים. הכנסות הסרט מהקרנותיו בבתי הקולנוע היו מעל 1.84 מיליארד דולר (ואחרי ההקרנה מחדש בתלת מימד באפריל 2012 שגרפה 343.6 מיליון דולר, הכנסותיו עלו ל-2.18 מיליארד דולר), ובכך היה הטיטניק לסרט המכניס ביותר בכל הזמנים, תואר בו החזיק למעלה מעשור, עד שזכה בו סרט אחר של קמרון – \"אווטאר\". הסרט זכה בעשרות פרסים, ובהם 11 פרסי אוסקר, כולל פרס הסרט הטוב ביותר.",
    "pageid": 56479
  },
  {
    "title": "טל רמון",
    "extract": "טל רמון (נולד ב-7 באפריל 1990) הוא מוזיקאי וזמר-יוצר ישראלי.",
    "pageid": 1558305
  },
  {
    "title": "יחיא סנוואר",
    "extract": "יַחְיא אבראהים חסן סִנְוָאר (בערבית: يحيى إبراهيم حسن السنوار, תעתיק מדויק: יחיא אבראהים חסן אלסנואר; נולד ב-29 באוקטובר 1962) המכונה אבו אבראהים, הוא מנהיג ארגון הטרור חמאס ברצועת עזה וממייסדי הזרוע הצבאית של חמאס, גדודי עז א-דין אל-קסאם.",
    "pageid": 1458197
  },
  {
    "title": "יחסי מין",
    "extract": "יחסי מין (מלעז: סקס) הם פעילות מינית בין שני אנשים. משמעותו הצרה של המונח היא הזדווגות, אך הגדרות רחבות יותר מתייחסות לכל מגע מיני פיזי בין אנשים הכולל את איבר המין של לפחות אדם אחד.\nבדרך־כלל, המושג יחסי מין מתייחס למִשגל, כלומר לחדירה של הפין הגברי אל הפות הנקבי. פעילות מינית זו היא הפעילות המינית השכיחה ביותר בין בני זוג הטרוסקסואלים. עם זאת, בתחום המחקרי יש המתייחסים למושג יחסי מין באופן רחב יותר כך שיכלול גם יחסי מין בין בני זוג מאותו המין וממין שונה, וגם יחסי מין המלווים בחדירה (וגינאלי או אנאלי) וגם יחסי מין ללא חדירה, כמו אוננות הדדית, ויחסי מין אוראליים.\nיחסי אישות, הוא כינוי ליחסי מין, לרוב בהקשרים הלכתיים או משפטיים.\nעל קיום יחסי מין יש מגבלות חוקיות ותרבותיות שונות: יש איסורים שונים על קיום יחסי מין בתוך קבוצת שארות (יחסים אלו מוגדרים כגילוי עריות), עם קטינים, ועם אדם שמקיים קשר קבוע עם בן/בת זוג אחר/ת או עם יותר משותף אחד, וישנן תרבויות האוסרות על קיום יחסי מין שלא במסגרת חיי נישואים. כאשר יחסי המין מתקיימים ללא הסכמת אחד הצדדים המעורבים, הם מוגדרים כאונס, והדבר נחשב ברוב התרבויות כעבירה מוסרית וחוקית חמורה. בחברות רבות יש איסור על קיום יחסי מין עם בעלי חיים.\nלקיום יחסי מין ללא חשש מהיריון משתמשים באמצעי מניעה מסוגים שונים. הקונדום משמש גם להגנה מפני הידבקות במחלות מין, מחלות המועברות בעת קיום יחסי מין.",
    "pageid": 5562
  },
  {
    "title": "יריחו",
    "extract": "יְרִיחוֹ (בערבית: ‏‏?‏ – אַרִיחַא) היא עיר ברשות הפלסטינית בבקעת יריחו בדרום בקעת הירדן, כ-10 ק\"מ מצפון לים המלח. גובה העיר – כ-250 מטר מתחת לגובה פני הים – הופך אותה לעיר המיושבת הנמוכה ביותר בעולם. יריחו היא ממקומות היישוב העתיקים בעולם, והתקיים בה היישוב העתיק ביותר שמוקף חומה כבר בשנת 9500 לפנה\"ס בערך, דהיינו לפני כ-11,500 שנה.\n\nהעיר יריחו קרויה על שם פולחן אל הירח שהיה נהוג בה.\nרש\"י כותב ששם העיר יריחו מקורו בשורש ריח, וזאת עקב עצי בשמים שניטעו שם.\n\nבמשך שנים טענו ארכיאולוגים שיריחו היא העיר העתיקה בעולם, אבל חוקרים מודרניים מטילים בכך ספק.\nיריחו היא נווה מדבר גדול באזור צחיח שכמעט ולא יורדים בו גשמים. העיר שימשה מקום יישוב לאורך השנים בזכות המעיינות הסמוכים לה. העיר שואבת את מימיה משני מקורות: ממעיין אלישע (עין א-סולטאן) וממעיין נערן, הנמצא במרחק של כ-3 ק\"מ מצפון מערב למעיין אלישע.\nראשוני המתיישבים בתל יריחו היו ציידים-לקטים מהתרבות הנאטופית המאוחרת, לפני יותר מ-11,500 שנה, שבנו שם בתים עגולים.[דרוש מקור] בתקופה העוקבת (כ-11,500 שנים לפני זמננו), התקופה הנאוליתית הקדם קרמית א', יריחו הייתה הכפר הגדול והחשוב ביותר שהתגלה עד כה בארץ ישראל. לפי הממצאים היה ביריחו יישוב מוקף חומה שתכליתה שנויה במחלוקת. חומה זו ככל הנראה שימשה להגנה מפני הסחף, ולא להגנה ביטחונית. היישוב התפרש ככל הנראה על שטח של 40 דונם, שבו נבנו בתים מעוגלים בקוטר של עד חמישה מטרים. החומה הייתה בגובה של ארבעה מטרים ולאורכה היה מבנה מגדל, אשר יש המשערים כי הוא מגדל שמירה, אך מבנהו בתוך החומה בניגוד למגדל שמירה סטנדרטי, בגובה של 8.5 מטרים. מגדל זה ככל הנראה היה מבנה פולחני, כפולחן של הקרנטל. מסביב לחומה היה חפיר – תעלה גדולה, נועדה לספק אדמות לחקלאות ומים נוחים לשאיבה. החומה והמגדל נמצאו רק בתחילת התקופה, ובתקופה הנאולית הקדם קרמית ב' אין זכר לחומה ולמגדל.\nהיישוב הנאוליתי ביריחו התקיים במשך מאות שנים, כשבמהלך כאלף שנים יריחו לא הייתה קיימת, ולאחר הפער היישובי נבנו בניינים רבים וחומות נוספות.\nבתקופת הברונזה הקדומה הייתה ליריחו חשיבות כלכלית וצבאית. יתרונה הגדול היה בהיותה שוכנת על מעברות הירדן – סוחרים שעברו דרך מעברות הירדן נכנסו גם ליריחו. גם מבחינה צבאית היה בכך יתרון, מפני שהאויב היה חייב לעבור דרך מעברות הירדן כדי להגיע ליריחו וגם כדי לעבור לערים אחרות.\n\n ערך מורחב – כיבוש יריחו\nבתורה (כלומר בספרים במדבר ודברים), העיר אף פעם אינה נקראת יריחו - אלא תמיד רק ירֵחו - עם ר' בצירי (והשוו גם לאטימולוגיה של השם), ולאמיתו של דבר - כך גם ברוב ככל המקרא (למעשה בספרים: שמואל, ירמיהו, עזרא, נחמיה, ודברי הימים). החריג היחיד הוא ספר יהושע, שמכיל מחצית מאזכורי העיר במקרא, ושבו העיר אף פעם אינה נקראת ירחו - אלא תמיד רק יריחו - עם ר' בחיריק מלא. רק בספר מלכים מצויים שני הכתיבים בכפיפה אחת.\nעל פי המסופר בספר יהושע הייתה יריחו העיר הראשונה שכבשו בני ישראל בכניסתם לארץ ישראל. על כיבוש העיר מסופר שהיה בדרך נס. בני ישראל סבבו את חומת העיר הבצורה פעם אחת ביום במשך שבוע, כאשר בראשם הולכים שבעה כהנים ביחד עם ארון הברית, וביום השביעי הקיפו שבע פעמים, תקעו בשופרות והריעו, ואז החומה נפלה תחתיה, והם פרצו לתוך העיר, כבשו ושרפו אותה. יהושע בן נון הטיל קללה על מי שיבנה את יריחו מחדש: ”אָרוּר הָאִישׁ לִפְנֵי ה' אֲשֶׁר יָקוּם וּבָנָה אֶת הָעִיר הַזֹּאת אֶת יְרִיחוֹ בִּבְכֹרוֹ יְיַסְּדֶנָּה וּבִצְעִירוֹ יַצִּיב דְּלָתֶיהָ” (יהושע, ו', כ\"ו). בימי דוד יריחו מוזכרת כמקום נידח: ”וַיַּגִּדוּ לְדָוִד וַיִּשְׁלַח לִקְרָאתָם, כִּי-הָיוּ הָאֲנָשִׁים נִכְלָמִים מְאֹד; וַיֹּאמֶר הַמֶּלֶךְ שְׁבוּ בִירֵחוֹ, עַד-יְצַמַּח זְקַנְכֶם וְשַׁבְתֶּם” (ספר שמואל ב' פרק י' פסוק ה'). בספר מלכים א', פרק ט\"ז, פסוק ל\"ד מסופר על חִיאֵל בֵּית הָאֱלִי (מבית אל), שבתקופת אחאב מלך ישראל, בנה את יריחו מחדש, והתקיימה בו קללת יהושע. בהמשך (מלכים ב', ב', ה') מצוין שיריחו הייתה משכנם של בני הנביאים. מכאן ניתן להסיק שמשנבנתה יריחו מחדש – לא היה איסור להתיישב בה.\n\nנמצאו שרידים מועטים מהבנייה הפרסית שבאה לאחר חורבנה של העיר היהודית ביריחו בידי הבבלים. באופן כללי אין הרבה ממצאים באזור במשך התקופה הפרסית וההלניסטית המוקדמת.\nבתקופה ההלניסטית המוקדמת יריחו הופכת להיות אחוזה פרטית של אלכסנדר מוקדון לאחר שהוא כובש את האזור. באמצע המאה השנייה לפנה\"ס העיר נמצאת תחת שלטון סאלוקי והגנרל בקכידס בונה מערכת מבצרים אל מול מרד החשמונאים. אחד מאותם מבצרים יהפוך בתקופת הורדוס למבצר קיפרוס.\n\nלאחר הצלחת מרד החשמונאים, העיר יריחו הופכת בתקופה החשמונאית לעיר גנים ואחוזה מלכותית, המנצלת בצורה אפקטיבית את המעיינות סביבה. בגבעות המערביות בפאתי יריחו נתגלה בית הקברות מהתקופה החשמונאית, המתוארך בין 100 לפנה\"ס ועד לשנת 68 לספירה. במערות הקבורה נתגלו גלוסקמאות יהודיות עם כתובות בעברית. \n\nבתקופת המלך הורדוס, אוקטביוס מעניק לו שליטה מוחלטת על יריחו. הורדוס מקים את ההיפודרום, אמות מים חדשות המביאות מים לארמונות החשמונאים. כפי שתיעד יוסף בן מתתיהו, הורדוס מטביע את הכהן הגדול החשמונאי אריסטובולוס השלישי באחת מהבריכות במהלך משתה בארמון. בתקופתו של הורדוס מעבר להיותה של יריחו מרכז חקלאי היושב על פרשת דרכים ראשית, היא גם הופכת לארמון החורף של האריסטוקרטיה הירושלמית. את הורדוס ירש ארכלאוס שהקים את היישוב ארכלאיס במרחק של 12 ק\"מ מהעיר, בינה לבין לפצאליס.\n\nהמלומד היווני סטראבון מתאר את העיר יריחו וסביבתה כך:\"יריחו היא עיר מישורית המוקפת בהרים המשתפלים אליה בדומה לתיאטרון. הנה הפניקון, המעורב גם עם כל מיני עצים מעובדים ופוריים, אם כי הוא מורכב בעיקר מעצי דקל. אורכו 100 אצטדיונים והוא מושקה בכל מקום בנחלים. כאן נמצאים גם הארמון ופארק הבלסם.\"במאה ה-20 נערכו בתל יריחו מספר חפירות ארכאולוגיות, שבין השאר נועדו להשוות את הסיפור המקראי עם הממצאים הארכאולוגיים. החוקרים השונים נחלקו בדעותיהם לגבי תיארוך השכבות באתר. בדרך כלל, מקובלת עמדתה של קתלין קניון, אשר חפרה ביריחו בין השנים 1952 ל-1958, ולפי דעתה שרידי היישוב מהתקופות בהן היה עשוי להתרחש כיבוש העיר בתקופת יהושע, נסחפו לחלוטין במשך הזמן, והממצאים ששרדו הם מתקופות קדומות יותר.\n\nבשנת 1872 הממשלה הטורקית העמידה למכירה פומבית, שני שלישים מאדמת יריחו. הסיבה לכך הייתה שהשלטון המרכזי החליט להטיל מס על הקרקעות. כאשר בקשו לגבות את המס מהאריסים, אשר עיבדו את האדמות, הם הודיעו שהיות שהם נהנים רק משליש היבול, הם מוכנים לשלם רק שליש מהמס על האדמות.\nהשטח שעמד למכירה עמד להירכש על ידי אחד משני אישים: האחד, האפנדי מוסה פאשא אל חוסייני מנכבדי ירושלים והשני, עשיר ארמני תושב מצרים. קבוצת יהודים מירושלים התארגנה בשם החברה לקניית אדמת יריחו, והחליטה כי היא תרכוש את השטח. הקבוצה הגיעה לידי הסדר כספי עם שני הרוכשים הפוטנציאליים. ואכן, השלטונות בירושלים אישרו את העסקה והשטח עמד להרשם על שם קבוצת היהודים מירושלים. אלה כבר בחרו שם למקום \"פתח תקווה\". מקור השם היה לקוח מספר הושע: \n\nמייסדי המקום רצו לבטא בכך את הרצון להסיר מהעיר את שם הקודם, אשר נקבע בספר יהושע במעשה עכן: \"וַיֹּאמֶר יְהוֹשֻׁעַ מֶה עֲכַרְתָּנוּ, יַעְכָּרְךָ ה' בַּיּוֹם הַזֶּה; וַיִּרְגְּמוּ אֹתוֹ כָל-יִשְׂרָאֵל, אֶבֶן, וַיִּשְׂרְפוּ אֹתָם בָּאֵשׁ, וַיִּסְקְלוּ אֹתָם בָּאֲבָנִים. וַיָּקִימוּ עָלָיו גַּל-אֲבָנִים גָּדוֹל, עַד הַיּוֹם הַזֶּה, וַיָּשָׁב ה', מֵחֲרוֹן אַפּוֹ; עַל-כֵּן קָרָא שֵׁם הַמָּקוֹם הַהוּא, עֵמֶק עָכוֹר, עַד, הַיּוֹם הַזֶּה. (פרק ז', פסוקים כ\"ה–כ\"ו). ועמק זה, לפי דברי הנביא. יהיה לפתח תקווה.\nההסכם נשלח לאישור לשלטון המרכזי בקושטא. הסולטאן הטורקי בקש לדעת מהי הנתינות של קוני השטח ביריחו. ראשי הקבוצה, כמו ברכישות אחרות שנעשו בארץ ישראל הציעו לחברי הקבוצה כי האדמה תרשם על שם נתינים עות'מאניים. אך המשקיעים האירופאיים חששו לכספם וסירבו לכך שהקרקע תרשם על שם באי-כחם. כאשר הוברר לסולטאן כי רוכשי השטח הם זרים אירופאיים, הוא הציע עבור השטח סכום העולה על זה שהוצע על ידי הקבוצה בירושלים ואדמת יריחו הייתה לאחוזת הסולטאן הטורקי.\nיהושע ילין שהיה מיוזמי הרכישה אומר בסיום העסקה שלא יצאה לפועל, בשברון לב ובדאבון נפש: \"מִהֲרוּ בָּנָיִךְ, מְהָרְסַיִךְ וּמַחֲרִיבַיִךְ מִמֵּךְ יֵצֵאוּ.\" (ספר ישעיהו, פרק מ\"ט, פסוק י\"ז) ו\"וִירִיחוֹ סֹגֶרֶת וּמְסֻגֶּרֶת מִפְּנֵי בְּנֵי יִשְׂרָאֵל, אֵין יוֹצֵא וְאֵין בָּא\" (יהושע, ו', א').\nבהמשך הקבוצה רכשה אדמות בשפלה ובנתה עליהם את המושבה פתח תקווה, השם שניתן למושבה שהייתה מתוכננת ביריחו.\nרבי אברהם משה לונץ מציין בספרו \"מורה דרך בארץ ישראל וסוריה\" שיצא בירושלים בשנת תרנ\"א (1891) כי \"הדרך מירושלים ליריחו, ים המלח והירדן נסללה כליל בשנת תרנ\"ה (1896), נסעו בעת הסיור כמעט בכל יום ויום מרכבות רבות הלוך ושוב ליריחו והירדן וקלות המסע אשר הוסב על ידה יסבב בטח בריבוי התרים והנוסעים, והדבר הזה כנודע הוא אחד מהעמודים אשר פרנסת העיר נשענת עליהם\".\nהעיתון הצבי דיווח בכ\"ט בכסלו א'תתכ\"ה לחורבן (8 בדצמבר 1893), בכתבה תחת הכותרת \"מטע-קפה ביריחו\", ובהמשך הכתבה: \"ארבע משפחות – משה אברהם אורנשטיין, אברהם ליאון, יעקב גרין ושמואל ליאון – יצאו השבוע הזה להתיישב על אדמת הדר מלכנו הסולטאן אצל יריחו. וזה זמן אשר השיגו מכבוד המודיר הממונה על קרקעות הדר מלכותו להתיישב שם, אך בידיים ריקניות לא יכלו לעשות מאומה ועזר עוד לא מצאו, ובכל זאת לא נפל לבם ויוסיפו להשתדל בדבר והנה נמצאה אשה נדיבת לב אשר נתנה להם – בהלוואה או במתנה – חמישים נפוליון, ויקנו להם כלי עבודה היתר נצרכים, ויצאו שמה עם בני ביתם ויחלו את עבודתם, וכבוד המודיר הנכבד נוטה להם חסד ויתן להם זרע קהות לנסות שם ועוד הבטיח להם עד כמה שיוכל\".\nבתקופת המנדט המשיכו לשבת ביריחו יהודים מעטים, ביניהם בני משפחת הסוחר יוסף משה מזרחי, שהיו בעלי קרקעות בעיר ועסקו בחקלאות, וכן הרופאה היהודיה ד\"ר אולגה פיינברג, שהתגוררה בעיר עד שנת 1938. ד\"ר פיינברג, כמו גם אחרוני משפחת מזרחי, עזבו את העיר לאחר שהותקפו בידי ערבים פעמים אחדות, על רקע מאורעות \"המרד הערבי\" בכל רחבי הארץ.\n\nלפי תוכנית החלוקה, שהתקבלה ברוב קולות בעצרת הכללית של האו\"ם ב-29 בנובמבר 1947, היישוב נכלל בשטח המדינה הערבית. במהלך מלחמת העצמאות השתלטה עליו ממלכת ירדן. בסמוך אליה הוקמו שלושה מחנות פליטים (נועימה, עין א-סולטאן ועקבת ג'בר). במלחמת ששת הימים נכבשה העיר בידי צה\"ל.\nיריחו הייתה העיר הראשונה ביהודה ושומרון שהועברה לשליטת הרשות הפלסטינית בשנת 1994, במסגרת הסכם \"עזה ויריחו תחילה\", ההסכם הראשון מבין הסכמי אוסלו. מסביב לעיר נבנה כביש \"עוקף יריחו\", שהביא לכך שישראלים שביקרו בעבר בעיר בדרכם בכביש הבקעה חדלו כמעט לחלוטין מלעבור בה. מאז ועד תחילת האינתיפאדה השנייה בשנת 2000 הייתה יריחו שקטה, כמעט ללא אירועים אלימים ולקזינו אואסיס רב-הקומות שהוקם בעיר בשנת 1998 הגיעו ישראלים רבים.\nגם במהלך האינתיפאדה השנייה הייתה העיר שקטה באופן יחסי לשאר הערים ביהודה ושומרון, התייחדה בשליטה של שוטרי הרשות הפלסטינית, ולא הפכה למוקד טרור. עם זאת, עם תחילת האינתיפאדה, נשרף בה בית הכנסת העתיק והישיבה במקום, ומבנה הקזינו הפך לזירת ירי לעבר היישוב היהודי הסמוך ורד יריחו, ושבת מפעילות, לאחר שכניסת ישראלים לשטחי A נאסרה על ידי צה\"ל.\nב-14 במרץ 2006, פשטו כוחות צה\"ל על בית הכלא בעיר, כחלק ממבצע הבאת ביכורים, במטרה להביא לדין בישראל את רוצחי ומתכנני רצח רחבעם זאבי, ביניהם אחמד סעדאת, מזכ\"ל החזית העממית לשחרור פלסטין, שהוחזקו בכלא ועמדו להשתחרר בעקבות עליית החמאס.\nלפי מפקד אוכלוסין שערכה הרשות הפלסטינית ב-2007, התגוררו בעיר 17,515 תושבים ובנפה כולה עוד כ-23,000 תושבים. בעיר קיים מיעוט של נוצרים. אזור יריחו הוא האזור הכי פחות מאוכלס ברשות הפלסטינית, ובניגוד בולט למחנה הפליטים הסמוך, יש בה גם שכונת פאר יוקרתית הכוללת בתים עם בריכות צמודות ואף מתחם מגורים מפואר בו גר בעבר יאסר ערפאת.\n\nביריחו אתרים ארכאולוגיים מתקופות קדומות כמו תל א-סולטאן, בו כנראה הייתה העיר הקדומה מימי יהושע בן נון, ארמונות החורף מימי בית שני ומהתקופה הביזנטית בארץ ישראל – בתי הכנסת וארמון הישאם.\n\n ערך מורחב – תל יריחו\nהתל המרכזי ביריחו, ידוע גם בשם תל א-סולטאן, גובהו 21 מטר ושטחו 40 דונם. החופרים המרכזיים בתל היו צ'ארלס וורן, ארנסט זלין וקרל ואצינגר (1907–1909), ג'ון גרסטנג (1930–1936) וקתלין קניון (1952–1958).\nבחפירות בתל נמצאו שרידים מתקופות קדומות, שנבנו אחת על גבי רעותה. התקופה הקדומה ביותר מתוארכת בקירוב ל-9500 לפני הספירה, לתקופה הנאוליתית, במה שנראה כמקדש של ציידים. כמה שכבות שמעליה אף הן מהתקופה הנאוליתית, ובהן ממצאים רבים כמו המגדל העגול שקוטרו 8.50 מ', והשתמר לגובה של 7.70 מ'. ליבתו של המגדל מולאה באבנים, וגרם מדרגות הוביל לראשו. התגלו גם גולגולות אדם מכוירות בטין (לצורך פולחן אבות כנראה) וכלים שונים.\nשכבה נוספת בולטת היא מהתקופה הכנענית הקדומה (האלף ה-4 לפנה\"ס) שבה נדדו מבחוץ תושבים חדשים לארץ, שמנהגיהם היו שונים מהמקובל שם. תקופה זו נחשבת לראשית התקופה העירונית. בתקופה זו הפסיקו לקבור את המתים מתחת לבתים ועברו לקוברם במערות קבורה. מהתקופה הכנענית התיכונה, שבה לראשונה מוצאים שם קברים נפרדים.\n\nמעיין אלישע או \"עין א-סולטאן\" הוא מקור המים החשוב של העיר. הוא נובע לרגלי התל העתיק של העיר \"תל א-סולטאן\". מימיו ידועים באיכותם – תכולת הכלור נמוכה מ-30 מ\"ג לליטר. נפח הזרימה השנתי הוא 5.4 מיליון מטרים מעוקבים. המעיין מצטיין בשפיעה יציבה כל ימות השנה .\nבעבר קרה שמי המעיין לא היו ראויים לשתייה. כך היה בימי אלישע הנביא (מלכים ב', ב', י\"ט–כ\"ב) אשר, על פי המסופר בתנ\"ך, ריפא אותם בדרך נס. אירועים דומים התרחשו גם בעת החדשה. בשנת 1546 המים היו מהולים באדמה אדומה ונראו כזרמי דם. החוקר הבריטי בלייק העריך שמצב זה נמשך מאות בשנים ואכן הייתה תקופה שלא היה יישוב ביריחו. היו שניסו למצוא הסבר לתופעה, כיצד המים פעם ראויים לשתייה ופעם מפסיקים להיות ראויים לשתייה. אורך תעלות המים היוצאות מהמעיין להשקיה מגיע ל-36 ק\"מ.\n\n ערך מורחב – תעודות כתף יריחו\nב-1986 ו-1994, נערכו חפירות במערות \"כתף יריחו\", מול מנזר הקרנטל בוואדי אל-מפג'ר (מערת אביאור ומערת הסנדל). במהלכן נמצאו חלקים מ-19 תעודות כלכליות, שתים מן התקופה הפרסית והיתר מן המאות הראשונה והשנייה לספירת הנוצרים. מלבד זאת, נמצאה כמות גדולה של עצמות אדם, 29 מטבעות (המאוחרים מימי הדריאנוס), כלי חרס רבים, תכשיטים, כלי זכוכית, מסרקי עץ, ראשי חיצים, חלקי סנדלים מסומרים, וחומר אורגני הכולל פירות וגרעינים שונים.\nעד גילוין של תעודות כתף יריחו, רווחה הדעה בעקבות תיאוריו של יוסף בן מתתיהו, כי יריחו ננטשה לאחר המרד הגדול וכי תשתית מפעלי המים באזור יריחו לא חודשה אחריו. דומה שעם גילוין של תעודות אלה, אשר תוארכו בחלקן לימי דומיטיאנוס, טראיאנוס, ואדריאנוס, התקבלה הגישה במחקר כי נאת יריחו הייתה מיושבת עד לסוף מרד בר כוכבא.\nמצב השתמרותן של רוב התעודות שהתגלו בכתף יריחו, אינו טוב. עם זאת, ניתן לראות שהנושאים בהם עסקו, מתאימים למידע הידוע לגבי אופייה החקלאי של יריחו וענפי הפרנסה שלה. נאת המדבר של יריחו נהנתה מכמויות מים גדולות שמקורם במעין אלישע, עין דוק, עין נועימה, עין אבו שושה, עין עוג'ה, עין פארה ועין פואר. אלה איפשרו גידולים חד שנתיים, כגון דגנים, קטניות וירקות, וגידולים רב שנתיים כגון תמרים, גפנים, אפרסמון ועצי פרי שונים. לפי תיאוריו של יוסף בן מתתיהו, הוערך שטחה החקלאי של יריחו בכ-15,000 דונם\n\n ערך מורחב – ארמונות החורף ואחוזת המלך ביריחו\nארמונות החורף החשמונאים ואחוזת המלך ביריחו הם מכלול של מבנים מתקופת בית שני אשר נחשפו במערב בקעת יריחו, סמוך לפתחו של נחל פרת ולדרך הרומית, היורדת מירושלים ליריחו. באתר בולטים שני תילים: הדרומי, תולול אבו אל-עלייק והצפוני, 400 מטר מהראשון, על שפת ואדי שק א-דאבי, הנשפך לנחל פרת.\nהמבנים תוארכו לתקופות החשמונאים והרומאית. בין השאר התגלו ארמונות החשמונאים מימי תקופת בית שני, ובהם ארמונו של אלכסנדר ינאי וארמון הורדוס. וכן, מבנים רבים כמו אמת מים, ברכות שחייה, בתי מרחץ, מקוואות, אמבטיות, גנים, רצפות פסיפס, קולומבריום לגידול יונים וגיתות ליין.\n\nכתובת לטינית שנמצאה בסביבות יריחו ועכשיו נמצאת בפטריארכיה הארמנית, מתוארכת לתקופת הקיסרים מרקוס אורליוס ולוקיוס ורוס (161-169 לספירה). הכתובת הייתה כתובת הקדשה למושל הפרובינקיה יוליוס קומדוס שפיאר מבנה, והוצבה כנראה על ידי יחידה של הלגיון העשירי פרטנסיס, ששכנה באזור יריחו.\n\n.\n\n ערך מורחב – בית הכנסת שלום על ישראל\nבית כנסת זה התגלה בחפירות ארכאולוגיות שנערכו בשנת 1936 על ידי דימיטרי בראמכי מטעם מחלקת העתיקות של ממשלת המנדט הבריטי. החוקרים זיהו את רצפת הפסיפס בגודל 10 על 13 מטר כבית כנסת עתיק, בזכות הציורים של ארון הקודש, מנורה, שופר, לולב, והכתובת \"שלום על ישראל\", שהיא המקור לשמו של בית הכנסת.\nבשנת 1986 רשות הגנים הלאומיים רכשה את הבניין. באותה שנה נוסד מניין קבוע במקום, ובשנות ה-90 המוקדמות, התחילו קבוצות לימוד ושיעורים. במהרה התפתחה ישיבה בבית הכנסת העתיק.\nבמסגרת הסכמי אוסלו (1993) נמסרה העיר יריחו לרשות הפלסטינית, אך נכתב בהסכמים כי הכולל שפעל במקום - ימשיך לפעול. סעיף זה בהסכם הופר, ולא הותר לחברי הכולל להישאר שם. בראש השנה תשס\"א, בליל ה־12 באוקטובר 2000, פורעים ערבים נכנסו לבנין הישיבה, השחיתו סידורים וריהוט, ושרפו את הקומה השנייה. ספר התורה של בית הכנסת ניצל בזכות שמירתו בתוך כספת במחסן הנמצא ליד הפסיפס. כיום הספר נמצא במבואות יריחו. בשנת 2010 החלו תפילות מאורגנות במקום בליווי צה\"ל ובתיאום הרשות הפלסטינית.\nבשלהי שנת תשפ\"ב (2022) הוחלט להקים מחדש את הישיבה שפעלה במקום. כיום הישיבה ממוקמת בבית חגלה, ואחראית על הכניסות היהודיות ליריחו.\n\n ערך מורחב – בית הכנסת בנערן\n\nבית כנסת העתיק בנערן ממוקם כ-5 ק\"מ צפונית ליריחו בגדה המזרחית של ואדי מכוך (נ\"צ 1903.1447). האתר שוכן ליד חורשת עצים גדולה. באתר ישנו פסיפס גדול (מעט גדול יותר מהנמצא בבית הכנסת שלום על ישראל) הכולל גלגל המזלות ועוד וגם אבן שהיה כנראה בסיס לתיבה. האתר מתוארך למאה ה-6.\nהמקום נתגלה בפעם הראשונה בשנת 1918, במהלך מלחמת העולם הראשונה, במהלך הפגזה טורקית על האזור. בשנת 1921 נחשף הפסיפס על ידי 2 אבות דומינקנים. האתר נשכח ונתגלה שוב על ידי יחידה של צה\"ל שהתאמנה במקום בשנות ה-70. כיום האתר נטוש אך מגודר ונעול.\n\n ערך מורחב – ח'רבת אל-מפג'ר\nח'רבת אל-מפג'ר הוא אתר ארכאולוגי כ-5 קילומטרים צפונית ליריחו. המקום מכיל מספר מבנים מלכותיים מפוארים שהחלו להיבנות ב-743–744 לספירה על ידי אל ווליד יבן יזיד אך לא הושלמו בטרם נהרסו ברעש שביעית ב-747. יוצא מן הכלל הוא בית המרחץ שבמקום שהיה בשימוש, ושרידיו מכילים פסיפסים ועבודות סטוקו מרהיבים, שרבים מהם הועברו למוזיאון רוקפלר בירושלים. האתר היה גן לאומי ישראלי, וכיום הוא בניהולה של הרשות הפלסטינית.\n\nאתרים נוספים באזור הם:\n\nתל אל סמרת - 600 מטר מדרום לתל א-סולטאן, תל מלאכותי שהיה בסיסו של היפודרום בתקופה הרומית.\nתל חאסן, שבו נמצאו שורה של כנסיות מתקופות שונות.\nאמת מים ממזרח לעיר מצויה אמת מים רומאית המובילה מים ממעיינות.\n\nעקבת ג'בר\nדיר אל-קרנטל\nהשקמה של זכאוס\nקרנטל\n\nהאנציקלופדיה החדשה לחפירות ארכיאולוגיות בארץ ישראל, ערך יריחו, עמ' 731–757, הוצאת כרטא.\nיריחו (מקורות היסטוריים ומאמרים מאת אהוד נצר ואחרים), הוצאת יד בן צבי, 1978.\nקתלין קניון, חשפנו את יריחו, בתרגום ג. אריוך, הוצאת דביר.\nאלי שילר (עורך) יריחו וסביבותיה, במסגרת \"קרדום\" דו-ירחון לידיעת הארץ, יולי 1983, הוצאת אריאל.\nאריה קליין, יריחו העברית ואתריה, הוצאת \"מדרשת יריחו\".\nזאב ארליך, יריחו היהודית לדורותיה, אדר ה'תשנ\"ד.\nאברהם יערי, זכרונות ארץ ישראל - כרך א':\nי\"ח, משא ומתן על קניית אדמת יריחו, יהושע ילין, 1872\nי\"ט, על קניית אדמת יריחו שר יואל משה סולומון, פנחס גראייבסקי, 1872\nחנן אשל ובועז זיסו, ממצאים מתקופת מרד בר כוכבא ממערות כתף יריחו, בתוך: ח' אשל וד' עמית (עורכים), מערות המפלט מתקופת מרד בר כוכבא, תל אביב, תשנ\"ט, עמ' 113–151\nיוסף פורת, חקלאות השלחין ביריחו ועין גדי בתקופת הבית השני (המאה השנייה לפני הספירה- המאה הראשונה לספירה, בתוך: א' אופנהיימר ואחרים (עורכים), אדם ואדמה בארץ ישראל הקדומה, ירושלים, תשמ\"ו, עמ' 127–141\n\n אתר האינטרנט הרשמי של יריחו\nיריחו, באתר הספרייה הווירטואלית של מטח\nתרבות ומורשת יריחו\nשי זמיר, תמיר ומסתורי: התעלומה של בניית מגדל יריחו, באתר ynet, 15 בפברואר 2011\nדני רובינשטיין, העיר שקפאה על שמריה, באתר כלכליסט, 16 בפברואר 2012\nאורלי גולדקלנג, רק לא לדבר בעברית: ביקור חד פעמי ביריחו, באתר nrg‏, 4 באפריל 2014\nעפרה גורי-רימון, אדמות בקעת יריחו – הרציפות במעמדן כאדמות מלך בתקופת בית שני, בתוך: מ' מור ואחרים (עורכים), לאוריאל: מחקרים בתולדות ישראל בעת העתיקה מוגשים לאוריאל רפפורט, ירושלים 2005, עמ' 577–595.\nמידע על אתר יריחו, בארכיון המנדטורי באתר רשות העתיקות\nצילום אוויר של יריחו 1:10,000, 1946, הכולל כיתוב המתייחס לאתרים בעיר. (באנגלית) אוסף המפות ע\"ש ערן לאור, הספרייה הלאומית\nתמונות מאוסף רוני קניגסברג - יריחו וים המלח מתוך האוספים הדיגיטליים של ספריית יונס וסוראיה נזריאן, אוניברסיטת חיפה\nיריחו, באתר אנציקלופדיה בריטניקה (באנגלית)\n ג'ודי מלץ, בשקט בשקט הופכת יריחו לאטרקציה תיירותית לישראלים, באתר הארץ, 8 בדצמבר 2021\nרון פלד, ואף מילה על פוליטיקה: יצאנו לסיור היסטורי ביריחו, באתר ynet, 3 במרץ 2022\nחזי סימנטוב, בירת התיירות והנדל\"ן - שהפכה לקן טרור, באתר חדשות 13, 6 ביוני 2023\n יריחו (יהודה ושומרון), דף שער בספרייה הלאומית\nהערך \"יריחו\", במיקרופדיה תלמודית, באתר ויקישיבה\n הרס עתיקות החשמונאים, סרטון בערוץ \"עכשיו 14\", באתר יוטיוב (אורך: 4:00), 19 בדצמבר 2022",
    "pageid": 12922
  },
  {
    "title": "ישראל במשחקים האולימפיים",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית בארבעת העשורים הראשונים, מאז שנות ה-90 הצליחה ישראל לזכות ב-13 מדליות בכל המשחקים שנערכו משנת 1992 מלבד אולימפיאדת לונדון ב-2012 .\nהישגי השיא של מדינת ישראל במשחקים האולימפיים הם זכייה ב-13 מדליות: הראשונה בהן היא מדליית הכסף היחידה של ישראל עד היום, שבה זכתה יעל ארד באולימפיאדת ברצלונה (1992) ובהמשך זכו ישראלים בשלוש מדליות זהב, הראשונה של גל פרידמן בגלישת רוח על גלשן מדגם \"מיסטרל\" באולימפיאדת אתונה (2004), השנייה של ארטיום דולגופיאט במדליית זהב בתרגיל הקרקע בהתעמלות מכשירים באולימפיאדת טוקיו (2020) והשלישית של לינוי אשרם בתחרות קרב רב אישי בהתעמלות אומנותית באולימפיאדת טוקיו (2020). מלבד זאת, זכתה ישראל ב-9 מדליות ארד נוספות על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג, וכן ארד אחד לנבחרת ישראל בג'ודו בתחרות קבוצתית מעורבת. גל פרידמן הוא הספורטאי היחיד שזכה בשתי מדליות אישיות, ואורי ששון הוא הספורטאי היחיד שזכה גם במדליה אישית וגם מדליה קבוצתית. כמו כן, נציגי המשלחת הישראלית הצליחו להגיע לשלבי גמר בתחרויות רבות לאורך השנים.\nמתוך 13 המדליות, שש הן בענף הג'ודו, שלוש בענף השייט (גלישת רוח), שתיים בענף ההתעמלות, אחת בענף הטאקוונדו והמדליה הנוספת, בענף הקיאקים. שמונה מהמדליות הושגו על ידי גברים, ארבע על ידי נשים ואחת קבוצתית בנבחרת מעורבת.\nישראל השתתפה בכל אולימפיאדות הקיץ מאז 1952, מלבד החרמת אולימפיאדת מוסקבה בשנת 1980 יחד עם מדינות מערביות רבות בשל פלישת ברית המועצות לאפגניסטן. באולימפיאדת החורף החלה ישראל להשתתף באולימפיאדת לילהאמר (1994), כששלחה לאולימפיאדה זו נציג בודד, המחליק האמנותי על קרח מיכאל שמרקין, ומאז היא משתתפת בקביעות.\nעד היום שלחה ישראל שני ספורטאים ערבים להתחרות באולימפיאדה: אדוארד מרון ורפעת טורק.\n\n ערך מורחב – הוועד האולימפי בישראל\nכבר בשנת 1933 הוקם בארץ ישראל \"הארגון האולימפי הארץ-ישראלי\", ביוזמת ארגון \"מכבי\" ובראשותו עמד הקולונל פרדריק קיש. שנה לאחר מכן הוכר הארגון על ידי הוועד האולימפי הבינלאומי כוועד הלאומי המייצג את פלשתינה המנדטורית. למעשה ייצג הארגון אך ורק את מרכז מכבי, ולא כלל את ארגוני הספורט האחרים ביישוב העברי (הפועל, בית\"ר ואליצור) ואת הספורטאים הלא-יהודיים. ב-1936 הוזמן האיגוד על ידי יוזף גבלס להשתתף באולימפיאדת ברלין שהתקיימה בשנת 1936, אך החליט לדחות את ההזמנה בשל קיומה בגרמניה הנאצית, אשר אינה מאפשרת שוויון ליהודים ומכיוון שארצות הברית כבר החליטה להחרים (אף על פי שחזרה בה לאחר מכן).\nלאחר הקמתה של מדינת ישראל במאי 1948, כחודשיים וחצי לפני תחילת אולימפיאדת לונדון ביולי אותה שנה, ביקש האיגוד להשתתף במשחקים, אך הוועד האולימפי הבינלאומי דחה את הבקשה בנימוק שפלסטינה הפסיקה להיות ישות קיימת עם סיום המנדט ולכן איננה רשאית להשתתף במשחקים.\nבקשת ישראל להשתתף באולימפיאדת הלסינקי נדחתה תחילה, לכן מחו על כך הספורטאים היהודים, שהתכנסו לרגל המכביה השלישית, ב-1950.\nרק בשנת 1951, שלוש שנים לאחר הקמת המדינה, הושג הסכם בין מרכזי הספורט שאיפשר את הקמת הוועד האולימפי בישראל שבו היה ייצוג שווה למכבי והפועל. בינואר 1952 הוכר הוועד החדש על ידי הוועד האולימפי הבינלאומי והתאפשרה השתתפות משלחת ישראל באולימפיאדת הלסינקי.\n\nפרידה ליכטבלאו ורעיה ברונשטיין נבחרו לייצג את ישראל באולימפיאדת לונדון (1948), אך הוועד האולימפי הבינלאומי דחה את הבקשה בנימוק שפלשתינה הפסיקה להיות ישות קיימת עם סיום המנדט ולכן איננה רשאית להשתתף במשחקים. ההזמנה למשחקים האולימפיים הייתה מופנית לוועד האולימפי של פלשתינה, ועד שלאחר הכרזת מדינת ישראל הכריז על עצמו כוועד האולימפי של מדינת ישראל. בעקבות לחץ מדינות ערב, שאיימו בהחרמת המשחקים האולימפיים, ביטלו הבריטים את ההזמנה למשחקים והקונסול הבריטי בחיפה סירב לתת ויזות לחברי המשלחת.\n\n ערך מורחב – ישראל באולימפיאדת הלסינקי (1952)\nהמשלחת הראשונה של מדינת ישראל לאולימפיאדה הייתה לאולימפיאדת הלסינקי בפינלנד. המשלחת כללה 26 ספורטאים, ובהם גם נבחרת הכדורסל שהיוותה מחצית מכלל הספורטאים. הספורטאי הבולט במשלחת היה הקופץ למים יואב רענן שסיים במקום התשיעי. האתלט דוד טבק ניצח במקצים המוקדמים בריצות 100 ו-200 מטר, הישג שאף אתלט ישראלי (גבר) לא חזר עליו.\n\n ערך מורחב – ישראל באולימפיאדת מלבורן (1956)\nבשנת 1956 התקיימה אולימפיאדת מלבורן באוסטרליה. המשחקים במלבורן החלו בנובמבר באותה שנה, שבועות ספורים לאחר פרוץ מלחמת סיני. המלחמה גררה את ביטול ההשתתפות של רוב הסגל האולימפי הישראלי, ובהם גם של נבחרות הכדורגל והכדורסל, ונשלחו 3 נציגים בלבד לייצוג סמלי - הקופץ למים יואב רענן, שהשתתף גם באולימפיאדת הלסינקי, השחיינית שושנה ריבנר, והקופץ לרוחק דוד קושניר. כמחאה על פלישת ישראל למצרים החליטו מצרים, עיראק ולבנון להחרים את אולימפיאדת מלבורן, וביטלו את השתתפותן כליל.\n\n ערך מורחב – ישראל באולימפיאדת רומא (1960)\nלאולימפיאדת רומא שלחה ישראל 23 ספורטאים. לראשונה השתתפה ישראל בענפים התעמלות, אופניים (הופעה חד פעמית), סיוף והרמת-משקולות. לאולימפיאדה זו נשלח לראשונה ערבי-ישראלי, מרים המשקולות אדוארד מרון.\n\n ערך מורחב – ישראל באולימפיאדת טוקיו (1964)\nלאולימפיאדת טוקיו ב-1964 נשלחו עשרה ספורטאים ישראלים בלבד, לאחר שבעקבות הכישלון ברומא החליט הוועד האולימפי בישראל להציב לראשונה קריטריונים להשתתפות באולימפיאדה. מחצית מהספורטאים הישראלים היו מענף האתלטיקה והשאר בקליעה ושחייה.\n\n ערך מורחב – ישראל באולימפיאדת מקסיקו סיטי (1968)\nבשנת 1968, באולימפיאדת מקסיקו סיטי התרחשה נקודת מפנה לספורט הישראלי האולימפי. נבחרת ישראל בכדורגל, אשר מנתה 19 ספורטאים מכלל ה-31 שישראל שלחה לאותה אולימפיאדה, הצליחה להעפיל עד לשלב רבע הגמר בטורניר הכדורגל, שם שיחקה מול נבחרת בולגריה. בסיום הזמן החוקי הייתה התוצאה 1:1, ומאחר וטרם הוכנסו חוקי הפנדלים במקרה של שוויון, הוכרע לבסוף המשחק על ידי הגרלה. בשלבים המוקדמים ניצחה נבחרת ישראל את גאנה ואת אל סלוודור והפסידה לנבחרת הונגריה.\nבנוסף, הצליח אברהם מלמד להעפיל לחצי הגמר בתחרות 100 מטר פרפר, ולסיים במקום הרביעי במקצה ובמקום ה-11 הכללי, הישג שיא לשחיין ישראלי עד אז.\n\n ערכים מורחבים – ישראל באולימפיאדת מינכן (1972), טבח הספורטאים באולימפיאדת מינכן\nב-5 בספטמבר 1972, חדרו שמונה מחבלים חמושים מארגון \"ספטמבר השחור\" לבניין שבו שכנו חברי משלחת ישראל לאולימפיאדה, והשתלטו עליו. בעת ההשתלטות על הדירה רצחו המחבלים שניים מחברי המשלחת הישראלית, ותפסו תשעה בני ערובה, עליהם התמקחו על מנת לגרום לשחרורם של 232 מחבלים שהוחזקו בישראל, ועוד שני מחבלים שנכלאו בגרמניה. בשעות הלילה הועברו בני הערובה והמחבלים במסוקים לשדה התעופה פירסטנפלדברוק, משם היו אמורים לטוס למדינה ערבית. במהלך ניסיון חילוץ של כוחות הביטחון הגרמנים, נרצחו כל תשעת בני הערובה, וחמישה מחבלים ושוטר גרמני נהרגו.\nלמחרת הרצח נערך טקס זיכרון באצטדיון האולימפי, ולאחריו חודשו התחרויות. המשלחת הישראלית עזבה את המשחקים האולימפיים וחזרה לישראל.\nעד הטבח הספיקו 14 מ-15 ספורטאי המשלחת להשתתף בתחרויות. המתאבק מרק סלבין נרצח ביום שבו היה אמור להתחרות. ההישג הבולט היה של האתלטית אסתר שחמורוב. במוקדמות ריצת מאה מטר היא קבעה שיא ישראלי של 11.45 שניות, שנשבר רק ב-2018. היא העפילה עד לחצי הגמר, בו סיימה במקום החמישי, 4 אלפיות שנייה אחרי הרצה במקום הרביעי שעלתה לגמר. שחמורוב העפילה גם לחצי הגמר בריצת 100 מטר משוכות, אך פרשה ממנה בעקבות הטבח, בו נרצח מאמנה עמיצור שפירא.\nבאולימפיאדה זו השתתפה ישראל לראשונה בענפים שיט והיאבקות, וחזרה להשתתף בהרמת משקולות וסיוף אחרי הפסקה של 12 שנים.\n\n ערך מורחב – ישראל באולימפיאדת מונטריאול (1976)\nעשרים ושמונה ספורטאים ייצגו את ישראל באולימפיאדת מונטריאול בקנדה, 17 שחקני נבחרת הכדורגל, ואחד עשר ספורטאים בענפים אישיים, כמספר הנרצחים במינכן.\nההישג הבולט היה של אסתר רוט-שחמורוב שהפכה לישראלית הראשונה שהעפילה לגמר אולימפי, כאשר הצליחה להעפיל לגמר ב-100 מטרים משוכות, ולסיים בו במקום השישי, בתוצאה של 13.04 שניות.\nהישג נוסף שייך לאדוארד וייץ, שסיים במקום החמישי בענף הרמת המשקולות, ההישג הטוב ביותר של ישראל באולימפיאדות עד אז. המתאבק רמי מירון דורג באופן בלתי רשמי במקום השביעי.\nנבחרת הכדורגל העפילה בשנית עד לשלב רבע הגמר, שם הפסידה לנבחרת ברזיל, והשוותה את הישגה מאולימפיאדת מקסיקו סיטי (1968). בשלב המוקדם סיימה ישראל בתיקו את שלושת משחקיה נגד גואטמלה, מקסיקו וצרפת.\nבאולימפיאדה זו השתתפה ישראל לראשונה בענף הג'ודו, ובפעם השנייה בשיט, היאבקות והתעמלות.\n\nישראל, בדומה למרבית המדינות המערביות ובלחץ של ארצות הברית, החרימה את האולימפיאדה במוסקבה בשל פלישת ברית המועצות לאפגניסטן כשבעה חודשים לפני תחילת המשחקים האולימפיים.\nב-7 בספטמבר אותה שנה הוענקו 24 \"עיטורי מוסקבה\" (עיטור כבוד ותעודת הוקרה) לספורטאים שהיו חברי הסגל האולימפי ונמנע מהם להשתתף במשחקים אלה בגלל אותו חרם.\n\nאיגרוף: אדיב ניסנס, אתלטיקה: אסתר רוט-שחמורוב, ג'ודו: יונה מלניק, אדי קואז, הרמת משקולות: מאיר דלויה, התעמלות מכשירים: סיגל וינר, יעקב וישנייה, דב לופי, חץ וקשת: האוורד ליפשיץ, ירי ספורטיבי: אברהם גולדשטיין, ד\"ר מיכאל גורביץ, שמואל ספורטה, אברהם צפניה, שחייה: אמיר גניאל, רון קרמן, ניר שמיר ושיט: שמשון ברוקמן, איתן פרידלנדר\n\n ערך מורחב – ישראל באולימפיאדת לוס אנג'לס (1984)\nישראל שלחה לאולימפיאדה בלוס אנג'לס את המשלחת הגדולה ביותר שלה עד סידני 2000, עם 33 ספורטאים ב-11 ענפים אישיים. ההישגים הבולטים היו של הג'ודוקא אדי קואז שדורג במקום השביעי, הקלע יצחק יונסי אשר סיים במקום השמיני ברובה אוויר בתוצאה של 582 נק', תוך שהוא שובר את שיאו הישראלי ב-10 נקודות. השייטים יואל סלע ואלדד אמיר בדגם הולנדי מעופף, ושמשון ברוקמן ואיתן פרידלנדר בדגם 470, סיימו גם כן במקום שמיני.\nבאולימפיאדה זו ייצג עמוס מנסדורף לראשונה את ישראל בענף הטניס, אשר היה ענף ראווה, ואבירם מזרחי היה הקיאקיסט הישראלי הראשון, כאשר סיים במקום הרביעי בחצי הגמר. כמו כן, השתתפו ספורטאים ישראלים לראשונה באיגרוף, התעמלות אמנותית וגלשני רוח.\n\n ערך מורחב – ישראל באולימפיאדת סיאול (1988)\nישראל שלחה לאולימפיאדת סיאול בקוריאה הדרומית משלחת בת 19 ספורטאים בלבד, הקטנה ביותר מאז אולימפיאדת מינכן (1972).\nשני השייטים יואל סלע ואלדד אמיר, שהתחרו בדגם ההולנדי המעופף, היו קרובים מאוד להשיג את המדליה הראשונה לישראל. הם לא השתתפו בשיוט השני מתוך שבעה בתחרות השיט משום שחל ביום הכיפורים, ובעקבות זאת קטנו סיכוייהם לזכות במדליה. לבסוף, סיימו סלע ואמיר במקום הרביעי, הישג שיא לנציג ישראלי במשחקים האולימפיים עד אז. לעומתם, השייטים והאחים רן ודן טורטן שהתחרו בדגם 470 השתתפו בשיוט ביום הכיפורים בניגוד להוראות ראשי המשלחת, ועל כך הורחקו מהמשלחת הישראלית במהלך האולימפיאדה. בגלל יום הכיפורים נאלץ המתאגרף יהודה בן חיים לפרוש מקרב שנקבע ליום זה. מתאגרף נוסף, יעקב שמואל, הגיע עד לשלב רבע הגמר. האולימפיאדה הזו היא היחידה שבה לא השתתפה ישראל בענף האתלטיקה.\n\n ערך מורחב – ישראל באולימפיאדת ברצלונה (1992)\n\nבשנת 1992, ארבעים שנה לאחר הצטרפותה של מדינת ישראל למשחקים האולימפיים, השיגו נציגיה מדליות ראשונות בתחרויות, והיוו אבן דרך חשובה בהתקדמותה של ישראל במשחקים.\nבאולימפיאדת ברצלונה זכתה יעל ארד להיות הישראלית הראשונה שזכתה במדליה כלשהי במשחקים האולימפיים, כאשר הצליחה לזכות במדליית הכסף בענף הג'ודו (עד 61 ק\"ג). יום למחרת זכה נציג ישראלי נוסף, אורן סמדג'ה, במדליית ארד, גם הוא בענף הג'ודו (עד 71 ק\"ג). מאז זכייתם של השניים במדליות, בכל אחת מהאולימפיאדות הבאות הצליחו נציגי ישראל לזכות לפחות במדליה אחת עד לאולימפיאדת לונדון 2012 שבה לא זכתה ישראל באף מדליה אך הצליחה להגיע לתחרויות גמר.\nמלבד יעל ארד ואורן סמדג'ה הצליח דני קרסנוב להגיע לגמר בקפיצה במוט ולסיים במקום השמיני, ולהיות הגבר הישראלי הראשון אשר מגיע למעמד זה בענף האתלטיקה.\nבאולימפיאדה זו זכה השייט יואל סלע להיות הישראלי הראשון שהשתתף ב-4 אולימפיאדות. לולא החרמת אולימפיאדת מוסקבה בשנת 1980 על ידי ישראל, היה סלע עשוי להשתתף בחמש אולימפיאדות רצופות.\n\n ערך מורחב – ישראל באולימפיאדת אטלנטה (1996)\nבשנת 1996, שלחה ישראל לאולימפיאדת אטלנטה משלחת בת 25 ספורטאים. גל פרידמן, לימים זוכה מדליית הזהב האולימפית הראשון בישראל, הצליח לזכות במדליית ארד בגלשני מיסטרל, ולהיות הישראלי השלישי שזוכה במדליה אולימפית כלשהי.\nבנוסף לפרידמן, העפיל דני קרסנוב לגמר בקפיצה במוט, וסיים במקום ה-11, תוך שהוא זוכה להיות הישראלי הראשון שמצליח להגיע לשני שלבי גמר ברציפות.\nהצלחה נוספת הייתה של נבחרת השחייה הישראלית ב-4X100 מעורב, שהצליחה לראשונה להגיע לגמר בענף השחייה. השחיינים איתן אורבך, ודים אלכסייב, דן קוטלר ויואב ברוק סיימו את מקצה המוקדמות בתוצאת שיא ישראלי של 3:42.24 דקות, שהקנה להם את העלייה לגמר, בו סיימו במקום השמיני.\nזוכי המדליות בברצלונה, אורן סמדג'ה ויעל ארד, השתתפו במשחקים האולימפיים באטלנטה, אך לא הצליחו לשחזר את הישגיהם. יעל ארד הפסידה בקרב על המדליה ודורגה במקום החמישי. באותו מקום דורג גם גוצ'ה ציציאשווילי בענף ההיאבקות בסגנון יווני-רומי.\n\n ערך מורחב – ישראל באולימפיאדת סידני (2000)\nבשנת 2000, שלחה ישראל לאולימפיאדת סידני את המשלחת האולימפית הגדולה עד אז שמנתה 40 ספורטאים.\nאת המדליה האולימפית הישראלית השיג חותר הקייק מיכאל קולגנוב ביום האחרון של המשחקים, כאשר זכה במדליית ארד ב-500 מטר קיאק יחיד. בנוסף, היה במרחק נגיעה ממדליה נוספת, כאשר סיים במקום הרביעי במקצה ה-1,000 מטרים.\nבנוסף לקלגנוב, הצליחו ישראלים רבים להגיע להישגי-שיא אולימפיים לנציגים ישראלים, כאשר שני קדמי וענת פבריקנט היו גם כן במרחק נגיעה ממדליית ארד, אך סיימו במקום הרביעי בשיט מפרשיות מדגם 470. המתאבק יורי יבסייבצ'יק סיים גם כן במקום הרביעי, והקופץ לגובה קונסטנטין מטוסביץ' סיים במקום החמישי. אריק זאבי, אשר ארבע שנים מאוחר יותר זכה במדליית הארד, סיים במקום החמישי בענף הג'ודו.\nהישג נוסף היה העפלתו של השחיין איתן אורבך לגמר אולימפי שני, הפעם ב-100 מטר גב, שם סיים במקום השמיני הכללי. בחצי הגמר קבע אורבך שיא ישראלי, עם תוצאה של 55.31 שניות.\nשייט המיסטרל עמית ענבר השיג את המקום השביעי בתחרות, ואלכס אברבוך סיים במקום העשירי בקפיצה במוט.\n\n ערך מורחב – ישראל באולימפיאדת אתונה (2004)\n\nבשנת 2004, שלחה ישראל לאולימפיאדת אתונה 36 ספורטאים והתחרתה במספר שיא של ענפים, 14 במספר. לראשונה השתתפו ספורטאים ישראלים בטניס שולחן, טקוונדו ושחייה אמנותית.\nבמהלך האולימפיאדה הצליח נציג ישראלי לזכות לראשונה במדליית זהב. היה זה גולש המיסטרל גל פרידמן, מחזיק מדליית הארד מאולימפיאדת אטלנטה. פרידמן, אשר רק שנתיים קודם לכן זכה באליפות העולם באותו ענף, הצליח להאפיל על מתחריו לענף, לזכות במדליית הזהב האולימפית הראשונה של ישראל, והמנון התקווה הושמע בפעם הראשונה במשחקים האולימפיים.\nבנוסף לפרידמן, אריק זאבי, אלוף אירופה 3 פעמים, זכה במדליית ארד בענף הג'ודו (עד 100 ק\"ג), והביא לישראל מדליה שנייה באולימפיאדה באתונה.\nפרט להישגיהם של פרידמן וזאבי, סיימה לריסה פסחוביץ במקום השישי בחתירת קיאקים במקצה ה-500 מטרים, צמד הטניסאים יוני ארליך ואנדי רם העפילו לרבע הגמר בטניס הזוגות ופבל גופמן, העפיל לגמר קרב-רב בהתעמלות מכשירים.\nתוצאה מכובדת נוספת הגיעה מכיוונו של הקופץ במוט אלכס אברבוך, שסיים שמיני בגמר עם תוצאה של 5.65 מטרים, אך הייתה זו אכזבה עבורו לאחר שבשנים שקדמו לאולימפיאדה זכה באליפות אירופה באותו ענף ואף הוכתר כסגן-אלוף העולם בשנת 2001.\nאכזבה מרובה גם חווה אלוף העולם לשנת 2003 בהיאבקות בסגנון יווני-רומי, גוצ'ה ציציאשווילי, אשר הפסיד כבר בסיבוב השני של שלב הבתים.\nרץ המרתון היילה סטאין סיים את המרוץ בעודו מבצע הקפה מיותרת של האצטדיון בהגיעו לקו הסיום. לאחר ערעור ראשי המשלחת הישראלית לוועד האולימפי אושר זמנו ומיקומו המקורי של סטאין, המקום ה-20.\nאודי וקס, הג'ודוקא, היה מעורב בעל כרחו בתקרית דיפלומטית קטנה כאשר בסיבוב הראשון בו האיראני, אראש מירסמאלי, לא התייצב לקרב והפסיד הפסד טכני. האירני טען כי הוא פרש כהזדהות עם הסבל הפלסטיני, אך כנראה פרישתו באה לאחר לחצים מצד הממשל האיראני שגם הבטיח לו 115,000 דולר פיצוי כבונוס על המעשה. פסילתו של מירסמאלי הביאה את אודי לסיבוב השני בו הפסיד נגד עמר מרידייה מאלג'יריה.\n\n ערך מורחב – ישראל באולימפיאדת בייג'ינג (2008)\n\nלאולימפיאדת בייג'ינג שלחה ישראל משלחת בת 43 ספורטאים ב-10 ענפים, הגדולה ביותר בהיסטוריה האולימפית עד אז ושלישית בגודלה אחרי המשלחת לטוקיו ולריו.\nהגולש שחר צוברי זכה במדליית הארד בתחרויות דגם הניל פרייד. זו הייתה המדליה השביעית של ישראל בחמש האולימפיאדות האחרונות, והשלישית בתחרות הגלשנים לגברים.\nהישגים נוספים ראויים לציון:\n\nמקום רביעי לשייטות ורד בוסקילה וניקה קורניצקי בדגם 470.\nמקום חמישי לג'ודוקא גל יקותיאל במשקל עד 60 ק\"ג.\nמקום שישי לנבחרת ישראל בגמר קרב רב קבוצתי בהתעמלות אמנותית.\nמקום שמיני לאלכס שטילוב בגמר תרגילי קרקע בהתעמלות מכשירים.\nמקום תשיעי לאירה ריסנזון בגמר קרב רב אישי בהתעמלות אמנותית.\nמקום עשירי למעין דוידוביץ' בגלשן רוח מדגם ניל פרייד.\nהישגים טובים, יחסית לציפיות, היו גם בענף השחייה, בו נרשמו 4 דירוגים בין 16 המקומות הראשונים (יותר מבכל אולימפיאדה קודמת), ונשברו 11 שיאים ישראליים ב-17 משחים. השחיין הבולט היה גל נבו שדורג במקום 11 ב-400 מטר מעורב אישי ובמקום 13 ב-200 מטר מעורב אישי. כמו כן הגיעו לחצי הגמר נמרוד שפירא בר אור שדורג במקום 12 ב-200 מטר חופשי, וגיא ברנע שסיים במקום 16 ב-100 מטר גב.\nאף שההישגים באולימפיאדה זו לא נפלו מבאולימפיאדות קודמות, הייתה אכזבה מכשלונם של מספר ספורטאים שנחשבו כמועמדים למדליות, לדוגמת אריק זאבי, אלכס אברבוך ואנדי רם ויוני ארליך; והזכייה במדליה אחת מארד הייתה ירידה לעומת הזכייה ב-2 מדליות, ומתוכן אחת מזהב, באולימפיאדת אתונה.\n\n ערך מורחב – ישראל באולימפיאדת לונדון (2012)\nמשלחת ישראל כללה 37 ספורטאים, והייתה הרביעית בגודלה בהיסטוריה. הענפים הבולטים במשלחת היו התעמלות (10 ספורטאים, מספר שיא לענף), שחייה ושיט (7 כל אחד).\nהאולימפיאדה נחשבה לבעלת ההישגים הנמוכים ביותר של המשלחת מאז אולימפיאדת לוס אנג'לס. אחרי זכיות במדליות בחמש האולימפיאדות הקודמות, לא זכתה הפעם המשלחת הישראלית אף לא במדליה אחת.\nהאכזבה הגדולה ביותר הייתה בענף השיט, כאשר לי קורזיץ שהייתה מועמדת בכירה למדליה, ירדה בשיוט האחרון מהמקום השני לשישי, ושאר השייטים סיימו מחוץ ל-10 הראשונים.\nבג'ודו, אליס שלזינגר הייתה היחידה מבין חמישה ג'ודוקא שהגיעה לשלב רבע הגמר, אך הפסידה בשלב זה ליריבה שזכתה בהמשך במדליית הזהב, ולאחר מכן הפסידה בקרב נוסף וסיימה במקום השביעי. שני ג'ודוקא נוספים הודחו בשלב שמינית הגמר, לאחר שניצחו בקרב אחד, ושניים נוספים הפסידו בקרב הראשון, ביניהם אריק זאבי, בעל מדליית הארד באולימפיאדת אתונה (2004).\nההישגים הבולטים הושגו בענפי השחייה וההתעמלות. השחיין יעקב טומרקין עלה לגמר ב-200 מטר גב לגברים, בו סיים במקום השביעי, שמהווה את הישג השיא של שחיין ישראלי בכל האולימפיאדות. גל נבו דורג פעמיים במקום העשירי, במשחי 200 ו-400 מעורב לגברים. עמית עברי דורגה במקום ה-13 ב-200 מטר מעורב, והייתה השחיינית הישראלית הראשונה בהיסטוריה בחצי גמר.\nהמתעמל אלכס שטילוב עלה לשני גמרים. בגמר הקרב רב סיים במקום ה-12, הגבוה ביותר במקצוע זה. הוא עלה לגמר על מכשיר הקרקע בפעם השנייה ונחשב לבעל סיכוי למדליה, אך סיים רק במקום השישי.\nבהתעמלות אמנותית, עלתה לגמר בתחרות היחידות נטע ריבקין, וסיימה במקום השביעי, הישג שיא למתעמלת ישראלית במקצוע זה. נבחרת ישראל עלתה לגמר בתחרות לקבוצות וסיימה שמינית.\nהטניסאים אנדי רם ויוני ארליך, שכמו באתונה הגיעו עד שלב רבע הגמר, הפסידו במשחק צמוד לבוב ומייק בריאן שזכו בהמשך במדליית הזהב.\nמישה זילברמן היה הספורטאי הראשון שייצג את ישראל בבדמינטון. לעומת זאת, נעדרו מרשימת הענפים במשלחת הישראלית סייף (לראשונה מאז 1988), קאנו/קיאק (לראשונה מאז 1992), וטאקוונדו (לאחר פעמיים רצופות), שהיו מיוצגים באולימפיאדה הקודמת.\nאריק זאבי היה הספורטאי השלישי בהיסטוריה שהשתתף ב-4 אולימפיאדות, יחד עם יואל סלע וגיא סטריק. 6 ספורטאים השתתפו בפעם השלישית, 9 בפעם השנייה ו-21 בפעם הראשונה. ביחד איתם מגיע מספר הספורטאים הישראלים בכל האולימפיאדות ל-320.\n\n ערך מורחב – ישראל באולימפיאדת ריו דה ז'ניירו (2016)\nהמשלחת הישראלית כללה 47 ספורטאים שהתחרו ב-17 ענפי ספורט שונים.\nירדן ג'רבי ואורי ששון זכו במדליות ארד בג'ודו. המדליה של ג'רבי הייתה המדליה השמינית של ישראל באולימפיאדות, ושל אורי ששון התשיעית. מדליות אלה העלו את מספר המדליות הישראליות בג'ודו ל-5.\nהישגים נוספים ראויים לציון:\n\nמקום חמישי לאתלטית חנה קנייזבה-מיננקו בקפיצה משולשת.\nמקום חמישי לג'ודוקא שגיא מוקי.\nמקום שישי לנבחרת ישראל בגמר קרב-רב קבוצתי בהתעמלות אמנותית.\nמקום שביעי לג'ודוקא לינדה בולדר.\nמקום שביעי לגולשת מעין דוידוביץ' בדגם ניל פרייד (RS-X).\nלראשונה השתתפה ישראל בשלושה ענפים: טריאתלון, גולף ואופני הרים. שלוש הופעות הבכורה הללו נחשבו למוצלחות, כאשר רון דרמון סיים במקום ה-26 (טריאתלון), שלומי חיימי סיים במקום ה-29 (אופני הרים) ולטיסיה בק סיימה במקום ה-31 (גולף).\nאנסטסיה גלושקוב הייתה האישה הישראלית הראשונה בהיסטוריה שהשתתפה ב-4 אולימפיאדות, והרביעית בסך הכל, יחד עם אריק זאבי, יואל סלע וגיא סטריק. 4 ספורטאים השתתפו בפעם השלישית, 9 בפעם השנייה ו-33 בפעם הראשונה. אילנה קרטיש הייתה האישה הראשונה שמייצגת את ישראל בענף ההיאבקות, שני בלוך הייתה האישה הראשונה בענף האופניים ורון אטיאס היה הגבר הראשון שמייצג את ישראל בענף הטאקוונדו.\n\n ערך מורחב – ישראל באולימפיאדת טוקיו (2020)\n\nהמשלחת הישראלית כללה 90 ספורטאים וספורטאיות שהתחרו ב-15 ענפי ספורט, והיא המשלחת הגדולה ביותר ששלחה ישראל מאז שהחלה להשתתף במשחקים האולימפיים.\nזו הייתה האולימפיאדה המוצלחת ביותר של ישראל בתולדות המשחקים האולימפיים כאשר המשלחת הישראלית סיימה במקום ה-39 בטבלת המדליות עם ארבע מדליות; שתיים מזהב ושתיים מארד. ארטיום דולגופיאט זכה במדליית הזהב בתרגיל הקרקע, שהיא המדליה האולימפית הראשונה של ישראל בענף ההתעמלות, לינוי אשרם זכתה במדליית הזהב בקרב רב אישי, שהיא המדליה האולימפית הראשונה של ישראל בענף ההתעמלות האמנותית, ובכך הפכה לאשה הישראלית הראשונה המוכתרת כאלופה אולימפית. אבישג סמברג זכתה במדליית ארד בקטגוריית המשקל עד 49 ק\"ג, שהיא המדליה האולימפית הראשונה של ישראל בענף הטאקוונדו, ונבחרת ישראל בג'ודו זכתה במדליית ארד בתחרות הקבוצתית המעורבת.\nבענף השייט, הגולשים יואב כהן וקטי ספיצ'קוב סיימו במקום הרביעי והשישי בהתאמה בתחרויות דגם הניל פרייד RS:X. הג'ודוקא שירה ראשוני וברוך שמאילוב הפסידו בקרב על הארד וסיימו את התחרות במקום החמישי.\nבאתלטיקה קלה, חנה קנייזבה-מיננקו סיימה במקום השישי בגמר הקפיצה משולשת. לונה צ'מטאי במרתון נשים נלחמה על מקום בפודיום, אך נאלצה לעצור בקילומטר ה-38 עקב כאבים, וסיימה במקום ה-66. גם באופניים עומר שפירא הובילה לאורך רוב המרוץ, אך בקילומטרים האחרונים הדבוקה עקפה אותה, וסיימה במקום ה-24.\nבשחייה, השחיינית אנסטסיה גורבנקו העפילה לגמר משחה 100 מטר גב אותו סיימה במקום השמיני, והייתה לאישה הישראלית הראשונה המעפילה לגמר במשחקים האולימפיים. מתן רודיטי הגיע למקום הרביעי בשחייה במים פתוחים, הישג שיא לשחייה הישראלית. נבחרת השליחים בשחייה המשולבת, גורבנקו, אנדראה מורז, גל כהן גרומי ואיתי גולדפדן העפילו לגמר השליחים במשחה 4X100 מטר מעורב אותו סיימו במקום השמיני. בהתעמלות אומנותית, ניקול זליקמן סיימה במקום השביעי בתחרות הקרב רב.\nהמשלחת השתתפה לראשונה בחמישה ענפי ספורט: בייסבול, גלישת גלים, קשתות, רכיבה ושחייה במים פתוחים.\n\nישראל החלה להשתתף במשחקי החורף האולימפיים (אולימפיאדת החורף) רק בשנת 1994 באולימפיאדת לילהאמר בנורווגיה. הנציג היחיד של ישראל באולימפיאדה זו היה מיכאל שמרקין שהגיע למקום ה-16 בתחרות הגברים בהחלקה אמנותית.\nבאולימפיאדת נאגנו ביפן ב-1998 הצטרפו לשמרקין, שדורג הפעם במקום ה-18, גם גלית חייט וסרגיי סחנובסקי, שהגיעו למקום ה-14 בריקוד על הקרח.\nבאולימפיאדת סולט לייק סיטי ב-2002 התקדמו חייט וסחנובסקי עד למקום ה-6, המהווה הישג שיא לספורטאים ישראליים במשחקי החורף האולימפיים. אליהם הצטרפו גם נטליה גודינה ואלכסיי בלצקי, אשר סיימו במקום ה-19 באותה תחרות, ואולגה דנילובה בענף החלקה מהירה על קרח במסלול קצר שהישגה הבולט היה המקום ה-14 בתחרות למרחק 1500 מטר.\nגם לאולימפיאדת טורינו ב-2006 שלחה ישראל חמישה נציגים. גם הפעם בלטו הזוג חייט וסחנובסקי אשר הגיעו למקום השמיני באולימפיאדה השלישית שלהם. בנוסף אליהם התחרו בריקוד על הקרח גם אלכסנדרה ורומן זרצקי אשר סיימו במקום ה-22.\nמיכאל רנזין היה הגולש הישראלי הראשון בענף סקי אלפיני. הוא סיים במקום 32 בסלאלום ענק ומקום 37 בסלאלום.\nניסיונם של מספר יהודים מארצות הברית וקנדה להקים נבחרת מזחלות (בובסלי) במטרה לייצג את מדינת ישראל באולימפיאדה זו נכשל.\nבאולימפיאדת ונקובר (2010) השתתפו שלושה ספורטאים, כולם בפעם השנייה. אלכסנדרה ורומן זרצקי הגיעו למקום ה-10 בריקוד על הקרח, ומיכאל רנזין דורג במקום 35 בסלאלום ו-55 בסלאלום ענק. המחליקה תמר כץ שהשיגה את הקריטריון הבינלאומי להשתתפות בתחרות הנשים לא נשלחה לאולימפיאדה על ידי הוועד האולימפי של ישראל מאחר שלא עמדה בדרישות הקריטריון הישראלי המחמיר יותר.\n\n ערך מורחב – ישראל באולימפיאדת פיונגצ'אנג (2018)\nהמשלחת הישראלית לאולימפיאדת פיונגצ'אנג מנתה עשרה ספורטאים והייתה המשלחת הגדולה שישראל שלחה עד כה. הישג השיא של המשלחת היה בענף החלקה אמנותית, בתחרות הגברים בה סיים אלכסיי ביצ'נקו במקום ה-11 עם שיא אישי של 257.01 נקודות ודניאל סמוכין שסיים במקום ה-13 עם שיא אישי של 251.44 נקודות. נוסף לכך, זוהי הפעם הראשונה שישראל השתתפה בתחרות הקבוצתית בענף החלקה אמנותית בה היא סיימה במקום השמיני. אדם אדלמן היה לנציג הראשון של ישראל בענף סקלטון וסיים במקום ה-28. המשלחת השתתפה גם בתחרויות בענפי סקי אלפיני והחלקה מהירה במסלול קצר.\n\n ערך מורחב – ישראל באולימפיאדת בייג'ינג (2022)\nמשלחת ישראל לאולימפיאדת בייג'ינג כללה שישה ספורטאים: שלושה בהחלקה אמנותית, אחד בהחלקה מהירה במסלול קצר ועוד שניים בסקי אלפיני, מתוכם להישג הגבוה ביותר הגיע ברני סזולוש בסקי אלפיני כשהגיע למקום השישי.\n\nבטבלה מפורטים לפי סדר כרונולוגי הישגים ממקום שמיני ומעלה להוציא זכיות במדליה אולימפית. בתחרויות בשיטת נוק-אאוט מצוינת העפלה לרבע הגמר.\n\n448 ספורטאים נכללו במשלחות האולימפיות של ישראל, 424 באולימפיאדות קיץ ו-24 באולימפיאדות חורף. שבעה מהספורטאים לא נטלו חלק פעיל בתחרויות.\n\nהמשחקים האולימפיים\nמדליות באולימפיאדות\nספורט בישראל\nהוועד האולימפי בישראל\nיהודים במשחקים האולימפיים\nישראל במשחקים הפאראלימפיים\nישראל במשחקים האולימפיים לנוער\n\nהוועד האולימפי בישראל - הרגעים הגדולים\nרון עמיקם, מה שעשינו ב-48: חוויות מלונדון, באתר nrg‏, 10 באוגוסט 2012",
    "pageid": 336841
  },
  {
    "title": "כדורגל באולימפיאדת פריז (2024)",
    "extract": "אולימפיאדת פריז (2024) תערך בפריז, צרפת. יחד עם זאת, משחקי הכדורגל האולימפיים יחלו באופן רשמי ב-24 ביולי 2024, יומיים לפני מרבית שאר ענפי הספורט באולימפיאדה זו, כשהגמר עתיד להיערך ב-10 באוגוסט 2024. כמו כן, טורנירי הכדורגל יערכו בערים שונות ברחבי צרפת מלבד בבירתה פריז. בטורניר הגברים ישתתפו נבחרות לאומיות מ-16 מדינות שונות, כשבטורניר הנשים תשתתפנה 12 נבחרות לאומיות בלבד.\nבטורניר הגברים ניתן לשתף את כדורגלני שנתון 2001 ואילך (כלומר: ילידי 1 בינואר 2001 ומאוחר יותר) ועוד 3 כדורגלנים נוספים ללא הגבלת גיל (מכונים גם \"חריגי גיל\") – בעוד שבטורניר הנשים אין הגבלות גיל לכדורגלניות.\nבשל הישגי נבחרת הגברים הישראלית עד גיל 21 ביורו 2023 לנבחרות צעירות, בה ישראל העפילה לחצי-הגמר, ובזכות כך גם הבטיחה את ההשתתפות הנבחרת האולימפית בטורניר.",
    "pageid": 2237339
  },
  {
    "title": "כלי טיס בלתי מאויש",
    "extract": "כלי טיס בלתי מאויש (כטב\"ם) או כלי טיס מאוייש מרחוק (כטמ\"ם) הוא כלי טיס, בדרך כלל מטוס או רחפן רב-להב אשר אינו מאויש ומוטס מרחוק.\nבעבר שימשו מערכות אלו בעיקר לשימושים צבאיים, אך כיום נעשה בהם יותר ויותר שימוש גם ביישומים אזרחיים (משטרה, אבטחה, חקלאות, מיפוי, תשתיות, בקרת תנועה, מחקר ומדע).\nהכטב\"מים מבצעים משימות תצפית וסיור לאיסוף מודיעין חזותי ומודיעין אותות, הטעיה ודיכוי מערכי טילים, ציון מטרות לנשק מונחה, לוחמה אלקטרונית ותקיפה אווירית כירורגית. הם כוללים חימוש משוטט כגון רחפנים תוקפים רתם ומל\"טים מתאבדים מסוג הארופ.\nבמערכות המיועדות להפעלה צבאית לאדם יש חשיבות גבוהה בביצוע המשימה ובפיקוד על כלי הטיס לקבלת החלטות ואחריות, גם ברמה המשפטית. הכוונת ובקרת הכלי נעשית בדרך כלל על ידי מפעיל מרוחק או בצורה אוטונומית על ידי מערכת בקרה.\nהדגם הידוע ביותר של כטמ\"ם תקיפה הוא ה-RQ-1 פרדטור האמריקני, שנושא טילי אוויר-קרקע מונחים AGM-114 הלפייר. ה\"פרדטור\" השתתף בהצלחה בלחימה האמריקנית באפגניסטן ובעיראק. גם לישראל יש כטמ\"מי תקיפה חמושים, דבר שהותר לפרסום רק ב-2022. הדגם המוכר ביותר שלה הוא הרמס 450 \"זיק\" שצויד במשגרי טילים.",
    "pageid": 113336
  },
  {
    "title": "כריסטיאנו רונאלדו",
    "extract": "כריסטיאנו רונאלדו דּוֹס סַאנְטוֹס אוויירו (בפורטוגזית: Cristiano Ronaldo dos Santos Aveiro, הגייה: kɾɨʃtiˈɐnu ʁuˈnaɫdu; נולד ב-5 בפברואר 1985) הוא כדורגלן פורטוגלי המשחק בעמדות הקיצוני והחלוץ בא-נסר מליגת העל הסעודית ובנבחרת פורטוגל, בה הוא משמש כקפטן. רונאלדו זכה בחמישה כדורי זהב וארבע נעלי זהב אירופאיות, זכה ב־34 תארים בקריירה, כולל שבע אליפויות ליגה, חמישה תארי ליגת האלופות ואליפות אירופה אחת. רונאלדו הוא שיאן ההופעות (183), השערים (140) והבישולים (42) בכל הזמנים בליגת האלופות, מלך השערים של אליפות אירופה בכדורגל (14), מלך השערים הבינלאומיים (130) ושיאן ההופעות הבינלאומיות (207). רונאלדו הוא אחד השחקנים הבודדים שרשמו למעלה מ־1,100 הופעות רשמיות וכבשו למעלה מ־850 שערים עבור המועדון והנבחרת הלאומית. לפי הפדרציה הבינלאומית להיסטוריה וסטטיסטיקה של הכדורגל, רונאלדו הוא כובש השערים הפורה ביותר, עם 885 שערים. הישגיו האישיים והקבוצתיים קיבעו את מעמדו כאחד מגדולי הכדורגלנים בכל הזמנים ובעיני לא מעט אנשי מקצוע גם הגדול שבהם.\nרונאלדו החל את הקריירה הבוגרת שלו בספורטינג ליסבון, לפני שעבר למנצ'סטר יונייטד ב־2003. הוא זכה בגביע ה-FA בשנתו הראשונה, שלוש אליפויות אנגליה רצופות, ליגת האלופות וגביע העולם למועדונים; ובגיל 23 זכה בכדור הזהב הראשון שלו. ב־2009 עבר רונאלדו לריאל מדריד ששברה את שיא ההעברות עם 94 מיליון יורו. בתשע שנים בקבוצה, הוא זכה בשתי אליפויות ספרד, ארבעה תארי ליגת האלופות בתוך חמש שנים וארבעה כדורי זהב. בנוסף, הוא הפך למלך השערים של ריאל מדריד בכל הזמנים (450), מלך השערים בכל הזמנים בליגת האלופות, והיה מלך השערים של הטורניר שש עונות ברציפות (2012/13–2017/18), כולל שיא של 17 שערים בעונה אחת (2013/2014). ב־2018 עבר ליובנטוס תמורת 104 מיליון אירו וזכה עימה בשתי אליפויות איטליה, תוך שהוא הופך לשחקן הראשון שזוכה במלכות השערים בליגה האנגלית, הספרדית והאיטלקית. ב־2021 חזר למנצ'סטר יונייטד, שם שיחק במשך שנה וחצי עד שחוזהו בוטל בשלהי 2022.\nאת דרכו בנבחרת פורטוגל החל רונאלדו בגיל 18, ומאז רשם למעלה מ־200 הופעות ו־123 שערים ברמה הבינלאומית, והוא השיאן העולמי בשתי קטגוריות אלו של הופעות ושערים לשחקן בודד במדים הלאומיים, והראשון בהיסטוריה לרשום 200 הופעות בין-לאומיות. רונאלדו שיחק עם נבחרתו בשנים עשר טורנירים גדולים (חמישה גביעי עולם, חמש אליפויות אירופה, גביע הקונפדרציות וגמר ליגת האומות) וכבש בכולם; הוא כבש את שערו הבינלאומי הראשון ביורו 2004, אז הפסיד עם נבחרתו בגמר לנבחרת יוון. ב־2008 הפך לקפטן הנבחרת, וב־2015 נבחר לכדורגלן הפורטוגלי הטוב ביותר בכל הזמנים על ידי התאחדות הכדורגל הפורטוגלית. בשנה שלאחר מכן הוא הוביל את פורטוגל לזכייה ביורו 2016, זכייה שהייתה לתואר הבינלאומי הראשון של פורטוגל, ובנוסף זכה בנעל הכסף של הטורניר. על הישג זה הוא זכה בכדור הזהב השלישי שלו. ב־2017 הוא סיים עם נבחרתו במקום השלישי בגביע הקונפדרציות, וב־2019 הוביל אותה לזכייה בליגת האומות. אלו הם שני התארים היחידים בהם זכתה נבחרת פורטוגל אי פעם. ביורו 2020 הודחה פורטוגל כבר בשלב שמינית הגמר, אך רונאלדו זכה בנעל הזהב של הטורניר עם חמישה שערים. על הישגיו ותרומתו לנבחרת, זכה ב־2014 בתואר אצולה.\nרונאלדו הוא אחד הספורטאים העשירים והרווחיים ביותר, והוא הכדורגלן הראשון והספורטאי השלישי לחצות את קו מיליארד הדולר בקריירה. רונאלדו היה הספורטאי המרוויח בעולם לפי פורבס בשנים 2016 ו־2017, ודורג כאתלט המפורסם בעולם בשנים 2016–2019 על ידי ESPN. ב־2014 נכלל ברשימת 100 האנשים המשפיעים ביותר בעולם של מגזין טיים. רונאלדו הוא האדם הנעקב ביותר באינסטגרם ובפייסבוק.",
    "pageid": 80102
  },
  {
    "title": "לאונרדו דיקפריו",
    "extract": "לאונרדו וילהלם דיקפריו (באנגלית: Leonardo Wilhelm DiCaprio;‏ נולד ב-11 בנובמבר 1974) הוא שחקן ומפיק אמריקאי. זוכה פרס האוסקר לשחקן הטוב ביותר עבור הסרט האיש שנולד מחדש ו-3 פרסי גלובוס הזהב. דיקפריו החל את הקריירה שלו בהופעות בפרסומות בטלוויזיה, ולאחר מכן המשיך בתפקידי אורח בסדרות טלוויזיה כגון אופרת-הסבון \"סנטה ברברה\" והסיטקום \"להתבגר ולהתגבר\", בראשית שנות ה-90. את הקריירה הקולנועית שלו החל בשנת 1991 בתפקיד ג'וש בסרט האימה \"Critters 3\", ולאחר מכן בתפקיד טובי בסרט \"כך הייתי\" משנת 1993, לצידו של רוברט דה נירו. דיקפריו זכה לשבחים על תפקיד המשנה שגילם בסרט \"מה עובר על גילברט\" (1993), וזכה להכרה ציבורית בעקבות התפקידים הראשיים שגילם בדרמת ההתבגרות \"יומן נעורים\" (1995) והטרגדיה השייקספירית \"רומיאו וג'ולייט\" (1996), בטרם השיג תהילה בינלאומית עם האפוס הרומנטי של ג'יימס קמרון משנת 1997 - \"טיטניק\" - הסרט השלישי המכניס ביותר בכל הזמנים.\nדיקפריו זכה בשלושה פרסי גלובוס הזהב עבור השחקן הטוב ביותר בסרט דרמה על הופעותיו כהווארד יוז בסרט \"הטייס\" (2004) וכיו גלאס בסרט \"האיש שנולד מחדש\" (2015) ובעבור השחקן הטוב ביותר בסרט קומדיה או מוזיקלי על הופעתו כג'ורדן בלפורט בסרט \"הזאב מוול סטריט\" (2013). הוא זכה בפרס באפט\"א לקולנוע הראשון שלו עבור השחקן הטוב ביותר עבור \"האיש שנולד מחדש\". הוא היה מועמד לשישה פרסי אוסקר - חמישה מתוכם כשחקן ואחד כמפיק - וזכה בפרס אוסקר לשחקן הטוב ביותר לשנת 2015, עבור \"האיש שנולד מחדש\". בנוסף למשחק, דיקפריו ייסד חברת הפקות משלו, בשם Appian Way Productions. דיקפריו הוא פעיל סביבתי הפועל למאבק בשינוי האקלים.",
    "pageid": 52939
  },
  {
    "title": "ליונל מסי",
    "extract": "לְיוֹנֵל אַנדְרֶס \"לֵאוֹ\" מֶסִי קוּצִ'יטִינִי (או לִיאוֹנֵל; בספרדית: Lionel Andrés \"Leo\" Messi Cuccittini; נולד ב־24 ביוני 1987) הוא כדורגלן ארגנטינאי, המשחק בעמדות החלוץ והקשר ההתקפי במועדון האמריקאי אינטר מיאמי ובנבחרת ארגנטינה, בהם הוא משמש כקפטן. מכונה \"הפרעוש\" (בספרדית: \"La Pulga\"), בשל זריזותו וקומתו הנמוכה. מסי נחשב על ידי רבים לשחקן הכדורגל הגדול בכל הזמנים. הוא זכה בשמונה כדורי זהב ושישה נעלי זהב, ונבחר גם לנבחרת כל הזמנים של כדור הזהב. עד שעזב ב־2021, בילה את כל הקריירה המקצוענית שלו במועדון הקטלוני ברצלונה, עימה זכה ב־35 תארים, כולל עשר זכיות בלה ליגה, שבע זכיות בגביע המלך הספרדי וארבע זכיות בליגת האלופות. ככובש פורה ופליימייקר יצירתי, מסי מחזיק בשיאי שערים ובישולים רבים, הוא מלך השערים בכל הזמנים של הלה ליגה (474) ומלך השערים בהיסטוריה של נבחרות אמריקה הדרומית (104). מסי הבקיע 837 שערים בקריירת הבוגרים שלו, הוא סגן מלך השערים בכל הזמנים לפי הפדרציה הבין-לאומית להיסטוריה וסטטיסטיקה של הכדורגל. הוא מלך השערים עבור מועדון בודד (672) ומלך השערים של נבחרת ארגנטינה. הישגיו האישיים והקבוצתיים של מסי קיבעו את מעמדו כאחד מגדולי הכדורגלנים בכל הזמנים, ולדעת רבים גם כטוב בהיסטוריה.\nמסי נולד וגדל ברוסאריו, שם החל לשחק בילדותו במחלקות הנוער של ניואל'ס אולד בויס. בשנת 2000, בגיל 13, עבר לספרד והוחתם בברצלונה, שהסכימה לממן עבורו טיפול רפואי יקר בהורמון גדילה, לו הזדקק. באוקטובר 2004 שיחק לראשונה בקבוצה הבוגרת בגיל 17 בלבד. בשלוש השנים הבאות הוא ביסס את מעמדו כשחקן אינטגרלי עבור המועדון, ואף זכה בשתי אליפויות ספרד ואליפות אירופה. בעונתו המלאה הראשונה במדי הקבוצה, 2008/2009, הוא הוביל את הקבוצה לזכייה בטרבל ראשון מסוגו בכדורגל הספרדי. בהמשך שנת 2009 זכה בכדור הזהב בגיל 22 בלבד, והוא הוסיף וזכה בפרס בשלוש העונות הבאות והפך לשיאן הזכיות בו ולכדורגלן הראשון שזכה בו ארבעה פעמים ברציפות. בעונת 2011/2012, הוא כבש 50 שערי ליגה ו־73 שערים בכל המסגרות עבור ברצלונה, שיא אירופי של כל הזמנים. במהלך שנת 2012, כבש 91 שערים ב־69 הופעות במדי ברצלונה וארגנטינה, דבר שהוכר על ידי גינס כשיא עולמי. בשתי העונות הבאות זכה יריבו כריסטיאנו רונאלדו בכדור הזהב, וב־2015 זכה מסי בפעם החמישית לאחר עונת טרבל נוספת בה שבר את שיא השערים של הלה ליגה, שהחזיק מעמד 60 שנה. מסי הפך לקפטן הקבוצה ב־2018, וזכה בכדור הזהב השישי ונעל הזהב השישית שלו בסיום אותה עונה. ב־2021, לאחר שנות שפל בברצלונה, עזב מסי את ברצלונה שלא יכלה להכיל את חוזהו מבחינה כלכלית, וחתם במועדון הצרפתי פריז סן-ז'רמן, עימה זכה באליפות צרפת בעונת 2021/2022. ב-2023 חתם במועדון אינטר מיאמי.\nכשחקן נבחרת ארגנטינה, מסי הוא מלך השערים (106) ושיאן ההופעות (180) בכל הזמנים. ברמת הנוער, מסי זכה בגביע העולם בכדורגל עד גיל 20 ב־2005, בטורניר בו היה השחקן והכובש המצטיין, ומדליית זהב אולימפית באולימפיאדת בייג'ינג. סגנון המשחק שלו, מכדרר שמאלי ונמוך קומה, גרר השוואות לבן ארצו דייגו מראדונה, שהכריז אז על מסי כיורשו. לאחר הופעת בכורה בנבחרת הבוגרת ב־2005, הפך מסי במונדיאל 2006 לארגנטינאי הצעיר שמשחק וכובש בגביע העולם, הגיע לגמר קופה אמריקה 2007 (בו נבחר לשחקן הצעיר המצטיין) ולרבע גמר מונדיאל 2010. כקפטן הנבחרת החל מ־2011, הוביל מסי את נבחרתו לשלושה גמרים רצופים: גמר מונדיאל 2014, גמר קופה אמריקה 2015 וגמר קופה אמריקה 2016, אך היא הפסידה בכולם. לאחר ההפסד האחרון פרש מהנבחרת, אך חזר לאחר זמן קצר בעקבות לחץ כבד בארגנטינה. הוא הוביל את ארגנטינה להעפלה למונדיאל 2018, מקום שלישי בקופה אמריקה 2019, זכייה בקופה אמריקה 2021, בה נבחר לשחקן המצטיין והיה מלך השערים והבישולים, ובסיום שנת 2021 הוא זכה בכדור הזהב השביעי שלו. בשנת 2022 הוביל את נבחרתו לזכייה בפיינליסימה ובמונדיאל 2022, בו נבחר לשחקן המצטיין וזכה בנעל הכסף, עם שבעה שערים.\nמסי מעניק חסות לחברת אדידס מאז 2006. לפי העיתון פראנס פוטבול, הוא היה המשתכר הבכיר בעולם הכדורגל בחמש שנים מתוך שש בין 2009–2014 והוא דורג כספורטאי המרוויח ביותר לפי פורבס בשנים 2019 ו־2022. מסי נכלל ברשימת 100 המשפיעים בעולם של טיים מגזין בשנים 2011 ו־2012. בשנת 2020 זכה בפרס לוריוס לספורטאי השנה, והפך לספורטאי הקבוצתי הראשון שזוכה בפרס.",
    "pageid": 336762
  },
  {
    "title": "לינא מח'ול",
    "extract": "לינא קורטני מח'ול (בערבית: لينا كورتني مخول; נולדה ב-11 ביולי 1993) היא זמרת אמריקאית-פלסטינית-ישראלית, זוכת העונה השנייה של תוכנית המציאות \"The Voice ישראל\".",
    "pageid": 1085229
  },
  {
    "title": "מלאניה טראמפ",
    "extract": "מלאניה טראמפ (באנגלית: Melania Trump; נולדה ב-26 באפריל 1970) היא רעייתו של נשיא ארצות הברית ה-45, דונלד טראמפ, והייתה הגברת הראשונה של ארצות הברית משנת 2017 ועד שנת 2021. מלאניה, ילידת סלובניה שהיגרה לארצות הברית בבגרותה, הייתה בעבר דוגמנית ומעצבת שעונים ותכשיטים. לה ולדונלד טראמפ בן אחד משותף.",
    "pageid": 1356790
  },
  {
    "title": "מלחמת יום הכיפורים",
    "extract": "מלחמת יום הכיפורים (נקראת גם מלחמת יום כיפור; מלחמת 73'; מלחמת יום הדין; בערבית: حرب تشرين, תעתיק: חַרְבּ תִּשְרִין או حرب أكتوبر – חַרְבּ אֻכְּתוֹבַּר: \"מלחמת אוקטובר\" וגם حرب رمضان – חַרְבּ רמצ'אן: \"מלחמת רמדאן\") פרצה ביום הכיפורים י' בתשרי ה'תשל\"ד, 6 באוקטובר 1973, בהתקפת קואליציה של צבאות מדינות ערביות נגד ישראל, בהובלתן של סוריה ומצרים, שנתמכו על ידי חילות משלוח מארצות ערב, בעיקר מעיראק ומירדן. המלחמה התרחשה בעיקר בסיני וברמת הגולן, ונמשכה עד כ\"ח בתשרי ה'תשל\"ד, 24 באוקטובר 1973, יום כניסת הפסקת האש לתוקף. חילופי אש נמשכו עד 26 באוקטובר בחזית המצרית בסיני, ועד מאי 1974 בחזית הסורית ברמת הגולן בתום מלחמת ההתשה במובלעת הסורית, אף שהרוב המכריע של הנפגעים בחזית הסורית היה במקביל למערכה בדרום.\nפתיחת המלחמה על ידי מדינות ערב הפתיעה את המודיעין של צה\"ל בראשות האלוף אלי זעירא, שלאחר הניצחון הגדול במלחמת ששת הימים ב־1967, פיתח את \"הקונספציה\", ולא צפה את מועד פתיחתה, את עוצמת המתקפה, את מהלכי הפתיחה ואת מאפייני הלוחמה של צבאות ערב. עם זאת, עד סוף המלחמה הצליח צה\"ל להפוך את הגלגל. עם ההתאוששות מההלם הראשוני, ועל אף ספיגת אבדות כבדות גם לאחריו בסדרת קרבות (כאשר מרבית ההרוגים היו בחזית הדרום), הצליח צה\"ל להדוף את הכוחות הסורים אל עומק סוריה, לצלוח את התעלה ולכתר את הארמייה השלישית – וכך להכריע את המלחמה לטובת ישראל, חרף מחיר כבד בפציעות ואבדות בנפש. מלחמת יום הכיפורים התאפיינה בשימוש בטקטיקות ובטכנולוגיות לחימה חדשות וביטאה תפישׂה אסטרטגית ומערכתית דינמית ביחס להתמודדות צבאות ערב מול צה\"ל, בייחוד מצד צבא מצרים. המלחמה הייתה גם לזירת עימות כחלק מהמלחמה הקרה, כאשר מדינות ערב נתמכו וחומשו על ידי ברית המועצות, בזמן שישראל נתמכה על ידי ארצות הברית, שאף חימשה אותה ברכבת אווירית. המלחמה הייתה למוקד מתח בין-גושי. ככל שהתארכה המלחמה והכף נטתה לטובת ישראל, עד כדי איום סובייטי מוחשי להתערבות צבאית.\nלמלחמה היו השפעות מדיניות ופוליטיות רבות: תחילה הביאה להקמת ועדת אגרנט שהצביעה על הדרג הצבאי כאשם במחדלי המלחמה, אך לא על הדרג המדיני, מה שהוביל ישירות להדחתם של הרמטכ\"ל דוד אלעזר וראש אמ\"ן אלי זעירא. עם זאת, מסקנות הוועדה לא הרגיעו את הרוחות הסוערות בחברה הישראלית, מה שהוביל למשבר פוליטי חריף שגרם להתפטרות ראש ממשלת ישראל גולדה מאיר, פחות משנה לאחר המלחמה; ולצד משבר כלכלי שבא לאחריה, נתפסת המלחמה כגורם מרכזי שהוביל למהפך הפוליטי ב-1977; בתחום המדיני, היא סללה את הדרך תחילה להסכם הביניים, ולבסוף להסכם השלום בין ישראל למצרים.",
    "pageid": 1284
  },
  {
    "title": "נוף איילון",
    "extract": "נוף איילון (נוף אַיָּלוֹן) הוא יישוב קהילתי דתי הממוקם בצמוד לקיבוץ שעלבים וקריית חינוך שעלבים, ובסמוך לעיר מודיעין. היישוב שייך למועצה אזורית גזר, בה הוא מהווה את היישוב המזרחי ביותר. ממערב לישוב כביש 1. כביש 4249 חוצה את הישוב. \nהיישוב נוסד בשנת 1994, ומונה כ-400 משפחות וכ-2,500 תושבים.",
    "pageid": 57877
  },
  {
    "title": "ננסי פלוסי",
    "extract": "ננסי פטרישיה ד'אלסנדרו פלוסי (באנגלית: Nancy Patricia D'Alesandro Pelosi; נולדה ב-26 במרץ 1940) היא פוליטיקאית אמריקאית וחברת בית הנבחרים של ארצות הברית, שכיהנה כיושבת ראש בית הנבחרים בין 2007 ל-2011, ובין 2019 ל-2023.\nפלוסי היא חברת המפלגה הדמוקרטית, והיא מכהנת כחברת בית הנבחרים מטעם המחוז ה-12 של מדינת קליפורניה, הכולל את רוב העיר והמחוז סן פרנסיסקו, משנת 1987. היא נבחרה להיות המצליפה של המיעוט הדמוקרטי בבית הנבחרים בשנת 2002, ושנה לאחר מכן נבחרה כמנהיגת הנציגות הדמוקרטית בבית, תפקיד בו החזיקה במשך כשני עשורים. פעמיים במהלך הנהגתה, בשנים 2007–2011 ובשנים 2019–2023, כאשר השיגה מפלגתה רוב בבית, כיהנה פלוסי כיושבת ראש בית הנבחרים. בכל התפקידים האלה הייתה פלוסי האישה הראשונה שכיהנה בתפקיד. בנובמבר 2022 הודיעה פלוסי שאין בכוונתה להתמודד שוב על הנהגת מפלגתה בבית הנבחרים, אם כי בכוונתה להישאר חברת הבית.  \nבמאי 2024, קיבלה את מדליית החירות הנשיאותית מידי הנשיא ג'ו ביידן.\nעד השבעת קמלה האריס לתפקיד סגנית הנשיא של ארצות הברית ב-2021, הייתה פלוסי האישה בעלת הדרג הבכיר ביותר בהיסטוריה של הממשל האמריקאי.",
    "pageid": 20428
  },
  {
    "title": "סלין דיון",
    "extract": "סלין מרי קלודט דיון (בצרפתית: Céline Marie Claudette Dion, ‏‏?‏, נולדה ב-30 במרץ 1968) היא זמרת קנדית. דיון ייצגה את שווייץ במסגרת אירוויזיון 1988 וזכתה במקום הראשון. היא מכרה כ-240 מיליון תקליטים ונחשבת לאחת מהמוזיקאים הנמכרים ביותר בעולם. נכון ל-2023 הונה עומד על כ-480 מיליון דולר מה שהופך אותה למוזיקאית ה-5 העשירה ביותר בצפון אמריקה",
    "pageid": 79493
  },
  {
    "title": "סלינה (חברה)",
    "extract": "סלינה (באנגלית: Selina Hospitality PLC) היא רשת אירוח ונופש בינלאומית שמרכזה בפנמה, בלונדון, בארצות הברית ובישראל. הרשת הוקמה בשנת 2014, ובתחילת 2020 הפעילה 85 מתחמי אירוח. ניירות הערך של החברה נסחרים בנאסד\"ק.",
    "pageid": 1801561
  },
  {
    "title": "סנטיאגו פניה",
    "extract": "סנטיאגו פניה פלסיוס (בספרדית: Santiago Peña Palacios; נולד ב-16 בנובמבר 1978) נשיא  פרגוואי ה-52, החל מ-15 באוגוסט 2023.\nהוא היה חבר במועצת המנהלים של הבנק המרכזי של פרגוואי ושר האוצר של פרגוואי. בשנת 2018 הוא היה מועמד בפריימריז לנשיאות מטעם מפלגת קולורדו , אך הפסיד למריו אבדו בניטס, שנבחר לנשיא בבחירות הכלליות ב-2018. פניה היה חבר במפלגה הליברלית הרדיקלית האותנטית בין 1996 ל-2016, כשהצטרף למפלגת קולורדו.\nבנוסף לקריירה הפוליטית שלו, פניה כיהן בהנהלת המועצות של הבנק המרכזי של פרגוואי ובנקו אממביי. הוא לימד כלכלה באוניברסיטה הקתולית של אסונסיון, ופרסם מאמרי מחקר על מדיניות מוניטרית ומימון.\nהוא נבחר לנשיא פרגוואי בבחירות הכלליות שהתקיימו בשנת 2023.",
    "pageid": 2254503
  },
  {
    "title": "עומר אדם",
    "extract": "עומר אדם (נולד ב-22 באוקטובר 1993) הוא זמר ישראלי.",
    "pageid": 2259941
  },
  {
    "title": "עופר ינאי",
    "extract": "עופר ינאי (נולד ב-2 בפברואר 1975) הוא יו\"ר, מייסד ובעל השליטה של נופר אנרגיה, חברה ציבורית העוסקת בייזום, השקעה, הקמה והפעלה של מתקנים לייצור חשמל ממקורות אנרגיה מתחדשת, בעיקר על גגות ומאגרי מים. החל משנת 2023 ינאי נמנה עם בעלי מועדון הכדורסל הפועל תל אביב, ובעל השליטה בקבוצת הבוגרים.",
    "pageid": 1990984
  },
  {
    "title": "עירית לינור",
    "extract": "עירית לינוּר (נולדה ב-18 באוקטובר 1961, חשוון ה'תשכ\"ב) היא סופרת, מתרגמת, עיתונאית, תסריטאית, במאית, פובליציסטית ושדרנית רדיו ישראלית.",
    "pageid": 11492
  },
  {
    "title": "ענת סרגוסטי",
    "extract": "ענת סרגוסטי (נולדה ב-8 ביולי 1953) היא עיתונאית, פובליציסטית, משפטנית ופעילת שלום וזכויות אדם, עורכת ספרים ויוצרת דוקומנטרית ומנהלת תחום חופש העיתונות בארגון העיתונאים בישראל. במסגרת תפקידיה כיהנה כמנכ\"לית אג'נדה, עורכת וכתבת בחברת החדשות של ערוץ 2, צלמת וניהלה את ארגון \"בצלם\" בארצות הברית. סרגוסטי היא ממייסדות תא העיתונאיות ומרכז מדיה נשים באג'נדה. באוקטובר 2018, נבחרה ליושבת ראש עמותת כן לזקן.",
    "pageid": 416370
  },
  {
    "title": "פיצוץ מלון המלך דוד",
    "extract": "פיצוץ מלון המלך דוד היה פיגוע תופת שבוצע על ידי האצ\"ל, נגד השלטון הבריטי בארץ ישראל ב-22 ביולי 1946. האצ\"ל פוצץ את האגף הדרומי של מלון המלך דוד, שבו שכנה המפקדה הצבאית של שלטון המנדט הבריטי ובו שהו אנשי מנהל של השלטון המנדטורי. בפיצוץ נהרגו כ-91 אנשים, רובם ערבים ובריטים, וכן 17 יהודים. כ-45 אנשים נפצעו.\n\nב-1938 העביר מנהל השלטון המנדטורי את מושבו לאגף הדרומי של מלון המלך דוד. במלון שהיווה את מזכירות הממשלה והמפקדה הראשית של הצבא, ישבו בכירים צבאיים ואזרחיים רבים של שלטון המנדט, ובעיני רבים הוא היווה סמל לשלטון זה. אירועי \"השבת השחורה\", ב-29 ביוני 1946, גרמו לרצון בפעולת תגמול. המלון נבחר על ידי מפקדת \"ההגנה\" בראשותו של משה סנה כמטרה עבור האצ\"ל, גם בשל הרצון להשמיד את כמויות המסמכים הגדולות, שנתפסו על ידי הבריטים בסוכנות היהודית ב-29 ביוני באירועי השבת השחורה ואוכסנו במלון באגף הדרומי. מסמכים אלו הפלילו את ההגנה וקשרו אותה לתנועת המרי העברי. פעולה זו התרחשה במקביל לפעולת הפלמ\"ח במחנה הבריטי בת גלים ולפעולת הלח\"י בבניין האחים דוד.\nב-1 ביולי 1946, כתב משה סנה אל מנחם בגין:\n\n\"הצ'יק\" פירושו \"מלונצ'יק\" - מלון המלך דוד. \"הבית של עבדך משיחך\" פירושו בניין \"האחים דוד\" (בניין משרדים סמוך למלון ששימש גם הוא את שלטונות המנדט), שנועד כמטרה ללח\"י (הכינוי שאב השראה מהפסוק האחרון בתפילת נשמת כל חי: \"על כל דברי שירות ותשבחות דוד בן ישי, עבדך משיחך\").\nחיים ויצמן, נשיא ההסתדרות הציונית, שלח את מאיר וייסגל כשליחו לסנה, להפציר בו להפסיק את המאבק המזוין בבריטים. הוא איים שאם לא ייענה הוא יתפטר מתפקידו ויפרסם את סיבת ההתפטרות. סנה הודיע לווייסגל כי אינו יכול להכריע בעניין לבדו, והוא יביא את ההחלטה בפני \"ועדת x\" (ועדה פוליטית-ציבורית שתפקידה היה לאשר פעולות צבאיות של תנועת המרי העברי). בוועדה התעורר ויכוח לגבי סמכויותיו של ויצמן, אך הוחלט להיעתר לבקשתו. בעקבות זאת התפטר סנה מתפקיד ראש המפקדה הארצית של ההגנה.\nסנה החליט לנסוע לפריז בעצמו, ולהשתתף בישיבת הנהלת הסוכנות היהודית, שבה נדון המשך המאבק במנדט הבריטי. לפני צאתו את הארץ, ב-19 ביולי, הוא העביר לבגין בקשה לדחיית הפעולה, וזו נקבעה ל-22 ביולי. התוכנית של הלח\"י לפוצץ את בניין \"האחים דוד\" בוטלה בשל קשיי התיאום.\n\nביום שני, 22 ביולי 1946, העבירו חוליית לוחמי אצ\"ל בראשותו של ישראל לוי (\"גדעון\") את מטעני החבלה באמצעות משאית לפתח המלון. בפתח המלון חיכו חברי החוליה הראשונה, בפיקודו של יוסף אבני, מחופשים לערבים, ויחד פרקו את מטעני החבלה מהמשאית. לאחר שהשתלטו על שומרי שער השירות במלון, חדרו למטבח \"קפה ריג'נס\" בקומה התחתונה של האגף הדרומי של המלון. לוחמי האצ\"ל ריכזו את העובדים במטבח, והציבו שבעה כדי חלב גדולים, שכל אחד מהם הכיל 50 ק\"ג חומר נפץ, בצמוד לעמודי התמיכה של הבניין. לאחר מכן נסוגו. בעת היציאה מהמלון פגשו בשני קצינים בריטים ועוררו את חשדם. לוחמי האצ\"ל הרגו את אחד הקצינים ופצעו את השני. חיילי הלגיון הערבי שראו אותם יוצאים פתחו עליהם באש, ובקרב היריות שהתפתח נפגעו שניים מלוחמי האצ\"ל. אחד מהלוחמים, אהרן אברמוביץ' מת מאוחר יותר מפצעיו.\nאצ\"ל פעל למסירת הודעה טלפונית על הפיצוץ. לפי טענה אחת היינריך ריינהולד, סוכן בריטי שפעל בשורות האצ\"ל והיה שותף לביצוע הפעולה, לא הספיק להעביר בזמן אזהרה למפעיליו אודות ההתקפה הצפויה על המלון, והללו העדיפו שלא לפעול כל עוד לא הגיעה התרעה מפורשת. בשעה 12:10 הודיע הארגון על הטמנת הפצצות למרכזיית המלון, למערכת העיתון \"פלסטיין פוסט\" ואף לקונסוליה הצרפתית הסמוכה, שעובדיה פתחו את חלונות הבניין על מנת שלא יתנפצו מהדף הפיצוץ הצפוי. הנהלת המלון החליטה לפנות את המלון מאורחיו חוץ מאלה ששהו באגף הדרומי בו קבעו הבריטים את מושבם. הממשלה הבריטית טענה שההודעה התקבלה \"לא על ידי מי שהדרג שלו איפשר לגרום לפינוי המלון\".\nעל פי אחת העדויות, המזכיר הראשי של ממשלת המנדט, ג'ון שו, הגיב על ההודעה: \"אני נמצא כאן לא כדי לקבל פקודות מאת היהודים; אני נותן להם פקודות\". שו, מצדו, טען כי \"שום אזהרה לא נמסרה לי או למישהו אחר בבניין. ואפילו קיבלתי אזהרה כזאת, אפילו נניח שקיבלתי, לא הייתי יכול לפנות את האנשים בזמן שעמד לרשותי\". בשעת הפיצוץ התקיימה בלשכתו ישיבה של כל מנהלי המחלקות. בשעה 12:37 הרס פיצוץ אדיר את כל האגף הדרומי של מלון המלך דוד, על כל קומותיו.\nמספרם המדויק של הנפגעים בפעולה זו אינו ידוע. ההודעה הרשמית של שלטונות המנדט שהתפרסמה שבוע לאחר הפיצוץ היא שבפיצוץ נהרגו 82 איש, וכי בנוסף יש \"70 נעדרים ופצועים\". זו גם הגרסה המופיעה בספר הרשמי של האצ\"ל - \"מערכות הארגון הצבאי לאומי\". ספר ההגנה מביא נתון שאינו רחוק מכך - \"כ-80 הרוגים וכ-40 פצועים\". ההיסטוריון הבריטי כריסטופר סייקס מעלה את המניין ל-91 הרוגים וכ-45 פצועים (בספרו \"מבלפור ועד בווין\"). מרדכי נאור מציין בספר \"הציונות - מאה שנים ראשונות\", כי באירוע היו \"קרוב למאה הרוגים ופצועים רבים\" המספר הגבוה ביותר מצוי בספרו של שלמה לב עמי, מראשי האצ\"ל, המציין כי בפיצוץ נהרגו 121 איש ו-47 נפצעו. בפיצוץ נהרגו 17 יהודים, וכן איש אצ\"ל שמת מפצעיו מאוחר יותר.\nבין ההרוגים היה יהודה (יוליוס) ג'ייקובס, הפקיד היהודי הבכיר ביותר בממשלת המנדט וכן רודריק כריסטופר מסגרייב שהיה עוזר המזכיר הראשי של ממשלת המנדט. כתבת צבאית בריטית ידועה, קלייר הולינגוורת', הייתה בין הניצולים.\n\nמפקד משטרת המנדט, ג'ון מורי ריימר-ג'ונס, התריע לפני הנציב העליון ומזכיר ממשלת המנדט על הסכנה במלון המלך דוד ודרש להגביר את האבטחה, אולם נענה בשלילה. בפעולת פיצוץ המלון השתתף גם היינריך ריינהולד, שהיה סוכן שתול של הבריטים באצ\"ל. משערים שהוא הספיק להודיע לבריטים על הכוונה לבצע את הפעולה באופן כללי ואמר שהוא יתקשר שוב עם מידע מדויק, אולם הדבר לא התאפשר לו. הועלתה ההשערה שמלון המלך דוד לא פונה בגלל הציפייה להודעה מריינהולד שבהיעדרה הניחו הבריטים שהפעולה בוטלה.\n\nהיישוב העברי הזדעזע מן הפיצוץ שזכה לגינויים בעולם, גרם לקרעים בין המחתרות שתכננו אותו ביחד ובין היישוב לשלטונות המנדט. אנשי הצבא נקטו אמצעי ביטחון חריפים, נעו בשיירות מאובטחות ומיעטו לבוא במגע עם אנשי היישוב. בתגובה לפיצוץ המלון פתחו הבריטים במבצע כריש. 20,000 חיילים פשטו על תל אביב, הטילו עליה עוצר וערכו בה חיפושים.\nהגנרל אוולין יו בארקר מפקד הכוחות הבריטיים בארץ ישראל, פרסם צו מלכותי בעל גוון אנטישמי שהטיל את האחריות על כלל הציבור היהודי, אסר על חיילים בריטיים להפגש עם יהודים שלא לצורך הכרחי, וקרא להעניש \"את היהודים בדרך שבני גזעם שונאים יותר מכול – לפגוע בכיסם ולהראות להם את הבוז שאנו רוחשים להם\".\nהנציב העליון אלן גורדון קנינגהם שידר ב-30 ביולי 1946 בקול ירושלים הודעה שהסתיימה במילים:\n\nמחיר הדמים הכבד הביא לגינוי הפעולה גם מצד הנהגת היישוב: העיתונות העברית והאנגלית גינו אותה, \"ההגנה\" הודיעה על ניתוק גמור מהאצ\"ל ודוד בן-גוריון גינה גם הוא את הפעולה באומרו \"האצ\"ל הוא אויב העם היהודי\". נציגים של הסוכנות היהודית ושל הוועד הלאומי הוקיעו את הפעולה והגדירו אותה, יחד עם פעולות נוספות של האצ\"ל, כפעולת טרור. עיתון \"הארץ\" פרסם למחרת הפעולה, את שירה של רחל המשוררת \"יום בשורה\" במקום מאמר מערכת ורמז בכך להיותם של אנשי האצ\"ל, גם אם הם מתיימרים להביא את בשורת הגאולה, מצורעים עקב מעשיהם.\nהבריטים הגבירו את מלחמתם בעלייה הבלתי לגאלית, והחלו להעביר את מי שעלו במסגרתה למחנות מעצר בקפריסין.\nכשנה לאחר הפיצוץ פרסם האצ\"ל כרוז שבו נאמר כי האחריות על הפעולה משותפת לכל ארגוני המחתרת במסגרת תנועת המרי העברי.\nלאחר הפיצוץ הופקע המלון כולו מידי בעליו, ונותר בידי הבריטים עד סיום המנדט ב-1948. לאחר מכן עבר אל האו\"ם ואל הצלב האדום. עם סיום קרבות מלחמת העצמאות הוחזר לבעליו המקוריים. לאחר הקמת המדינה משמש המלון כמלון יוקרה וכאכסניה לאורחיה הרשמיים של מדינת ישראל.\nכמו ביחס לפעולות אחרות של האצ\"ל קיימות דעות שונות בקרב היסטוריונים על מידת השפעתה של הפעולה על עזיבת הבריטים את ארץ ישראל. לדעת יוסף עבו עברון, איש אצ\"ל שכתב ספר על פאגלין, לפעולה הייתה השפעה גדולה על החלטת הבריטים לפנות את הארץ. וכהוכחה הוא הביא את דברי הקולונל ויליאם ניקול גריי, המפקד האחרון של משטרת המנדט הבריטי בארץ ישראל, שאמר שהפעולה הייתה \"בין הגורמים להחלטה לנטוש את ארץ ישראל\".\n\nיהודים: יהודה בן יצחק צבי ינובסקי, עזרא ספרלינג, שמואל ישעיה, קלייר בת ברוך רוסו, משה רוזן (רוזנמן), זאב הלוי גולדשמידט, יהודה מירמלשטיין, שלמה הופמן, יהודה (יוליוס) יעקבס, אריה (ליאופולד) באום, ויקטור ניסים לוי, לאה בכרך, שולמית מרכס, אברהם אלבק, צבי שמשי, אליהו מני, יוסף אלס.\nבנוסף לחללי הפיצוץ נהרג גם לוחם אצ\"ל אהרן בן אלכסנדר זיסקינד אברמוביץ.\nנוצרים ומוסלמים: מר סי מוגנם, מר ב. סבא, מר א. באדר, מר א. באדר (הבן), מר ל. באדר, מר ס. א. קארופי, מר א. נ. ואנגריני, גברת ג. תומה, גברת א. מרקאריאן, גברת ג. ברמקי, מר מ. טובסי, מר א. מ. קאויס, מר ק. א. יוסף, מר מוחמד ראשיד, מר עאדל סיאם, מר חליל סייפי, גברת א. עודה, מר ג. פרגניאן, מר ט. א. יוסף, מר ד. חאדר, מר מוחמד אוסמן, גברת ס. אנטיפה, מר י.מ. סמעאן, גברת ה. עזאם, גברת מ. בווארשי, מר ה. מורקוס, מר ב. אבו זחלוב, מר א. חוסיין, מר י. מ. איסיס, מר א. אבו אל הווא, גברת א. פיילובה, מר ג. ס. גרס, מר א. ת. מנטורה, מר פ. אבלה, מר א. י. פאראג', גברת נ. ווהבה, מר מוהד זוויייד, מר ר. מורקוס, מר ר. פלאט, מר ג.ד. קנדי, מר ג. ת. פארלי, מר ר. ס. מסגרייב, מר א. ו. קיז, מר ב.ג. גיבס, מר ג. וולש, מר פ. ל. סמית-דוריין, מר ג'. מ. סטקלי, מר א. ג'. בראון. (רשימה חלקית).\n\nאברהם שי, כדי החלב שרעמו, הוצאת הדר, 1977.(הספר בקטלוג ULI)\n\nהתנקשות-דמים פרועה בירושלים, דבר, 23 ביולי 1946\nהרג רב בהתקפת-זועה על משרדי הממשלה והצבא בירושלים, הארץ, 23 ביולי 1946\n\"האמת על מלון המלך דוד\", כרוז של האצ\"ל במלאת שנה לפיצוץ, באתר דעת\nמידע על פיצוץ מלון המלך דוד בקטלוג הספרייה הלאומית\nמפת הפעולה, באתר האצ\"ל\nמלון המלך דוד, ב\"אנציקלופדיה יהודית\" באתר \"דעת\"\nדוד קרויאנקר, ב-12:37 נרעדה ירושלים מפיצוץ אדיר, באתר הארץ, 18 ביולי 2006\nיהודה לפידות, פיצוץ מלון המלך דוד, באתר דעת\nיוסף עברון, פיצוץ מלון המלך דוד - השקרים והסילופים, באתר ערוץ 7, 22 ביולי 2011\n עופר אדרת, \"שמנו לכם פצצות, תפנו את האנשים\": זיכרונות מלון המלך דוד, באתר הארץ, 22 ביולי 2016\nהדר בן-יהודה, האמת על פיצוץ מלון \"המלך דוד\", בבלוג \"הספרנים\" של הספרייה הלאומית, 22.07.2017\nאורי קציר, \"מעשה ינאי\"(הקישור אינו פעיל), בבלוג אפלטון\nיוסף עברון, גידי והמערכה לפינוי הבריטים מארץ ישראל, הוצאת משרד הביטחון, 2001, עמ' 89–180\n פיצוץ מלון דוד המלך, 22 ביולי 1946, ארכיון הסרטונים של AP",
    "pageid": 53651
  },
  {
    "title": "קוברה קאי",
    "extract": "קוברה קאי (באנגלית: Cobra Kai) היא סדרת ספין-אוף אמריקאית לסרטי \"קראטה קיד\" משנות ה-80 וה-90, בהשתתפות השחקנים המקוריים, ראלף מאצ'יו בתפקיד דניאל לרוסו וויליאם זבקה בתפקיד ג'וני לורנס, היריב העיקרי של דניאל בסרטים. בסדרה שניהם פותחים דוג'ו ונאבקים אחד בהצלחת השני.\nהעונה הראשונה התחילה ב-2 במאי 2018 וכללה 10 פרקים והשנייה ב-24 באפריל 2019 וכללה 10 פרקים, כששתיהן שודרו בשידורי יוטיוב פרימיום, ולאחר שהחברה הפסיקה לייצר סדרות היא מכרה את זכויות השידור לנטפליקס, בה הודיעו על הפקת שתי עונות נוספות. העונה השלישית עלתה לשידור ב-1 בינואר 2021 והעונה הרביעית עלתה לשידור ב-31 בדצמבר 2021. עונתה החמישית של הסדרה עלתה לשידור ב-9 בספטמבר 2022.בינואר 2024 הודיעו שיהיה עונה 6 ואחרונה והעונה תהיה ארוכה מין הרגיל. ב-2 במאי הודיעו כי עונה 6 תעלה בשלושה חלקים. חלק 1 יעלה ב-18 ביולי, חלק 2 יעלה ב-15 בנובמבר, חלק 3 יעלה ב-2025, טרם שוחרר תאריך היציאה.",
    "pageid": 1880765
  },
  {
    "title": "ראש ממשלת ישראל",
    "extract": "ראש ממשלת ישראל הוא ראש הרשות המבצעת בשיטת הממשל בישראל. החוק הישראלי מקנה לממשלה שאותה מנהל ראש הממשלה את סמכויות השלטון הביצועיות, על אף שנשיא המדינה מוגדר בחוק כראש המדינה. לראש ממשלת ישראל מתמנה אחד מחברי הכנסת, שנשיא המדינה הטיל עליו להרכיב ממשלה, אחר התייעצות עם נציגי הסיעות, ושהצליח לקבל את אישורה של הכנסת להרכב ממשלתו. תהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש ממשלת ישראל השלושים ושבע שהושבעה בדצמבר 2022 הוא בנימין נתניהו.\n\nראש הממשלה מרכיב את רשימת השרים של הממשלה ומגיש אותה לאישור הכנסת.\nראש הממשלה מנהל את ישיבות הממשלה ואת עבודת הממשלה בכלל. הוא ממלא את מקומם של שרים שהתפטרו או שנבצר מהם למלא את תפקידם, הוא הקובע את העניינים שבהם תטפל הממשלה, והוא הנושא באחריות הראשית לתוצאות מדיניות הממשלה.\nעם זאת, החוק קובע כי הממשלה כולה (שלא כמו משטר נשיאותי) היא הגוף השולט במדינה, ולפיכך החלטות הממשלה מתקבלות בהצבעות שדורשות תמיכה של רוב השרים, וקולו של ראש הממשלה שווה לקולו של כל שר אחר. ראש הממשלה אינו יכול לכפות את דעתו על הממשלה באופן ישיר, אולם הוא יכול:\n\nלפטר שרים (גם בלי הסכמת הכנסת) באופן שיקנה לו תמיכה מרבית. בפסיקת בג\"ץ נקבע כי אין מניעה מראש ממשלה לפטר שרים המתנגדים לו לפני הצבעה בממשלה, כדי ליצור רוב בעד ההחלטה. השרים המפוטרים וסיעותיהם יכולים להצטרף לאופוזיציה בכנסת, ולתמוך בהצעות אי-אמון בממשלה.\nלפזר את הכנסת ולקבוע בחירות חדשות, במצב בו יש בכנסת רוב שלא מאפשר לממשלה לתפקד, ובלבד שקיבל את אישורו של נשיא המדינה לכך.\nבמצב חירום, כאשר קיים צורך דחוף וחיוני להתקין תקנות שעת חירום, ולא ניתן לכנס את הממשלה לשם כך, בסמכותו של ראש הממשלה להתקינן בעצמו.\nבנוסף, ראש הממשלה הוא הקובע הבלעדי של סדר היום של ישיבות הממשלה והוא גם המנהל של הישיבות, שמתנהלות בהתאם לתקנון הממשלה.\nראש הממשלה ממונה ישירות על שירות הביטחון הכללי, המוסד למודיעין ולתפקידים מיוחדים, המטה לביטחון לאומי, הוועדה לאנרגיה אטומית ומערך הסייבר הלאומי. ראש הממשלה אינו ממונה על צה\"ל רשמית, אך מוביל ומנווט את מדיניות החוץ והביטחון באמצעות המטה לביטחון לאומי והמזכירות הצבאית.\n\nמתוקף מעמדו הקרדינלי של ראש הממשלה בהובלת מדיניות, סדר היום של הממשלה והאג'נדה, ראש הממשלה חבר במספר ועדות שרים, בהן מכוח חוק, ומתוקף קידום מדיניות הממשלה והובלתה ויישומה בנושאי מדיניות ביטחון-לאומי, מדיניות חברתית-כלכלית ובקידום פרויקטים לאומיים.\n\nתהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש הממשלה נבחר בבחירות דמוקרטיות, אבל באופן עקיף – ציבור הבוחרים בוחר את חברי הכנסת שהם נציגיו בכנסת, ואלה בוחרים את ראש הממשלה ומאשרים את הרכב הממשלה שהקים. שיטה זו נהוגה בישראל מאז יום היווסדה, למעט תקופה קצרה בין השנים 1996–2001. במהלך תקופה זו היה בתוקף חוק הבחירה הישירה, שהנהיג שיטה שבה הצביעו הבוחרים בנפרד לכנסת ולראש הממשלה. השיטה הונהגה בתקווה להביא ליתר יציבות בשלטון, אולם היא בוטלה כשהתברר שאין היא משיגה את מטרתה.\nעל-פי השיטה הנוהגת היום, עם בחירתה של כנסת חדשה מזמין נשיא המדינה נציגים מן הסיעות החברות בכנסת החדשה לשם התייעצויות. בסופן, ולא יאוחר משבוע ימים מיום פרסום תוצאות הבחירות, הוא מטיל על אחד מחברי הכנסת החדשה להרכיב ממשלה. בדרך כלל, הנשיא מטיל את מלאכת הרכבת הממשלה על חבר הכנסת שזוכה לתמיכה בכוח של מספר רב יותר של חברי הכנסת החדשה. לראש הממשלה המיועד ניתנים 28 ימים להשלמת מלאכת הרכבת הממשלה, אך הנשיא רשאי להאריך תקופה זו בתקופות נוספות, ובלבד שלא יעלו יחד על 14 ימים. במהלך הזמן הזה הוא מקיים משא ומתן עם סיעות התומכות בו שבו מגובשים עיקרי המדיניות של הממשלה (\"קווי יסוד\") וחלוקת הסמכויות בתוכה (\"התיקים\" או השרים העומדים בראש משרדי הממשלה). בתום המשא ומתן, מציג ראש הממשלה המיועד את ממשלתו בפני הכנסת. הוא מציג את ההסכמים שהושגו עם הסיעות החברות בממשלה החדשה (סיעות הקואליציה), את קווי היסוד של הממשלה, את השרים החדשים ואת תפקידיהם. לאחר שמיעת טיעונים בעד ונגד התמיכה בממשלה החדשה מתקיימת הצבעה. אם תוצאות ההצבעה מורות על תמיכה בממשלה החדשה, נשבע ראש הממשלה החדש אמונים בזו הלשון:\n\nבמקרה וראש הממשלה המיועד מציג ממשלת חילופים ותוצאות ההצבעה מורות על תמיכה בממשלה החדשה, נשבע ראש הממשלה החדש אמונים בזו הלשון:\n\nולאחריו נשבעים ראש ממשלת ישראל החלופי (במקרה של ממשלת חילופים) וכל השרים החדשים. כל זמן שראש הממשלה החדש לא הציג את ממשלתו וקיבל לה את אישור הכנסת, ממשיך בתפקידו ראש הממשלה היוצא, אף אם כבר אינו חבר הכנסת.\nאם לאחר 42 הימים (28 הימים + 14 ימי ההארכה) המועמד לא הודיע לנשיא המדינה שהרכיב ממשלה, או שהודיע לו לפני כן שאין בידו להרכיב ממשלה, או שהציג ממשלה והכנסת דחתה את הבקשה להביע בה אמון (כמו שקרה לשמעון פרס בשנת 1990 עקב משבר פוליטי שכונה לימים \"התרגיל המסריח\"), הנשיא יכול להטיל את מלאכת הרכבת הממשלה על מועמד אחר, וגם לו יש 28 ימים להרכבת ממשלה, ללא הארכות. אם עברה תקופה זו והמועמד לא הודיע לנשיא המדינה שהרכיב ממשלה, או שהודיע לו לפני כן שאין בידו להרכיב ממשלה, או שהציג ממשלה והכנסת דחתה את הבקשה להביע בה אמון, אזי יכולים להתאגד 61 חברי כנסת ולהציע בכתב בפני הנשיא מועמד, שהוא חבר הכנסת שהביע את הסכמתו להרכבת ממשלה. במצב זה, לנשיא אין יכולת להפעיל שיקול דעת ולהתנגד, והוא נותן לו 14 ימים להרכיב ממשלה.\n\nאם לאחר כל התהליכים הללו לא הורכבה ממשלה – תתקיימנה בחירות חדשות לכנסת ביום שלישי האחרון שבתוך 90 ימים, מיום הודעת הנשיא כי \"אין רוב לכינונה של ממשלה בכנסת\" או בתוך 90 יום מיום שהכנסת דחתה את בקשת האמון של מי שמונה על ידי הנשיא או בתוך 90 מיום שדחתה הכנסת את בקשת האמון של מי ש-61 ח\"כים הציעו להטיל עליו את הקמת הממשלה במצב דלעיל, לפי העניין.\nראש הממשלה חייב להיות חבר הכנסת (למעט בתקופה שבה הוא ממתין להחלפתו בידי ראש ממשלה חדש), אך השרים אינם חייבים להיות חברי הכנסת. מינוי של שר או שינוי בחלוקת הסמכויות בממשלה מחייבים הודעה לכנסת, אבל ראש הממשלה רשאי לפטר שר בלי אישור הכנסת.\nהכנסת רשאית להפיל את הממשלה בהצבעת אי-אמון. על-פי חוק יסוד: הממשלה, שנחקק ב-2001 (ונכנס לתוקפו עם תחילת כהונתה של הכנסת השש עשרה), הצעה להצבעת אי-אמון הייתה חייבת לכלול גם הצעה למועמד חלופי להרכבת הממשלה החדשה, מבין חברי הכנסת (למעט ראש הממשלה המכהן). ההצעה חייבת לזכות ברוב מוחלט של 61 חברי-כנסת, ובמקרה כזה חייב נשיא המדינה להטיל את הרכבת הממשלה החדשה על המועמד שהוצע. בתיקון לחוק משנת 2014 נקבע שבהצעת אי אמון על חברי הכנסת להציג לא רק ראש ממשלה חלופי אלא גם ממשלה חלופית, על כל שריה וקווי המדיניות שלה, וכאשר הממשלה חדשה מקבלת את אישור רוב חברי הכנסת, הממשלה הנוכחית מסיימת תפקידה והממשלה החלופית מתחילה לפעול מאותה שעה שהביעו בה אמון, ללא התערבות נשיא המדינה וללא פיזור הכנסת.\nעל-פי החוק מ-2001 יכול ראש הממשלה, בהסכמת נשיא המדינה, לפזר את הכנסת, במצב בו יש בכנסת רוב שלא מאפשר לממשלה לתפקד. החלטה כזו מביאה בהכרח להתפטרות ראש הממשלה (והממשלה כולה) ולעריכת בחירות חדשות. הכנסת רשאית במקרה כזה להציע לנשיא המדינה, בתוך 21 יום, מועמד חלופי לראשות הממשלה מבין חברי הכנסת (למעט ראש הממשלה המתפטר), ובכך לבטל את פיזור הכנסת ולהתחיל בהרכבת ממשלה חדשה. ראש הממשלה יכול להתפטר גם מבלי לפזר את הכנסת. במקרה כזה יחזור הנשיא ויקיים התייעצויות לבחירת ראש ממשלה חדש מבין חברי הכנסת.\nאם ראש הממשלה אינו מסוגל למלא את תפקידיו במשך יותר מ-100 ימים, מופעל ההליך להרכבת ממשלה חדשה כאילו התפטר ראש הממשלה ביום ה-101. אם נפטר ראש הממשלה בטרם נקבע כי הוא בלתי-כשיר, מפעילים את ההליך, כאילו התפטר ביום מותו. במקרה וראש הממשלה מורשע, בפסק דין סופי, בעבירה שיש עמה קלון רואים אותו כאילו התפטר.\n\n ערך מורחב – ממלא מקום ראש הממשלה\n\nעל פי חוק יסוד: הממשלה (1968, 1992, ו-2001), אפשר שאחד מחברי הממשלה שהוא גם חבר הכנסת, יכהן כממלא מקום ראש הממשלה. רק במקרה שנבצר זמנית מראש הממשלה למלא את תפקידו, ממלא מקום ראש הממשלה מחליף אותו לתקופה מוגבלת ועד \"100 ימים רצופים\". לאחר תקופה זו, רואים את רה\"מ כ\"נבצר קבע\" מלמלא את תפקידו, ואת הממשלה כאילו התפטרה וכממשלת מעבר, דבר המחייב במקרה זה, (או במקרה של פטירתו או הרשעתו בדין של רה\"מ), הצבעת ממשלה על אחד משריה (ממלא מקום ראש הממשלה או שר אחר, ובלבד שיהיה גם ח\"כ וגם חבר סיעתו של רה\"מ) לכהן כראש הממשלה בפועל.\nאם לא מכהן ממלא מקום קבוע, רשאית הממשלה למנות את אחד מחבריה שחבר בכנסת למלא את מקומו של ראש הממשלה במקרים אלו לתקופה מוגבלת כאמור. ממלא מקום ראש הממשלה גם מנהל את ישיבות הממשלה כאשר זה נעדר מגבולות המדינה.\nב-4 בינואר 2006 הועברו סמכויות רה\"מ אריאל שרון לממלא מקומו, אהוד אולמרט, באופן אוטומטי מכוח החוק, לאחר ששרון הוכרז כ\"נבצר זמנית\" (הכרזה על \"נבצרות קבע\" מטעם היועץ המשפטי לממשלה, מני מזוז, הייתה גוררת הצבעת ממשלה על מינוי איזה מן השרים כאמור, לראש ממשלה בפועל). ב-14 באפריל 2006, היום ה-101 לאשפוזו של אריאל שרון, הממשלה הצביעה על מינויו של אהוד אולמרט כראש ממשלה בפועל, עד להקמת הממשלה החדשה.\nבממשלת חילופים, ראש ממשלת ישראל החלופי הוא גם ממלא מקום ראש הממשלה.\n\nעל-פי חוק יסוד: הממשלה (2001), \"נפטר ראש הממשלה, נבצר ממנו דרך קבע למלא את תפקידו או הופסקה כהונתו מחמת עבירה, תקבע הממשלה שר אחר שהוא חבר הכנסת וחבר סיעתו של ראש הממשלה, לכהן כראש הממשלה בפועל עד שתיכון הממשלה החדשה\" (עד שנת 1992, הניסוח של חוק יסוד: הממשלה בנושא ראש הממשלה בפועל היה מעט שונה, ועסק רק בפטירה של ראש הממשלה).\nחוק יסוד: הממשלה (1968, 1992, 2001) מבחין בין המושג \"ממלא מקום\" לבין \"ראש הממשלה בפועל\". ממלא מקום מקבל את מלוא סמכויות ראש הממשלה רק במקרה שנבצר מראש הממשלה לכהן באופן זמני (מחוק יסוד: הממשלה 1992, מוגבל בתקופה של \"עד מאה ימים רצופים\" ולא תלוי בחזרתו של רה\"מ לתפקיד), אם מונה מראש, באופן אוטומטי מכוח החוק. \"ראש ממשלה בפועל\", אינו מתמנה, אלא בהחלטת ממשלה, \"עד שתיכון הממשלה החדשה\", ורק לאחר ש\"נבצר דרך קבע\" מראש הממשלה לכהן בתפקידו (הוכרז כנבצר קבע או חלפו 100 ימים רצופים לנבצרות הזמנית) או אם רה\"מ נפטר או חדל להיות רה\"מ עקב הרשעה בעבירה שיש עמה קלון. במקרים אלו, רשאית הממשלה להצביע על איזה מחבריה (ממלא מקום ראש הממשלה או שר אחר) ובלבד שיהיה חבר כנסת וחבר סיעתו של רה\"מ (רק מחוק יסוד 2001 נדרש מרה\"מ בפועל להיות גם חבר סיעתו של רה\"מ). סמכויותיו של ראש הממשלה בפועל (או של ממלא מקום ראש הממשלה בתקופה שראש הממשלה אינו יכול למלא את תפקידו) זהות לאלו של ראש הממשלה, פרט לכך שאינו יכול לפזר את הכנסת.\nמאז קום המדינה היו מספר מקרים בהם נדרש למנות ראש ממשלה בפועל, כאשר שלושת הבולטים היו:\n\nיגאל אלון כיהן כראש ממשלה בפועל לאחר מותו של ראש הממשלה לוי אשכול, עד להקמתה של ממשלה בראשות גולדה מאיר.\nשמעון פרס היה ראש הממשלה בפועל לאחר רצח יצחק רבין, עד להקמת הממשלה בראשותו.\nלאחר השבץ המוחי שבו לקה אריאל שרון עברו סמכויות ראש הממשלה לממלא מקומו אהוד אולמרט, ואחר חלוף מאה ימים, בהתאם לחוק, מינתה אותו הממשלה לראש ממשלה בפועל (אף שנערכו כבר הבחירות לכנסת השבע עשרה ועמדה לקום ממשלה חדשה).\nבממשלת חילופים, לא מתמנה ראש ממשלה בפועל, וראש ממשלת ישראל החלופי הופך במקרה כזה לראש הממשלה.\n\n ערך מורחב – משרד ראש הממשלה\nמשרד ראש הממשלה אחראי ליישום מדיניות ראש ממשלת ישראל, תיאום פעילויות משרדי הממשלה בתחומים השונים וניהול מהלכי שינוי ועבודות מטה ברמה הלאומית.\n\nלשכת ראש הממשלה, הפועלת כחלק מהמשרד, מסייעת לראש ממשלת ישראל בניהול סדר יומו ומרכזת את כלל ההיבטים בעבודתו.\n\n ערך מורחב – בית אגיון\nמעון ראש ממשלת ישראל הרשמי הוא בית אגיון, בשכונת רחביה בירושלים. קיים מיזם לבניית מתחם חדש עבור מעון ומשרד משולב לראש הממשלה והוא נקרא \"מיזם שירה\".\n\nשכרם של ראש הממשלה והשרים נקבע בהחלטה של ועדת הכספים של הכנסת. נכון לשנת 2023 שכר היסוד של ראש הממשלה עומד על כ-64,797 ש\"ח לחודש (ברוטו). שכר זה והתוספות הנלוות לו חייבים במיסים כשכרו של כל תושב ישראל.\nבתיקון לפקודת מס הכנסה נקבע שראש הממשלה ושאיריו ייזכו לפטור ממס הכנסה לתשלומים והטבות מהמדינה, שאינם משכורת או קצבה, בדומה לפטור הניתן לנשיא המדינה. סעיף 9(1א) לפקודת מס הכנסה קובע: \"תשלומים, שירותים וטובות הנאה המשתלמים או הניתנים מאוצר המדינה לראש הממשלה או לראש הממשלה לשעבר או לשאיריו בקשר למילוי תפקידו כראש הממשלה, למעט משכורת וקצבה\".\n\nראש ממשלת ישראל מאובטח בכל עת על ידי היחידה הממלכתית לאבטחת אישים בשירות הביטחון הכללי כחלק מהיותו אחד מסמלי השלטון של מדינת ישראל.\nמשפחת ראש הממשלה מאובטחת בדרך כלל על ידי יחידת מגן. בשנת 2023 החליטה ועדת השרים לענייני שירות ביטחון כללי על העברת אבטחת בני משפחתו של ראש הממשלה בנימין נתניהו לידי שירות הביטחון הכללי. זאת, בשל התגברות האיומים על ביטחונם.\nלרשות ראש הממשלה ונשיא המדינה עומד מטוס רשמי בשם \"כנף ציון\" מדגם בואינג 767-300ER, אשר משמש לטיסות הרשמיות מחוץ לגבולות המדינה.\nבנוסף לרשות ראש הממשלה עומדת מכונית שרד מדגם  A8 אשר מצוידת במערכת שמסוגלת לסנן גזים רעילים ובמערכת קשר אינטגרלית שמאפשרת ליושבי הרכב להינעל בתוכו. הרכב עמיד גם לירי של נשק קל ולמטעני צד, וכולל מיגונים מיוחדים לפי מפרט ישראלי ייחודי שהוכן בשב\"כ.\nשיירת ראש הממשלה כוללת שלושה רכבי שרד משוריינים מדגם אאודי A8 בצבע שחור, לצד מספר ג'יפים מלווים ורכבי ביטחון (משטרה ולפעמים גם מד\"א).לרכבי האאודי המשוריינים של ראש הממשלה יש לוחית זיהוי עם סמל המדינה על רקע צהוב. בשיירה יש גם כלי רכב מדגם טויוטה לנד קרוזר בהם יושבים מאבטחים, כמעט תמיד עם חלונות פתוחים, כדי לתת מענה ירי מהיר.\nבניגוד למנהיגי עולם אחרים המחזיקים מעונות נופש כמו קמפ דייוויד, ראש ממשלת ישראל נופש את חופשותיו באופן פרטי באזורי הארץ השונים, בדרך כלל באזור הגליל העליון ורמת הגולן.\nראשי ממשלה לשעבר זכאים ללשכה למשך חמש שנים עם נהג ומזכירות, אבטחה, ולהיקבר בחלקת גדולי האומה בהר הרצל.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכל ראשי הממשלות שכיהנו בישראל למעט אחת לא השלימו תקופת כהונה מלאה בתפקיד, אף שחלקם כיהנו מספר פעמים. דוד בן-גוריון (פעמיים), משה שרת, גולדה מאיר, מנחם בגין, אהוד ברק, ואהוד אולמרט התפטרו, לוי אשכול נפטר טרם סיום כהונתו, אריאל שרון חלה במהלך כהונתו, תקופת הכהונה של ממשלות יצחק שמיר (בממשלה ה-24), בנימין נתניהו (בכל הממשלות שבראשותו) וממשלת החילופים בראשותם של נפתלי בנט ויאיר לפיד הסתיימו טרם המועד בשל התפזרות הכנסת, שמעון פרס כיהן בממשלת הרוטציה והעביר את התפקיד ליצחק שמיר בקדנציה הראשונה, והקדים את הבחירות בקדנציה השנייה, ויצחק רבין הקדים את הבחירות בקדנציה הראשונה ונרצח כשנה לפני סיום תקופת כהונתו השנייה.\nהאישה היחידה שכיהנה כראש ממשלת ישראל, והיחידה מבין כל ראשי ממשלת ישראל שכיהנה קדנציה מלאה של הכנסת כראש ממשלה, הייתה גולדה מאיר, שכיהנה כראש הממשלה בשנים 1969–1974 ובמשך כל ימי הכנסת השביעית (אמנם מאיר כיהנה כראש ממשלה רק כ-5 שנים – בשלהי הכנסת השישית, כל ימי הכנסת השביעית ובראשית הכנסת השמינית – אולם היא היחידה שצלחה קדנציה שלמה כראש ממשלה, שאף הוארכה בחודשיים בשל מלחמת יום הכיפורים). מאיר סיימה את תפקידה כראש ממשלה רק לאחר שהתפטרה בקדנציה לאחר מכן.\nדוד בן-גוריון כיהן כראש ממשלה במשך כל כהונות הכנסת הראשונה, השלישית והרביעית, אך כנסות אלה לא השלימו את תקופת כהונתן והבחירות לכנסת הבאה הוקדמו. כך גם כיהן מנחם בגין במשך כל כהונת הכנסת התשיעית, יצחק שמיר בכנסת השתים עשרה, בנימין נתניהו בכנסת הארבע עשרה, בכנסת השמונה עשרה, בכנסת התשע עשרה, בכנסת העשרים, בכנסת העשרים ואחת, בכנסת העשרים ושתים ובכנסת העשרים ושלוש, ואהוד אולמרט בכנסת השבע עשרה, שכולן סיימו את כהונתן לפני המועד הקבוע בחוק.\n\nהחישובים שמוצגים בכתב מודגש ונטוי מתמשכים עד היום. לרענון לחצו כאן.\n\nממלא מקום ראש הממשלה\nיושב ראש הכנסת\nנשיא בית המשפט העליון\nנשיא המדינה\n\nאילן בן עמי, האישה שאיתו: חייהן הפרטיים והציבוריים של נשות ראשי הממשלה בישראל, תל אביב: הוצאת מטר, 2010.\nאהוד פוקס, נפילים או נפלים: מבחנים בקבלת החלטות לראשי ממשלות ישראל מ-1948 ועד 2008, תל אביב: הוצאת סער, 2008.\nתומר לוטן ושי בירן, מקורות הכוח והסמכות של ראשי ממשלה בישראל, עבודת גמר בתוכנית המנהלים למדיניות ציבורית, הוצאת אוניברסיטת תל אביב, 2009.\n\n אתר האינטרנט הרשמי של ראש ממשלת ישראל (בעברית, באנגלית ובערבית)\n ראש ממשלת ישראל, ברשת החברתית פייסבוק\n ראש ממשלת ישראל, ברשת החברתית אקס (טוויטר)\n ראש ממשלת ישראל, ברשת החברתית אינסטגרם\n ראש ממשלת ישראל, סרטונים בערוץ היוטיוב\n ראש ממשלת ישראל, באתר פליקר\nממשלות ישראל, באתר הכנסת\nמשרד ראש הממשלה\nIsraeli Heads of State and State Authorities (באנגלית)\nיום בחיי ראש הממשלה, באתר יוטיוב\nמידע על ראש ממשלת ישראל בקטלוג הספרייה הלאומית",
    "pageid": 3296
  },
  {
    "title": "רוקדים עם כוכבים (קשת)",
    "extract": "רוקדים עם כוכבים היא תוכנית מציאות ישראלית המבוססת על הגרסה של הזכיינית רשת. הפורמט שלה לקוח מהתוכנית הבריטית \"Strictly Come Dancing\"  של רשת BBC, ושמה נלקח מן הגרסה האמריקאית \"Dancing with the Stars\". בשנים 2005–2012 שודרה התוכנית במסגרת שידורי \"רשת\" בערוץ 2. בפברואר 2022 עלתה לשידור העונה הראשונה של התוכנית בקשת 12 בלבד, במאי 2023 עלתה לשידור העונה השנייה ובמאי 2024 עלתה לשידור העונה השלישית.",
    "pageid": 2090585
  },
  {
    "title": "שירת הים",
    "extract": "שִירַת הַיָּם היא אחת מהשירות שבתורה, ומופיעה בספר שמות פרק ט\"ו. על פי המסופר בתורה, השירה נאמרה לאחר שים סוף נבקע לשניים, בני ישראל עברו בו והמצרים טבעו בו. שירת הים מסודרת בספר התורה בצורה מיוחדת של שירה: אריח על גבי לבנה.\nהשירה נאמרת מדי יום בתפילת שחרית בסופם של פסוקי דזמרא. מלבד זאת, היא נקראת בשביעי של פסח, וכן בסדר הקריאה הרגיל. בקרב עדות שונות יש מנהגים של אמירת השירה ברוב עם בליל שביעי של פסח, לרוב בחצות הלילה.",
    "pageid": 62683
  },
  {
    "title": "תל אביב-יפו",
    "extract": "תל אביב-יפו (בערבית: تل أَبيب-يافا), המוכרת לרוב כתל אביב, היא עיר במחוז תל אביב שבישראל, השוכנת במישור החוף הדרומי, המרכזית מבין ערי גוש דן והשנייה בגודל אוכלוסייתה בישראל. תל אביב חברה בארגון פורום ה־15. תל אביב-יפו שוכנת לחוף הים התיכון. בשטחה זורמים נחל הירקון ונחל איילון. היא גובלת ממערב בים התיכון; מדרום בערים בת ים וחולון ובבית הספר מקווה ישראל; ממזרח בערים רמת גן, גבעתיים, בני ברק ופתח תקווה; ומצפון בערים רמת השרון והרצליה. ראש עיריית תל אביב-יפו הנוכחי הוא רון חולדאי.\nתל אביב היא מטרופולין המהווה את מרכז הכלכלה, התרבות, התקשורת והאמנות של ישראל. שוכנים בה מרכזי המערכת הבנקאית של ישראל, הבורסה לניירות ערך, שגרירויות ונציגויות בין-לאומיות, מערכות העיתונים הגדולים בישראל, התיאטרון הלאומי, התזמורת הפילהרמונית, בית העצמאות (בו הוכרז על הקמת המדינה) ומרכזי תרבות ארציים נוספים. \"העיר הלבנה\" בתל אביב הוכרה בשנת 2003 כאתר מורשת עולמית.\nתל אביב-יפו מוגדרת כ\"עיר עולם בהתהוות\". העיר היא אחת הערים המתוירות בישראל, עם כמיליון וחצי תיירים זרים בשנה.\nלתל אביב תפקיד מרכזי בהוויה הישראלית. רבים מהאירועים ההיסטוריים והמחאתיים שעיצבו את זהותה ואופייה של המדינה מראשית דרכה ועד היום התרחשו בה.\nבעיר מתגוררים (נכון לשנת 2023) 476,126 תושבים, ומספר התושבים לקמ\"ר הוא 9,204 איש. באותה עת התגוררו במחוז תל אביב 1,460,300 איש, ואוכלוסיית המטרופולין מנתה מעל 3,918,800 נפש. בתל אביב פועלים (נכון לשנת 2015) למעלה מ-70 אלף בתי עסק המהווים 13 אחוז מכלל העסקים בישראל. בעיר בולטת תופעת היוממות הגדולה בישראל – כ־64% מהעובדים בתל אביב גרים מחוצה לה.\nעיר הנמל העתיקה יפו הייתה ראשיתה של העיר תל אביב-יפו. יפו נחשבת לאחת מערי הנמל העתיקות בעולם; היא נזכרת בתנ\"ך (לרבות בסיפור יונה הנביא) ובמקורות קדומים אחרים, ובמשך דורות שימשה שער כניסה ימי לארץ ישראל. לבד מיפו התקיימו לאורך ההיסטוריה מספר ניכר של יישובים בשטחה של תל אביב. בראשית המאה ה־19 גדלה האוכלוסייה היהודית ביפו, וברבע האחרון של המאה ה-19 החלה התיישבות יחידים מחוץ לחומות יפו ולאחריה הקמת שכונות חדשות, כמו שכונות נווה צדק, מחנה יהודה, נווה שלום, יפה נוף וכרם התימנים מצפון ליפו.\nתל אביב זכתה לכינוי \"העיר העברית הראשונה\" מכיוון שהייתה המיזם היהודי הראשון לבניית עיר בארץ ישראל בתקופת שיבת ציון המודרנית. היה זה מיזם חדשני של ציבור מאורגן, שחלקו אנשי היישוב הישן וחלקו אנשי היישוב החדש בשיתוף עם מוסד ציוני בראשית דרכו – קרן קיימת לישראל. המטרה המוצהרת הייתה להקים עיר עברית לצד יפו הערבית, אך בתוך כארבעה עשורים צמחה תל אביב לכרך שהיה גדול פי כמה מיפו. רשויות המנדט הבריטי העניקו לתל אביב מעמד של עיר בינואר 1934.\nב־1949, לאחר הקמת מדינת ישראל, אוחדו מוניציפלית שתי הערים ונוצרה עיריית תל אביב-יפו המנהלת את העיר המאוחדת, אף שבמובנים מסוימים עדיין נהוג להתייחס ליפו ולתל אביב כאל שתי ישויות אורבניות נפרדות. בשנת 2009 חגגה העיר מאה שנים להיווסדה.",
    "pageid": 7779
  },
  {
    "title": "תסמונת ויליאמס",
    "extract": "תסמונת ויליאמס (באנגלית: Williams Syndrome) היא תסמונת גנטית נדירה, שמקורה בפגיעה כרומוזומלית. התסמונת תוארה לראשונה בשנת 1961, בידי קרדיולוג מניו זילנד בשם ג'ון ויליאמס. התסמונת מופיעה באחת מתוך 20,000 לידות והיא חשוכת-מרפא. מכיוון שאנשים עם התסמונת מתאפיינים באמפתיה מוגברת ובחברותיות גבוהה, היא מכונה גם תסמונת האהבה.",
    "pageid": 21465
  },
  {
    "title": "קטגוריה:במאיות קולנוע ישראליות",
    "extract": "",
    "pageid": 1450605
  },
  {
    "title": "אבישג סמברג",
    "extract": "אבישג סמברג (נולדה ב-16 בספטמבר 2001) היא לוחמת טאקוונדו ישראלית המתחרה בקטגוריות המשקל של עד 49 ק\"ג ועד 53 ק\"ג. זוכת מדליית ארד מאולימפיאדת טוקיו 2020 ואלופת אירופה (2020) במשקל עד 49 ק\"ג.\n\nסמברג נולדה בגדרה, להורים ממוצא אשכנזי ומרוקאי, אורן סמברג ונילי כהן-סמברג. אביה עורך דין, ואמה עובדת בקופת חולים כללית. היא אחות בכורה לנעמי וליערה. בתחילה למדה בתיכון האזורי דרכא בגין שבגדרה, אך עברה להתגורר ברמלה סמוך למועדון בו היא מתאמנת. היא נאלצה לעזוב את התיכון, אך סיימה 12 שנות לימוד.\nבגיל 13 וחצי התמודדה בשעשועון הריאליטי \"הבנים והבנות\" בעונה השלישית בערוץ הילדים.\nב-2020 התגייסה לצה\"ל, על תקן ספורטאית מצטיינת, עשתה טירונות במחנה שמונים, ולאחר מכן שירתה בתפקיד ראש לשכה (רל\"שית) במחלקת מיגון והנדסה במחנה רחבעם, בסיס פיקוד העורף ברמלה. בנובמבר 2021 השתחררה מצה\"ל.\n\nסמברג החלה להתאמן בטאקוונדו כחוג תחרותי בכיתה א', כשמאמנה הראשון היה מעוז שרעבי, אחיו של מאמנה הנוכחי יחיעם שרעבי ממועדון \"שרעבי אמנויות לחימה\" שברמלה.\nבשנים 2012, 2013 ו-2015 זכתה במדליית זהב באליפות ישראל לילדות. כמו כן, בשנת 2014 זכתה במדליית כסף בתחרות קרואטיה הפתוחה לילדות.\n\nבשנת 2015 זכתה במדליית כסף בתחרות ריגה הפתוחה לנוער. בשנת 2016 זכתה במדליית ארד באליפות העולם לנוער שהתקיימה בברנבי. בשנת 2016 זכתה גם במדליית כסף בתחרות ישראל הפתוחה לנוער. בשנת 2017 זכתה סמברג במדליית ארד באליפות אירופה לנוער, מדליית זהב באליפות ישראל הפתוחה ובמדליית ארד בתחרות סופיה הפתוחה לנוער.\nבשנת 2018 השתתפה באולימפיאדת הנוער בבואנוס איירס, נשאה את דגל ישראל בטקס הפתיחה וסיימה במקום החמישי בקטגוריית המשקל של עד 49 ק\"ג. לוחמי הטאקוונדו, אבישג סמברג ודניאל גויכמן, העפילו למשחקים באמצעות כרטיס חופשי לאחר שתוניסיה, בניגוד לחוקת הוועד האולימפי הבינלאומי, מנעה את כניסתם של הספורטאים הישראלים אל אליפות העולם לנוער בטאקוונדו לשנת 2018.\nלאחר מכן ב-2018, זכתה במדליית ארד בתחרות אוסטריה הפתוחה לנוער, ובמדליית זהב בתחרות פולין הפתוחה לנוער. בשנת 2019 זכתה במדליית ארד באליפות אירופה לצעירים עד גיל 21 שהתקיימה בהלסינגבורג, במשקל עד 49 ק\"ג.\n\nבשנת 2019, עת התחילה להתחרות באופן סדיר בתחרויות בוגרים, זכתה סמברג בחמש מדליות; מדליית זהב מאליפות ישראל הפתוחה, מדליית זהב מאליפות ריגה הפתוחה, מדליית כסף מאליפות אוקראינה הפתוחה, מדליית כסף מאליפות לוקסמבורג הפתוחה ומדליית ארד מאליפות פולין הפתוחה. באליפות העולם שהתקיימה באותה השנה במנצ'סטר, סיימה סמברג במקום התשיעי בקטגוריית המשקל של עד 49 ק\"ג.\nבאליפות אירופה 2020 אשר נערכה בסרייבו (צר'), סמברג זכתה במדליית הזהב והפכה לישראלית השנייה שזוכה בתואר האירופי בטאקוונדו. היא התחרתה בקטגוריית המשקל של עד 49 ק\"ג והחלה את דרכה בשמינית הגמר שם ניצחה יריבה צרפתייה בתוצאה 13:5. ברבע הגמר היא ניצחה יריבה סרבית בזמן ניקוד זהב ובחצי הגמר ניצחה את מדיסון מור הבריטית, גם בזמן ניקוד זהב. בגמר סמברג התמודדה מול אדריאנה סרזו הספרדייה וניצחה בתוצאה 11:17. באותה השנה היא זכתה גם במדליית זהב באליפות אירופה למועדונים, ובאליפות ישראל שנערכה באולם הספורט בפסגת זאב שבירושלים.\n\n ערך מורחב – טאקוונדו באולימפיאדת טוקיו (2020)\nבשנת 2021 סמברג השיגה את הקריטריון למשחקים האולימיפיים כשסיימה במקום הראשון המשותף בין שתי מתמודדות בקטגוריית המשקל עד 49 ק\"ג בטורניר ההעפלה האירופי בטאקוונדו לאולימפיאדה שהתקיים בסופיה, בולגריה.\nבאולימפיאדת טוקיו (2020) זכתה במדליית ארד בקטגוריית המשקל עד 49 ק\"ג, לאחר ארבעה קרבות. זו הייתה המדליה האולימפית הראשונה בתולדות ענף הטאקוונדו בישראל. סמברג הפכה למדליסטית האולימפית הישראלית הצעירה ביותר כאשר עשתה זאת בגיל 19.\nסמברג הגיעה לתחרות האולימפית כמדורגת במקום ה-16 מבין 17 מתחרות. בסיבוב המוקדמות היא ניצחה את ויקטוריה סטמבה מפוארטו ריקו 2:22. היה זה הקרב הראשון בו ניצח ישראלי בענף הטאקוונדו במסגרת האולימפיאדה. בשמינית הגמר היא הפסידה 29:5 לאלופת העולם לשעבר פניפק וונגפטנקיט מתאילנד. לאור העפלתה של וונגפטנקיט לגמר. סמברג המשיכה לבית הניחומים, שם ניצחה 1:22 את טרונג טי קים טויין מוייטנאם והעפילה לקרב על מדליית הארד.\nבקרב על מדליית הארד היא התמודדה מול המדורגת השלישית, רוקי יילדירים מטורקיה. סמברג הובילה בשני הסיבובים הראשונים של הקרב. אולם, במהלך הסיבוב השלישי יילדירים עלתה ליתרון מבחינת הנקודות. לבסוף, סמברג ניצחה את הקרב בתוצאה 22:27 וזכתה במדליית הארד האולימפית.\n\nבאוקטובר 2021, בתחרות הראשונה שלה לאחר המשחקים האולימפיים, תחרות גביע העולם G1 הפתוחה בפודגוריצה, מונטנגרו, זכתה סמברג במדליית הזהב בקטגוריית המשקל עד 53 ק\"ג כשניצחה בגמר יריבה מספרד, בתוצאה 7:15.\nבנובמבר 2021, חודש לאחר מכן, זכתה סמברג במדליית זהב נוספת בקטגוריית המשקל עד 53 ק\"ג, הפעם בתחרות גביע העולם G1 הפתוחה בסרייבו, בוסניה והרצגובינה. לאחר שגברה על יריבות מגרמניה וממקסיקו ברבע הגמר ובחצי הגמר, סמברג הייתה אמורה לפגוש בגמר יריבה מטורקיה, אך מאחר שהאחרונה פרשה עקב פציעה, הישראלית קטפה את התואר.\n\nבאליפות העולם בטאקוונדו בשנת 2022 זכתה במקום החמישי, בקטגוריה עד 49 ק\"ג.\n\nביולי 2023 זכתה במדליית זהב בסבב גביע העולם בצרפת.\n\nמאז מרץ 2019 היא בזוגיות עם לוחם הטאקוונדו הישראלי נמרוד קרביצקי, סגן אלוף אירופה לשנת 2020 במשקל עד 68 ק\"ג.\nבעקבות מתקפת הפתע על ישראל (2023) ומלחמת חרבות ברזל הקדישה סמברג את עמוד האינסטגרם שלה להסברה ישראלית ותמיכה בישראל.\n\nביולי 2021 זכתה סמברג לקבלת פנים מיוחדת כמדליסטית אולימפית בטקס מפואר שנערך לכבודה בגדרה, היישוב בו גדלה, בו הוענק לה \"אות יקירת גדרה\" מראש המועצה בנוסף למענק מטעמו.\nבמהלך שירותה הצבאי טסה לארצות הברית מטעם הארגון האמריקאי \"FIDF - ידידי צה\"ל\" לגייס כספים.\nבעקבות הזכייה, נבחרה סמברג לפרזנטורית של \"תנובה\", שהפכה לספונסרית הראשית שלה, של חברת שירותי המחשוב בענן \"טריפל סי\", ושל הבושם ALIEN GODDESS מבית האופנה הצרפתי \"מוּגלר\".\nבדצמבר 2021 הוענק לסמברג הכבוד ביחד עם המדליסט האולימפי אריק זאבי להדליק את הלפיד בטקס המסורתי של תנועת המכבי הצעיר, לקראת המכביה העשרים-ואחת.\nסמברג נכללה ברשימת פורבס 30Under30 של מגזין פורבס ישראל לשנת 2022.\n\nטאקוונדו בישראל\nהחרמת ישראל בספורט\nאולימפיאדת הנוער בואנוס איירס (2018)#ישראל באולימפיאדה\n\n אבישג סמברג, ברשת החברתית פייסבוק\n אבישג סמברג, ברשת החברתית אינסטגרם\nאבישג סמברג, באתר olympedia.org\nאבישג סמברג, באתר הוועד האולימפי בישראל\nאבישג סמברג, באתר Taekwando Data\nליאור ברטל, ‏ספורט אולימפי / \"הרגשתי שנלחמתי עד הסוף\", באתר דבר העובדים בארץ ישראל, 6 בינואר 2021\nעדי כפיר‏, הזוגיות והתקווה: אלופי הטאקוונדו בריאיון מיוחד, באתר וואלה‏, 29 בינואר 2021 \n  דותן מלאך, ‏בדרך לטוקיו: \"אני נראית עדינה, אבל יש לי אופי של לוחמת\", בעיתון מקור ראשון, 15 בפברואר 2021\n איתמר קציר, \"ויתרתי המון\": אבישג עשתה הכל כדי להגיע לאולימפיאדה. גם להפסיק לאכול כשצריך, באתר הארץ, 16 במאי 2021\n איתמר קציר, \"תעשו פולו, 'אבישג סמברג'\": בין הקרבות, המדליסטית המפתיעה של ישראל ספרה עוקבים, באתר הארץ, 25 ביולי 2021\n  רז שכניק ונדב צנציפר, \"בלילה לפני הקרבות לא הצלחתי להירדם ובכיתי מלחץ. רצו לי בראש תסריטים שאפסיד, שאהיה בדיחה ושיגידו ‘נו, ילדה בת 19'. לקחתי חצי כדור שינה ונרדמתי\", באתר \"ידיעות אחרונות\", 29 ביולי 2021\nטליה לוין, ‏“אנחנו שם אחד בשביל השנייה, לפני הספורט\": אבישג סמברג ונמרוד קרביצקי בראיון זוגי, באתר מעריב אונליין, 20 בנובמבר 2021\n \"טאקוונדו בשבילי זה החיים\": הדרך של אבישג לארד ההיסטורי, סרטון בערוץ \"כאן 11\", באתר יוטיוב (אורך: 2:22)\n לא רק המענק: כמה שווה מדלייה אולימפית?, סרטון בערוץ \"כאן 11\", באתר יוטיוב (אורך: 3:16)\nשיר זיו, השנה הבועטת שלי: אבישג סמברג לוחמת על, באתר ישראל היום, 23 בדצמבר 2021\nיפעת מנהרדט, אבישג סמברג: \"כשצועקים לי בוז זה רק נותן לי דרייב להכות יותר חזק\", באתר ynet, 22 ביולי 2024",
    "pageid": 1920400
  },
  {
    "title": "איוונקה טראמפ",
    "extract": "איוונה מארי \"איוונקה\" טראמפ (באנגלית: Ivana Marie \"Ivanka\" Trump; נולדה ב-30 באוקטובר 1981) היא אשת עסקים, סופרת ודוגמנית עבר אמריקאית שהתגיירה. היא בתם של נשיא ארצות הברית לשעבר, דונלד טראמפ, ואשתו הראשונה, איוונה זלניצ'קובה. טראמפ הייתה סגן נשיא בכירה לפיתוח ולרכישות באימפריית הנדל\"ן ארגון טראמפ (\"The Trump Organization\") של אביה וממלאת מקומו בהיעדרו. סייעה לאביה בקמפיין הבחירות שלו, ולאחר בחירתו שימשה כיועצת שלו בבית הלבן.\nטראמפ הייתה מעורבת בכל פעילות הפיתוח העסקי בנדל\"ן ובמלונאות של הקבוצה, ובמקביל פיתחה גם \"מותג אישי\" בשם \"תכשיטי איוונקה טראמפ\" המשווק בשמים, הנעלה, תיקי יד, הלבשה עליונה ומשקפיים.\nנשואה לאיש העסקים האמריקאי-יהודי ג'ארד קושנר, שאף שימש כיועץ בכיר של אביה בבית הלבן. לפני נישואיה התגיירה טראמפ בגיור אורתודקוסי-מודרני ובחרה לעצמה את השם העברי \"יעל\". גיסתה היא הדוגמנית האמריקאית קרלי קלוס, אשת אחיו של ג'ארד קושנר, שהתגיירה אף היא.",
    "pageid": 1356085
  },
  {
    "title": "אילון מאסק",
    "extract": "אִילון ריב מאסק (באנגלית: Elon Reeve Musk; נולד ב־28 ביוני 1971) הוא איש עסקים, יזם ומשקיע אמריקאי-קנדי יליד דרום אפריקה.\nמאסק הוא המייסד, המנהל הכללי, מנהל הטכנולוגיות הראשי והמעצב הראשי של חברת SpaceX; המנהל הכללי וארכיטקט המוצר של חברת טסלה; הבעלים של תאגיד אקס; המייסד של The Boring Company; ושותף בהקמת החברות ניוראלינק, PayPal ו־OpenAI. בשנת 2018 הוענק לו תואר עמית החברה המלכותית בבריטניה והוא דורג במקום ה־25 ברשימת האנשים החזקים בעולם לפי \"פורבס\".\nבינואר 2021 הפך לראשונה לאיש העשיר בעולם, עם הון שהוערך בכ־200 מיליארד דולר. ביולי 2024 כאיש העשיר בעולם, הונו הוערך על ידי \"פורבס\" בכ־250 מיליארד דולר. ב־2022 רכש את הרשת החברתית המקוונת טוויטר (ושינה את שמה ל-X).\nמאסק טוען כי הוא בעל תסמונת אספרגר (אוטיסט בתפקוד גבוה). מאסק אב ל־12 ילדים מ-3 נשים שונות.",
    "pageid": 849675
  },
  {
    "title": "אלון בן-דוד",
    "extract": "אלון בן-דוד (נולד ב-9 בנובמבר 1967) הוא פרשן צבאי, עיתונאי וכתב בטלוויזיה. בן-דוד הוא הפרשן הצבאי של חדשות 13, וכן הגיש את התוכנית \"שישי\" בערוץ 10.",
    "pageid": 320472
  },
  {
    "title": "בינה מלאכותית",
    "extract": "בינה מלאכותית (באנגלית: אינטליגנציה מלאכותית – Artificial intelligence, ובראשי תיבות: AI) היא שם מטאפורי למצב שבו מנסים לדמות את יכולות החשיבה האנושית באמצעים טכנולוגיים. הגדרה רחבה יותר לתחום זה ניתנה על ידי מרווין מינסקי: \"לגרום למכונה להתנהג בדרך שהייתה נחשבת לאינטליגנטית לו אדם התנהג כך\".\nיישומי בינה מלאכותית כוללים מנועי חיפוש מתקדמים באינטרנט (למשל, חיפוש גוגל), מערכות המלצות (בשימוש על ידי YouTube, אמזון ונטפליקס), הבנת דיבור אנושי (כגון סירי ואלקסה), מכוניות אוטונומיות, ובינה מלאכותית יוצרת (ChatGPT, ג'מיני, Midjourney ועוד), והיכולת להתחרות ברמה הגבוהה ביותר במשחקים אסטרטגיים (כגון שחמט ו-Go).\nבינה מלאכותית נוסדה כדיסציפלינה אקדמית בשנת 1956. בעשור הראשון של המאה ה-21, למידת מכונה מתמטית וסטטיסטית הוכיחה את עצמה כמוצלחת ביותר, וסייעה בפתרון בעיות מאתגרות רבות ברחבי התעשייה והאקדמיה. למידה עמוקה עלתה על כל טכניקות הבינה המלאכותית הקודמות במדדים בתעשייה, מה שהוביל לעלייה עצומה במימון ובעניין.\nהבינה המלאכותית (AI) התקדמה במהירות בשנים האחרונות, הן מבחינת כמות המשאבים שהוקצו לה והן מבחינת התפוקות שלה. האקונומיסט מעריך שמיזוגים ורכישות הקשורים לבינה מלאכותית היו גדולים פי 26 ב-2017 מאשר ב-2015. לגידול בהשקעה תרמה גם העלייה מהירה ביכולות הטכניות של בינה מלאכותית (AI). לדוגמה, על פי מדד הבינה המלאכותית, שיעורי השגיאות של זיהוי תמונה ירדו מ-29% לפחות מ-3% בין 2010 ל-2017.\nהמבחן המקובל ביותר לבינה מלאכותית הוגדר בשנת 1950 על ידי אלן טיורינג, וידוע בשם \"מבחן טיורינג\": מכונה תיחשב לתבונית, אם יינתן לאדם היושב בחדר סגור, לנהל שיחה באמצעות ממשק מחשב עם שתי ישויות שנמצאות בחדר השני, כאשר אחת מהן תהיה מכונה והשנייה אנושית, והמשוחח לא יוכל לזהות מי משתי הישויות היא מכונה או אדם.\n\n ערך מורחב – היסטוריה של הבינה המלאכותית\n\nבאיליאדה ובאודיסיאה של הומרוס ניתן למצוא סממנים של בינה מלאכותית.באיליאדה: ”...וּנְעָרוֹת שְׁפָחוֹת עֲשׂוּיוֹת זָהָב מִזְדָּרְזוֹת וְעוֹזְרוֹת לַמּוֹשֵׁל, וּכְאִלּוּ הֵן חַיּוֹת. חָכְמָה וּבִינָה בְלִבָּן, וִיפִי־קוֹל וְכֹחַ לָהֵנָּה, וְלָמְדוּ מִבְּנֵי־הָאַלְמָוֶת כָּל־מְלֶאכֶת יָד וּמַחֲשָׁבֶת”. וגם באודיסיאה: ”לְמַעַן יְבִיאוּךָ שָׁמָּה אֳנִיּוֹת־בִּינוֹת שֶׁלָּנוּ, יַעַן כִּי אֵין לַפֵיאַקִּים כָּל־קַבַּרְנִיט רַב־חוֹבֵל [...] וּנְמֵלִים בָּאִי לָאֳנִיּוֹת הֶגֶה אֵין לִסְפִינוֹתָם כְּמוֹ לָאֳנִיּוֹת אֲחֵרוֹת, וְיוֹדְעוֹת הֵן בְּעַצְמָן עֶשְׁתֹּנוֹת אָדָם וְכָל־אֲשֶׁר בְּלִבּוֹ”.\nהגולם מפראג שנוצר על פי האגדה במאה ה-16 על ידי המהר\"ל מפראג הוא דוגמה נוספת לאחד הניסיונות המוקדמים ביותר ליצור סוג של בינה מלאכותית.\nדוגמה נוספת הוא השחמטאי המכני \"הטורקי\" שנבנה ב-1770 על ידי וולפגנג פון קמפלן. המכונה יכלה כביכול לשחק שחמט נגד בן אדם; שנים אחר כך היא התבררה כתרמית.\n\nהרבה מההתמקדות המקורית של מחקר הבינה המלאכותית נובע מגישה ניסויית לפסיכולוגיה, ומדגישה את מה שאפשר לכנות תבונה לשונית (אותה אפשר לראות באופן מובהק במבחן טיורינג).\nגישות לבינה מלאכותית שאינן מתמקדות בבינה לשונית כוללות רובוטיקה וגישות של בינה קולקטיבית, המדגישות שינוי פעיל של הסביבה, או קבלת החלטות בקונצנזוס, ומקבלות את השראתן מהביולוגיה או הפוליטיקה כשהן מחפשות מודלים לצורת הארגון של התנהגות \"תבונית\".\nאבני דרך בפיתוח הבינה המלאכותית הן המחקרים \"תחשיב לוגי של הרעיונות שמאחורי הפעילות העצבית\" (1943), מאת וורן מק'קולוך ו־וולטר פיטס (A Logical Calculus of the Ideas Immanent in Nervous Activity (1943), by Warren McCulloch and Walter Pitts), ו\"מכונות חישוב ותבונה\" (1950), מאת אלן טיורינג (Computing Machinery and Intelligence (1950), by Alan Turing), וכן \"סימביוזת אדם־מחשב\" מאת ג'. סי. ר. ליקלידר (Man-Computer Symbiosis by J.C.R. Licklider). ראו קיברנטיקה ומבחן טיורינג לדיון נוסף.\n\nהבינה המלאכותית החלה כתחום ניסויי בשנות ה־50, עם חלוצים כמו אלאן ניואל והרברט סימון, שייסדו את מעבדת הבינה המלאכותית הראשונה באוניברסיטת קרנגי מלון, וג'ון מקארתי ומרווין מינסקי, שייסדו את המעבדה ב־MIT ב־1959.\nציון דרך בהתפתחות המחקר בבינה מלאכותית הוא כנס שנערך בשנת 1956 בדרטמות קולג'. בכנס זה השתתפו חלוצי התחום, ובהם מינסקי, מקארתי וסימון (כל אחד מהשלושה זכה מאוחר יותר בפרס טיורינג). במסגרת הכנס טבע מקארתי את המונח \"בינה מלאכותית\" (Artificial Intelligence - AI).\nבעבר היו שני סוגים כלליים של מחקר בינה מלאכותית – ה\"מסודרים\" וה\"בלגניסטים\". הגישה ה\"מסודרת\", ה\"קלאסית\" או ה\"סימבולית\", באופן כללי, עוסקת במניפולציה סימבולית של מושגים מופשטים, וזוהי המתודולוגיה שבה משתמשים בדרך כלל במערכות המתקדמות. הגישה המקבילה היא ה\"בלגניסטית\", או ה\"קישורית\", שרשתות נוירונים מלאכותיות הן הדוגמה הטובה ביותר שלה, המנסות \"לפתח\" תבונה על ידי בניית מערכות ושיפור שלהן בעזרת תהליך סטטיסטי כלשהו, במקום לתכנן מראש מערכת שתשלים את המשימה. שתי הגישות הופיעו כבר בתחילת ההיסטוריה של התחום. בשנות ה־60 ובה־70 הגישות הבלגניסטיות לא היו מקובלות, אך העניין בהן עלה שוב בשנות ה־80 כאשר התגלו המגבלות של הגישות ה\"מסודרות\" של אותו הזמן. במשך הזמן התברר שלשתי הגישות יש מגבלות חמורות.\nהמחקר בבינה מלאכותית מומן בחלקו הגדול על ידי הסוכנות לפרויקטים מתקדמים במחקר ביטחוני בארצות הברית (DARPA), ועל ידי מיזם הדור החמישי ביפן. חוסר ההצלחה של המחקר שמומן באותו הזמן להביא לתוצאות מיידיות, למרות ההבטחות הגדולות, הביא לקיצוצים גדולים במימון של הסוכנויות הממשלתיות בסוף שנות ה־80, מה שהביא לירידה בהתעסקות בתחום. בעשור שלאחר מכן, חוקרי בינה מלאכותית רבים עברו לתחומים שכנים עם מטרות צנועות יותר, כמו מערכות לומדות, רובוטיקה, ואופטיקת מחשבים, אם כי מחקר של בינה מלאכותית טהורה עדיין המשיך.\nצעדים ראשונים בבינה מלאכותית כללו הענקת יכולת מילולית למחשב, כלומר מתן יכולת למחשב להבין שפה מדוברת ולהגיב בשפה מדוברת. מבחן טיורינג, שמקורו במאמר שפרסם אלן טיורינג בשנת 1950, מוביל לכיוון זה, ואחד הצעדים הראשונים למימושו נעשה בתוכנית \"אלייזה\", שפיתח ג'וזף וייצנבאום מ־MIT. תוכנית זו (הקרויה על שם גיבורת מחזהו של ג'ורג' ברנרד שו, \"פיגמליון\"), יוצרת סימולציה של פסיכיאטר. האדם, המקיים דיאלוג עם התוכנית באמצעות מקלדת, זוכה ממנה לתגובות אינטליגנטיות לכאורה, כפי שפסיכיאטר אנושי היה מגיב. ספרו של המשורר דוד אבידן \"הפסיכיאטור האלקטרוני שלי\" (1974) כולל שמונה שיחות של אבידן עם \"אלייזה\" (לדעת צבי ינאי, שהיה מעורב ביצירת הקשר בין אבידן ל\"אלייזה\", המשורר נטל לעצמו חירות רבה בעריכת השיחות, שאינן משקפות את יכולתה האמיתית של \"אלייזה\"). אלא שבהדרגה התברר שהיכולת לבנות תוכנה השולטת בשפה טבעית היא משימה מורכבת ביותר, הדורשת גם שילוב של ידע נרחב בבלשנות ובמדעים קוגניטיביים אחרים.\nהישג נוסף לתחום הבינה המלאכותית הוא תוכנות היודעות לשחק משחקים \"אינטליגנטיים\" המצריכים \"חשיבה\". דוגמה בתחום זה היא תוכנות השחמט המנצחות בימינו את השחקן הממוצע בנקל. על היתרון האנושי (יכולת לשלול מהר מצבים לא מעניינים, אינטואיציה) מפצות התוכנות במאגרי מידע עצומים של ידע תאורטי (ספרי פתיחות וסיומים בשחמט לדוגמה) ובאלגוריתמים הפורסים את כל אפשרויות המשחק מספר רב של מהלכים קדימה - הרבה יותר מהיכולת האנושית. בבסיסן, אותן תוכנות נעזרות במבנה נתונים הנקרא עץ מינימקס לשם כך.\n\n ערך מורחב – סכנה קיומית מבינה מלאכותית כללית\nבשנות ה־60 של המאה ה־20, מספר מחקרים דחו את האפשרות של בינת מכונה מסיבות פילוסופיות או לוגיות, כגון \"השכל, המכונה וגדל\" (1961) מאת ג'ון לוקאס. עם ההתפתחות של טכניקות פרקטיות המבוססות על מחקר הבינה המלאכותית, עלו טענות כי המתנגדים לבינה מלאכותית שינו כל הזמן את עמדתם ביחס למשימות כמו שחמט ממוחשב או הבנת שפה שקודם נחשבו כ\"תבוניות\", על מנת להכחיש את ההצלחות של הבינה המלאכותית. דאגלס הופשטטר בספרו \"גדל, אשר, באך\" (Gödel, Escher, Bach) אומר, כי הזזת היעדים הזו היא למעשה אמירה ש\"תבונה\" היא \"כל מה שאדם יכול לעשות ומחשבים לא יכולים\". מדען המחשב א.וו. דייקסטרה לא התלהב מייחוס יכולת חשיבה למחשב, וטען כי \"השאלה האם מחשב יודע לחשוב דומה לשאלה האם צוללת יודעת לשחות\". היינו שמעשה מכונה מכח תיכנות, אינו מעשה תבוני, ששייך להגדירו כידיעה.\nנכון ל־2017, ישנם מדענים הטוענים, כי בינה מלאכותית היא \"הקבוצה של הבעיות במדעי המחשב שאין להן פתרונות טובים כרגע\".[דרוש מקור] כלומר, ברגע שתת־תחום כלשהו מגיע לתוצאה מוצלחת, הוא מוצא מתחום הבינה המלאכותית וניתן לו שם אחר. דוגמאות לזה הן זיהוי תבניות, עיבוד תמונה, רשתות נוירונים, עיבוד שפה טבעית, רובוטיקה ותורת המשחקים. אם כי השורשים של כל אחת מהדיסציפלינות האלה בבינה המלאכותית, בהדרגה הפכו לתחומים נפרדים.\nביקורת נוספת, טוענת שהטמעת AI באופן שגוי עלולה לגרום לבעיות בטיחות מידע. \n\nבסוף העשור השני של המאה ה-21 החלו להופיע התייחסויות ראשוניות לבינה מלאכותית גם בחוקים ותקנות. בהסכמי הסחר שנחתמו בין ארצות הברית, קנדה ומקסיקו, הייתה התייחסות גם לקיום זרימת נתונים חוצת גבולות של בינה מלאכותית, לצד התחייבות להגנה על זכות הפרטיות של אזרחים מפני טכנולוגיות בינה מלאכותית. אזכורים אחרים היו גם בהסכמי סחר נוספים.\nהשימוש של סין בבינה מלאכותית נחשב במערב לכזה שאינו תואם את ערכי החירות של הדמוקרטיות הליברליות. אף על פי כן, בשנת 2021 הייתה סין למדינה הראשונה בעולם שפרסמה תקנות אתיקה הנוגעות לשימוש בבינה מלאכותית, שמטרתן לאפשר לגולשים, בכל פעם שאמורה לפעול מולם מערכת של בינה מלאכותית, לבחור באופן אקטיבי האם להפעיל או לבטל אותה. כלומר, על ספק השירות להציע במקביל גם אפשרות שאינה מבוססת על בינה מלאכותית שתהייה נגישה לגולשים שיבחרו בכך. עם זאת, נושא האתיקה בסין מורכב, מכיוון שבמקרים שונים גישתה של סין, שבאופן כללי אינה נוטה לכבד את זכותם לפרטיות של אזרחיה, סייעה להתפתחות תחום הבינה במלאכותית במדינה תוך גישה להיקפי מידע שאין בנמצא במדינות אחרות, דוגמת מסד נתונים רחב של צילומי וידאו עם טכנולוגיה של זיהוי תווי פנים, ותוך שימוש במערכת אשראי חברתי המנוגדת למתווים הבינלאומיים העוסקים באתיקה של בינה מלאכותית.\nבשנת 2023, בייג'ינג ריככה את ההנחיות לחברות המפתחות מודלים של בינה מלאכותית, אך היא עדיין דרשה שצ'אטבוטים יעברו תהליך של הערכה ביטחונית וידבקו בסוציאליזם. מנגד הרגולציה במדינה גרמה לכך שחברות הטכנולוגיה הסיניות לא מיהרו להשיק את צ'אטבוטים שלהן.\nשבוע אחרי הסינים, הממשל האמריקאי הודיע על כך שהצליח להוציא התחייבויות וולונטריות משבע חברות טכנולוגיה אמריקניות בכל הנוגע לניהול סיכונים הנשקפים מבינה מלאכותית. למשל, יפותחו מנגנונים כמו \"סימון מים כדי לעזור למשתמשים להבחין מתי תוכן אודיו או ויז'ואל נוצר בעזרת בינה מלאכותית.\nלאחרונה אישר הפרלמנט האירופי את חוק הבינה המלאכותית, החוק מחלק את השימושים בבינה מלאכותית לקטגוריות. החוק אוסר שימושים מסוימים בבינה מלאכותית בגלל הסיכונים לבטיחות, לפרנסה ולזכויות של אזרחי האיחוד האירופי.\nבמאי 2024 קראו 25 חוקרים בעלי שם עולמי, ביניהם ממדעני המחשב החשובים בעולם, להשית אחריות משפטית על נזקי AI שאפשר לחזות ולמנוע. הם דורשים מחברות הבינה המלאכותית להקצות לפחות שליש מתקציבן לבחינת בטיחות ומניעת סיכונים. הם מסבירים כי כבר היום מזרזת בינה מלאכותית באופן דרמטי את פיתוחה שלה עצמה ונזקים עצומים כמו במדע בדיוני עלולים להיגרם תוך שנתיים-שלוש. לדוגמה, רובוטים לוחמים שיוכלו למנוע את כיבויים והם \"יבחרו\" נגד מי לפעול וגם לפגוע בתשתיות. יובל נח הררי, שהשתתף בכתיבת המאמר ב-Science הבהיר כי נראה שהאבולוציה עוברת מהישרדותם של החזקים ביותר, להכחדתם של החכמים ביותר.\n\nהמודלים משתמשים בכמויות עצומות של מידע מהרשת. חלק מיוצרי המידע כבר אינם מוכנים לספק אותו בחינם. לדוגמה, הניו יורק טיימס. באוגוסט 2023 פורסם כי הניו יורק טיימס, CNN והשידור הציבורי באוסטרליה החליטו לחסום את הבוט של OpenAI מלקצור את תוכניהם.\n\nהמחקר המודרני מתמקד בכמה משימות הנדסיות עיקריות (התומכים בבינה מלאכותית \"חזקה\" עשויים לכנות זאת כבינה מלאכותית \"חלשה\").\nמחקר הבינה המלאכותית המודרני עוסק ביצירת תוכנות ומכונות מועילות על מנת לעשות משימות שבני אדם מבצעים, המצריכות תבונה, באופן אוטומטי. למשל תזמון משאבים - כמו יחידות צבאיות - ביעילות המרבית, מענה על שאלות לגבי מוצרים עבור לקוחות, עיבוד והבנת שפה טבעית (אנ') וזיהוי פנים במצלמות טלוויזיה במעגל סגור. לכן בינה מלאכותית נעשתה לדיסציפלינה הנדסית, העוסקת בפתרון בעיות מעשיות. לדוגמה, על־פי שיטות של בינה מלאכותית אורגנו המשאבים הצבאיים של ארצות הברית במלחמת המפרץ, והכספים שנחסכו בעקבות כך עלו בהרבה על ההשקעה של הממשלה האמריקאית בתחום הבינה המלאכותית מאז תחילת המחקר בשנות ה־50. מערכות בינה מלאכותית נכנסו לשימוש בעסקים רבים, בתי חולים ויחידות צבאיות סביב העולם, וכן מורכבות בתוכנות ובמשחקים רגילים.\nשיטות של בינה מלאכותית משמשות גם פעמים רבות במחקר המדע הקוגניטיבי, שמנסה ליצור מודל של תת־מערכות של ההבנה והחשיבה האנושית. בעבר המטרה הסופית של חוקרי בינה מלאכותית הייתה \"בינה מלאכותית חזקה\", כלומר חיקוי של בינה אנושית ממש. אפשר לראות מחשבים כאלה בסרטי מדע בדיוני רבים, כמו המחשב HAL 9000 בסרט \"2001: אודיסיאה בחלל\". מטרה זו כנראה לא תמומש בעתיד הקרוב, וכבר כיום הוא אינו המטרה של מחקר הבינה המלאכותית הרציני. בגלל אי־המילוי של ציפיות בעבר יצא לתחום מוניטין רע, וכן בשל ציפיות שהתעוררו על ידי המדע הבדיוני. מסיבה זו, חוקרי בינה מלאכותית רבים אומרים כי הם עובדים בתחום הקוגניציה, אינפורמטיקה, הסקה סטטיסטית או הנדסת מידע (אנ'). ישנן פרדיגמות מחקריות רבות בתחום, ועדיין אין קונצנזוס על הצורה הטובה ביותר להמשיך במחקר. תחומי מחקר מהעת האחרונה כוללים רשתות בייאסיניות וחיים מלאכותיים; דוגמה לתוכנת חיים מלאכותיים היא Boids.\nתחום חשוב בבינה המלאכותית הוא שפה טבעית. לתחומים רבים בבינה מלאכותית פותחו תוכנות או שפות תכנות במיוחד בשבילם. לדוגמה, אחת מתוכנות הדיבור (chatterbot) הדומות ביותר לאדם, \"אלייס\" (A.L.I.C.E), משתמשת בשפת תכנות AIML שהיא ספציפית בשבילה, ולתוכנות שהתפתחו ממנה. ובכל זאת, A.L.I.C.E מבוססת על התאמת תבניות ללא כל הסקת מסקנות, בדומה לתוכנות ישנות יותר. ג'אברוואקי (Jabberwacky) קרוב קצת יותר לבינה מלאכותית חזקה, מכיוון שהוא לומד כיצד לדבר רק מאינטראקציה עם המשתמש. למרות זאת, התוצאות עדיין חלשות מאוד, וכיום ניתן לומר שעדיין אין בינה מלאכותית לדיבור כללי.\nאם כי ההתקדמות לקראת המטרה הסופית של בינה מלאכותית דמוית־אדם איטית למדי, היו תוצרים מועילים רבים בדרך. דוגמאות בולטות הן שפת התכנות LISP ופרולוג, שהומצאו עבור מחקר בינה מלאכותית אך שכיום משמשים למשימות אחרות. מערכות מועילות רבות פותחו בעזרת טכנולוגיות שהיו פעם תחומים פעילים במחקר הבינה המלאכותית. לדוגמה:\n\nצ'ינוק (Chinook) הוכרז כאלוף העולם בתחרות אדם־מחשב בדמקה ב־1994.\nכחול עמוק, מחשב ששיחק שחמט, ניצח את גארי קספרוב בתחרות שחמט מפורסמת ב־1997\nווטסון, מחשב ששיחק במשחק מלך הטריוויה (אנ'), הצליח לנצח מתחרים שזכו בעבר ב־2011.\nאינפו־טיים (Info Tame), מנוע חיפוש בטקסט שפותח על ידי הק.ג.ב. עבור מיון אוטומטי של מיליוני דפים של תקשורות.\nלוגיקה עמומה, שיטה לחשיבה הגיונית בתנאים של חוסר ודאות, משמשת במערכות שליטה תעשייתיות רבות.\nקיימות מערכות תרגום מכונה כמו SYSTRAN, ורבים משתמשים בהן, אם כי התוצאות עדיין אינן באיכות של תרגום אדם.\nעיבוד שפה טבעית\nרשתות נוירונים משמשים למשימות רבות, ממערכות גלאי־פריצה למשחקי מחשב (\"Creatures\", לדוגמה).\nמערכות הכרת סימנים אופטיות (OCR) יכולות לתרגם כל טקסט המודפס בגופנים מקובלים לטקסט ממוחשב.\nהכרת והבנת כתב יד בידי, או בעיני מחשב.\nמערכות ראיית מחשב, פועלות ביישומים תעשייתיים רבים.\nרובוטיקה\nמערכת למיון תכנים תומכי טרור ברשתות החברתיות, לצורך הסרה מהירה שלהם.\nמערכת הוכחה אוטומטית - מערכת המבצעת הוכחת משפטים מתמטיים באמצעות תוכנה. תהליך ההוכחה מבוסס על תחשיב פסוקים ועל לוגיקה מסדר ראשון ובו רעיונות מתחום הבינה המלאכותית באים לידי ביטוי.\n\nכיסא גלגלים רובוטי המיועד להקל על חייהם של אנשים בעלי מוגבלות. הכיסא משלב טכנולוגיות איסוף מידע (חיישנים) ובינה מלאכותית, על מנת לחשב תמידית את המדדים המסמנים מצוקה ולהגיב אוטומטית למניעת פצעי לחץ ופגעים הנוצרים מישיבה ממושכת.\nהרעיון של בינה מלאכותית שתחליף שיפוט אנושי עלה פעמים רבות בהיסטוריה של התחום, וכיום ישנם תחומים מסוימים שבהן \"מערכות מומחיות\" מחליפות או תומכות בשיפוט אנושי, בהנדסה או ברפואה. דוגמה למערכת כזו היא מערכת העזרה של מיקרוסופט אופיס, שבו המערכת מנסה לנבא את העזרה שהמשתמש יזדקק לה.\nבשנת 1986 פרופסור רודני ברוקס פרסם סדרת מאמרים ששינו באופן מהותי את כיווני פיתוח בתחום הבינה המלאכותית.\nהחל מ-2012, חלה תנופה משמעותית בתחום למידה עמוקה וענף זה נחשב כענף מרכזי לפתרון סוגיות בתחום הבינה המלאכותית. \"למידה עמוקה\" נשענת על רשתות עצביות מלאכותיות. החל מ-2017, מדינות רבות בעולם החליטו להיכנס לנושא ברמה הלאומית ולמעלה מעשרים מהן, פרסמו אסטרטגיה לאומית בנושא.\nבשנת 2015 ניצחה מערכת AlphaGo של חברת DeepMind את אלוף העולם במשחק GO, הנחשב למשחק בו עץ המשחק הוא הענף ביותר, מה שדרש ממתכנני המערכת לחשוב על שיטה שונה ללמידת / פתרון המשחק, לעומת שיטת העבודה של כחול עמוק. המערכת התקרבה לשיטה הנקראת בינה מלאכותית חזקה (באנגלית Artificial general intelligence ). שיטה זו נחשבת לגביע הקדוש בבינה מלאכותית, ומתכונתה היא למעשה למידת מכונה ללא הכוונה מראש היכולה לפתור כל בעיה.\nב-11 ביולי 2019, תוכנת מחשב שנקראת Pluribus, ניצחה חמישה שחקנים ברמה הכי גבוהה שיש בעולם, במשחק \"טקסס הולדם\" - בסדרה ארוכה של משחקים כנדרש להוכיח מובהקות סטטיסטית. תוכנת המחשב Pluribus פותחה על ידי מדענים מפייסבוק ומאוניברסיטת קרנגי מלון בהובלת פרופסור Tuomas Sandholm ונועם בראון.\nבניגוד למשחק שחמט או, אפילו, משחק ה\"גו\", בטקסס הולדם, אין לשחקנים מידע מלא על \"המציאות\" וזאת מכיוון שהם רואים רק את הקלפים שהם עצמם קיבלו ואת \"קלפי הקהיליה\". כלומר, מדובר במשחק רב פעמי, מרובה משתתפים ועם מידע חסר. מכיוון שכך, המשחק נחשב מבחן משמעותי מאוד ליכולת של \"בינה מלאכותית\" להשתוות לבינה אנושית.\n\nהעולם האמיתי מלא בפרטים רבים, המסיחים את הדעת מהעיקר: באופן כללי, המדע מנסה להתמקד במודלים מלאכותיים ופשוטים של המציאות (בפיזיקה, משטחים חסרי־חיכוך וגופים קשיחים לחלוטין, לדוגמה). ב־1970 מרווין מינסקי וסימור פאפרט, מהמעבדה ב-MIT, הציעו כי מחקר הבינה המלאכותית יתמקד גם הוא בפיתוח תוכנות שיכולות להתנהג באופן תבוני במצבים פשוטים ומלאכותיים הידועים כמיקרו־עולמות (MicroWorlds). מחקר רב התמקד ב\"עולם הקוביות\", שמורכב מקוביות בצבעים וצורות שונות המסודרים על משטח ישר.\nיישומים בתחום הבינה המלאכותית כוללים:\n\nחישה מלאכותית:\nזיהוי תווים אופטי (OCR), שדוגמה שלו היא תוכנת המילון \"בבילון\", וזיהוי ממוחשב של כתב יד, כפי שיש במחשב כף יד PDA.\nמערכת זיהוי דיבור: היכולת לקלוט דיבור אנושי ולפענח אותו, כלומר להפוך אותו לטקסט כתוב, אך לא בהכרח להבין אותו.\nמערכת זיהוי תווי פנים: למשל, כמערכת זיהוי פרצופים של חשודים בביצוע עבירה.\nמערכת זיהוי תמונות:פירוק את התמונות למטריצות RGB, וזיהוי אובייקתים תוך התמונות על ידי פיקסלים ולמידה עמוקה, למשל:איתור ומעקב אחר הולך רגל על ידי ניתוח תמונות ולכידת תנועה, זיהוי אוטומטי של הרכב אבנים בכליות מתצלומים דיגיטליים של אבנים.\nהבנת שפה טבעית.\nמערכות מומחה: מערכות המתבססות על הידע של מומחים בתחום מסוים ועל תהליכי קבלת החלטות בתחום זה, ומסייעות בתהליכים אלה.\nרובוטים: זיהוי מכשולים למשל.\n\nהיסטוריה של הבינה המלאכותית\nציר הזמן של בינה מלאכותית\nאתיקה של בינה מלאכותית\nלמידה חישובית\nמדעי המחשב\nמונחים בתוכנה\nCAPTCHA\nהמוח הכחול\nמחשוב אוטונומי\nסינגולריות טכנולוגית\nרשת עצבית מלאכותית\nאמנות מבוססת בינה מלאכותית יוצרת\nמערכת חיסון מלאכותית\nהפרדוקס של מורבק\nאוריינות AI\n\nדאגלס הופשטטר, גדל, אשר, באך, 1979\nפאמלה מק'קורדק, מכונות חושבות, מסדה, 1985\nריי קורצוייל, עידן המכונות החושבות, הוצאת כנרת, 2001\nג'ף הוקינס וסנדרה בלייקסלי (אנ'), על האינטליגנציה, הוצאת אריה ניר, 2005\nמרכוס דו סוטוי, תוכנת היצירתיות - איך לומדת הבינה המלאכותית לכתוב, לצייר ולחשוב, תרגמה: מיכל קירזנר-אפלבוים, ספרי עליית הגג וידיעות ספרים, 2022.\n\nמילון למונחי בינה מלאכותית | 1997 | 2004 | באתר האקדמיה ללשון העברית\nדוד גורביץ' ודן ערב, הערך \"אינטליגנציה מלאכותית\", באתר אנציקלופדיה של הרעיונות\nנחמן גבעולי, ‏הנבון המחשב?, מחשבות 20, פברואר 1967, עמ' 11–14\nאבי בליזובסקי, ‏הרובוט שפתר קובייה הונגרית בשתי שניות, הוא תוצר של 60 שנות מחקר בתחום הבינה המלאכותית, באתר \"הידען\", 19 במאי 2014\nרובוטים ובינה מלאכותית עם פרופ' גל קמינקא - חלק א, חלק ב, באתר גלי צה\"ל, נובמבר 2015\nAlex Wissner-Gross: A new equation for intelligence – הרצאה מאתר TED על הגדרת האינטליגנציה כשאיפה למיקסום אפשרויות עתידיות \nנמרוד צוק, מכונת העצמאות, באתר כלכליסט, 14 ביולי 2016\n אליחי וידל, זאת מלחמה על הרבה כסף - אל תתנו לתמונות של חתלתולים חמודים לבלבל אתכם, באתר TheMarker‏, 28 בספטמבר 2017\nמייקל שרמר, האם הבינה המלאכותית מסכנת את האנושות?, 21 באוקטובר 2017\nאילן גטניו, המהפכה שכולם מחכים לה כבר כאן, באתר ישראל היום, 29 יוני 2018\nטוני מלינקוביץ', בינה מלאכותית – כל מה שרציתם לדעת ולא העזתם לשאול, באתר Tech-IL,‏ 20 באפריל 2019\nשמואל אבן ודוד סימן טוב, המחקר בקהילת המודיעין בעידן הבינה המלאכותית, הבמה המחקרית, עדכן אסטרטגי, כרך 23, גיליון 4, המכון למחקרי ביטחון לאומי, אוקטובר 2020, עמודים 28–37\nויקי אוסלנדר, לא אינטליגנציה ולא מלאכותית: מה באמת מסתתר מאחורי המונח הנוצץ?, באתר כלכליסט, 6 במאי 2021\nנבו טרבלסי, ‏המדרון החלקלק של הבינה המלאכותית, באתר גלובס, 3 ביוני 2022\nטל סוקולוב, השורשים העמוקים של הבינה המלאכותית, במדור \"מדע במבט-על\" באתר של מכון דוידסון לחינוך מדעי\nההזדמנויות הסביבתיות הטמונות במהפכת הבינה המלאכותית, באתר \"אקולוגיה וסביבה\", 14 במאי 2023\nבועז לביא, מסע לעמק המוזרות, באתר הזמן הזה, יולי 2023\nאמיר עוז, ‏סקירת ביניים: מהפכת ה-AI – היסטריה או היסטוריה בהתהוות?, באתר \"אנשים ומחשבים\", 14 באוגוסט 2023\n בינה מלאכותית, דף שער בספרייה הלאומית\nבינה מלאכותית, באתר אנציקלופדיה בריטניקה (באנגלית)\nעומר כביר, האיחוד האירופי אישר את חוק ה-AI - המאסדר שימוש בבינה מלאכותית, באתר כלכליסט, 13 במרץ 2024\nOtto Barten, How to Hit Pause on AI Before It’s Too Late, Time, ‏16 במאי 2024",
    "pageid": 965
  },
  {
    "title": "בית טארגאריין",
    "extract": "בית טארגאריין הוא בית אצולה דמיוני המופיע בסדרת הספרים \"שיר של אש ושל קרח\" שכתב ג'ורג' ר. ר. מרטין.\nלאורך הסדרה בית טארגאריין מהווה שחקן חשוב בעלילה ופרקים רבים בספרים סובבים סביב הנצר האחרון לבית טארגאריין דאינריז טארגאריין.",
    "pageid": 187582
  },
  {
    "title": "ג'ורג' ווקר בוש",
    "extract": "ג'ורג' ווקר בוש (באנגלית: ‏‏?‏; נולד ב-6 ביולי 1946) הוא פוליטיקאי ואיש עסקים אמריקאי, שכיהן כנשיאהּ ה-43 של ארצות הברית בשנים 2001–2009.\nבוש נולד בקונטיקט וגדל בטקסס. אביו, ג'ורג' הרברט ווקר בוש, כיהן כנשיאהּ ה־41 של ארצות הברית במשך קדנציה אחת וכסגן הנשיא במשך 2 קדנציות רצופות. ב-1994 נבחר לראשונה לתפקיד פוליטי, כמושל טקסס.\nבשנת 2000 נבחר בוש בבחירות לנשיאות לאחר שבועות שבהם התגלעו מחלוקת וחוסר ודאות לגבי תוצאות ההצבעה בפלורידה, שהסתיימו בסופו של דבר באמצעות פסיקה על חודו של קול בבית המשפט העליון. בחירות אלה היו הפעם הראשונה מאז 1888 שבהן נבחר נשיא ללא רוב של קולות הבוחרים אלא בהכרעת חבר האלקטורים.\nבוש הבטיח במערכת הבחירות לעסוק בעיקר בנושאי פנים, ועל כן כבר בראשית כהונתו הוביל רפורמה של קיצוץ מסים. פיגועי 11 בספטמבר גרמו לשינוי בסדרי העדיפויות של ממשלו, ומרכז הכובד של כהונתו התמקד במלחמה העולמית בטרור. בוש גיבש קואליציות בינלאומיות בראשות ארצות הברית שכוחותיהן הצבאיים כבשו את אפגניסטן ועיראק. כוחות אלה נשארו בשתי המדינות עד אחרי סיום כהונתו של בוש, ובמהלך העת הזו ספגו אבדות כבדות במאבקם נגד כוחות גרילה מקומיים. על הקדנציה השנייה של בוש העיבו בעיקר טיפול הממשל בהוריקן קתרינה, שספג ביקורת רבה, והמשבר הכלכלי העולמי שפרץ לקראת סופה.",
    "pageid": 1914
  },
  {
    "title": "ג'יל ביידן",
    "extract": "ג'יל טרייסי ביידן (באנגלית: Jill Tracy Biden; נולדה ב-3 ביוני 1951) היא הגברת הראשונה של ארצות הברית, אשתו של נשיא ארצות הברית ה-46, ג'ו ביידן. במקצועה היא דוקטור לחינוך.",
    "pageid": 1053820
  },
  {
    "title": "גיברלטר",
    "extract": "גיברלטר (באנגלית: Gibraltar; נהגה באנגלית: \"גִ'יבְּרוֹלטְר\", ובספרדית: \"חיברלטר\") היא טריטוריה של הממלכה המאוחדת, הנמצאת בקצה הדרום-מערבי של אירופה, בחצי האי האיברי. גיברלטר שוכנת מצפון למצר גיברלטר, נקודת הכניסה של האוקיינוס האטלנטי לים התיכון, ומשקיפה על מפרץ גיברלטר. גודלה של הטריטוריה הוא כשבעה קילומטרים רבועים, והיא חולקת גבול משותף עם ספרד מהצפון, ומשאר כיווניה גובלת בים התיכון. לגיברלטר חשיבות היסטורית לבריטניה ולכוחות המזוינים שלה. בטריטוריה שוכן בסיס של הצי המלכותי הבריטי.",
    "pageid": 2361
  },
  {
    "title": "גילה אלמגור",
    "extract": "גילה אלמגור-אגמון (שמה המקורי: גילה אלכסנדרוביץ'; נולדה ב-22 ביולי 1939, ו' באב ה'תרצ\"ט) היא שחקנית קולנוע, תיאטרון וטלוויזיה, סופרת, תסריטאית וזמרת ישראלית. שיחקה בהצגות תיאטרון רבות וכן בכ-50 סרטי קולנוע - עובדה שזיכתה אותה בכינוי \"מלכת הקולנוע הישראלי\". כלת פרס אופיר, פרס כינור דוד ופרס ישראל לקולנוע.\n\nנולדה וגדלה בפתח תקווה, בשם גילה אלכסנדרוביץ. אביה, מכס אלכסנדרוביץ, שהיה שוטר במשטרה הבריטית, נרצח בחיפה ב-30 במרץ 1939 על ידי צלף ערבי, אשר רצח קודם לכן באופן סדרתי שנים-עשר שוטרים יהודים עד שנתפס והוצא להורג בתלייה. גילה נולדה ארבעה חודשים לאחר הרצח, ואמהּ חיה, שנפטרה בשנת 1988, סבלה ממחלת נפש קשה.\nבשנת 1952 התחתנה אמהּ בשנית, ומנישואין אלו נולדו לגילה שתי אחיות. לאחר נישואיה השניים של אמה נשלחה גילה לפנימייה בכפר הנוער \"הדסים\", שם למדה בחוג דרמה בהדרכת צבי רפאל. לאחר שנתיים, ב-1954, החליטה ביוזמתה להיות עצמאית, עזבה את הדסים ועברה לגור בתל אביב ליד תיאטרון הבימה, ולמדה משחק בסטודיו הדרמטי של תיאטרון הבימה בהדרכת צבי פרידלנד.\n\nבצעירותה הייתה אלמגור בת זוגו של עודד קוטלר.\nבשנת 1958 נישאה לשחקן אילי גורליצקי. ב-1962 השניים התגרשו.\nבשנת 1963 נישאה ליעקב אגמון, אותו הכירה כאשר ניהל את התיאטרון הקאמרי, שבו שיחקה אלמגור בהצגה \"מריוס\". לזוג בן ובת מאומצים: בן מנישואיו הראשונים של אגמון ובת משותפת לשניים, וכן נכדים ונינים. השניים היו נשואים עד מותו של אגמון ב-2020.\nאלמגור מתגוררת בתל אביב.\n\nאלמגור הופיעה בעשרות סרטים, בעשרות הצגות תיאטרון ובכמה סדרות טלוויזיה, ברבים מהם בתפקידים הראשיים. היא ידועה כשחקנית שמסוגלת לגלם מגוון של דמויות בצורה משכנעת, כגון עובדת סוציאלית המנסה להתמודד עם העולה החדש ב\"סאלח שבתי\", זונה ב\"מלכת הכביש\", אמא בעלת ליקוי נפשי ב\"הקיץ של אביה\", ובעלת פאב קשוחה ב\"החיים על פי אגפא\".\nלדבריה של אלמגור, ההחלטה להיות שחקנית גמלה בה בנעוריה, בשנת 1954, כאשר ראתה את חנה מרון משחקת בהצגה \"פיגמליון\" בתיאטרון הקאמרי.\nאלמגור מכונה \"הגברת הראשונה של הקולנוע הישראלי\", ולאורך השנים הוזמנה לשמש כשופטת בפסטיבלי סרטים בינלאומיים.\n\nבשנת 1956 עברה אלמגור בהצלחה את בחינות הקבלה לתיאטרון \"הבימה\", וביום הולדתה ה-17 הופיעה בהצגתה הראשונה במסגרת התיאטרון, הקומדיה \"בעור שינינו\". על ההצגה הראשונה שבה השתתפה, סיפרה אלמגור בראיון: \n\nואכן, אלמגור לוהקה כאורחת במסיבה בהצגה \"איי לייק מייק\" מאת אהרן מגד שביים ישראל בקר. כאשר רנה פז, שגילמה את ציפ - תפקיד מרכזי בהצגה - חלתה בצהבת, החליפה אותה אלמגור בהצלחה רבה.\nב-1956 גילמה את צינה בהצגה \"שחור על גבי לבן\" מאת אפרים קישון שביים יואל זילברג. ב-1957 שיחקה בהצגה \"הביצה\" מאת פליסיאן מרסו שביים אנדרה ברסק. באותה שנה גילמה את ז'וליאט בהצגה \"נשף הגנבים\" מאת ז'אן אנוי שביים היי קיילוס וגילמה את סוזן בהצגה \"סנונית בחוף מיומבה\" מאת יוש הלוי שביים שרגא פרידמן.\nבתחילת שנת 1957 עלתה בתיאטרון הבימה ההצגה \"יומנה של אנה פרנק\" מאת פרנסס גודריך ואלברט הקט בבימויו של ישראל בקר, והצגה זו זכתה להצלחה רבה. לאחר מספר חודשים הנהלת התיאטרון רצתה להוריד את ההצגה מהבמות, בעקבות התמוטטות של השחקנית הראשית עדה טל, אך הבמאי החליט לא להוריד את ההצגה, ונתן את התפקיד לאלמגור, שלמדה את התפקיד תוך שבועיים ושיחקה אותו בהצלחה.\nב-1958 שיחקה בהצגה \"שש כנפיים לאחד\" מאת חנוך ברטוב שביים אברהם ניניו. באוקטובר 1958, לאחר שנתיים בתיאטרון הבימה, פוטרה אלמגור מהתיאטרון, ועברה לשחק בתיאטרון הקאמרי. ב-1958 גילמה בקאמרי את פאני, בהצגה \"מריוס\" מאת מרסל פניול שביים גרשון פלוטקין. באותה שנה גילמה את ננה בהצגה \"הערב אימפרוביזציה\" מאת לואיג'י פיראנדלו שביים מרסל לופוביצ'י. ב-1959 גילמה את אוליביה בהצגה \"הלילה השנים עשר\" מאת שייקספיר שביים שמואל בונים.\n\nבשנת 1960 שיחקה אלמגור בקאמרי בהצגה \"גנרל קישוט\" מאת ז'אן אנוי שביים גרשון פלוטקין. ב-1961 שיחקה בהצגה \"כנרת כנרת\" מאת נתן אלתרמן שביים גרשון פלוטקין. ב-1962 גילמה את וירג'יניה בהצגה \"חיי גליליאו\" מאת ברטולט ברכט שביים סם בֶּסֶקוב. באותה שנה שיחקה בהצגה \"קפיטן קרגיוז\" מאת לואי גולי שביים שמואל בונים. ב-1963 שיחקה בהצגה \"האידיוטית\" מאת מרסל אשאר שביים יואל זילברג בתיאטרון האהל.\nבאותה שנה נסעה ללמוד משחק במכון לי סטרסברג לתיאטרון ולקולנוע בניו יורק. במקביל למדה משחק אצל אוטה האגן ומחול מודרני אצל אנה סוקולוב. מששבה ארצה ב-1965, החלה להופיע בהצגות תיאטרון כשחקנית עצמאית ושיחקה מעל במות רבות בארץ. ב-1965 גילמה בקאמרי את מגי (בת דמותה של מרילין מונרו) בהצגה \"לאחר הנפילה\" מאת ארתור מילר שביים לאונרד שך. באותה שנה גילמה בתיאטרון חיפה את פיטר פן בהצגה \"פיטר פן\" מאת ג'יימס מתיו ברי שביים וינסנט דונהיו. ב-1967 שיחקה בקאמרי בהצגה \"הפטנט\" מאת אן ג'ליקו שביים שמואל בונים. באותה שנה שיחקה בתיאטרון בימות בהצגה \"הכלה וצייד הפרפרים\" מאת נסים אלוני, ובהצגה \"רכבת תחתית\" מאת לירוי ג'ונס. ב-1968 גילמה בתיאטרון חיפה את אליזבת פרוקטור בהצגה \"ציד המכשפות\" מאת ארתור מילר שביים היי קיילוס. ב-1969 שיחקה בתיאטרון בימות לצד עודד תאומי בהצגה \"לילה במאי\" מאת א.ב יהושע שביים יוסי יזרעאלי.\nבקולנוע הופיעה אלמגור לראשונה ב-1960, בסרטו של רפאל נוסבאום \"חולות לוהטים\", המספר על שלושה צעירים ישראליים ההולכים לפטרה ומוצאים בה מגילות גנוזות. ב-1961 שיחקה בסרט הצרפתי \"תנו לי עשרה מיואשים\" שביים הבמאי הצרפתי פייר זימר. הסרט תיאר את קורותיה של קבוצת מתיישבים בנגב, והוא מעולם לא הוקרן בישראל. ב-1963 שיחקה בסרט \"אף מילה למורגנשטיין\" שכתבו גבריאל דגן ואריקה עויזרמן (על פי מחזה מאת אפרים קישון) וביימו בנימין קורצקי, אריה אליאס ובן עויזרמן, וכן בסרט \"חבורה שכזאת\" שכתבו שאול ביבר ובומבה צור (על פי ספר באותו שם מאת ישראל ויסלר) וביים זאב חבצלת. באותה שנה גילמה את מרגו בסרט \"אלדורדו\" שביים מנחם גולן, שגם כתב את התסריט לצד ליאו פילר ואמציה חיוני (על פי מחזה מאת יגאל מוסינזון), ואף שרה בסרט את שיר הנושא. ב-1964 גילמה את בת שבע העובדת הסוציאלית בסרט \"סאלח שבתי\" של אפרים קישון. ב-1966 גילמה את מרגו בסרט \"פורטונה\" שכתבו אלכסנדר רמתי, וולדיה סמיטיוב ויוסף גרוס (על פי סיפור של מנחם תלמי) וביים מנחם גולן. באותה שנה שיחקה בסרט \"מבצע קהיר\" שהיה קופרודוקציה ישראלית-גרמנית שכתבו אלכסנדר רמתי ומרק בהם וביימו מנחם גולן ורפאל נוסבאום. ב-1967 גילמה את רותי בסרט \"ארבינקא\" של אפרים קישון. באותה שנה גילמה את הבת בסרט \"המניע לרצח\" שכתב יוסף גרוס וביים פיטר פריישטדט. ב-1969 גילמה את תמר, התפקיד הראשי בסרט \"מצור\", שכתבה לצד דן בן אמוץ וביים ג'ילברטו טופאנו.\n\nב-1971 שבה לתיאטרון הבימה וגילמה את ז'אן (יוהנה הקדושה) במחזה \"ז'אן ד'ארק\" מאת ג'ורג' ברנרד שו שביים מייקל מיצ'ם. ב-1972 שיחקה בתיאטרון בימות בהצגה \"הגברת עם הקמליות\" מאת אלכסנדר דיומא. ב-1974 שיחקה בקאמרי בהצגה \"שלוש מסיבות\" מאת אלן אייקבורן. באותה שנה גילמה את נינה בהצגה \"השחף\" מאת אנטון צ'כוב שביים לאופלד לינדברג. ב-1975 שיחקה במועדון התיאטרון בהצגה \"ילדי קנדי\" מאת רוברט פטריק. ב-1976 גילמה את מאשה בהצגה \"שלוש אחיות\" מאת צ'כוב שביים פיטר ג'יימס. ב-1978 שיחקה בהצגה \"יאשה גורן\" מאת יוסף בר-יוסף שביים עודד קוטלר.\nבתחום הקולנוע – ב-1970 שיחקה בסרט \"מותו של יהודי\" מאת וחה קצ'ה ודני דה לה פטלייה - שגם ביים את הסרט. ב-1971 גילמה בסרט \"מלכת הכביש\" את מרגלית, זונת רחוב חכמה ועצמאית שנכנסת להיריון ומחליטה לנטוש את חיי הרחוב. אלמגור השתתפה בכתיבת התסריט לצד מנחם גולן, שביים את הסרט. ב-1972 שיחקה בסרטו של מנחם גולן \"הבריחה אל השמש\" המספר את סיפורם האמיתי של קבוצת אינטלקטואלים המנסה לברוח מבעד למסך הברזל, אך נתפסים ונשלחים למאסר ממושך. ב-1973 שיחקה בקופרודוקציה ישראלית-גרמנית, \"זר ביריחו\". באותה שנה גילמה את קלרה בסרט \"הבית ברחוב שלוש\" שכתב (לצד רחל פביין וירח גובר) וביים משה מזרחי. סרט זה היה מועמד לפרס אוסקר לסרט הזר הטוב ביותר. ב-1977 גילמה את נורית אביב בסרטו של מנחם גולן \"מבצע יונתן\". באותה שנה גילמה את אשתו של המציל (אורי זוהר) בסרטו של זוהר \"הצילו את המציל\". ב-1979 גילמה את זלדה בינשטוק בסרט \"אמי הגנרלית\" שכתב אלי תבור (על פי מחזה מאת אלי שגיא) וביים יואל זילברג.\nב-1974 גילמה אלמגור לצד יוסי בנאי את מי בסרט הטלוויזיה \"הכלה וצייד הפרפרים\" מאת נסים אלוני שביים רם לוי, שהיה עיבוד למחזה שעלה בתיאטרון בימות ב-1967 בהשתתפות יוסי בנאי ובהשתתפותה. ב-1977 שיחקה בדרמת הטלוויזיה \"סיפורה של באשה\" שכתב וביים דן וולמן.\n\nב-1981 שיחקה במרכז התיאטרוני בנווה צדק בהצגה \"מסיבת פורים של אדם בן כלב\" שערכה (על פי הספר אדם בן כלב מאת יורם קניוק) וביימה נולה צ'לטון. באותה שנה שיחקה בתיאטרון באר שבע בהצגה \"ועידת פסגה\" מאת רוברט דייוויד מקדונלד שביים מלקולם מקיי. ב-1983 גילמה בתיאטרון הבימה את קסנדרה (לצד דליה פרידלנד) בהצגה \"נשות טרויה\" מאת ז'אן-פול סארטר (על פי אוריפידס) שביים הבמאי הגרמני הולק פרייטג. ב-1985 גילמה בקאמרי את אנה פטרובנה בהצגה \"דבש פרא\" מאת צ'כוב שביים אילן רונן.\nב-1980 גילמה את פאולה בסרטה של מיכל בת-אדם \"על חבל דק\", ושיחקה בסרט \"מחבואים\" שביים דן וולמן, שגם כתב את התסריט לצד אבי כהן. ב-1981 שיחקה בסרט \"לא לשידור\" שכתבו גדליה בסר ויעוד לבנון שגם ביים. באותה שנה שיחקה בסרטו של עוזי פרס \"אהבה ראשונה\". ב-1982 גילמה את מירי בסרט \"כביש ללא מוצא\" שביים יקי יושע שגם כתב את התסריט לצד אלי תבור. ב-1986 גילמה את לאה בסרטו של משה מזרחי \"אהבה גנובה\".\nב-1987 שיחקה אלמגור בהצגת היחיד שהיא עצמה כתבה על ספרה האוטוביוגרפי \"הקיץ של אביה\", בבימויו של איציק ויינגרטן. ההצגה הועלתה בשיתוף תיאטרון בית ליסין. לאחר הצלחת ההצגה נעשתה אלמגור לשחקנית תיאטרון מבוקשת, הנחשבת לאחת השחקניות הבולטות בתיאטרון הישראלי. ב-1988 עובד הספר והמחזה לסרט בבימויו של אלי כהן. אלמגור כתבה את התסריט (לצד אלי כהן וחיים בוזגלו), הפיקה אותו (לצד איתן אבן) וגילמה את הניה אלכסנדרוביץ' (המבוססת על אמהּ) בתפקיד ראשי. הסרט זכה בפרסים בינלאומיים רבים, בהם: \"דב הכסף\" בפסטיבל הסרטים הבינלאומי בברלין, \"שיבולת הזהב\" בספרד ו\"סינה קיד\" בהולנד.\n\nב-1991 גילמה את מינה בהצגה \"הנאהבים\" שכתב וביים הלל מיטלפונקט. ב-1992 שיחקה בתיאטרון באר שבע בהצגה \"כולם היו בני\" מאת ארתור מילר שביים איציק ויינגרטן. ב-1994 שיחקה בתיאטרון בית ליסין בהצגה \"דואט לאחת\" מאת טום קמפינסקי שביים איציק ויינגרטן.\nמ-1995 נמנית שוב אלמגור עם סגל השחקנים של תיאטרון הבימה. ב-1995 גילמה את הלנה אלוינג בהצגה \"רוחות\" מאת הנריק איבסן שביים חנן שניר. ב-1997 גילמה את מריה קאלאס בהצגה \"מאסטר קלאס\" מאת טרנס מקנלי שביים ג'ונתן פאפי. ב-1998 גילמה את מדיאה בהצגה \"מדיאה\" מאת אוריפידס שביים רוברט וודרופ. ב-1999 השתתפה במופע \"קולות\" - שחקניות הבימה בקולאז' של הבזקים מחיי נשים. את המופע הלחין וניהל מוזיקלית רונן דוד, וערכה וביימה נויה לנצט.\nבתחום הקולנוע – ב-1992 גילמה את דליה בסרט \"החיים על פי אגפא\" של אסי דיין. ב-1994 גילמה שוב את הניה אלכסנדרוביץ', הפעם בסרט ההמשך של \"הקיץ של אביה\" - \"עץ הדומים תפוס\". גם לסרט זה כתבה אלמגור את התסריט (לצד אייל שר) והפיקה אותו לצד איתן אבן. הסרט הוקרן בפסטיבל קאן וזכה בפרס וולג'ין בפסטיבל הקולנוע ירושלים. באותה שנה גילמה את האמא (לצד עמוס לביא) בסרט \"שחור\" שביים שמואל הספרי לפי תסריט שכתבה חנה אזולאי-הספרי. ב-1995 גילמה את יונה בסרט \"לילסדה\" של שמי זרחין. ב-1998 גילמה את צביה ישראלי בסרט \"מסוכנת\" של שמי זרחין. סרט זה נכתב על ידי זרחין במיוחד עבור אלמגור, ואלמגור שרה כמה מהשירים המקוריים שהופיעו בפסקול הסרט. השירים גם הוקלטו לאלבום שלא יצא בהפצה מסחרית.\nב-1998 השתתפה אלמגור ב\"פעמוני היובל\", המופע המרכזי במסגרת חגיגות שנת ה-50 למדינת ישראל. באותה שנה החלה לגלם את מרים בסדרת הטלוויזיה שיצרו האחים אורי ובני ברבש \"טירונות\".\n\nב-2000 גילמה את נעמי בהצגה \"קדיש לנעמי\" מאת אלן גינסברג שעיבד וביים חנן שניר. באותה שנה החלה לשחק בהצגה \"מונולוגים מהווגינה\" מאת איב אנסלר שביימה דדי ברון. באותה שנה השתתפה במופע \"שרים נגד אלימות\" שערך וניהל מוזיקלית אורי וידיסלבסקי. ב-2001 גילמה את ברנרדה בהצגה \"בית ברנרדה אלבה\" מאת פדריקו גארסיה לורקה שביים אילן רונן. ב-2003 גילמה את ננסי בהצגה \"קפואים\" מאת בריוני לאברי שביים איציק ויינגרטן. ב-2004 גילמה את באדלה בהצגה \"ארטון\" מאת עזרא אהרון שביים רוני ניניו. באותה שנה שימשה כקריינית בהצגה \"הכלה וצייד הפרפרים\" מאת נסים אלוני שביימה סיגל אבין. ב-2005 גילמה את אליס בהצגה \"הנסיגה ממוסקבה\" מאת ויליאם ניקולסון שביימה דדי ברון.\nב-2007 שיחקה בהצגה \"דירה להשכיר\" שעיבד וביים רונן (גולדפרב) פלד, על פי ספרה של לאה גולדברג, ב\"התיאטרון שלנו\". ב-2008 גילמה בבימה את אלסה (לצד טטיאנה קנליס-אולייר) בהצגה \"החגיגה\", המשותפת לתיאטרון הבימה ולקאמרי, שכתבו תומאס וינטרברג, מוגנס רוקוב ובו הר הנסן וביים חנן שניר. באותה שנה שיחקה בהצגה \"אוגוסט: מחוז אוסייג'\" מאת טרייסי לטס שביים אילן רונן. באותה שנה גילמה את טוני בית אריה בהצגה \"רכוש נטוש\" מאת שולמית לפיד שביים איציק ויינגרטן. ב-2010 גילמה (לצד סנדרה שדה) את אלינה סולנס בהצגה \"אלוף הבונים\", המשותפת לתיאטרון הבימה ולקאמרי, מאת הנריק איבסן שעיבד וביים חנן שניר.\nבקולנוע גילמה אלמגור ב-2004 את מריה בסרטו של אסי דיין \"הבשורה על פי אלוהים\". ב-2005 גילמה את בתיה בסרט \"ריקי ריקי\" שכתבה דלית קהן וביים איתן ענר. באותה שנה שיחקה בסרטו של סטיבן ספילברג \"מינכן\". ב-2006 גילמה את יסמין המבוגרת בסרט \"שלוש אמהות\" שכתבה (לצד עלמה גניהר) וביימה דינה צבי ריקליס. באותה שנה גילמה את פנינה בסרט \"ידיים קשורות\" שכתב (לצד אושרה שוורץ ויעקב רוזן) וביים דן וולמן. ב-2007 גילמה את רחל המבוגרת בסרט \"החוב\" שכתב (לצד עידו רוזנבלום) וביים אסף ברנשטיין. ב-2010 גילמה את האלמנה בסרט \"שליחותו של הממונה על משאבי אנוש\" שכתב נח סטולמן (על פי ספר בעל אותו שם מאת א.ב יהושע) וביים ערן ריקליס. באותה שנה השתתפה בסרט \"2048\" של ירון כפתורי.\nבשנים אלו הרבתה אלמגור לשחק גם בטלוויזיה: בשנים 2000–2001 גילמה את נעמי רוט בסדרת הטלוויזיה \"האישה האחרת\" שכתבו נועה ברנר, מירב בן-גוריון, צביקה קרצנר ועמית ליאור וביימו אורי ענבר ושמי זרחין. ב-2003 גילמה דמות שלוקה בקלפטומניה בסדרת הטלוויזיה \"המופע של סטיב\" שביים יגאל שילון. ב-2005 גילמה את אלגריה אלמגורי בתוכנית \"ארץ נהדרת\". בין השנים 2005–2008 גילמה את גילה אבולעפיה, פסיכולוגית המדריכה את גיבור הסדרה ראובן (אסי דיין), בסדרת הטלוויזיה \"בטיפול\", שזכתה לתשבחות בישראל ובעולם. ב-2007 גילמה את נורה ספקטור בסדרת הטלוויזיה \"השיר שלנו\". ב-2008 גילמה את עצמה בתפקיד אורח בעונה החמישית של סדרת הטלוויזיה \"הפיג'מות\". בין השנים 2008–2009 גילמה את לולה באום בסדרת הטלוויזיה \"דני הוליווד\" שביימה שירילי שטרן.\n\nב-2011 גילמה בתיאטרון הבימה את קלייר זאחנסיאן, בהצגה \"ביקור הגברת הזקנה\" מאת פרידריך דירנמאט שביים אילן רונן. ב-2012 גילמה את פולי וואייט בהצגה \"ערי מדבר אחרות\" מאת ג'ון רובין בייטס שביים חנן שניר. ב-2013 גילמה את מירל'ה אפרת בהצגה \"מירל'ה אפרת\" מאת יעקב גורדין שעיבד וביים חנן שניר. ב-2015 גילמה את אירמגארד בהצגה \"נעצר בחצות\" שביים משה קפטן. ב-2017 החלה לגלם את נעמי שמר המבוגרת (לסירוגין עם סנדרה שדה) במחזמר \"סימני דרך\" המבוסס על הביוגרפיה של נעמי שמר. באותה השנה גילמה שוב את מאשה בהצגה \"שלוש אחיות\" מאת צ'כוב, הפעם בבימויו של חנן שניר, בהפקה משותפת של תיאטרון הבימה ותיאטרון הקאמרי. בשנת 2019 גילמה את אימו של הרוצח בהצגה \"סיבת המוות אינה ידועה\", המבוססת על ספר מאת עמרי אסנהיים ובבימויו של חנן שניר. בשנת 2021 שיחקה במחזה \"רומיאו ויוליה\", בבימויו של משה קפטן ובשיתוף התזמורת הפילהרמונית. בשנת 2022 גילמה את מלכה בהצגה \"הנוקמים, סיפור אהבה\" שכתב וביים הלל מיטלפונקט וכן גילמה את אידה נודל המבוגרת במחזה \"אידה\", מאת שי להב ובבימויו של צדי צרפתי. באותה השנה גילמה את תקומה בהצגה \"ברלין\" שכתב וביים אילן חצור בתיאטרון העברי. בשנת 2024 שבה לתיאטרון הבימה, כאשר גילמה את דמותה המבוגרת של יפה ירקוני במחזה המוזיקלי \"האמיני יום יבוא\", מאת גיא מרוז ובבימויו של אלדר גוהר גרויסמן.\nבקולנוע שיחקה אלמגור ב-2010 בסרט \"שליחותו של הממונה על משאבי אנוש\". ב-2015 שיחקה בסרטו של אמיר וולף \"ציפורי חול\". ב-2017 שיחקה בסרטו של אריק רוטשטיין \"אנטנה\". ב-2019 גילמה את אשת ראש המוסד בקומדיה של אלון גור אריה \"המוסד\" ובאותה השנה שיחקה בסרטו של פאבל לונגין \"עשו\".\nבטלוויזיה גילמה אלמגור בין השנים 2011–2012 את רחל אגמון בסדרת הטלוויזיה \"ילדי ראש הממשלה\" שיצרו שחר מגן ונועה רוטמן וביים אלון בנארי. ב-2012 גילמה את פרידה אייסברג בסדרת הטלוויזיה \"תנוחי\" שיצרו אורי גרוס וטמירה ירדני וביימה שירלי שטרן. משנת 2018 משחקת את פִּיָה בסדרה \"האחיות המוצלחות שלי\". בשנת 2019 שיחקה בסדרה \"נחמה\" של רשף לוי ובכיכובו. בשנת 2020 שיחקה בסדרות \"התחנה\" ו\"חזרות\".\nבשנת 2021 שיחקה בסדרת המערכונים \"שקופים\" ובסרטו הקצר של ניר יוסף \"הוא גדול\". באוקטובר 2022 לקחה אלמגור חלק בספיישל הטלוויזיוני \"מחווה לדנה אינטרנשיונל\", ששודר לרגל ציון 20 שנה לארגון הנוער הגאה (איגי) ולקריירה המוזיקלית של הזמרת-יוצרת הישראלית דנה אינטרנשיונל. בהתחלה, היא נאמה אודות הקריירה של אינטרנשיונל ובהמשך ביצעה קטע קומי במסגרתו חיקתה מם ויראלי שהיה ידוע בשם \"מר במאי\".\nבשנת 2023 גילמה את שולה בסדרה \"אבירם כץ\" ששודרה בערוץ כאן 11.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nאלמגור כתבה חמישה ספרי ילדים ונוער וכן אוטוביוגרפיה. ספרה הראשון היה \"הקיץ של אביה\", אשר יצא לאור בשנת 1986 (בהוצאת עם עובד), ובו תיארה את ימי ילדותה וגדילתה לצד אם בעלת ליקוי נפשי. בשנת 1992 פרסמה את ספר ההמשך, \"עץ הדומים תפוס\" (בהוצאת עם עובד), בו תיארה את ימי נעוריה בפנימיית הדסים לצד נערים ניצולי השואה.\nבספר \"אלכס לרנר דפי ואני\" (בהוצאת עם עובד, 2002), מסופר על חברות בין שלושה ילדים, שני בנים ובת שנקראים אלכס לרנר, אבנר ודפי, שמתמודדים עם אהבה, התבגרות ועם מחלת הסרטן בה חולה אלכס שממנה הוא נפטר.\nבספר \"ערגה, ילדה מן החלומות\" (בהוצאת עם עובד, 2003) מביאה אלמגור את סיפור חייה ואת התחושות של ערגה ילדה מאומצת מווייטנאם.\nבשנת 2010 התפרסם ספרה האוטוביוגרפי, \"כוכבים יש רק בשמיים\" (בהוצאת ידיעות ספרים).\n\nב-1967 הוציאה תקליטון ובו ארבעה משירי אריס סאן.\nב-1973, לראשונה בקריירה שלה, העלתה מופע שירי קברט בשם \"במועדון הזמר של לולה הקטנה\" (תרגום: אהוד מנור; ניהול מוזיקלי, עיבודים, וליווי בפסנתר: ציפי פליישר) שביים צדי צרפתי.\nהשירים עסקו בעיקר בגלגוליה של \"לולה\", החל מ\"לורליי\", שנהגה לפתות בשיריה ובקסמיה את המלחים שהפליגו במי הנהר ריין ועד \"לוליטה\" משירו של קול פורטר \"לבי שייך לאבא\". בין שירי התוכנית, שהוקלטו גם לאלבום, בלטו \"לולות\" נוספות, כמו \"לולה\" מ\"המלאך הכחול\" של מרלן דיטריך, \"אם לולה רק רוצה – אין מוצא\" מהמחזמר \"יאנקים ארורים\" ועוד.\nב–1975 הקליטה את שירו של אלכסנדר פן \"וידוי\" בלחן ובעיבוד של שמעון שגיא. השיר הופיע בתקליטון, שכלל שתי גרסאות שלו, שהקצרה שבהן זכתה להצלחה במצעדי הפזמונים.\nב-1984 העלתה מופע שירה בשם \"כמעט חזקה\" שעיצבה והדריכה מוזיקלית סנדרה ג'ונסון. במופע זה ביצעה אלמגור שירים מקוריים ומתורגמים הקשורים לעולמן של הנשים. שירים נוספים שבלטו במופע ובאלבום שהוקלט בעקבותיו, היו \"שמרי את נפשך\" שכתבה דורי פרבין ותרגמה רבקה משולח, \"שנה ועוד שנה\" של חיים חפר ודובי זלצר ו\"געגועים אינם דבר מוחשי\", שכתבה למופע ידידתה הדה בושס והלחין סשה ארגוב.\nב-2011 הועלה לראשונה בפסטיבל ישראל ערב יחיד בכיכובה, \"עומדת ברוח\", ובו ביצעה שירים אישיים ומונולוגים מולחנים שכתבו לה יואב גינאי ואוהד חיטמן.\n\nהחל משנת 2021 מנהלת אלמגור את פסטיבל הצגות היחיד \"תיאטרונטו\", כפי שביקש בעלה, יעקב אגמון, לפני מותו.\n\nבעור שינינו (1956)\nאיי לייק מייק (1956)\nשחור על גבי לבן (1956)\nהביצה (1957)\nנשף הגנבים (1957)\nסנונית בחוף מיומבה (1957)\nיומנה של אנה פרנק (1957)\nשש כנפיים לאחד (1958)\nמריוס (1958)\nהערב אימפרוביזציה (1958)\nהלילה השנים עשר (1959)\nגנרל קישוט (1960)\nכנרת כנרת (1961)\nחיי גליליאו (1962)\nקפקן קרגיוז (1962)\nהאידיוטית (1963)\nפיטר פן (1965)\nלאחר הנפילה (1965)\nהפטנט (1967)\nהכלה וצייד הפרפרים (1967)\nרכבת תחתית (1967)\nציד המכשפות (1968)\nלילה במאי (1969)\nז'אן דארק (1971)\nהגברת עם הקמליות (1972)\nשלוש מסיבות (1974)\nהשחף (1974)\nילדי קנדי (1975)\nשלוש אחיות (1976)\nפעם בשנה (1976)\nיאשה גורן (1978)\nמסיבת פורים של אדם בן כלב (1981)\nועידת פסגה (1981)\nנשות טרויה (1983)\nדבש פרא (1985)\nהקיץ של אביה (1987)\nהנאהבים (1991)\nכולם היו בניי (1992)\nדואט לאחת (1994)\nרוחות (1995)\nמאסטר קאלאס (1997)\nמדיאה (1998)\nקולות (1999)\nקדיש לנעמי (2000)\nמונולוגים מהווגינה (2000)\nבית ברנרדה אלבה (2001)\nקפואים (2003)\nארטון (2004)\nהנסיגה ממוסקבה (2005)\nדירה להשכיר (2007)\nהחגיגה (2008)\nרכוש נטוש (2008)\nאלוף הבונים (2010)\nביקור הגברת הזקנה (2011)\nערי מדבר אחרות (2012)\nמירל'ה אפרת (2013)\nנעצר בחצות (2015)\nסימני דרך (2017)\nשייקספיר מאוהב (2017)\nסיבת המוות אינה ידועה (2019)\nרומיאו ויוליה (2021)\nברלין (2022)\nהנוקמים, סיפור אהבה (2022)\nאידה (2022)\nהאמיני יום יבוא (2024)\n\nשחקנית\n\nתסריטאית\n\nמצור (1969)\nמלכת הכביש (1971)\nהקיץ של אביה (1988)\nעץ הדומים תפוס (1994)\n\nאלמגור זכתה בפרסים רבים:\n\n1969 - פרס השחקנית הטובה בפסטיבל הסרטים בשיקגו, אטלנטה וסן פרנסיסקו\n1964, 1967, 1969, 1970, ו-1973 - פרס כינור דוד לשחקנית השנה בתיאטרון\n1969, 1971, 1973 ו-1980 - פרס כינור דוד לשחקנית השנה בקולנוע\n1985 - פרס מרגלית על משחקה בתיאטרון\n1988 - פרס רובינא על הצגת היחיד \"הקיץ של אביה\"\n1989 - פרס \"מנורת הכסף\" לשחקנית הקולנוע המצטיינת\n1996 - \"אות הנשיא למתנדב\" על \"קרן המשאלות של גילה אלמגור\"\n1997 - פרס אופיר על מפעל חיים על תרומה לקולנוע הישראלי\n1999 - אות הוקרה על מפעל חיים, פסטיבל הסרטים הבינלאומי חיפה\n2000 - פרס אשת השנה בתיאטרון\n2004 - פרס ישראל בתחום הקולנוע\n2009 - תוארי דוקטור לשם כבוד, אוניברסיטת תל אביב, בן-גוריון ומכון ויצמן\n2015 - יקירת העיר תל אביב-יפו\n2015 - אות הוקרה על מפעל חיים, אוניברסיטת בר-אילן\n2019 - תואר דוקטור לפילוסופיה לשם כבוד מאוניברסיטת חיפה.\n2022 - תואר חברת כבוד של בית הספר סם שפיגל לקולנוע.\nביום העצמאות תשס\"ד (2004) קיבלה אלמגור את פרס ישראל בתחום הקולנוע. בנאום שנשאה בשם מקבלי הפרס אמרה:\n\nבנימוקי מתן פרס ישראל לגילה אלמגור כתבו השופטים: \n\nב-1997 קיים המוזיאון לאמנות מודרנית בניו יורק ערב מחווה יוצא דופן לגילה אלמגור, בו הוקרנו שבעה מתוך עשרות סרטים שבהם השתתפה.\n\nאלמגור פעילה במיוחד בתחום הסיוע לילדים חולים. ב-1993 הקימה את \"קרן המשאלות של גילה אלמגור\", מלכ\"ר שנועד למלא משאלות של ילדים החולים במחלות קשות ומסכנות חיים. בנוסף, חברה אלמגור בוועד המנהל של כפר נהר הירדן, כפר נופש לשירותם של ילדים חולי סרטן. \nבשנים 1998–2004 שימשה חברת מועצת העיר תל אביב-יפו.\nבמסגרת זו כיהנה בתפקיד יושבת ראש ועדת התרבות של עיריית תל אביב. לקראת הבחירות לרשויות המקומיות בשנת 2013 שובצה במקום ה-28, שלא נחשב ריאלי, ברשימתו של רון חולדאי למועצת העירייה \"תל אביב 01\".\nבשנת 2015 עוררה סערה ציבורית כשהתפרצה לדברי שרת התרבות דאז, מירי רגב ואמרה: \"מה את יודעת עלינו? את הרי לא באה לתיאטרון. את בזה לנו. אין לך מושג על מה את מדברת. אנחנו אלה שמכתתים את רגלינו ממקום למקום, לא את\".\nב-1992 הוצבה במקום ה-101 ברשימת מרצ בבחירות לכנסת השלוש עשרה. ב-22 במרץ 2021, כיממה טרם יום הבחירות לכנסת העשרים וארבע, הביעה אלמגור תמיכה במפלגת כחול לבן בראשות בני גנץ.\nאלמגור הייתה חברת המועצה הציבורית של ארגון \"בצלם\", שהמשיך לפרסם את שמה באתר גם אחרי שעזבה אותו. בעקבות מלחמת חרבות ברזל שבמהלכה \"בצלם\" האשים את ישראל בביצוע פשעי מלחמה ברצועת עזה פרסמה אלמגור הודעה בה היא מתנערת מהארגון ומגנה אותו ואמרה שהיא תומכת בצה\"ל.\n\n גילה אלמגור, ברשת החברתית אינסטגרם\nגילה אלמגור, במיזם \"אישים\" לתיעוד היצירה הישראלית\n גילה אלמגור, במסד הנתונים הקולנועיים IMDb (באנגלית)\nגילה אלמגור, באתר \"אידיבי\", מאגר הידע העברי לקולנוע ישראלי ועולמי\nגילה אלמגור, באתר ספר הקולנוע הישראלי\n גילה אלמגור, במסד הנתונים הקולנועיים KinoPoisk (ברוסית)\nגילה אלמגור, דף שער בספרייה הלאומית\nגילה אלמגור, באתר MOOMA (בארכיון האינטרנט)\nגילה אלמגור, בלקסיקון הספרות העברית החדשה\nגילה אלמגור, בארכיון הבימה\nגילה אלמגור, באתר ארכיון הסרטים הישראלי בסינמטק ירושלים\nאיימי קרוניש, גילה אלמגור, באנציקלופדיה לנשים יהודיות (באנגלית)\nגילה אלמגור-אגמון, באתר פרס ישראל\n טקס פרסי כינור דוד 1964, באתר ארכיון הסרטים הישראלי בסינמטק ירושלים\nספרות\nרשימת הפרסומים של גילה אלמגור, בקטלוג הספרייה הלאומית\nגילה אלמגור, ב\"לקסיקון הסופרים העברים בהווה\"\nהספרים של גילה אלמגור, באתר \"סימניה\"\nגילה אלמגור, באתר המכון לתרגום ספרות עברית (באנגלית)\n גילה אלמגור, במיזם \"סופרים קוראים\"  של המרכז לספריות וספרות בישראל\nפרק ראשון: \"כוכבים יש רק בשמיים\", באתר וואלה‏, 22 בפברואר 2010\nמדיה\n החיים ע\"פ אגפא: אסי דיין ממציא קולנוע ישראלי חדש: פודקאסט להאזנה של תוכנית הרדיו \"פסטיבל כאן\", בהגשת דני מוג'ה ויונתן גת. אורחת: גילה אלמגור\nגילה אלמגור באתר \"סטריאו ומונו\"\n על גילה אלמגור - תוכנית הרדיו \"ציפורי לילה מתגעגעות\" במקור, מתוך שידורי גלי צה\"ל, 13 ביוני 2010; באתר iCast\nראיונות\nרפאל בשן, מרילין שלי – היא קורבן התקופה: מונולוג של גילה אלמגור, מעריב, 2 באוקטובר 1964\nיונתן יבין, לחנך את גילה, באתר הארץ, 22 בינואר 2002\n מרב יודילוביץ', להספיק, לראות, לעשות, לטעום, לרוץ, באתר ynet, 18 באפריל 2006\nציפי שוחט, בגיל 70, גילה אלמגור עדיין מחפשת את אביה שנרצח, באתר הארץ, 23 בינואר 2009\nערן אלדר, הבה נגילה, באתר nrg‏, 14 בספטמבר 2009\nמרדכי חיימוביץ, השחקנית והשחקנית: לגילה אלמגור יש הרבה מה לומר, באתר nrg‏, 13 באפריל 2012\nיעקב בר-און, גילה אלמגור, אזרחית מודאגת, ראיון באתר \"מגפון\", 7 בפברואר 2013\nחגית גינזבורג‏, גילה אלמגור: \"יש תקופות שקשה לסגור את החודש\", באתר וואלה‏, 11 ביולי 2013\nיובל אברמוביץ', הקיץ החם של גילה, באתר ישראל היום, 1 באוגוסט 2014\n גילה אלמגור: \"עברתי את הקיץ הנוראי בחיי\", באתר ערוץ עשר (במקור, מאתר \"nana10\")\n יאיר אשכנזי, גילה אלמגור דוחה את הנבואות השחורות על מות התיאטרון, באתר הארץ, 6 באפריל 2015\nארי פינס, ‏\"לא אתחבא מתחת לשמיכה\", באתר ‏מאקו‏, 24 ביוני 2015\nדפנה יעקובוס-רנצר, עכבר העיר אונליין, גילה אלמגור: \"ישראל היא הדמוקרטיה היחידה במזרח התיכון, ופתאום החופש מוגבל\", באתר הארץ, 26 ביוני 2015\nנעמה לנסקי, ממרומי גילה, באתר ישראל היום, 8 בינואר 2016\nמרב יודילוביץ', גילה אלמגור: \"אני מפחדת רק מאלוהים\", באתר ynet, 22 באפריל 2016\nרותי זוארץ, ‏לא דיווה, פועלת שחורה: הבייבי של גילה אלמגור נפתח, באתר מעריב אונליין, 3 ביולי 2016\nגילה אלמגור: המחויבות שלי לבמה היא נצחית, באתר onlife,‏ 11 ביולי 2016\n  גבי בר-חיים, הצגת חייהם, באתר \"ידיעות אחרונות\", 18 באפריל 2017\nיובל אברמוביץ', \"לפעמים אנשים מתבלבלים ביני לבין הנשים החזקות, הרעות או המפלצות שגילמתי\", באתר ישראל היום, 31 באוגוסט 2017\n יעקב אילון‏, גילה אלמגור: מירי רגב מביכה את עצמה, באתר וואלה‏, 7 בדצמבר 2017\nרן בוקר, גילה אלמגור על חוק נאמנות בתרבות: \"פויה!\", באתר ynet, 21 באוקטובר 2010\nגאולה אבן-סער ב\"שיחה אישית\" (פרק 24) עם גילה אלמגור, כאן 11, 18 באוגוסט 2019\n  יואב בירנברג, הכל אודות אמא, באתר \"ידיעות אחרונות\", 21 באפריל 2022\nרחלי רוטנר, ‏יענקל'ה לא היה עומד במה שקורה כאן עכשיו, באתר ‏מאקו‏, 22 בפברואר 2024",
    "pageid": 7685
  },
  {
    "title": "גלי להב",
    "extract": "גלי להב (1942 - 20 ביולי 2024) הייתה שחיינית ישראלית, אלופת ישראל ושיאנית ישראל בשחייה במשחים ל-100 מטר חופשי, 400 מטר חופשי, 100 מטר גב, 100 מטר פרפר ו-400 מטר מעורב אישי. ספורטאית השנה של ישראל לשנת 1959.\n\nלהב נולדה וגדלה בקיבוץ ניר דוד (תל-עמל) למשפחת לבקוביץ', בת ללאה ומשה ואחות של ערן ואקי.\n\nבתחרויות השחייה של המכביה החמישית שנערכו בספטמבר 1957 זכתה להב במדליית זהב, במשחה שליחות 4x100 מטר חופשי ביחד עם שושנה ריבנר, דורית שרצר וברגר בשיא מכביה חדש של 5:13.3 דקות.\n\nבאליפות הפועל בשחייה שנערכה בגבעת חיים בספטמבר 1959 קבעה להב במשחה ל-100 מטר פרפר שיא ישראלי חדש 1:29.5 דקות, שיפור לשיאה של שושנה ריבנר (1:30.0 דקות). חודש לאחר מכן, באליפות ישראל בשחייה שנערכה באוקטובר אותה שנה היא זכתה ב-3 מדליות זהב, במשחה ל-100 מטר חופשי בתוצאה של 1:11.5 דקות, במשחה ל-400 מטר חופשי בתוצאה של 5:58.8 דקות ובמשחה ל-100 מטר פרפר בתוצאה של 1:30.4 דקות.\n\nבתחרות שחייה בין נבחרת ישראל לנבחרת יוון שנערכה בבריכת בת גלים בחיפה באוגוסט 1960 קבעה להב במשחה ל-100 מטר פרפר שיא ישראלי חדש של 1:24.6 דקות.\n\nבתחרויות השחייה של כינוס הפועל השביעי שנערכו בבת גלים במאי 1961, זכתה להב ב-3 מדליות, 1 זהב ו-2 ארד. מדליית זהב, במשחה ל-100 מטר פרפר בשיא ישראלי חדש של 1:22.8 דקות ומדליות ארד, במשחה ל-100 מטר חופשי בתוצאה של 1:09.9 דקות, אחרי האלופה האולימפית כריס וון סלטצה מארצות הברית (1:02.7 דקות) וסגניתה יין קדרקוויסט משוודיה (1:06.0 דקות) ובמשחה ל-200 מטר חופשי בתוצאה של 2:44.1 דקות, אחרי כריס וון סלטצה (2:25.5 דקות) וזיגריד מילר מאוסטריה (2:40.4 דקות). חודשיים לאחר מכן, בתחרות שנערכה בכפר המכבי ביולי אותה שנה היא קבעה במשחה ל-200 מטר מעורב אישי שיא ישראלי חדש של 2:58.5 דקות, שיפור לשיאה של שושנה ריבנר (3:08.4 דקות). שיא זה נשבר לאחר 3 שנים על ידי איבונה טוביס (2:46.60 דקות).\nבתחרויות השחייה של המכביה השישית בספטמבר אותה שנה היא זכתה במדליית ארד במשחה שליחות 4x100 מטר מעורב ביחד עם נוגה הררי, חיותה מרצביאק ורמה קורין בשיא ישראלי חדש של 5:47.2 דקות, אחרי ארצות הברית שקבעה שיא מכביה חדש של 5:09.8 דקות ודרום אפריקה (5:31.7 דקות) וסיימה במקום חמישי במשחה ל-400 מטר חופשי בתוצאה של 5:43.4 דקות.\n\nבתחרות שנערכה בבריכת גלי הדר בחיפה ביולי 1962 קבעה להב במשחה ל-100 מטר גב שיא ישראלי חדש של 1:21.2 דקות.\nלהב נבחרה עם עוד שני שחיינים (גרשון שפע ואסף פורת) לייצג את ישראל במשחקי אסיה שנערכו בג'קרטה אינדונזיה בסוף אוגוסט אותה שנה, אך בשל לחץ ערבי כבד נמנעה השתתפותם של ספורטאים מישראל במשחקים.\nבאליפות ישראל בשחייה שנערכה באוקטובר אותה שנה היא זכתה להב בשתי מדליות זהב, במשחה ל-100 מטר חופשי ביחד עם מרי שנטל טראו מצרפת בתוצאה של 1:08.9 דקות ובמשחה ל-100 מטר גב בתוצאה של 1:23.1 דקות.\n\nבתחרות שנערכה בבת גלים ביוני 1963 קבעה להב במשחה ל-400 מטר מעורב אישי שיא (יסוד) ישראלי חדש של 6:31.1 דקות. שיא זה נשבר לאחר שנתיים על ידי איבונה טוביס (6:03.0 דקות). חודש לאחר מכן בתחרות שחייה בין נבחרת ישראל לנבחרת יוון שנערכה באתונה בסוף יולי אותה שנה היא זכתה במשחה ל-100 מטר חופשי בשיא ישראלי חדש של 1:08.7 דקות, שיפור לשיאה של שושנה ריבנר (1:08.9 דקות). שיא זה נשבר לאחר שנתיים על ידי איבונה טוביס (1:06.9 דקות).\n\nהמשורר נתן אלתרמן הוא הדוד של להב מצד אמא שלה. היא למדה במכון וינגייט ונישאה ליואב צרי, אלוף ישראל ואלוף המכביה החמישית בשחייה ובשנת 1965 נולד לזוג בן, נועם. יואב נהרג ב-6 ביוני בקרב על גבעת התחמושת במלחמת ששת הימים.\n\nבשנת 1959 זכתה להב בתואר ספורטאית השנה בישראל מטעם עיתון מעריב.\n\nיוסף טלקי, עונה פוריה היתה השנה לשחייה הישראלית, דבר, 12 בנובמבר 1961\nאלעזר לוין, גלי להב אלופת השחיה, באתר הארץ, 31 ביולי 1963\nשיאי ישראל בשחיה, מעריב, 24 ביולי 1964\nאורי ירון, הגל החדש בשחייה, מעריב, 23 ביולי 1974\nחגי אשלגי, בחייהם ובמותם – יואב צרי וגיורא אשכנזי באתר Shvoong",
    "pageid": 1184167
  },
  {
    "title": "דוד בן-גוריון",
    "extract": "דָּוִד בֶּן־גּוּרְיוֹן (גְּרין; ‏‏?‏; 16 באוקטובר 1886, י\"ז בתשרי תרמ\"ז – 1 בדצמבר 1973, ו' בכסלו תשל\"ד) היה מדינאי ישראלי וראש הממשלה הראשון של מדינת ישראל.\nבן־גוריון היה איש העלייה השנייה, ממנהיגי תנועת העבודה, חבר במפלגות פועלי ציון ואחדות העבודה, מזכירה הכללי השני של ההסתדרות הכללית של העובדים בארץ ישראל ומנהיגה הראשון של מפא\"י.\nבתפקידיו כיושב ראש הנהלת הסוכנות היהודית ויושב ראש ההנהלה הציונית, עמד בראש הנהגת היישוב העברי בארץ ישראל בתקופת המנדט הבריטי, ובתפקידו כיושב ראש מנהלת העם מילא תפקיד מרכזי בניסוח מגילת העצמאות, היה הראשון לחתום עליה והכריז ב־14 במאי 1948 על הקמת מדינת ישראל. עם הקמת המדינה החל לפעול למען הממלכתיות, ובזמן מלחמת העצמאות החליט על פירוק המחתרות, וחתם על הפקודה להקמת צה\"ל. על מנת לקיים צבא ממלכתי אחד, הורה על הפגזת האונייה אלטלנה ועל פירוק מטה הפלמ\"ח.\nהוא הנהיג את מדינת ישראל כראש הממשלה וכשר הביטחון במשך עשור וחצי עד 1963 (מלבד פסק זמן בן כשנתיים, בשנים 1953–1955). כראש הממשלה הראשון היה אחראי במידה רבה על עיצוב דמותה הדמוקרטית של ישראל, על אופי יחסי הגומלין בין מגזרים שונים בחברה הישראלית, ועל עיצוב מנגנוני הביצוע של רבים ממשרדי הממשלה. במהלך כהונתו נחתם הסכם השילומים עם גרמניה המערבית, נערכה מלחמת סיני, הוקם הכור הגרעיני בדימונה, ונקלטו מאות אלפי עולים. לאחר התפטרותו מראשות הממשלה ופרישתו ממפא\"י, הקים ב־1965 את רשימת פועלי ישראל (רפ\"י). ב־1970 פרש מהחיים הפוליטיים.",
    "pageid": 360
  },
  {
    "title": "דרגות משטרת ישראל",
    "extract": "משטרת ישראל היא ארגון היררכי שבו יש מפקדים ופקודים. כל מתגייס חדש מתחיל את שירותו בדרגה מסוימת ומטפס בסולם הדרגות בהתאם לכישוריו ובהתאם לקורסים וההכשרות שעבר.\nדרגות משמר הגבול, שהוא חיל בתוך משטרת ישראל, זהות לאלה של המשטרה. עם זאת, ניתן להבחין ביניהם לפי צבע הרקע של הדרגה, התואם להבדל בצבעי מדיהם.",
    "pageid": 453027
  },
  {
    "title": "הבונים החופשיים",
    "extract": "מסדר הבונים החופשיים (באנגלית: Freemasonary) הוא אגודת סתרים בין־לאומית רחבת־היקף הפועלת כארגון אחווה . הארגון מגדיר את עצמו כ\"מסדר בעל תורת מוסר מצועפת במשלים ומתוארת בסמלים\". באנגלית נקראים חברי־המסדר בשם \"Freemasons\" או לעיתים בצורה המקוצרת \"Masons\" בלבד, והמונח \"מסוני\" משמש כשם תואר לתיאור דברים הקשורים לבונים החופשיים. \nשלושת העקרונות המרכזיים של הבונים החופשיים הם חופש, אחווה, ושוויון בין \"האחים\" (כפי שמוגדרים חברי המסדר) ובין בני האדם. היות שהארגון מושתת על מוסר, על פי הגדרתו, על האחים לנהוג בהתאם לתפיסה המוסרית תוך הקפדה על אהבת אחים; סיוע (מתן צדקה וחסד); ואמת. חברי הארגון – שרובם המכריע הם גברים – מגדירים את עצמם כאחים באחווה כלל־עולמית.",
    "pageid": 18860
  },
  {
    "title": "היקום הקולנועי של מארוול",
    "extract": "היקום הקולנועי של מארוול (באנגלית: Marvel Cinematic Universe, מוכר גם בראשי התיבות MCU) הוא זיכיון קולנועי של סרטי גיבורי-על שמופק על ידי אולפני מארוול, המבוססים על חוברות הקומיקס של חברת מארוול קומיקס. הזיכיון כולל סרטי קולנוע וסדרות טלוויזיה נפרדים המתרחשים באותו יקום בדיוני ונמצאים על אותו ציר זמן.\nהסרט הראשון שהתחיל את היקום הקולנועי של מארוול היה \"איירון מן\" משנת 2008, כשלב ראשון בסדרת סרטים שהסתכמו בסרט \"הנוקמים\" של שנת 2012. השלב השני החל עם צאתו של הסרט \"איירון מן 3\" משנת 2013 והסתכם בצאת הסרט \"אנטמן\" משנת 2015. השלב השלישי החל עם צאתו של הסרט \"קפטן אמריקה: מלחמת האזרחים\" משנת 2016 והסתכם בסרט \"ספיידרמן: רחוק מהבית\" משנת 2019. שלושת השלבים מכונים \"סאגת האינסוף\". השלב הרביעי החל עם צאתו של הסרט \"האלמנה השחורה\" משנת 2021 והסתכם בסרט \"הפנתר השחור: ואקאנדה לנצח\" משנת 2022. השלב החמישי החל עם צאתו של הסרט \"אנטמן והצרעה: קוונטומאניה\" משנת 2023 ויסתכם בסרט \"קפטן אמריקה: עולם חדש מופלא\" משנת 2025. בנוסף הוכרז גם על שלב שישי, שיתחיל עם צאת הסרט \"ת'אנדרבולטס\" משנת 2025 ויסתכם בסרט \"הנוקמים: מלחמות סודיות\" משנת 2027. שלושת השלבים הללו מכונים \"סאגת המולטיוורס\" היקום הקולנועי החל להתרחב עם שחרורם של סרטונים קצרים למדיות הביתיות בשנת 2011, וכן בשידורן של סדרת טלוויזיה ברשתות טלוויזיה שונות. סדרות טלוויזיה נוספות נמצאות בשלבי פיתוח.\nלאחר צאת \"הנוקמים: עידן אולטרון\", היקום הקולנועי של מארוול עבר את רף ההכנסות של זיכיון סרטי \"הארי פוטר\" והפך לזיכיון הסרטים בעל ההכנסות הגבוהות ביותר בעולם. הסרטים שבעצמם התבססו על חוברות קומיקס זכו לגרסה משלהם של חוברות קומיקס וסרטים קצרים. \"הנוקמים: סוף המשחק\", שהוא הסרט הרביעי מסדרת הנוקמים של מארוול, היה הסרט בעל ההכנסות הגבוהות ביותר בהיסטוריה, לאחר שעקף את הסרט \"אווטאר\". נכון לשנת 2022, הוא הסרט השני בעל ההכנסות הגבוהות בהיסטוריה, בהפרש של כחמישים מיליון דולר מ\"אווטאר\", שהופץ להקרנה מחודשת בסין ב-2021.",
    "pageid": 1125013
  },
  {
    "title": "הלחימה ברצועת עזה במלחמת חרבות ברזל",
    "extract": "הלחימה ברצועת עזה במלחמת חרבות ברזל היא הלחימה בזירה המרכזית במלחמת חרבות ברזל, עליה הכריזה מדינת ישראל בעקבות מתקפת הפתע על ישראל שבוצעה על ידי ארגוני הטרור מרצועת עזה בהובלת חמאס, ארגון טרור אסלאמיסטי-סוני פלסטיני, ב-7 באוקטובר 2023, שמחת תורה, כ\"ב בתשרי ה'תשפ\"ד.\nראשית המערכה החלה בתקיפת חיל האוויר הישראלי על אלפי יעדים ברצועת עזה, ואליה הצטרפו בהמשך חיל הים הישראלי וחילות הקרקע.\nהחל מ-26 באוקטובר החלו פשיטות קרקעיות לעומק שטח רצועת עזה במטרה להכין את השטח לקראת המערכה המרכזית לטיהור רצועת עזה ממחבלי חמאס, הג'יהאד האסלאמי הפלסטיני ויתר הפלגים של ארגוני הטרור הפלסטינים, וכן חיסול התשתית הצבאית של חמאס, על ידי חילות הרגלים והצנחנים, התותחנים, ההנדסה הקרבית והשריון.\nהחל מ-9 בנובמבר החלו כוחות הרגלים של צה\"ל לפשוט על הרובע הביטחוני של חמאס בעזה בשילוב מדויק של תקיפות מהאוויר על ידי חיל האוויר הישראלי במטרה \"לסכל כמה שיותר איומים ביטחוניים בטווח הזמן המיידי\".\nעד סוף נובמבר, פעלו הכוחות ברוב צפון הרצועה, כולל בבית חאנון וברובה של העיר עזה. בדצמבר, הרחיב צה\"ל את פעילותו הקרקעית לאזור ח'אן יונס ונכנס לשכונת שג'אעייה ולעומק העיר ג'באליה. הלחימה התחלקה למספר קרבות עיקריים: קרב בית חאנון, קרב ג'באליה, קרב ג'באליה השני, קרב עזה, קרב שג'אעייה, קרב ח'אן יונס, הקרב במחנות המרכז וקרב רפיח.",
    "pageid": 2271917
  },
  {
    "title": "הקול בראש",
    "extract": "הקול בראש (באנגלית: Inside Out, בתרגום חופשי לעברית: מבפנים החוצה) הוא סרט דרמה קומית בהנפשה ממוחשבת של פיקסאר ודיסני מ-2015, והראשון בזיכיון \"הקול בראש\". הסרט בוים על ידי פיט דוקטר, ונכתב על ידי מג לה-פוב וג'וש קולי, וכן גם על ידי דוקטר עצמו. הסרט זכה בפרס אוסקר לסרט המונפש הטוב ביותר.\n\"הקול בראש\" זכה להצלחה גדולה. הסרט גרף הכנסות של $856,130,132, ובכך דורג כסרט השביעי המכניס ביותר של שנת 2015 וכן גם כסרט ה-45 בהכנסות בהיסטוריה. בנוסף להכנסות הגבוהות, הסרט זכה גם לשבחים רבים, ובאתרי הסקירה \"Rotten Tomatoes\" ו-\"Metacritic\" הוא קיבל ציונים של 98% ו-94, בהתאמה. \nסרט ההמשך הקול בראש 2 יצא לאקרנים בישראל ב-12 ליוני 2024.",
    "pageid": 1346540
  },
  {
    "title": "הרצי הלוי",
    "extract": "הרצל (הרצי) הלוי (נולד ב־17 בדצמבר 1967) הוא קצין בדרגת רב-אלוף, המכהן כראש המטה הכללי ה־23 של צה\"ל. בתפקידיו הקודמים שימש בין היתר סגן הרמטכ\"ל, מפקד פיקוד הדרום, ראש אמ\"ן, מפקד המכללה הבין-זרועית לפיקוד ולמטה, מפקד עוצבת הגליל, ראש חטיבת ההפעלה המבצעית באמ\"ן, מפקד חטיבת הצנחנים, מפקד חטיבת מנשה ומפקד סיירת מטכ\"ל.",
    "pageid": 625033
  },
  {
    "title": "חורבן בית המקדש",
    "extract": "חורבן בית המקדש הוא מונח המתייחס לשני אירועים היסטוריים, בהם נחרבו בית המקדש הראשון ובית המקדש השני. שני בתי המקדש שכנו על הר המוריה בירושלים. לאחר חורבן הבית הראשון, יצא העם לגלות בבל (שהחלה בגלות יהויכין), ובית המקדש פסק מלשמש בית רוחני ופולחני לעם ישראל עד לימי עזרא ונחמיה. לאחר חורבן בית שני, פסקה עבודת הכהונה והלויה בעם ישראל ,הקרבת הקרבנות לה' ועבודת המשמר הישראלי גם כן עד עצם היום הזה, והתחילה תקופת הגלות.",
    "pageid": 719034
  },
  {
    "title": "חטיפת משפחת ביבס",
    "extract": "חטיפת משפחת ביבס לרצועת עזה התרחשה ב-7 באוקטובר 2023, במהלך הטבח בניר עוז. מחבלים פלסטינים מתנועת אל-מוג'אהדין הפלסטינית חטפו מביתם את האב ירדן ואת האם שירי עם ילדיהם אריאל (בן 4) וכפיר (בן 9 חודשים) לרצועת עזה. כפיר הוא החטוף הצעיר ביותר שנחטף בידי חמאס. האב ירדן נחטף בנפרד, על ידי מחבלי חמאס, בשטחים של קיבוץ ניר עוז. בטבח נרצחו גם הוריה של שירי, יוסי ומרגיט סילברמן וב-21 באוקטובר נמצאו גופותיהם.\nהמאמצים לשחרור שירי וילדיה במהלך הפסקת האש בין ישראל לחמאס לא צלחו. בשלהי נובמבר חמאס טען כי הם נהרגו, והאשים את צה\"ל במותם בתקיפה אווירית ישראלית. הידיעה התקבלה בספקנות, ונטען כי מדובר ב\"טרור פסיכולוגי\". יממה אחר כך פרסם החמאס סרטון שבו נראה אב המשפחה ירדן, החטוף גם הוא, מקבל את הבשורה המרה. צה\"ל התחייב לבדוק את טענת החמאס, אך לא הביא אישוש או הפרכה לטענה. ב-19 בפברואר 2024 הציג צה\"ל לקרוביהם של משפחת ביבס סרטון שצולם ככל הנראה בדרום רצועת עזה, בו תיעוד של שירי והילדים מספר ימים לאחר החטיפה.",
    "pageid": 2286773
  },
  {
    "title": "חנן פרידמן",
    "extract": "חנן פרידמן (נולד ב-4 בספטמבר 1971), הוא מנכ\"ל בנק לאומי לישראל. שימש במגוון תפקידים בכירים בלאומי, בהם ראש חטיבת אסטרטגיה, חדשנות וטרנספורמציה, ראש חטיבת אסטרטגיה ורגולציה וראש חטיבת ייעוץ משפטי. טרם הצטרפותו ללאומי כיהן כיועץ המשפטי הראשי של קבוצת הראל.",
    "pageid": 1747552
  },
  {
    "title": "טמילים",
    "extract": "טמילים (Tamil או Tamils או Tamilians בטמילית: தமிழர்) הם עם אסייתי שמקורו בדרום הודו ובצפון מזרח סרי לנקה. הטמילים מונים כ-75 מיליון איש, מהם למעלה מ-60 מיליון בהודו, 3 מיליון בסרי לנקה, וכמיליון במלזיה.\nכ-87% מן הטמילים מחזיקים בדת ההינדואיסטית. כ-5% הם נוצרים (בעיקר קתולים) וכ-6% הם מוסלמים סונים. מיעוט זניח משתייך לדת הג'אינית.\nהטמילים בסרי לנקה מתחלקים לבני האוכלוסייה הטמילית הוותיקה ולצאצאים של עובדים בכפייה במטעי תה שהובאו לאי מטאמיל נאדו במאות ה-19 וה-20 על ידי הבריטים. הגורמים המאחדים את העם הטמילי, שמעולם לא חי תחת שלטון אחד, הם מורשת תרבותית והיסטורית עתיקת יומין, וכן השפה הטמילית. היחסים בין הבריטים לטמילים היו יחסים טובים, והבריטים הכירו במיעוט הטמילי ובנו לו מוסדות חינוך.\nבניגוד למדינת טמיל נאדו, שהיא מדינת לאום לעם הטאמילי, קיימת פזורה נרחבת של בני הלאום, בעיקר בסרי לנקה. \nבשנת 1948 זכתה סרי לנקה לעצמאות מהממלכה המאוחדת והפכה לדמוקרטיה סוציאליסטית. הטמילים הם מיעוט של כ-20% באוכלוסיית המדינה לעומת הרוב (כ-74%) הסינהלי. בראש הממשלה עמד אדם המשתייך לרוב הסינהלי בסרי לנקה. מדיניות הממשלה קיפחה את הטמילים, דבר שבא לידי ביטוי בבחירת השפה הסינהלית לשפה הרשמית במדינה, הגבלת מספר הטמילים בשירות הציבורי ובכניסה לאוניברסיטאות. מדיניות הזאת יצרה ניכור בין המיעוט הטמילי לרוב הסינהלי והובילה למאבק הטמילים בממשלה. מאבק זה היה מאבק להכרה בשפתם ודתם של המיעוט הטמילי.\nבנוסף, מאבקם של המיעוט הטמילי עבר ממאבק למען אוטונומיה במסגרת המדינה תחת השלטון הסינהלי למאבק בדרישה להגדרה עצמית במסגרת מדינה נפרדת. המחלוקות בין המיעוט ההינדי לבין הרוב הסינהלי בנושא זה הובילו בתחילת שנות השמונים למלחמת אזרחים במדינה דמוקרטית זו. במרכז המאבק היה הארגון הטמילי \"טיגריסי השחרור של טאמיל אילם\" שהוקם בשנת 1976. המאבק התאפיין בריבוי התנקשויות פוליטיות ופיגועי התאבדות. ב-17 במאי 2009 הוכנע ארגון הטיגריסים הטמילים על ידי ממשלת סרי לנקה והודיע על הנחת נשקו.\nבמרץ 2010 הודיעה מפלגת הטיגריסים הטמילים כי הסכימה לוותר על עצמאות כללית, ולקבל שלטון עצמאי אזורי בצפון-מזרח המדינה.",
    "pageid": 72202
  },
  {
    "title": "יאיר לפיד",
    "extract": "יאיר לפיד (נולד ב־5 בנובמבר 1963, י\"ח בחשוון ה'תשכ\"ד) הוא פוליטיקאי ישראלי, ראש האופוזיציה, מייסד ויושב ראש מפלגת \"יש עתיד\" וחבר הכנסת מטעמה. כיהן כראש ממשלת ישראל ה־14, וכן כשר החוץ, ראש הממשלה החליפי ושר האוצר.\nלפני כניסתו לפוליטיקה, היה סופר, עיתונאי, עורך, תסריטאי, מחזאי, פזמונאי, שחקן קולנוע ומנחה טלוויזיה. פריצתו לפוליטיקה הישראלית הייתה לקראת הבחירות לכנסת התשע עשרה בשנת 2013, כשהקים את מפלגת \"יש עתיד\" והובילהּ להישג של 19 מנדטים כמפלגה השנייה בגודלה בכנסת. מאז הוא מכהן כחבר הכנסת מטעמה. עם הקמת הממשלה ה־33 בראשות בנימין נתניהו, מונה לפיד לשר האוצר בממשלתו, והיה לנדבך מרכזי בממשלה בטרם פוטר מתפקידו לצד שרת המשפטים ציפי לבני. בכנסת ה־20 פחת כוחה של יש עתיד ל־11 מנדטים, ולפיד היה חבר הכנסת באופוזיציה החבר בוועדת החוץ והביטחון ובוועדת המשנה למודיעין ולשירותים החשאיים.\nבמהלך הבחירות לכנסת העשרים ואחת התאחדה מפלגתו עם \"חוסן לישראל\" בראשות בני גנץ ועם \"תל\"ם\" בראשות משה יעלון, והאיחוד בין שלוש המפלגות יצר את רשימת \"כחול לבן\", שהתפצלה לאחר הבחירות לכנסת העשרים ושלוש. במאי 2020 הפך לפיד לראש האופוזיציה מיד עם השבעת ממשלת ישראל השלושים וחמש. כשנה לאחר מכן הוביל לפיד את הקמת הממשלה ה-36, שבתחילת כהונתה היה לפיד ראש ממשלת ישראל החלופי במקביל להיותו שר החוץ. מ־1 ביולי 2022, לאחר פיזור הכנסת העשרים וארבע, שימש לפיד כראש ממשלת ישראל עד ל-29 בדצמבר 2022, אז הוחלף על ידי בנימין נתניהו.",
    "pageid": 128726
  },
  {
    "title": "יהודה לוי (שחקן)",
    "extract": "יהודה לוי (נולד ב-29 ביוני 1979) הוא שחקן, דוגמן ומנחה טלוויזיה ישראלי. זוכה שני פרסי האקדמיה לטלוויזיה, פרס מסך הזהב ופרס השחקן הטוב ביותר בפסטיבל הטלוויזיה הבינלאומי \"סירייס מאניה\", צרפת.",
    "pageid": 434316
  },
  {
    "title": "יחידה 504",
    "extract": "יחידה 504 (נודעה בעבר גם בשמות \"יחידה 154\", \"מודיעין 10\", \"יחידת הקת\"ם\" ובכינוי \"עוצבת המודיעין האנושי\") היא יחידה באגף המודיעין של צה\"ל, האחראית על הפעלת סוכנים סמויים מחוץ לגבולות מדינת ישראל. זאת, בדומה ליחידות המודיעין האנושי (יומינט) במוסד למודיעין ולתפקידים מיוחדים ובשירות הביטחון הכללי.\nשורשי \"יחידה 504\" בש\"י. היחידה הוקמה ביוני 1948 ונקראה \"מודיעין 10\" (ש.מ. 10). כינוי, המשמש כיום כשם עמותת מודיעין 10 שהוקמה על ידי בוגרי יחידה 504 במטרה לשמר את מורשת היחידה, להנחילה לקציני ולחיילי היחידה בהווה ולחשוף לציבור הרחב את פעילות היחידה בעבר, המותרות בפרסום. מפקדה הראשון היה דוד קרון. בשנת 1957 שונה שמה ל\"יחידה 154\". לאחר מלחמת ששת הימים, בעקבות איחודה עם יחידה 560 שעסקה בחקירת שבויים, שונה שמה ל\"יחידה 7019\" ולאחר מלחמת יום הכיפורים נקראה \"יחידה 504\".",
    "pageid": 76681
  },
  {
    "title": "ירון אילן",
    "extract": "ירון אילן (נולד ב-31 באוגוסט 1969) הוא שדרן רדיו ומנחה טלוויזיה ישראלי.",
    "pageid": 1052944
  },
  {
    "title": "ירושלים",
    "extract": "יְרוּשָׁלַיִם (‏‏?‏; בערבית: ‏‏?‏, נהגה אל־קֻדְס; או לחלופין أُورُشَلِيم, אוּרֻשַׁלִים) היא בירתה של מדינת ישראל, והעיר הגדולה בה. ירושלים שוכנת בהרי יהודה, על קו פרשת המים הארצי של ארץ ישראל, בין הים התיכון וים המלח, ברום של 570 עד 857 מטר מעל פני הים. בירושלים שוכנים על פי חוק מוסדות הממשל של ישראל: הכנסת, בית המשפט העליון, משכן הנשיא, בית ראש הממשלה, המטה הארצי של המשטרה ורוב משרדי הממשלה. נכון לסוף אפריל 2024, מתגוררים בה 1,000,777 תושבים.\nהעיר מקודשת לשלוש הדתות האברהמיות: היהדות, הנצרות והאסלאם. היא הייתה המרכז הדתי והמדיני של חיי העם היהודי בימי קדם, ובה שכן בית המקדש, ושימשה מושא כמיהתו וכיסופיו בגלות. ירושלים מוזכרת בהבלטה בסידור התפילה היהודי, כגון בברכת המזון הנאמרת מדי יום, וכן בתפילת שמונה עשרה. משום חשיבותה הדתית לשלוש הדתות המונותאיסטיות, לאורך ההיסטוריה היוותה העיר מוקד של מאבקים וסכסוכים.\nהעיר הוקמה בתקופה הכלכוליתית על יד מעין הגיחון, באתר המכונה עיר דוד. היישוב התמקד בגבעה זו במשך כששת אלפים שנה, עד לאמצע תקופת הבית השני, בה הוסט המוקד העיקרי של העיר לאזורים הנמצאים כיום בתחומי העיר העתיקה. העיר העתיקה הייתה המוקד העיקרי של העיר עד לסוף המאה ה־19, בה התפתחו סביב העיר העתיקה שכונות העיר החדשה, והן משכנות בתוכן, נכון לתחילת המאה ה־21, את הרוב המוחלט של תושביה. ב־1981 הוכרזה העיר העתיקה של ירושלים כאתר מורשת עולמית על ידי ארגון אונסק\"ו, וב־1982 היא נכנסה לרשימת האתרים בעולם הנמצאים בסיכון בשל מה שהארגון מכנה כ\"חשש מאובדן משמעותי של אותנטיות היסטורית ומשמעות תרבותית, העדר מדיניות שימור והשפעות של תכנון העיר\".",
    "pageid": 325
  },
  {
    "title": "כסרא-סמיע",
    "extract": "כִּסְרַא-סֻמֵיעְ (בערבית: كسرى-سميع) היא מועצה מקומית במחוז הצפון בישראל בגליל העליון השוכנת בגובה שבין 590- 760 מטר מעל פני הים.  היא הוכרזה כמועצה מקומית בשנת 1990.\nהכפרים כסרא וסמיע הם כפרי דרוזים מבודדים במרכז הגליל העליון ממערב לפקיעין על כביש 854.",
    "pageid": 7957
  },
  {
    "title": "לאמין ימאל",
    "extract": "לאמין ימאל נסראווי אבאנה (בספרדית: Lamine Yamal Nasraoui Ebana; נולד ב-13 ביולי 2007) הוא כדורגלן ספרדי המשחק בברצלונה מלה ליגה, ובנבחרת ספרד בכדורגל. נודע בכך שהגיע להישגים רבים בעולם הכדורגל עוד בטרם הגיעו לגיל 17.",
    "pageid": 2259731
  },
  {
    "title": "לינדון ג'ונסון",
    "extract": "לינדון ביינס ג'ונסון (באנגלית: Lyndon Baines Johnson, בראשי תיבות: LBJ; ‏27 באוגוסט 1908 – 22 בינואר 1973) היה נשיאהּ השלושים ושישה של ארצות הברית, בין השנים 1963–1969. כחבר המפלגה הדמוקרטית מטקסס, מילא ג'ונסון מספר תפקידים במהלך קריירה ארוכה בקונגרס האמריקאי, בו שירת כחבר בית הנבחרים (בשנים 1937–1949), וכן כסנאטור (בשנים 1949–1961). בין תפקידיו כיהן במשך שש שנים כמנהיג הרוב בסנאט, עד שנבחר לסגן נשיא ארצות הברית ב-1960, תחת הנשיא ג'ון קנדי. בנובמבר 1963, לאחר רצח קנדי, הפך לנשיא. ג'ונסון הוא אחד מארבעת האנשים ששירתו בכל המשרות הניתנות לבחירה בממשל הפדרלי.\nג'ונסון נולד בחווה בסטונוול, שבטקסס, ועבד כמורה ועוזר פרלמנטרי לפני שנבחר בעצמו לבית הנבחרים ב-1937. הוא נבחר לסנאט ב-1948, ומונה למצליף הרוב בסנאט ב-1951. ב-1953 הפך למנהיג המיעוט בסנאט, וב-1955 מונה למנהיג הרוב בסנאט. כמנהיג הרוב הסנאט, נודע ג'ונסון כאדם דומיננטי ובקשריו עם פוליטיקאים רבים שסייעו לו לקדם חקיקה. ניסה להתמודד במפלגה הדמוקרטית בבחירות של 1960 ונכשל, אולם קיבל את ההזמנה של המועמד שנבחר ג'ון קנדי להיות עמיתו למירוץ. הם ניצחו במירוץ צמוד את מועמדי המפלגה הרפובליקנית, ריצ'רד ניקסון והנרי קבוט לודג' הבן, וב-20 בינואר 1961, הושבע לתפקיד סגן הנשיא. ב-22 בנובמבר 1963, לאחר ההתנקשות בקנדי בדאלאס, טקסס ומותו באותו היום, ירש ג'ונסון את קנדי כנשיא. כעבור שנה, נבחר לכהונה מלאה בבחירות ב-1964 כשניצח את הסנאטור בארי גולדווטר מאריזונה ניצחון מוחץ.\nבתחומי הפנים, החל ותכנן את ביצוע \"החברה הגדולה\" – תוכנית חברתית רחבה שכללה שירותי בריאות לחולים ועניים כמדיקר ומדיקייד, שיפור מערכת החינוך, מלחמה בעוני, שיפור זכויות האדם ושוויון זכויות לשחורים. התוכנית כללה תמיכה בכלכלה צומחת, מלחמה בעוני ועזרה למיליוני אמריקאים לעלות מעל קו העוני. חוקי זכויות אזרח שנחתמו בידיו אסרו אפליה על רקע גזעי במקומות ציבוריים, בסחר בין-מדינתי, ובמקומות עבודה ובדיור. חוק זכות ההצבעה אסר דרישות מסוימות שהונהגו במדינות דרומיות על מנת להפלות אפרו-אמריקאים. עם העברת חוק ההגירה והאזרוח, ביצע רפורמה במערכת ההגירה של המדינה, ועודד הגירה ממדינות שאינן באירופה. נשיאותו נחשבה לשיא הליברליזם לאחר תקופת הניו דיל.\nבתחומי החוץ, נתפס ג'ונסון כאחראי לעיקר ההסלמה שחלה במלחמת וייטנאם, כאשר ב-1964 העביר הקונגרס חוק שאישר שימוש בכוח צבאי בדרום-מזרח אסיה ללא הכרזת מלחמה. מספר החיילים האמריקאים בווייטנאם גדל מכ-16,000 ב-1963 עד לכמעט 550,000 בתחילת 1968. מספר ההרוגים במלחמה עלה בהתמדה ומאמצי השלום נתקעו. חוסר שביעות הרצון מהמלחמה לווה בתנועות אנטי-מלחמתיות גדולות ואגרסיביות, בפרט בקרב אוניברסיטאות וקמפוסים בארצות הברית וברחבי העולם.\nבקיץ 1965 החלו מהומות רבות נגד מלחמת וייטנאם בערים הגדולות, והתפרעויות ומהומות בשכונות שונות במהלך הקיצים לאחר מכן. אויביו הפוליטיים של ג'ונסון החלו לדרוש החזרת החוק והסדר. על אף שהחל את נשיאותו עם תמיכה איתנה ונחשב למועמד מוביל בתחילת מערכת הבחירות של 1968, החליט לפרוש כבר בשלביה המוקדמים, נוכח התסכול הרב בציבור ובמפלגתו שלו עם המלחמה וההתנגדות לה. ניקסון נבחר להחליפו, כשקואליציית הניו דיל ששלטה בפוליטיקה במשך שלושים ושש שנה התפרקה. לאחר עזיבת תפקידו ב-1969, ג'ונסון חזר אל החווה שלו בטקסס, ומת מהתקף לב בגיל שישים וארבע ב-22 בינואר 1973.\nהוא הוכתר כאיש השנה של המגזין \"טיים\" לשנים 1964 ו-1967. בשנת 1973 החליטה סוכנות החלל האמריקאית נאס\"א לקרוא על שמו את \"המרכז לטיסות חלל מאוישות\" שביוסטון, הנקרא מאז \"מרכז החלל ג'ונסון\". עקב מדיניות הפנים שנקט, שהעבירה חוקים רבים בנושאי זכויות אזרח, שימוש בנשק, שימור הסביבה ומדיניות רווחה, היסטוריונים מחשיבים אותו לאחד הנשיאים הטובים שהיו לארצות הברית. עם זאת, ספג ביקורת רבה על מדיניותו במלחמת וייטנאם.",
    "pageid": 4223
  },
  {
    "title": "מבצע רגל עץ",
    "extract": "מבצע רגל עץ היה מבצע בו הפציצו מטוסי חיל האוויר הישראלי את מפקדות אש\"ף בתוניסיה ב-1 באוקטובר 1985. במבצע זה ביצע חיל האוויר הישראלי את ההפצצה המרוחקת ביותר שביצע אי פעם, כ-2,300 ק\"מ מישראל. במבצע זה גם בוצע תדלוק אווירי באמצעות מטוסי בואינג 707 (\"ראם\"), וזה היה התדלוק האווירי המרוחק ביותר שנעשה על ידי חיל האוויר הישראלי עד אותו זמן.\n\nגם לאחר שצה\"ל נסוג מלבנון ביוני 1985 ונערך על גבול אזור הביטחון, המשיך אש\"ף לפעול כנגד מדינת ישראל ואזרחיה. ב-21 בספטמבר, חדרה חוליית אנשי אש\"ף לרצועת הביטחון ושיגרה מטח רקטות אל יישובי הגליל. ביום הכיפורים ב-24 בספטמבר, השתלטה חוליה של כוח 17 על יאכטה בקפריסין ורצחה את שלושת הישראלים ששהו על סיפונה. ישראל החליטה לשקם את כוח ההרתעה שלה על ידי פעולה שתבהיר כי אין לאנשי אש\"ף מקום בו יהיו בטוחים. לאחר הפעולה הסביר שר הביטחון יצחק רבין: \"אין חסינות לגורם אש\"פיסטי בשום מקום בעולם. ידו הארוכה של צה\"ל תדע להשיג ולהעניש. ישראל תקבע את דרך הלחימה ומקום הפגיעה בהתאם לשיקוליה בלבד\".\n\nהרמטכ\"ל, משה לוי ביקש תחילה מאגף המבצעים תכנונים לביצוע הפעולה גם מחיל הים וממפקדת קחצ\"ר. בסופו של דבר, בשל ההיערכות המהירה והסיכון הנמוך יותר, הוחלט להטיל את המשימה על חיל האוויר. מטוסי ה-F-15 (\"בז\") נבחרו למשימה בשל אמינותם הטכנית ויכולת התדלוק האווירית שלהם. התכנון היה ששמונת המטוסים המיועדים להפציץ את היעד יתודלקו פעמיים באוויר - תדלוק ראשון במהלך הטיסה אל היעד, ותדלוק קצר נוסף לפני הכניסה לאזור התקיפה, על מנת למלא את מכלי הדלק במלואם. בעיית האמינות הטכנית של המטוסים הייתה מרכזית. נבחרו 10 מטוסים שבהם נתגלה מספר התקלות הנמוך ביותר בעבר ושני מטוסים מתוך העשרה טסו כגיבוי למקרה שתתגלה תקלה לפני נקודת האל-חזור בתקיפה.\nשיקול נוסף שנלקח בחשבון היה קרבת המטרות לחופים ולמתקנים בהם שהו אזרחים ונופשים רבים. נעשה שימוש בפצצות מסוג GBU-15 (פצצה אחת על כל מטוס), וניתנה הוראה מפורשת לטייסים שלא לשחרר את החימוש אם לא יזהו באופן ודאי את המטרות. כמו כן, בחירת נתיב הטיסה נעשתה בצורה שתמנע כניסה לנתיבי אוויר מסחריים ובמקביל, ישמר מרחק מספיק מטווח קליטת המכ\"ם המצרי והלובי.\nמפקד חיל האוויר, עמוס לפידות, הציג את תוכנית התקיפה בפני הממשלה. התוכנית קיבלה את תמיכתו של ראש הממשלה שמעון פרס ושל שאר השרים.\n\nבבוקר 1 באוקטובר 1985 המריאו 10 מטוסי F-15 ושני מטוסי בואינג 707 מטייסת \"התובלה הבינלאומית\" בדרכם אל גיחת התקיפה הארוכה ביותר שביצע חיל האוויר אי פעם. \nמפקד המבנים התוקפים היה, סא\"ל אבנר נווה שהיה אז מפקד \"טייסת חוד החנית\" שתרמה שישה משמונת מטוסי הבז שהשתתפו בתקיפה. שני המטוסים הנוספים הגיעו מטייסת אבירי הזנב הכפול בפיקודו של מפקד הטייסת מיקי לב. למבצע הצטרפו כטייסים מן המניין מפקד בסיס תל נוף גיורא רום ומפקדה לשעבר של טייסת חוד החנית, יואל פלדשו.\nלאחר התדלוק האווירי הראשון ולאחר שנבדקו מערכות שמונת המטוסים שיועדו להשתתף בתקיפה ונמצאו כשירות, שבו שני מטוסי הגיבוי לישראל. בשעה 11 הגיעו מטוסי הקרב אל מעל החוף התוניסאי והצליחו לזהות את המטרות. התקיפה התבצעה בשני גלים תוך כדי התחשבות בכיוון הרוח ומניעת מיסוך מטרות הגל השני בעשן הפיצוצים של הגל הראשון. על פי דיווחי הטייסים הפגיעות היו מדויקות ולשכת ראש אש\"ף ומשרדים שונים של אש\"ף ושל ארגון פורשי א-סאעקה נהרסו או נפגעו קשה. על פי פרסומי צה\"ל, נהרגו בתקיפה 60 - 75 מאנשי ארגוני הטרור ו-70 נוספים נפצעו. לטענת ממשלת תוניסיה ואש\"ף, נהרגו בהפצצה גם מספר אזרחים.\nכבר בעת הטיסה חזרה לכיוון ישראל, הודיע ה-BBC על התקיפה. למרות זאת, לא הוזנקו מטוסי יירוט של חיל האוויר התוניסאי, אלא רק לאחר שהמטוסים הישראלים התרחקו מהאזור.\nבדומה לעוד שני מבצעים - מבצע אופרה לתקיפת הכור העיראקי, ומבצע ערצב 19 להשמדת מערך הנ\"מ הסורי במבצע שלום הגליל - נצבע על המטוסים שהשתתפו בתקיפה עצמה סימן מיוחד, בדומה לסימן הפלה.\n\nהפעולה זכתה לגינוי נרחב וחריף מצד הקהילה הבינלאומית. רק ארצות הברית לא הצטרפה לגינוי, אך נמנעה מהטלת וטו על החלטת הגינוי במועצת הביטחון (החלטה 573 מה־4 באוקטובר). הפעולה אף פגעה ביחסי ארצות הברית והממשל התוניסאי בראשותו של חביב בורגיבה.\nבטווח הארוך יותר, הייתה לפעולה השפעה על מוכנותן של מדינות ערב לארח את מפקדות ארגוני הטרור. תוניסיה אסרה, באופן זמני, את כניסת אנשי אש\"ף לשטחה, ובסופו של דבר, עברו מפקדות הארגונים לעיראק, סודאן וירדן.\nפעולות ארגוני הטרור לא פחתו. ב-5 באוקטובר רצחו מחבלים שני ישראלים בברצלונה שבספרד. שבוע אחרי המבצע, ב-7 באוקטובר השתלטו טרוריסטים מחזית שחרור פלסטין על האוניה אקילה לאורו ורצחו אזרח ארצות הברית ממוצא יהודי. יומיים אחר כך, שוטר תוניסאי, אחיו של אחד ההרוגים בהפצצה, פתח באש בבית הכנסת אל-גריבה במהלך תפילה בשמחת תורה, והרג שלושה בני אדם. ב-27 בדצמבר באותה שנה, פעל ארגונו של אבו נידאל וביצע שתי התקפות טרור מתואמות בשדות התעופה של רומא ושל וינה. לטענת הארגון, היו פעולות אלו תגובה לתקיפה הישראלית על המפקדות בתוניסיה.\n\nלאחר תפיסתו של הסוכן הישראלי יונתן פולארד בנובמבר 1985 הופיעו בתקשורת העולמית פרסומים מהם עלה כי ההתקפה הישראלית המדויקת התאפשרה הודות לתצלומי לוויין שהעביר פולארד לישראל לאחר שהתברר לו שתצלומים אלה לא הועברו על ידי ארצות הברית, זאת בניגוד להסכמי העברת מידע בין שתי המדינות שנחתם בשנת 1983. ידיעות אלה אומתו על ידי חברי כנסת ואישי ציבור שהיו מעורבים במבצע, ובהם דבריו של חבר הכנסת אליעזר (צ'יטה) כהן המופיעים בסרט (אורכב 12.10.2007 בארכיון Wayback Machine) שערך הוועד למען פולארד.\n\nמבצע יד ארוכה – הפצצה ישראלית נגד מטרות ארגון הטרור השיעי אנצאר אללה (\"החות'ים\") בעיר הנמל אל-חודיידה שבתימן, שנערכה ביולי 2024, בתגובה למתקפת הכטב\"ם על תל אביב. זו הייתה התקיפה השנייה המרוחקת ביותר של חיל האוויר הישראלי, לאחר מבצע רגל עץ.\n\nמירב הלפרין, אהרון לפידות, חליפת לחץ - דפים בספר הטיסות של חיל האוויר, משרד הביטחון – ההוצאה לאור, 2000, הפרק \"1,200 מייל מהבית\", עמ' 309–313\n\nמבצע רגל עץ, באתר חיל האוויר הישראלי\nהתמונות העלומות, 30 שנים למבצע \"רגל עץ\", באתר חיל האוויר הישראלי\nיריב פלג, מבצע רגל עץ: הפצצת מפקדת אש\"ף בתוניסיה, 12 בספטמבר 2013, באתר פז\"ם מבית mako\nאהרל'ה ויסברג, ליאור יעקבי, \"אלפא\", דיווחו הטייסים. מעוז הטרור הושמד, באתר ישראל היום, 18 בספטמבר 2015\nשחר צורני, ‏30 שנה אחרי התקיפה בטוניס: התמונות שלא נחשפו, באתר ‏מאקו‏, 5 בנובמבר 2015",
    "pageid": 190281
  },
  {
    "title": "מדינות ארצות הברית",
    "extract": "ארצות הברית היא פדרציה של 50 מדינות. אזרח של אחת המדינות הללו הוא בו-זמנית אזרח של המדינה שבה מקום מושבו ואזרח של האיחוד הפדרלי – ארצות הברית. כל אזרח בארצות הברית חופשי לגמרי לעבור ממדינה למדינה בלא צורך באישור ממשלתי כלשהו (למעט במקרים ספציפיים של אדם הנמצא במאסר על תנאי).\nחלוקת הסמכויות בין המדינה לפדרציה נקבעת על פי חוקת ארצות הברית. כל אחת מהמדינות, מרגע שאשררה את החוקה, העבירה חלק מסמכויותיה לשלטון הפדרלי, אך הותירה בידיה חלק מריבונותה. באופן עקרוני, תחומי המשפט (חקיקה פלילית ואזרחית וכן דיני המשפחה ודיני החברות), החינוך, הרפואה, התחבורה, התשתיות וביטחון הפנים נותרו בסמכות המדינות (אם כי – בתחומים מסוימים – במימון, לפחות חלקי, המועבר מהאוצר הפדרלי), בעוד החלטות בנוגע לסחר חוץ, חוקי הגירה, מדיניות צבאית ומדיניות בין-לאומית עברו לידי השלטון הפדרלי.\nבמהלך השנים שונתה חלוקת הסמכויות בין המדינות לבין השלטון הפדרלי, והמגמה הכללית היא של ריכוז סמכויות, דהיינו העברת יותר ויותר סמכויות מהמדינות אל השלטון הפדרלי.",
    "pageid": 51172
  },
  {
    "title": "מיזוגיניה",
    "extract": "מִיזוֹגִינְיָה (מיוונית: מיסוֹס = שנאה; גינֶה = אישה) היא שנאה כלפי נשים או זלזול בהן, המבטאים גישה סקסיסטית שלפיה נשים ראויות לסטטוס חברתי, פוליטי וכלכלי נמוך מזה של גברים. המונח הופיע במאה ה-17 בתגובה לחוברת שנכתבה נגד נשים. לאחר מכן נזנח, אך חזר להיות פופולרי באמצע שנות ה-70 של המאה ה-20, בגל השני של הפמיניזם. \nלמיזוגיניה שלל ביטויים אידיאולוגיים ומעשיים, החל בביטויי זלזול מפורשים או מרומזים המעידים על תחושת עליונות כלפי נשים וכלה בהתעללות פיזית ונפשית. דוגמאות למיזוגיניה כוללות הטרדה מינית, אלימות נגד נשים ואלימות במשפחה, ובמקרים קיצוניים רצח נשים וטרור מיזוגיני. מיזוגיניה משמשת גם מנגנון פסיכולוגי להצדקת אפליית נשים בחברה. \nהסברים להתפתחות המיזוגיניה חוזרים לעתים לילדות המוקדמת ולקשר בין הילד להוריו, ובמיוחד לאמו. נטען כי בסביבות גיל שנתיים, ילד/ה שאינם משלימים כהלכה את שלב העצמאות והניתוק עלולים לחוש תלות עצומה באם, ולפתח רגשות שנאה וכעס כלפיה. נטען כי שילוב מוקדם זה של תלות ושטנה מאפיין את המיזוגן במשך כל חייו. התוצאה היא יחסי אהבה-שנאה: לצד התלות בנשים, המיזוגן חש שנאה כלפיהן ורצון לשלוט בהן. הוא יחוש מושפל ומאוים בכל אינטראקציה עם נשים, ולכן ינסה להשתיק את בת שיחו, להקטין אותה ו\"להעמיד אותה במקום\". \nנהוג לקשור גם בין מיזוגיניה לפטריארכיה, ולטעון כי שנאת נשים היא הן תולדה של התפקידים המגדריים והן אמצעי לאכיפתם. \nמיזוגיניה אינה תופעה ייחודית לגברים, ויש לה גילויים גם בקרב נשים. לעתים מדובר במיזוגיניה מופנמת: הטיה תת-מודעת שהיא תוצאה של הפנמת הסטריאוטיפים המגדריים (לדוגמה, קישור של נשיות לחולשה). תופעת המיזוגיניה הנשית מקיימת זיקה הפוכה לתופעת הסולידריות הנשית (קרי, המיזוגיניה הנשית שוככת ככל שהסולידריות הנשית מתחזקת).",
    "pageid": 222958
  },
  {
    "title": "מישל אובמה",
    "extract": "מישל לווהן רובינסון-אובמה (באנגלית: Michelle LaVaughn Robinson-Obama; נולדה ב-17 בינואר 1964) היא עורכת דין וסופרת אמריקאית. היא רעייתו של הנשיא ה-44 של ארצות הברית, ברק אובמה והייתה הגברת הראשונה של ארצות הברית הראשונה ממוצא אפרו-אמריקאי.",
    "pageid": 602384
  },
  {
    "title": "מכבי תל אביב (כדורגל)",
    "extract": "מכבי תל אביב הוא מועדון כדורגל ישראלי מהעיר תל אביב, שנחשב לאחד ממועדוני הכדורגל המובילים בישראל ומשחק בליגת העל. המועדון הוקם בשנת 1906 והוא נמנה עם המועדונים הוותיקים ביותר בליגה הבכירה בארץ ישראל כשהשתתף בעונת הבכורה, ומאז 2009 הוא בבעלות המיליארדר היהודי-קנדי מיטשל גולדהאר. המועדון חבר מן המניין בארגון המועדונים האירופיים.\nמכבי תל אביב היא הקבוצה המעוטרת ביותר בכדורגל הישראלי. הקבוצה מובילה את טבלת הקבוצות הזוכות באליפות המדינה עם 25 אליפויות ואת טבלת הזוכות בגביע המדינה עם 24 גביעים, מתוכם שבעה נלקחו בעונת דאבל (אליפות וגביע) ואחד בעונת טרבל (אליפות, גביע המדינה וגביע הטוטו). כמו כן, מובילה הקבוצה גם את טבלת הזוכות בגביע הטוטו לליגת העל, עם שבע זכיות. מכבי תל אביב גם זכתה פעמיים בגביע אסיה לקבוצות, והיא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגת המשנה.\nאצטדיון בלומפילד הוא אצטדיונה הביתי של מכבי תל אביב. צבעי הקבוצה הם צהוב וכחול. כינוייה הבולטים של הקבוצה הם \"מכבי\" ו\"הצהובים\". מכבי תל אביב היא אחת משלוש הקבוצות הישראליות שהעפילו לשלב הבתים של ליגת האלופות.",
    "pageid": 584855
  },
  {
    "title": "מלחמות ישראל",
    "extract": "מיום הקמתה, נלחמה מדינת ישראל בתשע מלחמות, עברה שתי אינתיפאדות וגלי טרור פלסטיני והייתה מעורבת במספר רב של מבצעים צבאיים, פעולות תגמול, עימותים צבאיים וסבבי לחימה, שאינם מוגדרים כמלחמות. כל אלה מהווים את ההיבט הצבאי במכלול המורכב של יחסי החוץ של ישראל.",
    "pageid": 341
  },
  {
    "title": "מלחמת העולם השנייה",
    "extract": "מלחמת העולם השנייה הייתה עימות צבאי כלל עולמי ובין יבשתי, שנמשך בין השנים 1939–1945 והמלחמה הגדולה ביותר בהיסטוריה האנושית. היא הקיפה כמעט את כל העולם, כללה את גיוסם של מאות מיליוני בני אדם והובילה לכ-70 מיליון אבידות בנפש, יותר מבכל מלחמה אחרת. כמעט כל מדינות העולם השתתפו במלחמה בצורה ישירה או עקיפה. המלחמה התחוללה באזורים נרחבים על פני כדור הארץ, יותר מבכל מלחמה אחרת: בסין, דרום-מזרח אסיה, המזרח התיכון, צפון ומרכז אפריקה, במזרח אירופה, בסקנדינביה, במערב אירופה, באיי האוקיינוס השקט ואיי יפן וכן בים – באוקיינוסים האטלנטי, השקט וההודי, בים התיכון, השחור והצפוני ואף באוקיינוס הקרח הצפוני. לחימה עזה התנהלה גם במרחבים האוויריים השונים. לקראת סוף המלחמה נעשה השימוש הראשון והיחיד בנשק גרעיני למטרות צבאיות – הפצצת הערים היפניות הירושימה ונגסאקי.\nבזירה האירופית החלה המלחמה ב-1 בספטמבר 1939 עם פלישת גרמניה הנאצית לפולין, והסתיימה ב-8 במאי 1945 עם חתימת גרמניה הנאצית על חוזה הכניעה הסופי. בזירה האסייתית מקובל לראות את תחילת המלחמה עם הפלישה היפנית לסין ופרוץ מלחמת סין–יפן השנייה ב-7 ביולי 1937, והסתיימה ב-15 באוגוסט 1945 עם כניעת האימפריה היפנית לארצות הברית, לאחר הטלת שתי פצצות האטום בידי ארצות הברית ב-6 וב-9 באוגוסט. \"ילד קטן\" על העיר היפנית הירושימה. ו\"איש שמן\" על העיר נגסאקי. ב-2 בספטמבר (של אותה שנה) נערכה כניעתה הרשמית של יפן לבעלות הברית ואיתה סיומה הרשמי של המלחמה.\nבמהלך מלחמת העולם השנייה התרחשה גם השואה – רצח עם שיטתי בו נרצחו על ידי הנאצים ועוזריהם כשישה מיליון יהודים מאירופה ומצפון אפריקה. המלחמה העולמית אפשרה לנאצים להחריף באופן קיצוני את פעולותיהם נגד היהודים. לפני המלחמה התמקדה מדיניותה של גרמניה הנאצית בעיקר באפליית יהודים ובעידוד הגירתם. בזמן המלחמה, לאחר שכבשו שטחים נרחבים באירופה, עברו הנאצים לפעולות חריפות הרבה יותר כלפי היהודים: ריכוזם בגטאות ובמחנות, ושילוחם למחנות השמדה לצורך רצח עם שיטתי והשמדה המונית, שבוצעו מתוך קנאות אידאולוגית אנטישמית קיצונית. מלבד היהודים, הנאצים רצחו גם מיליוני לא־יהודים במלחמת העולם השנייה, בהם צוענים, גרמנים בעלי מוגבלויות ופגועי נפש, אזרחים פולנים, הומואים, לסביות ושבויי מלחמה מברית המועצות.\nהצדדים הלוחמים נחלקו לשני מחנות: מדינות הציר ובעלות הברית. המדינות העיקריות במחנה הציר היו גרמניה הנאצית, איטליה הפשיסטית והאימפריה היפנית. המדינות העיקריות במחנה בעלות הברית היו בריטניה, צרפת, ברית המועצות, ארצות הברית, והרפובליקה הסינית. צרפת חדלה להיות חלק מבעלות הברית בעקבות תבוסתה לגרמניה במאי 1940 לאחר ההפסד במערכה על צרפת וכינון ממשלת וישי (עם זאת, כוחות צרפתיים קטנים המשיכו להילחם לצד בעלות הברית במסגרת צבא צרפת החופשית), וחזרה למחנה בעלות הברית לאחר ששוחררה מהכיבוש הגרמני בקיץ 1944. ברית המועצות חתמה על הסכם אי לוחמה עם גרמניה הנאצית ב-23 באוגוסט 1939 (הסכם ריבנטרופ מולוטוב) וחברה למחנה בעלות הברית רק לאחר הפלישה הגרמנית לשטחה ב-22 ביוני 1941 כחלק ממבצע ברברוסה. ארצות הברית הצטרפה למלחמה רק לאחר המתקפה היפנית על בסיס בנמל פרל הארבור ב-7 בדצמבר 1941. סין נלחמה נגד הכיבוש היפני כבר החל מ-1937 במסגרת מלחמת סין–יפן השנייה, שהייתה אחת מזירות מלחמת העולם השנייה.\nמדינות נוספות חברו למדינות הציר או לבעלות הברית ממניעים שונים, דוגמת כיבוש, איום או שותפות אידאולוגית. מספר מדינות נותרו נייטרליות, דוגמת שווייץ ושוודיה. הגורם הישיר לפרוץ המלחמה היה מדיניותן התוקפנית של מדינות הציר, ובעיקר גרמניה הנאצית בראשות אדולף היטלר.\nהמלחמה התנהלה במספר זירות עיקריות: זירת מזרח אירופה (החזית המזרחית במלחמת העולם השנייה), זירת מערב אירופה (החזית המערבית במלחמת העולם השנייה), זירת הים התיכון (שכללה את המערכות בבלקן, בצפון אפריקה, בסיציליה ובאיטליה), זירת האוקיינוס השקט, המערכה בסין (מלחמת סין-יפן השנייה), וזירת דרום-מזרח אסיה.\nבשלב הראשון של המלחמה (1942-1939) זכו מדינות הציר בשורה של הצלחות והשתלטו על שטחים נרחבים באירופה ובאסיה. גרמניה הנאצית (בסיוע מוגבל של איטליה, רומניה, הונגריה, בולגריה ופינלנד) כבשה את רוב שטח אירופה היבשתית, כולל חלק גדול משטח ברית המועצות האירופאית, ואיימה על מעמדה של האימפריה הבריטית באגן הים התיכון. במקביל השתלטה האימפריה היפנית על שטחים נרחבים בסין, דרום מזרח אסיה, ומזרח האוקיינוס השקט. החל מהמחצית השנייה של שנת 1942 הצליחו כוחות בעלות הברית לבלום את התקדמות כוחות הציר ולאחר מכן לעבור למתקפת נגד. בשלב השני של המלחמה (1945-1943) נדחקו כוחות הציר בהדרגה מהשטחים שכבשו בראשית המלחמה, בלחץ צבאות בעלות הברית, שנהנו מעדיפות גדולה על הצד השני בכל הפרמטרים, ובסופו של דבר הובסו ואולצו להיכנע ללא תנאים.\nהתוצאות העיקריות של המלחמה היו: כיבוש הרייך הגרמני השלישי (שכלל את שטח גרמניה, אוסטריה וחלק מפולין של ימינו) ופירוק האימפריה היפנית על ידי בעלות הברית, חלוקת גרמניה, הפיכת שתי המנצחות הגדולות של המלחמה – ארצות הברית וברית המועצות – למעצמות-על, פירוק האימפריות הקולוניאליסטיות של מספר מדינות אירופאיות, ובראשן בריטניה, באסיה ובאפריקה, וחלוקת העולם בין שני גושים פוליטיים יריבים (המלחמה הקרה) : הגוש המערבי, שכלל את ארצות הברית, מערב אירופה, רוב אמריקה הלטינית, יפן, אוקיאניה ועוד, ומולו הגוש המזרחי, או הגוש הקומוניסטי, שכלל את ברית המועצות, גרורותיה במזרח אירופה, סין הקומוניסטית ועוד.\nהיקף ההרס והמוות שגרמה המלחמה, הוביל להקמת גופים בינלאומיים, כגון האו\"ם, שנועדו לפעול על מנת למנוע עימותים צבאיים ולשמור על יחסי השלום בין מדינות העולם. כתוצאה מהניצחון במלחמה, במועצת הביטחון של האו\"ם עד היום שמור מקום קבוע וזכות וטו לחמש המדינות המובילות מבעלות הברית.",
    "pageid": 329
  },
  {
    "title": "מלחמת העצמאות",
    "extract": "מלחמת העצמאות (נקראת גם: מלחמת השחרור, מלחמת הקוממיות, מלחמת תש\"ח, ומלחמת 1948; בערבית: حرب فلسطين 1948, תעתיק: חַרְבּ פִלַסְטִין 1948, תרגום: מלחמת פלשתינה 1948) פרצה ב-30 בנובמבר 1947. בבוקר היום שלאחר קבלת תוכנית החלוקה בעצרת האו\"ם, פתחו ערביי ארץ ישראל בהתקפות כנגד היישוב היהודי בארץ ישראל כדי למנוע את יישומה. בכך נפתח השלב הראשון של המלחמה, המכונה לעיתים בשם \"מלחמת האזרחים\", משום שהלחימה התאפיינה בעימות צבאי מוגבל בין הכוחות הצבאיים של הערבים לבין כוח המגן העברי של היישוב היהודי בארץ, אף על פי שיחידות מתנדבים מטעם הליגה הערבית (צבא ההצלה), ובהמשך גם מתנדבים מן האחים המוסלמים, השתתפו גם הם בלחימה בצד הערבי. היקף הלחימה הוגבל מאוד בשל נוכחות הצבא הבריטי, אף על פי שהיה בתהליך של פינוי כוחותיו משטח ארץ ישראל המנדטורית. החל מראשית אפריל 1948 עבר כוח המגן העברי למתקפה באזורים שונים בארץ ישראל, ועד השלמת פינוי הצבא הבריטי ותום המנדט, הביסו את הכוחות הערביים הבלתי סדירים שעמדו מולם.\nב-14 במאי 1948, יומו האחרון של המנדט הבריטי, הכריזה הנהגת היישוב היהודי בראשות דוד בן-גוריון על הקמת מדינה יהודית בארץ ישראל, אשר תיקרא \"מדינת ישראל\". למחרת פלשו לתחומי הארץ הצבאות הסדירים של מספר מדינות ערביות (סוריה, עיראק, עבר הירדן ומצרים) בסיוע כוחות צבא קטנים יחסית מלבנון וערב הסעודית, ובכך החל השלב השני של מלחמת העצמאות. נהוג לחלק שלב זה לשני שלבי משנה עיקריים: בשלב הראשון, שהסתיים עם כניסת ההפוגה הראשונה במלחמה, בלמו כוחות ההגנה (החל מסוף מאי כוחות צה\"ל), בהם השתלבו בהדרגה אצ\"ל ולח\"י, את המתקפה הערבית, והיוזמה הצבאית הייתה בעיקר בידי הצד הערבי. בשלב השני, שהחל לאחר תום \"ההפוגה הראשונה\", עברה היוזמה הצבאית לידי צה\"ל, והצבאות הערביים נמצאו בעיקר במגננה. שלב זה התאפיין בשורה של מבצעים של צה\"ל, ובתקופות ארוכות של הפוגה, שנכפו על הצדדים הלוחמים על ידי החלטות מועצת הביטחון של האומות המאוחדות, בגיבוי מעצמות המערב.\nהלחימה בפועל בין צה\"ל, לבין הצבאות הערביים בשטח ארץ ישראל, הסתיימה כבר בינואר 1949, אך המלחמה תמה רשמית רק ב-20 ביולי 1949, עם חתימת הסכם שביתת הנשק האחרון בין ישראל לשכנותיה הערביות, הסכם שביתת הנשק עם סוריה. ישראל ועבר הירדן (ממלכת ירדן של ימינו) היו המרוויחות העיקריות מהמלחמה (לפחות מהבחינה הטריטוריאלית) ואילו ערביי ארץ ישראל היו המפסידים העיקריים. צבאות המדינות הערביות שפלשו לתחומי ארץ ישראל, או נטלו חלק בלחימה, ספגו ברובם מכה קשה, במיוחד הצבא המצרי. ארץ ישראל המערבית נחלקה בין ממלכת עבר הירדן, שכבשה את יהודה ושומרון; מצרים, שכבשה את רצועת עזה; ומדינת ישראל, שהרחיבה את גבולותיה אל מעבר לשטח שיועד למדינה היהודית במסגרת החלטת החלוקה. ירושלים, שנועדה להיות תחת שלטון בין-לאומי, חולקה בין ישראל לירדן: השכונות הערביות במזרח העיר והעיר העתיקה של ירושלים (כולל הרובע היהודי) נותרו בשליטת ממלכת ירדן עד מלחמת ששת הימים, ואילו ישראל השתלטה על החלק המערבי של העיר, כולל מספר שכונות ערביות. בהסכמי שביתת הנשק שסיימו את המלחמה הכירו המדינות הערביות השכנות דה פקטו בגבולות החדשים של ישראל.\n\nבמהלך המלחמה ספגו הכוחות הצבאיים של היישוב היהודי בארץ ישראל (ממאי 1948 צבא הגנה לישראל) והאוכלוסייה האזרחית היהודית, יותר מ-6,000 הרוגים, כאחוז מכלל האוכלוסייה היהודית בארץ ישראל עם פרוץ המלחמה. הכוחות הצבאיים הערביים שהשתתפו במלחמה, וערביי ארץ ישראל, ספגו אף הם אבדות ניכרות. במהלך המלחמה נאלצו מאות אלפי תושבים ערבים לעזוב את בתיהם בנסיבות שונות, והפכו לפליטים, ומאות כפרים ערביים ננטשו או נחרבו. לאחר המלחמה נאסרה חזרת רוב הפליטים הערבים לבתיהם, על ידי ממשלת ישראל. אירועים אלה כונו על ידי הערבים בשם \"הנכבה\" (בערבית: النكبة – \"האסון\"). ערב המלחמה, במהלכה ולאחריה נקמו המימסדים של מדינות ערב בהכוונת הליגה הערבית את תקומת מדינת ישראל ותבוסתן בקרב בקהילות היהודיות בארצות ערב, ומאות אלפי היהודים שחיו בהן מאות שנים היו לפליטים חסרי כל שרכושם הולאם.",
    "pageid": 348770
  },
  {
    "title": "מלחמת לבנון הראשונה",
    "extract": "מלחמת לבנון הראשונה (שמה הרשמי בתחילתה: מבצע שלום הגליל, ובראשי תיבות: מבצע של\"ג) הייתה מלחמה בין ישראל לסוריה וארגוני טרור פלסטיניים שישבו בלבנון וביצעו פיגועים בישראל ובמדינות נוספות. המלחמה התרחשה ברובה בשטח לבנון. \"מבצע שלום הגליל\", שנודע לימים כ\"מלחמת לבנון הראשונה\", נערך בין 6 ביוני 1982 (ט\"ו בסיון תשמ\"ב) ל-29 בספטמבר 1982 (י\"ב בתשרי תשמ\"ג). במהלך הלחימה הפעיל צה\"ל שבע אוגדות בלבנון, ושתי אוגדות ברמת הגולן מול סוריה.\nהמלחמה הביאה להגליית מפקדות אש\"ף לתוניס, ולחיסול רוב הכוח הצבאי של הארגונים הפלסטיניים, אולם לא הצליחה להוציא את צבא סוריה מלבנון. בעקבות המלחמה קם הארגון השיעי הקיצוני חזבאללה, שמילא את החלל שנוצר בדרום לבנון עם יציאת הכוחות הפלסטיניים, ונלחם בכוחות צה\"ל שנותרו בדרום לבנון. 655 חיילי צה\"ל נהרגו במהלך מבצע שלום הגליל. המלחמה, יעדיה, מהלכיה, מחירה ותוצאותיה לוו בביקורת פנימית קשה. לחיילים ששירתו בתקופה זו הוענק אות מערכת שלום הגליל.\n\nעל פי ההגדרה הבלתי רשמית והרחבה ביותר, כללה מלחמת לבנון את השלבים הבאים:\nשלב הקרבות והלחימה הפעילה (מבצע שלום הגליל):\n\n4–5 ביוני 1982: הסלמה בגבול לבנון, בעקבות ניסיון ההתנקשות בשגריר ישראל בממלכה המאוחדת, שלמה ארגוב.\n6–11 ביוני 1982: כניסת כוחות קרקעיים של צה\"ל ללבנון ולחימה נגד כוחות סוריים ופלסטיניים עד להפסקת אש.\n12 ביוני 1982 - סוף אוגוסט 1982: זחילה ולחימה של צה\"ל על כביש ביירות-דמשק, כיתור ולחימה בביירות, עד ליציאה מסודרת של כוחות פלסטיניים, כולל מנהיגיהם, וסוריים מביירות.\n29 בספטמבר 1982: יציאת צה\"ל מביירות וסיום מבצע שלום הגליל באופן רשמי.\nשהיית כוחות צה\"ל בלבנון:\n\nאוקטובר 1982 - ספטמבר 1983: שהיית ישראל בלבנון עד הנסיגה מהרי השוף.\nספטמבר 1983 - יוני 1985: שהיית ישראל בלבנון על קו האוואלי.\nיוני 1985 - מאי 2000: שהיית ישראל ברצועת הביטחון ולחימה בתקופה זו, עד לנסיגה חד-צדדית של ישראל אל הגבול הבין-לאומי ב-24 במאי 2000. בתקופה זו נערכה המערכה ברצועת הביטחון.\n\n ערך מורחב – יחסי ישראל–לבנון\n\n ערך מורחב – התבססות ארגוני טרור פלסטיניים בדרום לבנון\nלאחר אירועי ספטמבר השחור ב-1970, התבססו ארגוני הטרור הפלסטינים בדרום לבנון על רקע חולשת הממשלה הלבנונית, וביצעו התקפות ופיגועי טרור בגבול הצפוני של ישראל. אותם ארגונים גם נטלו חלק במלחמת האזרחים בלבנון, שפרצה בשנת 1975. סוריה, שכלכלתה נזקקה לגישה חופשית לבנקים ולנמל בביירות, פלשה ללבנון כדי לעצור את הלחימה. הכוחות הסורים פעלו תחילה בעיקר נגד הפלסטינים, שנחשבו לאיום הראשי על יציבות המשטר הלבנוני, אבל בהמשך, כדי לבסס את אחיזתם בשטח שכבשו, פנו הכוחות הסורים נגד האוכלוסייה הנוצרית.\nהרכב האוכלוסייה בדרום לבנון בזמן מלחמת שלום הגליל היה: כ-520 אלף מוסלמים שיעים (כולל תושבי צור וצידון), כ-200 אלף נוצרים, כ-110 אלף מוסלמים סונים, כ-80 אלף פלסטינים שחיו במחנות הפליטים,  וכ-55 אלף דרוזים.\n\nבשנת 1978, בעקבות פיגוע רב-נפגעים שביצעו מחבלים פלסטינים שהגיעו מלבנון דרך הים, כבשו כוחות צה\"ל את דרום לבנון במבצע ליטני. בעקבות המבצע הוסכם על פריסת כוחות יוניפי\"ל שיחצצו בין ארגוני הטרור לבין גבול ישראל, וכוחות צה\"ל הוסגו מלבנון. ארגוני הטרור הגיבו בהצטיידות בקטיושות ותותחי 130 מ\"מ, בהם השתמשו לירי על אזרחים ישראליים.\nבקיץ 1981 ניהלו צה\"ל ואש\"ף סבב לחימה, כאשר במשך עשרה ימים נורו כ-1,230 רקטות ופגזים מלבנון לתוך ישראל, וצה\"ל הגיב בהפצצות והפגזות שלא הצליחו לעצור את הירי. בנוסף, במבצע צלצל פשט כוח מחטיבת הצנחנים בפיקוד אל\"ם יורם יאיר, בליל 19 - 20 ביולי על בסיס מחבלים בלבנון בה נהרגו חמישה מחבלים. שלושה ימים מאוחר יותר, בליל 23 - 24 ביולי, כוח משייטת 13 בפיקוד סא\"ל ידידיה יערי שהיה ערוך במארב השמיד רכב מחבלים ובאש תותחי סטי\"ל הושמד רכב נוסף. השליח האמריקני פיליפ חביב הצליח להביא להפסקת אש בין ישראל ואש\"ף ב-24 ביולי 1981. עוד קודם לכן החל צה\"ל, בהובלת הרמטכ\"ל רפאל איתן ואלוף פיקוד הצפון אביגדור בן-גל, ובתמיכת ראש הממשלה ושר הביטחון, מנחם בגין, בתכנון מבצע צבאי נרחב יותר לחיסול ארגוני הטרור בלבנון.\nהסכם הפסקת-האש שניסח פיליפ חביב היה מעורפל: הפלסטינים החליטו לעקוף את הסכם הפסקת האש על ידי כך שלא תקפו מגבול ישראל-לבנון וטענו שמותר להם להמשיך לתקוף את ישראל בכל דרך אחרת וכך המשיכו בלחימה, השליח האמריקני חביב פירש את ההסכם כאומר שאסור לפלסטינים לבצע שום פעולה נגד ישראל שמקורה בלבנון ואילו ישראל טענה שכיוון שהבסיסים הראשיים של הארגונים הפלסטינים מצויים כולם בלבנון, פירוש ההסכם הוא הפסקת-אש כוללת בין ישראל לבין הפלסטינים, שכן אחרת הפלסטינים יכולים להמשיך לתקוף את ישראל ואילו היא אינה יכולה להגיב. במשך הפסקת האש נהרגו 27 ישראלים בפיגועים פלסטיניים ונפצעו 270.\nהלקח המרכזי של צה\"ל מעשרת ימי חילופי האש בקיץ 1981 היה שלא ניתן לעצור ירי ארטילרי מלבנון לתוך ישראל באמצעות מטוסים ותותחים בלבד. המחשבה בצה\"ל היתה שנדרש מהלך יבשתי שלכל הפחות ייכבש השטח שממנו מתבצע הירי.\n\nהחל מ-1980 הפעילה ישראל ארגון טרור סודי בלבנון - החזית לשחרור לבנון מזרים. מטרתו היתה לפגוע באנשי ארגון אש\"פ ובמיוחד בצמרתו. הארגון הוקם בהוראת שר הביטחון אריאל שרון, והרמטכ\"ל רפאל איתן, והופעל על ידי מפקד פיקוד הצפון אביגדור בן-גל, שמינה את מאיר דגן למוביל הפעילות. הארגון הוציא לפועל עשרות פיגועי טרור ורצח מאות לבנונים קיום הארגון ופעילותו נחשפו רק לאחר כ-35 שנה, בספר שפרסם העיתונאי רונן ברגמן בשנת 2018.\nב-5 באוגוסט 1981 מונה אריאל שרון, להיות שר הביטחון בממשלת בגין. ההערכה הייתה שהדרך היחידה לעצור באופן כמעט מוחלט את ההתקפות הפלסטיניות משטח לבנון היא על ידי ייצוב המשטר הלבנוני הנוצרי שם. ראש אגף התכנון, אהוד ברק, הציע במסמך פנימי, ליזום פעולות באופן שיגרום לקריסת הפסקת האש, שתוביל למלחמה בה ישראל תשיג \"שינוי בר קיימא במבנה המשטר בלבנון\" והשלטת הגמוניה נוצרית, תוך קיבוע עליונות ישראלית מול הסורים. מסמך זה בא לידי ביטוי בתוכנית אורנים.\nבכיר \"המוסד\" נחיק נבות כתב על מתווה המלחמה כפי שתואר בידי שר הביטחון, אריאל שרון, בפגישה בארמונה של משפחת ג'ומאייל בלבנון ב-12 בינואר 1982 (זה היה ביקורו \"הרשמי\" הראשון של שרון בלבנון בתפקיד שר הביטחון, ונבות התלווה אליו כנציג \"המוסד\"):\n\nשרון הורה לבן גל ולדגן להכפיל את מאמציהם במטרה לפגוע בצמרת אש\"ף במסגרת פעילות החזית לשחרור לבנון מזרים עד אוקטובר 1981 נמנו 308 הרוגים בפיגועי הארגון. \nלפי רונן ברגמן, שרון קיווה שפעולות אלה יעוררו את ערפאת לתקוף את ישראל, שתוכל להגיב בפלישה ללבנון, אולם אש\"ף לא הגיב כמצופה. הארגון המשיך לפעול גם לאחר פרוץ המלחמה, בפיצוץ מכוניות תופת ואף בניסיונות יירוט מטוסי נוסעים, אך פעילותו הוסתרה מרוב הממשלה והצבא.\n\nב-3 באפריל 1982 נרצח בפריז עובד שגרירות ישראל יעקב ברסימן טוב על ידי מחבלת שירתה בראשו. באפריל 1982 ושוב במאי 1982 הגיבה ישראל לפיגועים נגדה בהפצצת מחנות ומחסנים של הכוחות הפלסטינים בלבנון. בכל פעם הגיבו הפלסטינים בירי עשרות רקטות לצפון ישראל. ישראל איימה להגיב במבצעים צבאיים מורחבים וכוחות של צה\"ל קודמו לגבול, אבל בכל פעם החליטה ממשלת ישראל שלא לפעול והכוחות הוסגו.\nב-3 ביוני 1982 התנקשו מחבלים פלסטינים, מארגונו של אבו נידאל, בשגריר ישראל בבריטניה, שלמה ארגוב, ופצעו אותו אנושות. הוא שרד את הפציעה, אך נותר משותק ומרותק לבית החולים לשארית חייו. ב-4 ביוני הגיבה ישראל להתנקשות בהפצצה של תשעה מתקנים של אש\"ף בלבנון. אש\"ף הגיב בהפגזה כבדה של כ-500 רקטות ופגזי תותחים על יישובי צפון ישראל. ישראל הגיבה להפגזות הללו בהפצצת מטרות נוספות של אש\"ף ואש\"ף הגיב בירי נוסף. ישראלי אחד נהרג ו-11 נפצעו. בצהרי 5 ביוני הורתה ממשלת ישראל לצה\"ל להיערך לאפשרות של מבצע קרקעי נרחב בלבנון והחל גיוס של כוחות מילואים. בבוקר 6 ביוני 1982 הוחלט סופית שיש לצאת למבצע שכונה מבצע \"שלום הגליל'.\n\nלאחר פלישתם ללבנון, הכינו הסורים את השטח להגנה לפי כללי הדוקטרינה הסובייטית, תוך התאמתה לתנאים בלבנון. הכוח הסורי נערך בהתאם לשני אתגרים עיקריים: ראשית, הגנה על שטחי המפתח בלבנון תוך הפרדת הנוצרים מאש\"ף, ואבטחת השליטה הסורית (בעיקר על ביירות ועל הכביש לדמשק); שנית, היערכות לאפשרות שצה\"ל יתקוף דרך הבקאע לכיוון סוריה ודמשק.\nהכוח נערך בהתאם למבנה הגאוגרפי של לבנון. רצועת ההגנה העיקרית של הסורים כללה את דאמור, הר הלבנון, ג'בל ערבה ומורדות החרמון. רצועת ההגנה השנייה כללה את העיר ביירות ואת זחלה, רייק, ג'דידת יבוס, דיר אל עשייר. בחזית רצועת ההגנה העיקרית נפרסה רצועת האבטחה בשטח שבין כוחות יוניפי\"ל ומובלעת חדאד בדרום, לבין קו דנייבה - סחמר - עיישיה - בית א־דין - דיר אל־קמר - דאמור, תוך ניצול השטחים ההרריים של מורדות החרמון, ג'בל ביר א־דהר ומורדות הר הלבנון, להשהיית הכוח התוקף ולהתשתו.\nמשום שביירות היא העיר הגדולה והחשובה שבערי לבנון ובה מרוכזים כל מוסדות השלטון, החזיקו בה הסורים כוח גדול יחסית. כוח זה היה חלק מרצועת ההגנה הראשונה. בביירות היו לסורים 4 מסגרות חטיבתיות ועוד יחידת קומנדו. המערך שלהם כלל: חטיבת חי\"ר 85, שתי חטיבות צש\"ף (חטיבות חסרות המאוישות בפלסטינים, ואגד שריון של צש\"ף שכלל יותר מ־50 טנקים T-55/54.\nבנוסף, בהר הלבנון נערכה חטיבה ממוכנת 62, שכללה גם טנקים ובין 4 ל־6 גדודי קומנדו; בבקעת הלבנון נערכה חטיבת שריון 51, שכללה טנקי T62 עם כוח חי\"ר ממוכן ובין 3 ל-4 גדודי קומנדו; בהר מול הלבנון נערכה חטיבת שריון 91 מדיוויזיה 1, שכללה טנקי T62 ולה גם כוח חי\"ר ממוכן ו־2 אגדי קומנדו.\nלפני המלחמה, כחלק מלקחי מלחמת יום הכיפורים, הצבא הסורי נערך בלבנון עם מערך מעובה של סוללות נ\"מ שכללו טילי קרקע-אוויר מדגמי SA-2,‏ SA-3,‏ SA-6 ו-SA-8 לצד תותחי ZSU-23-4 שילקה שנועדו להגן על הסוללות מפני יעפי תקיפה נמוכים.\n\nב-6 ביוני נכנסו כוחות צה\"ל ללבנון והתקדמו צפונה לאורך ארבעה צירים: חוף הים, אזור ההר המרכזי, הגזרה המזרחית, ובקעת הלבנון. בציר החוף שבגזרה המערבית לחמו שתי אוגדות: עוצבת הגליל בפיקוד תא\"ל יצחק מרדכי ואוגדה 96 בפיקוד תא\"ל עמוס ירון. אוגדה 96 כללה כוחות שריון מחטיבה 454 בפיקוד חגי רגב ואת חטיבת הצנחנים הסדירה בפיקוד אל\"ם יורם יאיר. במסגרת הלחימה הונחתה אוגדה 96 מכיוון הים צפונית לנהר האוואלי, דבר שגרם לניתוק הקשר של מפקדות אש\"ף בביירות עם המחבלים שנמצאו דרומית לנהר, ואפשר לכוחות צה\"ל מעוצבת הגליל, שהגיעו מדרום, לסגור על אלפי המחבלים בצור ובצידון, ולטהר את השטח בלחימה עיקשת, בית אחר בית.\nחטיבת הצנחנים החלה את מלחמתה בנחיתה מהים בחוף האוואלי שמצפון לצידון. את ראש החוף תפסו לוחמי שייטת 13 בפיקוד ידידיה יערי, כוח ראש החוף בפיקוד הסמח\"ט אריק מורן שכלל את פלוגת החה\"ן של הצנחנים (פלחה\"ן 35) בפיקוד יחיאל גוזל ופלוגת בני המשקים של גדוד 50 בפיקוד שאול אריאלי. כוח ראש החוף של פלחה\"ן הצנחנים לחם במחבלים שהגיעו למקום ושבה חלק מהם. הכוח הרחיב את שליטתו לכיוון דרום ומזרח על ידי הפלחה\"ן ולכיוון צפון על ידי פלוגת בני המשקים, על מנת לאפשר לכוחות חטיבת הצנחנים לנחות בבטחה עם הנחתות. החטיבה מיהרה צפונה לכוון דאמור, כשמובילה אותה פלוגת בני המשקים. מדאמור בחר אל\"ם יורם יאיר להוביל את חטיבתו בציר ההררי לאורך הרי השוף. יאיר לחם בראש הצנחנים הסדירים, במסע קרבות קשה ומפרך, שכלל קרבות בעיירות דאמור ועינאב ובכפרים מתא, שמלאן, קבר שמון וסיל. אף על פי שלכאורה הבחירה בציר ההררי הייתה אמורה לעכב את כוחות החטיבה, הרי שבמבחן התוצאה החלטתו של יאיר השתלמה והצנחנים היו לכוח הראשון שהגיע לביירות, וחבר לכוחות הנוצרים בציר ביירות-דמשק. בראש החטיבה פעל גדוד הסיור של חטיבת הצנחנים, בפיקוד סא\"ל דורון אלמוג, ובמקביל לו כוח מאולתר בפיקודו של מיכה תמיר, שכלל את פלוגתו של ניר ברקת מגדוד 890 ואת פלוגתו של שאול אריאלי מגדוד 50. אלמוג אמר על המלחמה \"במלחמת שלום הגליל הלכתי ברגל שבעים קילומטר, לחמתי שבעה ימים, קרב אחרי קרב, מארב אחרי מארב.\".\nבסופו של היום הראשון צה\"ל הצליח להגיע בגזרה המערבית עד לגשר קוסיימה שעל נהר הליטני, כ-27 קילומטרים מקו הגבול הבינלאומי. לאחר מכן המשיך צה\"ל את ההתקדמות המהירה תוך כדי ניסיון לשמור, עד כמה שניתן, על מספר נמוך של הרוגים, שרבים מהם נגרמו על ידי צה\"ל מאש כוחותינו. בתקרית אחת זיהה מטוס פנטום ישראלי שיירה של צה\"ל כשיירה סורית, ועקב כך נהרגו כ-26 חיילים ועוד עשרות נפצעו.\nבמהלך אותו יום כבשו כוחות אוגדה 252 את אזור הפתחלנד בגזרה המזרחית, עד לקו חצביא-שבעא-כאוכבא, שם הצטוו לעצור, כדי לא להיכנס ללחימה עם הסורים.\nבליל 6 ביוני נערך הקרב על הבופור. במהלך ההגעה ליעד נפצע מפקד הכוח משה קפלינסקי, ובקרב עצמו נהרגו 6 מלוחמי חטיבת גולני בהם מפקד הכוח שהחליף את קפלינסקי - רס\"ן גוני הרניק.\n\nלמחרת, ב-7 ביוני, לאחר כיבוש הבופור בידי חטיבת גולני, התקדמה חטיבה 769, יחד עם כוח בפיקוד סמח\"ט גולני גבי אשכנזי, לכיוון העיר נבטיה ועם ערב נכבשה העיר. ב-8 ביוני הגיעו כוחות אוגדה 36 לפאתי צידון וחברו לחטיבה 211 שהגיעה מכיוון דרום בציר החוף, ולכוחות אוגדה 96 שהונחתו מהים בשפך האוואלי.\nב-8 ביוני הגיע כוח צה\"ל למבואות דאמור, כאשר באותו הזמן נאלצו כוחות צה\"ל מעוצבת הגליל, בפיקוד תא\"ל יצחק מרדכי, להתמודד עם אלפי לוחמי גרילה של אש\"ף, שהתחפרו והתבצרו באזורים הצפופים והמאוכלסים של מחנות הפליטים בצור ובצידון, ובעיקר במחנה עין אל-חילווה בצידון. במחנה זה נאלצו לוחמי צה\"ל (כוחות חי\"ר מחטיבה 165 וחטיבה 939, בסיוע כוח טנקים מצומצם מחטיבה 847) להילחם קרבות קשים בלוחמה בשטח בנוי מול כוחות גרילה עקשנים, אשר הסתתרו במחנה הפליטים מאחורי אזרחים וסירבו להיכנע. מפקדי המחבלים החזיקו את האזרחים בכוח, והשתמשו בהם כמגן אנושי. על כך אמר תא\"ל יצחק מרדכי: \"עשינו מאמצים רבים להוציא את האזרחים מתוך מחנה הפליטים, אבל מפקדי המחבלים לא איפשרו את הפינוי\".\nב-8 ביוני נערך גם הקרב הראשון של צה\"ל נגד צבא סוריה, בעיירה ג'זין שבשיפולים הדרומיים של ג'בל ברוך. חטיבת השריון 460 כבשה את העיירה, ולמחרת השתלטה על הכפרים הסמוכים חונה ועין א-תינה, מהלך שאיפשר העברת כוחות רבים צפונה, אל עבר כביש ביירות-דמשק.\nבאותו יום החל קרב עין זחלתא, שבמהלכו לחמו כוחות עוצבת הפלדה, ובהם חטיבה 500 מתוגברת בגדוד 9263, וכן גדוד 601, גדוד 932, ועוצבת גולן, נגד כוחות שריון וקומנדו סוריים. הקרב נמשך יומיים ובסיומו כבשו כוחות צה\"ל את המרחב.\nב-9 ביוני, נפתח מבצע ערצב-19, אשר ערך חיל האוויר הישראלי במטרה להשמיד את מערך טילי הקרקע-אוויר הסוריים בבקעת הלבנון. במהלך המבצע התרחש קרב האוויר הגדול ביותר בעידן הסילון, בו השתתפו כ-150 מטוסי קרב, ובמהלכו הופלו כ-47 מטוסים[דרוש מקור][מפני ש...] של חיל האוויר הסורי ולא הופל אף מטוס ישראלי. במהלך כל ימי הלחימה הפילה ישראל 82 מטוסים סוריים ואיבדה 2 מטוסים, שניהם מפגיעות של טילי נ\"מ. המבצע הדגיש את עליונותה האווירית המוחלטת של ישראל אל מול חיל האוויר הסורי. על פי בכירים בחיל האוויר הישראלי המבצע נחשב לאחד מהמבצעים החשובים שלו, והוא אף עיצב באופן משמעותי את דמותו. בהמשך התקיימו מספר קרבות שריון אשר לא הושגה הכרעה ברורה לטובת אחד הצדדים, ובמהלכם ישראל הייתה הראשונה בהיסטוריה שעשתה שימוש במסוקי קרב נגד טנקים.\nב-9 ביוני 1982 לחמה סיירת מטכ\"ל בקרב על גבעה מיוערת, בקצה הצפוני של רכס שאראת כריסטופני, נגד כוח רגלי ורכוב מהקומנדו הסורי, הכווינה עליו ירי ארטילרי שכלל פצצות מצרר והשמידה אותו.\nב-9 ביוני החל הקרב על כפר סיל, שנמשך 4 ימים, ובסיומו כבשו כוחות צה\"ל את העיירה.\nב-10 ביוני, ביום החמישי ללחימה, נהרגו בכפר דוחא שליד העיירה דאמור, סגן הרמטכ\"ל, האלוף יקותיאל אדם ואל\"ם חיים סלע. ביום זה נהרגו מעל שבעים חיילים רבים מהם ליד דאמור, ולפחות תשעה נהרגו מטילים שנורו אל נגמשים ממסוקי קרב סוריים באזור ג'בל ברוך.\nבאותו יום, בסביבות השעה 12:55 הופצצו כוחות של חטיבה 943 מאוגדה 90 ב\"אמבטיית ביאנור\" (ואדי חפופה) בגזרה המזרחית בשוגג על ידי חיל האוויר הישראלי. בהפצצה נהרגו 24 חיילים, נפצעו 92 חיילים ועוד 32 קיבלו \"הלם קרב\". כמו כן נפגעו כלים רבים: כלי לחימה ומשאיות שהובילו תחמושת, מים ומזון לכוחות הלוחמים. גדוד 573 מחטיבה 943 שהה באותה עת בוואדי חפופה מצפון ל\"אמבטית ביאנור\" (למעט פלוגת המפקדה שלו שנפגעה בהפצצה). הגדוד היה אמור להמשיך צפון מערבה כדי לכבוש את הכפר מג'דל בלחיס. אולם בסביבות השעה 14:00 קיבל המג\"ד סא\"ל עלי ברוק ממפקד הגיס האלוף אביגדור בן-גל פקודה חדשה: לפנות מזרחה, דרך ג'בל ערבה, עד לכפר א-רפיד ולתקוף את הכוחות הסורים הנסוגים צפונה בציר \"מיכה\". הגדוד הגיע לכפר א-רפיד בסביבות השעה 15:00. במשך שעות, עד רדת החשכה, תקף הגדוד את הכוחות הסוריים מחטיבה 91 והשמיד עשרות כלים: טנקים, נגמ\"שים ומסוק \"גאזל\". אף חייל מכוחות גדוד 573 לא נהרג או נפצע, וגם לא הושמד אפילו כלי לחימה ישראלי אחד.\nב-11 ביוני, ביום השישי ללחימה, לאחר קרב בין סיירת צנחנים לכוחות קומנדו סורים שנמשך כ-4 שעות בסמוך לכפר עינאב, התקבלה החלטה לכבוש את הכפר. במהלך הקרב נהרג מפקד צוות סגן אלון לוין, ההרוג הראשון של הסיירת במלחמה. הכפר נכבש ביום למחרת.\nבליל אותו יום התחולל בגזרה המזרחית קרב סולטאן יעקוב, אשר במהלכו נכנס גדוד 362 מחטיבה 399 לצומת מדרום לכפר סולטאן יעקוב וגילה שהוא מכותר בתוך מתחם סורי גדול. הכוח חולץ בקושי בסיוע ארטילרי כבד בלא שהצליח לכבוש את אזור הצומת. ניהול הקרב נחשב לאחד הכשלונות הגדולים של צה\"ל במבצע שלום הגליל. הקרב זכור בעיקר בשל ההרוגים, הפצועים והשבויים הרבים שהיו בו לצה\"ל, ושני חיילי המילואים הנעדרים עד עצם היום הזה: יהודה כץ וצבי פלדמן. באפריל 2019 הושבה לישראל גופתו של הנעדר מהקרב זכריה באומל.\nחטיבה 645 ניהלה קרב קשה מאוד מול הכוח הסורי כל אותו הלילה.\nבבוקר, זמן קצר לפני כניסת הפסקת האש לתוקפה, השתתפו כוחות מחטיבה 409 במארב לשריון סורי, והשמידו 11 טנקי T-72, עשרות כלי רק\"ם ו-4 מסוקי גאזל.\nבאותו היום, בשעה 12:00 בצהריים, נכנסה הפסקת האש לתוקפה, אולם בצידון, במחנה הפליטים עין אל-חילווה, בכביש ביירות-דמשק ובביירות לא הופסקה הלחימה.\n\nב-12 ביוני, על אף הפסקת האש, התקדמו הצנחנים וכבשו את העיירה שמלאן בלחימה קשה אל מול כוחות קומנדו ושריון סוריים.\nב-13 ביוני בצהריים חברו כוחות הצנחנים לכוחות הנוצריים בבסבא, ובכך ניתקו את המחבלים במערב ביירות.\nב־15 ביוני החלו כוחות צה\"ל לנוע שמונה קילומטרים צפונית לביירות, לכיוון אזור ג'מהור, במאמץ להרחיב את שליטתם על כביש-ביירות דמשק, מזרחה.\nעל אף החבירה לנוצרים וניתוק מערב ביירות, הפרוזדור הצר באזור כפר שימא היה נתון להטרדות סוריות שישבו בשטח הגבוה בעאליי. בשל כך ב-21 ביוני החלה אוגדה 162 להתקדם לעבר בחמדון ועאליי. האוגדה צלחה את נהר הדאמור והחלה לטפס על השלוחה הצפונית המוליכה לבחמדון. עקב היעדר אישור מהדרג המדיני למתקפה, האוגדה התנהלה בזחילות תוך קרבות קשים מול אויב נחוש ובשטח טופוגרפי נחות. בנוסף עקב היעדר אישור לפתח מאמצים מקבילים, התרכזה כל הארטילריה הסורית נגד כוחות האוגדה. הלחימה התנהלה בחלקה הראשון כנגד מארבי נ\"ט וטנקים סוריים מרחוק, לאחר מכן משעלתה האוגדה על הרכס, מרואייסאת נעמן ועד כביש ביירות דמשק התנהלו קרבות קשים, בעיקר במסולעת מעל מנצוריה ובשקיף מטלון.\nב-25 ביוני, עקב התקדמות אוגדה 96 מביירות לכיוון מזרח, והתקדמות אוגדה 162 שתוגברה בחטיבת גולני לכביש ביירות-דמשק מדרום, החלו הסורים להימלט מזרחה, במטרה להימלט מכיתור על ידי כוחות צה\"ל. כביש ביירות-דמשק, מביירות ועד רואייסאת צופר, היה בשליטת כוחות צה\"ל.\nמעתה, במשך כחודש וחצי, צה\"ל בסיוע ארטילרי מסיבי (כולל ירי בכינון ישיר) ותקיפות מהאוויר, הידק את המצור על ביירות והפעיל לחץ כבד על המחבלים על מנת להביא לכניעתם. חיל הים הטיל מצור ימי על העיר על מנת למנוע הספקת נשק וציוד למחבלים.\n\nב-22 ביולי התנהל בגזרה המזרחית מבצע טרף - יום קרב כנגד הסורים והמחבלים. לאחר שמתחילת יולי ניהלו הסורים והמחבלים פעילות מוגברת נגד צה\"ל, הוחלט לערוך נגדם פעולת עונשין, על ידי כוחות במסגרת גיס 479 בפיקוד אלוף משה בר כוכבא. במהלך המבצע כוחות צה\"ל, שכללו יחידות שריון, ארטילריה, חי\"ר, נ\"ט, וכן יחידות נ\"מ שפעלו בכינון ישיר, השמידו 70 טנקים, 23 נגמ\"שים, וכן תומ\"תים, תותחי נ\"מ, משאיות, טרקטורים ועמדות לחימה, וגרמו לאבדות קשות בנפש. לכוחות צה\"ל היו 2 הרוגים, 5 פצועים, ו-3 טנקים שנפגעו.\nבעקבות המבצע ריסנו הסורים את המחבלים, והשתדלו לשמור על השקט בגזרה.\nב-1 באוגוסט, על מנת להגביר את הלחץ על המחבלים, החל צה\"ל להתקדם לעבר שטחים בנויים בדרום מערב ביירות. בראשית אוגוסט צה\"ל גייס שוב את חטיבה 939 ואת חטיבה 165. החטיבות הונחתו בליל ירח מלא על ידי נחתות חיל הים מצפון לג'וניה, והצטרפו לכוחות צה\"ל בביירות.\nביום ט\"ו באב, 4 באוגוסט, נקלעה פלוגה ג' מגדוד 12 של חטיבת גולני לקרב מול כוח קומנדו סורי ומחבלים סמוך למחנה הפליטים בורג' אל-ברג'נה. בקרב נהרגו 9 לוחמי צה\"ל. באותו יום נהרגו 10 לוחמי צנחנים בקרבות בביירות. באותו יום נהרג תובל גבירצמן, שהיה מפקד פלוגה בחטיבה 188 של חיל השריון. זכה בצל\"ש אלוף פיקוד הצפון לאחר מותו, על גילוי אומץ לב, מסירות נפש וכושר מנהיגות.\n\nבמהלך הקרבות רוב ביירות נכבשה, נמל התעופה של ביירות נהרס, נהרגו כ-368 חיילי צה\"ל ויותר מ-1,000 מחבלי אש\"ף, בנוסף לכ-6,000 מחבלים שנעצרו. לקראת אמצע אוגוסט הושגה הסכמה להוצאת הכוחות הסוריים והכוחות הפלסטיניים מביירות, בחסות כוח בינלאומי. תהליך זה הושלם ב-31 באוגוסט 1982, במהלכו התפנו מביירות תוך 12 ימים, 14,398 לוחמים פלסטיניים וסוריים, וכן 664 נשים וילדים. מתוכם, 8,144 עזבו את ביירות דרך הים, ו-6,254 חיילים סוריים ואנשי חטיבות \"צבא השחרור הפלסטיני\" של אש\"ף עזבו לסוריה דרך כביש ביירות-דמשק. מטה אש\"ף עבר לתוניסיה, שם הסדירה ארצות הברית לארגון מקלט טרם הפינוי.\n\nב-23 באוגוסט 1982 נבחר בשיר ג'ומאייל, מנהיג הפלנגות הנוצריות, לנשיא לבנון. ישראל ראתה בכך סימן לפריצת דרך מדינית ושר הביטחון אריאל שרון אף הכריז כי מדינה ערבית נוספת מתכננת לחתום חוזה שלום עם ישראל. לאחר הרצח של בשיר ג'ומאייל ב-14 בספטמבר 1982 תפס אחיו, אמין ג'ומאייל את השלטון.\nיומיים לאחר הרצח, ב-16 בספטמבר 1982, החל צה\"ל להיכנס למערב ביירות, תוך שאוגדה 96 תוקפת מדרום, ואוגדה 91 ממזרח - מכיוון הנמל מערבה. צה\"ל אישר לכוחות הפלנגות הנוצריות להיכנס למחנות הפליטים סברה ושתילה שבאזור ביירות. כניסת הפלנגות למחנות הפכה במהרה לטבח סברה ושתילה, שבו רצחו אנשי הפלנגות, במשך יומיים, מאות מתושבי המחנה. הטבח עורר סערה ציבורית בינלאומית, וקומם מדינות רבות נגד ישראל.\nבעקבות הסערה הציבורית שהתחוללה בעולם עקב הטבח, ולחץ אמריקאי, נסוגה ישראל ממערב ביירות ב-30 בספטמבר 1982. בישראל הוקמה ועדת חקירה (ועדת כהן), שבעקבות מסקנותיה נאלץ אריאל שרון, שהיה שר הביטחון ואדריכל מלחמת לבנון, להתפטר מתפקידו, שהועבר למשה ארנס. לאחר נסיגת צה\"ל ממערב ביירות הסתיימה למעשה הלחימה האקטיבית, וב-29 בספטמבר 1982 הסתיים מבצע שלום הגליל באופן רשמי.\n\n ערך מורחב – מבצע ערצב 19\nחיל האוויר הישראלי התכונן היטב לאיום הטילים במגוון אמצעים כמו שיפור המודיעין והחימוש. בערבו של יום הלחימה הראשון, (ט\"ו בסיון) עוד ב-5 ביוני נכנס כח אווירי ללבנון במטרה להכין את התקיפה היבשתית ולחסל עמדות טילים ונשק נגד מטוסים. מסוק קוברה אחד הופל ושני טייסיו נהרגו . \nביום השלישי ללחימה נשלחה רביעיית מסוקי דיפנדר לתקוף שתי תחנות מכ\"ם סוריות מסוג P-15 בעיירת החוף דאמור. מכ\"מים אלו היו מסוגלים להתריע בפני תקיפת אזור הבקעה. אחרי תקיפת המסוקים הוזנקו לאזור גם מטוסי סקייהוק שהשלימו את השמדת תחנות המכ\"ם. תמונת הקרב של חיל האוויר הסורי נפגעה קשות.\nביום הרביעי של המלחמה, ב-9 ביוני, חיל האוויר יצא במבצע ערצב 19 והשמיד את רוב סוללות טילי הקרקע אוויר של הסורים בבקעת הלבנון. בנוסף חיל האוויר הסורי, שפעל בתו\"ל רוסי, סבל מנחיתות משמעותית ואיבד 23 מטוסי מיג כבר בימים הראשונים. המבצע נחשב הצלחה מזהירה של חיל האוויר.\nמבצע ערצב 19 העניק לישראל עליונות אווירית מוחלטת בשמי לבנון ולחיל האוויר הישראלי נפתח פתח לסייע באופן חופשי לכוחות הקרקע. היבטים אלו אפשרו חופש פעולה משמעותי לחיל האוויר הישראלי ושליטה אווירית בשמי לבנון. דבר זה אפשר תנאים נוחים לחיל היבשה ולחיל הים בהשוואה למלחמת יום כיפור.\nבשבועות שאחרי כן הסתפק חיל האוויר במשימות של סיוע קרוב ולא יזם מבצעים גדולים נגד כוחות סוריים. כך, לא הושמדו כוחות קרקעיים גדולים של הסורים במהלך נסיגתם מלבנון לסוריה. ההחלטה על כך התקבלה בדרג הממשלתי שלא היה מעוניין בעימות מלא עם סוריה.\n\nבמהלך הלחימה בלבנון הופעלו על ידי צה\"ל שבע אוגדות סדירות ומילואים. חלקן פעלו מתחילת המלחמה, וחלקן הוכנסו ללחימה עם גיוסן בשלב מאוחר יותר. שלוש אוגדות פעלו בגזרה המערבית (91, 96 ו־36), אוגדה אחת בגזרה המרכזית (162) ושלוש בגזרה המזרחית (252, 90 ו־880). \nבמהלך הלחימה הקים גיס 446 שני כוחות משימתיים שפעלו במערב הגזרה המזרחית: הראשון בפיקוד תא\"ל דני ורדי (\"כוח ורדי\") והשני בפיקוד תא\"ל יוסי פלד (\"כוח יוסי\"). שתי אוגדות נוספות (49 ו־131) ומפקדת גיס 479 שימשו ככח עתודה ברמת הגולן לתרחיש שבו תתרחב הלחימה בצבא הסורי לגזרה זו. סדר הכוחות הכולל בלחימה בלבנון כלל כ־1,400 טנקים ולצידם מאות כלי ארטילריה. בעתודה ברמת הגולן הוצבו כ־600 טנקים, בסך הכל הוצבו בצפון כ־2,000 טנקים.\n\n ערך מורחב – הזירה הימית במבצע שלום הגליל\n\nבהצבעה בכנסת על המלחמה, התנגדה לה רק חד\"ש (שאף הגישה בהפגנתיות הצעת אי אמון בממשלה). נציג הסיעה, ח\"כ מאיר וילנר, ציין במליאת הכנסת כי \"הממשלה מובילה את ישראל אלי תהום. היא עושה מעשה, שבמרוצת הזמן עלול להתברר כבכייה לדורות\". בתגובה גונתה חד\"ש ונשמעו קריאות, בהן מפי עורך \"ידיעות אחרונות\", להעמיד את ח\"כיה לדין באשמת בגידה. בהצבעה נעדרו מהמליאה ח\"כים מהשמאל, בהם שולמית אלוני ויוסי שריד. סיעת המערך הצביעה בעד.\nגם העיתונים, להוציא את \"הארץ\", התגייסו למען המאמץ המלחמתי: בעיתונים התפרסמו כתבות אופטימיות ולא נשמע אף קול מפקפק. הגדיל לעשות עמירם ניר מ\"ידיעות אחרונות\" בטור המערכת ביום הראשון ללחימה, 6 ביוני 1982, תחת הכותרת \"שקט, יורים\": \"עכשיו אין אופוזיציה, אין ליכוד ומערך, אין דתיים וחילוניים, עשירים ועניים, ווזווזים וצ'חצ'חים. עכשיו כולנו עם אחד, במדים, עכשיו יורים. שקט\".\nהמקרה המפורסם ביותר של שיתוף פעולה בין התקשורת לממשלה היה בזמן כיבוש הבופור. ראש הממשלה דיווח כי הבופור נכבש \"ללא אבדות\", אף על פי שהיה ידוע ששישה חיילים של סיירת גולני, בהם מפקד הפלס\"ר, רס\"ן גוני הרניק, נהרגו בעת הלחימה. התקשורת עצמה דיווחה על \"גבורה עילאית\" ו\"חירוף נפשות\", אך לא ציינה את נושא האבדות. רק בחינה מדוקדקת של מודעות האבל הראתה תמונה אחרת: \"על מותו של רס\"ן גוני הרניק, בעת כיבוש הבופור, מתאבלת תנועת שלום עכשיו\".\nהמלחמה זכתה לפופולריות רבה בציבור בתחילת דרכה, וזיכתה את הממשלה ואת הליכוד בתמיכה גבוהה מאוד בסקרים. בראשית אוגוסט העניקו הסקרים לליכוד בין 57–61 מנדטים. בציונות הדתית עלו פרשנויות לפיהן לבנון היא חלק מארץ ישראל השלמה, ורבנים מרכזיים כישראל אריאל ודב ליאור הגדירו את המלחמה כמלחמת מצווה וקראו לספח את לבנון ולהקים בה התנחלויות. הרב הראשי האשכנזי שלמה גורן השווה את המלחמה לכיבוש הארץ על ידי יהושוע ולמלחמה בעמלק, וגם הרבי מלובביץ' כינה את לבנון \"הגדה הצפונית\" והתנגד ליציאה ממנה.\nככל שהתקדמה המלחמה, החלה ביקורת ציבורית מחוגים שונים, אשר טענו כי המלחמה היא \"מלחמת ברירה\", וכי ממשלת ישראל הייתה צריכה להסתפק במבצע צבאי מוגבל בשטחי דרום לבנון. בהמשך, כאשר צה\"ל הסתבך אט-אט בבעיות הפוליטיות הפנים-לבנוניות, גברה ההתנגדות בציבור למלחמה, שהגיעה לשיאה לאחר טבח סברה ושתילה.\n\nהמלחמה החלה כמבצע צבאי מוגבל בשם \"מבצע שלום הגליל\", בדומה למבצעים מוגבלים שהיו לפניו, לפי תוכנית צבאית שכונתה \"תוכנית אורנים\". מטרות המבצע השתנו במהלכו, ומהוות עד היום מקור לעימותים במערכת הפוליטית בישראל, ואף להאשמות בתוך מפלגת הליכוד[דרוש מקור]. בפקודת המבצע ועל פי ידיעת ראש הממשלה מנחם בגין, הוגבל המבצע לכניסת כוחות צה\"ל עד 40 ק\"מ צפונה מקו שביתת הנשק עם לבנון, מרחק הגדול מטווח הקטיושות, על-מנת לפגוע קשות באש\"ף שהיה מוגן עד הקו הזה בכ-3 רצועות הגנה של הכוחות הסוריים במדינה, שכן אחרת הארגון ישתקם וייתחמש ברקטות בעלות טווח גדול יותר. תחום זה הוסכם על גם על דעתה של מפלגת העבודה שהייתה באותה עת באופוזיציה בכנסת. אולם הפקודה לא ירדה לדרגי השטח, וצה\"ל לא עצר את כוחותיו עד הגיעם לביירות, בירת לבנון, ומטרת המבצע שונתה והייתה גירוש המיליציות של אש\"ף מלבנון כולה, מטרה שהושגה בהצלחה בסופו של דבר, לאחר המצור על ביירות.\nההתייחסות למלחמה כאל מבצע ניכרת גם בשמו של החוק למימון מבצע שלום הגליל, התשמ\"ב-1982, שאושר בכנסת ב-28 ביולי 1982,\nבתקנות העוסקות במתן אות מערכה למשתתפים במבצע, שפורסמו ב-6 בפברואר 1983, הוא נקרא \"מערכת שלום הגליל\". עם התמשכות המבצע והתרחבותו הוא נתקבע בשיח הציבורי כ\"מלחמת לבנון\".\nלדברי הפרשן הצבאי רון בן ישי, מטרות המלחמה, כפי שהוצגו לו עוד זמן רב לפני תחילת המלחמה על ידי אריאל שרון ורפאל איתן, היו נרחבות מאשר טווח 40 ק\"מ שצוין בהחלטת הממשלה על יציאה למבצע, וכללו סילוק אש\"ף מלבנון כולה, בתקווה שצעד זה יחסל את תקוותם של הפלסטינים לשוב לשטחי יהודה ושומרון, ויבסס את אחיזת ישראל בשטחים אלה. מטרה נוספת הייתה השבת השלטון בלבנון לפלנגות הנוצריות בראשות באשיר ג'ומייל, שבעקבותיו תחתום לבנון על הסכם שלום עם ישראל. בן ישי טען שמטרות אלה הוסתרו ממנחם בגין ומהממשלה. טענה דומה, לפיה שרון הטעה את בגין והממשלה כולה בדבר יעדי המלחמה, הועלתה גם על ידי העיתונאי עוזי בנזימן. שרון הגיש תביעת דיבה כנגד בנזימן ועיתון \"הארץ\" (שבו פורסמה טענתו של בנזימן). התביעה נדחתה תוך שנקבע בבית המשפט המחוזי, בין השאר, שהוכח ששרון לא נהג ביושר עם ראש הממשלה בגין. בערעור, בית המשפט העליון נמנע מלהתייחס לנכונות הקביעה, אך הותיר את פסק הדין על כנו.\nלפי מסמך פנימי שאותו חיבר אהוד ברק, מי שהיה אז ראש אג\"ת, וסגנו של מפקד הגיס הצפוני, המלחמה תוכננה מראש כשרשרת מתגלגלת שתוביל לתוצאה של השלטת משטר נוצרי בלבנון, תוך הבהרת עליונותה של ישראל על סוריה. באותו מסמך מציין ברק כי יש להסתיר מטרות אלו מפני הדרג המדיני - \"בדרכים עקיפות ניתן אולי להשפיע על היווצרות שרשרת שתוליד עילה לפעולה נגד המחבלים. העניין כולו נכבד ביותר ומחייב שיקול דעת מקיף ברמה המדינית. יתרה מזאת, לאור הבעייתיות של דיון בהפעלת כוח מאסיבית לשינוי מצב מדיני, ייתכן שגם בדרג המדיני יש קושי לדון בו במפורש ותוך זיהוי ברור של המטרות, ומובן מאליו שעם הדרג הצבאי לא כדאי לדון בכלל בעניין במונחי 'כוונת מכוון', אלא רק במונחי 'תוכנית מגירה' המכילה גם תשובות לאפשרויות מתפתחות\".\nעל פי אהוד ברק, ”לשר הביטחון, אריק שרון, הייתה פנטזיה אסטרטגית רב־קומתית שלא דנו בה במפורש”. בראיון למעריב, אמר ברק כי:\n\nלמעשה במהלך המלחמה נתן ראש הממשלה הנחיה חריגה, לפיה שר הביטחון יצטרך את אישורו על הפעלת חיל האוויר.\n\nמלחמת לבנון הייתה הראשונה שבה חלחלה הסרבנות המצפונית לדרגים גבוהים כמו במקרה של אל\"ם אלי גבע, מפקד חטיבה שסירב לפקד על חייליו להמשיך במבצע, אך הסכים להשתתף כחלק מהכוח הלוחם, והודח.\nהאלוף עמרם מצנע התפטר מתפקידו כראש מטה גיס במחאה על פלישת צה\"ל לביירות וכאקט של אי אמון בשר הביטחון אריאל שרון, אך בהמשך חזר בו. עם תחילת המלחמה הוקמה תנועת הסרבנות \"יש גבול\", על ידי חיילי מילואים שסירבו לשרת בשטח לבנון.\n\nהחל מאוקטובר 1982 צה\"ל ביסס ופרס את כוחותיו במוצבים שנבנו לאורך הקו שנוצר לאחר סיום הלחימה במבצע שלום הגליל. בספטמבר 1983 הסתיים שינוי הפריסה הראשון של צה\"ל, בהיערכותו בקו חדש, קו האוואלי. במסגרת ההיערכות מחדש פינה צה\"ל ופירק 43 מחנות ו-22 מוצבים. שלב הנסיגה השני נמשך כארבעה שבועות ובמהלכו הושלמה הנסיגה מאזור אגם קרעון ומהגזרה המזרחית בלבנון. בסיום השלב הזה נערך צה\"ל באזור העיירה חאצביא. בסוף 1984 נעשתה במטכ\"ל עבודת מטה לבחינת האפשרויות להיערכות הביניים של צה\"ל באופן חד-צדדי, בגזרה המערבית בלבנון (שלב הנסיגה השלישי).\nשהיית צה\"ל בלבנון חשפה אותו להתקפות של מורדים שיעים, ששיאן היה ב-4 בנובמבר 1983, בפעולת ההתאבדות בבניין מפקדת צה\"ל בצור, שגרמה למותם של 60 איש, מתוכם 28 ישראלים.\nהמגמה הישראלית להינתקות הדרגתית מדרום לבנון קיבלה מאז הבחירות לכנסת ה-11 ב-1984 ממד נוסף - כלכלי.\nהמשבר הכלכלי החמור בישראל ומגמתה של הממשלה לקצץ סכומים ניכרים מתקציב הביטחון חיזקו את טענות התומכים בנסיגה לגבולות רצועת הביטחון.\n\nבינואר 1985 הביאו ראש ממשלת האחדות, שמעון פרס, ושר הביטחון, יצחק רבין, בפני הממשלה החלטה על יציאת צה\"ל מלבנון, ונסיגה לקו חדש של מספר קילומטרים בדרום לבנון, שכונה \"רצועת הביטחון\". ההחלטה עברה ברוב קולות. הנסיגה ההדרגתית הסתיימה רשמית ביוני 1985, קרוב לשלוש שנים לאחר שוך הקרבות, וסיום המלחמה באופן רשמי.\n\nיחידת הקישור ללבנון עודדה גם תיירות לבנונית-ישראלית - כ-180,000 לבנונים ביקרו בישראל מאז יוני 1982 ועד מרץ 1984. צה\"ל אף הקים קייטנות בישראל לילדי דרום לבנון ועודד ביקורים מאורגנים לאנשי מקצוע להתמחות בנושאים שונים. היקף היצוא הישראלי ללבנון הגיע בשנת 1984 לשלושה מיליוני דולר לחודש, ודרך ישראל הועברו מוצרים של סוחרים לבנוניים המיובאים מחוצה לה בסכום של שישה מיליוני דולרים.\nהיחידה הנפיקה אישורי עבודה לאלפי תושבי דרום לבנון שקרוביהם שירתו בצד\"ל, הכניסה לישראל התקיימה דרך ארבעת מעברי הגדר הטובה, בראש הנקרה, בבירנית, במעבר תורמוס ובשער פאטמה ליד מטולה, שהיה מעבר הגבול המרכזי.\n\nלאחר הגירוש של אנשי אש\"ף לתוניסיה התחיל השלב של הלחימה הסמויה, אחד המבצעים הידועים היה מבצע דרך נץ שנערך באפריל 1985, ובו פוצצו לוחמי שייטת 13 את אוניית אש\"ף \"מון לייט\" שעגנה בנמל ענאבה, אלג'יריה, על מנת למנוע פיגוע מתוכנן בבסיס הקריה בתל אביב.\n\n ערך מורחב – הלחימה בדרום לבנון (1985–2000)\nבתקופה שלאחר נסיגת צה\"ל לרצועת הביטחון הארגונים השיעים אמל וחזבאללה נלחמו בכוחות צה\"ל וצד\"ל (שבראשות אנטואן לאחד) בדרום לבנון, בתמיכת סוריה ואיראן. הלחימה המשיכה עד לנסיגה החד-צדדית של ישראל לגבול הבינלאומי במאי 2000, שמיד אחריה קרס צד\"ל ורוב מפקדיו ברחו לישראל.\n\nתוצאותיה המיידיות של המלחמה:\n\nגירוש אש\"ף מדרום לבנון לתוניס, הרס התשתיות שלו בדרום לבנון ותפיסת נשק רב על ידי צה\"ל. החלשות ארגון אמל השיעי המתון יחסית, אך מולם הקמת הארגון השיעי חזבאללה בלבנון, שמטרתו התנגדות אלימה לכיבוש הישראלי ותמיכתו בידי סוריה ואיראן.\nשנתיים לאחר יציאת הפלסטינים מביירות, היו מרוכזים בביירות כ-2,500 פלסטינים מכל פלגי אש\"ף וברחבי לבנון עוד כ-5,500.\n\nהקמת צד\"ל - צבא דרום לבנון - שסייע לצה\"ל.\nפגיעה קשה בעוצמת הצבא הסורי, צמצום יכולתו האווירית בעקבות עימותים אוויריים שבהם הייתה ידו על התחתונה. פגיעה בכלכלה הסורית הגברת ההרתעה הצבאית של צה\"ל כלפי לבנון, סוריה ושאר מדינות ערב (המלחמה היחידה בה כבשה ישראל בירה של מדינה ערבית).\nתחילת שבירת הקונצנזוס והאמון לגבי המטרות והמניעים של מפקדי הצבא בחלק מהציבור הישראלי. לאחר נסיגת צה\"ל מלבנון לרצועת הביטחון, הייתה עליה ניכרת בנכונות של קצינים לחתום לשירות קבע.\nתוצאותיה ארוכות הטווח של המלחמה:\n\nבתחום המדיני, ממשלות רבות בעולם המערבי גינו את כניסת צה\"ל לביירות ואת הימצאות הצבא הישראלי בלבנון והדבר פגע במעמדה המדיני של ישראל, שהיה במגמת שיפור לאחר הסכם השלום עם מצרים. מומנטום השלום עם מצרים נפגע והיחסים הוגדרו כ\"שלום קר\".\nהשהייה הארוכה והקשה בלבנון, חשפה את הצד הפגיע של צה\"ל לעימותי גרילה קשים עם אנשי חזבאללה שהתעצמו והתמקצעו ושכונו \"הבוץ הלבנוני\". עימותים שצה\"ל התקשה לתת להם מענה הולם גבו קורבנות רבים.\nבטווח הארוך יותר הביאה המלחמה לשחרורם של אלפי עצירים ואסירים ביטחוניים בעסקאות לחילופי שבויים.\nהשפעה על תהליך השלום, נסיגת אש\"ף מלבנון הייתה אחד הגורמים לנכונותו של יאסר ערפאת להגיע לוועידת מדריד שהובילה להסכמי אוסלו, אולם מצד שני נסיגת צה\"ל לגבולות רצועת הביטחון הובילה להתעצמותו של חזבאללה שהביאה לנסיגת צה\"ל מלבנון במאי 2000 ללא הסכם.\n\nמבצע של\"ג יצר מציאות חדשה בדרום לבנון. הפלסטינים שהקימו שם מאחז טריטוריאלי עצמאי הוצאו מהתמונה, ואת החלל הריק מלאו השיעים ובראשם ארגון \"אמל\" שהגיע לשיא כוחו בפברואר 1984, שעה שהשתלט על מערב ביירות והפך לכוח הלבנוני העולה. מאז התחיל הגלגל להתהפך בתהליך הדרגתי ואיטי ו\"אמל\" במקום לצבור תנופה החל לאבד גובה. שתי סיבות גרמו להידרדרות במצבו של ארגון \"אמל\" הראשונה התחזקות ארגון חזבאללה והשנייה חזרתם של אנשי ערפאת ללבנון. עקב ניתוק הקשר עם חוסיין, מלך ירדן, וחיסול מרבית הבסיסים שלהם בממלכה הירדנית והסילוק מתוניס. כמו כן, דרום לבנון הייתה שטח המחיה היחיד, שאפשר מאבק מזוין נגד ישראל. היו שני שלבים לחזרה הפלסטינית ללבנון:\n\nתקיעת יתד במחנות הפליטים במערב ביירות, צידון וצור. מהלך זה התחיל בשנת 1985.\nיציאה ממחנות הפליטים על מנת ליצור אזורי שליטה מסביבם. המוקד של שלב זה היה בעיקרו סביב העיר צידון שם החלו הפלסטינים להשתלט על נקודות טופוגרפיות חיוניות ושולטות. באוקטובר 1986 חזרו רוב אנשי אש\"ף שגורשו ממערב ביירות לאחר המצור הגדול של צה\"ל במלחמת שלום הגליל, לבירת לבנון ולערים הדרומיות צידון וצור, אולם באותה שנה היו אנשי ערפאת עסוקים במלחמה באנשי תנועת \"אמל\" השיעית. באפריל 1986 חיסלה אמ\"ל קולונל באש\"ף שכיהן כמפקד אש\"ף בדרום לבנון וזאת על מנת למנוע את התבססות הפלסטינים באזור צור וצידון.\nבשנת 1988 לאחר שערפאת הכריז בז'נבה על התנערותו מטרור, הורה המנהיג הפלסטיני לאנשיו לא לפעול מלבנון. ארגונים אחרים כמו \"החזית הדמוקרטית\", \"החזית העממית\" וארגונו של אבו נידאל לא שעו להוראתו של ערפאת.\n\nבשנים 1982–2000 נהרגו 1,216 חיילי צה\"ל, מתוכם 654 חיילים במבצע שלום הגליל ועוד 562 חיילים נהרגו במלחמה ברצועת הביטחון, עד הנסיגה לרצועת הביטחון נפצעו 3,750 חיילים.\nאין תיעוד מדויק של מספר חיילי צה\"ל שנפצעו בלחימה רצועת הביטחון[דרוש מקור]. לוחמים רבים אובחנו כסובלים מהפרעת דחק פוסט-טראומטית. בתקופה זו אובחנו חיילים הסובלים מ\"הלם קרב\" כסובלים מ\"תסמונת וייטנאם\".\nכמו כן אין נתון רשמי על מספר חיילי צד\"ל שנהרגו ונפצעו בתקופה זו. הערכה היא שנהרגו בתקופה זו כ-660 חיילי צד\"ל כ-250 נפצעו, כמו כן נהרגו כ-200 אזרחים דרום לבנונים. בממוצע איבד צבא לבנון כ-55 חיילים בשנה וצה\"ל איבד כ-25 חיילים בשנה.\n\nעל פי הערכות, מן הצד הערבי נהרגו כ-18,000 איש במלחמה, בהם כ-10,000 חיילים סורים וחמושים פלסטינים.\n\nבאוקטובר 1985 פנתה קבוצה של הורים שכולים לשר הביטחון יצחק רבין, בבקשה למחוק ממצבות בניהם שנהרגו בלבנון את השורה שבה נכתב \"במבצע שלום הגליל\", לדעת ההורים בלבנון הייתה מלחמה ולא \"מבצע שלום\".\nבנובמבר 1985 השיב רבין שאינו סבור שכעת יש מקום להביא לממשלה החלטה של הממשלה הקודמת אולם ישנה אופציה לדון על כך בעתיד.\n\nב־6 ביוני 1982, ביומו הראשון של מבצע שלום הגליל, נפל בשבי אפי טלבי שחולץ לאחר 10 ימים בהם נע עם 200 מחבלים מצור לצידון.\nב-4 בספטמבר 1982 נשבו שמונה חיילי נח\"ל ששהו באזור בחמדון שבלבנון, על ידי מחבלים שנתקלו בהם באקראי. שישה מהשבויים שוחררו ב-23 בנובמבר 1983 בעסקת חילופי שבויים שבה שחררה ישראל 4,700 עצורים ביטחוניים ממחנה אנסאר שבדרום לבנון ו-65 אסירים ביטחוניים שהיו כלואים בישראל.\nב-28 ביוני 1984, שוחררו שישה שבויים (שלושה חיילים ושלושה אזרחים) שנותרו בידי סוריה, וכן הוחזרו גופותיהם של חמישה חיילים שהוחזקו בידי הסורים. לסוריה הוחזרו 291 חיילים, 13 אזרחים ו-74 גופות חיילים סוריים.\nבמאי 1985 נערכה עסקה נוספת, \"עסקת ג'יבריל\", שבמסגרתה שוחררו 1,150 מחבלים שהיו כלואים בישראל כנגד שלושה שבויים שהיו בידי ארגונו של אחמד ג'יבריל (שני השבויים הנותרים מבין שמונת חיילי הנח\"ל, יחד עם שבוי מקרב סולטאן יעקוב).\nגופתו של חייל צה\"ל, זכריה באומל, אשר נהרג בקרב סולטאן יעקוב, הושבה לישראל בשנת 2019. שני חיילי צה\"ל נוספים, נעדרים עד היום: יהודה כץ וצבי פלדמן.\n\nב-2 ביוני 1985 מחלקה שלמה של חיילים שיעים מצבא דרום לבנון נפלה בשבי אנשי אמל, המחלקה איישה את מוצב צד\"ל ליד הכפר מג'דל סלום בגזרה המרכזית ברצועת הביטחון.\nמהתחקיר התברר שאנשי אמל הגיעו למוצב באמבולנס מקומי ולאחר ההשתלטות העלו לתוכו, ולרכב נוסף את כל 24 אנשי צד\"ל.\n\nרון ארד היה נווט קרב בחיל האוויר הישראלי שנפל בשבי ארגון \"אמל\" בלבנון ב-16 באוקטובר 1986. נחשב כנעדר ממאי 1988, לאחר שהועבר למקום לא ידוע, באיראן או בלבנון.\n\n ערך מורחב – הלחימה בדרום לבנון (1985–2000)\nמאז נסיגת צה\"ל ב-1985 והיערכותו ברצועת הביטחון הייתה מדיניות ישראל שילוב של מהלכי הרתעה נגד מחבלי החזבאללה וניסיונותיו לפגוע במוצבי צה\"ל בדרום לבנון, וחתירה לשיתוף פעולה עם אוכלוסיית האזור. צה\"ל פעל לשיתוף פעולה עם צד\"ל באזור הביטחון וצמצם את הכוחות במוצבים בגזרה. פעילות צה\"ל הפכה בעיקר להגנתית: החזקת המוצבים, סיורים ומארבים לבלימת חדירות. ננקטו גם פעולות של פשיטות, הפעלת חיל האוויר ופגיעה במנהיגי החזבאללה.\nרצועת הביטחון הרחיקה את צפון ישראל מטווח הקטיושות, אם כי אלה לא הסתיימו לגמרי. השהייה בלבנון חשפה את חיילי צה\"ל וחיילי צד\"ל לעימותי גרילה קשים עם אנשי חזבאללה שהתעצמו והתמקצעו, וצה\"ל התקשה לתת להם מענה הולם. שני אירועים מרכזיים בשנים אלו היו מבצע דין וחשבון, בשנת 1993, ומבצע ענבי זעם בשנת 1996.\nמחיר הדמים ההולך וגובר ששילם צה\"ל על השהייה ברצועה הוביל ללחץ ציבורי גובר לפינויה, כמו זה של ארגון \"ארבע אמהות\". ב-24 במאי 2000, בעקבות הוראתו של ראש הממשלה, אהוד ברק, נסוג צה\"ל מלבנון, לאחר 18 שנות שהייה בלבנון.\n\nאות מערכת שלום הגליל הוענק ללוחמים במבצע שלום הגליל בין 5 ביוני 1982 ל-29 בספטמבר 1982, שאר הלוחמים שלחמו עד נסיגת צה\"ל בשנת 2000 קיבלו את אות השירות המבצעי. בינואר 2012 הסכים שר הביטחון אהוד ברק לבדוק מחדש את בקשת הפורום \"רצועת הביטחון מלחמה ללא שם\" להענקת אות לחימה \"ללוחמי רצועת הביטחון\".\nבנובמבר 2020 הרמטכ\"ל כוכבי אימץ את המלצת הוועדה שמינה, וקבע כי התקופה שבין 30 בספטמבר 1982 ל-24 במאי 2000 תיחשב באופן רשמי למערכה, שתיקרא \"המערכה ברצועת הביטחון בלבנון\", ולמשתתפים בה הוענק אות המערכה ברצועת הביטחון.\n\nרובה הסער של חיילי צה\"ל במלחמה היה הגליל הישראלי.\nבמלחמה זו השתמש צה\"ל לראשונה בטנק מרכבה סימן 1. בעקבות לקחי המלחמה פותח מרכבה סימן 2 ושודרגו טנקי המרכבה סימן 1. טנקי המגח דוגמו בחליפת מיגון ריאקטיבי (שנקראה \"בלייזר\") שהתגלתה כמענה יעיל כנגד רקטות נ\"ט וטילי נ\"ט. אמצעי מפתיע נגד חוליות הנ\"ט והצלפים על הגגות היה ה-M-163 \"חובט\" (שבשנות ה-90 הוחלף במערכת מחבט)-תפקידו המקורי היה לשמש כמערכת נ\"מ, אך בצה\"ל נעשה שימוש נוסף בתותח ה-M61 וולקן מהיר-הירי שלו כדי לרסס אזורים בהם היה חשד לחוליות נ\"ט וצלפים וכן לטיהור גגות באמצעות כינון גבוה של התותח.\nהנגמ\"שים שצה\"ל השתמש בהם במלחמה זו היו דגמיו השונים של ה-M113. בעקבות השהייה ברצועת הביטחון בסוף המלחמה החל צה\"ל לפתח נגמ\"שים כבדים המבוססים על תובות טנקים, כגון הנגמשו\"ט והאכזרית, על מנת לספק לחיילים מיגון הולם כנגד איומי נ\"ט ומטעני צד.\nחיל ההנדסה הקרבית השתמש בדחפורי די-9 לא ממוגנים על מנת לפרוץ דרכים לכוחות החי\"ר והשריון. בעקבות לחימה זו, בה מצאו מפעילי הדחפורים את עצמם בחזית, החל צה\"ל למגן את כלי הצמ\"ה שלו, ומיגון ל-D9L פותח והותקן על הכלים ב-1986. במלחמה זו השתמשו הכוחות בצפע שריון על מנת לטהר רחוב ממולכד בביירות. נגמ\"שי ההנדסה היו M113 וזחל\"דים. בעקבות המלחמה והשהייה ברצועת הביטחון, החל צה\"ל לפתח נגמ\"ש הנדסה כבד - הנגמשו\"ט שבהמשך שודרג לנגמחו\"ן ושימש כאב-טיפוס לפומ\"ה.\nחיל התותחנים השתמש במלחמה בתותחים מתנייעים מדגם M-109 \"רוכב\" בקליבר 155 מ\"מ, M-107 \"רומח\" ו-M-110 \"קרדום\" (שהופעלו ככינון ישיר נגד מבנים). בנוסף, ירה צה\"ל כמה עשרות טילי קרקע-קרקע נגד מטרות קורנות - כחלילית וקרס - שהשמידו סוללות נ\"מ ומכ\"מים בגזרה הדרומית. זה היה השימוש המבצעי הראשון והאחרון בטילים אלה. לצד הארטילריה הקנית הפעיל חיל התותחנים ארטילריה רקטית: מטל\"ר 290 מ\"מ (\"חביב\") ומאוחר יותר גדוד מטל\"ר 122 מ\"מ, שהתבסס על נשק שלל שנלקח במלחמה, השתתף במצור על ביירות ולאחר מכן פורק.\nחיל האוויר הישראלי הפעיל במלחמה מטוסי F-16 פייטינג פלקון ומטוסי F-15 שהוכחו כעדיפים על פני המטוסים הסובייטים וכן מטוסי F-4 פנטום ומטוסי כפיר וכן מטוסי A-4 סקייהוק. לצד מטוסי הקרב הופעלו מזל\"טים, ששימשו בעיקר להשגת מודיעין צבאי (ובפרט השגת מידע לקראת מבצע ערצב 19). בלחימה זו הופעלו לראשונה מסוקי קרב מדגמי AH-1 קוברה ו-MD 500 דיפנדר לתקיפת מטרות שריון של האויב.\nחיל הים הישראלי הפעיל ספינות טילים מדגם סער 4 להשגת עליונות ימית ותקיפת מטרות חוף, ובמהלך מבצע נחיתת סער אמפיבית גדול הנחיתו שלוש נחתות (\"בת-שבע\" ושתי נחתות ששים מטרים) מאות כלי רכב משוריינים ואלפי חיילים מחטיבת הצנחנים בשפך נהר האוואלי שמצפון לעיר צידון בלבנון.\n\nמטוסי הקרב של חיל האוויר הסורי כללו את המיג-21 ומיג-23, רובם מהדגם מיג-23MS, גרסת ייצוא משונמכת של המיג-23 הסובייטי שהייתה פגיעה ללוחמה אלקטרונית. מטוסי המיג הוכחו כנחותים לעומת מטוסי הקרב המערביים, דבר שהתבטא בקרבות האוויר הגדולים בין 6 ביוני ל-11 ביוני, בהם איבד חיל האוויר הסורי למעלה מ-80 מטוסים ולא הצליח להפיל אפילו מטוס אחד של חיל האוויר הישראלי.\nכנגד שריון הפעיל חיל האוויר מסוקי אירוספסיאל גאזל (החמושים בטילי הוט) ומי-24 חמושים ומסוקי מי-8 שהנחיתו חוליות נ\"ט וכוחות מיוחדים.\nצבא היבשה הסורי כלל טנקים ישנים יחסית מדגמי T-55, אך התבסס בעיקר על כ-300 טנקי T-62 וטנקים חדישים מדגם T-72. בעוד שטנקי T-55 ו-T-62 הוכחו כנחותים מול חיל השריון הישראלי, ה-T-72 התגלה כיריב ראוי למרכבה סימן 1. ה-T-72 השמיד מספר כלי רק\"ם ישראליים, אך מנגד נפגע והושמד על ידי טנקי מרכבה וטיל נ\"ט TOW-2A שירו חוליות נ\"ט ומסוקי קרב.\nחיל הרגלים הסורי היה חמוש בנשק סובייטי: רובי AK-47, רקטות נ\"ט RPG-7 ו-RPG-18 וטיל נ\"ט מדגמי \"סאגר\" אך גם בטיל הנ\"ט \"מילאן\" הצרפתי שהיה אחד הטובים בזמנו. לחיל הרגלים היו 80 נגמ\"שים מדגמי BMP-1 ו-BTR-152.\nהארטילריה הסורית כללה 300 תותחים מדגמי תותח D-30, תותחי 130 מ\"מ, משגרי רקטות (מטל\"רים) ומרגמות 120 מ\"מ ו-160 מ\"מ.\n\nאמצעי הלחימה של צבא דרום לבנון כללו תערובת של אמצעי לחימה סובייטיים וערביים לצד אמצעי לחימה מערביים, ובפרט אמצעי לחימה מיושנים של צה\"ל שרובם יצאו משירות סדיר. אמצעי הלחימה כללו הן נשק קל והן נשק כבד, לרבות רכב קרבי משוריין, טנקים וארטילריה.\nכך למשל ניתן היה למצוא רובי AK-47 רוסי לצד FN FAL בלגי והגליל והעוזי הישראליים.\nהטנקים כללו בעיקר טנקי טירן (השבחות ישראליות לטנקים הסובייטים) אך גם מספר טנקי סופר שרמן M50 שהושבחו על ידי התעשייה הצבאית.\n\nאש\"ף היה מצויד בארטילריה רקטית: רקטות 130 מ\"מ, רקטות 152 מ\"מ, קטיושות וגראדים - שנורו מ-100 מטל\"רים רב-קניים. בנוסף היה אש\"ף מצויד ב-250 תותחים. כנגד כלי טיס החזיק אש\"ף ב-200 תותחי נ\"מ, כולל מספר כלי ZSU-23-4.\nלמרות היותו מיליציה לא-סדירה הפעיל אש\"ף גם כ-60 טנקים: T-34,‏ T-54 ו-T-55, שרובם שימשו כעמדה מבוצרת נייחת. בנוסף לטנקים היו ברשות אש\"ף טילי נ\"ט, תול\"רים נ\"ט ותותחי נ\"ט.\nלצד נק\"ל רוסי כגון ה-AK-47 וה-RPG-7, גם רובי סער מערביים כגון ה-FN FAL וה-M16 הגיעו לשורותיו.\n\n ערכים מורחבים – יהדות לבנון, רצח מנהיגי יהדות לבנון (1984 - 1986)\nרוב יהודי לבנון עלו לישראל עוד בשנות ה-70, אולם נותרו בלבנון מספר משפחות של אנשי עסקים שרובן התגוררו בביירות. בשנות ה-80 רוב בני הקהילה היהודית בלבנון היו יוצאי סוריה ועיראק ומיעוטם ילידי לבנון. ב-15 באוגוסט 1984 נחטף סאלים ג'אמוס, המזכיר הכללי של הקהילה היהודית הלבנונית. שלושה חמושים הוציאו אותו ממכוניתו סמוך לבית הכנסת ומרכז הקהילה, ששכן ברובע ואדי אבו ג'מיל (חארת' אל יאהוד) במערב ביירות, ומאז לא ראה אותו איש. הוא הוכר כמת רק כעשר שנים מאוחר יותר. בחודש יולי 1985 נמצאה גופתו של איש העסקים היהודי ראול מזרחי, שנחטף עשרה ימים לפני כן בביירות. בנובמבר 1985 הודיע חזבאללה כי בידיו ארבעה יהודים לבנונים חטופים, שהוא מוכן לשחרר תמורת 300 מחבלים שבידי צה\"ל. שמות היהודים היו יצחק ששון - בן 65, נשיא קהילת יהודי לבנון, אלי סרור - בן 68, חיים חאללה כהן - בן 39 ויצחק טראב. הארבעה נחטפו בביירות בחודש מרץ 1985. לפחות שני יהודים נוספים נחטפו בביירות באותה תקופה, ד\"ר אלי חאלק וקלמנט דנה. חלק מגופותיהם של החטופים התגלו, וההנחה היא כי גם היתר נרצחו.\n\nבמאי 1986 עלתה רמת המתיחות בין ישראל וסוריה עד חשש להתפרצות מלחמה.\nהסורים החלו לייצב קו ביצורים שחפף פחות או יותר את הקו שבו היו ערוכים הכוחות הסורים לפני מלחמת לבנון.\nהקו היה מרוחק כ-10 ק\"מ בלבד מגבולה הצפוני של רצועת הביטחון.\nלמהלכים הסורים היו 2 יעדים מרכזיים:\n\nבתחום המדיני: להפגין כי סוריה היא בעלת הבית היחידה בלבנון, וללחוץ על ישראל לסגת מרצועת הביטחון.\nבתחום הצבאי: ליצור תנאים טובים יותר עבור הצבא הסורי, אם לצורכי ההגנה ואם לצורכי ההתקפה.\nבמאי 1986 עמדה ברית המועצות לספק טילי SS-21 ו-SS-23 לסוריה, ההודעה על ביצוע העסקה הגבירה את המתיחות באזור.\n\nהזירה הימית במלחמת שלום הגליל\nקטגוריה:מלחמת לבנון הראשונה בתרבות הישראלית\nקטגוריה:סרטי מלחמת לבנון הראשונה\n\nב- 1986 יצא הסרט \"שתי אצבעות מצידון\", בבימויו של אלי כהן, המתרחש על רקע מלחמת לבנון הראשונה.\nב- 1990 יצא הסרט הקצר \"אפטר\", בבימויו של איתן פוקס, המתרחש גם הוא על רקע מלחמת לבנון הראשונה.\nב- 2008 יצא סרט האנימציה \"ואלס עם באשיר\", בו תיאר הבמאי ארי פולמן זכרונות שלו ושל אחרים ממלחמת לבנון הראשונה וטבח סברה ושתילה.\n\nיחידות חי\"ר חטיבתיות במבצע \"שלום הגליל\" - זאב אלרון \\ מחלקת היסטוריה\nרוביק רוזנטל (עורך), לבנון: המלחמה האחרת, תל אביב: ספריית פועלים, 1983\nגיורא רוזן (עורך), מלחמת לבנון - בין מחאה להסכמה, תל אביב: הוצאת הקיבוץ המאוחד, 1983\nזאב שיף ואהוד יערי, מלחמת שולל, תל אביב: הוצאת שוקן, 1984\nרוביק רוזנטל, משפחת הבופור, הוצאת ספרית פועלים, 1989\nמשה גבעתי, בדרך המדבר והאש - תולדות גדוד 9, תל אביב: הוצאת מערכות ומשרד הביטחון – ההוצאה לאור, תשנ\"ד-1994, עמ' 437–454\nעירית גל ואילנה המרמן, מביירות לג'נין, תל אביב: עם עובד, 2002\nמיכאל (מייק) אלדר, שייטת 11 - הקרב על הצל\"ש, תל אביב: ספריית מעריב, 1996\nיורם יאיר (ייה), \"אתי מלבנון\", תל אביב: הוצאת מערכות, 1990\nמרדכי צפורי ואריה קרישק, \"בקו ישר\", תל אביב: הוצאת ידיעות אחרונות, 1997\nגד ברזילי, דמוקרטיה במלחמות: מחלוקת וקונצנזוס בישראל, תל אביב: ספרית פועלים, 1992\nדניאל סובלמן, כללי משחק חדשים: ישראל וחזבאללה לאחר הנסיגה מדרום לבנון, מרכז יפה למחקרים אסטרטגיים, אוניברסיטת תל אביב, 2003\nשמעון שיפר, כדור של\"ג, תל אביב: הוצאת ידיעות אחרונות, 1984\nיהודית כפרי (עורכת),חציית גבול, תל אביב: הוצאת ספרית פועלים 1983\nמשה (צ'יקו) תמיר, מלחמה ללא אות, תל אביב: הוצאת מערכות - משרד הביטחון, 2005\nרונן ברגמן, מדינת ישראל תעשה הכול, 2009\nמוסטפא טלאס, הפלישה הישראלית ללבנון, הוצאת משרד הביטחון[דרושה הבהרה]\nעזי קורן, גבעות דאמור שם, הוצאת גוונים, 2011\nאריה נאור וארנון למפרום (עורכים), מנחם בגין ראש הממשלה השישי, מבחר תעודות מפרקי חייו (1992-1913), ירושלים: ארכיון המדינה, תשע\"ד, עמ' 523–634. לעיון בספר: https://catalog.archives.gov.il/chapter/menachem-begin-memorial-book/\n\"מלחמת \"שלום הגליל\"\", בתוך: יחיעם וייץ, צבי צמרת (עורכים), העשור הרביעי – תשל\"ח–תשמ\"ח, יד בן צבי, 2016\nשמעון גולן, של\"ג בלבנון: קבלת ההחלטות בפיקוד העליון במלחמת \"שלום הגליל\", מודן, משרד הביטחון – ההוצאה לאור וצה\"ל — המחלקה להיסטוריה, 2018\nשמעון גולן, \"מלחמת 'שלום הגליל'\", בתוך: יחיעם וייץ וצבי צמרת (עורכים), העשור הרביעי – תשל\"ח–תשמ\"ח, יד בן צבי, 2016\nשמעון גולן, מבירות לאזור הביטחון - קבלת ההחלטות בפיקוד העליון מהיציאה מבירות עד לנסיגה לאזור הביטחון (ספטמבר 1982 - מאי 1985), בן שמן: מודן, צה\"ל - המחלקה להיסטוריה, 2019 (הספר בקטלוג ULI)\nיגאל קיפניס, 1982, לבנון, הדרך למלחמה, הוצאת דביר, 2022\nדן מגן, פלישה - לבנון, קיץ 1982, ידיעות ספרים, 2023\nדני אשר [הגזרה המערבית יוני 1982] המחלקה להיסטוריה של צה\"ל, 2022\n\nמלחמת שלום הגליל - הסקירה המלאה - אתר מחלקת היסטוריה\nממלחמה לביטחון שוטף במלחמה, אתר המחלקה להיסטוריה\nההתבוססות הסורית בלבנון עד מלחמת שלום הגליל, אתר המחלקה להיסטוריה\nהמעורבות הסורית בלבנון כשיקול במדיניות ישראל במלחמת שלום הגליל, אתר המחלקה להיסטוריה\nהשפעותיה של מלחמת שלום הגליל על דמותה של לבנון - אייל זיסר \\ אתר מחלקת היסטוריה\n מבצע שלום הגליל, 1982-1985, דף שער בספרייה הלאומית\nמבצע שלום הגליל באתר צה\"ל\nספר מלחמת שלום הגליל, עורך ראשי - ד\"ר מאור לוי, הוצאת משרד הביטחון, 2022\nמלחמת לבנון הראשונה, באתר צה\"ל\nפקודות מבצע \"אורנים\" באתר ארכיון צה\"ל ומערכת הביטחון\nמלחמת לבנון, באתר פז\"ם מבית mako\n חיל הים במלחמת של\"ג -ארכיון צה\"ל ומעהב\"ט, סרטון בערוץ \"ארכיון צהל ומערכת הביטחון\", באתר יוטיוב (אורך: 14:10)\nynet, חיים הכט בלבנון, באתר ynet, 15 באפריל 2008\nד\"ר מאיר פעיל, מלחמות ישראל: מלחמת לבנון, אתר מט\"ח\nרשימת העיטורים והצל\"שים במלחמת שלום הגליל, באתר הגבורה\nאהרון בכר, שש אחרי המלחמה, באתר ynet, 10 בדצמבר 2009 (פורסם ב\"ידיעות אחרונות\", 16.07.1982)\nאוריאנה פלאצ'י, ריאיון עם אריאל שרון, באתר ynet, פורסם ב\"ידיעות אחרונות\" ב-3 בספטמבר 1982\nמלחמת שלום הגליל ו\"האיום הנעלם\", הרצאתו של אל\"ם (מיל') ד\"ר שאול שי, לשעבר ראש מחלקת היסטוריה בצה\"ל, בערוץ האקדמי מיסודה של אוניברסיטת חיפה, על השיעים בלבנון\nיוסי מלמן, בכיר המוסד לשעבר, נחיק נבות, מסביר מדוע מלחמת לבנון הראשונה עדיין צורבת את לבו, באתר הארץ, 25 בספטמבר 2010\n25 שנים למלחמת שלום הגליל, מערכות 413, יולי 2007\nיצחק מרדכי, ‏אוגדת הגליל במלחמת של\"ג, מערכות 413, יולי 2007\nדורון אלמוג, הפעלת היחידות החטיבתיות במלחמת של\"ג, מערכות 413, יולי 2007, עמ' 26–31\nעפר שלח, המלחמה שנשכחה, באתר nrg‏, 19 במאי 2012\nראובן אבי-רן, הנחיתה בחוף האוואלי במלחמת \"שלום הגליל\" מזווית הראייה של המחבלים, מערכות 302-303, אפריל 1986, עמ' 25–29.\nתמונות וקולות מהמלחמה שהותרו לפרסום, באתר \"קשת\"\nאמיר בוחבוט‏, \"הטנק הראשון חטף שלושה טילים. היו צרחות בקשר\", באתר וואלה‏, 8 ביוני 2012\nרון בן ישי, מטחי אש ומטחי אורז. 30 שנה ללבנון הראשונה, באתר ynet, 4 ביוני 2012\nאמיר אורן, מי שינה את ההוראה || מחקר בצה\"ל: שרון תרם לכישלונות מלחמת לבנון, באתר הארץ, 16 בספטמבר 2012\n30 שנה למלחמת שלום הגליל, מבט מל\"מ 63, מאי 2012, עמ' 1\nיהודה וגמן, ‏מטרה אחת יותר מדי, מערכות 413, 2007\nי' בן-דור, ‏משכתבים את ההיסטוריה, מערכות 445, 2012\nדורון אלמוג, ‏מקום המפקד בקרב, מערכות 443, יוני 2012\nרועי מנדל, הסרט ההיסטורי ממלחמת לבנון - הגרסה המלאה, באתר ynet, 5 ביוני 2012\nרצועת הביטחון, הענקת אות לחימה \"ללוחמי רצועת הביטחון\"\nבני מיכלסון, ‏קרב הבקעא במלחמת שלום הגליל - יוני 1982, שריון 27, דצמבר 2007, עמ' 63-56, באתר \"יד לשריון\"\n אמיר אורן, הדו\"ח שצה\"ל העדיף לגנוז: ההונאה של שרון, בגין ורפול במלחמת לבנון, באתר הארץ, 4 במאי 2014\nעוזי בנזימן, כיצד תומרנה ממשלה שלמה למלחמת שולל, באתר הארץ, 17 במאי 2018\n עוזי בנזימן, מה ידע ראש הממשלה, באתר הארץ, 24 במאי 2018\nמלחמת שלום הגליל, תערוכה באתר של ארכיון צה\"ל ומערכת הביטחון\nיזהר באר, 37 שנה למלחמת לבנון הראשונה: \"הנוצרים תפסו פראיירים, אותנו\", באתר הארץ, 6 ביוני 2019\n יובל מלחי, פרק 295: אמא! זה אני! סיפורו המדהים של אפי טלבי שנפל בשבי במלחמת לבנון הראשונה, באתר \"קטעים בהיסטוריה\", 9 בפברואר 2019\n עמוס הראל, גם 20 שנה לאחר היציאה מלבנון, אלה שהיו שם מתקשים למצוא אזור ביטחון, באתר הארץ, 28 באפריל 2020\nגדוד 573 מלחמת של\"ג ארבעים שנה\nארכיון אוסף פרסומים ממלחמת שלום הגליל(מלחמת לבנון הראשונה), בספרייה הלאומית\n\n​",
    "pageid": 1305
  },
  {
    "title": "מרוסקים: גולסטאר הסרט",
    "extract": "מרוסקים: גולסטאר הסרט הוא סרט קולנוע קומי ישראלי בהפקת סוכנות ADD וסרטי יונייטד קינג, אשר מבוסס על תוכנית הדוקו-ריאליטי \"גולסטאר\". הסרט בוים על ידי אמיל בן שמעון ונכתב על ידי דוד דהן. בסרט מככבים שייע פייגנבוים, ירון ברלד, ג'ובאני רוסו, דין מירושניקוב, רז זהבי, זהר ליבה, ניר לוי, אלעד צפני, ליאם גולן, קובי סויסה, חיים שועי, אורי ברויר, אביבה נגוסה ופרפילאב מונגוזה. הסרט יצא לאקרנים ב-11 ביולי 2024.",
    "pageid": 2341448
  },
  {
    "title": "משחקי הכס (סדרת טלוויזיה)",
    "extract": "משחקי הכס (באנגלית: Game of Thrones) היא סדרת פנטזיה טלוויזיונית אמריקאית מצליחה, אשר נוצרה על ידי צמד המפיקים האמריקאים-יהודיים דייוויד בניוף וד. ב. וייס עבור רשת HBO האמריקאית. הסדרה מבוססת על \"שיר של אש ושל קרח\" – סדרת ספרי פנטזיה אפית מאת הסופר האמריקאי ג'ורג' ר. ר. מרטין. עלילת הסדרה מתרחשת בעולם בדיוני ברוח ימי הביניים. קרויה על שם הכרך הראשון של סדרת הספרים, \"משחקי הכס\".\nהעלילה מתרחשת בשתי יבשות, וֶסטֶרוֹז ואֶסוׂס, הממוקמות בעולם בדיוני. הסיפור מתחיל בתום קיץ ארוך במיוחד, ומתפצל למספר קווי עלילה. הראשון עוקב אחרי המלחמה בין בתי האצולה של שבע ממלכות המרכיבות את וסטרוז הנאבקות על הכס לאחר מות המלך ששלט בכל היבשת. השני מגולל את איום החורף הקרב ואת שובן של מפלצות אגדיות מהצפון הרחוק והקפוא. קו נוסף עוסק בניסיונה של היורשת האחרונה לשושלת המלוכה הקודמת של וסטרוז לחזור לממלכה ולהשיב את הכתר. באמצעות דמויות ראשיות מורכבות שמניעיהן סבוכים, הסדרה בוחנת סוגיות של מעמד חברתי, דת, מלחמה, חטא ועונש ומיניות. \"משחקי הכס\" היא סדרה עתירת תקציב ותרמה מאוד לפופולריות של סוגת הפנטזיה. עד כה עובדו חמישה מספרי הסדרה \"שיר של אש ושל קרח\" (\"משחקי הכס\", \"עימות המלכים\", \"סופת החרבות\", \"משתה לעורבים\" ו\"ריקוד עם דרקונים\") מכיוון ששני הספרים החותמים את הסדרה טרם יצאו, שלוש העונות האחרונות אינן מבוססות על הספרים ומרטין אינו שותף לכתיבתן. בשל כך ההבדלים בין סדרת הספרים לסדרת הטלוויזיה, גדלו.\nהסדרה הייתה מועמדת לפרסים רבים, בהם פרס אמי ופרס גלובוס הזהב עבור סדרת הדרמה הטובה ביותר, וכן פרס הוגו ופרס סטורן, וזכתה ארבע פעמים בפרס אמי לסדרת הדרמה הטובה ביותר (2015, 2016, 2018, 2019). הביקורות השליליות על הסדרה התמקדו בסצנות העירום והמין הרבות ובאלימות הקשה המופיעה בה. בעונות האחרונות שאינן מתבססות על הספרים של מרטין נוספו גם ביקורות על התסריט.\nבישראל, הסדרה החלה את שידוריה במקביל לשידור המקורי, הסדרה שודרה בלעדיות בערוץ yes Edge ו-yes Oh (ובערוץ הייעודי של yes \"ערוץ משחקי הכס\" שעלה מדי שנה לקראת עונה חדשה). בשנת 2016 החלה חברת הכבלים HOT לשדר את הסדרה. החל משנת 2017 הסדרה משודרת גם בסלקום tv.\nבאתר rotten tomatoes נקבע הציון 85% מהקהל, ו-89% מהמבקרים.",
    "pageid": 889082
  },
  {
    "title": "סיירת מטכ\"ל",
    "extract": "סיירת מטכ\"ל (בעבר \"יחידה 269\" או \"יחידה 262\") היא יחידת עילית של אגף המודיעין בכוחות המיוחדים של צה\"ל, ומהווה אחת מיחידות העילית של צה\"ל.  היחידה מאומנת בכל סוגי הלחימה, ומתמחה בסיור מיוחד, לוחמה בטרור, ואף מוסמכת גם כיחידת השתלטות. מבחינה ארגונית, היחידה כפופה למערך המבצעים המיוחדים, באגף המודיעין.",
    "pageid": 17560
  },
  {
    "title": "סימון ביילס",
    "extract": "סימון אריאן ביילס (באנגלית: Simone Arianne Biles; נולדה ב-14 במרץ 1997) היא מתעמלת אמריקאית, אלופה אולימפית בקרב רב אישי, קפיצות, קרקע וקבוצתי (ריו דה ז'ניירו 2016), 6 פעמים, מהן 3 פעמים ברציפות, אלופת העולם בקרב-רב אישי ובעלת 37 מדליות אולימפיות ומאליפויות העולם, מהן 27 מדליות זהב. היא בעלת המספר הגדול ביותר של מדליות, ובעלת מספר מדליות הזהב הגדול ביותר באליפויות העולם בהתעמלות.\nביילס היא המתעמלת האפרו-אמריקנית הראשונה בהיסטוריה שזכתה במדליית זהב אישית באליפות עולם.\nבעלת עיטור מדליית החירות הנשיאותית (2022)",
    "pageid": 1273180
  },
  {
    "title": "סלוצקי ודומינגז",
    "extract": "הראל סְלוּצקי (נולד ב-31 באוגוסט 1966) ועופר דוֹמינגֶז (נולד ב-5 באוגוסט 1970) הם צמד בדרנים, מנחי טלוויזיה ושדרני רדיו ישראלים.",
    "pageid": 1283804
  },
  {
    "title": "ערים בישראל",
    "extract": "שיעור האוכלוסייה העירונית בישראל הוא 91%, והוא בין הגבוהים בעולם. נכון לשנת 2023, 74% מתושבי המדינה התגוררו ב-82 ערים, ו-17% נוספים ביישובים עירוניים אחרים במדינה.\nבישראל ניתן לזהות ארבע מטרופולינים עיקריות: מטרופולין תל אביב, בה מתגורר כשליש מאוכלוסיית המדינה; מטרופולין ירושלים, המשתרעת משני צידי הקו הירוק ומתגוררים בה כ-14% מהאוכלוסייה; מטרופולין חיפה, בה מתגוררים כ-9% מהתושבים ומטרופולין באר שבע, הקטנה מבין הארבע, שבה מתגוררים כ-7% מאוכלוסיית המדינה. בסך הכול, בארבע המטרופולינים מתגוררים מעל ל-60% מאוכלוסיית המדינה.\nמעמד של עיר אינו מעיד בהכרח על גודל האוכלוסייה בתחום שטח הרשות המקומית הרלוונטית. קיימות בישראל מספר מועצות מקומיות, כגון גדרה, פרדס חנה-כרכור ומבשרת ציון, אשר מספר תושביהן עולה על מספר התושבים בחלק מערי ישראל. כמו כן, בהרבה יישובים שאינם מוכרים כעיר, פרנסת התושבים אינה חקלאית ואורח חייהם הוא עירוני לכל דבר.",
    "pageid": 113604
  },
  {
    "title": "פרוגרסיביזם",
    "extract": "פְּרוֹגֶרְסִיבִיזֶם או פְּרוֹגְרֵסִיבִיּוּת (באנגלית: Progressivism; נגזרת של המילה progress; בעברית: קִדְמָה) היא פילוסופיה פוליטית והשקפת עולם הגורסת כי אפשר וכדאי לקדם את החברה האנושית באמצעות שינוי חברתי. כתנועה פוליטית הפרוגרסיביות טוענת כי התקדמות מדעית, טכנולוגית, התפתחות כלכלית וארגון חברתי חיוניים לשיפור מצב האנושות. רעיון הקידמה והפרוגרסיבי הפכו לרעיון רב-משמעות בתקופת עידן הנאורות האירופית, שדגלה בהתבססות על הנחה כי ידע אמפירי כיסוד לחברה משפר את התרבות.\nבמרוצת הזמן השתנו משמעויות המושג בהתאם לתקופות ולנקודות מבט שונות. כך צמחה בארצות הברית \"התנועה הפרוגרסיבית\" שתמכה בהתערבות ממשלתית מוגבלת בשווקים כדי לאפשר תחרות כלכלית, והוקמו חוקים ומוסדות כמו חוקים נגד מונופולים (בישראל – חוק התחרות הכלכלית), קידום רגולציה בתחומים שונים כמו מנהל המזון והתרופות האמריקאי, סימון רכיבים על מוצרי מזון ופיקוח על בטיחות המזון. התנועה גם קידמה רפורמות שונות לרבות קידום הפמיניזם.\nבשיח הפוליטי המודרני המונח פרוגרסיבי מזוהה בדרך כלל עם ליברליזם חברתי – שנבדל מנאו-ליברליזם הימני. סוג זה של ליברליזם משלב תמיכה במשק מעורב יחד עם ליברליזם תרבותי. הפרוגרסיביזם, כאידאולוגיה שמאלנית, קרובה יותר למרכז-שמאל הליברלי-חברתי מאשר לשמאל הרדיקלי.\nבעשור השני של המאה ה-21 החל המונח לשמש ככינוי גנאי בידי אנשי ימין שמרניים ופופוליסטיים, המבטא זלזול בליברליזם חברתי, פמיניזם, משבר האקלים, קיימות, זכויות להט\"ב, רב-תרבותיות ומדינת רווחה. בין הגישות המנוגדות לפרוגרסיביזם נמנות שמרנות, פופוליזם ימני, דתיות וריאקציונריות.\n\nעמנואל קאנט זיהה את הקידמה כתנועה שמתרחקת מברבריות לכיוון הציוויליזציה.[דרוש מקור: דרוש מקור ספציפי ומהימן]\nהפילוסוף ומדען המדינה מהמאה ה-18 המרקיז דה קונדורסה חזה שהקדמה פוליטית תהיה כרוכה בהעלמת העבדות, עליית האוריינות, הפחתת אי השוויון בין המינים, רפורמות בתנאי הכליאה (שהיו קשים באותה תקופה) וירידה בעוני.\nמודרניות או מודרניזציה הייתה מרכיב מרכזי של רעיון הקידמה בהגות של ליברלים קלאסיים במאות ה-19 וה-20, שקראו למודרניזציה מהירה של הכלכלה והחברה כדי להסיר את המכשולים המסורתיים שהיו על שווקים החופשיים ולתנועות החופשיות של אנשים בין מדיינות.\nבסוף המאה ה-19 התחזקה בעולם המערבי הפופולריות של תפיסה פוליטית, לפיה הקידמה נחנקת על ידי אי שוויון כלכלי עצום בין העשירים לעניים, קפיטליזם בעל רגולציה מינימלית שבו פועלים תאגידים מונופוליסטיים, וסכסוכים אלימים בין בעלי הון לעובדים. הפרוגרסיביזם השפיע על תנועות פוליטיות שונות. הליברליזם החברתי הושפע מתפיסתו של הפילוסוף הליברלי הבריטי ג'ון סטיוארט מיל שבני האדם הם \"יצורים פרוגרסיביים\". ראש ממשלת בריטניה בנג'מין דיזראלי פיתח שמרנות מתקדמת תחת הטוריזם של \"שמרנות של עם אחד\" .\nבצרפת, החלל בין המהפכה החברתית לבין המרכז-ימין השמרני מבחינה חברתית התמלא בהופעתו של הרדיקליזם שחשב שהקדמה חברתית מחייבת אנטי-קלריקליזם, הומניזם ורפובליקניזם. במיוחד אנטי-קלריקליזם היה ההשפעה הדומיננטית על המרכז-שמאל במדינות רבות דוברות צרפתית ורומאנית עד אמצע המאה ה-20. בגרמניה הקיסרית, הקנצלר אוטו פון ביסמרק חוקק אמצעי רווחה סוציאליים פרוגרסיביים שונים מתוך מניעים שמרניים פטרנליסטיים במטרה להרחיק עובדים מהתנועה הסוציאליסטית של אותה תקופה וכדרך לסייע בשמירה על המהפכה התעשייתית.\n\nבארצות הברית הפרוגרסיביות באה לידי ביטוי כמרד אינטלקטואלי נגד הפילוסופיה הפוליטית של החוקתיות  כפי שהובעה על ידי ג'ון לוק ומייסדי הרפובליקה האמריקאית, לפיה סמכות השלטון תלויה בהקפדה על הגבלות על סמכויותיו הצודקות.\nהתנועה הפרוגרסיבית בארצות הברית החלה כתנועה חברתית בשנות ה-90 של המאה ה-19 כתנועת נגד מול הברונים השודדים שצברו עוד ועוד כוח כלכלי במהלך התקופה שלאחר מלחמת האזרחים האמריקנית. הודות ליזמות אבל גם תודות לקשרים בממשל, יתרונות לגודל וקיומו של כוח שוק זכו בעלי עסקים בנתחי שוק גדולים יותר ויותר תוך שהם חולשים על חלקים גדולים מכלכלת ארצות הברית ומכתיבים את התנאים עבור צרכנים, עובדים, ספקים ומתחרים.\nבשנת 1873 כתב הסופר מארק טוויין ספר ביקורתי על הברונים והתקופה בשם \"עידן מצופה זהב: סיפור מההווה\" (The Gilded Age: A Tale of Today). הספר, שתיאר את השחיתות הפוליטית שהייתה בזמנו, הפך לרב-מכר. הוא אף העניק לתקופה זו את שמה – \"העידן מצופה הזהב\" (במקום העידן המוזהב) Gilded Age. לכאורה הכל נוצץ וזהוב – אבל כאשר מקלפים את הציפוי מתגלה מציאות קשה.\nבשלהי עידן זה התבלטו שני אנשים, ג'ון ד. רוקפלר וג'יי. פי. מורגן, בעלי אימפריות עסקיות ששלטו על ענפים רבים כולל ענף הבנקאות וחלקים מהן קיימות עד היום. רוקפלר היה בעל מונופול ומונפסון בתחום הפקת הנפט כך שהוא הכתיב את המחירים הן לצרכנים והן לספקים ואף הכריח את חברות הרכבות לתת לו הנחה ובמקביל גם להקשות את התנאים על מתחריו. מורגן הפעיל קבוצות בשם \"טראסטים\" שהיו קרטלים חוקיים בענפים שלמים שקבעו את המחירים ואת התנאים. כל זה היה חוקי למהדרין בשל השפעת החברות הגדולות על הממשל ויצר זעם הולך וגדל בקרב איכרים, פועלים ואינטלקטואלים. זעם זה התפרץ לפעמים בשביתות והתנגשויות מול שכירי חרב ובריונים של בעלי המפעלים הגדולים. בעידן זה עוד לא היה בנק מרכזי ולכן הממשלה הייתה תלויה בהלוואות כספים מהבנקים הגדולים. היעדר בנק מרכזי מפקח אפשר גם לבנקים לנפח בועות פיננסיות שיצרו גם ריצות על הבנק.\nכדי להצדיק את הפערים הכלכליים הגדלים, הרווחים העצומים אל מול עוני של איכרים ופועלים, הצדיקו הברונים השודדים ואליטה שנהנתה מקרבתה אליהם את המצב בטענה שכך צריכה לעבוד כלכלה קפיטליסטית תחרותית – כלומר נטולת התערבות ממשלתית. כדי להקנות לטענות שלהם נופך מדעי הם הצדיקו אותן גם בטענות של דרוויניזם חברתי לפיהן לכאורה אנשים מוכשרים ראויים להיות עשירים ומי שחי בעוני נמצא שם בגלל כוחות הטבע או עצלות.\nבעוד שהמונח פרוגרסיבי ייצג מגוון של קבוצות לחץ פוליטיות מגוונות, לא תמיד מאוחדות, הפרוגרסיבים דחו את הדרוויניזם החברתי, מתוך אמונה שניתן לטפל בבעיות שהחברה מתמודדת איתן, כגון מלחמת מעמדות, חמדנות, עוני, גזענות ואלימות, על ידי מתן חינוך טוב. סביבה בטוחה ומקום עבודה יעיל. פרוגרסיבים חיו בעיקר בערים, היו בעלי השכלה ברמת קולג' והאמינו בשלטון מרכזי חזק.\n\nפוליטיקאים פרוגרסיבים פעלו בשתי המפלגות הגדולות, ובהם הנשיאים תאודור רוזוולט הרפובליקני ווודרו וילסון הדמוקרטי. היו מספר ניסיונות להקים מפלגות פוליטיות פרוגרסיביות. כך למשל, ב-1912 הקים תאודור רוזוולט מפלגה פרוגרסיבית כשלא הצליח לזכות מחדש במועמדות המפלגה הרפובליקנית, אך הגיע בבחירות רק למקום השני – אחרי וודרו וילסון ולפני ויליאם הווארד טאפט הרפובליקני. על רקע חוסר הנחת מפעילותם של התאגידים הגדולים בארצות הברית כל שלושת המועמדים לנשיאות ארצות הברית טענו שהם פרוגרסיבים. רוזוולט הכריז כי הוא \"תמיד האמין שפרוגרסיביות נבונה ושמרנות נבונה הולכים יד ביד.\"\nב-1924 שוב הוקמה מפלגה פרוגרסיבית בראשות רוברט לה פולט, הסנאטור הרפובליקני מוויסקונסין, ואחת הדמויות הבולטות בתנועה הפרוגרסיבית, שהצליח להגיע רק למקום השלישי. בשני המקרים התפוררו המפלגות לאחר הכישלון בבחירות. אולם למרות חוסר ההצלחה להקים מפלגה, הכתיבה התנועה במידה רבה את סדר היום הפוליטי בארצות הברית בשני העשורים הראשונים של המאה העשרים, תקופה שנקראת \"העידן הפרוגרסיבי\", והותירה מורשת שניכרת עד ימינו.\nהתנועה הובילה רפורמות ויוזמות רבות בתקופה זו, בהן בחירות ישירות לסנאט (התיקון ה-17 לחוקת ארצות הברית), הנהגת בחירות מקדימות ישירות, מתן זכות בחירה לנשים (התיקון ה-19 לחוקת ארצות הברית), חקיקת חוקים נגד קרטלים (חוקי אנטי-טראסט – חוקים נגד הגבלים עסקיים) תוך פירוק המונופולים הגדולים, הנהגת רגולציה בתחומים שונים כמו מזון או תרופות, וחקיקה סביבתית וסוציאלית. רוב הצעדים האלה זכו להצלחה רבה ובהמשך אומצו על ידי מדינות אחרות והם מקובלים עד היום.\n\nבתחילת המאה ה-21 המונח \"פרוגרסיביזם\" או \"פרוגרסיביות\" משמש ככינוי גג לאידאולוגיות שמאל שונות בהן סוציאליזם, סביבתנות, קוסמופוליטיות, רב-תרבותיות, פוליטיקת זהויות,[דרושה הבהרה] אתאיזם ואנטי-דתיות,[דרוש מקור] פמיניזם ואף פמיניזם רדיקלי, זכויות להט\"ב, תיאוריה קווירית, תיאוריה ביקורתית ותקינות פוליטית. המונח נפוץ בעיקר בפוליטיקה של ארצות הברית במאה ה-21 אך עם הזמן התפשט גם לפוליטיקה של שאר העולם המערבי, לרבות הפוליטיקה של ישראל. האידאולוגיה הנגדית לפרוגרסיביות היא שמרנות.[דרושה הבהרה]\n\nעקרונות היסוד של הפרוגרסיביות החדשה הם שוויון, פוליטיקת זהויות והצורך לבצע רפורמות ותיקון חברתי.[דרושה הבהרה] \n\nעקרון השוויון – קובע שלא צריך להיות רק שוויון הזדמנויות אלא בעיקר \"שוויון בתוצאות\", כגון שוויון מעמדי, שוויון כלכלי, שוויון חברתי ושוויון מגדרי. לכן ישנו עיסוק רב של הפרוגרסיבים בפערים חברתיים וכלכליים, ובניסיונות לצמצמם. הפרוגרסיבים תומכים ברגולציה ממשלתית על הכלכלה, סבסוד ממשלתי של שירותים ציבוריים, העדפה מתקנת והבטחת ייצוג.\nפוליטיקת הזהויות היא תפישה הקובעת שקבוצת הזהויות של אדם – כגון: הזהות המגדרית, האתנית והמעמדית (למשל: בן מהגרים הומוסקסואל) – מכתיבה את הוויית החיים שלו. קבוצת הרוב, המכונה \"פריווילגים\", מדכאת את קבוצות המיעוט, המכונות \"מודרים\" (מלשון הדרה) או \"מוחלשים\": נשים, להט\"בים, בני מיעוטים, מהגרים, נכים ועוד. למשל: בארצות הברית הפרוגרסיבים טוענים שהגברים הלבנים העשירים הסטרייטים מדכאים את הנשים, את הלהט\"בים, את השחורים, את ההיספנים ואת המהגרים המוסלמים. עוד עקרון חשוב בהקשר זה הוא \"הצטלביות\": שבו מאבק של קבוצה מודרת אחת משתלב עם מאבק של קבוצה מודרת אחרת נגד הרוב הפריווילגי המדכא, והמטרה היא לגייס קואליציה רחבה של הקבוצות המודרות נגד הרוב הפריווילגי המדכא.\nתיקון חברתי: הפרוגרסיבים דוגלים בשינוי חברתי וכלכלי, חלקם ברפורמות הדרגתיות וחלקם ברפורמות רדיקליות. רובם תומכים במעורבות ממשלתית גבוהה בחיי הפרט ובכלכלה, על מנת לקדם את ערך השוויון ואת מעמדן של קבוצות מודרות או מוחלשות. באקדמיה, עיקרון זה מתבטא בעיקר בפרדיגמה של תיאוריה ביקורתית: עיון אקדמי שמטרתו לא רק לתאר או להסביר את המציאות, אלא עיון שנועד לקדם שינוי חברתי שאליו מתלווה אקטיביזם חברתי ופוליטי. התיאוריה הביקורתית נפוצה בעיקר במדעי החברה ולימודי מגדר.\n\n ערכים מורחבים – תקינות פוליטית, תרבות הביטול\nאחת הפרקטיקות המזוהות ביותר עם הפרוגרסיביות היא התקינות הפוליטית. הפרוגרסיבים משתמשים בתקינות הפוליטית כאמצעי לקידום מטרותיהם, מתוך אמונה שהשיח (מדעי החברה) קובע את ההווייה החברתית ויחסי הכוחות הפוליטיים, ועל כן על ידי משטור השיח אפשר לשנות את המבנה החברתי הקיים ולקדם מטרות פוליטיות ואידאולוגיות. למשל: שימוש במונח \"מאותגר שכלית\" במקום \"מפגר\" אמור לשפר את מעמדם ולמנוע ביטויים פוגענים כלפיהם. התקינות הפוליטית רווחת מאוד באקדמיה ובתקשורת הליברלית, שם מופעלות סנקציות חברתיות – כגון ביוש (שיימינג), חרם חברתי, הטרדה ואף פיטורין – נגד מי שמתבטא בצורה שנתפשת כפוגענית ולא תקינה פוליטית, תופעה שזכתה לשם תרבות הביטול. מתנגדי התקינות הפוליטית טוענים שמדובר ב\"טרור לשוני\" שמסרס את המחשבה, ושהיא הגיעה לרמות קיצוניות ברבים ממוסדות האקדמיה בעולם כיום באופן שפוגע בחשיבה ביקורתית ובאיכות מחקרים.\n\n ערכים מורחבים – פרוגרסיביזם בארצות הברית\nבפוליטיקה של ארצות הברית הפרוגרסיביות החדשה מזוהה עם האגף השמאלי של המפלגה הדמוקרטית, ובמיוחד עם פוליטיקאים כגון הסנאטור ברני סנדרס, חברת הקונגרס אלכסנדריה אוקסיו-קורטז ושאר חברות הקונגרס שמרכיבות את הסקווד.\n\nבפוליטיקה של ישראל הפרוגרסיביות מזוהה עם השמאל הפוליטי. מפלגות שנשאו את הדגל הפרוגרסיבי הן מרצ, ומפלגת העבודה הישראלית בתקופת מרב מיכאלי. בעוד הפרוגרסיביות זוכה לתמיכה באקדמיה ובתקשורת ובערים ליברליות דוגמת תל אביב-יפו,[דרוש מקור] היא גם זוכה להתנגדות בחוגים שמרניים ודתיים. כך למשל, בבחירות לכנסת ה-24 ולכנסת ה-25 התמודדה ונכנסה לכנסת מפלגת נעם - מפלגה חרדית-לאומית שמתנגדת ל\"פרוגרס\" (כך בלשונו של ראש המפלגה אבי מעוז) בטענה שהפרוגרסיביות פוגעת בערכי היהדות וערכי המשפחה, בייחוד בכל הנוגע לתיאוריה קווירית וזהות להט\"בית, שמאיימות על המשפחה המסורתית.[דרושה הבהרה] בספרי עיון, מאמרי דעה וכלי תקשורת ימניים, דתיים ושמרנים מרבים לדבר בגנאי על \"הטרלול הפרוגרסיבי\" ומבקרים את פוליטיקת הזהויות והתקינות הפוליטית כניוון והרס עצמי של הליברליזם המערבי המודרני.\n\nנגד הפרוגרסיביות הרדיקלית שהתפתחה באגף השמאלי-רדיקלי[דרוש מקור] בארצות הברית ובאקדמיה נמתחה ביקורת רבה. הביקורת נמתחה על פוליטיקת הזהויות, קידום אגרסיבי של תאוריה קווירית, פרקטיקות התקינות הפוליטית, הגישה הפוסט-מודרניסטית, תמיכה בנרטיבים מופרכים וכן היותם \"אידיוטים שימושיים\" שתומכים בארגוני טרור אסלאמים ובמעשי זוועות (בעיקר נגד יהודים) ואנטישמיות בשם ערכים ליברליים כגון זכויות אדם.\nלפי הרב חיים נבון, המתנגד לפרוגרסיביזם, הפרוגרסיביות החדשה מבוססת על מה שהוא רואה בתור \"נאו-מרקסיזם\" – פילוסופיה פוליטית שמבוססת על המרקסיזם ומנתחת את החברה והפוליטיקה כמלחמת מעמדות, אך מעבירה את המוקד מהמישור הכלכלי למישור החברתי, האתני, המגדרי והזהותי. כנגד פוליטיקת הזהויות נטען שהיא למעשה כלי נאו-מרקסיסטי נגד הזהויות של הרוב (כגון דת ולאום) ומטרתה לפרק את מדינת הלאום. \nב-2018 נחשפה פרשת \"מדעי המרמור\" בה שלושה פרופסורים ביצעו מתיחה אקדמית וכתבו מאמרים מופרכים ברוח הפרוגרסיביות הרדיקלית בז'רגון המחמיא לאידאולוגיה זו, ושלחו אותם לכתבי עת מדעיים של מדעי הרוח, מדעי החברה, לימודי מגדר, תאוריה קווירית ותאוריה ביקורתית במטרה להוכיח, לדבריהם, את הניוון והשחתת הסטנדרטיים המדעיים בתחומים אלו בגלל הגישה הפוסטמודרניסטית וההכפפת האמת לאידאולוגיה הפרוגרסיבית. חלק מהמאמרים פורסמו בכתבי עת בתחומים אלו עד שעיתונאים מהוול סטריט ג'ורנל חשפו את המתיחה. ב-The Chronicle of Higher Education, הת'ר אי הייינג ציינה שהמתיחה סייעה לחשוף פתולוגיות רבות של מדעי החברה המודרניים, כמו \"הכחשת המדע וההיגיון\" ו\"העדפת האקטיביזם על פני המחקר\". אחרים ציינו שבגלל הפוסטמודרניזם וגישת התיאוריה הביקורתית, תחומי מחקר אלו מוכנים לפרסם כל שטות ולקדם אותה, כל עוד היא תומכת באידאולוגיה הפרוגרסיבית ובמטרות אותה היא רוצה לקדם. לעומתם, חוקרים בתחומים אלו הכחישו את מה שהמתיחה ניסתה להוכיח וביקרו אותה בטענה שהיא הפרה כללי אתיקה מדעית ואתיקה אקדמית.\nביטויים שמבטאים זלזול בפרוגרסיביות של תחילת המאה ה-21 הם \"הטרלול הפרוגרסיבי\" ו-\"Woke\".\n\nפרוגרסיביזם בארצות הברית\nעידן הנאורות\nהתנועה לביטול העבדות\nפמיניזם\nרפורמה\nסוציאל-דמוקרטיה\nצדק חברתי\nמס פרוגרסיבי\nליברליזם\nליברליזם תרבותי\nשמאל וימין בפוליטיקה\nנאו-מרקסיזם\nליברליזם חברתי\nפוליטיקה של ארצות הברית\nשמרנות\n\ntopic/progressive-movement-sociology פרוגרסיביזם, באתר אנציקלופדיה בריטניקה (באנגלית)\nרותם אורג, המטרה – לשנות את ארה\"ב מהיסוד. הכירו את הפרוגרסיבים, באתר ynet, 26 ביוני 2021\n פרוגרסיביות, שמרנות וערכי מסורת בחברה האמריקנית | ד\"ר גדי טאוב, סרטון בערוץ \"NTD Hebrew\", באתר יוטיוב (אורך: 15:21)",
    "pageid": 555477
  },
  {
    "title": "ראש המטה הכללי",
    "extract": "שגיאות פרמטריות בתבנית:משרה פרמטרים [ דרגה צבאית ] לא מופיעים בהגדרת התבנית \nראש המטה הכללי (או בקיצור: הרמטכ\"ל) הוא הדרג הפיקודי העליון בצבא ההגנה לישראל.\nראש המטה הכללי נתון למרות ממשלת ישראל וכפוף ישירות לשר הביטחון. הוא קצין בדרגת רב-אלוף (רא\"ל), הדרגה הגבוהה ביותר בצה\"ל.",
    "pageid": 2443
  },
  {
    "title": "רצח רוז פיזם",
    "extract": "רצח רוז פיזם (בצרפתית: Rose Pizem) הוא רצח של הילדה רוז פיזם בת ארבע וחצי שנים בידי סבהּ ואמהּ, שאירע ב-12 במאי 2008, ונחשף ב-26 באוגוסט באותה השנה. המשפחה הסתירה את דבר הרצח במשך שלושה חודשים, אך לאחר פניית אמו של סבה של רוז לגורמי הרווחה נפתחה חקירה משטרתית שבסופה נמצאה גופתה של רוז במזוודה בנחל הירקון ב-11 בספטמבר 2008.",
    "pageid": 896194
  },
  {
    "title": "שירה מרגלית (אשת עסקים)",
    "extract": "שירה מרגלית (נולדה ב-1969) היא אשת עסקים ישראלית בתחום התקשורת והפרסום. לשעבר מנכ\"לית קבוצת מקאן תל אביב ומשנה למנכ\"ל זכיינית השידור \"רשת\".",
    "pageid": 1838740
  },
  {
    "title": "קטגוריה:דרום-מזרח אסיה: יונקים",
    "extract": "",
    "pageid": 1281994
  },
  {
    "title": "7 באוקטובר",
    "extract": "7 באוקטובר הוא היום ה-280 בשנה בלוח הגרגוריאני (281 בשנה מעוברת). עד לסיום השנה נשארו עוד 85 ימים.\nלאחר מתקפת הפתע על ישראל שהחלה ביום זה בשנת 2023, הפך הביטוי \"7 באוקטובר\" בישראל לכינוי נפוץ לאסון הגדול ולמחדל הישראלי מאותה התקפת הפתע, וכן כינוי כללי לאסונות גדולים דומים שעלולים לקרות בעתיד. מלחמת חרבות ברזל מכונה לעיתים קרובות \"מלחמת 7 באוקטובר\".",
    "pageid": 2888
  },
  {
    "title": "אדם (זמר)",
    "extract": "חיים כהן (1 במאי 1960 – 27 ביוני 2024), ידוע בשם הבמה אדם, היה זמר-יוצר ושחקן ישראלי. במרוצת השנים הוציא שבעה אלבומי אולפן, שני אוספים ושני אלבומי הופעה. הוא החל את דרכו כרקדן של יזהר כהן באירוויזיון 1985. בשנת 1987 הוציא לאור את אלבום הבכורה, \"סוד\". האלבום נבדל מהפופ המקומי של התקופה בזכות סגנון שירתו הייחודי של אדם, וקולו העמוק והמחוספס. האלבום נמכר בלמעלה מ-45,000 עותקים בחודשים הראשונים להפצתו, וכלי התקשורת בישראל גילו בזמר התעניינות רבה. אדם זכה בתואר \"זמר השנה\" של רשת ג' באותה שנה וב-1988.\nבשנת 1991 הוא השתתף לראשונה בקדם-אירוויזיון עם השיר \"יחד נעמוד\", שכתב אורי סלע על פי לחן של הנרי ברטר. הוא הגיע למקום השני, אחרי אורנה ומשה דץ ושירם \"כאן\". לאחר שנתיים ניסה את מזלו פעם נוספת עם השיר \"עד\", שנכתב והופק על ידי אהוד מנור וקובי אשרת. \"עד\" הגיע למקום השלישי, אחרי \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1999 פורסם אלבומו החמישי, \"סוד האחד\". יצירה זו הייתה שונה מאוד מקודמותיה: את מקומם של שירי פופ-דאנס, שהפכו ללהיטי מועדונים, תפסו שירים מספר הזוהר ומתורת הקבלה. האלבום לא זכה להצלחה, וסימן את תחילת ההפסקה הארוכה שלקח אדם מעולם המוזיקה. אלבומו השישי, \"רגעים קטנים\", יצא לאור לאחר 11 שנים. ארבע שנים אחר כך פורסם אלבום ההופעה הראשון שלו, \"LIVE זאפה – הלהיטים הגדולים\". בשנת 2019 הוציא את אלבום האולפן האחרון, \"גאולה\". שנה לפני מותו הועלה לשירותי הזרמת המוזיקה אלבום הופעה נוסף בשם \"לייב בגריי 2023\".\n\nאדם נולד וגדל בשם \"אדם חיים כהן\" בעיר עכו שבצפון ישראל. \"אדם\" היה שמו של אבי אמו, ואילו \"חיים\" היה שמו של סבו מצד אביו. בילדותו ראה את קרובת משפחתו רוקדת בלט, ופיתח עניין בדבר. בגיל 14 נוספה גם אהבתו לתיאטרון. הוא למד בבית הספר \"התומר\" במרכז העיר. בהמשך עבר לתיכון \"דרסקי\", הממוקם ברחוב \"אבות ובנים\" במערבה של עכו. אין בידיו תעודת בגרות מלאה. לאחר שירותו הצבאי עבר להתגורר בחיפה.\nכמה שנים אחר כך החל ללמוד ריקוד ומשחק בבית צבי, ועבר לתל אביב-יפו. תקופת לימודיו האקדמאיים נמשכה כשנה וחצי עד שהחליט לפרוש. מעברו לתל אביב התרחש במקביל לפריחה של ז'אנר הפופ בתעשיית המוזיקה בישראל, בעיקר בזכות השפעת הפופולריות של להקות כגון הסמית'ס, טוקינג הדס וקייט בוש, אשר היוו השראה ללהקות וזמרים וזמרות רבים בישראל. בריאיון משנת 1987 סיפר אדם על מעברו לתל אביב: ”בחיפה כולם מרוכזים בתוך עצמם ופחות במה שקורה סביבתם. בתל אביב נגנבים יותר על שירים, להקות ואופנות חדשות. בהתחלה דווקא לא אהבתי את תל אביב. בכל שעה פנויה נסעתי הביתה, לחיפה. לא מצאתי את העצמי גם בגלל שהייתי לבד (...). כל ערב ביליתי ב\"פינגווין\", זה היה כמו סטוץ אחד גדול. היום אני כבר לא יכול לגור בחיפה. היא נראית לי משעממת”.\n\nאדם החל לעבוד כתקליטן במועדונים, דוגמת \"הפינגווין\", \"דן\", \"מועדון התיאטרון\" ו\"דיווין\", שבאותה העת היה מקום המפגש של בני המגדר השלישי. בתחילת שנות ה-80 של המאה ה-20 הקים אדם עם רפי פרסקי להקת רוק משותפת בשם \"כתם\". הצמד הופיע במועדונים רבים באזור המרכז, דוגמת \"הפינגווין\", ואף הקליטו כמה קטעי דמו לשירים שכתבו והלחינו במכללת סאונד יואב גרא. היצירות שכתבו יחד לא התאימו למה שחיפשו חברות התקליטים באותה תקופה, ומשלא הצליחו להשיג עניין בחומרים המשותפים, הצמד התפרק. בד בבד נהג להשתתף בהפקות של הקאלט מופע הקולנוע של רוקי במועדונים באזור המרכז. אדם העריץ את הסרט, וצפה בו כ-250 פעמים. בהפקות שהעלה עם חבריו גילם את דמותו של ד\"ר פרנק נ' פורטר, מדען בעל קול בריטון, שהפך לסמל מין ברחבי העולם. המראה של הדמות אופיין בשפתיים עם אודם אדום ובוהק, איפור עיניים שחור ואפל, ביריות שחורות ונעלי עקב. הם העלו את המופע במשך כמה חודשים, עד שהסתכסכו זה עם זה והחליטו שלא לחדש את ההפקה.\nבשנת 1985 השתתף בקדם-אירוויזיון השנתי כרקדנו של יזהר כהן בשיר \"עולה עולה\". כהן דורג במקום הראשון, ונבחר לייצג את ישראל באירוויזיון 1985, שנערך בגטבורג שבשוודיה. הוא הגיע למקום החמישי בערב הגמר. בשל שביתה בנמל התעופה המקומי, נאלצה המשלחת הישראלית לנסוע לדנמרק באוטובוס, ולטוס ארצה דרך נמל התעופה קופנהגן קסטרופ. לימים תיאר אדם את הנסיעה כ\"סיוט בלהות\". הוא ישב באחד הספסלים האחוריים, וניסה להפיג את ההרגשה הרעה דרך שירה. לטענתו, באוטובוס השתררה דממה, וכולם האזינו לקולו. אילנה אביטל, שנלוותה למשלחת לצד שלמה צח, בעלה, שהיה אמרגנו ומנהלו האישי של נציג ישראל לתחרות, הסיתה את תשומת לבו של צח לנער. ”תראה איזה כוכב יש לנו פה, תראה איזה כוכב” – אמרה לבעלה. צח, שהיה מפיק מוזיקלי מצליח בישראל באותה תקופה, לקח תחת חסותו את אדם והחל את קריירת המוזיקה שלו באופן מקצועי.\n\nבשנת 1986 ניסה אדם את מזלו בצרפת, בליוויו הצמוד של צח. הוא אימץ את שם הבמה \"כריס לייף\" (\"Cris Life\"), והקליט שלושה שירים באנגלית: \"Gypsy Lady\",‏ \"Living Alone\" ו-\"No More Light\"‏. הראשון מביניהם יצא בפורמט תקליט 7 אינץ' בדנמרק תחת חברת התקליטים מגה רקורדס. הוא פורסם בפורמט זהה גם בהולנד ובגרמניה דרך אפיק רקורדס וקולומביה רקורדס בהתאמה. הבי-סייד של כל התקליטים היה \"Living Alone\". אדם החל להתראיין בתוכניות רדיו וטלוויזיה רבות ברחבי צרפת, גרמניה, הולנד ודנמרק. בווידאו קליפ ל-\"Gypsy Lady\" חיקה את הזמר דייוויד בואי, והסינגל נמכר בכמאה אלף עותקים ברחבי אירופה. על-אף הניסיון לבסס את מעמדו של אדם מעבר לים וההצלחה הנאה לה זכו הסינגלים, הוא לא נכנס לאף מצעד פזמונים ארצי. השיר \"No More Light\" הפך בגרסתו העברית ל\"אין מוצא\", שנכלל ב\"סוד\". בקליפ שלו היה אדם מעוטר בזיפים, לבוש בחולצת ג'ינס שמוטה על כתפיו וגופייה לבנה קרועה בחזה.\nלאחר תשעה חודשים החליט אדם לשוב ארצה. הוא וצח החליטו לנסות וליצור אלבום בכורה ישראלי בעברית, תוך עבודה אינטנסיבית עם מוזיקאים מובילים בישראל. חזונו של אדם היה לשנות מעט את הזמר המקומי באמצעות הדרמטיות שבו והתנועות הייחודיות שהוא משלב בהופעותיו להדגשת הרגש שבמוזיקה. צביקה פיק היווה עבורו השראה. באותה תקופה הגדירו כלי התקשורת את אדם כ\"תשובה הגברית לריטה\", שהייתה פופולרית מאוד באותה העת.\nעל אלבום הבכורה, \"סוד\", עבדו צח, אלונה קמחי, יואב גינאי, יזהר אשדות, סם סימפסון, אנתוני ג'יימס, הנרי ברטר ומיטש הילר. קמחי כתבה את כל רצועותיו, למעט הסינגל \"אין מוצא\", שנכתב על ידי גינאי, סימפסון וג'יימס. אשדות היה המפיק העיקרי של סוד. ברטר והילר הפיקו את \"קחי אותי\" ו\"אין מוצא\" בהתאמה. מתוך האלבום יצאו שישה סינגלים: \"הכרזת מלחמה\", \"סוד\", \"נוסע רחוק\", \"אין מוצא\", \"ימים ברקיע\" ו\"תמונות\". כולם זכו להצלחה רבה, ודורגו בין עשרת השירים הפותחים של המצעד השבועי ברשת ג'. האלבום עצמו נמכר בלמעלה מ-45,000 עותקים ברחבי ישראל, וקיבל תואר פלטינה. על הצלחתו זכה בפרס \"זמר השנה\" של תחנת הרדיו.\nהאלבום אופיין בצלילי פופ-רוק אלקטרוניים, שהושפעו מהמיינסטרים המקובל באירופה. סרטוני הקליפים של הסינגלים, שבמרביתם צולמו איברים חושניים שונים בגופו של אדם, כמו השפתיים, העיניים התכולות ואזור המפשעה, הביאו לאדם קהל מעריצים רחב, שכלל בעיקר נערות מתבגרות. כתוצאה מחלק מסצנות הסרטונים, שנתפסו ככוללות רמזים מיניים, הגדירו את הזמר החדש בקשת תארים, החל מ\"יפה תואר\" וכלה ב\"גבר מצ'ואיסטי הטרוסקסואלי\". ”אין שליטה על מוחות של אנשים. אני לא הומו. לא מטריד ולא מפחיד אותי מה אנשים חושבים” סיפר לעיתון \"מעריב\".\n\nלאחר ההצלחה של האלבום \"סוד\" זכה בהמשך שנת 1987 בתחרות הפסטיגל עם השיר \"לא לוקח בקלות\".\nצח ואדם פנו למוזיקאים נוספים על מנת ליצור אלבום חדש. לטובת המשימה התגייסו רחל שפירא, קורין אלאל, קמחי, אשדות, רון רוזנפלד, פיטר קינגסברי, ברוך פרידלנד, אהוד מנור, גינאי, מילר, נאוה ברוכין, שמעון ספיר, נתן כהן, דומיניק דיין ודובי קיזלשטיין. לאחר שהוקלט באולפני ד' וב' במהלך פברואר עד מאי 1988 יצא האלבום בחודש יולי, לצד חמישה סינגלים מסחריים: \"היא רוקדת לבדה\", \"מצטער\", \"שקיעה אחת\" (דואט עם תימנה בראואר), \"מכור לאהבה\" ו\"מרחוק לרחוק\". בניגוד ל\"סוד\", שבו הוצג אדם כדמות גברית חסרת רגשות, האלבום \"מרחוק לרחוק\" כלל טקסטים אינטימיים יותר על אהבה, סליחה, בדידות ונוסטלגיה.\nעל-אף השינוי באופי השירים, \"מרחוק לרחוק\" שחזר את הצלחתו של \"סוד\" כמצופה. הוא נמכר בכ-40,000 עותקים ברחבי ישראל, וזכה לקבל מהפדרציה הבין-לאומית לתעשייה הפונוגרפית תואר פלטינה. כל חמשת הסינגלים דורגו בין עשרת השירים הפותחים במצעד הפזמונים השבועי של רשת ג'. כל הסינגלים למעט מ\"רחוק לרחוק\", דורגו במצעד השנתי של רשת ג' לשנת ה'תשמ\"ח. \"מצטער\" זכה בקטגוריית \"שיר השנה\" של תחנת הרדיו, ואילו אדם קטף את תואר \"זמר השנה\" בפעם השנייה ברציפות. בדצמבר השתתף בפעם השנייה ברציפות בפסטיגל, וזכה במקום הראשון עם השיר \"אל תשכח\" (מילים: אהוד מנור; לחן ועיבוד: הנרי ברטר).\n\nבשלהי 1988 נפער קרע ביחסים בין צח לאדם. השניים החליטו להפסיק את השותפות ביניהם, ואדם פנה למתי כספי, שיפיק עבורו את אלבומו הבא. צוות יצירת אלבומו השלישי של אדם, \"חופשי\", נותר כמעט זהה. אליו הצטרפו יענקל'ה רוטבליט, מאיר גולדברג, אסתר שמיר, אלון אולארצ'יק, הראלה בר וראובן גבירץ. הוא יצא לאור בנובמבר 1989, וכלל עשר רצועות, מתוכן חמש יצאו כסינגלים: \"יש אהבה\", \"תפקיד חיי\", \"על במה\", \"עיר כסף\", ו\"איש עוד לא הכיר אותי\". \"חופשי\" לא הצליח כמו שני קודמיו; רק שני סינגלים התברגו לעשרת השירים הפותחים של מצעד הפזמונים השבועי של רשת ג'. בהתאם למסורת של אדם, נכללה גרסת כיסוי אחת באלבום לשיר עברי מוכר, \"בלדה בין כוכבים\", שבוצע במקור על ידי מרדכי (פופיק) ארנון. לטענת כספי, באותה תקופה, קהלי היעד של אדם לא הבינו את כוונתו האמיתית בשיריו ואת תוכנם. על שיתוף הפעולה ביניהם סיפר כספי כי הוא למד מאדם המון. לדבריו, היו לו שאיפות ומטרות מיוחדות באלבום הזה. הוא רצה להביא גוון אחר שלו, שמאזיניו טרם שמעו. ”העבודה ביחד הייתה מרתקת. אדם הוא איש קשה ולא ממקום רודה, הוא יודע בדיוק מה הוא רוצה לעשות” – אמר כספי. על-אף שהאלבום לא הצליח להתייצב במיינסטרים הישראלי, היה אדם מרוצה מכך שלראשונה יצר מוזיקה שלא נועדה למלא את רצונם של אחרים, אלא את רצונו האישי. בדצמבר אותה שנה השתתף וזכה בפעם השלישית ברציפות בפסטיגל בשיר \"כמו גיבור מצויר\" (מילים: אהוד מנור; לחן ועיבוד: הנרי ברטר). ניצחונו הרביעי והאחרון בפסטיבל נרשם ב-1990 עם השיר \"הנשיקה הצרפתית\", שנכתב והולחן על ידי שמרית אור ודן שאול.\nבשנת 1991 השתתף בקדם-אירוויזיון השנתי עם השיר \"יחד נעמוד\" (מילים: אורי סלע; לחן ועיבוד: הנרי ברטר). הוא הגיע למקום השני, והפסיד לאורנה ומשה דץ ושירם המשותף \"כאן\". באותה שנה פורסם אלבום האוסף הראשון של אדם, \"פעמיים ביום\". הוא כלל שירים משלושת אלבומי האולפן הראשונים שלו, וכמה שירים חדשים. השיר היחידי שנכנס למצעד הפזמונים הרשמי של ישראל הוא \"פעמיים ביום\", שהגיע למקום התשיעי, ודורג במצעד סוף השנה במקום ה-37. משנת 1992 החל לשחק בתוכנית \"פלאי קלעים\" בתפקיד עצמו. לרוב, גילם את הדמויות הראשיות ואת הנבלים בסדרה. תקופת השידור תמה שלוש שנים אחר כך.\nב-1 באפריל 1993 התחרה בשנית בקדם-אירוויזיון בשיר \"עד\" (מילים: אהוד מנור; לחן ועיבוד: קובי אושרת) והגיע למקום השלישי בתחרות, כשמעליו דורגו \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1994 יצא אלבומו הרביעי, \"הימים שאנחנו ביחד\". אדם המשיך את קו הכתיבה הבוגר שעיצב לעצמו באלבום \"חופשי\". מנהליו טענו כי הוצאת האלבום וההחלטה לא להמשיך את טיפוח דמותו כאליל נוער וכסמל מין הן \"התאבדות מקצועית\". כל השירים נחלו כישלון, למעט \"נגד הגורל\" ו\"לילות אהבה\", שזכו להצלחה מועטה. באותה שנה החל לגלם את דמותו של איש הפח במחזמר \"הקוסם!\". ב-1999 יצא האוסף השני שלו, \"אדם – האוסף\", שהופץ על גבי תקליטור כפול דרך חברת התקליטים הד ארצי. מאוחר יותר באותה שנה פורסם \"סוד האחד\", אלבום האולפן החמישי של אדם. הוא היה שונה משאר אלבומיו, כיוון שכלל שירים הלקוחים מספר הזוהר ומתורת הקבלה. בד בבד שיחק בהצגת הילדים \"בגדי המלך החדשים\" לצד חנן גולדבלט.\n\nבשנת 2000 שיחק בהצגת הילדים \"גוליבר\" לצידם של שרון צור, גדי יגיל, אורי גבריאל וקרן שמש. בתום תקופת הרצת ההפקה החליט אדם לקחת הפסקה מהקריירה המוזיקלית שלו. בשנת 2004 פרסם את גרסתו ל\"סוס מעץ\", שבוצע במקור על ידי גלרון, כסינגל שלא מתוך אלבום אולפן. ב-21 באוקטובר אותה שנה הוצגה גרסתו כמועמדת לכניסה למצעד הפזמונים השבועי של רשת ג'. בשבוע שלאחר מכן דורגה במקום השמיני. ב-18 בנובמבר עלתה לשיאה במקום הרביעי. לבסוף, ב-23 בדצמבר יצאה מטבלת הדירוג לאחר שמונה שבועות צעידה רצופה. בשנת 2006 שימש כמנהל שייט באוניות \"הנסיכה\" ו\"הדרים\". ”זו היתה עבודה עם עניין וכיף. בריחה של ארבעה וחצי חודשים למציאות אחרת. התפקיד הוא לדאוג לבידור ולעוד המון דברים. אתה מתאם בין האורחים לבין הקפטן ומנהל המלון, וזו דרגת קצין על האונייה” – סיפר אדם על התפקיד.\nבשנת 2009 החל אדם לעבוד על אלבומו השישי, \"רגעים קטנים\". במצבת הכותבים נמנו יוני זיכהולץ, חמוטל בן זאב, אורן לב וחיים קינן. לטובת ההפקה חידש אדם את קשריו עם צח. ההקלטה בוצעה על ידי אליעד רמון באולפני גל-קול. את תהליך המאסטרינג עשה סידני טולדנו באולפני מאסטר דיסק. האלבום המלא יצא ב-11 בפברואר 2010 דרך חברת התקליטים פליי רקורדס, והוא כלל עשר רצועות, מתוכן שתיים יצאו כסינגלים: \"חורף\" ו\"סניוריטה\". השיר האחרון, \"בית\", הוקדש לאמו של אדם, חוה. באותה שנה יצא לאקרנים סרט דוקמנטרי אודותיו, \"חיים ואדם\". הוא בוים על ידי מירי פרלמן, וצולם במשך חמש שנים. מוטיב הסרט היו שתי הדמויות המרכזיות בחייו, \"אדם\" ו\"חיים כהן\".\nבמאי 2011 השתתף בתוכנית \"היכל התהילה\", ששודרה בערוץ 24. בסיומה הגיע למקום החמישי, כשמעליו דורגו אבי טולדנו, רוחמה רז, מייקל הרפז ובני אלבז. לאחר כשנתיים הוציא את \"הדברים הכי פשוטים\" כסינגל שלא מתוך אלבום. הוא דורג במקום השמיני במצעד הפזמונים השבועי של רשת ג', ונחשב להצלחתו הראשונה של אדם מאז אלבומו רביעי. בשנת 2014 ערך הופעה ב\"זאפה הרצליה\", שצולמה והופקה לאלבום הופעה בשם \"LIVE זאפה – הלהיטים הגדולים\". אדם ביצע את מיטב להיטיו, כמו \"אין מוצא\", \"סוד\", \"שקיעה אחת\", \"היא רוקדת לבדה\" ו\"מצטער\". בהופעה ביצע שיר חדש בשם \"מחר יהיה שקט\", שהגיע למקום החמישי במצעד השבועי של המוביל הארצי.\nב-2017 דיבב את בלתזר בראט, הנבל הראשי, בסרט \"גנוב על העולם\". במאי 2018, לאחר שהות ארוכה בבית חולים, פרסם אדם את הסינגל \"בסוף כולם רוצים אהבה\". בחנוכה של אותה שנה גילם את איש הפח בהצגה הקוסם מארץ עוץ. ב-11 במרץ 2019 יצא אלבומו השביעי והאחרון, \"גאולה\". הוא הושק במסיבה חגיגית במרכז ענב לתרבות ב-9 במרץ. יוסי חרסונסקי שיבח את אדם על הפקת ויצירת \"גאולה\", ואף העניק לו ארבע וחצי כוכבי זהב מתוך חמישה באתרו. גם תימורה לסינגר מ\"גלובס\" אהבה את האלבום, וכינתה אותו כ\"אלבום החזרה של אדם לחיים\". בחודשים יוני–יולי באותה השנה, שיחק במחזמר \"לזרוס\". בשנת 2020 השתתף בפסטיגל בפעם השישית. ב-2022 הוציא את הסינגלים \"הכוס הכחולה\" (גרסת כיסוי לשירו של עברי לידר), \"סוס מעץ\" (גרסה חדשה עם סי היימן), \"זו דרכו של הסתיו (באפריל או במאי)\" (דואט עם יאיר רוזנבלום), \"זה הזמן לניסים\" ו\"נתנה תוקף\". בשנה שלאחר מכן ערך הופעה במועדון הגריי, שב-2024 עלתה לשירותי הזרמת המוזיקה כאלבום הופעה בשם \"לייב בגריי 2023\". הוא אירח שם את סי היימן, רון רוזנפלד ומייקל הרפז.\n\nבתחילת הקריירה המוזיקלית שלו מותג אדם כסמל מין. שלמה צח, שהיה אמרגנו של אדם בשנותיו הראשונות כמוזיקאי, החליט להשתמש בקמפיין פרסום מסיבי, שהפך את הזמר למוקד התעניינות רב מצד כלי התקשורת. הושקו קווי מוצרים על שמו, הכוללים חולצות, כרזות, קלטות וידאו ואף נעליים ממותגות בדמותו בשם \"נעלי אדם\". מסעות הפרסום שלו כללו קדימונים לסרטים בקולנוע, תמונות בשלטי חוצות עצומים, כתבות בשערי מגזינים בישראל והשמעות רבות בתחנות הרדיו המקומיות. ב-6 ביולי 1988 פרסם ירון פריד בשבועון \"כותרת ראשית\" כתבה הסוקרת את אפיונו של אדם כמוצר מסחרי. הוא טען כי ההפקות הגרנדיוזיות שנעשו בהופעותיו דאגו לצמיחת המוניטין שלו בקרב נערים ונערות. לעיתים, כתב, אדם היה נחטף למאחורי הקלעים על ידי מעריצה, וחוזר אחרי כמה דקות. לאחר כל הופעה היה זורק את סרט הזיעה שלו לקהל. במקרים רבים הוצת ריב אלים בין מעריציו. יוסי חרסונסקי לא התחבר לדמות החדשה שפיתחו צח ואדם. במוסף ביקורת המוזיקה שלו אפיין את אדם כ\"בייבי פייס [פנים צעירות] בעל קול חצץ, אנרגיה גרונית (...), הבעה חסרת גוונים (...), חצי תשובה ליורופופ ורבע תשובה לברוס ספרינגסטין\". אריאל זילבר צידד בהשוואתו של אדם לספרינגסטין, וטען שאדם הוא זמר טוב, בעל חינניות ואמת.\nמבקרי המוזיקה בישראל לא חיבבו את אדם, הן כמבצע והן כאישיות, חרף הצלחתו המסחרית וקהל המעריצים הענק שחג סביבו. תפסו אותו כאדם רדוד ושטחי, שמבצע שירים ללא משמעות עמוקה. ב-2 באוקטובר 1987 פרסם יובל לוי את כתבתו במסוף התקליטים של השבועון \"כל העיר\". לטענתו, המבקרים הישראליים חשבו שאדם הוא שחזור לא מוצלח של צביקה פיק. לאורך הקריירה שלו לא חסך אדם את ביקורתו כלפיהם. בריאיון לעיתון \"חדשות\" סיפר: ”כל מבקרי המוזיקה הם מוזיקאים מתוסכלים (...). בהתחלה התייחסתי לכל ההתקפות בבאסה אמיתית (...). אם הם נהנים מהכסח [בלאגן] הזה, אני טוב מכדי לקלקל להם את ההנאה. אני יכול רק לנסות לשכנע אותם בטעותם, למרות שאני בטוח, למשל, שאת התקליט הבא שלי יהיו מי שיקטלו עוד לפני שישמעו אותו בכלל”.\nבאלבום \"חופשי\" ולאחריו החליט אדם לפנות לקהל מבוגר יותר. בנקודה זו החלה דעיכת הקריירה המוזיקלית שלו. מסעות הפרסום הפכו לקטנים יותר ומרבית שיריו לא נכנסו למצעד הפזמונים השבועי של רשת ג'. שני אלבומיו האחרונים תוארו כ\"קלאסיקה, שתיזכר למשך דורות\".\n\nעל-אף הקריירה הקצרה של אדם, הוא הפך לדמות מוכרת במוזיקה הישראלית. לאחר מותו ספדו לו מיטב אישי התרבות במדינה. דנה אינטרנשיונל כתבה בחשבון האינסטגרם שלה כי גם היא נמנתה בין מעריצותיו והוסיפה שהוא היה דבר מיוחד וחדשני בישראל, ולא היה דבר כמותו לפניו. דפנה דקל, שהופיעה עם אדם ב\"פלאי קלעים\", סיפרה שהוא היה חבר נהדר, אכפתי ורגיש. ירדנה ארזי כתבה שהוא \"נולד לבמה\" והיה זמר נשמה רגיש וכריזמטי, שחקן מוכשר ופרפורמר שמסוגל לסחוף כל קהל. רן דנקר סיפר שכשהיה ילד נהג לשמוע את שיריו של אדם, שהיו פסקול ילדותו. צח ארגן לזכרו מופע מחווה שעתיד להתקיים בשלהי יולי 2024 עם כמה אמנים נוספים.\nלאחר מתקפת הפתע על ישראל ב-7 באוקטובר 2023 הצטרף הזמר למטה משפחות החטופים, והופיע כמעט בכל התאגדות שלו בכיכר החטופים והנעדרים. בצוואתו תרם את קרניות עיניו ואת כל ההכנסות מהמופעים שיוקמו לזכרו למטה. הודעה רשמית מטעם הארגון יצאה לאחר מותו: ”מטה משפחות החטופים מרכין ראש בצער רב על לכתו בטרם עת של הזמר אדם, אשר ליווה את המשפחות במאבק להשבת החטופים. גם ברגעיו האחרונים חשב על 120 החטופים והחטופות. תודה, אדם. נוח על משכבך בשלום”. שר התרבות, מיקי זוהר, ספד לו וכתב ברשתות החברתיות כי הוא היה מוזיקאי פורץ דרך. יאיר לפיד, יושב ראש האופוזיציה, הקדיש לו את שירו של זילבר, \"ברוש\", ומסר את תנחומיו למשפחתו.\n\nאמו של אדם, חוה, סבלה ממאניה דפרסיה. בשנת 2010 חשף בסרט הדוקומנטרי אודותיו \"חיים ואדם\" כי הוא היה עד למספר התקפי זעם, כעס ודיכאון שהיו לה לאורך ילדותו ולכמה ניסיונות התאבדות. בגיל 8 מצא עצמו במרכז ריב בין הוריו. בלהט הרגע שלפה אמו סכין, דקרה את אביו בבטנו, ופצעה אותו. לאחר מכן אושפזה מספר פעמים במחלקה סגורה בבית חולים פסיכיאטרי. עוד הוסיף בשיחה עם הבמאית מירי פרלמן כי הוא מחק מזיכרונו את כל ילדותו עד גיל 12, ורק משנה זו החל להתעצב כאישיות באופן עצמאי. אדם הוא דור שני לניצולי שואה. חוה הייתה בגטו בעיירה נידחת בהונגריה. לטענתו, הזוועות שחוותה באותה תקופה פיתחו אצלה את המחלה הנפשית.\nבשנת 1981 התחתן אדם עם מיכל בת-שבע דנינו (לימים, רעייתו של שולי רנד), אך הם התגרשו תשעה חודשים מאוחר יותר. באוקטובר 2007 יצא אדם מהארון. לאחר מותו, חשף המפיק שמעון שירזי כי היו בעבר בני זוג במשך 8 שנים.\nאדם היה בעליהם של שני בתי קפה בשם \"אדמ'ס\" – האחד בתל אביב והשני בהרצליה פיתוח, בהם הופיעו אמנים צעירים, ולעיתים נהג להופיע בעצמו.\nבספטמבר 2017 הגיע לבית החולים איכילוב לניתוח להוצאת כיס המרה. הניתוח הסתבך, והוביל לדלקת בלבלב והיא גרמה לפגיעה באיברים סמוכים. ב-2 בינואר 2018, נודע שחלה החמרה במצבו והוא הועבר לטיפול נמרץ כירורגי. ב-8 בפברואר 2018 שוחרר מבית החולים.\nאדם שהיה מעשן כבד, לקה ב-COPD ובהמשך אובחן כחולה בסרטן הריאות. הוא בישר זאת למעריציו במאי 2023. נפטר ממחלתו ב-27 ביוני 2024. נקבר בבית הקברות שדה יהושע בחיפה. ביום פטירתו הוקרן ברשת 13 הסרט \"בלדה לחיים\", שעוקב אחר מצב בריאותו של אדם מ-2018.\n\n ערך מורחב – דיסקוגרפיה של אדם\n\n1987: סוד\n1988: מרחוק לרחוק\n1989: חופשי\n1994: הימים שאנחנו ביחד\n1999: סוד האחד\n2010: רגעים קטנים\n2019: גאולה\n\n1991: פעמיים ביום\n1999: אדם – האוסף\n\n2014: LIVE זאפה – הלהיטים הגדולים\n2024: לייב בגריי 2023\n\n אדם, ברשת החברתית פייסבוק\nאדם, במיזם \"אישים\" לתיעוד היצירה הישראלית\nאדם, באתר שירונט\n אדם, באתר MusicBrainz (באנגלית)\n אדם, באתר Discogs (באנגלית)\nאדם, באתר Tab4u\nאדם, באתר סטריאו ומונו\nאדם, דף שער בספרייה הלאומית\nאדם, באתר MOOMA (בארכיון האינטרנט)\nיונתן אסתרקין, אדם מחפש משמעות: ריאיון עם הזמר אדם, באתר nrg‏, 3 באפריל 2011\nחן לב, \"אם אין לך קהל, אתה לא קיים\": אדם בדרך לסיבוב הופעות, באתר nrg‏, 20 בספטמבר 2011\nעמית קוטלר, אדם בהופעה: נוסע רחוק, נשאר קרוב, באתר ynet, 24 בדצמבר 2013\nדודי פטימר, ‏הצגת בכורה: 30 שנה אחרי שיצא האלבום, אדם מגלה לנו את הסוד, באתר מעריב אונליין, 17 בדצמבר 2016\n עמי פרידמן, אדם: \"המעריצות מפעם מתנצלות בפניי היום\", באתר ynet, 18 ביולי 2017\nשגיא בן נון‏, הסטירות, המחלה והתשוקה לחיים: אדם מדבר על השנה הקשה בחייו. ריאיון, באתר וואלה‏, 23 באוגוסט 2018\nבר זגה, אדם: \"לא הייתי בארון אף פעם, אפילו לא דקה אחת בחיים שלי\", באתר ynet, 17 במרץ 2022",
    "pageid": 107997
  },
  {
    "title": "אורן סמדג'ה",
    "extract": "אורן סְמַדְגָ'ה (נולד ב-20 ביוני 1970) הוא ג'ודוקא עבר ישראלי והמאמן-הראשי של נבחרת הגברים של ישראל בג'ודו; סגן אלוף העולם (1995) וזוכה מדליית ארד אולימפית מאולימפיאדת ברצלונה 1992 (אחד משני הישראלים הראשונים אשר זכו במדליה אולימפית). הוא הישראלי הראשון שגם זכה במדליה אולימפית כספורטאי וגם הדריך חניכים למדליה (ריו דה ז'ניירו 2016 וטוקיו 2020).",
    "pageid": 25461
  },
  {
    "title": "איוואן רקיטיץ'",
    "extract": "איוון רקיטיץ' (בקרואטית: Ivan Rakitić; נולד ב-10 במרץ 1988) הוא כדורגלן קרואטי-שווייצרי המשחק בעמדת הקשר בהיידוק ספליט.\nרקיטיץ' נולד בשווייץ להורים קרואטיים, והחל את דרכו במחלקת הנוער של פ.צ. בזל. לאחר ששיחק שנתיים בקבוצה הבוגרת של המועדון, עבר לקבוצת שאלקה 04 מהבונדסליגה. לאחר מכן עבר לסביליה מהליגה הספרדית, ובשנת 2014 חתם בברצלונה. אף על פי ששיחק בנבחרות הנערים והנוער של שווייץ, בחר רקיטיץ' לשחק בנבחרת קרואטיה. רקיטיץ' הוא שחקן שמשלב יכולות פיזיות עם יכולות טכניות, הן התקפיות והן הגנתיות, מה שמאפשר לו לשחק במגוון עמדות הקישור.",
    "pageid": 835577
  },
  {
    "title": "איראן",
    "extract": "איראן (בפרסית: ایران), או באופן רשמי הרפובליקה האסלאמית של איראן (בפרסית: جمهوری اسلامی ايران, ג'וֹמְהוּרִי-יֶה אֶסְלַאמִי-יֶה אִירַאן; ‏‏?‏) מוגדרת רשמית כרפובליקה אסלאמית-שיעית, הגדרה המשמשת כבסיס לניהול משטר תאוקרטי טוטליטרי, הנחוץ לשם שליטה במגוון האוכלוסיה שלה: בקרב כ-85 מליון אזרחיה אחוז גדול הוא סוני, והיא מתאפיינת במגוון אתני גדול. \nאיראן ממוקמת  במערב אסיה, והיא גובלת באפגניסטן ובפקיסטן במזרח, בטורקמניסטן בצפון-מזרח, בארמניה ובאזרבייג'ן בצפון-מערב, בעיראק ובטורקיה במערב. למדינה קו חוף עם הים הכספי בצפון, ועם המפרץ הפרסי יחד עם מפרץ עומאן בדרום.\nלאיראן היסטוריה עתיקת יומין, החל מהאימפריה הפרסית שהוקמה על ידי כורש בשנת 550 לפני הספירה. שפתה הרשמית היא הפרסית.\nאיראן חוותה 2 הפיכות בטווח זמן קצר, הראשונה התרחשה ב-1953 כאשר הופלה ממשלתו הדמוקרטית של מוחמד מוסאדק, והשנייה התרחשה ב-1979 בה איראן הפכה ממדינה אוטוקרטית, פרו-מערבית, מונרכית, תחת שלטונו של השאה מוחמד רזה פהלווי, לרפובליקה אסלאמית-תיאוקרטית טוטליטרית תחת שלטון האייתוללה ח'ומייני.\nאיראן נחשבת לכוח עולה ולמעצמה אזורית . היא עשירה בגז טבעי ודלק מאובנים, נמצאת באזור מפגש יבשתי ונחשבת למייצגת הגדולה של השיעים, הזרם השני בגודלו באסלאם. איראן חברה בשלל ארגוני מדינות, ביניהם: SCO, G77, UN, OPEC, OIC, ECO ו-BRICS. איראן היא מדינה בעלת תרבות היסטורית ארוכה ויש בה 27 אתרי מורשת עולמית. ההשפעה האזורית של איראן היא בין החזקות בעולם, היא מחזיקה בארגוני פרוקסי ובמשתפי פעולה בלבנט, בתימן, בבחריין, בכווית ואף באפגניסטן ופקיסטן.",
    "pageid": 4175
  },
  {
    "title": "אסון הר מירון (1911)",
    "extract": "האסון בהילולת רבי שמעון בר יוחאי אירע בליל ל\"ג בעומר של שנת ה'תרע\"א, 15 במאי 1911, כאשר קהל רב גדש את מתחם קבר רבי שמעון בר יוחאי בהר מירון בארץ ישראל העות'מאנית. מעקה שעליו נשענו אנשים רבים התמוטט, וקרוב למאה איש נפלו מגובה של כ־7–8 מטרים אל החצר למטה.",
    "pageid": 1979668
  },
  {
    "title": "בואו לאכול איתי (תוכנית טלוויזיה ישראלית)",
    "extract": "בואו לאכול איתי היא תוכנית מציאות ישראלית המבוססת על הפורמט הבריטי \"Come Dine with Me\" של ערוץ 4 הבריטי. התוכנית עלתה לאוויר ב-6 במאי 2012 בערוץ הראשון, שם שודרה במשך שתי עונות והחל מעונתה השלישית משודרת בכאן 11. פרקי התוכנית מלווים בקריינות קומית של שי אביבי.",
    "pageid": 1602832
  },
  {
    "title": "בן אדם (שחקן)",
    "extract": "בן אדם (נולד ב-23 ביולי 1988) הוא שחקן ישראלי.",
    "pageid": 1897475
  },
  {
    "title": "בנק לאומי לישראל",
    "extract": "בנק לאומי לישראל בע\"מ הוא התאגיד הבנקאי הוותיק בישראל. נוסד בלונדון בשנת 1902 בשם \"בנק אנגלו-פלשתינה\", על פי חזונו של ד\"ר בנימין זאב הרצל, שראה צורך בהקמתה של זרוע פיננסית שתתמוך בפעילות התנועה הציונית בארץ ישראל. הבנק הפך בשנת 1951 לבנק לאומי לישראל, או בקיצור בנק לאומי. \nהבנק, הציג בשנת 1902 מאזן של 58,000 ליש\"ט, הפך עם השנים למודרני וגלובלי, ועל פי נתוני הדוחות הכספיים לשנת 2023 הוא הבנק הגדול בישראל במונחי הון עצמי.\nקבוצת לאומי מעסיקה כ-8,000 עובדים . מניות בנק לאומי מוחזקות על ידי הציבור והגופים המוסדיים ונסחרות בבורסה לניירות ערך בתל אביב.\nמנכ\"ל הבנק הוא עו\"ד חנן פרידמן, שהחל לכהן בתפקידו ב-1 בנובמבר 2019.",
    "pageid": 182945
  },
  {
    "title": "ג'ון פיצג'רלד קנדי",
    "extract": "ג'ון פיצג'רלד \"ג'ק\" קנדי (באנגלית: John Fitzgerald \"Jack\" Kennedy;‏ 29 במאי 1917 – 22 בנובמבר 1963), הידוע גם בראשי תיבות שמו JFK, היה נשיאה ה-35 של ארצות הברית, משנת 1961 ועד ההתנקשות בחייו ב-1963. קנדי היה הנשיא בשיאה של המלחמה הקרה, וברוב תקופת נשיאותו טיפל בניהול היחסים עם ברית המועצות. הוא היה חבר במפלגה הדמוקרטית, ולפני כהונתו כנשיא ייצג את מדינת מסצ'וסטס בבית הנבחרים ובסנאט. קנדי הוא הקתולי הראשון שכיהן כנשיא ארצות הברית, הנשיא הנבחר הצעיר ביותר בתולדות ארצות הברית, הנשיא השני הצעיר ביותר (אחרי תאודור רוזוולט), והנשיא הראשון שנולד במאה ה-20.\nקנדי נולד בברוקליין שבמסצ'וסטס לג'וזף ולרוז קנדי, בן למשפחת קנדי, ואחיהם המבוגר של הסנאטור רוברט קנדי, שכיהן בממשלו כתובע הכללי, ושל הסנאטור טד קנדי. הוא סיים את לימודיו באוניברסיטת הרווארד ב-1940, וכעבור שנה הצטרף למערך המילואים של הצי האמריקני. במהלך מלחמת העולם השנייה פיקד קנדי על כמה סירות טורפדו במהלך המערכה באסיה ובאוקיינוס השקט ועוטר במדליה על פעולותיו. לאחר מכן נבחר לייצג את מחוז הבחירה ה-11 מטעם מדינת מסצ'וסטס בבית הנבחרים, והיה חבר בו בין השנים 1947–1953. לאחר מכן נבחר לסנאט ושירת בו עד שנת 1960. באותה תקופה פרסם את הספר \"דיוקנאות באומץ\", שזכה בפרס פוליצר. באותה שנה ניצח בבחירות את סגן הנשיא והמועמד הרפובליקני לנשיאות, ריצ'רד ניקסון.\nבעת כהונתו של קנדי כנשיא הייתה מתיחות גבוהה בין ארצות הברית לברית המועצות. קנדי העלה את מספר היועצים הצבאיים שנשלחו לדרום וייטנאם ב-18%. באפריל 1961 אישר את הפלישה למפרץ החזירים, במהלכה ניסה ה-CIA להדיח את הממשלה הקובנית של פידל קסטרו. הוא התנגד לתוכניותיהם של ראשי המטה לבצע התקפות מבוימות על שטח אמריקני כדי להכשיר את דעת הקהל למלחמה מול קובה. באוקטובר 1962 גילו מטוסי ריגול אמריקניים שהסובייטיים הקימו בסיסי טילים בקובה, וכתוצאה נוצר משבר בין המעצמות שהביא את העולם אל סף מלחמה גרעינית. בנושאי פנים תמך קנדי בהקמת חיל השלום, תמך בתנועה לזכויות האזרח של ארצות הברית, ופעל לטובת זכויות השחורים. בנוסף, הגביר את המרוץ לחלל על ידי התחלת תוכנית אפולו, והציב את הנחיתה על הירח כמטרה להשגה עד סוף שנות השישים. קנדי זכה לאורך השנים לפופולריות רבה, ונחשב בעיני רבים לאחד הנשיאים הגדולים בתולדות ארצות הברית. במהלך כהונתו הוא קיבל מהציבור שיעור אהדה ממוצע של 70%, שיעור גבוה ביותר.\nקנדי נרצח במהלך כהונתו כשביקר בדאלאס שבטקסס ב-22 בנובמבר 1963, בעת שנסע במכונית פתוחה ברחובות העיר. לצידו ברכב היו רעייתו ג'קלין ומושל טקסס ג'ון קונלי. הרוצח, לי הארווי אוסוואלד, נעצר עוד באותו יום והואשם באותו לילה. ג'ק רובי ירה באוסוולד והרג אותו יומיים לאחר מכן, לפני שנערך לו משפט. ה-FBI וועדת וורן הגיעו למסקנה רשמית כי אוסוולד פעל לבדו. ועדת בית הנבחרים בנוגע להתנקשויות הסכימה עם המסקנה כי אוסוולד ירה בנשיא קנדי ורצח אותו, אולם הוסיפה כי קרוב לוודאי שקנדי נרצח כתוצאה מקונספירציה. לינדון ג'ונסון ירש אותו כנשיא מיד לאחר הרצח.",
    "pageid": 546
  },
  {
    "title": "ג'מייקה",
    "extract": "ג'מייקה (באנגלית: Jamaica) היא מדינת אי השוכנת בים הקריבי, בסמוך למרכז אמריקה. מצפון למדינה מעבר לים נמצאת קובה, וממזרח האי היספניולה, שבמערבו האיטי ובמזרחו הרפובליקה הדומיניקנית. המדינה היא מונרכיה חוקתית במעמד ממלכה בחבר העמים הבריטי.",
    "pageid": 2350
  },
  {
    "title": "גבעון החדשה",
    "extract": "גבעון החדשה היא התנחלות באזור הרי בנימין בין גבעת זאב לבית סוריכ. ההתנחלות התארגנה כיישוב קהילתי ומשתייכת למועצה אזורית מטה בנימין. היישוב שואב את שמו מן היישוב גבעון ששכן באזור בימי המקרא, וכן מן היישוב חדשה מימי החשמונאים, שעל פי אחד הזיהויים נמצא בגבעה סמוכה. ליישוב אופי חילוני, אך מתגוררות בו גם כמה משפחות דתיות לאומיות.",
    "pageid": 100667
  },
  {
    "title": "גירית מצויה",
    "extract": "גירית מצויה (שם מדעי: Meles meles), היא מין נפוץ של יונק בסוג גירית (Meles) שבמשפחת הסמוריים. זוהי המפורסמת ביותר מבין הגיריות והיא הגדולה מבני סוגה, גדולה מהמינים (שבעבר נחשבו לתת-מינים שלה): גירית אסייתית וגירית יפנית ואולי גם גירית קווקזית.\nהגירית המצויה היא טורפת בינונית שוכנת קרקע הנפוצה במרבית אירופה ובחלקים רבים באסיה. בעבר סברו שהגירית המצויה חיה בארץ ישראל, אך כיום רואים בגירית החיה בארץ מין נפרד - גירית קווקזית. מין נוסף מהמשפחה הוא גירית הדבש.",
    "pageid": 38026
  },
  {
    "title": "דוד דביר",
    "extract": "דוד דביר (נולד ב-12 בספטמבר 1949) הוא רקדן ומורה ישראלי למחול. נודע לציבור הרחב בשל היותו שופט בתוכניות המציאות \"נולד לרקוד\", \"רק רוצים לרקוד\" ו\"רוקדים עם כוכבים\".",
    "pageid": 459037
  },
  {
    "title": "דור הררי",
    "extract": "דור הררי (נולד ב-31 במרץ 1989) הוא שחקן וזמר ישראלי.",
    "pageid": 1994934
  },
  {
    "title": "דמוגרפיה של ישראל",
    "extract": "אוכלוסיית מדינת ישראל מנתה נכון ל-9 במאי 2024, 9,900,000 תושבים (ישראלים). נתון זה כולל כחצי מיליון אזרחים יהודים אשר חיים בהתנחלויות ביהודה ושומרון, וכולל כ-350,000 ערבים תושבי מזרח ירושלים שאינם בעלי אזרחות ישראלית, אך אינו כולל את שאר הפלסטינים החיים ביהודה ושומרון תחת שלטון ישראל. כמו כן, הנתון אינו כולל כ-118,000 עובדים זרים (מתוכם כ-18,000 עובדים שאשרתם פגה); תיירים ללא אשרה בתוקף, שמספרם מוערך בכ-58,000; פליטים ומסתננים מאפריקה, שמספרם המוערך עומד על כ-23,000 (לא כולל ילדיהם שנולדו בישראל ולא כולל אלו שקיבלו מעמד בישראל לאחר שהסתננו) ומספר משתנה ובלתי ידוע של כמה אלפי שוהים בלתי חוקיים תושבי הרשות הפלסטינית.\nלשם השוואה, עם קום המדינה חיו בישראל כ-780,000 תושבים.\nנכון ל-2024 כ-73.2% מתוך 9.8 מיליון תושבי ישראל מוכרים כיהודים (כ-7.25 מיליון), כ-21.1% מהם הם ערבים-מוסלמים, ערבים-נוצרים או דרוזים (כ-2.037 מיליון) וכ-5.7% (כ-534 אלף), מוגדרים \"אחרים\" מהם 300,000 יהודים על פי חוק השבות הרשומים במשרד הפנים כחסרי סיווג דת והשאר הם נוצרים לא-ערבים – כולל בני משפחות של יהודים שלא התגיירו, ארמנים, כמרים ונזירים מלאומים שונים, כמו כן קהילה מוסלמית של צ'רקסים, קהילת העבריים השחורים, פליטים וייטנאמים לשעבר, ובני דתות ולאומים אחרים.\nתוחלת החיים הממוצעת בישראל נכון לשנת 2022 היא 83.5 שנה, מקום 5 בעולם.\nישראל היא המדינה בעלת קצב גידול האוכלוסין המהיר ביותר מבין המדינות המפותחות, 2% (קצב גידול של 2.1% של האוכלוסייה הערבית לעומת 1.7% של אוכלוסייה יהודית ו\"אחרים\") במהלך תשפ\"ב, בכך היא סוטה מהמודל הקלאסי של תמורה דמוגרפית וממוקמת במקום ה-26 ברשימת המדינות בעלות צפיפות האוכלוסין הגבוהה בעולם. עד 2040 צפויה ישראל להפוך למדינה הצפופה ביותר ב-OECD.\nבמהלך תשפ\"ב נוספו לאוכלוסייה במאזן ההגירה לישראל כ-63 אלף איש, מהם כ-59 אלף עולים חדשים.",
    "pageid": 4145
  },
  {
    "title": "הבחירות לנשיאות ארצות הברית 2020",
    "extract": "הבחירות לנשיאות ארצות הברית ב-2020 נערכו ביום שלישי, 3 בנובמבר 2020 בחירות אלו היו הבחירות לנשיאות ארצות הברית ה-59 במספר ובהן ניצח ג'ו ביידן לאחר שקיבל 306 אלקטורים, שהבטיחו את בחירתו לנשיא ה-46, ואת בחירתה של קמלה האריס לסגנית הנשיא ה-49 של ארצות הברית. ביידן היה לנשיא הראשון שנבחר על ידי למעלה מ-81 מיליון בוחרים (מספר שיא של בוחרים במועמד אחד), בבחירות שבהן נרשם שיא במספר המצביעים (כ-158 מיליון) ושיא באחוז הצבעה (כ-66%). נוסף לכך, גם המועמד המפסיד דונלד טראמפ, זכה למספר הקולות הגבוה ביותר שקיבל אי פעם נשיא מכהן (למעלה מ-74 מיליון בוחרים).\nשני המועמדים העיקריים במערכת הבחירות היו דונלד טראמפ, הנשיא ה-45 והמכהן מהמפלגה הרפובליקנית וביידן מהמפלגה הדמוקרטית.\nביידן וטראמפ היו המועמדים המבוגרים ביותר בהיסטוריה של ארצות הברית לנשיאות מטעם המפלגות הגדולות. ביידן היה בהשבעתו הנשיא המבוגר ביותר אי-פעם שנכנס לתפקידו וכן הנשיא הקתולי השני, כאשר הראשון היה הנשיא ג'ון פ. קנדי.\nמערכת הבחירות התנהלה בצל מגפת הקורונה שגבתה למעלה מ-200 אלף קורבנות בארצות הברית החל מאביב 2020.\nכתוצאה מהמספר הרב של האנשים שהצביעו בהצבעה מוקדמת ובהצבעה בדואר, במספר מדינות מתנדנדות ספירת הקולות ארכה זמן רב ולכן פרסום התוצאות הסופיות של הבחירות התעכב. כתוצאה מכך, שלא כמקובל, הכריזו רשתות החדשות בארצות הברית על המנצח בבחירות - ג'ו ביידן, רק לאחר 4 ימים, ב-7 בנובמבר.\nלפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים לערער על הבחירות ולבטל את תוצאותיהן, תוך טענה שקרית להונאת בחירות נרחבת וניסיון להשפיע על תהליך ספירת הקולות במדינות מתנדנדות.. פעולות אלה, תוארו על ידי גורמים רבים כניסיון הפיכה.\nגורמים רשמיים בכל 50 המדינות הצהירו, כי לא נמצאו עדויות להונאות שיטתיות או אי סדרים בספירת הקולות במדינותיהם. סוכנויות פדרליות המפקחות על התנהלות הבחירות ציינו כי היא הייתה מערכת הבחירות \"המאובטחת ביותר בהיסטוריה האמריקאית\".\nטראמפ סירב לקבל את ניצחונו של ביידן ואף הכריז כי הוא המנצח בבחירות, והגיש מספר תביעות נגד האופן בו התנהלו הבחירות במספר מדינות - באריזונה, ג'ורג'יה, מישיגן, נבדה, פנסילבניה, ויסקונסין וטקסס. כמעט כל התביעות נידחו על ידי בתי המשפט או הוסרו על ידי התובעים.\nב-14 בדצמבר בחר חבר האלקטורים בביידן לנשיא ארצות הברית. אולם גם לאחר מכן המשיך טראמפ לטעון בטוויטר שהבחירות זויפו, וקרא לבוחרים הרפובליקנים להפעיל לחץ על נציגיהם בבתי הנבחרים, לפעול לשינוי תוצאת הבחירות. ב-6 וב-7 בינואר 2021 ניהל הקונגרס את ספירת קולות חבר האלקטורים, שהופרעה אך לא סוכלה על ידי הסתערות תומכיו של טראמפ על הקפיטול.\nהנשיא הנבחר וסגנית הנשיא הנבחרת הושבעו לתפקיד ב-20 בינואר 2021.",
    "pageid": 1596246
  },
  {
    "title": "הטבח בפסטיבל נובה",
    "extract": "הטבח בפסטיבל נוֹבָה (מוכר גם בשם הטבח במסיבה ברֵעִים) הוא טבח שאירע בפסטיבל מוזיקה ליד קיבוץ רעים כחלק ממתקפת הפתע על ישראל ב־7 באוקטובר 2023. במהלך הטבח מחבלים מארגון הטרור חמאס פשטו על הפסטיבל, רצחו 364 אזרחים ופצעו מאות אחרים. מלבדם, נחטפו 44 על ידי המחבלים לרצועת עזה, אחדים מהם שוחררו במסגרת עסקת החטופים ומבצע לשחרור חטופים. ישנן ראיות לפשעי מין שביצעו המחבלים במהלך הטבח. זהו פיגוע הטרור הגדול ביותר בתולדות מדינת ישראל ומהגדולים בהיסטוריה האנושית.",
    "pageid": 2267073
  },
  {
    "title": "הפיג'מות",
    "extract": "הפיג'מות היא סדרת טלוויזיה קומית-מוזיקלית ישראלית לילדים ונוער בהפקת טדי הפקות, ששודרה החל מ-6 ביולי 2003 ועד לסיומה ב-15 בפברואר 2015 במשך 9 עונות ו-223 פרקים בערוץ הילדים. הסדרה מגוללת את סיפורה של חברי להקה כושלת מנתניה בשם \"הפיג'מות\", העוברת להתגורר בתל אביב. התסריט לסדרה נכתב על ידי רובי דואניאס, אריק זילברמן, אלי דראי וחלק משחקניה. הסדרה משודרת בערוץ הילדים. \"הפיג'מות\" היא קומדיית המצבים השנייה באורכה בישראל, לאחר \"סברי מרנן\", שגם הופקה על ידי \"טדי יזמות והפקות\", חברת ההפקה של הסדרה.\n\nבמוקד הסדרה להקת רוק כושלת בשם \"הפיג'מות\", שקבעה את שמה משום שחבריה מופיעים בפיג'מות. שלושת חברי הלהקה הגיעו מנתניה לתל אביב, נושאים את שמם האמיתי ומונים את: מקים הלהקה, הקלידן והסולן אילן רוזנפלד, המתופף עודד פז,  הגיטריסט קובי פרג', וחברים נוספים שמתחלפים בין העונות (אלונה טל, ימית סול, נתן קופרמן (יובל סגל) ודנה פרידר).\nחברי הלהקה מתגוררים במבנה ברחוב מזא\"ה פינת מאפו שבקומתו הראשונה מסעדת המבורגרים כושלת בהנהלת גרי מנדלבאום (יניב פולישוק), דודו של קובי פרג'. החל מהעונה הרביעית הלהקה מקיימת חזרות בקומת המרתף של המבנה. עודד עובד במסעדה כמלצר וכטבח וחברי הלהקה מרבים לשהות במקום. לעיתים מבקרת שם גם בתו של גרי, רוני (אלי קרן-אסף).\nפרקים רבים בסדרה הן מחוות לספרים וסרטי קולנוע מפורסמים, בהם להיות ג'ון מלקוביץ', אלו חיים נפלאים, חנות קטנה ומטריפה, הקוסם מארץ עוץ (השם של הדמויות הם חיקוי מהסיפור עמי ותמי) ועוד.\n\nאילן רוזנפלד: קלידן וסולן הלהקה. נוהג להתייאש מכישלונה של הלהקה, ולהיות מריר וביקורתי מאוד. לעיתים נחשב לאדם הכי יציב רגשית בלהקה, ולעיתים נוטה להשתפכויות ילדותיות.\nקובי פרג': הגיטריסט של הלהקה. מגלם גם דמויות נוספות שהן השלכה מאישיותו - הוא מוצג כבעל הפרעת זהות דיסוציאטיבית חמורה, אך הוא נוהג לנצל אותה למטרותיו האישיות. כחלק מפיצול האישיות, מגלם את האמרגן פרדי נייס־טו־מיט, הקשיש העיראקי נג'י קומרדין ג'קסון ועוד.\nעודד פז: מתופף הלהקה. מוצג ככסיל ומאוד ילדותי בעקבות זאת נלעג על ידי דמויות רבות. עודד עובד בזמנו הפנוי בהמבורגרי של גרי, המכנה אותו \"דיביל\".\nאלונה טל: זמרת ליווי בלהקה. אהובה מאוד על יתר חברי הלהקה, שלא זכו לחיבה דומה ממנה. טרם העונה הרביעית עזבה לארצות הברית.\nימית סול: נגנית כלי הקשה. בעלת תואר שני בפסיכולוגיה קלינית. בעונה החמישית החלה לעבוד על תזה, ובעונה השביעית החלה לימודים לדוקטורט.\nדנה פרידר: בסיסטית בלהקה. עובדת בהמבורגרי בתור מנהלת חשבונות. דנה היא האחיינית של שפרה, אשתו של גרי.\nנתן קופרמן (יובל סגל): בן דודו של אילן שמשמש כ-DJ בלהקה. עבד פעם ב-MTV, אך פוטר בעונה 4. נחשב חכם ומוכשר מאוד, אפילו שמדי פעם מתנהג באופן ילדותי ובוכה הרבה בכל פרק. לאורך כל הסדרה נתן מוצג כאיש אמיד.\n\nגרשון (גרי) מנדלבאום (יניב פולישוק): הדוד של קובי. בעל מסעדת המבורגרים כושלת בשם \"ההמבורגרי של גרי\" בתחתית הבניין בו גרים הפיג'מות. אדם ממורמר, קמצן, קשוח, ולפעמים ילדותי. שונא את עבודתו ואת הסדרה עצמה, והרבה פעמים רוצה שהיא תסתיים. נוהג לצעוק \"למה?!\" בקול גבוה וצפצפני כאשר צצות בעיות. מאשים את בני משפחתו ברוב הצרות שלו. בעונה החמישית מתברר שיש לו תאום בשם ברי.\nרוני מנדלבאום (אלי קרן-אסף): בתו הבכורה של גרי. אופורטוניסטית, ולעיתים גם מניפולטיבית, מכונה על ידי גרי \"רונקיפליץ\".\nברכה קירשנברג (רבקה גור): שכנה אשכנזייה-אלמנה בבניין. מכונה \"גברת ברכה\". יש לה נכד בשם עופר. נוהגת לארח את נג'י, אחד מפיצולי האישיות של קובי, בדירתה ולהזמין אותו לארוחה. שונאת מאוד את הפיג'מות ומרבה לקרוא להם פושטקים וחוליגנים.\nמר אברהם לטין (סימון רוזנפלד): שכן חירש בבניין. גר מול הדירה של שלישיית הפיג'מות, שנוהגים לקחת לו את העיתון של הבוקר. אומר לאורך כל הסדרה רק את המילה \"מה?\".\nשפרה מנדלבאום (בוימוולד) - (קול בלבד: נאוה קולטון): אשתו השנואה של גרי, מרבה לכנותה \"מפלצת\". הופיעה רק פעמים אחדות בסדרה: בעונה השנייה נראתה ישנה לצידו של גרי (גולמה על ידי נאוה קולטון) בעונה השלישית הופיעה בפלאשבק של גרי כאשר הוא פגש אותה לראשונה, בתור צעירים (גולמה על ידי ליאת אחירון). ובפרק 200 בעונה התשיעית הקרוי \"הפרק ששפרה באה\" מוצגת בתור הדוגמנית גלית גוטמן, ההפך המוחלט של שפרה.\nבדש \"השטן\" (נדב אסולין): היה האמרגן של גרי וחברו עודד מנשה כשהיו צעירים, שומר על \"הגיהנום של סדרות הטלוויזיה\". ידוע בתור \"השטן\".\nשמעון צמחוני (ניר רון): יריבו של גרי מהתיכון. הופיע לראשונה בעונה השלישית, כחלק מסדרת פרקים בשם \"צמחוני נגד מנדלבאום\". בכל פעם הוא חוזר כדי לנסות לנצח את גרי, ולפעמים לפרק את ההמבורגרי.\nרובי דואניאס: הבמאי של הסדרה, מתעצבן בקלות ומאוד מהר. מגלם כמה דמויות אורחות ביניהן \"מוטי חליליות\" והמסאז'יסט \"עמוס עוז\", ומופיע מדי פעם בתפקיד עצמו בעת שבירת הקיר הרביעי.\nשייקה, פולי (פוליאל) וגברי (גבריאל) מנדלבאום (שון גיטלמן): שלישיית התאומים של גרי ושפרה, אחיה הצעירים של רוני, הצטרפו לסדרה בעונה השמינית, על אף שהוזכרו פעמים רבות לפני כן. נקראים על שמות חברי הגשש החיוור.\nאלברט השיפוצניק (אריה צ'רנר) - השיפוצניק של ההמבורגרי, לוקח הרבה מאוד כסף לשיפוץ, ידוע כמוזר מעט, ואוהב להדגים את ידיעותיו לחקות קולות של בעלי חיים ובעיקר \"דולפין קטן קטן\", מדי פעם משפץ גם בדירתם של אילן קובי ועודד, הופיע לראשונה בעונה הרביעית בפרק השני \"צופן הפיג'מות\".\n\nלאורך הסדרה הופיעו שחקנים אורחים רבים, בעיקר מנחים מערוץ הילדים, לרוב בשילוב בדיחות פנימיות. בין האורחים ניתן למנות את חמי רודנר, רן דנקר, דובי גל, מתי סרי, רמי ברוך, אושיק לוי, צביקה הדר, נינט טייב, יוני בלוך ואחרים. \n\nדמותו של קובי מתחלפת לעיתים קרובות בדמויות ססגוניות המגולמות על ידי קובי פרג'. כל הדמויות הן מעין פיצולי אישיות של קובי והן משמשות אותו כדי לפתור בעיות בעלילה. קובי עצמו ושאר הדמויות בסדרה מכירות את מגוון פיצולי האישיות ומתייחסות אליהן כרכיבים אישיותיים בדמותו של קובי. להלן כמה מהדמויות המרכזיות באישיותו של קובי:\n\nנג'י קומרדין (לדר) ג'קסון: קשיש ממוצא עיראקי בעל מבטא כבד. נוהג להציג את עצמו כיו\"ר האגודה לתרבות הדיור שלכאורה בא לעזור לשכנתו ברכה קירשנברג, המאוהבת בו, להתמודד עם שלישיית הפיג'מות, אך למעשה מנצל אותה כדי לקבל אוכל. מרבה לקלל בעיראקית יהודית, כמו \"חראב שטעל\". לצד פרדי, נג'י הוא אחד מפיצולי האישיות היחידים שיכולים להשתלט על קובי על דעת עצמם ללא שליטתו.\nפרדי נייס-טו-מיט (נעים להכיר): אמרגן הלהקה, לבוש בחליפה כחולה והחל מעונה 5 בחליפה סגולה ובמשקפי דיסקו שחורים. נוהג לומר על כל דבר עליו מדבר \"מספר אחת בארץ!\" ולאחר מכן לערב נושאים שאינם קשורים לנושא השיחה המקורי, דבר הגורם לבלבול והסכמה של הסובבים אותו, ולעיתים אף מעורר פחד בשל טון דיבורו המאיים.\nמרסל פוארו: פרודיה על הבלש הרקול פוארו. בעל פלולה על הלחי השמאלית ומחזיק בדרגה הבדיונית \"רב-סמל מתקדם מאוד\" במשטרת ישראל ומופיע בעיקר בסצנות הקשורות לפשע. אחיו הוא \"מני פירה\". נוהג לשלב את הקריאה \"מינוולת!\" במשפטיו.\nהרב סבבה סאלי: פרודיה על הבאבא סאלי. מרבה למלמל משפטים לא ברורים, מבולבלים וחסרי-משמעות, ובסופם מבליט את המילה \"סבבה\". סבבה סאלי נוהג לברך את כל מי שנוכח בסביבתו או לקלל במידת הצורך. תפילותיו מכילות גם ציטוטים משירים בעיקר של בריטני ספירס.\nאדי גוד-טו-סי-יו (טוב לראותך) פוס: אחיו ההומוסקסואל של פרדי, רקדן, כוריאוגרף ומפיק הפקות קטנות. החל להופיע בעונה השנייה, מרבה לומר \"נעים לי\".\nמאיר איינשטיין: פרודיה על שדרן הספורט והרדיו מאיר איינשטיין. בעל פוני המכסה את עיניו, ונוהג להסתובב עם מסרק המשמש אותו גם כמיקרופון. מופיע כשדרן אירועי ספורט בעלי חשיבות נמוכה. החל להופיע בעונה השנייה ומרבה לומר \"עוד שבת של כדורגל\".\nיהורם צוברבולר: שדרן טלוויזיה מראשית ימי הטלוויזיה בישראל, מדבר בעברית צחה ורהוטה אך אנכרוניסטית ודמותו מוצגת בצבעי שחור-לבן. יהורם מופיע כשדרן חדשות ללא כל צוות חדשות מסביבו כפרודיה על התקלות שאפיינו את הערוץ הראשון. החל להופיע בעונה השישית.\nג'ורה: פרודיה בסגנון עיראקי לדמות המצוירת דורה.\nדייבו: פרודיה בסגנון עיראקי לדמות המצוירת דייגו.\nמני פירה: שף מצוין וכישרוני ואחיו של מרסל פוארו. עברת את שם משפחתו מ\"פוארו\" ל\"פירה\". ידוע באומרו \"לילקק אותו\" (על משקל \"ללקק אותו\").\nדוב'לה שפיץ (סדרות הבת): דוב'לה הוא הדמות היחידה של קובי שהשתתפה בסדרות-בת \"הפיג'מות בקפה קר סול\" ו\"הפיג'מות במופע של דובל'ה\", אולם לא בסדרה המקורית. דוב'לה מאופיין בצרידות ונוטה להתעצבן בקלות.\n\nאת מילות שיר הנושא של הסדרה כתבו אילן רוזנפלד וברק פלדמן והלחין יוני בלוך. בלוך גם ביצע את השיר בשלוש העונות הראשונות שעובד בסגנון רוק. בעונה הרביעית השיר עובד מחדש על ידי אילן רוזנפלד אשר גם שר אותו. בין העונות 5–7 עובד השיר שוב על ידי גיא מזיג אשר גם ביצע אותו. בעונות 8–9 נעשה שינוי משמעותי מאוד ברוב מילות השיר וכן נעשה גם שינוי במקצב השיר לסגנון ראפ, בהשתתפות שאנן סטריט ודודוש קלמס מהדג נחש, ולראשונה גם הוצג במאי הסדרה רובי דואניאס כשחקן ראשי.\nלאורך כל עונות הסדרה משולבים שירי להקת הפיג'מות אותם כביכול כתבה והלחינה. בין השירים המצליחים שמזוהים עם הסדרה: \"שיר המכולת\", \"קצר במוח\" ו\"אל תאכלו את החיות\" מהעונה הראשונה, \"הפיג'מות חוזרים\", \"לילה יום\" ו\"סאבלימאילן\" מהעונה השנייה, \"שיר מצויר\", \"סיון\" (פרודיה על השיר סיון של יגאל בשן), \"יום הולדת לאילן\", \"רק אותך אוהב\", ו\"הקסדות\" מהעונה השלישית, \"שיר מקורי לא שלנו\", \"נסיכת האגדות\", \"העכבר\", ו\"שיר המחסן\" מהעונה הרביעית, \"בלתי מושגת\", \"שרה טבעות\" ו\"העולם מורכב מלבן ושחור\" מהעונה החמישית ומספר שירים נוספים מהעונות האחרונות. לאחר שידור העונה הראשונה יצא אלבום ובו מיטב השירים מהעונה הראשונה (בתוספת שיר בונוס שלא שודר, \"שיר מקורי לא שלנו\", ששודרה בסופו של דבר רק בעונה הרביעית) ומערכונים חדשים.\n\nכל הדמויות בסדרה מודעות לקיומה של מציאות חיצונית לעלילה, ולכן הן מתייחסות גם לקהל, לבמאי, לתסריטאים ולכלל ההפקה, ואף לפער הבוטה בין כישלונה של להקת \"הפיג'מות\" הבדיונית, בהשוואה להצלחתה של הסדרה הטלוויזיונית \"הפיג'מות\". הדמויות מודעות לכך שהן חיות בסדרת טלוויזיה והן מנהלות את הזמן שלהן על פי סצינות, פרקים ועונות. בעונה הרביעית, בפרק \"פרדי על הבוקר\", הדמויות אף פותחות בשביתה כדי להניע את מפיקת הסדרה הטלוויזיונית (נאוה קולטון) להפיק את הלהקה. באופן דומה, הדמויות מתקנות זו את זו כאשר הן מתבלבלות בתסריט, פונות אל אנשי ההפקה ישירות (בעיקר לבמאי רובי דואניאס) ואף לקהל.\nמקום מיוחד בהקשר זה הוא \"המסך הלבן\" (שכונה בפרקים הראשונים \"משמר המוסר\") – מקום בו יכולות הדמויות לדבר ישירות אל הצופה, כמו בתוכנית מציאות. במסך הלבן מופיעות הדמויות כאשר הן לבושות בגדים שחורים, והן עושות בו שימוש כדי להבהיר נקודות בעלילה, להתנצל על שימוש בשפה גסה, או פשוט להסתודד במקום שבו הדמויות האחרות אינן יודעות על מעשיהן. בעונה הרביעית הופיע לראשונה ה\"מסך שחור\", בו גרי הוא משתף על חייו ומספר את כאביו בפני הצופים (במסך השחור גרי אינו מחליף את בגדיו). ובאותה עונה גם אלונה מקבלת מסך משלה בצבע כחול (אם כי הופיעה אתו רק פעם בעונה הרביעית) ורובי מקבל מסך משלו בצבע ירוק.\n\nהעונה הראשונה שודרה שישה ימים בשבוע (א'-ו') בשעה 11:30 (חלק מרצועת \"כדור פורח\" בחופש הגדול) ובשידור חוזר ב-17:00. החל מהעונה השנייה שודרה הסדרה חמישה ימים בשבוע. העונה השנייה והשלישית שודרו בשעה 17:30 והעונה הרביעית ב-18:15. בעונה החמישית הסדרה קיבלה את משבצת השידור של השעה 14:00. החל מהעונה השישית קיבלה הסדרה את משבצת השידור של השעה 15:30.\nהפופולריות של הסדרה בשירות HOT V.O.D הובילה להחלטה לצלם עונה רביעית ב-2006. מבחינה עלילתית הוסבר שינוי התפאורה, שאבדה עם הזמן, ב\"שריפה\". מעבר לשינוי התפאורה הצטרפו לסדרה דמויות חדשות. זו הייתה העונה הראשונה ששודרה במסגרת שידורי קשת בערוץ 2, להם עונה זו יועדה מלכתחילה.\nבשנת 2008 צולמה ושודרה עונה חמישית. העונה השישית, שודרה בחודשים ספטמבר-אוקטובר בשנת 2010 ושידור העונה השביעית החל ב-1 בספטמבר 2011. העונות השישית והשביעית צולמו יחדיו. באפריל 2012 התפרסמה ההחלטה להפיק 2 עונות נוספות לסדרה, שמינית ותשיעית, אשר צולמו בין ספטמבר-נובמבר 2012.\nהעונה השמינית עלתה לשידור במאי 2013, חודשים מועטים לאחר צילומה, והעונה התשיעית עלתה לשידור ב-4 בינואר 2015, למעלה משנה וחצי לאחר צילומה. העונה התשיעית, לראשונה בתולדות הסדרה, שודרה ללקוחות HOT בלבד.\n\nבשנת 2003 בתום שידורה של העונה הראשונה הופץ תקליטור DVD לסדרה הכולל שלושה פרקים נבחרים מתוך העונה הראשונה. בחודש דצמבר של אותה השנה, הושקה לסדרה גרסת מחזמר בחנוכה של הפיג'מות של ציפי מייזלר הפקות בע\"מ וטדי יזמות והפקות בע\"מ ובשיתוף של ערוץ הילדים.\n\nהפיג'מות בקפה קר סול - מיני-סדרה בהפקת טדי הפקות, ששתי עונותיה (2007–2008) מנו 49 פרקים באורך 5 דקות ושודרו בערוץ HOT Games. סדרה זו מתארת את חייהם של הפיג'מות כמלצרים בבית קפה שבבעלותו של דובל'ה (קובי פרג').\nהפיג'מות במופע של דובל'ה (2009) - סדרת בת ל\"קפה קר-סול\" ובמרכזה דמותו של דובל'ה ומתרחשת מאחורי הקלעים של תוכנית האירוח של דובלה. שודר בערוץ HOT Games.\nמנדלבאום בלש פרטי - שודרה בערוץ הילדים בעונה הראשונה ובלוגי בעונה השנייה, בסדרה גרי עבד כבלש במשרד חקירות פרטי משלו.\n\nב-14 באפריל 2020 הועלה סרטון לערוץ היוטיוב של עודד פז בשם \"הפיג'מות - איחוד בבידוד\". הסרטון הופץ בעקבות הסגר החלקי בישראל כחלק מהמאבק במגפת הקורונה. הוא נערך כוועידת וידאו בין כל חברי הלהקה לדורותיה וכן גם את גרי ורובי דואניאס.\n\nבשנת 2021 השיק עודד פז מופע המציג שירים ומערכונים מתוך הסדרה, בהפקתו ועיבודו של ישי סוויסה. מופע הבכורה התקיים ב-28 באוקטובר לאחר פרישתו מערוץ הילדים אחרי 18 שנה. בהופעות מנגנת להקה חיה (\"הקסדות\" כאזכור ללהקת הקסדות שקדמה לפיג'מות לפני מעברם לתל אביב בעת שגרו בנתניה) ומופיעים שלל אמנים אורחים, כגון אילן רוזנפלד, יניב פולישוק, דנה פרידר, יוני בלוך, אלונה טל, טל שגב, גיא מזיג, לי בירן, עדן מאירי, טל מוסרי, ג'קו אייזנברג, רוני דואני ועוד.\n\n אתר האינטרנט הרשמי של הפיג'מות\n\nאתר האינטרנט הרשמי של הפיג'מות\n הפיג'מות, ברשת החברתית פייסבוק\n \"הפיג'מות\", במסד הנתונים הקולנועיים IMDb (באנגלית)\n \"הפיג'מות\", במסד הנתונים הקולנועיים KinoPoisk (ברוסית)\n\"הפיג'מות\", במיזם \"אישים\" לתיעוד היצירה הישראלית\nהפיג'מות באתר \"מאקו\"",
    "pageid": 167474
  },
  {
    "title": "חזבאללה",
    "extract": "חִזְבְּאַללַּה (בערבית: حزب الله – \"אנשי האל\" או \"מפלגת האל\", בתעתיק מדויק: חזב אללה) היא מיליציית גרילה וטרור ומפלגת ימין אסלאמיסטית-שיעית בלבנון. המפלגה הפרלמנטרית שהוקמה על ידי חזבאללה נחשבת כנציגה בולטת של בני העדה השיעית בלבנון, יחד עם מפלגת אמל הנחשבת למתונה יותר. הארגון נוקט בפעולות גרילה וטרור נגד מטרות ישראליות, פנים-לבנוניות, סוריות, ואף בין-לאומיות. הארגון כולו (או הזרוע הצבאית שלו) מוגדר כארגון טרור על ידי מדינות וישויות מדיניות רבות, ובהן אוסטרליה, ניו זילנד, ארצות הברית, האיחוד האירופי, גרמניה, הממלכה המאוחדת, אוסטריה, ליטא, סרביה, אסטוניה, הולנד, סלובניה, ישראל, מדינות המפרץ, רוב מדינות הליגה הערבית, קולומביה, ארגנטינה, פרגוואי, הונדורס וקנדה. אנשי הארגון עצמו וגורמים אסלאמיים אחרים נוהגים לכנותו \"אל-מוקַאוַמַה\" (בערבית: المقاومة – \"ההתנגדות\").\nחזבאללה הוקם כמיליציה ב־1982 (באופן רשמי ב־1984). קיימות עדויות רבות לכך שאיראן בנתה, מימנה וציידה את חזבאללה, ולכך שפעולות הטרור של הארגון נעשות בשיתוף פעולה מלא עם המשטר האיראני ובהוראתו. בנוסף, איראן עזרה לחזבאללה להקים מנגנון פוליטי שמטרתו להפוך את לבנון למדינה שיעית פונדמנטליסטית. מיום הקמתו רואה הארגון במדינת ישראל אויב ועוסק בפעילות עוינת נגדה. בהודעות רשמיות של הארגון לא מכונה ישראל בשמה אלא \"פלסטין הכבושה\" או \"האויב הציוני\". הארגון תובע מישראל להשיב את חוות שבעא, את שבעת הכפרים ואת צפון הכפר עג'ר לריבונות לבנונית. במהלך מלחמת האזרחים בסוריה השתתף חזבאללה באופן פעיל לצד המשטר הסורי, ואיבד מאות מלוחמיו.\nחזבאללה מחזיק בתפיסת הפעלה ייחודית, ורואה עצמו הן כארגון צבאי והן כארגון גרילה, בו-זמנית.\nמזכ\"ל הארגון משנת 1992 הוא סייד חסן נסראללה.",
    "pageid": 1318
  },
  {
    "title": "חטיבת גולני",
    "extract": "חטיבת גולני (חטיבה 1) היא חטיבת חיל רגלים סדירה בצה\"ל שהשתתפה בכל מלחמות ישראל. החטיבה המסונפת לפיקוד הצפון, נמצאת תחת פיקודה של עוצבת געש (אוגדה 36).\nחיילי חטיבת גולני חובשים כומתה חומה עם סמל חיל הרגלים ונועלים נעליים שחורות. הצבע החום מסמל את הלוחמים הראשונים של החטיבה שהיו עובדי אדמה שגויסו. דגל החטיבה הוא בצבעי ירוק וצהוב המסמל את שטחי הלחימה, גם בצפון וגם בדרום. סמלה של החטיבה, הנמצא גם על תג היחידה, הוא עץ זית בעל שורשים עמוקים ביותר, שעוצב על ידי דוד אלף. זאת, אף על פי שההשראה לציור העץ הייתה ככל הנראה של עץ אלון. בשנת 1979 ניטע עץ זית על יד \"קירות הזעקה\" במוזיאון גולני.\nמחטיבת גולני צמחו הרמטכ\"לים מרדכי גור, משה לוי, גבי אשכנזי וגדי איזנקוט שהיו אף מפקדי החטיבה. מאיר עמית ראש המוסד היה מג\"ד ומח\"ט בחטיבה. מפקדים רבים בחטיבה כמו אברהם יפה, משה פלד, אריאל שרון, רחבעם זאבי, יונה אפרת, אורי שגיא, יקותיאל אדם, משה קפלינסקי, אמיר דרורי, יאיר נוה ועוד הפכו לאלופים בצה\"ל.",
    "pageid": 12300
  },
  {
    "title": "חטיבת הצנחנים",
    "extract": "חטיבת הצנחנים (חטיבה 35) היא חטיבת צנחנים סדירה בצה\"ל, הכפופה לעוצבת האש ומהווה חלק מחיל הרגלים והצנחנים. בראש החטיבה עומד קצין בדרגת אלוף-משנה. מפקד החטיבה הנוכחי הוא אל\"ם עמי ביטון.\nחטיבת הצנחנים היא חטיבה התנדבותית בצה\"ל ומוגדרת כחטיבה מוצנחת, מוטסת ורכובה. החטיבה מתניידת על גבי האמרים נגמשים וכלי רכב מיוחדים אחרים בהתאם לאופי הפעילות ותוואי השטח. יכולות אלו משפיעות על המקום והאופן בו יופעלו כוחות החטיבה בפעילות מבצעית ובמלחמה.\nמהחטיבה צמחו עשרה רמטכ\"לים: מרדכי גור, רפאל איתן, משה לוי, דן שומרון, אמנון ליפקין-שחק, שאול מופז, משה יעלון, בני גנץ, אביב כוכבי והרצי הלוי. שבעה מתוכם אף כיהנו כמפקדי החטיבה.\nבחטיבה ישנם ארבעה גדודים: גדוד 890 – אפעה, גדוד 101 – פתן, גדוד 202 – צפע, והסיירת 5135 – שרף.",
    "pageid": 16196
  },
  {
    "title": "חטיבת כפיר",
    "extract": "חטיבת כפיר (חטיבה 900) היא חטיבת חיל רגלים סדירה בצה\"ל. החטיבה הוקמה בשנת 2005 והייתה תחת פיקודה של עוצבת עידן, בספטמבר 2020 החטיבה הוכפפה לעוצבת הבזק (אוגדה 99) תוך הסבה לחטיבת חי\"ר-אש.\n\"כפיר\" היא החטיבה הגדולה מבין חטיבות החי\"ר. החטיבה מורכבת מארבעה גדודים וסיירת.החטיבה מתמרנת בכלל הגזרות. חיילי החטיבה חובשים כומתה בצבעי הסוואה (מנומרת) עם סמל חיל הרגלים ונועלים נעליים אדומות.\nמפקד החטיבה מאוגוסט 2023 הוא אלוף-משנה יניב בארוט.",
    "pageid": 239868
  },
  {
    "title": "טנזין גיאטסו",
    "extract": "טֵנְזִין גְיָאטְסוֹ (בטיבטית: བསྟན་འཛིན་རྒྱ་མཚོ་; נולד ב-6 ביולי 1935) הוא הדַּלָאִי לָאמָה הארבעה-עשר והנוכחי, איש הדת הבכיר ביותר בבודהיזם הטיבטי ומנהיגם של מיליוני טיבטים ובודהיסטים ברחבי העולם. גיאטסו היה השליט האחרון של המדינה הטיבטית העצמאית טרם ההשתלטות הסינית עליה, והמשיך לעמוד בראש הממשלה הטיבטית הגולה עד שנת 2011, אז ויתר על תפקידיו הפוליטיים.\nגיאטסו נחשב לכריזמטי, לנואם טוב (הוא שולט באנגלית) ולאישיות מוערכת בקרב הציבור. הוא הדלאי לאמה הראשון שביקר במערב, ובין היתר גם בישראל. במישור הפוליטי פעל לא רק נגד דיכוי הטיבטים, אלא גם להשכנת שלום במוקדי סכסוך שונים ברחבי העולם. בשנת 1989 הוענק לגיאטסו פרס נובל לשלום על פועלו בתחום המאבק הלא-אלים לשחרור ארצו.\nגיאטסו אימץ את רעיון הסאטיאגרהא, והוא מתנגד לפעולות אלימות נגד הכיבוש הסיני של טיבט. הוא מעדיף מחאה דיפלומטית, הסברתית ורעיונית. גולים מטיבט וצעירים טיבטים רבים אינם שותפים לגישתו הפציפיסטית ודבקותו באי-אלימות.\nממשלת סין העממית מחרימה את הדלאי לאמה ה-14 ומסרבת לחלוטין לשאת ולתת עמו, בשל היותו סמל למאבק לשחרור טיבט. החזקה של כתבים, תמונות או סרטים הקשורים לדלאי לאמה מוגדרת כעבירה פלילית בכל שטחי הרפובליקה העממית של סין.\nבודהיסטים טיבטים בדרך כלל מתייחסים אליו כ'קאנדאן', שפירושו פשוט 'נוכחות' או 'נוכחות עליונה'. במדינות המערב גיאטסו מכונה לעיתים קרובות 'הוד קדושתו הדלאי לאמה'. בסגנון זה הוא מכונה גם באתר האינטרנט הרשמי שלו.\n\nהדלאי לאמה ה-14 נולד ב-6 ביולי 1935 בשם לַאמוֹ תוֹנְדַאפּ למשפחת איכרים טיבטית בכפר טַקְצֶר (སྟག་འཚེར།). הוריו, צ'וֹקְיוֹנְג ודִיקִי צֶרִינְג (ཚེ་རིང), היו אמידים יחסית לכפר, והתפרנסו מגידולי שעורה, קטניות ותפוחי אדמה, ולעתים גם מסחר בסוסים. אחיו הבכור, טובטן ג'יגמה נורבו , היה לאמה. הכפר טַקְצֶר, שבו נולד, שוכן במורדותיה הצפוניות של הרמה הטיבטית, והשתייך למחוז צ'ינגהאי של הרפובליקה הסינית; התגוררו בו אז כעשרים משפחות, רובן ממוצא טיבטי אך דוברות ניב של מנדרינית, שהיה שפת אמו של לַאמוֹ.\nכשנה לפני לידתו הלך לעולמו טובטן גיאטסו, הדלאי לאמה ה-13 ושליט מדינת טיבט. לפי האמונה בבודהיזם הטיבטי, לאחר מות הדלאי לאמה מתגלגלת נשמתו, שמקורה באוולוקיטשוורה, בילד טיבטי אחר שיורש את תפקידו, ולכן הודיע טובטן גיאטסו לפני שמת כי ממשיך דרכו יוולד בחבל צ'ינגהאי (שלא היה תחת שלטון טיבטי, אך יש בו אוכלוסייה טיבטית משמעותית). לכן הפאנצ'ן לאמה דאז חיפש ילדים טיבטים באזור שעשויים להיות מועמדים לתפקיד, ובהנחייתו הגיעה בשנת 1937 משלחת נזירים טיבטים לכפר טקצר, שפגשה את לאמו תונדאפ בן השנתיים וזיהתה אותו בתור הדלאי לאמה החדש.\nבעקבות הגילוי, ולאחר שהשליט המקומי מא בופאנג אישר (תמורת שוחד) את יציאתו מצ'ינגהאי, הובא לַאמוֹ בן הארבע בשיירה ללהסה בירת טיבט ב-8 באוקטובר 1939, שם הוכר והוכרז כדלאי לאמה החדש, ואז גם קיבל את שמו הנוכחי: גֶ'צוּן גַ'אמְפְּהֵל נְגַאווַאנְג לוֹבְּסַאנג יֶשֵ‏ה טֵנְזִין גְיָאטְסוֹ (בתרגום חופשי: קודש האלוהים, עדין תהילה, רחמן, מגן האמונה, טנזין גיאטסו), ובקצרה טנזין גיאטסו (བསྟན་འཛིན་རྒྱ་མཚོ). אז החל חינוכו של גיאטסו, על מנת להכשירו לתפקיד המנהיג הדתי והפוליטי של העם הטיבטי. הוא בילה את ילדותו במנזרים בלהסה, שם למד את השפה והתרבות הטיבטית, אורח החיים כנזיר בודהיסטי, ואת תורות הבודהיזם והווג'ריאנה על בוריין.\n\nכבעל התפקיד הבכיר ביותר בבודהיזם הטיבטי, נהוג היה עוד מהמאה ה-17 שהדלאי לאמה נעשה גם למנהיג הפוליטי של טיבט, שהייתה אז מדינה עצמאית שנשלטה על ידי אנשי דת בודהיסטים. בשנות ה-40 משלו בטיבט עוצרים, בשל גילו הצעיר של גיאטסו, אך ב-17 בנובמבר 1950 הוכתר גיאטסו בן ה-15 על ידי ממשלת טיבט  לראש המדינה ומנהיגה הרשמי.\nבאותם ימים עמדה עצמאות טיבט בפני איום: מלחמת האזרחים הסינית הסתיימה זה עתה בניצחונה של המפלגה הקומוניסטית, וזו החלה לקדם את החלת ריבונותה גם בטיבט, אותה ראתה כחלק מסין. כחודש לפני כן עבר הצבא הסיני את גבול טיבט, וכבש את חבל קְהַאם  חרף התנגדותו של הצבא הטיבטי, שהיה בנחיתות מספרית ולוגיסטית משמעותית, ולא יכול היה לבלום את הסינים.\nעם עלייתו לשלטון הוציא גיאטסו משלחת לבייג'ינג, כדי לשאת ולתת עם ממשלת סין על גורלה של טיבט. לימים סיפר גיאסטו כי בפני המשלחת הטיבטית הוצג הסכם מוכן מראש - הסכם שבע עשרה הנקודות - והם לא הורשו להציע בו שינויים כלשהם, או ליצור קשר עם שלטונות טיבט בלהסה. ההסכם קבע שטיבט היא חלק מהרפובליקה העממית של סין, אך התיר לטיבטים לשמר אוטונומיה, והבטיח להשאיר את מעמד הדלאי לאמה על כנו.\nב-23 במאי 1951 חתם נציג טיבט בבייג'ינג על ההסכם, על דעת עצמו (שכן נמנעה ממנו תקשורת עם להסה), והממשל הטיבטי התלבט כיצד להגיב. הקהילה הבין-לאומית, ואפילו הפאנצ'ן לאמה, צידדו בסין. גיאטסו שקל לצאת לגלות, אך החליט שלא לנטוש את ארצו, וב-24 באוקטובר באותה שנה שלח הודעת טלגרף לבייג'ינג בה הודיע על תמיכתו בהסכם. כתוצאה מכך נכנס הצבא הסיני ללהסה בלא קרב, אך מרבית הכוח הפוליטי בטיבט נותר בידי הלאמות. אורח חייו של גיאטסו עצמו לא השתנה רבות, הוא נותר הריבון על טיבט והמשיך בלימודיו.\nבשנת 1954 יצא גיאטסו לביקור בסין שנמשך כשנה, שם פגש את יושב-הראש מאו דזה-דונג, ייצג את טיבט בקונגרס הלאומי העממי, ואף נבחר לסגן יו\"ר הוועדה המתמדת . החל מ-1956 הוא היה ראש הוועדה להכנת המחוז האוטונומי הטיבטי. ב-1959 סיים גיאטסו בן ה-23 את לימודיו, והוסמך כלְהַארַאמְפָּה (ལྷ་རམས་པའི), התואר הגבוה ביותר בבודהיזם הטיבטי, מקביל לדוקטור במערב.\nב-7 בפברואר 1959 הזמין נציג הממשל הסיני בטיבט את גיאטסו להופעה של להקת מחול טיבטית, שהייתה צפויה להתקיים בבסיס צבאי סיני בלהסה. ההצעה הייתה חשודה למדי - תאריך ההופעה, ה-10 במרץ, נמסר לגיאטסו מספר ימים קודם לכן; פקידי הממשל הטיבטיים ושומרי הראש של גיאטסו יודעו על ההופעה רק ביום לפניה; בשל התקיימות ההופעה בבסיס צבאי נאסר על שומרי הראש הטיבטיים של גיאטסו להיכנס למקום; והיחסים בין ממשלת סין לעם הטיבטי באותה תקופה היו מתוחים למדי. התפשטה שמועה שזוהי מזימה של השלטונות הסיניים לחטוף את גיאטסו. בבוקר ה-10 במרץ התאסף קהל מחוץ לארמון הדלאי לאמה, במטרה להגן עליו ולמנוע ממנו להגיע להופעה, ותוך זמן קצר התפתח האירוע למרד של תושבי להסה נגד השלטון הסיני (1959 Tibetan uprising). מתוך חשש לחייו, החליט גיאטסו להימלט מטיבט, והוא ברח מארמונו ב-17 במרץ, יחד עם בני משפחתו ואנשי ממשל בכירים.\n\nב-31 במרץ 1959 חצה גיאטסו את קו מקמהון והגיע להודו, שם הוא שוהה עד היום. בהודו הקים את הממשלה הגולה של טיבט למען שחרור ארצו, והקפיד לשמר את התרבות והחינוך הטיבטיים בקרב עשרות אלפי הפליטים והגולים שליוו אותו. הדלאי לאמה עצמו ורוב חסידיו מתגוררים במק'לאוד גאנג' (McLeod Ganj), פרבר הנמצא במעלה הרכס מעל דרמסאלה, שלעיתים קרובות מכונה \"להסה הקטנה\" בשל הריכוז הגדול של מאמיניו וחסידיו בתחומו.\nלאחר הקמת הממשלה הגולה והתאקלמותו בהודו, ניסה גיאטסו לשקם ולסייע לפליטים שהלכו אחריו להודו ולעם הטיבטי בכמה דרכים: בשנת 1959, מיד לאחר ההגעה להודו, הקים מערכת חינוך כדי ללמד את הנוער הטיבטי את שפתו, תרבותו, דתו ואת ההיסטוריה של טיבט. לאחר מכן, הוקם \"מכון לאומניות העם הטיבטי\" ו\"מרכז המחקרים הטיבטי הגבוה\" שהייתה לאוניברסיטה הראשונה שפעלה בטיבט. הוא תמך בבנייתם מחדש של כ-200 מנזרים ומקדשים כדי לשמר, לדבריו, את ההוראה והחינוך הבודהיסטי ואת אורח החיים הטיבטי.\nלאחר זמן מה, כשראה שמאמציו הדיפלומטיים לשחרור טיבט אינם נושאים פירות, עתר גיאטסו לאו\"ם כנגד כיבוש טיבט על ידי סין והחזקתה בידיה. עתירתו נידונה בשלוש אספות - בשנת 1959, 1961 ו-1965. הערעור והדיון בדברו לא הניבו תוצאות של ממש, להוציא הכרזה של האו\"ם בדבר דרישתו מסין לכבד את זכויות האדם של העם הטיבטי ולשקול את בקשתם לאוטונומיה שבראשה יוכל לעמוד הדלאי לאמה.\nבשנת 1963 הכריז גיאטסו על חוקה דמוקרטית לטיבט, המבוססת על ההכרזה לכל באי עולם בדבר זכויות האדם. בנוסף, נבחרו חברים לפרלמנט הטיבטי, במסגרת הממשלה הגולה הטיבטית, מתוך קהל הפליטים וחסידיו של גיאטסו. הוא עצמו נבחר באופן דמוקרטי על ידי הפרלמנט הטיבטי. ממשלת סין לא הכירה בכל המהלכים האלה, שכן על-פי עמדתה אין לגיאטסו השוהה בהודו שום סמכות על הנעשה בטיבט, הנשלטת בידי סין.\n\nבקונגרס זכויות האדם שהתקיים בוושינגטון בשנת 1987, הציע גיאטסו תוכנית בת חמישה שלבים, שאיננה דורשת עצמאות מלאה אלא מתן אוטונומיה לחבל. עיקרי התוכנית היו הפיכת אזור טיבט כולו לאזור שוחר שלום, וכן פירוז סין וארצות האזור מנשק גרעיני (על פי טענות שונות, סין משתמשת בטיבט כ\"פח אשפה גרעיני\" ומטמינה בה פסולת גרעינית מסוכנת). הוא הציע אפשרות שסינים שיחפצו בכך, יוכלו לגור בטיבט. התוכנית עסקה גם בכיבוד זכויות האדם משני הצדדים. לפי התוכנית, לאחר שכל התנאים האלה ימולאו, ייערך משא ומתן ענייני בדבר עתיד טיבט. תוכנית דומה הוצעה על ידו בשטרסבורג ב-15 ביוני 1988. התוכנית הראשונה נדחתה על ידי סין, ולבסוף ביטלה הממשלה הטיבטית הגולה את ההצעה השנייה ב-1991, לאחר שנראה כי אין סיכוי שהסינים יסכימו לדון בה. באוקטובר 1991 פנה גיאטסו אל הממשלה הסינית בבקשה לחזור לטיבט, בטענה שהעם הטיבטי זקוק לו. לאחר זמן מה ביטל את הבקשה, לנוכח חששו מהתפרעויות אלימות של טיבטים אם תידחה ההצעה. נכון להיום, סין עודנה מסרבת לחזרת גיאטסו לארצו.\nבשנת 1989 הוענק לטנזין גיאטסו פרס נובל לשלום על פועלו בקירוב לבבות ויישוב סכסוכים ברחבי העולם ועל מחאתו הלא-אלימה כנגד סין. יושב ראש הוועדה שהחליטה על מתן הפרס אמר בנאומו כי \"הדלאי לאמה ה-14, טנזין גיאטסו, הוא ממשיך דרכו הרוחני של מוהנדס קרמצ'נד גנדי\". ב-18 באפריל 2005 בחר ה\"טיים מגזין\" בגיאטסו כאחד מ-100 האישים המשפיעים ביותר בעולם.\nבשנת 1995 הכריז גיאטסו על גנדן צ'ואקי ניאמה, בן ה-6 ותושב טיבט, כגלגול ה-11 של הפאנצ'ן לאמה (התואר השני בחשיבותו בבודהיזם הטיבטי). בעקבות חוסר שביעות רצון של השלטון הסיני מהבחירה, נאסרו ניאמה ובני משפחתו, ומאז לא נודע מה עלה בגורלם. כתחליף, בחרו הסינים את גיאנסיאן נורבו (Gyaincain Norbu) כפאנצ'ן לאמה מטעמם, אף שמרבית הטיבטים אינם מכירים בבחירה זו.\nב-6 ביולי 2005 חגג טנזין גיאטסו את יום הולדתו השבעים. בחגיגות השתתפו יותר מ-10,000 פליטים טיבטים, נזירים, אנשי דת ואישים פוליטיים (כולל נשיא טאיוואן, צ'ן שואי-ביאן) וכן תיירים זרים שנאספו בביתו וסביב לו.\nבמרץ 2011 הודיע גיאטסו כי בכוונתו לפרוש מתפקידו כמנהיג הפוליטי של העם הטיבטי, ולהישאר בגדר סמכות רוחנית בלבד.\n ב-27 באפריל 2011 נבחר כמנהיג הפוליטי החדש ראש ממשלת טיבט, לובסנג סנגיי.\n\nגיאטסו היה לדלאי לאמה הראשון שביקר במדינות המערב וקיים עמן יחסים דיפלומטיים. עד לתקופתו, הייתה טיבט סגורה כלפי העולם המודרני. למרות זאת, מדינות רבות אינן מסכימות להזמינו לביקור רשמי או להיפגש אתו, בעיקר בשל חשש מהרעת היחסים עם סין, המפגינה את מורת רוחה לאחר כל ביקור רשמי שלו במדינות השונות.\nהחל משנת 1967, יזם הדלאי לאמה נסיעות וביקורים דיפלומטיים לארבעים ושש מדינות וחבלי ארץ שונים, חלקם במוקדי סכסוך. מטרת רבים מהביקורים הללו הייתה להשכין שלום בסכסוכים בינלאומיים שונים. הוא נועד יחד עם האפיפיור פאולוס השישי בותיקן בשנת 1973. בשנים שלאחר מכן, נפגש גיאטסו עם יוחנן פאולוס השני שש פעמים, החל משנת 1980 ועד 2003.\nהוא נפגש עם הארכיבישוף מקנטרברי, ד\"ר רוברט רוניס, ועם מנהיגים מהכנסייה האנגליקנית בלונדון. בביקורו בלונדון גם נועד יחד עם מנהיגים יהודיים וקתולים. כיום, יש לו ולממשלתו הגולה יחסים טובים עם הכנסייה האורתודוקסית הנוצרית.\nבמסגרת שהייתו הארוכה בהודו, גיבשו גיאטסו וממשלתו יחסים דיפלומטיים טובים עם מדינה זו. בנוסף לכך, הוא נפגש בשנת 2001 עם נשיא ארצות הברית ג'ורג' ווקר בוש. באופן לא רגיל, סירב גיאטסו לבקר בקוריאה הדרומית בשנת 2001. באותה שנה נפגש גיאטסו עם שגרירים סיניים ושוחח איתם על עתיד טיבט והסכסוך, בפגישה שזכתה לתמיכה בינלאומית. עם זאת, לא סוכם בפגישה על הסכם אמיתי כלשהו או תחילת הידברות ממשית.\nב-15 ביולי 2005 שוחח הדלאי לאמה עם מנהיגי ה-G8 (קבוצת שמונת המדינות המתועשות הגדולות) בדבר דרכים לפתרון בעיות הרעב ברחבי העולם, בעיקר במדינות העולם השלישי.\n\nהדלאי לאמה ביקר חמש פעמים במדינת ישראל. ב-1990 החלו פעילים למען טיבט בישראל לנסות ולהביא אותו לביקור, אולם ממשלת סין התנגדה וכך גם ממשלות ישראל. ב-1993 הורה יצחק רבין לשרי הממשלה שלא להיפגש עמו אם יבקר, וב-1994 הוא הגיע לישראל כאורח החברה להגנת הטבע וכצליין. במהלך ביקורו בישראל, קיבל תואר כבוד מהאוניברסיטה העברית בירושלים וביקר ביד ושם, אולם באף אחד מהאירועים שנלוו לביקור, לא השתתף נציג רשמי של ישראל. עם זאת, בוועידה ה-40 של החברה להגנת הטבע באילת, לחץ הדלאי למה בפומבי את ידו של יוסי שריד, השר להגנת הסביבה, אולם שריד הדגיש כי מדובר בביקור פרטי והמפגש ביניהם אישי.\nבשנת 1999 ביקר הדלאי לאמה פעמיים בישראל. בחודש יוני ערך ביקור פרטי והשתתף בכנס בין-דתי של יהודים, מוסלמים, נוצרים, הינדו ושינטו. ביקור זה אורגן על ידי עמותת ידידות אמריקנית והמועצה הבין-דתית בישראל, וגם במהלכו לא התקבל על ידי פקידים רשמיים או מנהיגים פוליטיים, עקב התנגדותה של סין. בנובמבר אותה שנה הגיע שוב לישראל, אולם הפעם התקבל לפגישות אצל שר החינוך, יוסי שריד, ואצל יושב ראש הכנסת, אברהם בורג. בביקור זה גם נפגש עם הרב עדין אבן ישראל, ורבנים נוספים.\nב-15 בפברואר 2006 הגיע לביקור שנמשך חמישה ימים, שבהם הטיף לסובלנות, הידברות, שמירת זכויות אדם, ויישוב הסכסוך הישראלי-פלסטיני בדרכי שלום. ביקור זה, כמו שאר ביקוריו בישראל, לא היה ביקור רשמי, בגלל חששה של ישראל מפגיעת היחסים עם סין. ב-10 ביוני 2010 הגיע הדלאי לאמה לביקור נוסף בן חמישה ימים בישראל.\n\nהדלאי לאמה הנוכחי הוא בעל השפעה גדולה מאוד בקרב טיבטים ובודהיסטים בכל רחבי העולם. למרות זאת, השקפותיו ודעותיו באשר לעניינים שונים השנויים במחלוקת אינן מייצגות את כלל הבודהיסטים או הטיבטים, ורבים מהם חולקים על דעתו.\n\nמשנת 1951 ועד בריחתו להודו ב-1959, תמך גיאטסו בתנועת ההתנגדות הטיבטית, שפעלה באופן אלים כנגד הסינים, וזאת בניגוד למשנתו המאוחרת התומכת באי-אלימות. יש הטוענים שלא הייתה לו ברירה אחרת, משום שכל ניסיון להידברות עם סין עלה על שרטון. אחיו נסע בשליחותו לקלימפונג (Kalimpong) שבהודו, ושם, בעזרת הממשלה ההודית וארצות הברית, ארגן את המחתרת כנגד סין וכן עסק בהברחת כלי נשק לתוך טיבט.\nהתנועה נאבקה בסינים וניסתה לבולמם מלהיכנס אל תוככי טיבט, אולם ללא הצלחה, והמחתרת התפרקה. לאחר הצלחת הסינים כנגד המחתרת והבסתה, שינה גיאטסו את דרכו ומאז נעשה לפציפיסט התומך בפתרון דמוקרטי המושג בדרכי שלום, בתקווה שלבסוף יוביל לעצמאות טיבט ולהפיכתה לאוטונומיה.\n\nגיאטסו מתנגד לשימוש ושימור נשק בלתי קונבנציונלי ותומך בפירוז כלל עולמי מנשק גרעיני. כאמור, בשנת 1998 הוא הציע את תמיכתו בסין בתנאי שכל האזור, כולל סין עצמה, יפורז מנשק גרעיני. גיאטסו גם מתנגד באופן כללי למלחמות, אך אין הוא מתנגד נחרצות לשימוש בכוח, בכל מצב. לדעתו, מלחמות מסוימות צודקות ונכונות, משום שהן מקדמות את זכויות האדם ומשפרות את חיי האדם ואת הדמוקרטיה, למשל פעילות כוחות הברית במלחמת העולם השנייה, מלחמת קוריאה וכן מלחמת אפגניסטן, ששחררה את אפגניסטן מעול הטליבאן. כך גם לא יצא כנגד מלחמת עיראק, באומרו שכעת מוקדם מדי בשביל לקבוע האם המלחמה הייתה מוצדקת או לא והאם ארצות הברית סייעה בבניית דמוקרטיה באזור.\n\nמעט לאחר שקנצלרית גרמניה, אנגלה מרקל, החליטה לפתוח את ארצה לקליטת כשני מיליון מבקשי מקלט, אמר גיאטסו בריאיון ל\"פרנקפורטר אלגמיינה צייטונג\": \"אירופה - למשל גרמניה, לא יכולה להפוך למדינה ערבית. גרמניה היא גרמניה. יש יותר מדי פליטים באירופה\".\nבספטמבר 2018, בביקורו במאלמה שבשוודיה, אמר גיאטסו כי \"אירופה שייכת לאירופים\", וכי עליה לסייע לפליטים, אך רק באופן זמני, והם יצטרכו לחזור לארצות מוצאם כדי לסייע בבנייתן מחדש. דבריו עוררו תגובות סוערות ברשתות החברתיות, ובתקשורת האשימו אותו בגזענות וצביעות.\n\nברוב הנושאים החברתיים נחשב הדלאי לאמה לליברל, יחסית לאנשי דת אחרים. הוא ייסד והקים את \"קרן הדלאי לאמה\", שמטרתה לקדם שלום וערכי זכויות אדם, מוסר ודמוקרטיה ברחבי העולם. גיאטסו הצהיר שהוא מאמין שהגילויים המדעיים המודרניים נכונים ומהימנים יותר מאשר העמדות הדתיות הישנות (בנושאים כגון בריאת העולם וכדומה).\nלגבי הומוסקסואליות, אמר הדלאי לאמה כי \"אם שני אנשים לא קיבלו על עצמם נדרי צניעות, אולם גם לא הזיקו לאף אחד, מדוע זה צריך להישמע ולעורר בעיות?\" הוא מדגיש שוב ושוב שלדעתו, הומוסקסואליות צריכה להתקבל על ידי החברה ולא להידחות על ידה. למרות זאת, אמר כי לדעתו, התנהגות הומוסקסואליות של בודהיסטים ונזירים היא בלתי ראויה. לטענתו, אין בהתנהגות זו כל רע, אולם היא לא צריכה להיות אצל אנשי דת, כפי שהוא מסביר בספרו 'מעבר למוסכמות':\n\n\"הומוסקסואליות, בין אם היא בין גברים לגברים ובין אם בין נשים לנשים, אינה דבר רע בפני עצמה. הדבר הרע הוא שימוש בדברים שונים כרקע להומוסקסואליות\".\nכשנשאל מה הוא חושב על העובדה שעמדותיו בנושא זה סותרות את כתבי הקודש, הוא אמר כי \"יכול להיות, כי כמה מההוראות והחוקים הכתובים בכתבי הקודש נכתבו בהקשר היסטורי או תרבותי מסוים ואינם נכונים לכל מצב שהוא\".\nבאשר להפלה מלאכותית, עמדתו המסורתית היא כי אסור לבצע הפלה, אולם עמדתו זו אינה מוחלטת, כפי שהסביר לעיתון הניו יורק טיימס (28 בנובמבר 1993):\n\n\"מנקודת המבט הבודהיסטית הפלה היא מעשה הרג שלילי, אך בימינו התרת ביצוע הפלה תלויה בפרטי המקרה: אם הילד שעתיד להיוולד יסבול מפיגור שכלי או יסבול מבעיות גנטיות שונות, או כאשר הלידה תגרום לבעיות רציניות מאוד אצל ההורה, יש מקום לשקול לבצע הפלה. אני חושב שהפלה צריך לשלול או לאשר לפי התנאים\".\n\nממשלת סין מציגה זה שנים רבות את פעילותו של גיאטסו כחתרנית ומסוכנת, ומנסה להפעיל את השפעתה על מנת למנוע את ביקוריו במדינות שונות, במטרה לבודד אותו. הסינים טוענים כי גיאטסו מעוניין להחזיר את טיבט למשטר הפיאודלי הנוקשה שהיה קיים בה בטרם הכיבוש הסיני, ולהחיל מחדש את מערכת העונשין הטיבטית שכללה ענישה גופנית ועונש מוות. כאשר ביקר גיאטסו בישראל, ב-1999 וב-2006, מתחה על כך ממשלת סין ביקורת חריפה. סין גם מחתה על תמיכתו בעצמאות טאיוואן, שאותה הביע בזמן ביקורו במדינה בשנת 2001.\nמנגד, טיבטים בדלנים קיצוניים יותר מוחים כנגד גישתו הפציפיסטית, וטוענים כי היא זו שהובילה לחוסר ההתקדמות במאבק לשחרור טיבט. לשיטתם, על העם הטיבטי לפתוח במרד אלים כנגד הכיבוש הסיני, במטרה לגרשם מטיבט.\nכמו כן, אינטלקטואלים טיבטים וכן אנשים מרחבי העולם, סבורים כי על העם הטיבטי לנטוש את השלטון המסורתי של הדלאי לאמה, ולעבור לשלטון דמוקרטי לגמרי, המנוהל על ידי חברי פרלמנט ואנשי ממשל ולא אנשי דת.\nיש הטוענים כי גיאטסו נגוע בשחיתות, ולראיה מציגים כי בחודש אוקטובר 1998, הודה גיאטסו שקיבל 1.7 מיליוני דולרים במשך כל שנות ה-60 מסוכנות הביון המרכזית של ארצות הברית, ה-CIA, כתמיכה ועידוד להתנגדותו לסין.\nהעיתונאי הבריטי כריסטופר היטצ'נס (Christopher Hitchens) פרסם בשנת 1988 כתבה ביקורתית כנגדו, שבה האשים אותו על כך שהוא תומך בהחזקת נשק גרעיני בידי הודו, אף שעמדתו היא כי יש לפרז נשק זה. כן נמתחה ביקורת על הליברליות שלו ואמירותיו באשר לזנות, שלפיהן אין מדובר בתופעה פסולה כל כך. בנוסף נמתחה ביקורת על כך שקיבל תרומה גדולה מאוד מכת האום שינריקיו, שהייתה אחראית להתקפת הסארין על הרכבת התחתית של טוקיו. התרומה, למעשה, נתקבלה שנים אחדות לפני פיגוע הטרור.\nבאפריל 2023 פורסם בפייסבוק [1] שבו נראה גיאטסו מטריד את ליידי גאגא לעיני המצלמות. הוא מלטף את ברכיה ובהמשך נוגע בפניה כשניכרת מורת רוחה ואי הסכמתה לנעשה.\nפציפיסטים שונים מחו על כך שלמרות התנגדותו למלחמות, הדלאי לאמה לא השמיע קולו נגד המלחמה בעיראק, לדבריהם מתוך רצונו שלא לפגוע ביחסיו עם מדינות המערב.\n\nדלאי לאמה\nהממשלה הטיבטית הגולה\n\nטנזין גיאטסו, חירות בגלות, הוצאת מודן, 2000. אוטוביוגרפיה.\nטנזין גיאטסו, תמצית החוכמה, הוצאת כנרת, 2006.\nדאגלס אברמס, ספר האושר הדלאי לאמה/ דזמונד טוטו, הוצאת כתר, 2017.\n\nטנזין גיאטסו, באתר אנציקלופדיה בריטניקה (באנגלית)\n בסטן-ז'ין-רויא-מטשו ה-14, (1935-), דלי למה, דף שער בספרייה הלאומית\n\n אתר האינטרנט הרשמי של טנזין גיאטסו\nהאוטוביוגרפיה של טנזין כיאטסו (אתר רשמי)\nדעותיו של הדלאי לאמה - באתר הרשמי\nטנזין גיאטסו, באתר פרס נובל (באנגלית)\n טנזין גיאטסו, ברשת החברתית פייסבוק\n טנזין גיאטסו, ברשת החברתית אקס (טוויטר)\n טנזין גיאטסו, ברשת החברתית אינסטגרם\n טנזין גיאטסו, ברשת החברתית Goodreads\n\nמליסה מתיסון, ראיון פרישה עם הדלאי לאמה, באתר הארץ, 12 באוגוסט 2011\nראיון - שנערך ב-5 בספטמבר 2003 (לא פעיל)\nראיון - שנערך ב-7 ביוני 2004 (לא פעיל)\nראיון - שנערך ב-16 באפריל 2004 (באנגלית)\n\nשחר שילוח, נזיר פשוט, באתר nrg‏, 6 ביולי 2004\nשחר שילוח, פאסיביות שנויה במחלוקת, באתר nrg‏, 2 בינואר 2006 - על דרכו הפציפיסטית של הדלאי לאמה\nשחר שלוח, קדוש שנוי במחלוקת, באתר nrg‏, 9 בינואר 2005\nנטע סלע, הדלאי למה: כשהדת פוגשת בפוליטיקה נולדת אלימות, באתר ynet, 15 בפברואר 2006 - על ביקורו בישראל של הדלאי לאמה ה-14\nynet, הדלאי לאמה מפתיע: סין טובה לטיבט, באתר ynet, 18 באוקטובר 2004\nאריאנה מלמד, ביוגרפיה חדשה: דלאי מאמא, באתר ynet, 19 ביוני 2000\nשחר שילוח, אוקיאנוס של חוכמה, באתר nrg‏, 17 בפברואר 2006 - על סיפור חייו ודעותיו של הדלאי לאמה\n\nאמרות חכמה של הדלאי לאמה - ציטוטים מתוך הבלוג \"אהבת חינם\"\nעטיפת הספר, תמצית החוכמה, באתר nrg‏, 15 בפברואר 2006 - ציטוטים מספרו של הדלאי לאמה\n\nסבר פלוצקר, מוסר טיבטי כפול, באתר ynet, 21 בפברואר 2006 - מאמר ביקורת\nבנדיקט קארי; ניו יורק טיימס‏, חוקרי מוח נגד הדלאי לאמה, באתר וואלה‏, 27 באוקטובר 2005 - כתבה על התנגדות מדענים לתמיכתו של גיאטסו בחקר המדיטציה באופן מדעי\nהדלאי למה מטריד את ליידי גאגא בראיון https://youtu.be/kSRZCL_2pNk?feature=shared",
    "pageid": 154755
  },
  {
    "title": "ימ\"מ",
    "extract": "הימ\"מ – היחידה הלאומית המיוחדת ללוחמה בטרור – היא היחידה הלאומית של ישראל ללוחמה בטרור. זוהי יחידת העילית של משטרת ישראל ומשמר הגבול ללוחמה בטרור ויחידת ההשתלטות (פריצה וחילוץ בני ערובה) הלאומית הבכירה בישראל, ובנוסף משמשת למשימות משטרה מיוחדות. השם \"ימ\"מ\" הוא ראשי תיבות של \"יחידה מרכזית מיוחדת\" או \"יחידה משטרתית מיוחדת\". הימ\"מ נקראת גם \"היחידה המיוחדת ללוחמה בטרור\" או \"היחידה הלאומית ללוחמה בטרור\". לשם ייצוג היחידה בחו\"ל משתמשת משטרת ישראל בשם Israel's National Counter Terror Unit ולעיתים בשמות Israel's Counter Terrorism Unit או Israel's Counter Terror Unit. היחידה נחשבת לאחת מהיחידות המיומנות והמקצועיות בעולם וליחידה המיומנת ביותר למטרות אלה בקרב כוחות הביטחון הישראליים.\nהימ\"מ הוקמה ב-1974 על ידי מפקד משמר הגבול ניצב חיים לוי, שהטיל על ראובן יעקב (נמרודי) (המפקד הראשון של הימ\"מ) להקים את היחידה כיחידת השתלטות, כמענה לפיגועי חטיפה ומיקוח. בהמשך הוטלו עליה משימות ותפקידים נוספים, שהעיקריים שבהם הם לוחמה בטרור, סיכול ומניעת פיגועים, מעצר מחבלים, הפעלת צלפים ומשימות משטרה מיוחדות. רוב פעילותה מסווגת, אך בעקבות מספר רב של מבצעים מוצלחים לאורך השנים זכתה היחידה למוניטין גבוה בקרב כוחות הביטחון בישראל ובעולם. כיום היא נחשבת לאחת היחידות המקצועיות, המנוסות והטובות מסוגה בעולם, למרות תקציבה הקטן יחסית. הימ\"מ היא אחת היחידות העסוקות ביותר במערכת הביטחון ומבצעת מאות מבצעים ופעולות מדי שנה. מאז 2022 מוגדרת הימ\"מ כיחידה הלאומית של ישראל ללוחמה בטרור.\nכאמור, הימ\"מ היא יחידת ההשתלטות הבכירה של ישראל. יחידות השתלטות נוספות בישראל הן סיירת מטכ\"ל ושייטת 13 של צה\"ל, לוט\"ר אילת – יחידת מילואים צה\"לית, ויחידת מצדה של שירות בתי הסוהר. הימ\"מ מקבילה ליחידות השתלטות ולוחמה בטרור בעולם, כגון יחידות ה-SWAT האמריקניות ויחידת חילוץ בני הערובה של ה-FBI, ה-GIGN הצרפתית, אלפא ואומו\"ן הרוסיות וה-GSG-9 הגרמנית, שהוקמה באירופה בשנות ה-70 של המאה ה-20 בעקבות רצח המשלחת הישראלית באולימפיאדת מינכן כדי להילחם בחטיפות מטוסים על ידי מחבלים פלסטינים.\nהמוטו של היחידה הוא ”אֶרְדּוֹף אוֹיְבַי וְאַשִּׂיגֵם, וְלֹא אָשׁוּב עַד כַּלּוֹתָם”, הלקוח מספר תהילים, פרק י\"ח, פסוק ל\"ח.",
    "pageid": 60375
  },
  {
    "title": "ישראלים זוכי מדליות אולימפיות",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית  בארבעת העשורים הראשונים, מאז אולימפיאדת ברצלונה (1992) ועד אולימפיאדת טוקיו (2020), זכתה ישראל ב-13 מדליות, כאשר באולימפיאדת לונדון (2012) היא לא זכתה באף מדליה.\nהישגי השיא של מדינת ישראל במשחקים האולימפיים הם זכייה בשלוש מדליות זהב, הראשונה של גל פרידמן בגלישת רוח על גלשן מסוג \"מיסטרל\" באולימפיאדת אתונה (2004), השנייה של ארטיום דולגופיאט בהתעמלות מכשירים בתרגילי קרקע באולימפיאדת טוקיו (2020) והשלישית של לינוי אשרם בהתעמלות אמנותית בתחרות קרב רב אישי גם מאוליפיאדת טוקיו. מלבד זאת, זכתה ישראל במדליית כסף אחת על ידי יעל ארד באולימפיאדת ברצלונה (1992) (המדליה הראשונה שישראל זכתה בה) וב-9 מדליות ארד על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג ונבחרת ישראל בג'ודו. נציגיה הצליחו להגיע לשלבי גמר בתחרויות רבות לאורך השנים.\nמתוך 13 המדליות שהשיגה ישראל, שש הן בתחום הג'ודו, שלוש נוספות בתחום השיט (גלישת רוח), ומדליה אחת בתחומי התעמלות אמנותית, התעמלות מכשירים, טאקוונדו וקיאקים. שמונה מהמדליות הושגו על ידי גברים, ארבע על ידי נשים ואחת על ידי קבוצה מעורבת.",
    "pageid": 2006934
  },
  {
    "title": "כרמלה מנשה",
    "extract": "כרמלה מנשה (נולדה ב-1 באוקטובר 1949) היא עיתונאית ישראלית, כתבת לענייני צבא וביטחון בתאגיד השידור הישראלי כאן. זוכת פרס סוקולוב, אות אומ\"ץ ועיטור נשיא מדינת ישראל. לאורך השנים זכתה לכינוי \"האמא של החיילים\" בעקבות חשיפות רבות של מחדלים ושערוריות במערכת הביטחון וטיפול בבעיות אישיות של חיילים, להם נתנה קול באמצעות פרסומיה בתקשורת.",
    "pageid": 295976
  },
  {
    "title": "ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר הוא המפעל היוקרתי ביותר למועדונים בכדורגל האירופי. בעבר נקרא \"גביע אלופות אירופה למועדונים\".",
    "pageid": 62341
  },
  {
    "title": "מבצע צוק איתן",
    "extract": "מבצע צוק איתן היה מבצע צבאי רחב-היקף שהוביל צה\"ל ברצועת עזה בין 8 ביולי (י' בתמוז) ל-26 באוגוסט 2014 (ל' באב ה'תשע\"ד), במשך 50 ימי לחימה בין ישראל לבין חמאס וארגוני טרור נוספים.\nהמבצע החל בעקבות מודל ההתרעה שנבנה ע\"י צוות משותף של השב\"כ, 8200 ואוגדת עזה.   לפי המודל אם מספר אלמנטים מתממשים זה סימן שחמאס עומד לבצע פעולה התקפית יזומה, במהלך עבודת הצוות הצטברו מספר אלמנטים כדלקמן -  אלמנט אחד שקשור למחבלים עצמם, אלמנט שני שקשור למועד ואלמנט שלישי קשור למיקום הצביעו על הכוונה לביצוע בזמן המיידי. הושקעו אמצי האזנה רבים ומאומצים. עם ההבנה שהדברים מתרחשים העביר הצוות את ההתרעה למפקדים שמעליו. \nהמבצע הוכרז בעקבות ירי רב של ארטילריה רקטית מרצועת עזה לעבר דרום ישראל, שהחל כתגובה ל\"מבצע שובו אחים\" ביהודה ושומרון ומעצרם של כ-400 פעילי טרור, בעיקר מארגון חמאס, לאחר חטיפת שלושת הנערים הישראלים ורציחתם ב-12 ביוני אותה שנה. המבצע החל בשלב של הפצצות כבדות של חיל האוויר הישראלי, חיל השריון וחיל התותחנים על רצועת עזה, כשבמקביל ישראל ספגה ירי רקטי מרצועת עזה והתמודדה עם חדירה של מחבלים חמושים לשטחה שהגיעו מרצועת עזה דרך הים או דרך מנהרות. בשלב השני, שהחל ב-17 ביולי, נכנסו כוחות קרקעיים של צה\"ל לרצועה, תחילה לבית חאנון, במטרה להרוס מנהרות טרור שחדרו לשטח ישראל, וכעבור שלושה ימים החל קרב שג'אעייה. במהלך הלחימה כוחות חיל ההנדסה הקרבית איתרו וניטרלו כ-30 מנהרות טרור שהיוו איום על יישובי עוטף עזה. הכוחות הקרקע הישראלים יצאו מהרצועה עד 5 באוגוסט, ובמשך 21 יום נוספים נמשכה הלחימה בתקיפות ארטילריה הדדיות ותקיפות אוויריות ישראליות. במהלך המבצע נעשו 12 ניסיונות תיווך לשם השגת הפסקת אש, כשרובם התקבלו על ידי ישראל ונדחו על ידי חמאס. המבצע הסתיים ב-26 באוגוסט לאחר 50 ימי לחימה, עם קביעת הפסקת האש.\nעם תחילת המבצע נפרסו סוללות כיפת ברזל ברחבי ישראל כדי להגן גם על יישובים במרכז הארץ. במהלך המבצע נורו 4,594 רקטות ארטילריות ופצצות מרגמה מרצועת עזה לעבר ישראל, מתוכן 735 יורטו על ידי כיפת ברזל, 64 מהן נפלו בשטחי מגורים, 3,607 נפלו בשטחים פתוחים בישראל ו-188 נפלו בתוך שטחי הרצועה. ישראל תקפה 6,231 מטרות בשטחי רצועת עזה; 10,590 מבנים נפגעו בתקיפות, 4,024 מבנים נהרסו כליל ו-32 מנהרות הושמדו.\nבצד הישראלי נהרגו 68 חיילים, 5 אזרחים ואזרח זר אחד, ונפצעו 1,433 חיילים ו-837 אזרחים. בצד הפלסטיני נהרגו בין 936 ל-1,408 פעילי טרור, ובין 761 ל-1,473 אזרחים, מעל ל-11,000 פלסטינים נפצעו, ומעל ל-200 פעילי טרור נעצרו בידי ישראל. בנוסף, עשרות פלסטינים ברצועת עזה הוצאו להורג בידי חמאס בטענה ששיתפו פעולה עם ישראל. במהלך הלחימה בין 300 אלף לחצי מיליון מתושבי הרצועה עזבו את בתיהם. ב-2019 אמר בני גנץ, הרמטכ\"ל שפיקד על צה\"ל במהלך צוק איתן, שבמבצע נהרגו 1,364 מחבלים פלסטיניים.\nהמבצע נחשב למבצע הצבאי הנרחב ביותר של צה\"ל בעזה עד למלחמת חרבות ברזל מבחינת משך הלחימה, מספר ההרוגים והפצועים בצד הישראלי ובצד הפלסטיני, עלותו הכספית לשני הצדדים הלוחמים ובהיותו המבצע הצבאי הראשון בהיסטוריה של מדינת ישראל שהוענק לאחריו אות מערכה למרות אי-הכרזתו כמלחמה.",
    "pageid": 1201545
  },
  {
    "title": "מהפכת סדום ועמורה",
    "extract": "מהפכת סְדוֹם וַעֲמֹרָה, הוא סיפור מקראי המתאר את הריסתן של ארבע ערים, ובהן סדום ועמורה, בידי אלוהים. במקרא, הסיפור מתואר בספר בראשית פרקים י\"ח-י\"ט.",
    "pageid": 5526
  },
  {
    "title": "מלחמת העולם הראשונה",
    "extract": "מלחמת העולם הראשונה התחוללה בין השנים 1914–1918, והייתה המלחמה הגדולה ביותר בהיסטוריה עד זמנה. המלחמה נקראה באותה עת \"המלחמה הגדולה\" וכן \"המלחמה שתסיים את כל המלחמות\". השם \"מלחמת העולם הראשונה\" נטבע בשנת 1920 על ידי סגן-אלוף צ'ארלס רפינגטון בספרו \"The first world war, 1914–1918”. נהרגו בה למעלה מ-16.5 מיליון בני אדם, מתוכם כ־40% אזרחים.\nעיקרה של המלחמה התחולל באירופה, שבה היא נחלקה לחמש חזיתות עיקריות:\n\nהחזית המערבית, שכללה את בלגיה ואת צפון־מזרח צרפת.\nהחזית המזרחית, שכללה את מזרח אירופה עד גבול האימפריה הרוסית.\nחזית הבלקן.\nזירת המזרח התיכון, שנפרשה על-פני האימפריה העות'מאנית.\nהחזית האיטלקית, שהייתה באזור צפון איטליה.\nבנוסף לחמש חזיתות אלו, ששתיים מהן, החזית המערבית והחזית המזרחית, נחשבו לחזיתות החשובות ביותר במלחמה, התקיימה לחימה גם בזירה הימית ובמספר זירות משנה: דרום-מזרח אסיה, הים הצפוני, אפריקה ועוד.\nהמלחמה ארכה ארבע שנים ונהרגו בה מיליונים רבים של בני אדם משני הצדדים, אך בתחילתה איש ממקבלי ההחלטות לא שיער שהיא תהיה כה ארוכה וכה רבת הרוגים.",
    "pageid": 340
  },
  {
    "title": "מלחמת ששת הימים",
    "extract": "מלחמת ששת הימים הייתה מלחמה שנערכה מבוקר יום 5 ביוני עד 10 ביוני 1967 (כ\"ו באייר – ב' בסיוון ה'תשכ\"ז), בין ישראל לבין מצרים, ירדן וסוריה, שנעזרו במדינות ערביות נוספות כגון עיראק, לבנון, ערב הסעודית ועוד. המלחמה הסתיימה בניצחון מובהק של ישראל.\nהמלחמה פרצה לאחר תקופת ההמתנה המתוחה, שהחלה עם חסימת מצרי טיראן לשיט ישראלי על ידי נשיא מצרים גמאל עבד אל נאצר. במהלך תקופת ההמתנה נעשו כמה ניסיונות להימנע ממלחמה. בתום ההמתנה, פתחה ישראל במלחמה במבצע מוקד שבו הושמד חיל האוויר המצרי, וישראל זכתה ביתרון ראשוני אדיר.\nבמהלך המלחמה כבשה מדינת ישראל שטחים נרחבים בסיני, רצועת עזה, רמת הגולן, יהודה ושומרון ומזרח ירושלים. השטח הכולל שנכבש גדול פי שלושה משטחה של מדינת ישראל לפני המלחמה.\nהשלכות המלחמה בתחומי הפוליטיקה הפנימית של המדינות שהשתתפו בה, הגאוגרפיה המדינית, הכלכלה האזורית, הגאופוליטיקה ומהלך המלחמה הקרה היו מרחיקות לכת וממושכות.",
    "pageid": 1302
  },
  {
    "title": "מסדרון נצרים",
    "extract": "מסדרון נצרים (מכונה גם: פרוזדור נצרים או אצבע נצרים) הוא מסדרון צבאי המשמש חוצץ בין צפון רצועת עזה למרכזה ודרומה. במערב המסדרון עמדה, עד ההתנתקות, ההתנחלות נצרים.\nאורך המסדרון כ-8 קילומטר ושטחו כ-38 קמ\"ר. הוא נמתח בין מעבר קרני לים התיכון, דרך כביש צלאח א-דין, ההתנחלות נצרים, ודרך א-רשיד. מהקצה המערבי שלה ניתן היה \"לפקח\" על נמל עזה.\nמאז מלחמת ששת הימים שלטה מדינת ישראל במסדרון, כחלק משליטתה בכל רצועת עזה. במסגרת ביצוע תוכנית ההתנתקות פינתה ישראל את רצועת עזה, ובכלל זה את המסדרון, ומאז כבשה אותו מחדש פעמיים: במבצע עופרת יצוקה ובמלחמת חרבות ברזל. נכון ליולי 2024 נמצא המסדרון בשליטת צה\"ל, המחזיק בו בסיסים אחדים.",
    "pageid": 2293280
  },
  {
    "title": "נועה ארגמני",
    "extract": "נועה ארגמני (נולדה ב-12 באוקטובר 1997) היא אזרחית ישראלית שנחטפה על ידי מחבלי ארגון הטרור חמאס במהלך הטבח בפסטיבל נובה ליד רעים כחלק ממתקפת הפתע על ישראל ב-7 באוקטובר 2023, וחולצה בפעולה ישראלית ב-8 ביוני 2024. סרטון חטיפתה, כשהיא מובלת על אופנוע וצועקת לעזרה כשברקע בן זוגה אבינתן אור מובל בידי ארבעה מחבלים, התפרסם בכל העולם והפך לאחד מסמלי מתקפת הפתע על ישראל. תמונתה מהחטיפה הוצגה בעמוד הראשון של מהדורת 8 באוקטובר של הדיילי מייל בבריטניה.",
    "pageid": 2334274
  },
  {
    "title": "ניסים ואטורי",
    "extract": "ניסים ואטורי (נולד ב־23 באוקטובר 1969, י\"א בחשוון ה'תש\"ל), הוא חבר הכנסת מטעם הליכוד וסגן יו\"ר הכנסת. כיהן כראש \"נוער הליכוד\".",
    "pageid": 1052699
  },
  {
    "title": "ניצחון פירוס",
    "extract": "ניצחון פִּירוּס הוא ביטוי המשמש לתיאור ניצחון שעלה במחיר כה רב, עד שיצא שכרו בהפסדו. אמרת כנף המשמשת להתייחסות לניצחון כזה היא \"עוד ניצחון כזה ואבדנו\". לעיתים משמשים הביטוי והאמרה גם ביחס לניצחון שהושג בקלות, לשם הבעת חשש מהמחיר העתידי שישלם המנצח עקב תוצאות ניצחונו. \nפלוטרכוס מייחס את האמרה לפירוס מלך ממלכת אפירוס, שעל שמו נטבע הביטוי. הטרנטינים זימנו בשנת 280 לפנה\"ס את המפקד המצליח והנודע פירוס, כדי שיסייע להם במלחמה הנמשכת שלהם מול הרומאים. בקרב אסקולום באפוליה מול הרומים בשנת  279 לפנה\"ס ניצח פירוס, אך הניצחון עלה לו במחיר כבד. לפי פלוטרכוס, לאחר ניצחונו בקרב אמר פירוס:\n\nבשני ניצחונותיו של פירוס על הרומאים היו אבדות הרומאים גדולות מאבדותיו של פירוס, אך הפגיעה בכוחם הצבאי של הרומאים הייתה פחותה, משום שמאגר כוח האדם שלהם היה גדול יותר. \nאף שמקורו של הביטוי בניצחון צבאי, הוא משמש גם לתיאור ניצחון מסוג זה גם בתחומים אחרים.",
    "pageid": 20388
  },
  {
    "title": "ניצן שירזי",
    "extract": "ניצן שירזי (21 ביולי 1971 – 22 ביולי 2014) היה כדורגלן ומאמן כדורגל ישראלי.",
    "pageid": 783096
  },
  {
    "title": "סגן נשיא ארצות הברית",
    "extract": "סגן הנשיא של ארצות הברית (באנגלית: Vice President of the United States ובקיצור VPOTUS) הוא השני במעלתו בממשל האמריקאי, והראשון בסדר הירושה של נשיא ארצות הברית. כדבריו הציוריים של עדלי סטיבנסון סגן הנשיא נמצא \"מרחק של פעימת-לב מהנשיאות\". במהלך השנים שמונה סגני נשיאים החליפו את הנשיא הנבחר כתוצאה ממוות, ואחד – כתוצאה מפרישה.\nהחוקה קובעת כי סגן נשיא ארצות הברית הוא נשיא הסנאט של ארצות הברית  ובסמכותו להכריע הצבעות שמסתיימות בשוויון בסנאט.\nקיומו של מוסד סגנות הנשיאות בשיטה האמריקנית מסייע ליציבותה של הרשות המבצעת. סגן הנשיא שואב את סמכותו מהעם ומחליף את הנשיא במידת הצורך להשלמת תקופת כהונה של ארבע שנים – זאת בניגוד לשיטות השלטון הפרלמנטריות בהן ממשלות מתחלפות, לעיתים קרובות, לפני השלמת תקופת הכהונה המתוכננת.\nקמלה האריס היא סגנית נשיא ארצות הברית ה-49 והסגנית העכשווית. היא נכנסה לתפקידה ב-20 בינואר 2021. האריס היא האישה הראשונה המכהנת בתפקיד זה.",
    "pageid": 84058
  },
  {
    "title": "עקבת ג'בר",
    "extract": "עַ֫קְבֶּת גַ֫'בֶּר (בערבית: مخيّم عقبة جبر) הוא מחנה פליטים פלסטינים, הממוקם שלושה קילומטרים דרומית-מערבית ליריחו, בתחום שיפוטה של הרשות הפלסטינית.\nהמחנה הוקם ב-1948, על שטח של 1,688 דונם. מרבית האוכלוסייה (אשר מנתה כ-30,000 איש) היגרה לירדן וכיום מתגוררים במחנה כ-6,000 איש בלבד. ב-1994 עבר המקום לשליטה פלסטינית כחלק מהסכמי \"עזה ויריחו תחילה\". במחנה חיים גם כאלו שאינם מוגדרים כפליטים, אשר בנו בתים בלתי חוקיים במקום.\nמרבית התושבים מועסקים בחקלאות באזור. חברת מקורות הישראלית היא ספקית המים העיקרית של המחנה, וחלק קטן מהמים נשאבים ממעיין בסביבה על ידי אונר\"א, המפעילה במקום גם בית ספר, גני ילדים ושירותים נוספים לקהילה.\nב-1987 צילם הבמאי אייל סיון סרט על המקום, \"עקבת ג'בר - חיים בינתיים\", וסרט המשך ב-1995, \"עקבת ג'בר - שלום ללא שיבה?\".",
    "pageid": 734691
  },
  {
    "title": "פיגועי 11 בספטמבר",
    "extract": "פיגועי 11 בספטמבר (הידועים גם בשם 9/11 הנגזר מהתאריך בתצורה האמריקנית ולפיכך נהגים Nine Eleven ומוכרים בתקשורת בשמות אסון מגדלי התאומים או פיגועי מרכז הסחר העולמי – על-אף שפגעו גם במטה הפנטגון) היו סדרה של פיגועי תופת והתאבדות איסלאמיסטיים מתוכננים מראש ומתוזמנים של ארגון אל-קאעידה במקביל שהתרחשו ברחבי ארצות הברית, הנחשבים לפיגועי הטרור הגדולים והקטלניים ביותר בהיסטוריה של האנושות, ולמתקפה הגדולה ביותר על אדמת אמריקה. פיגועים אלו הובילו את ארצות הברית של ממשל ג'ורג' ווקר בוש ביחד עם מדינות רבות וצבאות נוספים למלחמת אפגניסטן (2001–2021), וכן למלחמה העולמית בטרור המוסלמי.\nבבוקר יום שלישי, 11 בספטמבר 2001, כ\"ג אלול ה'תשס\"א, תשעה עשר מחבלים שהשתייכו לארגון הטרור האסלאמיסטי \"אל-קאעדה\" חטפו ארבעה מטוסי נוסעים. החוטפים הטיסו שניים מהמטוסים, טיסה 175 של יונייטד איירליינס וטיסה 11 של אמריקן איירליינס, וריסקו אותם בכוונה במגדלי התאומים שבמרכז הסחר העולמי שבעיר ניו יורק. הפגיעה במגדל הדרומי הועברה בשידור חי לעיני מיליוני צופים ברחבי העולם, כך גם קריסתם של המגדלים, אשר קרסו בתוך פחות משעתיים. את המטוס השלישי, טיסה 77 של אמריקן איירליינס, ריסקו החוטפים אל תוך בניין הפנטגון בארלינגטון שבווירג'יניה. כוונת הטרוריסטים הייתה לרסק את המטוס הרביעי, טיסה 93 של יונייטד איירליינס, אל תוך הבית הלבן או בניין הקפיטול בוושינגטון, אך המטוס התרסק לבסוף בשדה פתוח ליד שנקסוויל, פנסילבניה, לאחר שנוסעי המטוס היו מודעים למאורע ואז פרץ מאבק בינם לבין החוטפים. 2,977 אזרחים, נוסעים וצוות של ארבעת המטוסים, נספו בהתקפות אלו, ויותר מ-6,000 נפצעו. נהרגו גם 19 הטרוריסטים שחטפו את ארבעת המטוסים.\nארצות הברית הטילה מיד את האחריות לפיגועים על ארגון אל-קאעידה, אך רק בשנת 2004 קיבל מנהיג הארגון, אוסאמה בן לאדן, אחריות על ביצוע הפיגועים, לאחר שלוש שנים של הכחשה. בין הסיבות לפיגועים מנה בן לאדן את תמיכת ארצות הברית בישראל, נוכחות הצבא האמריקאי בערב הסעודית, המעורבות האמריקאית במלחמת המפרץ והסנקציות נגד עיראק. תגובת ארצות הברית לפיגועי 11 בספטמבר הייתה פתיחת המלחמה בטרור ופלישה לאפגניסטן במטרה להפיל את שלטון הטליבאן, פטרונו של אל-קאעידה. בעקבות הפיגועים השתנה היחס העולמי לטרור, ומדינות רבות חוקקו חוקים חדשים למלחמה בטרור, וכמו כן הרחיבו את סמכויותיהם, היקפם וציודם של כוחות אכיפת החוק. לאחר שנים של מצוד בן לאדן אותר ונהרג במתחם מגוריו שבפקיסטן, במאי 2011.\nהריסת מגדלי התאומים הובילה לפגיעה עמוקה בכלכלת מנהטן, בד בבד עם השפעה משמעותית על השווקים העולמיים. ניקוי אזור מרכז הסחר העולמי מההרס הרב הושלם רק במאי 2002. הפנטגון שופץ בתוך כשנה. באתרי הפיגועים בניו-יורק, בפנטגון ובפנסילבניה הוקמו אתרי זיכרון. בגראונד זירו הוקם מגדל החירות, שגובהו 1,776 רגל (541 מטר), כשנת הכרזת העצמאות של ארצות הברית.",
    "pageid": 1705
  },
  {
    "title": "פייסבוק",
    "extract": "פייסבוק (באנגלית: Facebook) היא פלטפורמת רשת המופעלת על ידי חברת מטא האמריקאית. הפלטפורמה היא הרשת החברתית המקוונת הגדולה בעולם, והיא זמינה ביותר משבעים שפות במדינות רבות ברחבי הגלובוס. ביוני 2017, דיווחה החברה על כשני מיליארדי חברים הרשומים באתר, כש-800 מיליון מהם פעילים בתדירות יומיומית. בחודש פברואר 2022 דיווחה החברה לראשונה בתולדותיה על קיטון במספר המשתמשים היומיים ביחס לרבעון הקודם. מספר המשתמשים ירד לשיעור של 2.91 מיליארד. על פי חברת דירוג האתרים אלכסה, פייסבוק הוא האתר השביעי הנצפה ביותר באינטרנט ברחבי העולם והשלישי הנצפה ביותר בישראל.\nהאתר הוקם על ידי מארק צוקרברג, אדוארדו סברין, דסטין מוסקוביץ', כריס יוז ואנדרו מקקולום , בהיותם סטודנטים באוניברסיטת הרווארד, ב-4 בפברואר 2004. 28.2% ממניות החברה בבעלות צוקרברג. בתחילה התאפשר רק לסטודנטים מהרווארד להצטרף לרשת, אך ב-11 בספטמבר 2006 היא נפתחה לשימוש כלל הציבור.\nשם האתר נובע משמו של הספר המקובל במכללות ובאוניברסיטאות ברחבי ארצות הברית, המכיל את תמונות הסטודנטים, והמחולק להם בשנתם הראשונה באקדמיה על מנת שהסטודנטים החדשים יוכלו להכיר טוב יותר איש את רעהו. ספר זה מכונה \"Face Book\" (באנגלית \"ספר פנים\").",
    "pageid": 399097
  },
  {
    "title": "פיליפ שאולוב",
    "extract": "פיליפ שאולוב (נולד ב-10 בפברואר 1999) הוא שחקן ישראלי.",
    "pageid": 2285481
  },
  {
    "title": "צבא הגנה לישראל",
    "extract": "צבא הגנה לישראל (ידוע בעיקר בראשי התיבות צה\"ל, וכן בצורה צבא ההגנה לישראל) הוא צבאה של מדינת ישראל והארגון המרכזי במערכת הביטחון הישראלית. צה\"ל משמש ככוח ההגנה העיקרי האמון על קיומה של מדינת ישראל. לצה\"ל שלוש זרועות: אוויר, ים ויבשה. השירות בצה\"ל הוא חובה, וחלקים גדולים מהאוכלוסייה משרתים בו. צה\"ל נחשב לצבא החזק ביותר במזרח התיכון ולאחד הצבאות המתקדמים, החזקים והמיומנים ביותר בעולם.\nצה\"ל הוקם במאי 1948, שבועיים לאחר הקמת המדינה. טרם הקמתו, פעלו בארץ ישראל שלוש מחתרות עבריות מרכזיות (ההגנה, אצ\"ל ולח\"י).\nבהתאם לחוק יסוד: הצבא (1976), צה\"ל נתון למרוּת הממשלה, והשר הממונה מטעם הממשלה על הצבא הוא שר הביטחון. במבנה צה\"ל, הדרג הפיקודי העליון בצה\"ל הוא המטה הכללי, ובראשו עומד ראש המטה הכללי (בראשי תיבות: הרמטכ\"ל). הרמטכ\"ל ה־23 והנוכחי של צה\"ל הוא רב-אלוף הרצי הלוי (מאז ינואר 2023).\nסדר הכוחות של צה\"ל נאמד (לפני קיצור שירות החובה ב־2015) בכ־176,500 חיילים, מתוכם 42,000 קצינים וחיילים בקבע, ובנוסף 445,000 חיילים במילואים, ותקציבו השנתי כ־70 מיליארד שקלים חדשים (2017). תקציב צה\"ל מדורג במקום ה־14–15 העולמי (2022).\nבנוסף לתפקידו הביטחוני צה\"ל משרת משימות לאומיות, כמו התיישבות בכל שטחי מדינת ישראל באמצעות הנח\"ל, ביעור הבערות והנחלת השפה העברית באמצעות מורות חיילות, אימונים קדם־צבאיים באמצעות הגדנ\"ע, ומשימות חילוץ והצלה באמצעות יחידת החילוץ וההצלה הארצית.",
    "pageid": 1471
  },
  {
    "title": "רוסיה",
    "extract": "רוסיה (ברוסית: Россия; מבטאים: ראסייה), כיום מכונה הפדרציה הרוסית (ברוסית: ‏‏?‏ תעתיק פונטי: רַאסִיֿיְסְקַאיָה פֶדֶרָֿאצְיָה), היא ארץ ומדינה חוצת יבשות המשתרעת על פני מזרח אירופה וצפון אסיה. \nרוסיה היא המדינה הגדולה בעולם לפי שטח, המשתרעת על פני 17,125,191 קמ\"ר (מתוכם כ-13 מיליון קמ\"ר באסיה וכארבעה מיליוני קמ\"ר באירופה), ומקיפה שמינית משטח היבשה של כדור הארץ. היא משתרעת על פני אחד-עשר אזורי זמן וגובלת בשש-עשרה מדינות ריבוניות (יש לה גבול יבשתי עם נורווגיה, פינלנד, אסטוניה, לטביה, ליטא, פולין, בלארוס, אוקראינה, גאורגיה, אזרבייג'ן, קזחסטן, סין, מונגוליה וקוריאה הצפונית, וגבול ימי עם יפן, טורקיה ועם ארצות הברית), יותר מכל מדינה בעולם. זוהי המדינה התשיעית באוכלוסייתה והמדינה המאוכלסת ביותר באירופה, עם אוכלוסייה של 145.5 מיליון תושבים. \nבירת המדינה והעיר הגדולה ביותר בה היא מוסקבה. סנקט פטרבורג היא המרכז התרבותי של רוסיה והעיר השנייה בגודלה. אזורים עירוניים מרכזיים נוספים כוללים את נובוסיבירסק, יקטרינבורג, ניז'ני נובגורוד וקאזאן. \nרוסיה חזרה להיות מדינה נפרדת עם התפרקות ברית המועצות בשנת 1991. תחת השלטון הסובייטי היא נקראה \"הרפובליקה הסובייטית הפדרטיבית הסוציאליסטית הרוסית\", ועם הקמתה הפכה לפדרציה עצמאית. רוב שטחה, אוכלוסייתה ותעשייתה של ברית המועצות, אחת משתי מעצמות העל, היו ברוסיה. כתוצאה מכך, לאחר פירוק ברית המועצות ירשה רוסיה את מושבה הקבוע במועצת הביטחון של האו\"ם.\nהקבוצה האתנית הדומיננטית ברוסיה הם הרוסים, ושמה \"רוסיה\" הוא גם כינוי מסורתי לארץ שבה חי והתרכז רוב העם הרוסי לאורך המאות ה-14–21. חלקים ממנו חיו גם בארצות שכנות, שבעבר היו חלק מהאימפריה הרוסית והפכו לעצמאיות במהלך המאה ה-20. ברוסיה חיות גם קבוצות שאינן מזהות עצמן עם הלאום הרוסי.\nלמרות התארגנותה מחדש אחרי שנת 1991 כמדינה רפובליקנית בעלת משטר דמוקרטי דה יורה, האופי הדמוקרטי של המדינה הלך ונפגע בהדרגה בתחילת המאה ה-21, וזכויות האדם בה מופרות באופן תדיר. מאז שנת 2000, תחת שלטונו של ולדימיר פוטין  נחשבת רוסיה למדינה בעלת משטר אוטוקרטי וסמכותני. פוטין סופג ביקורת בינלאומית חריפה בעקבות פגיעתו במתנגדי משטר, בעיתונאים, בבני מיעוטים ובפעילי אופוזיציה וזכויות אדם.\n\n ערך מורחב – היסטוריה של רוסיה\n\n ערכים מורחבים – רוס של קייב, נסיכות מוסקבה\nתולדותיה של רוסיה שזורות בתולדותיה של קבוצה אתנית, המכונה סלאבים. קבוצה זו היא המקור לעמים מרכז ומזרח-אירופיים רבים, דוגמת הרוסים, האוקראינים, הפולנים ואחרים. הישות המדינית הראשונה שהוקמה הייתה קייב-רוס (או: \"רות'ניה של קייב\"), שנקראה על שם בירתה – קייב. ישות זו הוקמה בעקבות הגעתו לאזור של קבוצה או שבט בשם \"רוס\". הדעות חלוקות לגבי מקורותיהם של אנשים אלה. מרבית החוקרים טוענים שמקורם מאזור סקנדינביה של היום. לפי תאוריה זו בני שבט זה נחשבו הוויקינגים של מזרח אירופה, ובפי המקומיים הם כונו \"ורנגים\". מלכם הראשון היה רוריק. עיקר שטחי הממלכה הקדומה השתרעו על שטחי אוקראינה המודרנית. לפי דעה אחרת, הפופולרית במידה מסוימת ברוסיה, מקורה של קבוצה זו או של השבט הזה בעמים הסלאביים עצמם. בשנת 988, בתקופת שלטונו של ולדימיר הראשון, התנצרו הרוסים בעקבות השפעה ביזנטית. עם נפילתה של ביזנטיון באמצע המאה ה-15, ראו עצמם הרוסים ממשיכי דרכה (החל מאותה התקופה כונתה רוסיה: \"רומא השלישית\"[דרוש מקור]).\nרוס של קייב לא הצליחה לשמור על אחדותה, והיא התפרקה לשלל נסיכויות שנלחמו אלו באלו. בתקופה זו, קמה במרכז רוסיה נסיכות ולדימיר, ואילו בצפונה התבססה רפובליקת נובגורוד. באמצע המאה ה-13, נכבשה רוסיה על ידי האימפריה המונגולית (מלבד נסיכות נובגורוד ואזורים בצפון מערב המדינה), ונשארה תחת העול הזר במשך כשלוש מאות שנים.\nבמהלך תקופת השלטון הזר עלתה קרנה של נסיכות מוסקבה, ועוד לפני הניצחון על המונגולים בקרב קוליקובו, אשר התרחש בשנת 1380, הפכה נסיכות זו דומיננטית. הנסיך איוואן השלישי הצליח למגר סופית את המונגולים בשנת 1480, לאחר עימות שכונה: \"ההתקוממות הגדולה על נהר האוגרה\".\n\n ערך מורחב – שושלת רומנוב\n\nבמהלך מאתיים השנים שלאחר מכן ביססה נסיכות מוסקבה את מעמדה באירופה המזרחית. באמצע המאה ה-16 הכתיר את עצמו שליטה של הנסיכות, איוואן האיום, בתואר צאר כסמל לכוחה הרב. במהלך תקופה זו ידעה רוסיה מספר פלישות זרות, ובאחת מהן אף איבדה את השליטה על עיר בירתה לפרק זמן קצר, בראשית המאה ה-17. איוואן האיום היה אחרון השליטים משושלת רוריק. לאחריו, עלתה לשלטון שושלת רומנוב, בשנת 1613.\nלמרות הכיבושים הנרחבים, פיגרה רוסיה אחרי מדינות מערב אירופה מבחינות רבות. כתוצאה מכך, יזם הצאר פיוטר הגדול, שעלה לשלטון בסוף המאה ה-17, רפורמות רבות, שבסופן הפכה רוסיה למעצמה בינלאומית ושינתה את שמה לאימפריה הרוסית. הניצחון על שוודיה במלחמה הצפונית הגדולה, אשר התרחשה בראשית המאה ה-18 – ביסס את מיקומה החדש.\n\nבמהלך המאה ה-18 והמחצית הראשונה של המאה ה-19, הייתה רוסיה אחד הכוחות הדומיננטיים בעולם, עם תעשייה מפותחת ומחקר מתקדם. למרות ההתחלה הנאה, בוששה המהפכה התעשייתית להגיע למדינה, וכתוצאה מכך החל להיווצר פער כלכלי הולך וגדל בינה ובין מדינות מערב אירופה. במישור הצבאי, נחלה רוסיה מספר הפסדים במלחמות, דוגמת מלחמת קרים (1854–1856) ומלחמת רוסיה–יפן (1904–1905). בנוסף, אירע ניסיון מהפכני כושל כנגד הצאר – מהפכת 1905. רוסיה הייתה עדה לעלייה חדה באבטלה וברמת העוני, בקרב השכבות החלשות של אוכלוסייתה.\n\n ערך מורחב – ברית המועצות\nהמשברים הגיעו לשיאם במהלך מלחמת העולם הראשונה. הכלכלה הרוסית החלשה לא עמדה בנטל הכבד וקרסה. קריסת הכלכלה, האבדות הרבות בנפש בחזית, הרעב הכבד והתעמולה של המתנגדים כנגד המשטר המלוכני, דוגמת הבולשביקים ואחרים, גרמו לנפילתו של הממשל, במסגרת מהפכת פברואר (1917). הממשלה הרוסית הזמנית שהוקמה, בראשותו של קרנסקי, לא הצליחה להתמודד עם המשבר, ונפלה במהפכת אוקטובר, לאחריה עלה לשלטון ולדימיר איליץ' לנין. הבולשיביקים הכריזו על כינון מדינה חדשה: \"רוסיה הסובייטית\". המדינה שקעה עד מהרה במלחמת אזרחים אכזרית שנמשכה עד 1921.\nב-30 בדצמבר 1922 הוקמה ברית המועצות, כאיחוד בין רוסיה ובין מספר רפובליקות סובייטיות נוספות, שקמו בשטחי האימפריה הרוסית לשעבר – ביוזמת הצבא האדום. השלטון אשר עמד בראש המדינה החדשה נקט במדיניות בדלנית במהלך עשרים השנים שחלפו מתום מלחמת האזרחים, ודאג לתעש אותה ולהשריש את צורת השלטון החדשה בקרב אזרחיה. ידה של ברית המועצות בתום מלחמת העולם השנייה הייתה על העליונה. המלחמה גרמה למשבר חריף בממלכה המאוחדת, שאיבדה ממעמדה הבינלאומי כמעצמת על; את מקומה תפסה רוסיה, לצד ארצות הברית. המאבק בין שתי מעצמות העל ידוע בכינוי: \"המלחמה הקרה\". מלחמה זו התחממה מעת לעת, בעת מלחמות בין בעלות הברית של המעצמות, דוגמת מלחמת קוריאה ומלחמת וייטנאם. בתקופה זו, שלטה ברית המועצות על אימפריה רחבת ידיים באירופה המזרחית והמרכזית. היא דיכאה ביד קשה מספר התקוממויות נגד שלטונה, דוגמת המרד בהונגריה, אשר התרחש בשנת 1956 ו\"האביב של פראג\" בצ'כוסלובקיה בשנת 1968.\nבשנת 1964, הודח ניקיטה חרושצ'וב מהשלטון, ואת מקומו תפס ליאוניד ברז'נייב. ברז'נייב חיזק בצורה משמעותית את הצבא הסובייטי והגביר את ההגמוניה והיוקרה של ברית המועצות בעולם. עם זאת, התאפיין שלטונו בשחיתות הולכת וגוברת ובמיתון כלכלי. לאחר מות ברז'נייב בנובמבר 1982, ידעה ברית המועצות חילופי שלטון תכופים, כאשר יורי אנדרופוב (1982–1984) וקונסטנטין צ'רניינקו (1984–1985) משלו בה לפרקי זמן קצרים. השניים האחרונים היו חולים מאוד כבר בהיכנסם לתפקיד, ולא הספיקו להותיר את חותמם על מדיניות ברית המועצות, שנשארה זהה כמעט לחלוטין לזו שהונהגה בתקופת ברז'נייב.\n\n ערך מורחב – התפרקות ברית המועצות\nמיכאיל גורבצ'וב, שעלה לשלטון במרץ 1985 לאחר מותו של קונסטנטין צ'רניינקו, ניסה להציל את כלכלתה הקופאת של המדינה, אך לא השכיל להפיל את שיטת הממשל הקומוניסטית. עם זאת, הרפורמות שהנהיג תרמו בשנת 1991 להתפרקות ברית המועצות, זמן קצר לאחר בחירתו של בוריס ילצין לנשיא. לאחר נפילת הברית, התרחשה הפיכת ינאייב, אשר בוצעה על ידי החוגים הקומוניסטיים השמרניים. הפיכה זו הייתה ניסיון פוטש, על מנת להחזיר את הגלגל לאחור, אך כשלה כעבור שלושה ימים בלבד. בניצוחו של ילצין, הפכה רוסיה לדמוקרטיה. הרפובליקות הסובייטיות לא רצו להמשיך את דרכן יחד עם רוסיה, והתנתקו ממנה בראשית שנות ה-90. רוסיה ניסתה לשמר את מעמדה הרם בקרב הרפובליקות הפורשות; לשם כך הקימה את חבר המדינות, אך לרוע המזל אף הוא התפרק. הדמוקרטיה החדשה ידעה מספר משברים צבאיים, בעיקר מצד חסידי השלטון הישן, אשר דגלו בחידוש הברית, כמו גם מתקפות טרור רצחניות צ'צ'ניות, על רקע מאבקה של צ'צ'ניה לקבלת עצמאות מרוסיה. רוסיה ידעה גם משברים כלכליים קשים; הקשה מכולם היה משבר הרובל, אשר התרחש באוגוסט 1998.\nילצין היה הנשיא הראשון שנבחר בבחירות דמוקרטיות במדינה. הוא כיהן כנשיא במשך שתי קדנציות רצופות, עד שהודיע טלוויזיונית על התפטרות ב-31 בדצמבר 1999. הוא הנהיג במדינה רפורמות רדיקליות, והביא לשינוי המבנה החברתי, הפוליטי והכלכלי של רוסיה. תקופתו עמדה בסימנם של משברים כלכליים ופוליטיים, ולצדם, היפתחות מהירה של חופש הביטוי. כמו כן הביא לקריסת הסוציאליזם בברית המועצות, הוציא את המפלגה הקומוניסטית מחוץ לחוק ופיזר את הסובייט העליון.\nעם עלייתו של ולדימיר פוטין לשלטון בשנת 2000, בעידודו של ילצין, ביססה רוסיה את מעמדה הכלכלי, והחלה להיחלץ בהדרגה מהמשבר הכלכלי הקשה אליו נכנסה. עדות לכך ניתנה ב-1999,  כאשר פוטין היה ראש ממשלה בעוד ילצין היה נשיא. במהלכה החלו מחירי הנפט והגז הטבעי לעלות חזרה לשווים המקורי, טרם המשבר שגרם לצניחתם. השיפור במעמדה הכלכלי של רוסיה תרם להשפעתה המכרעת על הפוליטיקה והכלכלה העולמית.\nבד בבד, עברה רוסיה הידרדרות משמעותית בתחום זכויות האדם וחופש הפרט: גופי אכיפת החוק הפדרליים קיבלו סמכויות מורחבות; ערוצי הטלוויזיה והרדיו עברו לבעלות גזפרום מדיה, תאגיד תקשורת בבעלות תאגיד גזפרום הממשלתי; ספקיות התקשורת חויבו להתבסס על תשתיות רוסיות ונמנע מטוקבקיסטים מלהביע דעות מבלי להירשם קודם לכן ונחקק חוק האינטרנט הריבוני שנועד לוודא שרשת האינטרנט הרוסית תתבסס על משאבים רוסיים ובכך תתאפשר לממשלת רוסיה שליטה טובה יותר על האינטרנט במדינה.\nבדצמבר 2007, נערכו בחירות לדומה (הבית התחתון של הפרלמנט הרוסי, האספה הפדרלית), אשר בהן זכתה \"רוסיה המאוחדת\", מפלגתו של פוטין. במרץ 2008, נערכו בחירות לנשיאות רוסיה, לאחריהן זכה ברוב קולות מקורבו של פוטין, דמיטרי מדבדב.\nבאוגוסט 2008, פלשה רוסיה לשכנתה גאורגיה, במסגרת המלחמה בדרום אוסטיה. היה זה העימות הצבאי הראשון מחוץ לגבולותיה מאז התפרקות ברית המועצות, שהביא לעצמאות דה פקטו של מחוזות דרום אוסטיה ואבחזיה.\nבמרץ 2012, נערכו בשנית הבחירות לנשיאות רוסיה, ופוטין נבחר מחדש לקדנציה בת שש שנים, כשהוא ממנה את קודמו, מדבדב, לתפקיד ראש הממשלה. רוסיה הייתה מעורבת במשבר קרים, שהביא לסיפוח דה-פקטו של חצי האי קרים לרוסיה. עקב אירועים אלה, הטילו מרבית מדינות המערב סנקציות כלכליות על רוסיה, ויחד עם ירידת מחירי הנפט והגז (המהווים את רוב הייצוא הרוסי) שהחלה ב-2014 – הביאו אלה למיתון בכלכלה הרוסית.\nבספטמבר 2015, התערבה רוסיה בנעשה במלחמת האזרחים בסוריה, כששלחה כוחות צבאיים, אשר סייעו לנשיא סוריה, בשאר אל-אסד – במלחמתו במתנגדים לשלטונו. סיוע זה הביא להידרדרות מתמשכת של רוסיה ביחסיה עם מדינות המערב.\nבשני העשורים הראשונים של המאה ה-21, הצליח פוטין לחזק בהדרגה את הדומיננטיות שלו בשלטון, ואת תדמיתו כשליט הרלוונטי היחיד ברוסיה, תוך נטרול אפקטיביות מצד האופוזיציה. פוטין נהנה בתקופה זו באופן עקבי למדי מתמיכה ציבורית רחבה, אולם נקודת שפל יחסית בתדמיתו הציבורית הגיעה בשנת 2019 כאשר מספר מחאות ציבוריות התמזגו יחד באופן שערער את לגיטימיות השלטון שלו באופן חריג. המחאות השונות נגעו במגוון נושאים, ביניהם העלאת גיל הפרישה, קיצוץ בשירותי הרווחה הציבוריים, חוסר יכולת לטפל במפגעי אשפה וטענות לאוזלת יד הממשלה מול תופעת של אלימות נגד נשים – אלו הצטרפו לגל מחאות מוקדם יותר בארגון האופוזיציה, שהחל לצבור תאוצה בשנים 2017–2018 תוך טענות לשחיתות שלטונית בדרגים הגבוהים. באוגוסט 2019 נעצרו כ-600 אזרחי רוסיה שהשתתפו במחאה למען בחירות חופשיות ובעקבות סנקציות על כלכלתה חווה רוסיה האטה כלכלית מסוימת. נוסף על כך ארגוני זכויות אדם תיעדו התדרדרות בזכויות האדם ברוסיה בתקופה זו.\nבמהלך התפרצות נגיף הקורונה, הייתה רוסיה המדינה השלישית בעולם במספר הנדבקים בה: כ-2 מיליון נדבקים.\nמאז נובמבר 2021 ריכזה רוסיה כוחות צבא גדולים בגבולה עם אוקראינה, וב-24 בפברואר 2022 החלה הפלישה הרוסית לאוקראינה. הפלישה גרמה לתמורות שונות ברוסיה עצמה, ובין היתר גרמה לפגיעה בארגונים שאמורים במדינה על זכויות האדם. ארגונים לא ממשלתיים, פעילים נגד שחיתות, עיתונאים ונציגי תקשורת אחרים, מגיני זכויות אזרח, עורכי דין וחוקרים להגביל או להפסיק את פעילותם או לעזוב את המדינה[1]. התדרדרות תועדה גם בנוגע ליכולת להשמיע ברוסיה עמדות אופוזיציה.\nרוסיה היא אחת מהנפגעות העיקריות ממשבר האקלים (הטמפרטורה בה עולה בקצב מהיר מבשאר העולם), אך גם אחת מהמדינות העיקריות התורמות לו (הרביעית בשיעור פליטת גזי החממה).\n\n ערך מורחב – פוליטיקה של רוסיה\n\nדה יורה, רוסיה היא פדרציה נשיאותית. חוקת רוסיה, שאושרה במשאל עם ב-1993 – יצרה את הבסיס למשטר נשיאותי. הנשיא בעל סמכויות נרחבות, ונבחר בבחירות ישירות, כלליות וחשאיות לכהונה בת שש שנים. מקום משכנו של הנשיא הוא הקרמלין. הנשיא ממנה את הממשלה ואת ראש הממשלה, שחייב לזכות באישור הבית התחתון של הפרלמנט, את סגן ראש הממשלה ואת השרים. כמו כן, מעורב הנשיא במינוי הפקידות הבכירה באמצעות הגשת מועמדים לתפקידי כח במדינה. הוא גם משמש כמפקד צבא רוסיה וראש המועצה לביטחון לאומי. הנשיא רשאי להוציא צווים ללא אישור הפרלמנט ולהם תוקף כשל חוק ממש.\nהפרלמנט הרוסי, המכונה: \"האספה הפדרלית של רוסיה\", מורכב משני בתים. הבית העליון הוא מועצת הפדרציה, המורכבת מ-170 צירים, הממונים לתקופת כהונה בת ארבע שנים (שני נציגים מכל אחד מ-88 הסובייקטים הפדרליים של רוסיה). הבית התחתון, הדומה, מורכב מ-450 צירים, הנבחרים לתקופת כהונה של חמש שנים, בבחירות יחסיות.\nלמרות ליברליזציה יחסית בשנים שלאחר התפרקות ברית המועצות, החל משלב מסוים המשטר אימץ בהדרגה, ובמיוחד תחת שלטון פוטין, מאפיינים דה פקטו שאינם דמוקרטיים ובפועל נחשבת רוסיה לבעלת משטר אוטוקרטי וסמכותני.\nהפלישה לאוקראינה הקצינה תופעה זו, ובשנים שלאחר פרוץ המלחמה הגבירה הממשלה תקיפות נגד האופוזיציה הפוליטית ומבקרים אחרים לפני ואחרי הבחירות לנשיאות שבהן ניצח ולדימיר פוטין, ולא הייתה לו תחרות אמיתית. הרשויות המשיכו לחנוק קולות ביקורתיים, במיוחד באינטרנט, באמצעות תביעות פליליות באשמת קיצוניות. בנובמבר 2024, בית הדין האירופי לזכויות אזרח (ECHR), מצא כי המעצרים החוזרים ונשנים של איש האופוזיציה אלכסיי נבלני היו בלתי חוקיים ובמטרה לדכא פלורליזם פוליטי. הקרמלין לא מנע מהרשויות בצ'צ'ניה לאיים ולכלוא מגיני זכויות אזרח.\n\nבתקופת המלחמה הקרה הייתה רוסיה, כחלק מברית המועצות, אחת משתי מעצמות העל העולמיות, והתקופה שלאחר נפילת הגוש הקומוניסטי החלה פרק חדש במעמדה הבינלאומי של רוסיה, בו ארצות הברית היא כעת מעצמת העל היחידה.\nתקופה זו החלה בהיפתחות למדינות המערב, ובהיחלשות במעמדה הבינלאומי של רוסיה, אך לאחר כעשור וחצי של התאוששות, חזרה רוסיה בהדרגה למעמדה כאחת המעצמות החשובות ביחסים הבינלאומיים, בין היתר בזכות הפיכת משאבי הטבע הרבים שלה למקור כוח ביחסי החוץ שלה. כך למשל, תמכה רוסיה במדינות כושלות כלכלית בתמורה לשיתוף פעולתן. בשנים אלו חזרה רוסיה לנסות ולמצב את עצמה ככוח נגדי למערב, והחלה להתבטא ביתר נחרצות לגבי אזורים שונים, שהיא רואה בהם חלק מתחום השפעתה. וכחלק מתהליך זה אימצה דוקטרינה חדשה לפיה רוסיה היא שותפה טבעית של כמה משכנותיה המוסלמיות, בהתנגדות לעוצמת המערב, והחלה לראות את עצמה כגורם משמעותי במזרח התיכון, לצד התייחסותה למרכז אסיה כ\"תחום השפעה מיוחד\" שלה, ופעמים רבות היא מתערבת בסכסוכים מקומיים באזורים אלו.\nאזור משמעותי נוסף שרוסיה רואה כחלק מתחום השפעתה הוא מזרח אירופה. לאחר נפילת ברית ורשה נחלשה ההשפעה הרוסית על מדינות האזור, וכמה מהן הצטרפו לבריתות מערביות כמו נאט\"ו והאיחוד האירופי. עם התחזקותו המחודשת של מעמדה בתחילת המאה ה־21 החלה להחריף את תגובותיה למה שתפסה כניסיונות נוספים של מדינות מתחום השפעתה להתקרב למערב גם לאחר נפילת הגוש הסובייטי רוסיה עודנה מחזיקה בבריתות אזוריות דוגמת חבר המדינות, כאשר על חלק ממדינות אלו, דוגמת בלארוס, מחזיקה רוסיה בהשפעה רבה על השלטון. על פי דיווחים של גורמי מודיעין מערביים, בתקופה זו פעלה רוסיה כדי לערער את יציבות השלטון במדינות שונות במזרח אירופה, כאשר במקביל החלו פרסומים במערב לקשור את רוסיה לניסיונות התערבות בבחירות גם במדינות המערב, נושא שעלה לשיח הציבורי סביב התערבות רוסיה בבחירות לנשיאות ארצות הברית ב-2016. ממשלות מערביות אף האשימו את רוסיה בסדרת רציחות של גולים רוסיים בפרופיל גבוה ששהו בחסותן של מדינות מערביות. התערבויות אלו הטו גם מדינות כמו ספרד, שנטו מסורתית לטובת רוסיה, לצדד יותר בבריתות ומהלכים לצמצום השפעת רוסיה, בין היתר לאחר שנחשף כי רוסיה התערבה גם בהצבעות ומחאות בספרד.\nמגמת החרפת תגובותיה של רוסיה להתקרבות למערב בקרב מדינות בתחום השפעתה, התגברה בתקופת סיפוח קרים, והגיעה לשיאה בשנת 2022 בפלישה הרוסית לאוקראינה, על רקע התנגדות רוסית בהקשר זה. פלישה זו עוררה תגובת נגד דיפלומטית עזה, שדרדרה רבים מיחסי החוץ של רוסיה, בעיקר עם מדינות המערב, וקירבה את רוסיה למדינות כמו סין שהתבטאה בנייטרליות כלפי הפלישה, איראן שאף סייעה לה בציוד צבאי וכן מדינות נוספות דוגמת טורקיה, שקודם לכן הייתה יריבה שלה במספר מחלוקות אזוריות. לצד זאת, מדינות שונות במזרח אירופה הגבירו את ניסיונותיהן להתרחק מרוסיה ולהתקרב למערב. על רקע המלחמה הגבירה רוסיה את מאמציה לחזק את מעמדה בחלק ממדינות אפריקה שמדרום לסהרה, שם על פי דיווחי הפנטגון, מלוות פעולותיה הדיפלומטיות בפעולה צבאית של קבוצת וגנר.\nרוסיה חברה בארגון BRICS, ומשמשת גם כמדינה משקיפה בארגון לשיתוף פעולה אסלאמי.\n\nנכון לשנת 2017, רוסיה מדורגת במקום השני מבין המדינות החברות במועצת אירופה במספר האשמות על ידי בית הדין האירופי לפגיעה בזכויות אזרח (ECHR), ומובילה במספר ההפרות של האמנה האירופית לזכויות אזרח המוכרת על ידי ECHR. רוסיה אחראית ל-60% מכלל החלטות על ECHR על הפרת הזכות לחיים, מחצית מההחלטות על עינויים, טיפול לא אנושי או חקירה לא יעילה של תלונות נגדן, ומחצית מההחלטות על היעדר תרופות אפקטיביות.\nעל פי דו\"ח של Human Rights Watch משנת 2019 , מצב זכויות האזרח ברוסיה עבר שינוי שלילי. למעט מקרים חריגים, תגובת המדינה לפעילות אזרחית גוברת היא מדכאת במהותה והתבטאה באיסורים, החמרה בחקיקה ותביעות פליליות על רקע פוליטי. עינויים וצורות אחרות של התעללות נפוצים ברוסיה, במיוחד במקומות המעצר. גם אלימות במשפחה נפוצה, עם תמיכה לא מספקת לקורבנות האלימות.\nדו\"ח משנת 2022 של משרד OSCE למוסדות דמוקרטיים [2] וזכויות אזרח מצא כי רפורמות חקיקה ברוסיה בעשור האחרון שינו באופן משמעותי את הסביבה של החברה האזרחית, ניתקו אותה משותפים זרים ובינלאומיים ודיכאו יוזמות עצמאיות וביקורת על הרשויות. , השתיקו את התקשורת והגבירו את הלחץ על האופוזיציה הפוליטית. הדיכוי הזה גדל בהדרגה החל מ-2012, לאחר המחאות של 2011-2012, והגיע לשיא ב-2022, לאחר הפלישה הרוסית לאוקראינה. הדבר מאלץ ארגונים לא ממשלתיים, פעילים נגד שחיתות, עיתונאים ונציגי תקשורת אחרים, מגיני זכויות אזרח, עורכי דין וחוקרים להגביל או להפסיק את פעילותם או לעזוב את המדינה.\n\n ערך מורחב – כלכלת רוסיה\n\nעל פי מדד הפיתוח האנושי, נחשבה רוסיה עד 1991 מדינה בעלת מדד פיתוח אנושי גבוה, אך בשנים הראשונות שלאחר התפרקות ברית המועצות נאבקה רוסיה (כמו רוב מדינות הגוש הקומוניסטי לשעבר) לקיים כלכלת שוק וצמיחה כלכלית בריאה. עם נפילת המשטר הסובייטי ב-1991, הוגדר מצבה הכלכלי של רוסיה כ\"קטסטרופה\"[דרוש מקור], עם נפילה חדה בתמ\"ג, גרעון תקציבי עצום, רזרבות מט\"ח אפסיות ואינפלציה משתוללת. על הסיבות לכך נמנו בעיקר התעשייה הבלתי תחרותית, אובדן שוקי הגוש הסובייטי לשעבר שבעבר רוסיה הסובייטית נשענה עליהם, היעדר תמיכה של ממש במגזר החקלאי, היעדר תשתית עסקית חלופית לשלטון הכלכלי הריכוזי  שהתפרק והתנגדות הממסד הקיים לביצוע רפורמות כלשהן. בעקבות היווצרות משבר כלכלי חמור זה, ניתנה ברוסיה שלאחר התפרקות ברית המועצות חשיבות עליונה להסרת כל החסמים, שעשויים היו לעכב או אף למנוע התפתחות כלכלית עתידית, דוגמת התערבות ממשלתית. כמו כן, הוחלט לתת חופש מוחלט להתנהלות המשק הרוסי תוך כינון כלכלת שוק הוגנת (דוגמת הפרטות שקופות וביסוס מנגנונים אנטי-מונופוליים), כפי שזו נהגתה על ידי אבי תורת הקפיטליזם, אדם סמית. כמו כן, נעשו מאמצים לשלב את רוסיה מחדש בכלכלה העולמית, ולערוך בה שינויים כלכליים מבניים. דוגמה לכך היא הסדרת התנהלותם הכלכלית של גופים, אשר ריכזו בידיהם כוח כלכלי רב, דוגמת האוליגרכים הרוסיים.\nעל אף קשיים אלו, חוותה רוסיה צמיחה כלכלית מסוימת ב-1997, אך זו ירדה לטמיון לאחר \"משבר הרובל\", אשר התרחש באוגוסט 1998. במהלך משבר זה, זינקה האינפלציה ל-85%, שער החליפין צנח, המערכת הבנקאית קרסה והממשלה הודיעה על אי עמידה בחובותיה (פשטה רגל). למרות כל הקשיים שחוותה, נהנית רוסיה מאז שנת 1999 מצמיחה כלכלית, המתבססת על מחירי נפט וגז טבעי גבוהים, כמו גם על רפורמות בתחום המיסוי, התחבורה, הרגולציה ועוד. הצמיחה הכלכלית והעודפים הגדולים בתקציב מובילים, בהדרגה, לצמצום החוב הציבורי. במקביל להפרטה המתבצעת, מתבצעת גם הלאמה של מגזרים מסוימים במשק, בעלי חשיבות אסטרטגית גדולה לממשל, דוגמת: אנרגיה, מכרות, הגנה ואווירונאוטיקה.\n\nההתאוששות הכלכלית של רוסיה החלה בשנת 2000, עם עלייתו של ולדימיר פוטין לשלטון. פוטין צמצם את ההוצאות הממשלתיות, והשכיל להפחית את החוב הציבורי, תהליך הנמשך גם בשנת 2007. כמו כן, הפחית פוטין את המיסוי על ההכנסה ליחידים ולחברות, כאשר תהליך הפחתת המיסוי תרם לגידול במספר היוזמות העסקיות והשקעות החוץ ברוסיה.\nלמרות השיפור במצבה הכלכלי, רוסיה עודנה תלויה מאוד במגזר התעשייתי שלה, בפרט ביצוא חומרי גלם דוגמת: נפט, גז טבעי, מתכות ועץ. הפקתם של חומרי גלם אלו, כמו גם ייצואם, עודנה מהווה חלק ניכר מהתוצר הלאומי הגולמי. עם זאת, חלקו של מגזר זה פוחת בעת האחרונה, בשל עלייה של כ-12% בשנה בצריכה הפרטית (נכון לשנים 2001–2006), כמו גם בשל הגידול בתוצר הפיננסי. רוסיה צפויה להוריד את המע\"מ מ־18% ב-2005 ל־13% ב-2009[דרוש מקור]. לצד היתרונות הנובעים מהעלייה בצריכה הפרטית, קיימים לה גם חסרונות: העלייה בצריכה הפרטית מונעת מגובה המשכורות ברוסיה לעלות: מ-62 דולרים בחודש ב-1999 – לכ-700 דולרים בחודש – במרץ 2008. חסרון נוסף מתבטא בחוסר האפשרות להעלות את קצב משיכת ההלוואות והמשכנתאות מבנקים בשליטה ממשלתית, דוגמת סברבנק וונשטורגבנק.\nהחוב הציבורי בתמ\"ג של רוסיה ירד מ-90% בשנת 1999 – ל-8% בלבד בשנת 2006. העודף בחשבון השוטף שלה בשנת 2006 עמד על כ-105 מיליארדי דולרים (רביעית בעולם בתחום זה)[דרוש מקור]. על פי מחקר שערך ארגון העבודה הבינלאומי, ה-ILO, נכון לאוגוסט 2007, עמד שיעור האבטלה ברוסיה על 5.7%[דרוש מקור].\nחברות אנרגיה וחומרי גלם גדולות, כגון יוקוס (עד לפירוקה), רוסנפט וגזפרום, ששוויה עומד על כ-300 מיליארדי דולרים (השלישית בגודלה בעולם) – משגשגות ברוסיה, בזכות המשאבים הטבעיים.\nב־1 בינואר 2004, החליטו רשויות רוסיה על הקמת \"קרן הייצוב הלאומית\": קרן עתודות פיסקליות, שאליה מועברות ההכנסות העודפות של המדינה. זוהי מעין עתודת חירום פיננסית, במקרה שחל משבר כלכלי כלשהו במדינה. תוכנית ייצוב כלכלית זו הועלתה, בשל הצמיחה הכלכלית המהירה ועליית מחירי הנפט בשנים הקודמות, שמניבים הכנסות גבוהות מהמצופה; הכנסות אלו גורמות לעודף תקציבי. נכון ל־1 בנובמבר 2007, עומד שווי העתודות בקרן זו על כ-148 מיליארדי דולרים (כ-3,600 מיליארדי רובלים).\nביולי 2006, ביטלה רוסיה את כל ההגבלות על הסחר במטבע המקומי (רובל רוסי), בניסיון לגרום להתחזקותו בקרב השווקים הבינלאומיים, ולהעלאת מספר ההשקעות הזרות בכלכלה המקומית. בעקבות העלייה המתמדת ברמת החיים, שבה רוסיה בשנת 2005 לרמת פיתוח אנושית גבוהה, כפי שזו הייתה טרם התפרקות ברית המועצות.\n\nהקושי העיקרי שמולו ניצבת הכלכלה הרוסית הוא עידוד העסקים הקטנים והבינוניים (שמהווים בתחילת המאה ה-21 פחות מ-20% מהתמ\"ג). היות שהכלכלה מנוהלת ברובה על ידי מונופולים ענקיים, ניסו הבנק האירופאי והבנק העולמי ליזום מערכת בנקאית מתוקנת, אך בהצלחה מועטה יחסית. כחלק ממדיניות מכוונת של הממשל הרוסי, חברות זרות בתחום הבנקאות אינן מורשות לחדור למשק הרוסי[דרוש מקור]. כחלק מהסכם הכניסה של רוסיה לארגון הסחר העולמי ב-2012, חתמה רוסיה הסכם עם ארצות הברית, במטרה להעניק מרחב השתתפות חלקי לחברות בנקאיות ברוסיה[דרוש מקור].\nריכוזיות יתר של הייצור התעשייתי והמגזר הפיננסי באזורי הבירה, הביאו לאי שוויון כלכלי משמעותי בין אזור העיר והמחוז מוסקבה – ובין חלקים נרחבים אחרים במדינה. בעוד שאזור מוסקבה מייצר את שליש התמ\"ג הרוסי, מתגוררת בו רק עשירית מהאוכלוסייה.\nבתחילת המאה ה-21, יוקר המחיה במוסקבה גדול: מחירי הדירות בה עלו באופן לא פרופורציונלי ביחס לרמת המשכורות (כ-5,000 דולרים למ\"ר, לעומת שכר ממוצע של 1,045 דולרים לחודש). עובדה זו פוגעת באופן ניכר ברמת החיים בה. בהתאם ליוקר מחיה זה, מיצבו המגזינים הכלכליים \"האקונומיסט\" ו\"פורבס\" את מוסקבה כעיר היקרה ביותר בעולם[דרוש מקור].\nרוסיה נחשבת אחת המדינות המושחתות ביותר באירופה, עובדה שמנעה ממנה להגדיל את ההשקעות הזרות בה בתקופת המעבר. הסיבה להיקפי השחיתות הגדולים נעוצה בעובדה, שחלקים נרחבים מהכלכלה הרוסית נמצאים באפלה או בצללים (הכנסות או הוצאות שלא מדווחות); כספים רבים נמצאים בידיים פרטיות ולא בחשבונות הבנקים, ומשמשים תשלומי שוחד לפקידי ממשלה בכירים, המרכזים בידיהם כוח רב. השחיתות פושה גם בשל תקצוב נמוך של הממשלה את משרדיה: בשל השכר הנמוך, נאלצים עובדי ופקידי ממשל לקבל שוחד – לשם השלמת הכנסה. סיבה נוספת לשחיתות הגואה נעוצה בגובה המשכורות במגזר הציבורי, הנמוכה משמעותית ביחס לגובה המשכורות הממוצע במגזר הפרטי.\n\n ערכים מורחבים – רכבות ברוסיה, כבישי רוסיה, איירופלוט, נמל סנקט פטרבורג, נמל ולדיווסטוק\nשטחה העצום של הפדרציה הרוסית גורם לקושי בתנועה ברחבי המדינה. נתיב תחבורה עיקרי הוא הרכבת הטרנס סיבירית. ככלל, רוב התנועה ברחבי המדינה מתבצעת באמצעות רכבות. אין ברוסיה כביש בינעירוני המחבר בין החלקים השונים של המדינה, מהכבישים הבינעירוניים החשובים ברוסיה הוא הכביש בין מוסקבה לסנט פטרסבורג. לרוסיה נמלי ים, החשובים שבהם נמצאים בוולדיווסטוק, פרימורסק, מורמנסק, סנקט פטרבורג, מגדן וארכנגלסק. נמלי התעופה החשובים במדינה הם שרמטייבו ודומודדובו במוסקבה ופולקובו בסנט פטרבורג.\n\n ערכים מורחבים – סובייקטים פדרליים של רוסיה, מחוזות פדרליים של רוסיה\nעקב היותה המדינה הגדולה בעולם, מחולקת הפדרציה הרוסית למספר רב של יחידות אדמיניסטרטיביות, הכפופות לשלטון הפדרלי. סה\"כ מורכבת רוסיה מ-83 סובייקטים פדרליים אשר מתוכם 21 רפובליקות, 46 אובלסטים, תשעה מחוזות מסוג של \"קראיים\", מחוז (אובלסט) אוטונומי (המחוז היהודי האוטונומי), ארבעה מחוזות (שהם לא אובלסט) אוטונומיים נוספים ושתי ערים פדרליות (מוסקבה וסנקט פטרבורג). ב-2014, לאחר סיפוח חצי האי קרים, הוגדרה רפובליקה נוספת, וכן הוגדרה סבסטופול כעיר פדרלית שלישית.\nב-2001 נוצרו שבעה מחוזות חדשים לחלוקה שצוינה לעיל. המחוזות האלו נקראים מחוזות פדרליים והם נוצרו לצורך ניהול, כאשר ב-2010 הוקם מחוז שמיני.\n\n ערך מורחב – האזורים הרוסיים הגדולים\nהפדרציה הרוסית מכילה שטחים נרחבים מיבשת אירואסיה. אף על פי שחלק ניכר מהאזורים הארקטים והסוב-ארקטיים נמצאים בשטחה, השטח הנותר הוא עצום עד כדי כך, שרוב תנאי האקלים העולמיים חלים בו (כולל אקלים צחיח למחצה בחבל אסטרחן). שטחה הוא כשליש מכלל יבשת אסיה, וכתשיעית מכלל יבשות העולם.\nבחלק האירופאי ובחלק האסיאתי רוב השטח מורכב ממישורים ענקיים. המישורים האלה הם בראש ובראשונה ערבה בדרום ויערות עבותים בצפון, עם גידולי טונדרה ליד החופים הצפוניים. רכסי הרים נמצאים ליד הגבול הדרומי, דוגמת הרי קווקז, שבהם נמצאת הנקודה הגבוהה ביותר ביבשת אירופה: הר אלברוס (5,642 מ'). בנוסף להרי הקווקז ישנה שרשרת הרים נוספת: הרי אלטאי. בחלקים המזרחיים מתנשא רכס ורחויאנסק. במרכז מתנשא רכס הרי אורל, המחלק את אירואסיה לאסיה ואירופה.\nאורך החופים הכולל של רוסיה הוא מעל 37,000 קילומטרים, הגובלים עם אוקיינוס הקרח הצפוני, האוקיינוס השקט וכמה ימים פנימיים, דוגמת הים השחור, הים הבלטי והים הכספי. מספר ימים מהווים חלקים של אוקיינוסים, דוגמת ים ברנץ, הים הלבן, ים קארה, ים לאפטייב והים הסיבירי הצפוני, המהווים חלק מהאוקיינוס הצפוני. ים ברינג, ים אוחוצק והים היפני הם חלק מהאוקיינוס השקט. האיים הגדולים הם: נוביה זמליה, ארץ פרנץ יוזף, האיים הסיביריים החדשים, אי ורנגל, האיים הקוריליים וסחלין.\nברוסיה זורמים עשרות נהרות גדולים, בהם אחדים מהנהרות הארוכים בעולם. בחלק האירופי של רוסיה זורמים הוולגה, שראשיתו בצפון מערב רוסיה והוא נשפך לים הכספי, הדון והדנייפר. שלושת הנהרות הגדולים החוצים את סיביר מדרום לצפון ומתנקזים לאוקיינוס הקרח הצפוני הם האוב בסיביר המערבית, הלנה והיניסיי, שמוצאו במונגוליה. נהר אמור, הזורם במזרח סיביר ונשפך לאוקיינוס השקט, מהווה בחלקו הגדול את הגבול בין רוסיה סין.\nהימות הגדולות הן: ימת באיקל, שהיא ימת המים המתוקים העמוקה בעולם, ימת לאדוגה וימת אונגה.\n\nהחל משנת 2010 קיימים ברוסיה תשעה אזורי זמן שונים. קודם לכן היו במדינה 11 אזורי זמן שונים, ששניים מתוכם בוטלו לטובת האזורים האסייתיים של רוסיה. הארגון מחדש של אזורי הזמן במדינה מטעה במידת מה, כיוון שאינו מהווה אינדיקציה לרוחבה האמיתי של המדינה, אלא יותר לרוחב היחסי של החלק הצפוני.\nהנקודה המזרחית ביותר של רוסיה היא אי הדיומיד הגדול (אוסטרובה ראטמאנובה). הנקודה המערבית ביותר היא מפרץ דנציג. המרחק בקו ישר ביניהם הוא כ-6,600 קילומטרים. המרחק בין שתי הנקודות הרחוקות ביותר במדינה עומד על כ-8,000 קילומטרים, כחמישית מאורכו של קו המשווה.\nבהתאם לשינוי חוקתי שהתקבל בקיץ 2011, הונהג ברוסיה שעון המתאים למשטר של \"שעון קיץ\" ביתר המדינות, ללא מעבר ל\"שעון חורף\". מצב זהה היה קיים בתקופת ברית המועצות. באוקטובר 2014 נכנס לתוקף חוק שלפיו הונהג שעון המתאים למשטר של \"שעון חורף\" ביתר המדינות, ללא מעבר ל\"שעון קיץ\".\nברוסיה ישנם גם מגוון בעלי חיים המותאמים לאזורים קרים וממוזגים וחלקם אנדמיים לה, כולל מספר טורפי-על נדירים כגון דוב הקוטב, נמר אמור וטיגריס סיבירי.\n\n ערך מורחב – דמוגרפיה של רוסיה\n\nברוסיה חיים כ-144.6 מיליוני תושבים (ביחד עם חצי האי קרים מספר התושבים עולה ל-147 מיליון).\nצפיפות האוכלוסין ברוסיה נמוכה מאוד (כתשעה אנשים לקמ\"ר). הסיבה לכך היא שטחה העצום של רוסיה: בעוד שרוב האוכלוסייה מתרכזת בערים הגדולות בכלל (מוסקבה, סנקט פטרבורג, נובוסיבירסק ומספר ערים מרכזיות נוספות), ובחלק האירופי של רוסיה בפרט – נותרים חלקים עצומים של המדינה שוממים לחלוטין. ניתן להסביר את תופעת ההתיישבות בערים הגדולות גם בעטיים של תנאים אקלימיים קשים, בחלקים עצומים של המדינה (בעיקר קור עז ברוב ימות השנה), אשר אינם מאפשרים התיישבות אנושית בהם. כ-71% מהאוכלוסייה חיים בחלק האירופאי (80% אם מחשיבים גם את אזורי הרי אורל).\nהשפה הרוסית היא השפה הרשמית ברוסיה, אך רפובליקות אוטונומיות כוללות לעיתים קרובות את השפות האתניות המקומיות כשפה רשמית שנייה ברפובליקה. האלפבית הקירילי הוא היחיד שמשמש את האוכלוסייה ברוסיה.\nתוחלת החיים ברוסיה היא 71.5 שנים, כעשר שנים פחות מאשר במדינות האיחוד האירופי. תוחלת החיים של הגברים היא 66.5 שנים, נמוכה ביחס למדינות מערביות אחרות, ואף נמוכה ביחס לזו ששררה בברית המועצות. תוחלת החיים של נשים היא 76.6 שנים.\nתוחלת החיים הנמוכה מושפעת במידה רבה מתאונות דרכים (שבחלקן נגרמות מנהיגה בשכרות), ומנזקים בריאותיים הקשורים לעישון ולצריכה מוגברת של משקאות חריפים.\nגורם התמותה העיקרי הוא מחלות לב. התפשטותן של המחלות: איידס ושחפת מהווה גורם תמותה משני נוסף. בדו\"ח של ארגון הבריאות העולמי מספטמבר 2019 כי חלה ירידה משמעותית בצריכת האלכוהול במדינה, ירידה של 43% מאז 2003. המדינה מתכננת להוציא לפועל תוכנית בריאות כדי להגיע לתוחלת חיים ממוצעת של 78 שנים עד שנת 2024\n\nברוסיה קיימות למעלה מ-160 קבוצות אתניות שונות.\nלפי מרשם אוכלוסין, אשר נערך במדינה בשנת 2010, ואשר סקר את מוצאם של תושביה, 77.7% מתוכם הוגדרו רוסים, 10.2% אחרים, 3.7% טטרים, 1.4% אוקראינים והשאר – באשקירים, צ'ובשים וצ'צ'נים.\nכ-84% מתושבי המדינה היו שייכים למשפחת העמים ההינדו-אירופאים (מתוכם כ-99% היו סלאבים), כ-8.5% נמנו על משפחת העמים הטורקיים, 3.5% נמנו על משפחת העמים הקווקזיים, 2% נמנו על משפחת העמים הפינו-אוגרים ו-0.5% מתוכם נמנו על משפחת העמים המונגולים.\nבעקבות התפרקות ברית המועצות, עזבו את רוסיה מיליוני אירופאים (בעיקר גרמנים, מיעוטים קטנים של צ'כים, יוונים ופינים) בעיקר לארצות הברית ולגרמניה.\nהרוסים, כמו גם קבוצות אתניות אחרות במזרח אירופה, שייכים למשפחת העמים הסלאבים, המהווה את הקבוצה האתנית הגדולה ביותר באירופה.\n\nכ-200,000 בני אדם מהגרים לרוסיה כל שנה[דרוש מקור], כאשר מחציתם הם רוסים מהרפובליקות הסובייטיות לשעבר. בנוסף, קיימים ברוסיה כ-1.5 מיליון מהגרים בלתי חוקיים, רובם ממרכז אסיה, הקווקז, אוקראינה, מולדובה וסין.\nלמרות ההגירה הנכנסת, פוחתת אוכלוסייתה של רוסיה בכ-500,000–700,000 בני אדם, מדי שנה בשנה (פיחות של כ-0.5% מאחוז האוכלוסייה הכולל בשנה). פיחות זה נובע בעטיים של אחוזי לידה נמוכים (כ-1.52 ילדים לאישה) ואחוזי תמותה גבוהים (בעיקר של גברים בגיל העבודה).\n\n ערך מורחב – דת ברוסיה\n41% מהרוסים משתייכים לנצרות פרבוסלבית. 25% מגדירים עצמם כרוחנים אך לא דתיים ו-13% אתאיסטים.\nמספרם של המוסלמים במדינה נאמד בכ-9.4 מיליון המהווים כ-6.5% מכלל האוכלוסייה. רובם מרוכזים באזור דרום הוולגה, מערב סיביר, צפון הקווקז וחצי האי קרים. מיעוטים גדולים קיימים גם בערים הגדולות. כמעט כולם הם סונים, ורובם מגיעים ממשפחת העמים הטורקיים והקווקזיים.\n\n ערך מורחב – יהדות רוסיה\nבשנת 1970, נאמד מספר היהודים בברית המועצות בכ-2.15 מיליון[דרוש מקור]. נתון זה העמיד את ברית המועצות כמדינה השלישית בעולם במספר אזרחיה היהודיים, אחרי ארצות הברית וישראל. בעקבות התפרקות ברית המועצות, עזבו יהודי רוסיה בעיקר לארצות הברית, לישראל ולגרמניה.\nברוסיה חיים כ-156,000 יהודים רשומים ברשויות הפנים במדינה ויש מספר לא ידוע של יהודים, המוערך בכמיליון, שאינם יודעים על יהדותם או שאינם מצהירים עליה (במידה רבה בעקבות חששם לגילויי אנטישמיות כנגדם). מחצית מהם חיים במוסקבה, וכחמישית – בסנקט פטרבורג.\n\"איגוד הקהילות היהודיות ברוסיה\", אשר בראשו עומדים הרב הראשי לרוסיה, בערל לזר, ואיל ההון הישראלי לב לבייב הוא מהארגונים היהודיים הגדולים במדינה, ברשות הארגון תקציבים של מיליוני דולרים ובזכות עובדה זו, מימן הארגון הקמת בתי כנסת, בתי ספר, בתי תמחוי, מרכזים קהילתיים ומוסדות נוספים ברחבי רוסיה וברית המועצות לשעבר.\nבינואר 2016, במהלך הקונגרס היהודי-אירופי, קרא נשיא רוסיה, ולדימיר פוטין, ליהודים הסובלים מאנטישמיות באירופה – להגר לרוסיה.\n\n ערך מורחב – ספורט ברוסיה\nענפי הספורט הפופולריים ביותר ברוסיה הם כדורגל, כדורסל, הוקי קרח ואתלטיקה.\nטניס הנשים במדינה מפותח באופן מיוחד, כאשר ישנן טניסאיות רוסיות רבות אשר משחקות או ששיחקו בצמרת הדירוג העולמי של הסבב העולמי לנשים, דוגמת מריה שראפובה, שדורגה בעבר במקום הראשון בעולם. טניסאיות מפורסמות נוספות הן: אנה צ'קבטדזה, ילנה דמנטייבה, סבטלנה קוזנצובה, אנסטסיה מיסקינה, דינארה סאפינה, ורה זבונרבה ואנה קורניקובה. נבחרת טניס הנשים של רוסיה זכתה ארבע פעמים בגביע הפדרציה, בשנים: 2004, 2005, 2007 ו-2008. באולימפיאדת בייג'ינג, שלוש הטניסאיות שעלו על הפודיום היו רוסיות. על הטניסאים הגברים הרוסיים המפורסמים נמנים ניקולאי דווידנקו ומאראט סאפין.\nהכדורגל ברוסיה צבר תאוצה בעשור הראשון של המאה ה-21, כאשר הקבוצות הרוסיות צסק\"א מוסקבה וזניט סנקט פטרבורג זכו בגביע אופ\"א, בשנים 2005 ו-2008 בהתאמה וזניט גם זכתה בסופר קאפ האירופי. נבחרת רוסיה בכדורגל העפילה ביורו 2008 לחצי גמר המפעל ולרבע גמר מונדיאל 2018. ליגת העל הרוסית בכדורגל זוכה לתקצוב מסיבי, עובדה אשר סייעה לקידומו של ענף זה ולפיתוח הפופולריות שלו. בעוד שלאורך כמעט כל שנות הליגה שלטו בה המועדונים ממוסקבה, בתחילת המאה ה-21 היא הפכה שוויונית יותר.\nנבחרת רוסיה בכדורסל השתתפה מאז הקמתה בכל אליפויות העולם, למעט שנת 2006, כמו גם בכל אליפויות אירופה - מאז הקמתה. הזכייה היחידה של נבחרת רוסיה באליפות אירופה הייתה ב-2007, בראשות דייוויד בלאט. מלבד זאת, היא סיימה כסגנית הן באליפות אירופה, והן פעמיים באליפות העולם.\nקבוצת הכדורסל הרוסית צסק\"א מוסקבה היא אחת הקבוצות החזקות באירופה, והיא זכתה שבע פעמים ביורוליג; כמו כן, היא הקבוצה השלטת בליגת העל הרוסית בכדורסל ובליגה המאוחדת של VTB.\nנבחרת ברית המועצות נחשבה בזמנה לנבחרת הטובה באירופה, ובין הטובות בעולם. היא זכתה פעמיים במשחקים האולימפיים בשנים 1972 ו-1988, בשלוש אליפויות עולם בשנים 1967, 1974 ו-1982 ובארבע עשרה אליפויות אירופה.\nרוסיה מצליחה גם בענף ההוקי קרח, ונבחרתה זכתה מספר פעמים באליפות העולם בהוקי קרח.\nענפי ספורט בולטים נוספים במדינה הם: הרמת משקולות, התעמלות, התעמלות אמנותית, איגרוף, היאבקות, אמנות לחימה, כדורעף, רגבי וסקי. רוסיה מצליחה במשחקים האולימפיים בהם השתתפה: נכון ל-2016, היא מדורגת במקום התשיעי בטבלת המדליות האולימפיות של כל הזמנים, על אף שהשתתפה במספר מועט של אולימפיאדות. מאז פירוק ברית המועצות, דורגה רוסיה באולימפיאדת הקיץ בכל אולימפיאדה באחד משלושת המקומות הראשונים בדירוג המדליות, ובאולימפיאדת החורף דורגה בכל אולימפיאדה באחד מחמשת המקומות הראשונים.\nבדצמבר 2010, הכריזה פיפ\"א כי רוסיה נבחרה לארח את גביע העולם לשנת 2018.\nהחל משנות ה-50, הפכה ברית המועצות מדינה מובילה בענף ההחלקה האמנותית על הקרח, בעיקר בקטגוריית הזוגות ובריקוד על הקרח. לודמילה בלואוסובה (Belousova) ואולג פרוטופופוב (Protopopov) היו הזוג הסובייטי הראשון שזכה במדליית זהב אולימפית (1964) בקטגוריית הזוגות, ומאז ועד 2006 כל הזוכים בזהב אולימפי בתחום זה היו מברית המועצות או מרוסיה. רוב זוכי הזהב הגברים האולימפיים, החל מ-1992, ייצגו את ברית המועצות לשעבר או את רוסיה. החל מ-2006, לאחר התפרקותה של ברית המועצות, חלה ירידה ברמת המחליקים הרוסיים. תופעה זו נבעה בעיקר בעטיו של חוסר בגופים מארגנים ובמימון ענף ספורט זה. החסך במקורות מימון אילץ את רוב המאמנים הרוסיים להגר למדינות שונות בעולם; על כן, הדור שגדל במהלך שנות ה-90 לא קיבל את התמיכה המרובה לה זכו הדורות הקודמים. בראשית המאה ה-21 הושקו מספר פרויקטים בענף זה (דוגמת \"להחליק עם כוכבים\" ו\"עידן הקרח\"), שנועדו להחזיר לענף זה עטרה ליושנה. במסגרת המשחקים האולימפיים בקוריאה 2018, הוצגו נציגי הדור החדש של ענף זה.\nבדצמבר 2019 החליטה הסוכנות העולמית למניעת סמים בספורט להרחיק את רוסיה מכל פעילות בינלאומית לרבות אולימפיאדת 2020 ומונדיאל 2022, בשל הסתרת ראיות לשימוש מאסיבי בסמים על ידי ספורטאים רוסים תוך עידוד מהממסד הרוסי.\n\nברית המועצות\nצבא הפדרציה הרוסית\nשליטי רוסיה\nיחסי ישראל–רוסיה\n\nג. ורדנסקי, דברי ימי רוסיה, תרגם מאנגלית: י. סלעי, מו\"ל: ניומן מ., תש\"ו.\nא. רוטשטיין, היסטוריה של ברית המועצות, הוצאת ספרית פועלים, 1951.\nפרופ' ארתור רוזנברג, דברי ימי הבולשביזם, הוצאת \"חברה\", 1933.\n\n אתר האינטרנט הרשמי של ממשלת רוסיה (ברוסית)\n רוסיה, ברשת החברתית פייסבוק\n רוסיה, ברשת החברתית אקס (טוויטר)\nמסע אחר אונליין‏, רוסיה: דברים שלא ידעתם על המדינה הגדולה בעולם, באתר וואלה‏, 22 במאי 2013\nמריה סטפּנובה, השאלה הרוסית, באתר הזמן הזה, אוגוסט 2023\nטלי שמיר, סוד העם הנעלם, באתר כלכליסט, 1 בינואר 2015\nGov.ru - פורטל של הממשלה הרוסית (ברוסית)\nהאתר הרשמי של הקרמלין (Kremlin.ru) (באנגלית)\nפורטל חדשות נוסף (באנגלית)\nאירינה טיטובה, Russian Life Expectancy on Downward Trend, סט. פטרסבורג טיימס, 17 בינואר 2003 (באנגלית)\nרוסיה, תקציר ונתונים סטטיסטיים באתר ספר העובדות על מדינות העולם של ה-CIA (באנגלית)\nרוסיה, באתר אנציקלופדיה בריטניקה (באנגלית)\nמידע על רוסיה בקטלוג הספרייה הלאומית",
    "pageid": 397
  },
  {
    "title": "רותם (יישוב)",
    "extract": "רֹתֶם (רותם יח\"ד) הוא התנחלות ויישוב קהילתי אקולוגי בבקעת הירדן השייך למועצה אזורית בקעת הירדן.\nהיישוב נקרא רותם על שם שיחי הרותם הנפוץ בסביבה, יח\"ד - יישוב חילוני דתי.\nהיישוב הוקם כהיאחזות נח\"ל בשנת 1984 בידי גרעינים מהתנועה הקיבוצית ואוזרח בשנת 2001 על ידי מספר רווקים ומשפחות חילוניים ודתיים. מתגוררות בו כ-35 משפחות וכן רווקים.\nתושבי היישוב הם בעלי אידאולוגיה אקולוגית ומתנסים במחזור בנייה אלטרנטיבית.\nהתושבים החיים במקום מתפרנסים בחלקם ממקצועות חופשיים באזור או במרכז. במקום ישנן מספר קליניקות לטיפולים אלטרנטיביים ברפואה סינית, נטורופתיה וכדומה. היישוב שותף במטע תמרים.\nהיישוב יושב מעל נחל מלחה שבצפון בקעת הירדן, על גבעה ששמה בערבית \"ראוס אל ג'בסין\" - אשר משמעותו קשורה בשכבות משקעי הגבס אשר מצויות בגבעות האזור.\nביישוב מספר רחובות כאשר רק אחד מתוכם סלול מכיוון שהיישוב אקולוגי.\nביציאה הדרומית מהיישוב נמצאת החווה \"כפר טהירו\". ב-22 בנובמבר 2020 נחנך ליד היישוב \"מצפה עמיתים\" לזכרו של הלוחם עמית בן יגאל שנפל בפעילות מבצעית בכפר יעבד ב-12 במאי 2020.",
    "pageid": 96760
  },
  {
    "title": "רעות אלוש",
    "extract": "רעות אלוש (נולדה ב-26 בנובמבר 1990) היא שחקנית ישראלית.",
    "pageid": 1689707
  },
  {
    "title": "רצועת עזה",
    "extract": "רצועת עזה (בערבית: قطاع غزّة – קִטַאע עַ'זַּה; בערבית מדוברת: קִטַאע עַ'זֶּה) היא רצועת אדמה חופית בדרום מישור החוף הדרומי של ארץ ישראל. היא גובלת במצרים מדרום-מערב, בים התיכון ממערב ובישראל מדרום, מזרח וצפון. אורכה כ-40 קילומטרים, רוחבה נע בין 5.7 ל-12.5 קילומטרים ושטחה הכולל כ-365 קילומטר רבוע. לאחר הסכמי אוסלו נשלטה על ידי הרשות הפלסטינית, אך בשנת 2007 התרחשה השתלטות חמאס על רצועת עזה ומאז הוא שולט בה. נכון ל-2024 מוערכת אוכלוסיית רצועת עזה על ידי ה-CIA ב-2,141,643 תושבים.\nקו עקבה–רפיח הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית וכלל את רצועת עזה בתחומי ארץ ישראל העות'מאנית.\nרצועת עזה נכללה בתחום המנדט הבריטי על ארץ ישראל שיועד להקמת בית לאומי לעם היהודי. ב-29 בנובמבר 1947 קיבלה העצרת הכללית של האו\"ם את תוכנית החלוקה, במסגרתה נועדה הרצועה, לצד שטחים נוספים סביבה, להיכלל במדינה ערבית שנועדה לקום. הניצחון של המדינה היהודית שהוקמה, ישראל, על הצבא המצרי במבצע חורב בשלהי מלחמת העצמאות הביאו להקטנת השטח שלא נכלל במדינה היהודית לרצועת חוף צרה. גבולותיה של הרצועה הוגדרו בהסכמי שביתת הנשק בתום מלחמת העצמאות שנחתמו ברודוס בין ישראל למצרים בשנת 1949 והרצועה נותרה בשליטה מצרית.\nעד למלחמת ששת הימים הייתה רצועת עזה נתונה לשלטון מצרי (למעט תקופה קצרה של כיבוש ושלטון צבאי ישראלי לאורך כחצי שנה בעקבות מלחמת סיני). במלחמת ששת הימים שבה וכבשה ישראל את הרצועה, והקימה בה יישובים ישראלים, בעיקר בגוש קטיף, ששכן בין ח'אן יונס ורפיח לבין הים. בין היישובים חודש גם כפר דרום שהיה ברצועה עוד לפני מלחמת העצמאות וישראל נסוגה ממנו בהסכמי שביתת הנשק בתום המלחמה.\nבהסכמי אוסלו הועברה השליטה ביישובים הפלסטינים שברצועת עזה לידי הרשות הפלסטינית, אם כי הריבונות נותרה בידי צה\"ל. גם לאחר ההסכמים נותרה בידי ישראל השליטה על היישובים הישראליים ברצועה, הדרכים המובילות אליהם משטח ישראל, ציר פילדלפי (רצועה צרה לאורך הגבול בין רצועת עזה לבין מצרים) ומעבר הגבול עם מצרים ברפיח. כחלק מן ההיערכות החדשה של העברת השליטה בהסכמי אוסלו, אורגנה והושלמה גדר המערכת סביב רצועת עזה לפי תפיסת-הפעלה צה\"לית המקובלת בגדרות המערכת בגבולות המדינה מול מדינות שכנות אחרות.\nבמהלך האינתיפאדה השנייה ולאחריה התגברו פעולות הטרור משטח הרצועה, כלפי היישובים היהודיים ברצועה וכלפי האזור שמסביבה, שקיבל את הכינוי עוטף עזה. פעולות אלו כללו גם ירי מרגמות ושיגור רקטות פלסטיניות לעבר ישראל. באוגוסט 2005 הושלמה תוכנית ההתנתקות של ממשלת ישראל, במסגרתה פונו יישובי גוש קטיף ויישובים יהודיים נוספים, וכוחות צה\"ל נסוגו מכל שטחי הרצועה, למעט חדירות זמניות לשטח, סגר ימי ופיקוח ושליטה אווירית על השטח.\nפחות משנתיים לאחר מכן, ביוני 2007 השתלטו כוחות חמאס על הרצועה, כבשו את המתקנים הצבאיים שבשליטת פת\"ח שבהנהגת מחמוד עבאס (אבו מאזן) והוציאו להורג קצינים במנגנוני הביטחון, כאשר בחלק מהמקרים הושלכו אנשי הרשות הפלסטינית מגגות הבניינים הגבוהים בעזה. בתגובה פיזר מחמוד עבאס את ממשלת האחדות הפלסטינית והכריז על מצב חרום.\nשלטון חמאס ברצועה הביא להגברת ירי הרקטות לעבר ישראל בעיקר לשדרות ויישובי עוטף עזה. ממשלת ישראל הטילה, מצד הגבול הישראלי, סגר יבשתי וימי על עזה, אך מאפשרת הכנסת מוצרי מזון מסוימים וציוד רפואי לרצועה. כמו כן, המצור הביא אותה לספק מים וחשמל לתושבי הרצועה, על רקע משבר המים ברצועת עזה.\nב-27 בדצמבר 2008, לאחר תקופה ממושכת של ירי רקטות לשטחה, יצאה מדינת ישראל למבצע עופרת יצוקה נגד שלטון חמאס במטרה להביא לידי שינוי יסודי במצב הביטחוני השורר בדרום ישראל ולהסיר את האיום על אזרחיה. במהלך המבצע נהרגו ברצועת עזה 1,166 בני אדם ונגרם הרס רב. ביולי 2014, לאחר ירי רקטות רבות מרצועת עזה לישראל, פתח צה\"ל במבצע צוק איתן. במבצע נהרגו למעלה מ-2,000 פלסטינים, ונפצעו יותר מ-8,000 מהם, גם נגרם הרס נרחב ברצועת עזה. טווח הרקטות שנורו מהרצועה לישראל התרחב, וכלל יישובים ממצפה רמון וירוחם בדרום ועד חיפה וקיסריה בצפון.\n\nבבוקר 7 באוקטובר 2023, יום שבת, שמחת תורה, כ\"ב בתשרי ה'תשפ\"ד, פתחו ארגוני הטרור חמאס והג'יהאד האסלאמי הפלסטיני במתקפת פתע על ישראל. בחסות שיגור אלפי רקטות, חדרו כ־3,000 מחבלים מרצועת עזה לעשרות יישובים ישראליים ומתקנים צבאיים באזור עוטף עזה ובסביבתו, תוך ניהול קרבות ירי נגד כוחות ביטחון מעטים. המחבלים ביצעו מעשי טבח ואונס, רצחו והרגו 1,150 בני אדם, מתוכם טבחו ב-779 אזרחים, וחטפו לרצועת עזה כ־251 אנשים, ובהם נשים, קשישים ותינוקות. בשעות הראשונות נלחמו נגדם כיתות הכוננות, שוטרי משטרת ישראל, לוחמי הימ\"מ וחיילי צה\"ל כשהם בנחיתות מספרית. בקרבות נהרגו כ־1,609 מחבלים בשטח ישראל, ובצד הישראלי נהרגו 301 חיילים, 55 שוטרים ו־10 אנשי שירות הביטחון הכללי.\nבתגובה הכריזה ישראל על מלחמת חרבות ברזל נגד ארגוני הטרור הפלסטינים, שכללה תקיפות אינטנסיביות מהאוויר ומהים ותמרון קרקעי, והובילה לעשרות אלפי הרוגים להרס ברצועת עזה. למעלה מ-360,000 ישראלים גויסו למילואים בצו 8. במקביל התפתחה לחימה בגבול ישראל–לבנון נגד חזבאללה וחמאס שהובילה לפינוי התושבים מהיישובים הישראליים שלאורך הגבול ולהרס באחדים מיישובים אלה. בנוסף, איראן ביצעה תקיפות נגד ישראל באמצעות ארגוני פרוקסי, כאשר העיקריים שבהם היו חזבאללה והחות'ים (האחרונים שיגרו טילים וכטב\"מים לעבר ישראל ותקפו ספינות צי סוחר בים האדום). מערכת ה\"חץ\" ומיירטי חץ 2 וחץ 3 רשמו הפלות בכורה מבצעיות של טילים בליסטיים ששיגרו החות'ים. כמו כן, נמשכה לחימה בעצימות נמוכה נגד טרור פלסטיני בזירת יהודה ושומרון. ב-12 בפברואר 2024 במבצע משותף של הימ\"מ, שירות הביטחון הכללי וצה\"ל חולצו שני חטופים מתוך רפיח במבצע יד זהב. באביב התמקד צה\"ל בלחימה בח'אן יונס ופשיטות על מחנות המרכז ברצועה. במקביל, הוא ביצע סיכולים ממוקדים במפקדים בכירים של חזבאללה. ב-11 במרץ הרג צה\"ל את מרואן עיסא, ממתכני מתקפת הפתע ומספר 3 בחמאס עזה. ב-18 במרץ פשט צה\"ל על בית החולים שיפא במסגרת מבצע ניתוח מקומי בו הרגו הכוחות כ-200 מחבלים, עצרו למעלה מ-500 ותפסו אמל\"ח וחומר מודיעיני. באפריל 2024 חלה הסלמה וישראל נכנסה לעימות ישיר מול איראן (ההתנקשות במוחמד רזא זאהדי ב-1 באפריל והמתקפה האיראנית על ישראל ב-14 באפריל, שרובה יורט). ב-6 במאי 2024 פתח צה\"ל בתמרון קרקעי ברפיח במסגרתו השתלט מחדש על ציר פילדלפי והרג בקרבות למעלה מ-1,000 מחבלים. במקביל ביצע צה\"ל שתי פשיטות ארוכות בג'באליה ושג'אעייה. ב-8 ביוני 2024 חילצו הימ\"מ, שב\"כ וצה\"ל 4 חטופים שהוחזקו בנוציראת במסגרת מבצע ארנון. ב-20 ביולי 2024, בתגובה לפיגוע כטב\"ם חות'י תקף חיל האוויר הישראלי מטרות טרור, תשתיות ואנרגיה של החות'ים בעיר הנמל אל-חודיידה, הייתה זו התקיפה הישראלית הראשונה בתימן.\nבסך הכל נהרגו במלחמה 1,459 ישראלים, מהם 665 חיילים (מתוכם 364 נהרגו בתמרון הקרקעי). מנגד, בצד השני נהרגו 41,880, מהם 39,090 פלסטינים שנהרגו ברצועת עזה, ומתוכם לפחות 14,000 מחבלים, וכן 362–300 פעילי חזבאללה ו-17 פעילי משמרות המהפכה האסלאמית, בהם גנרלים ומפקדים בכירים. כמו כן הציתה המלחמה שיח עולמי ער, הפגנות תמיכה והתנגדות, וגל אנטישמיות ברחבי העולם.",
    "pageid": 2543
  },
  {
    "title": "רשת 13",
    "extract": "רשת 13 (נקרא גם ערוץ 13) הוא ערוץ טלוויזיה מסחרי ישראלי בבעלות רשת מדיה בע\"מש בשליטת האוליגרך לן בלווטניק.\nהערוץ הושק ב-נובמבר 2017, לאחר פיצול ערוץ 2. ב-יוני 2018 החל הערוץ תהליך מיזוג עם ערוץ עשר, וב-ינואר 2019 התמזגו שניהם לערוץ 13.. כיום שולט בחברה האוליגרך לן בלווטניק, דרך אחזקות בחברת רשת מדיה.\nבין התוכניות הבולטות של הערוץ ניתן למנות את \"האח הגדול\", \"הישרדות\", \"משחקי השף\", \"נבסו\", \"אבודים\", \"המקור\", \"בלקספייס\", \"אהבה חדשה\", \"שמים אדומים\", \"שנות ה-80\" ,\"שנות ה-90\" ו\"הצינור\".",
    "pageid": 1512842
  },
  {
    "title": "שאבי באביקה",
    "extract": "שאבי וורן באביקה (בצרפתית: Shavy Warren Babicka; נולד ב-1 ביוני 2000 בליברוויל שבגבון) הוא כדורגלן גבונזי המשחק בעמדת קשר הכנף בקבוצת טולוז מהליג 1 ובנבחרת גבון.\n\nבאביקה החל את הקריירה המקצוענית שלו בקבוצות מנגה ספורט מליגת העל הגבונזית וקיובו ספורטס מליגת העל הרואנדית.\n\nב-5 באוגוסט 2021 חתם באביקה באריס לימסול מליגת העל הקפריסאית. את הופעת הבכורה שלו בקבוצה ערך באביקה ב־21 באוגוסט בניצחון 2–1 על אולימפיאקוס ניקוסיה. ב-12 בדצמבר של אותה שנה כבש באביקה את שער הבכורה שלו בקבוצה בניצחון 2–0 בדרבי של לימסון מול אפולון כאשר הוא כבש צמד באותו משחק. ובסך הכל סיים את העונה עם 3 שערים ב-28 הופעות בליגה. בעונתו השנייה בקבוצה עונת 2022/2023 כבש באביקה 8 שערים ב-35 הופעות וסייע לקבוצה לזכות באליפות הראשונה בתולדותיה. בעונה לאחר מכן בשלב הבתים בליגה האירופית כבש באביקה 3 שערים עבור לימסול. בליגה הוא כבש שער בודד בשנים עשר משחקים עד ינואר.\n\nב-14 בינואר 2024 חתם באביקה בטולוז מליגת העל הצרפתית, אשר שילמה עבורו 2.75 מיליון אירו במה שהיווה שיא עבור אריס לימסול למכירת שחקן.  באביקה ערך את הופעת הבכורה שלו בקבוצה ב-21 בינואר במשחק הגביע נגד רואן. את הופעת הבכורה שלו בליגה ערך באביקה ב-28 בינואר בהפסד 0–2 ללאנס. ב-4 בפברואר כבש באביקה את שער הבכורה שלו במועדון בניצחון 3–2 על ריימס.\n\nב-4 ביוני 2022 ערך באביקה את הופעת הבכורה שלו בנבחרת גבון, בניצחון 1–0 על נבחרת הרפובליקה הדמוקרטית של קונגו במסגרת מוקדמות גביע אפריקה לאומות 2023. במשחק זה הבקיע את שער הבכורה שלו בנבחרת.\n\nשאבי באביקה, באתר Transfermarkt\nשאבי באביקה, באתר Soccerway\nשאבי באביקה, באתר BDFutbol\nשאבי באביקה, באתר National Football Teams\nשאבי באביקה, באתר FootballDatabase.eu\nשאבי באביקה, באתר ESPN",
    "pageid": 2252644
  },
  {
    "title": "שיתוק ילדים",
    "extract": "שיתוק ילדים (פוליומייליטיס, Poliomyelitis) או בקיצור פוליו היא מחלה של מערכת העצבים, הנגרמת על ידי נגיף הפוליו. המחלה מועברת מאדם לאדם, בעיקר באמצעות מחזור צואה-פה. הסימפטומים של המחלה לא מופיעים אצל כ-90% מהחולים בה, אולם אם הנגיף חודר למחזור הדם החולים עשויים לסבול ממגוון רחב של סימפטומים. בכאחוז אחד מההידבקויות חודר הנגיף למערכת העצבים המרכזית, פוגע בנוירונים מוטוריים, וגורם לחולשה ולשיתוק רפה או שיתוק חד וקשה במערכת השרירים. סוגים שונים של שיתוק יכולים להיגרם מכך כתלות בעצבים שנפגעים. פוליו הפוגע בחוט השדרה הוא הצורה הנפוצה, ומתאפיין בפגיעה א-סימטרית הכוללת לרוב את הרגליים. במקרים חמורים, כמו בשיתוק הסרעפת ושרירי הנשימה הבין צלעיים, המחלה עלולה לגרום אף למוות.\nבמדינות רבות חוו התפרצות של שיתוק ילדים בשנות החמישים, בעיקר באפריקה ובמדינות הים הקריבי, אך גם בחלק ממדינות ארצות הברית, כמו גם ביוון, פינלנד שווייץ וישראל.\nבעבר היה שיתוק הילדים מהמחלות הנפוצות בעולם, והביא למותם של רבים עד לפיתוח החיסון נגדה בראשית שנות החמישים של המאה העשרים. נכון לתחילת 2019 הוכחדו זנים 2 ו-3 של הפוליו וישנם עשרות חולים בשנה בזן 1.",
    "pageid": 7102
  },
  {
    "title": "אבי בלוט",
    "extract": "אַבְרָהָם (אָבִי) אַהֲרֹן בְּלוּט (נולד ב-12 בספטמבר 1974) הוא קצין בצה\"ל בדרגת אלוף, המשרת כמפקד פיקוד המרכז. לפני כן שירת כמפקד המכללה הבין-זרועית לפיקוד ולמטה, מפקד אוגדת איו\"ש, המזכיר הצבאי של ראש הממשלה, מפקד חטיבת עוז, מפקד עוצבת חצי האש, מפקד חטיבת יהודה, מפקד יחידת מגלן ומפקד גדוד 101.",
    "pageid": 1186401
  },
  {
    "title": "אודיה",
    "extract": "אוֹדֶיָּה אזולאי (או בשם הבמה שלה אודיה; נולדה ב-19 באפריל 2001, כ\"ו בניסן ה'תשס\"א) היא זמרת-יוצרת ומלחינה ישראלית.",
    "pageid": 1957120
  },
  {
    "title": "אורי משגב",
    "extract": "אוּרִי מִשְׂגַּב (נולד ב-15 באפריל 1974) הוא עיתונאי, פובליציסט, מרצה, מורה ובמאי ישראלי. כיום עיתונאי בעיתון \"הארץ\", ממובילי מחאת הדגלים השחורים ובין המתנגדים הבולטים לראש הממשלה בנימין נתניהו.",
    "pageid": 1222620
  },
  {
    "title": "איל גולן",
    "extract": "איל גולן (נולד ב-12 באפריל 1971, י\"ז בניסן ה'תשל\"א) הוא זמר ישראלי, מהזמרים המצליחים בישראל בשנות ה-2000 וה-2010 שזכה פעמיים בתואר \"זמר העשור\" ובתואר הזמר של המדינה לרגל חגיגות ה-70 של ישראל. גולן, שהיה שחקן כדורגל בליגה א', החל מיוני 2014 הוא אחד מהבעלים של מועדון הכדורגל בו גם שיחק, הפועל מרמורק מרחובות.\nגולן זכה לפרסום ותשומת לב לאומית, הודות לאלבומו השלישי, בלעדייך מ-1997, שנעשה בהפקתם של תמיר קליסקי וזאב נחמה מאתניX ונמכר בלמעלה מ-300,000 עותקים. פריצה זו הביאה לשורה של להיטים ואלבומים מצליחים שמיצבו את גולן כזמר דומיננטי ופופולרי. גולן היה הזמר הראשון מז'אנר המוזיקה המזרחית שזכה בתואר זמר השנה במצעד הפזמונים העברי השנתי של רשת ג'. שירו \"דמעות\" היה לשיר המזרחי הראשון, שזכה בתואר \"שיר השנה\". נוסף על אלו, גולן הוא הזמר המזרחי הראשון שזכה בתואר המקביל – במצעד הפזמונים השנתי של גלגלצ.\nגולן מכר בישראל למעלה משלושה מיליון אלבומים. הוא זכה חמש עשרה פעמים בתואר \"זמר השנה\", שתים עשרה עשרה פעמים בתואר \"שיר השנה\" ושתי זכיות בתואר \"זמר העשור\", במסגרת \"פסקול העשור\": פרויקט משותף של גלי צה\"ל וערוץ 24 ובמסגרת \"מצעד העשור הרשמי של ישראל\" של כאן גימל.\nבשנת 2013 הועלה שמו של גולן כזמר המצוי בחקירה משטרתית יחד עם מקורביו בחשד לבעילה אסורה בהסכמה של קטינות. החקירה הסתכמה ב-2014 בהחלטה שלא להעמידו לדין, אולם אזכורים חוזרים ונשנים בתקשורת והתייחסות של גולן ואנשיו ושל מקטרגיו, השאירה את הפרשה בתודעה הציבורית ופגעה בתדמיתו.",
    "pageid": 701434
  },
  {
    "title": "בנימין זאב הרצל",
    "extract": "בנימין זאב תאודור הרצל (בגרמנית: Theodor Herzl; בהונגרית: Herzl Tivadar; י' באייר ה'תר\"ך, 2 במאי 1860 – כ' בתמוז ה'תרס\"ד, 3 ביולי 1904) \"חוזה המדינה\", המדינאי שפיתח, גיבש ואירגן באופן משמעותי את רעיון הציונות המדינית, ביוזמתו כונס הקונגרס הציוני הראשון באוגוסט 1897 והצלחת הקונגרס והתמדת כינוסו הביא את הציונות לתפקד כתנועה לאומית-מדינית ממוסדת, הן ברחבי העולם היהודי בתפוצות והן בקרב יהודי ארץ-ישראל.\nלפני שהחל במפעלו הציוני (שלהי 1894), היה הרצל משפטן, סופר, מחזאי ועיתונאי.\nחלק מרכזי בפועלו הציוני של הרצל עד מותו (קיץ 1904) היה בתחום הדיפלומטיה. במסגרת מסעותיו ברחבי היבשת, הביא את בשורת הציונות ליהדות אירופה, והצלחתו היתה בעיקר במזרחה. על אף כישלונותיו הדיפלומטיים, הצליח ביעדו להפוך את השאלה היהודית לנושא ציבורי, ובכך תרם לגיבוש פרהסיה יהודית לאומית, שקיבלה ביטוי במוסדות ציוניים שהוקמו עוד בימיו של הרצל: הקונגרס (כגרעין של פרלמנט ממלכתי), קק\"ל (כמכשיר ליצירת תשתית לחיים יהודיים בקנה מידה נרחב), אוצר התיישבות היהודים (כמכשיר פיננסי בלעדיו אין אפשרות לקדם שום יוזמה) וכדומה, כל אלו היו מסד להקמת מדינת ישראל.",
    "pageid": 336
  },
  {
    "title": "ג'ורג' הרברט ווקר בוש",
    "extract": "ג'ורג' הרברט ווקר בוש (באנגלית: George Herbert Walker Bush;‏ 12 ביוני 1924 – 30 בנובמבר 2018) היה מדינאי אמריקאי שכיהן כנשיא ה-41 של ארצות הברית מ-1989 עד 1993. קודם לכן כיהן כסגן ה-43 של נשיא ארצות הברית תחת רונלד רייגן, מ-1981 עד 1989.\nבעקבות המתקפה על פרל הארבור ב-1941, דחה בוש את לימודיו באוניברסיטה, התגייס לצי ארצות הברית ביום הולדתו ה-18, והפך לטייס הקרב הצעיר ביותר ששירת אז בצי (לפני יום הולדתו ה-19). הוא שירת בצי עד תום מלחמת העולם השנייה. מעורבותו בעסקי נפט הפכה אותו למיליונר בגיל 40.\nבוש נכנס לפוליטיקה זמן קצר לאחר הקמת חברת הנפט שלו, וב-1966, כחבר המפלגה הרפובליקנית נבחר לראשונה לבית הנבחרים של ארצות הברית. ב-1971 מינה אותו הנשיא ריצ'רד ניקסון לשגריר ארצות הברית באומות המאוחדות, ובשנת 1973 התמנה ליושב ראש הוועדה הרפובליקנית הלאומית. בשנה שלאחר מכן מינה אותו הנשיא ג'רלד פורד לשגריר ארצות הברית בסין ובהמשך למנהל סוכנות הביון המרכזית. ב-1980 ניסה להתמודד בבחירות לנשיאות, אך הובס בפריימריז של המפלגה הרפובליקנית בידי רונלד רייגן. רייגן בחר בבוש כעמיתו למרוץ, וכאשר זכו השניים בבחירות התמנה לסגן נשיא ארצות הברית.\nבשנת 1988, עם סיום כהונתו של רייגן ניהל בוש מסע בחירות מוצלח והביס בבחירות לנשיאות את יריבו הדמוקרטי מייקל דוקאקיס. מדיניות החוץ בתקופת נשיאותו של בוש ידעה אירועים היסטוריים רבים: הפלישה האמריקאית לפנמה, מלחמת המפרץ, נפילת חומת ברלין, ונפילת מסך הברזל. בוש חתם על הסכם הסחר החופשי של צפון אמריקה, אשר יצר גוש סחר משותף לארצות הברית, קנדה ומקסיקו (ההסכם אושרר רק לאחר שסיים את תפקידו). במהלך מלחמת המפרץ זכה לפופולריות רבה, שנחלשה בגלל המיתון הכלכלי, הגרעון התקציבי, והפשיעה בערים. בשנת 1990 העלה את שיעורי המס, חרף העובדה שהבטיח לציבור שלא יעשה זאת. הפרת ההבטחה הרחיקה ממנו שמרנים רבים, ובבחירות שנערכו בשנת 1992 הפסיד את הנשיאות למושל ארקנסו ביל קלינטון.\nבוש עזב את הפוליטיקה בשנת 1993. בשנת 1997 נפתחו הספרייה והמוזיאון הנשיאותיים הקרויים על שמו, לעיתים קרובות שיתף פעולה עם ביל קלינטון בפעילויות הומניטריות שונות. עם ניצחון בנו ג'ורג' ווקר בוש בבחירות לנשיאות ב-2000 היו השניים לאב והבן השניים שכיהנו כנשיאים (הראשונים היו ג'ון אדמס וג'ון קווינסי אדמס). בן נוסף של משפחת בוש, ג'ב בוש, כיהן כמושל פלורידה ה-43 (1999–2007) והתמודד על מועמדות המפלגה הרפובליקנית לנשיאות ארצות הברית בבחירות לנשיאות ב-2016, אך הפסיד לדונלד טראמפ. בנובמבר 2018 הלך בוש לעולמו, והוא נטמן במתחם הספרייה והמוזיאון הנשיאותיים על שמו לאחר הלוויה ממלכתית.",
    "pageid": 1981
  },
  {
    "title": "גאורגיה",
    "extract": "גֵּאוֹרְגִיָה (בגאורגית: ‏‏?‏, תעתיק עברי: סַכָּרְתְבֵלוֹ, כתיב מלא: גאורגייה), המוכרת גם כגְּרוּזְיָה על פי השם הנהוג ברוסית, היא מדינה במזרח אירופה, לחופו המזרחי של הים השחור בדרום הקווקז. למדינה גבולות עם רוסיה מצפון, עם אזרבייג'ן במזרח, עם ארמניה וטורקיה בדרום, ובמערבה הים השחור. גאורגיה היא חלק ממדינות הקווקז, והעם הגאורגי הוא קבוצה אתנית קווקזית.\nגאורגיה היא מדינת לאום ליברל-דמוקרטית, בעלת מסורת ותרבות עתיקות הקשורות באופן הדוק למדינות הקווקז עליהן היא נמנית. ההיסטוריה הגאורגית משתרעת על פני כ-3,000 שנים, ועל פי האמונה היא הייתה יעדו של יאסון במסעו להשבת גיזת הזהב. גאורגיה נחשבת כמדינה המשתרעת ביבשת אירואסיה, אולם במקורות שונים שיוך המדינה לעיתים הוא ליבשת אסיה בלבד או אירופה בלבד. גאורגיה, או בשמה ברוסית \"גרוזיה\", הייתה חלק מברית המועצות וב-9 באפריל 1991, מועד ההכרזה הרשמי על פירוק הברית, היא זכתה בעצמאות מלאה.\nבשנת 327 הוכרזה הנצרות כדת הרשמית של המדינה בממלכה הגאורגית העתיקה של ממלכת איבריה, וכך הפכה גאורגיה לממלכה השלישית שקיבלה את הנצרות כדת מדינה (אחרי ארמניה הארטאשסית וקיסרות אקסום האתיופית). הממלכה הגאורגית הייתה ממלכה כלל-קווקזית שהשתרעה בשיאה מצפון הקווקז ועד לחלקים הצפוניים של איראן ואסיה הקטנה, והייתה ממלכה בולטת בנצרות המזרחית, והמבשר ההיסטורי העיקרי של גאורגיה של ימינו.\nגאורגיה השתמשה באלפבית היווני ובאלפבית הארמי לפני שאימצה את האלפבית הגאורגי, שאינו משויך ישירות לשום אלפבית אחר בעולם. ספרות גאורגית כתובה מתועדת מהמאה החמישית. תרגומי הביבליה (התנ\"ך הנוצרי) הראשונים הופיעו בגאורגיה, ככל הנראה לאחר הפצת הנצרות - במאה החמישית.\nגאורגיה, ששטחה הררי ברובו, משופעת במשאבים טבעיים. תערובת של אזור אלפיני בהרי הקווקז, וחוף ים בעל אקלים סובטרופי של הים השחור, המושך אליו תיירים רבים, כך שבגאורגיה יש גם אתרי ספורט חורף וגם אתרי נופש ימי.",
    "pageid": 35608
  },
  {
    "title": "גדודי עז א-דין אל-קסאם",
    "extract": "גדודי עז א-דין אל-קסאם (בערבית: كتائب الشهيد عز الدين القسام, בתעתיק מדויק: כתאיב אלשהיד עז אלדין אלקסאם) הם הזרוע הצבאית של ארגון הטרור האסלאמיסטי-סוני הפלסטיני חמאס. הארגון ידוע בפיגועי ההתאבדות שיזם באינתיפאדה השנייה, ברקטות שפעיליו משגרים לעבר יישובים ישראליים, ובמתקפת הפתע על ישראל שאותה הוביל. זהו הארגון הצבאי הגדול והחמוש ביותר ברצועת עזה. נכון ל-2019 היו לארגון כ-30,000 פעילים, כ-7,000 אנשי עתודה וכ-15,000 רקטות.\nגדודי אל-קסאם נכללו באופן מפורש ברשימות ארגוני הטרור של האיחוד האירופי, אוסטרליה, ניו זילנד, מצרים, ובריטניה. ארגון האם של הגדודים, חמאס, נכלל ברשימות ארגוני הטרור של ארצות הברית וקנדה. מפקד הארגון, מוחמד דף, הוכרז כטרוריסט באופן רשמי על ידי ארצות הברית.",
    "pageid": 596561
  },
  {
    "title": "גנוב על החיים",
    "extract": "גנוב על החיים (באנגלית: Despicable Me 4, בתרגום חופשי לעברית: \"נבזה שכמותי 4\") הוא סרט קומדיה אמריקאי בהנפשה ממוחשבת שיצא בשנת 2024. הסרט הופק על ידי חברת אילומיניישן, בוים על ידי כריס רנו, ונכתב על ידי מייק ווייט. הסרט יהווה המשך ל\"גנוב על העולם\" מ-2017, והוא הסרט השישי בזיכיון \"גנוב על הירח\".\nב-2024 יצא סרט קצר בשם \"mooned\" וסרט שני (Costume (Migration שמהווה פריקוול לסרט הרביעי, וגם קרוסאובר בין הסרטים \"סיפור הברווזים\" ו\"גנוב על הירח\". הסרט יצא בישראל ב-27 ביוני 2024.",
    "pageid": 2120318
  },
  {
    "title": "גרמניה",
    "extract": "גרמניה (בגרמנית: Deutschland – דויטשלנד) היא ארץ במרכז אירופה, כיום מדינה בשם הרפובליקה הפדרלית של גרמניה (בגרמנית: Bundesrepublik Deutschland – בּוּנדֶס־רֶפּוּבְּלִיק, דוֹיִטְשׁלַנד), הנמנית עם המדינות המתועשות החזקות בתבל וחברה באיחוד האירופי. בצפונה גובלת גרמניה בים הצפוני, בדנמרק, ובים הבלטי; במזרחה בפולין ובצ'כיה; בדרומה באוסטריה ובשווייץ ובמערבה היא גובלת בצרפת, בלוקסמבורג, בבלגיה ובהולנד. נהרות הריין, האלבה והדנובה חוצים את שטחה, דבר שהקנה לה לאורך ההיסטוריה מעמד של מרכז כלכלי, מסחרי ותרבותי ביבשת כולה.\nגרמניה היא כיום איחוד פדרלי הכולל שש-עשרה מדינות (Bundesländer, הגייה [ˈbʊndəsˌlɛndɐ]). היא לא התקיימה כמדינת לאום מאוחדת עד 1871, אף שהתרבות והשפה הגרמנית עתיקות הרבה יותר. במשך כמעט אלף שנה, עד 1806, הייתה גרמניה בבחינת מקבץ מדינות אוטונומיות למדי, במסגרת האימפריה הרומית הקדושה. בין 1815 ל-1867 התאגדו המדינות הגרמניות בקונפדרציה רופפת. תחת אוטו פון ביסמרק אוחדו אותן מדינות ב-1871 לקיסרות גרמנית מאוחדת, שהפכה באחת לכוח החזק ביותר באירופה. המדינה תועשה במהרה ורשמה זינוק כלכלי עצום אולם ניסיונותיה להשיג מעמד של מעצמה אירופית מן הדרג הראשון הגיעו לקיצם עם תבוסתה במלחמת העולם הראשונה.\nהסנקציות והקנסות שספגה גרמניה ממדינות ההסכמה לאחר המלחמה וכן קשייה הכלכליים החמורים של רפובליקת ויימאר, יחד עם ייאוש מתבוסת המלחמה, הובילו במידה רבה לעלייתם לשלטון של אדולף היטלר והמפלגה הנאצית, אשר סחפו בסופו של דבר את מדינתם ואת שאר העולם למלחמת העולם השנייה. במהלך מלחמה זו, חוללה גרמניה תחת השלטון הנאצי את השואה – רצח עם ייחודי בתולדות העמים – במהלכה נרצחו באופן שיטתי כשישה מיליון יהודים בשל יהדותם, ממניעים אידאולוגיים-אנטישמיים. כמו כן, במהלך המלחמה, נרצחו בידי הנאצים כחמישה מיליון בני עמים נוספים.\nגרמניה הובסה בשנית ונכבשה על ידי בעלות הברית, ואולם לנוכח המלחמה הקרה פוצלה המדינה למערב גרמניה (הרפובליקה הפדרלית של גרמניה), בעלת משטר דמוקרטי מערבי וכלכלת שוק קפיטליסטית, ולמזרח גרמניה (הרפובליקה הדמוקרטית הגרמנית), מדינת לוויין בעלת משטר קומוניסטי, בפועל בחסות ברית המועצות. בנפול הקומוניזם והגוש המזרחי, התאחדו שתי הגרמניות תחת הרפובליקה הפדרלית בשנת 1990. השוני בין מזרח ומערב וצמיחה כלכלית איטית, מוסיפים להקשות על המדינה.\nכחברת ארגון המדינות המתועשות (G7), כלכלתה של גרמניה היא הרביעית בגודלה בעולם, והיא ידועה בתעשיות הברזל, הפלדה, המיכון והרכב שלה. גרמניה היא עמוד תווך מרכזי של האיחוד האירופי, לצד צרפת, בהיותה אחת ממייסדות הארגון ובפרט כחברה בעלת האוכלוסייה והכלכלה הגדולה ביותר באיחוד. המדינה חברה גם באומות המאוחדות ובברית נאט\"ו.",
    "pageid": 482
  },
  {
    "title": "דופמין",
    "extract": "דופמין (באנגלית: DA - Dopamine) הוא תרכובת אורגנית ממשפחות הקטכולאמינים והפנתילאמינים. הוא מתפקד הן כהורמון והן כמוליך עצבי (נוירוטרנסמיטר) וממלא מספר תפקידים חשובים במוח ובגוף.\nהדופמין פועל הן במערכת העצבים המרכזית והן במערכת העצבים ההיקפית והוא אחד החומרים המשתתפים במהלך הסינתזה של אפינפרין ונוראפינפרין.\nלחוסר או עודף של דופמין השפעה גדולה במספר גדול של הפרעות ומחלות, ובתוכן סכיזופרניה, מחלת פרקינסון, דיכאון מז'ורי, הפרעה דו-קוטבית והפרעות קשב. על בסיס ידע זה פותחו תרופות רבות במטרה להתערב בפעילות הדופמין.\n\nהנוסחה הכימית של הדופמין היא (C6H3(OH)2-CH2-CH2-NH2). הדופמין משתייך למשפחת הקטכולאמינים, יחד עם אדרנלין ונוראדרנלין. זוהי קבוצת משנה של קבוצת התרכובות המונואמינים, המכילה גם את הסרוטונין.",
    "pageid": 13398
  },
  {
    "title": "הגדעונים (יחידה)",
    "extract": "יחידה 33, ובשמה השני יחידת הגדעונים, היא יחידת עילית משטרתית ללוחמה בטרור, ואיסוף מודיעין חשאי במשטרת ישראל היחידה הוקמה בשנות ה-90 ונחשבת ליחידת עילית המתמחה בסיערוב, יירוטים ולוחמה בטרור.",
    "pageid": 1250460
  },
  {
    "title": "הודו",
    "extract": "רפובליקת הֹדּוּ (בהינדי: भारत गणराज्य, נהגה: בּהָרָט גַנְרָאגְ'יַה), היא מדינה בדרום אסיה השולטת על רוב תת-היבשת ההודית. הודו היא המדינה השביעית בגודלה בעולם בשטחה, והמדינה בעלת האוכלוסייה הגדולה ביותר בעולם עם מעל ל-1.4 מיליארד נפש (נכון לאוגוסט 2023), אשר דוברים למעלה ממאה שפות שונות. הממשלה בהודו, הנחשבת רשמית דמוקרטית, רואה עצמה כדמוקרטיה בעלת האוכלוסייה הגדולה בתבל.\nהודו מחולקת לעשרים ושמונה מדינות (שבעצמן מחולקות למחוזות), שבע טריטוריות איחוד, וטריטוריה אחת של בירת המדינה, דלהי. בכל מדינה השלטון נבחר בבחירות מקומיות, בעוד שבטריטוריות האיחוד השלטון ממונה על ידי המדינה. להודו קו חוף באוקיינוס ההודי שאורכו למעלה מ-7,000 קילומטרים, והיא גובלת בפקיסטן במערב; בנפאל, ברפובליקה העממית של סין ובבהוטן בצפון-מזרח; ובבנגלדש ובמיאנמר במזרח. מלבד מדינות אלה, קרובה הודו למספר מדינות-אי באוקיינוס ההודי: סרי לנקה, האיים המלדיביים ואינדונזיה. כלכלת הודו היא הרביעית בגודלה בעולם, וצומחת בקצב מהיר.\nמתוקף היותה כר הצמיחה לתרבות עמק האינדוס ומוקד של דרכי מסחר חשובות ואימפריות גדולות, להודו תפקיד מפתח בהיסטוריה האנושית: ההינדואיזם, הסיקיזם, הבודהיזם והג'ייניזם מקורן כולן בהודו, בעוד גם האסלאם והנצרות זכו להשפעה נרחבת בתקופות מאוחרות יותר. במאה ה-19 הייתה הודו קולוניה של האימפריה הבריטית. היא זכתה בעצמאות בשנת 1947, לאחר מאבק מתמשך, אלים בחלקו.\nהודו היא מדינה בעלת נשק גרעיני באופן רשמי ומעצמה אזורית. להודו הצבא השני בגודלו בעולם מבחינת כוח-אדם.",
    "pageid": 380
  },
  {
    "title": "המוסד למודיעין ולתפקידים מיוחדים",
    "extract": "המוסד למודיעין ולתפקידים מיוחדים, הידוע יותר בשמו המקוצר: המוסד, הוא ארגון במערכת הביטחון הישראלית ואחד מהגופים החברים בקהילת המודיעין הישראלית. המוסד הוא ארגון הביון של ישראל, הממונה על איסוף מידע מסוג מודיעין אנושי ומשימות הפקת מודיעין חשאיות מחוץ לגבולות המדינה, דיפלומטיה חשאית, תפקידים מיוחדים וסיכול יעדים אזרחיים וצבאיים של האויב (למוסד מיוחסות התנקשויות בשורה של מחבלים בכירים בארגוני טרור שנלחמים נגד ישראל ופעולות נגד תוכנית הגרעין האיראנית). בניגוד לצה\"ל ולשירות הביטחון הכללי – יעדיו, מבנהו וסמכויותיו של המוסד אינם מוסדרים בחוק יסוד, בחקיקה ראשית או משנית. פעילותו כפופה לנהלים שלא פורסמו מעולם. המוסד כפוף למשרד ראש הממשלה.",
    "pageid": 1605
  },
  {
    "title": "הממלכה המאוחדת",
    "extract": "הַמַמְלָכָה הַמְאֻחֶדֶת שֶׁל בְּרִיטַנְיָה הַגְּדוֹלָה וצפון אירלנד (באנגלית בריטית: The United Kingdom of Great Britain and Northern Ireland), המוכרת גם כממלכה המאוחדת (UK – United Kingdom) או בריטניה (Britain), היא מדינה השוכנת באיים הבריטיים, לא הרחק מחופיה המערביים של יבשת אירופה, מול צרפת. הממלכה המאוחדת מהווה הציר המרכזי של 54 מדינות חבר העמים הבריטי, שכולל את רוב המדינות שהיו בעבר חלק מהאימפריה הבריטית, ובראשן עומד המונרך הבריטי. כמו במונרכיות אחרות באירופה בימינו, סמכותו של המלך מצומצמת ביותר, ותפקידו בעיקרו טקסי, אם כי (בניגוד ליתר המונרכיות החוקתיות) בממלכה המאוחדת כל מוסדות השלטון עדיין כפופים להלכה למלך.\nהממלכה המאוחדת היא המדינה ה-22 בגודלה מבחינת אוכלוסייה, עם אוכלוסייה המוערכת בכ-65 מיליון תושבים. היא מונרכיה חוקתית עם שלטון דמוקרטי פרלמנטרי. בירתה לונדון היא עיר גלובלית חשובה ומרכז כלכלי עם אוכלוסייה של כ-10,310,000 תושבים, והרביעית בגודלה בערי אירופה. המדינה מורכבת מארבע אומות (המכונות אומות הבית, באנגלית: Home Nations), שבעבר התקיימו כמדינות נפרדות: אנגליה, ויילס, סקוטלנד וצפון אירלנד. אירלנד הייתה חלק מהממלכה בעבר, אך פרשה מהאיחוד בשנת 1921. עם זאת, חלקה הצפוני נותר בממלכה המאוחדת כישות בפני עצמה, המהווה שישית מהאי האירי.\nמאז התפרקותה של האימפריה הבריטית, הממלכה המאוחדת כבר לא נחשבת למעצמת על, אך היא בעלת אחד הצבאות הגדולים בעולם ואחת המעצמות המתועשות והחזקות בתבל. כחברת ארגון המדינות המתועשות (G7)‏ ו-G20, כלכלתה של בריטניה היא מהמשגשגות בעולם והיא המדינה בעלת התקציב השישי בגודלו בעולם, אחרי ארצות הברית, סין, יפן, גרמניה והודו. הממלכה המאוחדת היא חברה מייסדת של האו\"ם עם זכות וטו במסגרת חברותה הקבועה במועצת הביטחון, אחת החברות המייסדות של ברית נאט\"ו ואחת המדינות המחזיקות נשק גרעיני באופן רשמי.\n\nחוקי האיחוד של 1707 הכריזו כי ממלכות אנגליה וסקוטלנד \"אוחדו לתוך ממלכה אחת בשם בריטניה הגדולה\", על אף שבחוק נקראה המדינה גם בשמות \"ממלכת בריטניה הגדולה\", \"הממלכה המאוחדת של בריטניה הגדולה\" ו\"הממלכה המאוחדת\". חוק האיחוד של 1800 איחד את ממלכת בריטניה הגדולה עם ממלכת אירלנד, והוביל להקמת הממלכה המאוחדת של בריטניה הגדולה ואירלנד. השם \"הממלכה המאוחדת של בריטניה הגדולה וצפון אירלנד\" אומץ בעקבות קבלת עצמאותה של מדינת אירלנד החופשית והשארותה של צפון אירלנד כחלק מן הממלכה המאוחדת.\nאף על פי שהממלכה המאוחדת, כמדינה ריבונית, היא אומה, נחשבות אנגליה, סקוטלנד, ויילס ובמידה פחותה גם צפון אירלנד כאומות, על אף שאינן מדינות ריבוניות. סקוטלנד, ויילס וצפון אירלנד זכו לאוטונמיה מסוימת, בה יש להן ממשל עצמאי. אתר ראש ממשלת בריטניה השתמש בביטוי \"מדינות בתוך מדינה\" על מנת לתאר את הממלכה המאוחדת.\nהמונח \"בריטניה\" משמש לעיתים רבות כמילה נרדפת לממלכה המאוחדת. מנגד, המונח \"בריטניה הגדולה\" מתייחס לאי של בריטניה הגדולה, ומשמש גם כמונח פוליטי המתאר את השילוב של המדינות אנגליה, סקוטלנד וויילס, שיחדיו מאכלסות את האי כולו ומספר איים אחרים.\nעל פי הפולקלור הבריטי והולשי, מקור המונח בריטניה הוא בדמות המיתולוגית ברוטוס (באנגלית ובולשית: Brutus) שעל פי המסופר באותן אגדות היה צאצא של איניאס גיבור טרויה, אשר הגיע אל האי בריטניה וייסד את הממלכה הראשונה בה. אגדה זו מופיעה לראשונה ב\"היסטוריה בריטונום\" (Historia Britonum) שנכתב על ידיו נניוס במאה התשיעית ומאוזכרת מאוחר יותר בכרוניקה שנכתבה על ידי ג'פרי ממונמות' במאה ה-12: \"ההיסטוריה של מלכי בריטניה\" (Historia Regum Britanniae).\nבמדינות רבות ובהן ישראל המילה \"אנגליה\" מקובלת כמשלב דיבורי לממלכה המאוחדת כולה, אולם שימוש זה במילה למעשה אינו תקני.\n\n ערך מורחב – היסטוריה של הממלכה המאוחדת\nישנן עדויות להתיישבות בני האדם באי הבריטי בראשית הנוכחות האנושית באירופה לפני כ-400,000 שנה, אך התיישבות בידי בני אדם מודרניים בשטח שיהפוך לממלכה המאוחדת התחילה להתרחש לפני כ-30,000 שנה. התרבויות הקדומות לא השאירו אחריהן כל עדות כתובה אלא רק שרידי מבנים. בין המבנים המרשימים ביותר ששרדו מאותה תקופה נמנה מעגל האבנים בסטונהנג' שנבנה בין השנים 3500 ל-1500 לפנה\"ס.\nבשנת 800 לפנה\"ס פלשו שבטים קלטים לאי והביאו את תרבותם, אשר שרידיה קיימים עד היום. הפלישה החשובה הבאה הייתה הפלישה של האימפריה הרומית. לאחר שני ניסיונות כושלים בתקופתו של יוליוס קיסר במהלך מלחמת גאליה הצליח הקיסר קלאודיוס לכבוש את אזור אנגליה בשנת 43 לספירה. הרומים פיתחו את האזור שבשליטתם והקימו את לונדון (לונדיניום) כמרכזו. לאחר נפילת האימפריה הרומית נטשו חייליה את בריטניה בשנת 410. לתוך האזורים הללו פלשו שבטים גרמאניים שהידועים בהם הם השבטים האנגלים והסקסונים. התושבים הקלטים נדחקו לצפון ולויילס. החל משנת 793 אירעו פלישות חוזרות ונשנות של ויקינגים לבריטניה, כאשר בתקופות מסוימות הם השתקעו באי. גירושם של הוויקינגים החל בתקופתו של המלך הסקסוני אלפרד הגדול, שגם איחד את אנגליה וביסס את השלטון המרכזי.\nבשנת 1066 פלשו הנורמנים לבריטניה והשתלטו על ממלכת אנגליה. שושלת המלוכה יסדו שושלת השולטת, עם הפסקות קלות, עד ימינו. השפה שבה השתמשו הנורמנים השפיעה על האנגלית של אותה תקופה, והטמיעה בה מאפיינים שמקורם בשפה הצרפתית ובשפה הלטינית.\nלאורך רוב ימי הביניים ויילס הייתה מדינה מפולגת, שהייתה תחת שלטון של מספר ממלכות קטנות. כאשר הנורמנים פלשו לאנגליה, הם התמקדו בעיקר בגבול הפרוץ עם ויילס, והקימו מספר מוצבים צבאיים בחלק המזרחי של המדינה ובאזורי הגבול (הספר הוולשי). בתגובה לכך, תושבי ויילס, שבדרך כלל היו מפולגים, החלו להתאחד סביב מנהיגים כגון ל'ואלין הגדול, שב-1199 תואר בשם \"הנסיך של כל צפון ויילס\".\nב-1282, הצליח המלך אדוארד הראשון (1272–1307) לכבוש את כל הנסיכויות העצמאיות שנותרו בצפון ובמערב ויילס (בעיקרן ממלכת גוויניד' וממלכת פוויס). אמנת ריד'לן החילה באופן רשמי את שלטונו של אדוארד על ויילס שנתיים לאחר מכן. כדי לרצות את תושבי ויילס, בנו של אדוארד (לימים אדוארד השני), שנולד בוויילס, קיבל את התואר הנסיך מוויילס ב-7 בפברואר 1301. לאחר מכן קיבלה ויילס מעמד של אזור מנהלי, שבו החזיקה באופן רשמי בין 1284 ל-1536. המסורת שקובעת שנסיך (או נסיכת) ויילס יורש את כתר המונרכיה הבריטית נשארה עד ימינו.\nבין 1284 ל-1536 הכתר הבריטי שלט על ויילס באופן חלקי, כיוון שעדיין נותרו בדרום ובמזרח ויילס מספר מדינות עצמאיות (בשלטון של לורדים) שלא היו כפופות ישירות לכתר. כוחן של המדינות הללו התפוגג ב-1535, כאשר הושלם האיחוד הפוליטי והמנהלי של אנגליה ויילס. סדרת החוקים בחוקי ויילס מ-1535 הכפיפה את ויילס למערכת המשפטית של אנגליה, וחילקה את ויילס למחוזות. כמו כן, החוק הרחיב את תחום השיפוט של החוק האנגלי לכל אנגליה וויילס, והקנה לאנגלית מעמד כשפה היחידה שמותר לעשות בה שימוש למטרות רשמיות. החוק הזה גרם לכך שרוב הוולשים לא יכלו להתקבל לעבודות ממשלתיות. כמו כן, ויילס הייתה מיוצגת בפרלמנט הבריטי בארמון וסטמינסטר.\n\nהממלכה המאוחדת קמה ב-1 במאי 1707, בעקבות איחוד אנגליה עם סקוטלנד בשל מעברם של חוקי האיחוד, והפיכתן של אומות אלה לממלכת בריטניה הגדולה. במאה ה-18 מילאה תפקיד חשוב בהתפתחות שיטת השלטון הדמוקרטית-פרלמנטרית. בסוף המאה ה-18 ובראשית המאה ה-19 החלה בה המהפכה התעשייתית שהתרחבה למקומות אחרים באירופה. לאחר שנים של השפעה אנגלית כבדה על אירלנד היא אוחדה לתוך הממלכה המאוחדת בשנת 1801, לאחר שהתקבל חוק נוסף בשם חוק האיחוד של 1800, שאיחד את ממלכת בריטניה הגדולה ואת ממלכת אירלנד, ויצר את \"הממלכה המאוחדת של בריטניה הגדולה ואירלנד\".\nבשנים שקדמו לאיחוד, עברה אנגליה מהפכה דתית בימיו של הנרי השמיני (1491–1547). לאחר שהאפיפיור סירב לבקשתו לבטל את אחת מחתונותיו, הוא הקים את הכנסייה האנגליקנית, שמיגרה את הנצרות הקתולית מן האי הבריטי, והפכה את הממלכה המאוחדת לפרוטסטנטית.\nבממלכה המאוחדת שלטו מספר בתי מלוכה והם סטיוארט, הנובר וסקסה-קובורג-גותה ששינה את שמו לבית וינדזור כיוון שקרבה לגרמניה לא הייתה רצויה במלחמת העולם הראשונה. המלך הנוכחי של הממלכה המאוחדת, צ'ארלס השלישי, שייך לבית וינדזור.\nמשלהי המאה ה-16 ועד לאמצע המאה ה-20 הייתה הממלכה המאוחדת לאימפריה – האימפריה הבריטית שבשיאה שלטה בחמישית מאוכלוסיית העולם וברבע משטחו היבשתי ובמשך למעלה ממאה שנים היוותה את הכוח הדומיננטי הגלובלי. האימפריה, שהייתה אימפריה קולוניאלית, החזיקה במושבות ושטחים עצומים, בעיקר באפריקה, אמריקה הצפונית, אוקיינייה ואסיה ומדינות רבות קיבלו ממנה עצמאות וביניהן הודו, ארצות הברית, קנדה ואוסטרליה והחותם התרבותי שלה הוטבע בכולן. במהלך פירוק האימפריה הקימה הממלכה המאוחדת את חבר העמים הבריטי, ארגון המאחד כמעט את כל המדינות בהן שלטה בעבר הממלכה ואת מוזמביק ורואנדה. חלק מהמדינות שייכות לממלכות חבר העמים הבריטי, והן מכירות במלך או במלכת הממלכה המאוחדת כשליטן, המיוצג על ידי מושל כללי, בתפקיד סמלי בלבד.\nהממלכה המאוחדת ניהלה מלחמות רבות עם שכנותיה ובעיקר עם צרפת (הנפוליאונית) וספרד שבאותה תקופה היו אימפריות קולוניאליות רבות עוצמה. במלחמות העולם נלחמה הממלכה נגד גרמניה הנאצית לצד רוסיה, ארצות הברית וצרפת ובעקבות העלות הכלכלית של מלחמות אלו התמוטטה האימפריה. ב-1921 הפכה אירלנד למדינה חופשית והממלכה המאוחדת נשארה עם שישית משטחו של האי האירי כאומת בית שנקראת צפון אירלנד ומהווה את החלק הקטן ביותר משטח המדינה, הן מבחינת שטח והן מבחינת אוכלוסייה. לאחר מלחמת העולם השנייה הצטרפה בריטניה בהדרגה למיזם השילוב האירופאי, וב-1993 נכנסה לאיחוד האירופאי. ב-2016 הצביע רוב במשאל עם בעד עזיבת האיחוד. הפרישה התרחשה ב־יומו האחרון של חודש ינואר שנת 2020, ועד סוף אותה שנה סיימה הממלכה את המשא ומתן עם האיחוד על ההסכמים ליום שאחרי, ובכך פרשה דה-פקטו.\n\nמבחינה גאוגרפית מורכבת הממלכה המאוחדת משני חלקים עיקריים. האי הבריטי בו נמצאות המדינות אנגליה סקוטלנד וויילס, ושישית מהאי האירי, בו נמצאת צפון אירלנד. איים נוספים מכל צדדיו של האי הבריטי שייכים לממלכה המאוחדת.\nקו ניוקסל אקזטר שנמשך באלכסון מצפון מזרח לדרום מערב מחלק את הממלכה לשניים, בחלק המערבי של הקו שורר נוף הררי לא גבוה וממזרח לו משתרע אזור נמוך יותר, שבו נמצאת אנגליה. בחלק הצפוני יש אזורי תעשייה גדולים וחשובים. במקומות רבים אחרים יש שטחים של מרעה ושדות של תבואה, בהם שולט הנוף הירוק האופייני לאי.\nבריטניה הגדולה, האי בו שוכן עיקרה של הממלכה המאוחדת נמצאת על קווי הרוחב 49° עד 59° צפון (איי שטלנד נמצאים מדרום לקו האורך 61°) ובין קווי האורך 8° מערב ו-2° מזרח. קו גריניץ' (קו האפס לקוי אורך) עובר במצפה הכוכבים המלכותי שבגריניץ', לונדון ונקרא כך על שמו.\nהממלכה המאוחדת שוכנת בין צפון האוקיינוס האטלנטי לים הצפוני. בנקודה מסוימת בדרום מזרח האי הבריטי מרחקה של הממלכה המאוחדת מהחוף הצפון מערבי של צרפת הוא כ-35 קילומטר בלבד ומפריד ביניהם מיצר ימי הידוע בשם תעלת למאנש או בפי הבריטים התעלה האנגלית. מנהרה תת-קרקעית העוברת מתחת לתעלת למאנש מחברת את אנגליה וצרפת. לצפון אירלנד יש גבול יבשתי של 360 קילומטר עם אירלנד.\nהמרחק הגדול ביותר בין שתי נקודות באי הבריטי הוא 1,350 ק\"מ, בין האזור הקרוי \"קצה היבשה\" הנמצא בקצה הדרום מערבי של אנגליה במחוז קורנוול (ליד העיירה פנזנס), לבין \"ג'ון אוגרוטס\" שבמחוז קייטנס בצפון סקוטלנד (ליד העיירה טורסו). ברכב פרטי המסע מנקודה אחת לאחרת ייארך שתי יממות. במדידה ישרה אורכו של האי הבריטי מצפון לדרום הוא כ-1,100 ק\"מ, ובחלקו הרחב ביותר רוחבו הוא כ-500 ק\"מ. שטחה הכולל של הממלכה המאוחדת נאמד ב-245,000 קמ\"ר.\n\n ערך מורחב – אקלים הממלכה המאוחדת\nבממלכה המאוחדת שורר אקלים ממוזג וגשם יורד בה בכל ימות השנה. הטמפרטורה משתנה לאורך ימות השנה אך רק לעיתים רחוקות יורדת מתחת ל-‎-15°C או עולה מעל 25°C. הרוח השלטת באזור היא דרום מערבית ומביאה מזג אוויר לח ונוח. חלקו המזרחי של האי מוגן מהרוח ולכן הוא היבש ביותר. בחורפים לעיתים מתרחשים שיטפונות.\nהממלכה המאוחדת נמצאת בקו רוחב צפוני יחסית בו אמורים היו לרדת שלגים רבים והים היה אמור לקפוא, אך בזכות זרמי המים החמים אשר בים סביב הממלכה, הים לא קופא ושלגים ממעטים לרדת. מסיבה זו, על אף שלונדון שוכנת צפונית לניו יורק, הטמפרטורה הממוצעת בה גבוהה בכ-10 מעלות צלזיוס. זרמים אטלנטיים המחוממים על ידי זרם הגולף מביאים חורפים מתונים, בעיקר במערב היכן שהרוחות הן לחות, בעיקר מעל קרקע גבוהה. הקיץ הוא חם ביותר בדרום מזרח אנגליה הקרובה לחלקה היבשתי של אירופה והחורפים קרים במיוחד בצפון האי. שלג עשוי לרדת בחורף ובתחילת האביב אך הוא לא נשאר על האדמה בדרך כלל אלא באזורים הרריים.\nהממלכה המאוחדת מדורגת 4 מתוך 180 מדינות במדד הביצועים הסביבתיים. התקבל חוק לפיו פליטת גזי החממה בבריטניה תהיה אפסית נטו עד שנת 2050. בכך בריטניה מהווה אחת המדינות המובילות במאבק במשבר האקלים.\n\n ערכים מורחבים – אומות הבית\nשטחה של אנגליה הוא קצת יותר מחצי משטחה של הממלכה המאוחדת, 130,410 קמ\"ר. מרביתה מישורית ובצפון מערבה יש שרשראות הרים. ההר הגבוה ביותר באנגליה הוא הר ה\"סקפל פייק\" בגובה 978 מטרים. באנגליה יש הרבה אזורים עירוניים ו-6 מ-50 המטרופולינים הגדולים באירופה נמצאים באנגליה.\nשטחה של סקוטלנד הוא 78,789 קמ\"ר והוא קרוב לשליש מהממלכה המאוחדת. רובה המכריע הוא הררי, בעיקר בצפונה. היא מישורית רק בחוף המזרחי והדרומי שלה. במרכזה יש שטח מישורי קטן גם כן. ההר הגבוה ביותר בסקוטלנד הוא בן נוויס בגובה 1,344 מטרים (4,409 רגל), והוא גם ההר הגבוה בממלכה. מרבית האוכלוסייה מתרכזת במישור שבדרום סקוטלנד. העיר הגדולה ביותר היא גלאזגו. בירתה של המדינה היא אדינבורו והיא גם מרכזה הפוליטי. בסקוטלנד נמצא האגם לוך נס, המפורסם בגלל האגדה האורבנית המספרת על מפלצת הגרה באגם. לסקוטלנד יש קרוב ל-800 איים, רובם בצפון ובמערב, כשהמוכרים ביניהם הם האיים ההברידיים, איי אורקני ואיי שטלנד.\nשטחה של ויילס הוא פחות מעשירית מהממלכה המאוחדת והוא 20,758 קמ\"ר. ויילס הררית מאוד, בעיקר בצפונה ובמרכזה. עיקר התושבים והתעשייה נמצאים בדרום ויילס ומתרכזים בערים קארדיף, סוונסי וניופורט. ההר סנודון הוא הגבוה ביותר בוויילס והוא מגיע לגובה של 1,085 מטרים. לווילס יש רצועת חוף של יותר מ-1,200 קילומטרים. יש כמה איים ממערבה של ויילס. מצפון לווילס נמצא הים האירי ומדרום לה נמצאת תעלת סנט ג'ורג'.\nצפון אירלנד היא הארץ הקטנה ביותר מבין הארבע המרכיבות את הממלכה המאוחדת. שטחה הוא 14,160 קמ\"ר. היא מורכבת ברובה מגבעות. הגוף הימי הגדול ביותר באי הבריטי ובאי האירי הוא לוך ניי שבצפון אירלנד – שטחו 388 קמ\"ר. ההר הגבוה ביותר בצפון אירלנד הוא סליב דונרד בגובה 849 מטרים.\n\n ערך מורחב – כלכלת הממלכה המאוחדת\n\nבעקבות מלחמת העולם השנייה ודעיכת האימפריה נפגעה כלכלת הממלכה המאוחדת והיא איבדה את מקומה כמעצמת-על כלכלית. אף שלא שבה למעמדה הקודם, היא נמנית עם המשגשגות שבמדינות העולם והתל\"ג שלה הוא השמיני בעולם. בבסיס הכלכלה עומדת התעשייה, המעסיקה כרבע מכוח העבודה ומספקת את רוב סחורות היצוא. הממלכה המאוחדת נחשבת מדינת שירותים כיוון שכ-70% מכוח העבודה מועסקים בשירותים. חשיבות רבה יש גם לתיירות, לבנקאות ולמסחר. החקלאות מתקדמת, והמועסקים בה (2% מכוח העבודה) מספקים כ-90% מהצרכים המקומיים. עד 1975 הממלכה המאוחדת הייתה תלויה ביבוא נפט וגז טבעי לתעשיותיה, אך בעקבות גילוים של מרבצי נפט וגז בים הצפוני, אשר כ-75% מהם בשליטת הממלכה המאוחדת, היא מספקת כיום את כל תצרוכתה ואף מייצאת כ-2% מהנפט המיוצא בעולם. מלבד השימוש בנפט ובגז טבעי, הממלכה המאוחדת משתמשת גם בפחם, שמקורו באי הבריטי עצמו, להפקת אנרגיה.\nבאי הבריטי מצויים מחצבים נוספים כגון בדיל, ברזל, מלח, עופרת ונחושת.\nהשותפות הכלכליות העיקריות של בריטניה הן מדינות האיחוד האירופי ובראשן גרמניה וצרפת, ארצות הברית ומדינות מערביות נוספות. הממלכה המאוחדת חברה בארגון המדינות המתועשות, ולפיכך גם בארגון G20.\n\nאנגליה וסקוטלנד היו מרכזים מובילים של המהפכה המדעית החל מן המאה ה-17, והממלכה המאוחדת הובילה את המהפכה התעשייתית החל מן המאה ה-18, וממשיכה עד היום להוציא מדענים ומהנדסים חשובים. עם התאורטיקנים המרכזיים מהמאות ה-17 וה-18 נמנים אייזק ניוטון, שחוקי התנועה שלו ואילומינצית הכבידה נראו כאבן המפתח של המדע המודרני; החל מן המאה ה-19 צ'ארלס דרווין, שתאוריית האבולוציה על ידי ברירה טבעית שלו הייתה פונדמנטלית להתפתחות הביולוגיה המודרנית, וג'יימס קלרק מקסוול, שגיבש את התאוריה האלקטרומגנטית; ולאחרונה גם סטיבן הוקינג, שקידם תאוריות מרכזיות בתחומי הקוסמולוגיה, תורת כבידה קוונטית וחקירת חורים שחורים.\nעם הגילויים המדעיים המרכזיים מהמאה ה-18 נמנים מימן בידי הנרי קוונדיש; מן המאה העשרים פניצילין בידי אלכסנדר פלמינג, ומבנה ה-DNA, בידי פרנסיס קריק ואחרים. פרויקטים הנדסיים מרכזיים אחרים ואפליקציות שבאו מאנשים מהממלכה המאוחדת מונים את קטר קיטור; מהמאה ה-19 המנוע החשמלי שפותח בידי מייקל פאראדיי, נורת הלהט, והטלפון המעשי הראשון, שהומצא על ידי אלכסנדר גרהם בל, ובמאה העשרים מערכת הטלוויזיה הראשונה בעולם בידי ג'ון לוגי ביירד ואחרים, מנוע הסילון, התשתית למדעי המחשב המודרניים בידי אלן טיורינג, וה-World Wide Web בידי טים ברנרס-לי.\nמחקר מדעי ופיתוח נותרים חשובים באוניברסיטאות בריטיות, שעם המובילות והידועות שבהן נמנות אוניברסיטת קיימברידג' ואוניברסיטת אוקספורד. בין השנים 2004–2008 הוציאה הממלכה המאוחדת 7% מן המחקרים המדעיים בעולם, וחלקה ל-8% מן הציטוטים המדעיים, במקום השני והשלישי בעולם (אחרי ארצות הברית וסין, ואחרי ארצות הברית, בהתאמה).\n\nעד אמצע המאה ה-20 שלטה הממלכה המאוחדת על מושבות רבות ברחבי העולם. בשיאה, שלטה האימפריה הבריטית על כרבע משטח היבשה בעולם, וכונתה \"האימפריה שהשמש אינה שוקעת בה לעולם\". לאחר מלחמת העולם השנייה החלה הממלכה המאוחדת לאבד את רוב מושבותיה – בין אם בעקבות מרידות מקומיות וסכסוכים עם מדינות מקומיות ובין אם ביוזמתה. כיום היא שולטת במספר מצומצם ביותר של מושבות, בהן גיברלטר, איי פוקלנד שליד אמריקה הדרומית ומספר איים נוספים. עד היום מוכנה הממלכה המאוחדת לצאת לקרב לשם הגנה על זכויותיה במושבותיה הרחוקות, כפי שהוכיחה במלחמת פוקלנד (1982). גם לגבי הבעלות על גיברלטר קיימת מחלוקת בין הממלכה לספרד, אם כי גיברלטר כיום היא חלק מהממלכה המאוחדת מתוקף משאל אזרחים שנערך בה.\nכשריד לאימפריה הבריטית, נשארו שטחים רבים תחת שליטת הממלכה המאוחדת. חלקם במעמד עצמאי למחצה, חלקם מדינות חסות ולחלקם אין כל מעמד עצמאי. ברוב השטחים הללו יש אוכלוסייה מעטה (אם בכלל).\n\n ערך מורחב – הטריטוריות הבריטיות שמעבר לים\nאירופה\nגיברלטר – מושבה בריטית ששולטת על הכניסה לים התיכון\nהאי מאן – אי בין הממלכה המאוחדת לאירלנד\nאיי התעלה – האיים ג'רזי וגרנזי\nהאוקיינוס האטלנטי\nסנט הלנה – האיים אסנשן וטריסטן דה קוניה\nאיי ג'ורג'יה הדרומית ואיי סנדוויץ' הדרומיים – איים בדרום האוקיינוס האטלנטי\nאיי פוקלנד – איים בדרום האוקיינוס האטלנטי מול חופי ארגנטינה\nהאיים הקריביים\nברמודה\nאיי הבתולה הבריטיים\nאיי טורקס וקאיקוס\nמונטסראט\nאיי קיימן\nאנגווילה\nהאוקיינוס השקט והאוקיינוס ההודי\nהאי פיטקרן – אי מבודד בדרום האוקיינוס השקט המאוכלס בכ-50 מצאצאי המורדים מהספינה הבאונטי\nהטריטוריות הבריטיות באוקיינוס ההודי\nאחר\nהטריטוריה הבריטית באנטארקטיקה\nבסיסים צבאיים אוטונומיים בקפריסין – אקרוטירי ודקליה\n\n ערך מורחב – דמוגרפיה של הממלכה המאוחדת\n\nעל פי מפקד האוכלוסין שנערך בשנת 2011 אוכלוסייתה של הממלכה המאוחדת מנתה 63,181,775 תושבים. האוכלוסייה שלה היא החמישית בגודלה בחבר העמים הבריטי, וה-21 בעולם. מתוכם אוכלוסיית אנגליה מונה 53,012,456 תושבים, אוכלוסיית סקוטלנד 5,313,600 תושבים, ויילס 3,063,456 תושבים ו-1,810,863 תושבים בצפון אירלנד. חלק מהגורמים לעלייה התדירה בכמות האוכלוסייה הם הגירה אל תוך הממלכה המאוחדת וגם עלייה ברמות היילודה ועלייה בתוחלת החיים של התושבים.\nצפיפות האוכלוסין בממלכה המאוחדת נחשבת לאחת הגבוהות בעולם אך יש הבדל משמעותי בצפיפות בין המדינות המרכיבות אותה. באנגליה הצפופה ביותר הצפיפות היא 383 איש לקמ\"ר ובשאר המדינות היא נמוכה הרבה יותר. 142 תושבים לקמ\"ר בווילס, 125 בצפון אירלנד ורק 65 תושבים לקמ\"ר בסקוטלנד. רבע מהאוכלוסייה של הממלכה המאוחדת מתגוררת באזורים עירוניים ובפרברים בדרום מזרח אנגליה, שטח מפותח ומשגשג מאוד. אוכלוסיית הבירה לונדון מוערכת ב-8,300,000 תושבים נכון ל-2012.\nבשנת 2006 לפי מדד הפוריות יש בממוצע 1.84 ילדים לזוג. מדובר עדיין בשיעור ילודה נמוך יחסית, אך גבוה הרבה יותר מהשפל שהיה ב-2001 עם רק 1.63 ילדים לזוג. בתוך הממלכה באנגלייה ויילס מדד הפוריות זהה וקרוב לממוצע, 1.86, אך בסקוטלנד הוא עדיין נמוך ועומד על 1.67. מדד הפוריות עלה באופן המשמעותי ביותר במאה העשרים במהלך ה\"בייבי בום\" של שנות ה-60 ועמד בשנת 1964 על 2.95 ילדים לזוג.[דרוש מקור]\nמאז שנות ה-60, החלו לפקוד את הממלכה המאוחדת גלי הגירה גדולים מהקולוניות הבריטיות לשעבר, בעיקר מהודו ומפקיסטן וכן מאפריקה ומהאיים הקריביים. אל מהגרים אלו נוספת בשנים האחרונות הגירה מוסלמית נוספת בעיקר ממדינות ערב, וכן הגירה פנים אירופאית ממזרח אירופה – בעיקר מפולין. מספר המהגרים המוסלמים הגבוה (המוערך בקרוב ל-3 מיליון תושבים), גורם לעיתים למתחים בין האוכלוסיות בעיקר מאז גל הטרור העולמי שהחל ב-11 בספטמבר 2001. בערים מסוימות בממלכה המאוחדת, כגון לסטר ובדפורד, מהווים המהגרים קרוב ל-50 אחוזים מכלל התושבים.\nעל-אף ההגירה, עדיין היוו הבריטים הלבנים רוב גדול (כ-87 אחוזים, כולל אירים) ב-2001. לבנים שאינם ממוצא בריטי היוו כ-5.3%, ואנשים ממוצא אתני מעורב היוו מעט יותר מאחוז מן האוכלוסייה.\nהזדהות לאומית כבריטים היא מועטה יחסית בקרב האוכלוסייה. בריטים \"לבנים\" מזדהים בדרך כלל כאנגלים, ולשים, סקוטים ואירים, ואף מאמצים זהויות מקומיות כמו קורנוולים. רק בקרב מהגרים וצאצאיהם מקובל לומר שהם בריטים בלבד.\nלפי האומדנים האחרונים, בין חצי לשני שלישים מהאוכלוסייה הבריטית הם דתיים, והיתר אינם דתיים. הדת החשובה ביותר היא עודנה הכנסייה האנגליקנית, שכשליש מהאזרחים מזדהים עמה לפי נתוני מפקד 2011, אף על פי שהיא מצויה בתהליך שקיעה ממושך (רק 12% מהתינוקות שנולדו ב-2010 נטבלו לאנגליקניות ורק חצי מהאנגליקנים מאמינים באלוהיותו של ישו). כ-9% מהבריטים הם קתולים, וזרמים נוצריים קטנים יותר כוללים את הבפטיסטים והמתודיסטים. כ-8% שייכים לדתות לא-נוצריות, בייחוד אסלאם, האמונה השנייה בגודלה בממלכה המונה כ-5% מהתושבים, וגם הינדואיזם, סיקיזם, יהדות ובודהיזם. לפי האומדנים האחרונים, מעט יותר מרבע מהבריטים מאמינים באלוהים/אלים, כ-40% אינם מאמינים בדבר, כ-10% אגנוסטים והרבע הנותרים לא מאמינים באל אך סוברים שקיים כוח רוחני כלשהו.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהאנגלית, אף שאינה מוגדרת בחוק כשפת המדינה הרשמית, מדוברת בפי כל ומהווה את שפת המדינה מבחינה מעשית. כ-90% מן התושבים דוברים אנגלית כשפת אם. פרט לה מדוברות בממלכה מספר שפות ילידיות נוספות, בעלות סטטוס רשמי כלשהו – סקוטית, שפה גרמאנית הקרובה לאנגלית ומדוברת בפי 1.5 מיליון מתושבי סקוטלנד, וארבע שפות קלטיות (גוידליות) – ולשית, אירית, גאלית סקוטית, וכן קורנית, שכמעט ונכחדה, ושגורה כיום בפי כמה אלפי דוברים. השפה הנפוצה מבין השפות הקלטיות בממלכה המאוחדת היא הוולשית, המדוברת בפיהם של כ-750 אלף איש, ובוויילס היא בעלת מעמד השקול לזה של האנגלית.\nנוסף על שפות אלו, משמשות עשרות שפות נוספות את אוכלוסיות המהגרים המגוונות בממלכה המאוחדת.\n\n ערך מורחב – יהדות בריטניה\nיהדות הממלכה המאוחדת היא קהילה גדולה, ואחת הקהילות היהודיות החשובות והגדולות ביותר במערב אירופה. היא הגיעה למעמד זה אחרי השמדת רוב הקהילות האחרות על ידי הנאצים בשואה, ובין היתר בשל הגירה של פליטים אליה, בתקופות הפרוגרומים והשואה. קהילה זו נהנת מארגון יציב ויש לה ארגונים רבים הפועלים למען בני הקהילה וחלקם למען קירובם לציונות.\nהקהילה היהודית בממלכה המאוחדת מנתה עם סיום מלחמת העולם השנייה כ-400 אלף בני אדם, חלקם פליטים מהארצות הכבושות על ידי הנאצים. בשנים שחלפו מאז, קטן מספר היהודים בממלכה המאוחדת וכיום שיעורם מוערך בכרבע מיליון בני אדם, בין היתר בשל הגירה לישראל. בעבר ישבו יהודים בערים רבות ברחבי הממלכה, אולם כיום קיימת מגמה של התרכזות במספר מצומצם של ערים. הקהילה הגדולה ביותר נמצאת בלונדון, ומונה כ-200 אלף יהודים. רוב היהודים מרוכזים בשכונות הצפון מערביות של העיר ובראשן הנדון וגולדרס גרין, אך גם ב'המפסטד'. באזורים אלו קיימות חנויות ומסעדות כשרות רבות.\nהקהילה השנייה בגודלה במדינה יושבת במנצ'סטר, בעיקר בצפון העיר. יהדות מנצ'סטר צפופה ביותר, ואחוז האורתודוקסים בה גבוה. בעיר לידס קיימת קהילה בת 8,000 בני אדם ובערים ברמינגהאם, ליברפול וגלאזגו אשר בסקוטלנד, מתגוררים כמה אלפי יהודים בכל אחת מהן.\nבגייטסהד החולקת עם ניוקאסל את גדות נהר הטיין, ישנה קהילה חרדית גדולה המונה כ־1,800 תושבים. קהילה זו היא מהוותיקות באירופה והוציאה במשך הדורות רבנים ודיינים בעלי שם לכל רחבי העולם. לקהילה ישנם מוסדות חינוך אשר משרתים את רבים מתושביה החרדים של בריטניה בפרט ושל חלק מתושבי אירופה בכלל, כגון סמינר לבנות, ישיבה גדולה, ישיבות קטנות כוללים לאברכים ועוד.\nבערים אחרות, כגון ניוקאסל וקארדיף, בירת ויילס, מתגוררים כמה מאות יהודים. הארגון הגדול ביותר בקהילה היהודית בממלכה המאוחדת הוא ארגון המגבית הציוני ה-UJIA. כמו כן קיימים במדינה ארגונים כגון קק\"ל, חב\"ד, ועוד.\nבממלכה המאוחדת קיימת רשת חינוך יהודית הפועלת בעיקר בלונדון מנצ'סטר ולידס. בעבר לא נהגו רוב הילדים היהודים ללכת לבית ספר יומי יהודי והסתפקו בחינוך שסופק על ידי תנועות הנוער היהודיות.\nבממלכה המאוחדת פועלות מספר תנועות נוער יהודיות כשהגדולות בהן הן בני עקיבא, הבונים דרור ו-FZY. תנועות אלו מקיימות פעילות שוטפת בלונדון ובערי השדה במדינה וכן מחנות בהם משתתפים אלפי ילדים, פעמיים בשנה. ליהדות הממלכה המאוחדת מספר עיתונים קהילתיים, הוותיק ביניהם הוא הג'ואיש כרוניקל – JC הלונדוני.\nליהודי הממלכה המאוחדת קשר הדוק עם ישראל. מאז האינתיפאדה השנייה, חלה עליה מהירה באירועים האנטישמיים במדינה, בעיקר מצד חוגים מוסלמיים. התקשורת בממלכה המאוחדת נחשבת כעוינת יחסית את ישראל בעיקר בהשוואה לזו האמריקאית. כל אלו משפיעים על התחושה בקרב הקהילה היהודית במדינה ובעיקר על הסטודנטים בקמפוסים שמאוגדים בארגון UJS. התחושות הלא נוחות גורמות לחלקים מהקהילה 'להוריד פרופיל' לגבי זהותם היהודית בעוד אחרים נעשים מעורבים יותר בחיי הקהילה ומעתיקים את מקום מגוריהם לאזורים בעלי דומיננטיות יהודית. מספר יהודים בולטים במעורבותם בחיי הפוליטיקה הבריטית. מייקל הווארד היה מועמד המפלגה השמרנית לתפקיד ראש-הממשלה בבחירות 2005 ואד מיליבנד כיהן כמנהיג מפלגת הלייבור הבריטית בין השנים 2010–2015.\n\n ערך מורחב – פוליטיקה של הממלכה המאוחדת\nהפוליטיקה של הממלכה המאוחדת מתנהלת במסגרת דמוקרטיה ייצוגית פרלמנטרית בה הממונה העיקרי הוא ראש ממשלה. היא נחשבת גם למונרכיה חוקתית, אם כי לבית המלוכה תפקיד ייצוגי בעקרו. השלטון הוא שלטון רב-מפלגתי, הכולל אצילה חלקית של סמכויות בסקוטלנד, ויילס, ולעיתים גם בצפון אירלנד.\nהרשות המבצעת היא הממשלה. הרשות המחוקקת כוללת ממשלה ושני בתי פרלמנט – בית הנבחרים ובית הלורדים. המערכת המשפטית פועלת באופן עצמאי מהרשות המבצעת ומהרשות המחוקקת. שיטת ממשל זו נקראת גם שיטת הממשל וסטמינסטר והיא אומצה גם במדינות אחרות, כגון קנדה, הודו, אוסטרליה, ניו זילנד, סינגפור, מלזיה וג'מייקה, מדינות אשר היו חלק מן האימפריה הבריטית, ובמידה רבה גם בישראל.\nלממלכה המאוחדת אין חוקה כתובה ומסודרת, אלא מוסכמות חוקתיות שרובן בלתי כתובות, ונתגבשו במשך השנים.\n\n ערך מורחב – הכוחות המזוינים של הממלכה המאוחדת\n\nהכוחות המזוינים של הממלכה המאוחדת המופקדים על הגנת הממלכה המאוחדת. המדינה חברה פעילה בברית נאט\"ו ושותפה לקואליציות צבאיות אחרות, לרבות כוחות שמירת השלום של האו\"ם. כוחות אלה כפופים למשרד ההגנה, ומפקדו העליון הוא צ'ארלס השלישי, מלך הממלכה המאוחדת, שאליו נשבעים אנשי הכוחות המזוינים אמונים.\nעל פי חוקת בריטניה כפופים הכוחות המזוינים לכתר. עם זאת, על פי חוק הזכויות 1689, לא ניתן להחזיק צבא קבע בעתות שלום ללא הסכמת הפרלמנט. הפרלמנט נותן את הסכמתו אחת לחמש שנים על ידי חקיקת חוק הכוחות המזוינים (Armed Forces Act). הכוחות המזוינים מנוהלים על ידי מועצת ההגנה (Defence Council) של משרד ההגנה שבראשו עומד שר ההגנה.\nהכוחות המזוינים של בריטניה אחראים על הגנתה של הממלכה המאוחדת, של הטריטוריות הבריטיות שמעבר לים ושל שטחי חסות של הכתר הבריטי, יחד עם קידום האינטרסים הביטחוניים הרחבים יותר של בריטניה, ותמיכה במאמצי שמירת שלום בינלאומיים. הכוחות פעילים כמשתתפים קבועים בכוחות נאט\"ו ובקואליציות אחרות. בריטניה אף חברה בארגון חמש המעצמות (FPDA – בריטניה, אוסטרליה, ניו זילנד, מלזיה וסינגפור).\nמשימותיהם של הכוחות המזוינים בשנים האחרונות כללו את  מלחמת אפגניסטן, מלחמת עיראק, ההתערבות בסיירה לאון, משימות שמירת שלום בחבל הבלקן ובקפריסין והשתתפות בתקיפה הצבאית הבינלאומית בלוב. חיילות המצב והמתקנים של הכוחות המזוינים מוצבים באסנשן, בליז, ברוניי, קנדה, דייגו גרסיה, איי פוקלנד, גרמניה, גיברלטר, קניה, קטר ובאקרוטירי ודקליה. הממלכה המאוחדת ביצעה לראשונה ניסוי בנשק גרעיני בשנת 1952 ובכך הייתה למעצמה הגרעינית השלישית בעולם. נכון לשנת 2012 בריטניה היא אחת מחמש המעצמות הגרעיניות המוכרות, כשלרשותה עומדים 225 ראשי חץ גרעיניים. מתוך אלה, 160 מראשי החץ מחומשים ופעילים.\nבכוח הסדיר משרתים כ-200 אלף חיילים: כ-100 אלף בצבא היבשה, כ-45 אלף בחיל האוויר, וכ-41 אלף בחיל הים. הכוחות המזוינים של הממלכה המאוחדת הם מהצבאות החזקים באירופה, לצד צבאות רוסיה וצרפת. צבא הממלכה המאוחדת השתתף בלחימת הקואליציות בבוסניה, בקוסובו, באפגניסטן ובעיראק. הפעם האחרונה שבה לחם לבדו הייתה במלחמת פוקלנד, בשנת 1982.\nלממלכה המאוחדת קשרים ביטחוניים הדוקים עם ארצות הברית. קשרים אלו הידועים בשם היחסים המיוחדים, התפתחו למן מלחמת העולם השנייה והם כוללים שיתוף מידע ופעולה מלאים בכל הקשור לציוד צבאי, מודיעין ועוד. ברשותה הצבא החמישי בגודל הוצאותיו בעולם, והיא מוציאה 2.4% מן התמ\"ג שלה על הצבא.\n\n ערך מורחב – תרבות הממלכה המאוחדת\nתרבותה של הממלכה המאוחדת עשירה ומגוונת ומשפיעה על התרבות העולמית כולה. הממלכה המאוחדת היא מדינה אירופית בעלת קשרים תרבותיים עם מושבותיה לשעבר, במיוחד עם ארצות שבהן אנגלית היא שפה רשמית. מהגרים ממושבותיה לשעבר דוגמת הודו, פקיסטן והאיים הקאריביים השפיעו רבות על תרבותה במהלך העשורים האחרונים.\nהמשקה שמאפיין את הממלכה המאוחדת בעולם הוא תה עם חלב. תרבות שתיית התה ב-5 אחה\"צ, לצד ארוחת הבוקר האנגלית, היא מנהג מקובל מאוד בבריטניה ואשר לרוב מסמל את הממלכה המאוחדת בכלל ואנגליה בפרט.\n\nחינוך בממלכה המאוחדת\nהאיים הבריטיים\nרכבות בממלכה המאוחדת\n\n אתר האינטרנט הרשמי של הממלכה המאוחדת (באנגלית)\nאתר הממשל הבריטי\nאתר משפחת המלוכה הבריטית\nאתר משרד ראש הממשלה הבריטי\nמידע פוליטי-חברתי על בריטניה, באתר המכון הישראלי לדמוקרטיה\nתומר ריבל, הממלכה המאוחדת לאחר המלחמה\nהמנון הממלכה המאוחדת (אורכב 06.07.2007 בארכיון Wayback Machine)\nפרק בפודקאסט \"מינהר הזמן\" בנושא \"ההיסטוריה האפלה של הבריטים\" באתר \"כאן\", 24 באוקטובר 2017\nמשה גלעד, בריטניה: המלצות, מסלולים, אטרקציות וכל המידע למטייל, באתר הארץ, 7 ביולי 2019\nplace/Great-Britain-island-Europe הממלכה המאוחדת, באתר אנציקלופדיה בריטניקה (באנגלית)\n בריטניה, דף שער בספרייה הלאומית",
    "pageid": 2954
  },
  {
    "title": "הקונגרס של ארצות הברית",
    "extract": "הקוֹנְגְרֵס של ארצות הברית (באנגלית: United States Congress) הוא הרשות המחוקקת הפדרלית של ארצות הברית. הפרק הראשון של חוקת ארצות הברית מחייב ייסודו של קונגרס (אספת נציגים) בן שני בתים המורכב מסנאט ומבית נבחרים, ומעניק לו את הסמכות הבלעדית לחקיקה פדרלית.\nשני בתי הקונגרס יושבים בבניין הקפיטול האמריקני בבירת ארצות הברית, וושינגטון.",
    "pageid": 30967
  },
  {
    "title": "הרפובליקה העממית של סין",
    "extract": "הרפובליקה העממית של סין (בסינית מפושטת: 中华人民共和国, בפין-יין: Zhōnghuá Rénmín Gònghéguó, בתעתיק: ג'וֹנְגְּ-חוּאָה רֵנְמִין גוֹנְגְ-חֶה-גּוּוֹ; נקראת בקיצור סין העממית, סין הקומוניסטית או רק סין) היא מדינה במזרח אסיה. אוכלוסייתה מונה כ-1.4 מיליארד תושבים, שנייה רק להודו. בגודל שטחה, ממוקמת סין במקום החמישי בעולם, והיא גובלת ב-14 מדינות: קוריאה הצפונית, רוסיה, מונגוליה, קזחסטן, קירגיזסטן, טג'יקיסטן, אפגניסטן, פקיסטן, הודו, נפאל, בהוטן, מיאנמר, לאוס ווייטנאם.\nהרפובליקה העממית של סין הוקמה בשנת 1949. היא מחולקת ל-33 מחוזות מנהליים. מאז, היא טוענת לריבונות על האי טאיוואן ומספר איים נוספים הנמצאים בשליטת טאיוואן, וכן על איי סנקאקו שבשליטת יפן. המונח \"סין היבשתית\" מבדיל בין הרפובליקה הסינית שעל האי טאיוואן, לבין הרפובליקה העממית של סין. מאז 2021, גברה המתיחות בין המדינות על רקע תביעת הריבונות של סין היבשתית על טאיוואן העצמאית.\nהמשטר הסיני הוא משטר חד-מפלגתי הנשלט על ידי המפלגה הקומוניסטית של סין. זאת אף על פי שרוב החוקרים לא מגדירים אותו כמשטר קומוניסטי או סוציאליסטי.[דרוש מקור] התאגדויות הנחשבות סכנה עבור המשטר, כגון הפאלון גונג ותנועות לשחרור טיבט, נרדפות על ידי השלטונות, ומחבריהן נמנעות לעיתים תכופות זכויות האדם. בשנת 2018 סימן דו\"ח החירות המקוונת של Freedom House  את סין כמובילה עולמית במודל שלטון טוטליטרי עדכני, אותו מאמצות מדינות נוספות שמנסות להתקרב לסין.\nכלכלת סין, נכון לשנת 2018, היא השנייה בגודלה בעולם. למרות זאת, סין אינה חברה בארגון המדינות המתועשות הן משום שהתמ\"ג לנפש שלה נמוך בהשוואה למדינות המפותחות והן מסיבות פוליטיות אחרות. לסין הצבא הגדול בעולם מבחינת כוח אדם. תקציב הביטחון של סין שני רק לארצות הברית. בנוסף, סין היא מדינה החמושה בנשק גרעיני וחתומה על האמנה למניעת הפצת נשק גרעיני.",
    "pageid": 1835
  },
  {
    "title": "התנחלות",
    "extract": "התנחלות היא יישוב יהודי אשר הוקם בשטח שנשלט על ידי מדינת ישראל אך לא נמצא בתחום ריבונותה, לרוב בשטחים המוחזקים על ידי ישראל מאז מלחמת ששת הימים. כיום המונח מתייחס ליישובים ביהודה ושומרון, אך בעבר הוא כלל יישובים בסיני (עד החזרתו למצרים בשנת 1982, במסגרת הסכם השלום בין ישראל למצרים) וברצועת עזה (עד ההתנתקות ב-2005). למרות הסיפוח של רמת הגולן, מרבית הקהילה הבין-לאומית (מלבד ארצות הברית) עדיין רואה בו שטח סורי כבוש, ולכן היא מחשיבה את היישובים שבו להתנחלויות. בנוסף, החוק הבינלאומי אינו מכיר בסיפוח של מזרח ירושלים לישראל, ומחשיב את השטח כטריטוריה פלסטינית ואת ההתיישבות היהודית שבו כהתנחלות.\nההתנחלויות הראשונות הוקמו לאחר מלחמת ששת הימים על ידי ממשלות המערך בהתאם לתוכנית אלון. בשנים 1977-1986, תחת ממשלות בגין, שמיר ופרס, גדל מספרן במהירות. בהסכמי אוסלו התחייבה מדינת ישראל לא להקים התנחלויות חדשות, ומאז הוקמו רק מאחזים והורחבו התנחלויות קיימות. נכון לינואר 2024, מתגוררים בהתנחלויות ביהודה, שומרון ובקעת הירדן כ-517,000 ישראלים, המהווים כ-5% מאוכלוסיית מדינת ישראל. 42% מתוכם מתגוררים בערים: מודיעין עילית שבהרי בנימין, ביתר עילית שבגוש עציון, מעלה אדומים שבעוטף ירושלים ואריאל שבשומרון.\nמכיוון ששטחי יהודה ושומרון לא סופחו למדינת ישראל, הריבון באזור זה הוא אלוף פיקוד המרכז של צה\"ל ותושבי ההתנחלויות נתונים רשמית תחת ממשל צבאי. בפועל, חלקים רבים מהחוק הישראלי הוחלו על ההתנחלויות באמצעות צווים צבאיים וכן באמצעות חקיקה ישראלית, כגון \"תקנות יו\"ש\". משטרת ישראל נוכחת ביישובים אלה באמצעות מחוז ש\"י, שנוסד ב-1994, ומחזיקה בגזרתם מספר תחנות משטרה. כמו כן, צה\"ל ומשטרת ישראל מקיימים ביהודה ושומרון מנגנון של תיאום ביטחוני עם המשטרה הפלסטינית.\nההתנחלויות הן אחד מסלעי המחלוקת בפוליטיקה בישראל. התמיכה בהתיישבות של יהודים מעבר לקו הירוק מזוהה בעיקר עם הימין ועם הדתיים, וההתנגדות להן מזוהה בעיקר עם השמאל. המצדדים בהתנחלויות רואים בהן מימוש זכות היסטורית או דתית של עם ישראל על יהודה ושומרון; צורך ביטחוני קיומי; צורך אזרחי בשל הגדלת עתודות הקרקע לבנייה ופתרון למשבר הדיור; וכן גורם המונע השתלטות פלסטינים על השטח והקמת מדינה פלסטינית. מנגד, המתנגדים רואים בהן מכשול לתהליך השלום הישראלי-פלסטיני (למעט גושי התנחלויות שיכללו בתחום מדינת ישראל במסגרת חילופי שטחים עם המדינה הפלסטינית); סכנה להמשך קיומה של ישראל כמדינה יהודית ודמוקרטית (עקב תרחיש מדינה דו-לאומית); הפרה של זכויות אדם ושל החוק הבינלאומי; וכן גורם המקשה כלכלית וביטחונית על מדינת ישראל. \nבקהילה הבינלאומית ובשמאל בישראל מקובל שההתנחלויות מנוגדות לחוק הבינלאומי, בעיקר משום שסעיף 49 באמנת ז'נבה הרביעית אוסר על מדינה כובשת להעביר את אזרחיה לשטח הכבוש, וכן עקב הטענה כי ההתנחלויות מפרות את הזכות להגדרה עצמית של הפלסטינים. בחוות דעת של בית הדין הבין-לאומי לצדק מיולי 2024 נקבע כי נוכחותה המתמשכת של ישראל בשטחים הפלסטיניים אינה חוקית, וכי על ישראל לסיים את נוכחותה בשטחים אלה בהקדם האפשרי, להפסיק את הרחבת ההתנחלויות, לפנות את ההתנחלויות שהוקמו ולשלם פיצויים לפלסטינים. מנגד, למדינת ישראל יש השגות על הפרשנות לסעיף 49, ועל עצם תחולתה של אמנת ז'נבה הרביעית על יהודה ושומרון. בנוסף נטען על ידי ישראל כי גם אילו היה מקום להכיר בזכות להגדרה עצמית לפלסטינים, הרי שאין הכרעה ברורה באיזה שטח הם אמורים לקיים זכות זו, שכן הקו הירוק אינו קו גבול.\nלאור זאת, עמדתה של מדינת ישראל היא שהקמת ההתנחלויות מותרת על פי המשפט הבינלאומי. ארצות הברית הצטרפה לעמדה זו בהצהרה בנובמבר 2019 וחזרה בה בפברואר 2024. בהקשר זה יש להבדיל בין ההתנחלויות למאחזים ו\"גבעות\", שאינם חוקיים גם לפי החוק הישראלי, משום שלא הוקמו בעקבות החלטה רשמית של הממשלה ואין להם תוכנית בנין עיר.\n\nבהגדרתו הבסיסית, המושג \"התנחלות\" מקביל להתיישבות ב\"נחלה\". המילה התנחלות באה מהשורש נ-ח-ל בבניין התפעל, שפירושו, על פי מילון אבן-שושן: ירש, קיבל לרשותו אחוזה. הביטוי \"נחלת אבות\" מתייחס לחלקת ארץ העוברת מדור לדור כירושה משפחתית. כלומר, למונח \"התנחלות\" (שהוא בעיקרו מילה נרדפת ל\"התיישבות\") יש מובן שונה במקצת מ\"התיישבות\". \"התנחל\" מופיע פעמים אחדות בספר במדבר, למשל: ”וְהִתְנַחַלְתֶּם אֶת-הָאָרֶץ בְּגוֹרָל לְמִשְׁפְּחֹתֵיכֶם, לָרַב תַּרְבּוּ אֶת נַחֲלָתוֹ וְלַמְעַט תַּמְעִיט אֶת נַחֲלָתוֹ, אֶל אֲשֶׁר יֵצֵא לוֹ שָׁמָּה הַגּוֹרָל, לוֹ יִהְיֶה. לְמַטּוֹת אֲבֹתֵיכֶם, תִּתְנֶחָלוּ”. במשמעות זו הוא עוסק בהתנחלות בכל שטחי ארץ ישראל.\nהביטוי \"התנחלות\" מציין מעבר של קבוצת אוכלוסייה לאזור בו לא נמצאו בעבר, בין אם מדובר במעבר של שבטים נוודים מהמדבר לארץ נושבת ובין אם מדובר בהגירה מארץ לארץ.\nבראשית הציונות השימוש במושג \"התנחלות\" לתיאור ההתיישבות היהודית בארץ ישראל היה נדיר למדי. היישובים הראשונים שהוקמו במאה ה-19 נקראו \"מושבות\", מילה שחודשה כתרגום למילה הלועזית \"קולוניות\" שהתייחסה ליישובים אירופאים מחוץ לאירופה בתקופת הקולוניאליזם, ומראשית המאה ה-20 נקראו רוב היישובים החדשים, שרובם הוקמו על ידי ההתיישבות החלוצית העובדת, בכינוי \"קיבוץ\" או \"מושב\". עם זאת, לעיתים נעשה שימוש גם במונח \"מתנחלים\" לציון ראשוני המתיישבים ביישוב וב\"התנחלות\" כמילה נרדפת ל\"התיישבות\", כמו בדברי חיים ארלוזורוב: ”מהעליה החלוצית של חמש השנים האחרונות קיבל רק חלק קטן מאוד אפשרות התנחלות”.\nלאחר מלחמת ששת הימים והקמת התנועה שקראה להקמת יישובים יהודיים מעבר לקו הירוק, העדיפו דוברי התנועה לכנות את היישובים החדשים במונח \"התנחלות\", המתקשר למקרא ולזכות ההיסטורית של היהודים על הארץ.\nעם השנים, עם התגברות הביקורת על מפעל ההתנחלות ביהודה, שומרון ועזה ובשל היחס השלילי של חלקים בציבור למתנחלים ולהתנחלויות, היו שהעדיפו להימנע ממונחים אלה ולחזור לשימוש במילים \"התיישבות\" ו\"מתיישבים\" לתיאור היישובים והתושבים הישראליים ביהודה ושומרון. עם זאת, המושגים \"התנחלויות\" ו\"מתנחלים\" ממשיכים לשמש חלק גדול בציבור הישראלי, הן על ידי מתנגדי ההתנחלויות, הן על ידי תומכיהן, ולעיתים אף על ידי המתנחלים עצמם.\nבשנת 1992 טבע הרב יואל בן נון את המונח \"התנחלות בלבבות\", כדימוי לתהליך של הטמעת ערכי הציונות הדתית וגוש אמונים בציבור הישראלי, וליצירת שיתופי פעולה והבנות עם אנשים וגופים מכל קצוות הקשת הפוליטית בישראל. העיקרון של \"התנחלות בלבבות\" הוביל להשתתפות ביוזמות לגיבוש קונצנזוס בחברה הישראלית, כגון אמנת כנרת ואמנת גביזון-מדן ולהקמת גרעינים תורניים. \n\nמלחמת ששת הימים העמידה את ישראל בפני דילמה. מצד אחד, רצתה ממשלת ישראל להשתמש בשטחים שכבשה למטרות ביטחון, ולהמשיך ולהחזיק בכולם או ברובם לאורך זמן. גם הזיקה ההיסטורית לאזורים אלה עודדה צעד זה. מצד שני, סיפוח יהודה ושומרון למדינת ישראל היה עלול לעורר התנגדות בינלאומית (כפי שאכן עורר סיפוח מזרח ירושלים ולימים סיפוח רמת הגולן), וכן היה מחייב להעניק לתושבים הפלסטינים בַמקום, שהיו חפצים בכך, זכויות אזרח במדינת ישראל, מה שהיה מעמיד בסכנה את הרוב היהודי במדינה, רוב שכל ממשלות ישראל רואות בו חשיבות.\nהדרישה הציבורית להקים יישובים ישראליים בשטחים שנכבשו החלה להישמע זמן לא רב אחרי המלחמה, והשאלה שנותרה בלתי פתורה גרמה ליחס דואלי של ממשלות ישראל לחבלי ארץ אלו. כמה ממשלות מימין ומשמאל תמכו ואף יזמו הלכה למעשה את ההתנחלויות, אך הותירו את האזורים שבהן הוקמו מחוץ לשטחה הריבוני של מדינת ישראל. ממשלות אחרות פעלו להגבלה ואף לפינוי של ההתנחלויות. ברבות הימים הוקמו התנחלויות בכל השטחים שנכבשו ובחצי-האי סיני בכלל זה, אך לא בשטחים שנכבשו מאוחר יותר, כמו דרום לבנון.\nהסכם השלום בין ישראל למצרים הוביל לפינוין של ההתנחלויות בחצי האי סיני, ותוכנית ההתנתקות הביאה לפינוי ההתנחלויות ברצועת עזה ובצפון השומרון. אף ממשלה לא הכריעה בצורה חד-משמעית את גורלם של יהודה והשומרון. עקב כך, נוצרה מציאות שבה מאות אלפי ישראלים יהודים מתגוררים על אדמות, שמצד אחד לעם היהודי יש זיקה היסטורית ודתית אליהן, ורבים בימין הפוליטי סוברים שהן גם בעלות חשיבות ביטחונית למדינת ישראל, ומצד שני אדמות אלה אינן נמצאות בתחומה הריבוני של מדינת ישראל, והן ממוקמות בתוך אזור המיושב במספר רב של פלסטינים – אזור שרוב החברות בקהילה הבינלאומית סוברות שיש להקים על כולו או על מרביתו מדינה פלסטינית.\n\nההתנחלויות הראשונות היו היאחזיות הנח\"ל רפיח ותרשיש, שהוקמו מייד לאחר מלחמת סיני ב-1956 ופונו עם נסיגת צה\"ל מסיני ועזה.\nההתנחלות הראשונה לאחר מלחמת ששת הימים הייתה קיבוץ מרום גולן שהוקם ברמת הגולן ב-14 ביולי 1967, כחודש לאחר מלחמת ששת הימים. ההתנחלות הראשונה ביהודה ושומרון הייתה כפר עציון בגוש עציון, ששוקם ב-27 בספטמבר 1967 על חורבותיו של הכפר שנכבש במלחמת העצמאות, ובמקביל הוקם בית ספר שדה הר גילה על ידי יהורם בן-מאיר, שקיבל מעמד רשמי ב-1969. ההתנחלות הראשונה ברצועת עזה הייתה כפר דרום שהוקמה מחדש ב-1970. בדומה לכפר עציון, גם התנחלות זו הוקמה על חורבות יישוב יהודי שנכבש במלחמת העצמאות.\nרוב ההתנחלויות הוקמו במהלך שלוש ממשלות הליכוד הראשונות. בין 1977 ל-1986 גדל מספר ההתנחלויות בתוך הגושים מ-6 ל-17, ומספר ההתנחלויות מחוץ לגושים גדל מ-32 ל-110. גם מספר המתנחלים עלה בשיעור הגדול ביותר בתקופה הזו, מכ-1,900 מתנחלים בשנת 1977 לכ-50,000 מתנחלים בשנת 1986, גידול של פי 25. מאז, מספר ההתנחלויות נשאר דומה, ועמד בשנת 2015 על 19 התנחלויות בתוך הגושים ו-106 מחוץ לגושים.\n\nבקיץ 1967 הציג שר החקלאות יגאל אלון לראש הממשלה לוי אשכול את תוכנית אלון, שהמליצה לספח לישראל את בקעת הירדן, מדבר יהודה, גוש עציון ושטחים בין ירושלים ורמאללה (לצורך הרחבת פרוזדור ירושלים הצר), ואת רמת הגולן ושטחים בסיני ודרום רצועת עזה. התוכנית התחשבה בעיקר בשיקול הדמוגרפי, והשטחים שהמליצה לספח היו בעלי אוכלוסייה פלסטינית דלילה. על אף שהתוכנית לא אומצה על ידי הממשלה ולא קיבלה מעמד רשמי, ממשלות ישראל פעלו על פי רוחה עד למהפך של 1977, והתנחלויות הוקמו בשטחים שייעדה התוכנית לסיפוח. כך הוקמו התנחלויות בקעת הירדן ומדבר יהודה: ארגמן, מחולה וקליה (1968), גלגל, ייטב, מעלה אפרים ומשואה (1970), חמרה ומצפה שלם (1971), גיתית ומכורה (1973), מעלה אדומים ופצאל (1975), נתיב הגדוד ורועי (1976), אלמוג, כוכב השחר, נירן ותקוע (1977). בנוסף, הוקמו ושוקמו יישובי גוש עציון: כפר עציון (1967), ראש צורים ואלון שבות (1969-1970), אלעזר (1975) ומגדל עוז (1977), והוקמה (ב-1971) קריית ארבע בסמוך לחברון. כן הוקם מבוא חורון (1968) בכיס לטרון כדי למנוע ויתור על הכיס בכל הסכם עתידי.\nבפברואר 1973 התקבלה בוועדת השרים להתיישבות ההחלטה על הקמת העיר ימית ביוזמת השר ישראל גלילי ובתמיכת שר הביטחון משה דיין.\nב־3 בספטמבר 1973 אישרה מזכירות מפלגת העבודה את מסמך גלילי, שקרא להתיישבות בפתחת רפיח, רמת הגולן, בקעת הירדן והרכסים מעליה בהתאם לתוכנית אלון, כחלק ממצעה של המפלגה לקראת הבחירות לכנסת השמינית.\nמלחמת יום הכיפורים, בפברואר 1974, ותחושת השבר שהיא יצרה, גרמו להקמת \"גוש אמונים\" על ידי תלמידי הרב צבי יהודה הכהן קוק, והציונות הדתית נטלה לידיה את יוזמת ההתנחלות. התנועה, שנוצרה לאור החשש מנסיגות כתוצאה מהמלחמה, הצליחה להפיח תקווה בקרב תומכי ההתיישבות. בין תומכיה בציבור החילוני היו אנשי התנועה למען ארץ ישראל השלמה ובהם סופרים ואנשי ההתיישבות העובדת כגון משה שמיר, נעמי שמר, אריאל שרון, מאיר הר-ציון ויצחק טבנקין שראו במתנחלים את ממשיכי דרכם מבחינת התיישבות וציונות. התנועה יצרה את ההתיישבות בשומרון, על ידי הקמת עפרה במאי 1975, קדומים בשנת 1976 ואלקנה בשנת 1977.\nעד 1977 התגוררו בהתנחלויות כ-1,500 איש, קרוב למחציתם בסיני.\n\nעם עליית הליכוד לשלטון, ציפו בגוש אמונים להאצה משמעותית של קצב הקמת ההתנחלויות לאור הבטחתו של מנחם בגין: \"יהיו עוד הרבה אלוני מורה\", אולם ממשלתו של מנחם בגין היססה והקימה התנחלויות מעטות. בשנים 1977–1978 הוכנה והוצעה על ידי גוש אמונים \"הצעת תוכנית להתיישבות ביהודה ושומרון בקיץ תשל\"ז\" ובהתאם לכך, עלו להתיישבות גרעיני גוש אמונים במסגרת \"מבצע 12 הגרעינים\". ההתנחלויות היו: מצפה יריחו, נווה צוף, בית אל, שילה, שבי שומרון, גבעון, שא-נור, קרני שומרון, בית חורון, תקוע ואלון מורה. חלק מהנקודות שוכנו בתחילה בתוך מחנות צבא. הממשלה הייתה שותפה פעילה בבניית ההתנחלויות והיא תמכה בהן בהטבות כלכליות, בניית תשתיות והגנה משפטית, בניצוחו של שר החקלאות אריאל שרון, מתוקף תפקידו כיושב ראש וועדת השרים לענייני התיישבות.\nבשנת 1978 הוקמה תנועת אמנה, כתנועה המיישבת של \"גוש אמונים\". בשנת 1979 אישרה ממשלת ישראל את \"תוכנית שרון להתיישבות\", שכללה הקמת יישובים עירוניים בגב ההר כדי לשלוט במישור החוף, והקמת יישובים לאורך בקעת הירדן כדי להגן על גבולה המזרחי של ישראל.\nלאחר הנסיגה מסיני בעקבות הסכם השלום בין ישראל למצרים, נכנסה התחייה לממשלה ויובל נאמן מונה ליושב ראש ועדת השרים לענייני התיישבות. בשנים 1983–1984 הקימה הממשלה עשרות התנחלויות חדשות ברחבי יהודה ושומרון. עם זאת, ההתנחלויות היו ברובן קטנות וכלל המתנחלים ביהודה ושומרון מנו כ-23,700 נפש, כ-0.6% מאוכלוסיית ישראל.\n\nממשלת ישראל העשרים ואחת, שהייתה ממשלת אחדות לאומית, עצרה והפסיקה את הקמתן של התנחלויות חדשות. גם ממשלת ישראל העשרים ושלוש המשיכה את ההקפאה, ורק התנחלויות מעטות הוקמו על ידה, מפאת אילוצים מדיניים שראש הממשלה היה נתון להם. התנחלויות שהוקמו לאחר שנת 1990 הוקמו לרוב כ\"הרחבות\" של יישובים סמוכים ולא זכו לסמל יישוב נפרד. בין אלו ניתן למנות את שבות רחל, נריה וטל מנשה.\nהגם שבמחצית השנייה של שנות ה-80 הוקמו אך מעט התנחלויות חדשות, הוחל אז בהרחבה מסיבית של ההתנחלויות הקיימות. האינתיפאדה הראשונה שכנעה חלק מהיישובים, כמו עפרה, להתרחב כדי להביא ציבור יהודי גדול ליהודה ושומרון. בנוסף, הוקמו בשנים הללו היישובים העירוניים החרדיים הגדולים ביתר עילית (1988) ומודיעין עלית (1990), כפתרון מגורים מוזל בסמוך לריכוזים החרדיים בירושלים ובני ברק.\nבסוף 1990 הגיע מספר המתנחלים לכ-81,600 ובמהלך ממשלת הימין בראשות שמיר נעשתה בנייה מסיבית בהתנחלויות, מה שהוביל לחיכוך עם בכירים בממשל בוש לאחר מלחמת המפרץ ולאור ועידת מדריד.\n\nב-1992 הוקמה ממשלת רבין השנייה, שנקטה מדיניות שונה לחלוטין. לא רק שהיא לא הרחיבה את ההתנחלויות הקיימות, היא אף ביטלה חוזים לבניית בתים בהתנחלויות וסירבה לאכלס בתים שכבר נבנו. ב-22 ביוני 1992 החליטה ממשלת רבין השנייה (החלטה מספר 360) להפסיק את פעולות הבנייה ביישובים ישראלים ביהודה, שומרון וחבל עזה והליכים הנוגעים לתוכניות מתאר, מלבד כאלו שיאושרו בוועדת חריגים. בעקבות זאת הוציא ב-1993 אלוף פיקוד מרכז צו בדבר חוק תכנון ערים, כפרים ובניינים (הפסקת הליכי תכנון) (הוראת שעה) (יהודה ושומרון) (מספר 1385). בימי ממשלה זו נחתמו הסכמי אוסלו, שתחמו את ההתנחלויות לאזורים שכבר הוקמו בהם התנחלויות, ומנעה את הרחבתן העתידית לאזורים שהועברו לידי הרשות הפלסטינית, ואף גרמה לפינוין של שתי התנחלויות, נח\"ל גינת ונח\"ל עירית, שעקב היותן האיחזויות נח\"ל הוגדרו כמחנות צבא ולא כיישובים. עם זאת, בימי ממשלה זו נבנו ופותחו כבישים עוקפים במספר אזורים, כתוצאה מהסכמי אוסלו. אוכלוסיית ההתנחלויות המשיכה לגדול, בקצב של כ-10,000 נפש בשנה, בסוף 1993 הגיע מספר המתנחלים לכ-115,600 ובסוף 1995 הגיע מספרם לכ-134,300.\nב-1996 הוקמה ממשלת נתניהו הראשונה, שביטלה את האיסור הגורף שהטילה ממשלת רבין על בנייה בהתנחלויות. ב-2 באוגוסט 1996 החליטה הממשלה (החלטה 150) כי בנושאי מדיניות כוללת בנושאי התיישבות נדרשת החלטת ממשלה, ובנושאי הקצאת קרקע ותכנון נדרש אישור שר הביטחון. בעקבות ההחלטה הוצא צו אלוף בדבר אישור הליכי תכנון ובנייה (מספר 1445). עם זאת, ממשלה זו לא הקימה התנחלויות חדשות, ולא הוקמה בה ועדת שרים להתיישבות, לראשונה מאז שהוקמה ועדה כזאת ב-1972. אך הדבר לווה במדיניות לא רשמית של עידוד התיישבות לא מוסדרת – לימים תופעת ה\"מאחזים\"; המאחזים הראשונים, עמונה וגבעות עולם, הוקמו כבר ב-1996. בסוף ימי ממשלה זו, ב-1999, קרא שר החוץ אריאל שרון למתנחלים \"לרוץ ולתפוס את הגבעות\". צמיחת אוכלוסיית ההתנחלויות לא השתנתה מימי ממשלת רבין, ובסוף 1999 עמד מספר תושביהן על כ-183,900.\nבשלהי שנות התשעים ותחילת המאה העשרים ואחת, בין ימי ממשלת נתניהו הראשונה ועד אמצע ממשלת שרון השנייה, הוקמו ביהודה ושומרון מאחזים רבים, ללא אישור ממשלתי כפי שדורש החוק בישראל. שרון הזמין חוות-דעת בנוגע למאחזים מאת טליה ששון, שכללה המלצות על צעדים מנהליים, משפטיים ועוד \"להפסקת תופעת המאחזים ופינויים\", בהתאם להתחייבותו של שרון בהסכמתו ל\"מפת הדרכים\" האמריקאית מ-2001. גם ממשלת ברק ניסתה לעצור את תופעת המאחזים, אך הגיעה להסכמות עם מועצת יש\"ע להשאיר את רובם במקומם.\nהחל משנת 2002 הקימה ממשלת שרון את גדר ההפרדה, שהתוואי שלה חוצץ בין ההתנחלויות הסמוכות לקו הירוק ובין יישובים פלסטיניים. בשנת 2004 התקרב מספר תושבי ההתנחלויות לרבע מיליון.\nבמהלך שנת 2005 עמד מפעל ההתנחלויות בצילה של תוכנית ההתנתקות, שהוצגה על ידי אריאל שרון בסוף 2004, ובוצעה בשלהי 2005. התוכנית, שקראה לפינוי כל התנחלויות חבל עזה, חוללה דיון ציבורי סוער בסוגיית ההתנחלויות ומשבר גדול בקרב תושביהן והציונות הדתית. לאחר ביצוע תוכנית ההתנתקות הציג ממלא מקום ראש הממשלה אהוד אולמרט את תוכנית ההתכנסות, שקראה לנסיגה ישראלית חד-צדדית מרוב יהודה ושומרון ולפינוי רוב ההתנחלויות, אך למעשה לא קידם את התוכנית כראש ממשלה בעיקר לאור הביקורת הציבורית על הממשלה בעקבות מלחמת לבנון השנייה ירי הטילים המתמשך על עוטף עזה וחטיפת גלעד שליט לרצועת עזה.\nהעשור הראשון של המאה העשרים ואחת היה דליל בהקמת יישובים, והיישובים שהוקמו בו הוקמו בהיחבא, ללא הקמות רשמיות, כך שתל ציון הוקם ב-2000 כשכונה בכוכב יעקב, רותם אוזרחה ב-2001, ורועי הוקמה בהיאחזות נח\"ל נטושה ב-2006.\n\nב-2009 הוקמה ממשלת נתניהו השנייה, והיא הקפיאה את הבנייה בהתנחלויות. לצורך ההקפאה, אלוף פיקוד המרכז, אבי מזרחי, בתפקידו כריבון על אזור יהודה ושומרון, הוציא צו בדבר התליית הליכי בנייה (הוראת שעה) (יהודה והשומרון) (מס' 1653), התש\"ע-2009. צו זה הורה על הקפאת הבנייה בהתנחלויות למשך עשרה חודשים, מ-26 בנובמבר 2009 עד 26 בספטמבר 2010, שבהם נאסרו עבודות הכשרה ויציקת יסודות למבנים חדשים, אך מבנים שכבר נוצקו בהם יסודות לא נכללו בהקפאה ומותר היה להמשיך לבנותם. הקפאה זו הסתיימה כעבור 10 חודשים אולם הבניה ביו\"ש התחדשה באופן ממשי רק כתגובה לטבח בבני משפחת פוגל באיתמר במרץ 2011.\nב-2012 עלה לכותרות המאחז מגרון, שבג\"ץ קבע ב-2011 שיש לפנותו עד 31 במרץ 2012, כשהוא מקבל את תביעת עותרים פלסטינים וארגוני שמאל ישראלים שהמאחז מוקם על אדמה פרטית. בעקבות כך פונה המאחז לגבעה סמוכה והוכר כהתנחלות מן המניין. בעקבות האירוע החליטה ממשלת ישראל על הקמת ועדה בראשות השופט אדמונד לוי שהפיקה דו\"ח על מצב האדמות ביהודה ושומרון.\nבסוף 2013 הוערך מספר המתנחלים בכ-370,000 נפש, כ-4.3% מאוכלוסיית ישראל. בעשור השני של המאה ה-21 שיעור התחלות הבנייה בהתנחלויות לא היה יציב. בשנים 2013 ו-2016 היה המספר גבוה יותר מבשנים אחרות (אם כי לא הגיע לַשיאים מתחילת המאה ה-21). בסוף 2021 הבנייה בהתנחלויות נמשכה בקצב קבוע גם תחת ממשלת בנט–לפיד, לרבות מתן מעמד חוקי ליישובים לא מוכרים וניסיון הסדרת המאחזים. בשנה זו היה מספר תושבי ההתנחלויות כ-492,000, לא כולל את 375,000 היהודים שמתגוררים במזרח ירושלים. נכון לשנת 2021, כ-120,000 מהמתנחלים התגוררו מעבר לגדר ההפרדה.\nבקווי היסוד של ממשלת ישראל השלושים ושבע נקבע כי \"הממשלה תקדם ותפתח את ההתיישבות בכל חלקי ארץ ישראל – בגליל, בנגב, בגולן, ביהודה ובשומרון\". קווי היסוד גם קובעים הסדרה של ההתיישבות הצעירה, עידוד היישוב היהודי בחברון והשוואת החקיקה בשני צידי הקו הירוק. בנוסף, שר האוצר בצלאל סמוטריץ' קיבל את הסמכות על המנהל האזרחי, שהוצא ממשרד הביטחון, במטרה להעביר את הסמכויות על הישראלים ביו\"ש לידי משרדי הממשלה השונים ולהשוות את רישום המקרקעין בשטחים לזה שבתחומי הקו הירוק. צעדים אלו נועדו לקדם למעשה ריבונות ישראלית על ההתיישבות היהודית ביהודה ושומרון כחלק ממדיניות הממשלה. ממשלת ישראל הכשירה 16 מאחזים כהתנחלויות, וחוק יישום תוכנית ההתנתקות תוקן כך שהותרה שהיית יהודים בצפון השומרון. ממשלה זו גם הקלה משמעותית בנוהל קבלת האישורים לבנייה חדשה בהתנחלויות, בכדי לצמצם את הפער בין נוהל קבלת היתר בנייה ביו\"ש לזה שבתחומי הקו הירוק.\nבמהלך שנת 2023 מספר הישראלים המתגוררים בהתנחלויות עבר את חצי המיליון.\n\n ערך מורחב – תוכנית ההתנתקות\n\nההתנחלויות הראשונות שפונו היו גם ההתנחלויות הראשונות שהוקמו – נח\"ל תרשיש ונח\"ל רפיח – שהוקמו לאחר מבצע קדש ופונו עם נסיגת ישראל משטחי סיני.\nב-1975 נחתם הסכם הביניים בין ישראל למצרים, ובמהלכו פונתה ההתנחלות שלהבת במערב סיני.\nב-1979 נחתם הסכם השלום בין ישראל למצרים, ובמסגרתו פונו כלל ההתנחלויות בסיני בין 1979 ו-1982. הפינוי התבצע בשלבים, כשב-1982 פונה חבל ימית, וב-19 באפריל החל פינוי ימית שנמשך כשבוע וכלל עימותים בין התושבים והמפנים, והמפורסם שבהם הוא התבצרות על אנדרטת אוגדת הפלדה. סך הכל פונו 21 יישובים ושתי ערים (ימית ואופירה).\nבשנת 2005 התבצעה תוכנית ההתנתקות, ובמסגרתה פונו כלל ההתנחלויות ברצועת עזה והכוחות הישראליים נסוגו עד לקו הירוק. בנוסף פונו ארבע התנחלויות מבודדות בצפון השומרון: גנים, חומש, כדים ושא-נור. הפינוי כלל 25 יישובים וכ-8,600 מפונים וגרם למשבר נרחב בחוגי הציונות הדתית.\nלאחר תוכנית ההתנתקות, במהלך הבחירות לכנסת השבע עשרה, הציע ממלא מקום ראש הממשלה אהוד אולמרט את \"תוכנית ההתכנסות\", שנועדה להרחיב את מהלכה של ההתנתקות ולפנות אזורים נרחבים ביהודה ושומרון. התוכנית לא יצאה לפועל.\nפינוי מפורסם נוסף הוא פינוי עמונה ב־2006 ושוב ב-2017, שנעשה בעקבות פסיקת בג\"ץ כי הוקם על אדמות פרטיות ותוך דיון ציבורי סוער. הפינוי ב־2006 היה אלים במיוחד אבל כלל רק הרס חלקי של היישוב, ובעקבות הפינוי ב־2017 – שכלל הרס מלא של היישוב – ב־2018 הקימה הממשלה עבור התושבים את ההתנחלות עמיחי.\nבמרץ 2023 ולאחר שורה של ניסיונות של תלמידי ישיבה לשוב לישיבת חומש, אישרה ממשלת ישראל את ביטול חוק ההתנתקות בצפון השומרון, בכדי לאפשר את השיבה של הישיבה למקומה על חורבות היישוב חומש. בכפוף לביטול החוק עלתה הישיבה לאדמות מדינה בסמיכות למקום היישוב הקודם שפונה במהלך תוכנית ההתנתקות. צעד זה גונה על ידי האיחוד האירופי וארצות הברית, אך זכה לברכות רבות בימין הישראלי שראה בכך התחלה של ביטול תוכנית ההתנתקות בצפון השומרון ב-2005.\n\nחלק ניכר מתושבי ההתנחלויות התיישבו ממניעים אידאולוגיים וראו בהתיישבותם חלק מהחזון הציוני של התיישבות יהודית בארץ ישראל. לכך נוספו טיעונים ביטחוניים ודתיים, כגון מצוות יישוב הארץ, הקדמת הגאולה המשיחית, תרומה לביטחון ישראל, הגשמת הציונות והזדמנות להקים חברת מופת במסגרת התיישבות חלוצית הרחק מחיי העיר הסואנת. טיעונים ומניעים מקובלים למפעל ההתנחלויות הם:\n\nחלק מתומכי ההתנחלויות טוענים כי ההתנחלויות חשובות לביטחונה של מדינת ישראל, או לביטחונם של אזורים ותשתיות רגישים בה. לתפיסתם, ההתנחלויות מספקות לישראל עומק אסטרטגי וגבולות בני הגנה, בדומה לפעילותו של מערך הגנה מרחבית.[דרוש מקור: למשל, עותק מקוון של המאמר] טענה מרכזית המושמעת בהקשר זה היא שללא שטחי יהודה ושומרון רוחבה המינימלי של מדינת ישראל הוא כ-15 קילומטרים, וניתן לפצלה לשניים במתקפת בזק מהירה. לטענת ארגון \"הביטחוניסטים\", הרי יהודה וגבעות השומרון חולשים על מישור החוף, גוש דן וירושלים, וללא התנחלויות, טרוריסטים פלסטינים ומדינות ערב העוינות את ישראל, ינצלו את הרי יהודה וגבעות השומרון כבסיסים להתקפות רקטות וטילים על ריכוזי האוכלוסייה והתשתיות של ישראל. טיעונים דומים מושמעים לגבי ההתיישבות בבקעת הירדן, המהווה טריז בין הרי יהודה והשומרון לירדן, עיראק וסוריה, ומונעת יצירת חזית ערבית מאיימת מהמזרח, הנושקת לעורפה של ישראל.\nמנגד, מתנגדי ההתנחלויות טוענים כי ההתנחלויות מזיקות לביטחון ישראל, בהיותן נטל הפוגע בביטחון ישראל ובכלכלתה. המועצה לשלום וביטחון פרסמה בשנת 2012 מסמך שלפיו מפעל ההתנחלויות פוגע בביטחון ישראל.\n\nחלק מתומכי ההתנחלויות טוענים כי יהודה ושומרון הם חלק מרכזי מארץ ישראל ההיסטורית, וכי הם ערש תרבות התנ\"ך. על פי התנ\"ך ועל פי מקורות אחרים, שטחים אלו היו ברובם בריבונות יהודית בתקופת מלכות יהודה וישראל ובתקופת החשמונאים, והיו מיושבים ביהודים בתקופה הרומית עד מרד בר כוכבא, ועיקר החֲזָקָה היהודית על ארץ ישראל בא מהם. הטענה לחזקה יהודית על ארץ ישראל מתייחסת בראש ובראשונה לשטחי יהודה ושומרון, שההתיישבות היהודית בעת העתיקה הייתה בעיקר בהם ולא במישור החוף, שבו מרוכזת מרבית ההתיישבות היום. גם החשמונאים התבססו בכיבושיהם על זכויות היסטוריות (לרבות במישור החוף), וידועה תשובתו של שמעון החשמונאי (שכבש את יפו ואת גזר) לשליח אנטיוכוס השביעי שבא בדרישות טריטוריאליות: \"לא ארץ נוכריה לקחנו ולא ברכוש זרים מָשַלְנו, כי אם נחלת אבותינו, אשר בידי אויבינו בעת מן העיתים בלא משפט נכבשה. ואנחנו כאשר הייתה לנו עת, השיבוֹנו את נחלת אבותינו\".\nחלק מתומכי ההתנחלויות העלו גם טיעונים דתיים, שעיקרם הדגשה גוברת והולכת של מצוות יישוב ארץ ישראל, עד כדי טענה שהיא מהחשובות שבמצוות. הבולט שבהם הוא הרב צבי יהודה הכהן קוק, שהגותו שילבה בין שלושה מרכיבים: הצד המעשי בציונות המעשית, הצד הלאומי במחנה הרוויזיוניסטי, והתפיסה שמדינת ישראל היא תחילת תהליך הגאולה – תפיסה שהייתה חלק מהאידאולוגיה של אביו.\n\nחלק מהסיבות להקמת ההתנחלויות הן כלכליות וחברותיות, כגון דיור בר השגה, קליטת עלייה, ומתן שוויון הזדמנויות לדיור מרווח לאוכלוסייה מאשכולות חברתיים כלכליים נמוכים.\n\nישראל סיפחה את מזרח ירושלים מייד אחרי מלחמת ששת הימים בהחלטת ממשלה שהתבססה על סעיף 11ב לפקודת סדרי השלטון והמשפט ואת רמת הגולן על ידי חוק רמת הגולן ב-1981, אך אף מדינה לא הכירה בסיפוחים אלה, למעט ארצות הברית בשנת 2019. מ אך ישראל לא סיפחה שטחים אלה ולא החילה עליהם את החוק הישראלי. מעמדם החוקי של אזרחי ישראל הגרים באזורים אלה הושווה בחלק מחוקי המדינה לזה של תושבי ישראל (למשל: סעיף 3א לפקודת מס הכנסה וסעיף 378 לחוק הביטוח הלאומי), אולם השטח עצמו אינו מוגדר מבחינה חוקית כחלק ממדינת ישראל. אחת הטענות של מתנגדי ההתנחלויות בישראל היא שהקמתן מנוגדת לחוק הבין-לאומי, ובעיקר לאמנת ז'נבה הרביעית, האוסרת העברת אוכלוסייה לאזור כבוש, כשהדיון גולש גם לשאלה על זכותה של ישראל על יהודה ושומרון.\nלפי פסיקת בית המשפט העליון, אחיזתה של ישראל בשטחים שלא סופחו היא בגדר תפיסה לוחמתית, אולם הוועדה לבחינת הבנייה ביהודה ושומרון בראשות שופט העליון אדמונד לוי קבעה כי ההתנחלויות חוקיות ומעוגנות בזכות ההיסטורית של ישראל על השטח וקראה לבצע אסדרה בכדי להקל על הבנייה הישראלית בשטח. מאז הקמת ממשלת נתניהו בשנת 2015 ותחת כל הממשלות שכיהנו מאז, נעשו התאמות משפטיות להחלת חוקים ישראלים על ההתנחלויות והשוואת מעמדן למעמד יישובים בתוך הקו הירוק. בכלל זה חוקקו חוק ההסדרה, חוק החרם, הועברו דיונים על שאלת הקרקעות בשטח מבג\"ץ לבית המשפט המחוזי בירושלים, הוחלו תקנות השוק על היישובים ביהודה ושומרון בהסכמת היועץ המשפטי, הועברה האחריות על המנהל האזרחי ממשרד הביטחון לכלל משרדי הממשלה, בוטל האיסור על כניסת ישראלים לצפון השומרון, אשר נקבע במסגרת חוק ההתנתקות, וקוצר משמעותית הליך אישור הבנייה ביישובים הישראלים.\n\n ערך מורחב – מעמדם המשפטי של יהודה ושומרון\nקיימת מחלוקת לגבי מעמדם המשפטי של יהודה ושומרון. העמדה המקובלת בקהילה הבינלאומית רואה בהם שטח כבוש. עמדה זו משתקפת בהחלטות רבות של מועצת הביטחון של האו\"ם, וזוהי הדעה המקובלת בקרב מומחים למשפט בינלאומי, ביניהם גם מומחים ישראליים כגון פרופ' ארנה בן-נפתלי וד\"ר אייל גרוס.\nמנגד, יש הרואים בהם \"שטחים שנויים במחלוקת\", וטוענים שמכיוון שישראל כבשה את השטחים במסגרת הגנה עצמית במלחמת ששת הימים, זכותה להחזיק בשטחים עד השגת הסכם מדיני שיקבע גבולות אחרים. כך, למשל, המשפטן פרופ' סטיבן שוובל, יועץ משפטי למחלקת המדינה האמריקנית ולאחר מכן נשיא בית הדין הבינלאומי לצדק בהאג. פרופ' יוליוס סטון, פרופ' יוג'ין רוסטוב, ממנסחי החלטה 242, וכן משפטנים ישראלים, כגון פרופ' טליה איינהורן, ונשיאי בית המשפט העליון לשעבר שמעון אגרנט, ומאיר שמגר, אשר שוללים את הראייה של יהודה ושומרון כשטח כבוש, ואף רואים בישראל את בעלת הזכויות החזקות ביותר בשטחים אלה: יותר מירדן, שסיפוחה את הגדה המערבית לא הוכר רשמית על ידי רוב מדינות העולם, ויותר מהפלסטינים, שמעולם לא הייתה להם ריבונות שם.\nבנוסף, רבים מהתומכים בזכות ישראל על יהודה ושומרון מדגישים את הזכות ההיסטורית של היהודים, ששלטו בחבל ארץ זה במשך מאות שנים לסירוגין, עד לחורבן בית שני.\n\nקיימת מחלוקת בנוגע לתחולת אמנת ז'נבה הרביעית על יהודה ושומרון, כיוון שבאופן בסיסי האמנה חלה על כיבוש שטח של מדינה אחת על ידי מדינה אחרת. הטענה של ישראל היא שיהודה ושומרון לא הוחזקו באופן חוקי על ידי ירדן, ולכן האמנה אינה חלה עליהם, אך עם זאת, היא מחילה מרצון באופן כללי את רוח האמנה. עמדה זו אינה מקובלת על האו\"ם ועל הוועד הבין-לאומי של הצלב האדום. בשנת 1988 הכריזה ירדן על ניתוק הזיקה, מהלך בו היא מוותרת על כל תביעותיה לריבונות בשטחים ביהודה ושומרון.\nקיימת מחלוקת האם כוונת האמנה היא לאסור על אזרחי המדינה הכובשת לעבור באופן וולונטרי לשטח הכבוש, או רק על מדיניות גירוש כפוי של אזרחים לשטח הכבוש. אלה הסבורים שההתנחלויות אינן חוקיות, טוענים שכוונת האמנה היא שבתקופת הכיבוש, המדינה הכובשת חייבת להתייחס אל אוכלוסיית השטחים הכבושים הכפופה למרותה כאל אוכלוסייה מוגנת, ועל כן המדינה הכובשת חייבת למנוע באופן אקטיבי שינוי של המאזן הדמוגרפי בשטח הכבוש, ולמנוע מאזרחיה להשתמש במשאבי השטחים שתחת כיבושה (ובכלל זה משאבי קרקע, מים, מחצבים וכדומה). לפי התפיסה המקובלת בעולם, הקמת יישובים בשטחים אלו מהווה הפרה של עקרונות אמנת ז'נבה הרביעית, לפיהם \"המעצמה הכובשת לא תגרש ולא תעביר חלקים מאוכלוסייתה האזרחית לשטח שכבוש על ידה\", אולם יש החולקים על תחולת פסקה זאת של האמנה על ההתנחלויות. טענה נוספת שהועלתה נגד חוקיות ההתנחלויות היא שישראל מפלה לרעה את הפלסטינים ומונעת מהם לבנות בתים, בעודה נותנת למתנחלים סיוע לבנייה. לעומתם, טוענים משפטנים כי כוונת האמנה, שעוסקת בפשעי מלחמה, היא רק למנוע גירוש כפוי של אזרחים לשטח הכבוש, הן מבחינה פורמלית (המינוח המדויק באמנה, לצד \"דפורטציה\", הוא \"טרנספר\", מונח המתייחס להעברה, בדרך כלל שלא מרצון, של אוכלוסייה גדולה מחבל ארץ אחד לאחר; בפרסומי האו\"ם שאינם דנים ישירות בישראל, המונח \"טרנספר\" מיוחד להעברה כפויה של אוכלוסייה), והן מבחינת \"כוונת המחוקק\" – ניסוח זה נבחר לאחר מאמצים רבים מצד מדינות אירופאיות כגון צרפת ואנגליה, להגן על האוכלוסיות שלהן בשטחי האימפריות שלהן בעבר. עמדת ביניים גורסת שהאמנה אוסרת על התנחלות ביוזמה ובמימון ממשלתי, אך אינה אוסרת על התנחלויות שהן יוזמה פרטית.\nהתומכים בהתנחלויות מבססים את חוקיותן מבחינת המשפט הבינלאומי על ההכרה הבינלאומית בזכותם של היהודים להקים בית לאומי בארץ ישראל. בוועידת סן רמו (1920) החליטו 52 מדינות חבר הלאומים להפקיד בידי בריטניה את המנדט לשלוט בארץ ישראל לצורך מימוש סעיף 22 באמנת חבר הלאומים, הקובע כי \"קהילות שבעבר נשלטו בידי האימפריה הטורקית הגיעו לשלב התפתחות בו ניתן להכיר באופן זמני בקיומן כאומות עצמאיות, וזאת בכפוף למתן סיוע וייעוץ מנהלי על ידי המעצמה המנדטורית עד לרגע בו יוכלו לעמוד על רגליהן\". כתב המנדט הבריטי קבע כי \"שום שטח ארצישראלי לא יינתן בצמיתות או בחכירה לממשלתה של מעצמה זרה כלשהי ולא יושם באיזה אופן שהוא תחת שלטונה\" בנוסף, קבע כתב המנדט כי ממשלת ארץ ישראל תעודד \"התיישבות צפופה של יהודים על הקרקע\". לדעת המצדדים בגישה זאת, זכויות אלו נשארו בתוקף גם לאחר סיום המנדט הבריטי והחלפת חבר הלאומים בארגון האו\"ם, וזאת על סמך סעיף 80 פרק 12 למגילת האומות המאוחדות המעגן את כל ההסכמים והחוקים הבינלאומיים הקודמים. לדבריהם, גם תוכנית החלוקה מ-1947 אין בכוחה לבטל זכויות אלו, כיוון שהיא נדחתה על ידי העולם הערבי. פרופ' דאגלס פיית' ששימש תת-מזכיר ההגנה אף הוסיף כי \"אם ליהודים אין עתה שום זכויות חוקיות מוכרות בתביעתם ליהודה ושומרון כחלק ממדינתם, כי אז אין להם זכויות כאלה בשום מקום בארץ ישראל\".\nמספר משפטנים זרים תמכו בעמדה לפיה ההתנחלויות חוקיות. ביולי 2012 הוועדה לבחינת מצב הבנייה ביהודה ושומרון בראשות שופט בית המשפט העליון בדימוס אדמונד לוי, שהוקמה בהחלטת הממשלה, פרסמה את מסקנותיה, לפיהן ההתיישבות הישראלית ביהודה ושומרון חוקית, גם לפי המשפט הבינלאומי, ולישראל יש זכות להתנחל בכל יהודה ושומרון. פרקליטות המדינה ומשרד היועץ המשפטי לממשלה הגנו באופן שיטתי על עמדתם שזכותה של מדינת ישראל לבנות בהתנחלויות. משרד החוץ הישראלי אף הצהיר בשנת 2001 שהטענות שההתנחלויות אינן חוקיות לפי המשפט הבינלאומי הן חסרות בסיס ונובעות משיקולים פוליטיים. משרד החוץ הוסיף: \"ההתנחלויות הישראליות בגדה המערבית הן חוקיות גם תחת החוק הבינלאומי וגם תחת ההסכמים בין ישראל לפלסטינים.\"[דרוש מקור]\nמאידך מועצת הביטחון של האומות המאוחדות וגופים בינלאומיים רבים נוספים טענו שהקמתן הייתה בניגוד למשפט הבינלאומי. רוב מדינות העולם, לרבות חברות באיחוד האירופי, מתנגדות למדיניות הקמת ההתנחלויות של ישראל. ממשלת אוסטרליה הביעה מספר פעמים את הסתייגותה מגינויי ההתנחלות של הקהילה הבין-לאומית, אך בשנת 2023 הכריזה כי תשוב להשתמש במושג \"השטחים הפלסטיניים הכבושים\" וכי ממשלת אוסטרליה \"מעוניינת לחזק את התנגדותה להתנחלויות, שמנוגדות לחוק הבין-לאומי ופוגעות בתהליך השלום\". כמו כן ביטלה אוסטרליה את ההכרה בירושלים כבירת ישראל.\nמנגד, בנובמבר 2019 פרסם מזכיר המדינה של ארצות הברית, מייק פומפאו, את הצהרת פומפאו, לפיה ארצות הברית דוחה את הגישה הטוענת שההתנחלויות מנוגדות מטבען לחוק הבינלאומי.\n\nבמקומות רבים בעולם ממשל חדש עודד התיישבות של תושבי מדינתו בשטחים שסיפח, כגון ההתיישבות הצרפתית בחבל הסאר אחרי מלחמת העולם השנייה ועד 1957, או ההתיישבות האינדונזית במזרח טימור ובפפואה וההתיישבות הטורקית בקפריסין. לפי פרופ' יוג'ין קונטורוביץ' מאוניברסיטאות שיקגו וג'ורג' מייסון, גם כשהשלטון הזר מסתיים והטריטוריה מקבלת שלטון עצמי, אין דרישה לפנות את ההתנחלויות, או את תושבי הטריטוריה המשתייכים לקבוצה אתנית מסוימת, והדרישה הפלסטינית לפינוי היישובים הישראלים במובן זה היא חסרת תקדים.\n\nהעצרת הכללית של האומות המאוחדות הצהירה פעמים רבות כי ההתנחלויות מנוגדות למשפט הבינלאומי. באוקטובר 1977 קיבלה העצרת החלטה נגד פעולות ישראליות לשינוי המצב המשפטי בשטחים הכבושים, וכינתה צעדים אלו בלתי חוקיים. ביולי 1980 קבלה העצרת הכללית החלטה הקוראת לנסיגה ישראלית ללא תנאי מכל השטחים שנכבשו במלחמת ששת הימים כולל ירושלים, ולמימוש מלא של זכות השיבה תוך התנגדות לכל פתרון של בעיית הפליטים הפלסטינים מחוץ לגבולות ישראל. בדצמבר 1995 הצהירה העצרת הכללית שההתנחלויות ביהודה ושומרון ובירושלים הן בלתי חוקיות.\nבשנים 1979–1980, בעת ממשלו של הנשיא ג'ימי קרטר, נתקבלו במועצת הביטחון של האו\"ם החלטות 446, 452, ו-465, שכולן גינו את הבנייה הישראלית בהתנחלויות. בשנת 1981, לאחר שהתמנה רונלד ריגן לנשיא, הזמינה ממשלת ארצות הברית חוות דעת משפטית של מומחים מטעמה, ובה נקבע כי ההתנחלויות אינן בלתי חוקיות. הנשיא רונלד רייגן אמר בריאיון לניו יורק טיימס שההתנחלויות חוקיות, והממשלים אחריו נמנעו מלהגדירן כבלתי חוקיות. מאז ועד שנת 2016, מנעה ארצות הברית קבלת החלטות במועצת ביטחון בסוגיה, באמצעות זכות הווטו שלה. בתחילת 2011 ניסה ממשל אובמה לשכנע את הרשות הפלסטינית לוותר על הצעת החלטה שההתנחלויות \"אינן חוקיות\", תמורת הצהרה של יו\"ר מועצת הביטחון שההתנחלויות \"אינן לגיטימיות\", אך משלא נענה, הטיל וטו על הצעת ההחלטה. בסוף 2016, בשלהי כהונת הנשיא ברק אובמה, קיבלה מועצת הביטחון את החלטה 2334 שקובעת שההתנחלויות אינן חוקיות, בתמיכת כל חברות המועצה, למעט ארצות הברית שנמנעה. הנשיא הנבחר דונלד טראמפ והקונגרס החדש הביעו התנגדות להחלטה, בלי להתייחס לסוגיית החוקיות כשלעצמה. ראש ממשלת אוסטרליה מלקולם טרנבול התייצב לצד ישראל וגינה את ההחלטה. בינואר 2016, במהלך ביקורה של שרת החוץ האוסטרלית ג'ולי בישופ היא תקפה את מדינות מערב אירופה בשל הלחץ שהן מפעילות על ישראל.\nעד 2019 שמר הממשל בארצות הברית על עמימות בנוגע לעמדתו בנושא חוקיות ההתנחלויות. חוות דעת רשמית שהוכנה על ידי משרד החוץ האמריקאי בשנת 1978 קבעה שההתנחלויות אינן תואמות את החוק הבינלאומי. יש הטוענים שחוות דעת זאת ביטאה את העמדה הרשמית של ממשלת ארצות הברית גם בהמשך. אחרים טענו שרייגן שינה את המדיניות. מעבר לסוגיית החוקיות, הממשלים בארצות הברית התנגדו להרחבת ההתנחלויות, ראו בהן מכשול לשלום וכינו אותן בלתי לגיטימיות. בנובמבר 2019 הודיע מזכיר המדינה מייק פומפיאו שעמדת ממשל טראמפ היא שהקמת התנחלויות אינה נוגדת את המשפט הבינלאומי. עם זאת הדגיש שעמדתה של ארצות הברית ביחס למעמדה הסופי של הגדה המערבית לא השתנתה, ויש לקבוע את מעמדה הרשמי במשא ומתן בין הישראלים לפלסטינים. ארצות הברית חזרה מעמדה זו ביחס לחוקיות בפברואר 2024 ושר החוץ אנתוני בלינקן ואמר שהן גם מחלישות את ביטחון ישראל.\nבית הדין הבינלאומי לצדק, בפסיקתו נגד חוקיות גדר ההפרדה, פסק, בצטטו את החלטה 465 של מועצת הביטחון משנת 1980, כי ההתנחלויות אינן חוקיות.\nביוני 2008 קרא מזכ\"ל האו\"ם, באן קי-מון, להקפיא כל בנייה בהתנחלויות. המזכ\"ל אמר כי \"המשך הבנייה בהתנחלויות בשטחים הכבושים מנוגדת לחוק הבינלאומי, להתחייבויותיה של ישראל על פי מפת הדרכים ולתהליך אנאפוליס\".\nביולי 2013 פרסם האיחוד האירופי הנחיות לפיהן גוף ישראלי שירצה לקבל מימון מהאיחוד האירופי או לקחת חלק בפרויקט שלו יידרש להצהיר שאין לו כל קשר להתנחלויות בגדה המערבית, במזרח ירושלים וברמת הגולן.\nבינואר 2020 פרסם נשיא ארצות הברית דונלד טראמפ את 'תוכנית המאה' שבה הכירה ארצות הברית לראשונה בתביעה הישראלית לסיפוח כל היישובים הישראליים ביו\"ש; בהמשך להכרה של מזכיר המדינה מייק פומפאו בחוקיות ההתנחלויות בנובמבר 2019. התוכנית כוללת מפה המשרטטת רצף טריטוריאלי בריבונות ישראלית למרבית היישובים הישראליים.\nכמה מדו\"חות האו\"ם בעשור השני של המאה ה-21 ביקרו את הרחבת ההתנחלויות, ואת האלימות מצד מתנחלים כלפי פלסטינים.\n\nבראשית הקמת ההתנחלויות, שטחן נתפס על ידי צווי הפקעה צבאיים. בג\"ץ אומנם קיבל את הטענה שההתנחלויות חוקיות, ואת הטענה שלגיטימי, בעיקרון, להפקיע קרקעות פלסטיניות פרטיות לצרכים ביטחוניים, באמצעות צו תפיסה צבאי (לדוגמה, בבג\"ץ בית אל). אולם, בבג\"ץ אלון מורה אסר בג\"ץ על הפקעה כזו לצורך הקמת התנחלות, בשל חילוקי דעות פנימיים במערכת הביטחון לגבי מידת החשיבות הביטחונית של הקמת אלון מורה.\nבעקבות פסיקה זו התקבלה החלטת ממשלה כי מעתה ייבנו התנחלויות חדשות אך ורק על אדמות מדינה, ועל כן נעשה מאמץ להסדרת מעמד של אדמות מדינה לשטחים נרחבים ביהודה ושומרון. בראש המאמץ עמדה פליאה אלבק שהייתה במשך 24 שנים מנהלת המחלקה האזרחית בפרקליטות המדינה. בתפקידה זה הגדירה את המנגנון המשפטי שאיפשר להכריז על הקרקע כאדמת מדינה על פי החוק העות'מאני מ-1858. הדבר לא כלל את מערכת הכבישים העוקפים, שנבנו עקב בעיות ביטחון מחד ורצון להפרדה בין ישראלים וערבים מאידך, ושלצורך הקמתם הופקעו שטחים פרטיים נרחבים. עם זאת, במרץ 2007 פרסמה תנועת \"שלום עכשיו\" דו\"ח המתבסס על נתוני המנהל האזרחי, שלפיו כ-32% מהקרקעות שההתנחלויות שוכנות עליהן (ו-24% מהשטח הבנוי בהתנחלויות) הן קרקעות פלסטיניות פרטיות.\n\nבשנת 2015 פרסמה הנציבות האירופית מסמך הקורא לסימון נפרד של מוצרים מההתנחלויות כולל מזרח ירושלים ורמת הגולן. ההנחיה לסימון נפרד לא יושמה במרבית מדינות אירופה, אך בעקבות יישומה בצרפת פנה יקב פסגות לבית המשפט המנהלי בצרפת נגד סימון מוצריו. בית המשפט קיבל את עמדת היקב והורה על הקפאת יישום ההנחיה, והעביר את הנושא להכרעת בית הדין האירופי לצדק. בנובמבר 2019 פסק בית הדין שעל כל מדינות האיחוד האירופי לסמן את תוצרת ההתנחלויות כולל מזרח ירושלים ורמת הגולן. משרד החוץ של ישראל הגיב לפסק הדין: ”קיימים כ-200 סכסוכים טריטוריאליים שונים ברחבי העולם, אשר בעניין סימון מוצריהם לא פסק ביה\"ד ואליהם אף לא התייחס. זוהי החלטה פוליטית מפלה”. מכון המחקר NGO Monitor ביקר את פסיקת בית הדין, וקבע כי היא מהווה \"חלק בלתי נפרד מקמפיין ה-BDS\". גם מחלקת המדינה של ארצות הברית גינתה את הפסיקה: ”הנסיבות סביב דרישת התיוג והעובדות כפי שהוצגו בפני בית המשפט, מרמזות על הטיה אנטי-ישראלית. למעשה הדרישה זו משמשת רק לעידוד, הקלה וקידום של חרם, סנקציות ופגיעה בישראל”.\nהתנגדות לפסיקה עלתה גם בבתי הנבחרים של חלק ממדינות האיחוד האירופי. הפרלמנט של הולנד קרא לממשלה ההולנדית \"להסביר לנציבות האירופית כי ההנחיה לסמן רק מוצרים מישראל מהווה אפליה ביחס לסכסוכים אחרים בעולם\", וגם הפרלמנטים בהונגריה ובצ'כיה הביעו התנגדות לסימון המוצרים.\nבנובמבר 2020 הכריז מזכיר המדינה של ארצות הברית מייק פומפיאו, כי ארצות הברית תגדיר את מוצרי ההתנחלויות המיוצרים בשטח C ובשטח H2 כ\"תוצרת ישראל\".[דרושה הבהרה]\nמספר גופים פוליטיים בישראל ומחוצה לה קוראים לחרם על ההתנחלויות, פעולת מחאה נגד מדיניות ההתנחלות של ישראל מעבר לקו הירוק, בדרך של החרמת תוצרת ההתנחלויות, סירוב להופיע בהן, סירוב לשתף פעולה עם מוסדות הנמצאים בהן והחרמת חברות המספקות שירותים להתנחלויות.\n\nהדיון הציבורי בישראל בסוגיית ההתנחלויות החל לאחר מלחמת ששת הימים. באותם הימים, התמיכה בהתנחלויות חצתה שורות ומפלגות, החֵל בשורות ההתיישבות העובדת וחוג עין ורד וכלֵה בימין. עם השנים, הפכה התמיכה בהתנחלויות למזוהה עם הימין, והתומכים בהתנחלויות בקרב חוגי השמאל הצטרפו לשורות הימין.\nכך, לדוגמה, פורסם ב-1967 גילוי דעת של קבוצת סופרים ואנשי רוח תחת השם \"התנועה לשחרור ארץ ישראל\". בגילוי הדעת נכתב: \"ניצחונו של צה\"ל במלחמת ששת הימים העמיד את העם והמדינה בתוך תקופה חדשה וחותכת גורל. ארץ ישראל היא עתה בידי העם היהודי, וכשם שאין לנו רשות לוותר על מדינת ישראל, כך מצווים אנו לקיים מה שקיבלנו מידיה: את ארץ ישראל. הננו חייבים בנאמנות לשלמות ארצנו, כלפי עברו של העם וכלפי עתידותיו גם יחד, ושום ממשלה בישראל אינה זכאית לוותר על שלמות זו\". על גילוי הדעת חתמו נתן אלתרמן, שהיה פעיל מרכזי בתנועה, שמואל יוסף עגנון, אורי צבי גרינברג, חיים הזז, חיים גורי, יהודה בורלא, יעקב אורלנד, מנשה הראל, יצחק שלו, דב סדן, זאב וילנאי, רחל ינאית בן-צבי, זרובבל גלעד ומשה שמיר.\nלאחר מלחמת יום הכיפורים פחתה במידה ניכרת התמיכה ברעיון ארץ ישראל השלמה בקרב פעילי השמאל, אולם בקרב התנועה הדתית לאומית צבר הרעיון תאוצה, דבר שהתבטא בהקמת תנועת גוש אמונים.\nארגון השמאל הראשון שהוקם מתוך התנגדות להתנחלויות היה שלום עכשיו. ארגון זה הוקם ב-1978 בעקבות מכתב הקצינים שנשלח לראש הממשלה מנחם בגין לאחר ביקור סאדת בישראל בנובמבר 1977, שבו נאמר, בין היתר, \"ממשלה שתעדיף קיום יישובים מעבר לקו הירוק על חיסול הסכסוך ההיסטורי והשכנת מערכת יחסים נורמלית באזורנו, תעורר אצלנו סימני שאלה לגבי צדקת דרכנו\".\nקיימת התנגדות להתנחלויות מצד תנועות ומפלגות פוליטיות הרואות בהחזקת השטחים הללו כורח זמני עד להסכם שלום עם הפלסטינים, וכן תנועות המתנגדות לשלטון ישראל בשטחים, ורואות את מפעל ההתנחלויות כמפעל המפלה באופן שיטתי בין מתנחלים ישראלים לפלסטינים היושבים באותו חבל ארץ, ובכך יוצר מציאות של אפרטהייד. התומכים בפינוי ההתנחלויות רואים בהן מכשול לנסיגה עתידית מהשטחים. אחרים מבין מתנגדי השליטה הישראלית בשטחים קוראים לסיימה גם מבלי לפנות את ההתנחלויות, ולאפשר למתנחלים להישאר כאזרחים שווי זכויות במדינה פלסטינית.\nמפלגות הימין בישראל תומכות בדרך כלל בהתנחלויות, בעוד מפלגות השמאל דוגלות בפינוי חלקן, כולן או רובן, ובריכוז רוב המתנחלים בגושי התיישבות גדולים, במסגרת הסכם שלום עתידי עם הפלסטינים. תנועות השמאל הישראליות מתנגדות להתנחלויות מנימוקים אידאולוגיים, מוסריים, תועלתניים ומשפטיים ורובן דורשות לפנותן. חלק מתנועות אלו רואה בהתנחלויות פשע מלחמה; לעיתים מתורגמת ההתנגדות להתנחלויות לכדי שנאה גלויה כלפי המתנחלים עצמם. תנועות רדיקליות כגון גוש שלום מטיפות להחרמת תוצרת ההתנחלויות ומספר אנשים המזוהים עם השמאל הקיצוני אף נתנו לגיטימציה לטרור פלסטיני כנגד המתנחלים. במסגרת התנגדותה להתנחלויות הקימה תנועת שלום עכשיו צוות שמטרתו לעקוב אחרי הבנייה בהתנחלויות ולדווח לציבור הישראלי והעולמי על כל הרחבה שלהן, ובפרט של המאחזים, שלרוב נעשית בניגוד להסכמים והצהרות של הממשלה. בעשור השני של המאה ה-21, חלק גדול מפעילות התנועה מוקדש למאבק בהתנחלויות והם רואים את מפעל ההתנחלות כמכשול משמעותי לקראת הסכם עתידי. ההתנגדות מנומקת גם בטענה שפריסת היישובים מאלצת את צה\"ל לסכן כוחות גדולים באזורים עוינים.\nביוזמת ז'נבה, שנוסחה ב-2003 על ידי קבוצת אנשי שמאל ישראלים וקבוצת פלסטינים, במטרה לשמש בסיס להסדר בין ישראל והפלסטינים, סוכם כי מתוך ההתנחלויות יישארו בריבונות ישראלית שכונות יהודיות בירושלים וסביבה, גבעת זאב, יישובי גוש עציון, ומספר קטן של התנחלויות היושבות בסמוך לקו הירוק. הבנות ז'נבה נתקלו בהתנגדות רבה בישראל, אף בחלקים מהשמאל.\nלפי מצע מפלגת העבודה בבחירות לכנסת ה-16, \"גושי ההתיישבות הגדולים יצורפו למדינת ישראל. ההתנחלויות ביש\"ע, שאינן בגושי ההתיישבות המסופחים, יפונו.\" ובמצעה לבחירות לכנסת ה-18 נכתב באופן דומה: \"גושי ההתיישבות מרובי אוכלוסייה יהודית יישארו תחת ריבונות ישראלית, ההתנחלויות ביהודה ושומרון שאינן בגושי ההתיישבות המסופחים, יפונו בהסדר\".\nאהוד אולמרט הצהיר בתחילת 2006 שבכוונתו לשמור בריבונות ישראל את גוש אריאל, גוש עציון, גוש אדומים ואת בקעת הירדן, ובמסגרת המשא ומתן עם אבו מאזן דווח שאולמרט לא הסכים לוותר על גושי ההתנחלויות.\nבמערכת הפוליטית בישראל, יש הרואים בהתנחלויות המבודדות ובאחזקת השטחים המאוכלסים בצפיפות בעיה ביטחונית ומדינית ועול כלכלי ומוכנים להסכים על פינוי ההתנחלויות המבודדות תמורת סיפוח גושי ההתיישבות הגדולים ביהודה ושומרון, לרבות מעלה אדומים, אריאל וגוש עציון, למדינת ישראל. זו הייתה גם עמדתו של ראש הממשלה אריאל שרון, שהכריז שגושי ההתנחלויות יישארו בידי ישראל בכל הסדר קבע עתידי ואף אמר שהשיג בזמנו לעמדה זו גושפנקה אמריקנית.\nבנאום שנשא ראש ממשלת ישראל בנימין נתניהו במאי 2011 בפני הקונגרס של ארצות הברית, אמר כי כל פשרה עתידית \"חייבת לקחת בחשבון את השינויים הדמוגרפיים שחלו בשטח\", והוסיף כי \"בכל הסכם שלום אמיתי, חלק מההתנחלויות יהיו מחוץ לגבולות ישראל\". בפועל ממשלות נתניהו בנו בהתנחלויות, בדגש על היישובים שמעבר לגדר ההפרדה, ומספר הישראלים גדל ביהודה ושומרון למעל חצי מיליון. השיח הציבורי והפוליטי נע מנסיגה ופינוי, לדיון על החלת הריבונות וסיפוח חלק מהשטחים, בעיקר סביב פרסום תוכנית המאה, והתמיכה הציבורית בהקמת מדינה פלסטינית בירידה. יתרה מזו, גם ממשלת בנט-לפיד בנתה ביהודה ושומרון בהיקפים דומים לאלו של ממשלות נתניהו. ממשלת נתניהו השישית לראשונה קבעה בקווי היסוד שלה צעדים ממשיים להחלת הריבונות הישראלית על ההתנחלויות. הממשלה קבעה בקווי היסוד שלה כי היא תפעל לפתח את ההתיישבות ביהודה ושומרון ותשווה את החקיקה בה לזו של כלל מדינת ישראל. כחלק ממדיניות זו הועבר המנהל האזרחי מאחריות שר הביטחון לידי שר האוצר בצלאל סמוטריץ'. במרץ 2023 בוטל חוק ההתנתקות בצפון השומרון בכדי לאפשר את שיבתה של הישיבה בחומש. ביטול החוק נתמך גם על ידי חלקים מסיעת המחנה הממלכתי הנמצאת באופוזיציה.\nבסקר משנת 2008 סברו בטעות כ-40% מהמשיבים כי ההתנחלויות אריאל, קריית ארבע ומעלה אדומים נמצאות בגבולות הקו הירוק.\n\nאלו ההתנחלויות הגדולות ביותר בהן מתגוררים כ-60% מאוכלוסיית המתנחלים:\n\nצורת התיישבות רווחת בהתנחלויות היא יישוב קהילתי, שהוא יישוב המבוסס על קשרים חברתיים משמעותיים בתוך הקהילה. בניגוד לצורות יישוב כפריות אחרות בישראל (כגון מושב וקיבוץ) אין ביישוב קהילתי שיתוף כלכלי או דגש חקלאי. בנוסף, קיימות ביהודה ושומרון 4 ערים ישראליות, מושבי עובדים וקיבוצים.\nלארבע התנחלויות מרובות אוכלוסייה מעמד של עיר: מעלה אדומים, אריאל, ביתר עילית ומודיעין עילית. מודיעין עילית היא ההתנחלות האחרונה שהפכה לעיר, במרץ 2008, והיא גם העיר היהודית המאוכלסת ביותר ביהודה ושומרון (נכון ל-2021).\nההתנחלויות (שאינן במעמד של רשות מקומית עצמאית) מנוהלות על ידי שש מועצות אזוריות: מועצה אזורית שומרון, מועצה אזורית מטה בנימין, מועצה אזורית גוש עציון, מועצה אזורית הר חברון, מועצה אזורית בקעת הירדן ומועצה אזורית מגילות. בנוסף קיימות מספר מועצות מקומיות.\nההתנחלויות מרוכזות באזורים שונים:\n\nעוטף ירושלים – המרחב הגדול של ההתנחלויות הוא סביב ירושלים, ממעלה אדומים במזרח לגבעת זאב והר אדר בצפון, לגוש עציון בדרום. במרחב זה מצויות שתיים מבין ארבע ערי יהודה ושומרון (ביתר עילית ומעלה אדומים), שלוש מועצות מקומיות (אפרת, גבעת זאב והר אדר) ויישובים נוספים.\nמערב השומרון – מכונה לפרקים על ידי תושביו \"גוש דן מזרח\", כולל קבוצת יישובים סמוכים לקו הירוק, כמו אלפי מנשה ואורנית, ואת גוש ברקן העמוק יותר, הנפרש בין העיר אריאל וקרני שומרון.\nבקעת הירדן וצפון מדבר יהודה – אזור ההתיישבות הראשון ביהודה ושומרון, שיושב בהתאם לתוכנית אלון בשל דלילות האוכלוסייה הפלסטינית בו.\nאזורים נוספים – גוש שילה, גוש טלמונים, גוש שקד, דרום הר חברון (אזור מעון).\n\nצורת ההתיישבות של מרבית ההתנחלויות היא של יישובים קהילתיים המאופיינים בלכידות רעיונית ומשתייכים ברובם לציונות הדתית. מתנחלים רבים רואים את עצמם כממשיכי דרכם של הקיבוצים ושל יישובי חומה ומגדל, המממשים את הקריאה הציונית להתיישב בכל ארץ ישראל, ואף בלב יישוב ערבי, כדוגמת תל חי שהייתה דגל הציונות וחניתה שהייתה סמל ליישובי חומה ומגדל, שכן \"במקום בו תחרוש המחרשה היהודית את התלם האחרון שם יעבור גבולנו\" (יוסף טרומפלדור). מספר אנשי שמאל וקיבוצים מתנועת ארץ ישראל השלמה, כמו יצחק טבנקין, מנהיג הקיבוץ המאוחד, היו שותפים לראייה זו של המתנחלים את עצמם. חרף זאת, לא זכתה תנועת \"גוש אמונים\" לתמיכה רבה בקרב אנשי ההתיישבות העובדת.\nחלק מהמתנחלים ראו בהתנחלויות בחבלי ארץ התנ\"ך הזדמנות להקים חברת מופת המשלבת תורה ועבודה, יהדות וציונות בדומה לתנועה הקיבוצית. כך, למשל, נטען על ידי המתנחלים שדגם היישוב הקהילתי, השכיח באזורים רבים בארץ, הומצא לראשונה ביישוב עפרה. רבות מההתנחלויות בצורת התיישבות זו הן בעלות אופי של יישוב קהילתי-דתי. בלא מעט מהן הוקמו מוסדות חינוך ממלכתיים-דתיים ותורניים, לרבות ישיבות, ישיבות הסדר ומכינות קדם-צבאיות (המכינה הקדם צבאית הראשונה, מכינת בני דוד, הוקמה בהתנחלות עלי). רבים מתושבי גוש קטיף התגאו בקהילה שהקימו ובנווה המדבר הירוק שהקימו בלב החולות של רצועת עזה. רוב היישובים הללו היו יחסית סגורים ואפשרו הקפדה על אורח חיים דתי אדוק, ובמקומות מסוימים אף חרדי. מנגד ישנה ביקורת מימין על צורת התיישבות זו שהיא מסוגרת ומדירה חלקים רבים מהחברה הישראלית להצטרף למפעל ההתיישבות. בצורת התיישבות זו נכללות עשרות התנחלויות מאחזים רבים כגון רבבה, יקיר, שילה, סוסיא, עמיחי, אלעזר, אלון מורה ועוד רבות. בחלק מיישובים אלו ולאור הביקורת על אופיים המסוגר, בשנים האחרונות בוטלו וועדות הקבלה והחלה בנייה רוויה לגובה, בכדי להפוך את היישוב לעירוני ומגוון יותר.\n\nצורת ההתיישבות השנייה היא עירונית ובה נכללים ערים ומועצות מקומיות, בעיקר במערב השומרון ובעוטף ירושלים. לחלק מההתנחלויות עוברים ישראלים מתחומי הקו הירוק ממניעים של מגורים בקרבה למרכזי תעסוקה בגוש דן וירושלים. עיקר ההתנחלויות המרכזות תושבים אלו הן הערים מעלה אדומים ואריאל כאשר לאחרונה מתווספת אוכלוסיית סטודנטים גדולה עקב האוניברסיטה שבה. בהתנחלויות הר אדר, אלפי מנשה, אורנית, וסלעית, הנמצאות בסמוך לקו הירוק, רוב האוכלוסייה אינה מזוהה אידאולוגית עם ההתנחלויות ומאופיינות באחוזי הצבעה גבוהים למפלגות התומכות בפינוי של חלקים מההתנחלויות.\n\nברחבי יהודה ושומרון יש מספר יישובים עירוניים בעלי אוכלוסייה חרדית. שתי ההתנחלויות הגדולות ביותר הן ערים חרדיות: ביתר עילית ומודיעין עלית. בנוסף, גם בגבעת זאב, תל ציון (כוכב יעקב), עמנואל, מעלה עמוס ומיצד יש אוכלוסייה חרדית משמעותית. האידאולוגיה של התנחלויות אלה מבוססת על הרצון לחיות ביישוב שיהיו בו חרדים בלבד, והקמתן נבעה מהצורך בפתרון דיור ולא ממניעים אידאולוגיים לאומיים. בחלק מיישובים אלה פועלת ועדת אכלוס, שתפקידה לדאוג לצביונה החרדי של אוכלוסיית העיר.\nהתיישבות החרדים איננה זוכה להדים רבים בשיח אודות ההתנחלות, אף על פי שהם מהווים נכון לשנת 2020 כ-36% מאוכלוסיית המתנחלים. בחלק מיישובים אלה קצב גידול האוכלוסייה הוא המהיר ביותר, בפרט בשל ריבוי טבעי גבוה.\n\n ערך מורחב – תחבורה ביהודה ושומרון\nהתשתיות התחבורתיות המשמשות את ההתנחלויות משותפות ברובן ומשמשות גם את הפלסטינים. במהלך הסכמי אוסלו נסללו ביהודה ושומרון מספר כבישים עוקפים, המונעים את הצורך לעבור בתוך ערים פלסטיניות. המפורסמים שבהם הם כביש המנהרות ועוקף יריחו. סלילת כבישים היא לפרקים נושא שנוי במחלוקת, מפני שהיא מצריכה ומאפשרת הפקעת אדמות בבעלות פלסטינית. ממשלות ישראל בדגש מאז 2015 החלו בסלילת כבישים עוקפים נוספים, רימזור צמתים מסוכנים והרחבת הכבישים ביהודה ושומרון בכדי להדביק את קצב הגידול ביישובים, מפעילות התחבורה הציבורית תנופה, אגד תעבורה מפעילות קווים ברחבי יהודה ושומרון. חלקם באוטובוסים ממוגנים. ותכנון הקמת קו רכבת לכיוון אריאל וצומת תפוח. על אף זאת תושבים רבים באזור טענו בדבר עומסי תנועה קשים בכבישים בעיקר עקב המעברים השונים בכביש 5, כביש המנהרות וכיכר חיזמא.\n\nבנוסף לאזורי מגורים, קיימים בהתנחלויות גם אזורי תעשייה, כגון אזור התעשייה ברקן, שער בנימין ומישור אדומים. בכל אזורי התעשייה מועסקים עובדים פלסטינים, וקל יותר לפלסטינים להיכנס אל אזורי התעשייה מאשר להיכנס להתנחלויות, אך העסקים באזורי התעשייה הם כולם בבעלות ישראלית. בנוסף, פלסטינים רבים מועסקים בהתנחלויות השונות בענפי תעשייה שונים, אך בחלק מההתנחלויות, כגון יצהר, מקפידים על \"עבודה עברית\" ונמנעים מהעסקת פלסטינים.\nענף החקלאות התפתח בהתנחלויות כדרך להרחבת האחיזה היהודית, והתפתחה גם רעיית צאן וחקלאות אורגנית.\n\nהגוף הייצוגי וההנהגתי העיקרי של המתנחלים הוא מועצת יש\"ע, המאגדת את המועצות המקומיות ביהודה ושומרון.\nבין הרבנים הבולטים בהתנחלויות: דב ליאור, שלמה אבינר, זלמן ברוך מלמד, רא\"ם הכהן, אליעזר מלמד ואליקים לבנון. כמה מן הרבנים המרכזיים בהתנחלויות מאוגדים בוועד רבני יש\"ע.\nבעשור האחרון[דרושה הבהרה] גדל מספר חברי הכנסת מקרב המתנחלים. בכנסת השש עשרה היו 11 מתנחלים, שיעור כפול לערך משיעור המתנחלים מכלל תושבי ישראל. הייצוג המוגבר הושווה לייצוגם של חברי קיבוצים בעשורים הראשונים של מדינת ישראל. חברי כנסת מתנחלים ניתן למצוא במפלגות כמו הציונות הדתית, הליכוד, עוצמה יהודית וישראל ביתנו.\n\nאמנה – תנועת ההתיישבות של \"גוש אמונים\". בראשה עומד זאב חבר. זוהי התנועה המיישבת העיקרית כיום, לאחר שהתנועות המיישבות של ההתיישבות העובדת התפרקו למעשה.\nארגון זכויות האדם ביש\"ע – לשם הגנה על זכויות האדם של המתנחלים, נוסד על ידי אורית סטרוק.\nהפורום המשפטי למען ארץ ישראל – פורום שקם בעקבות תוכנית ההתנתקות, ועוסק בזכויות האדם של תושבי ההתנחלויות ומפוני גוש קטיף מנקודת מבט של חוק ומשפט.\nירוק עכשיו – ארגון סביבתי הפועל לשימור הטבע ביהודה ושומרון.\n\nבין כלי התקשורת המזוהים עם המתנחלים: כתב העת נקודה, ערוץ 7 וגלי ישראל. גלי ישראל הוקמה כרדיו אזורי במחוז יו\"ש, דבר שהצריך את הקמת הרשות השנייה לטלוויזיה ורדיו – איו\"ש, כהרחבה לרשות השנייה שפועלת בתחומי ריבונות ישראל.\n\nבהתנחלויות יש מספר מוסדות להשכלה גבוהה: אוניברסיטת אריאל בשומרון, המכללה האקדמית הרצוג ומכללת אורות ישראל. בגלל מחלוקות פוליטיות, סירבה המל\"ג לקבל אחריות על המוסדות הללו, דבר שהביא להקמת מל\"ג יו\"ש, שפעלה עד שחוק המל\"ג שונה ב-2019 והמוסדות הועברו לאחריות המל\"ג.\nבשל האופי הדתי של ההתנחלויות, ברבות מהן יש ישיבות. עם המפורסמות שבהן נמנות ישיבת הר עציון, ישיבת ניר קריית ארבע, ישיבת בית אל וישיבת ברכת משה. בנוסף, יש בהתנחלויות מכינות קדם-צבאיות, כגון המכינה הקדם-צבאית בני דוד. המכינות הקדם-צבאיות הראשונות נוסדו בהתנחלויות.\n\nההתנחלויות והתשתיות המשמשות אותן מהוות, בהרבה מקרים, יעד לטרור פלסטיני, הכולל יידוי אבנים, בקבוקי תבערה ופיגועי ירי (בהם: רצח טלי חטואל ובנותיה, הפיגוע בנחל תלם ורצח שלהבת פס) וכן פיגועים בתוך יישובים (בהם רצח בני משפחת שבו, רצח בני משפחת גביש, הפיגוע בישיבת עתניאל, החדירה למכינה בעצמונה וטבח משפחת פוגל באיתמר). התנחלויות רצועת עזה, כמו יישובי עוטף עזה, היו חשופות גם לירי פצצות מרגמה, רקטות קסאם וטילי נ\"ט.\nהביטחון בהתנחלויות מסופק על ידי מספר מערכות. הביטחון הפנימי ברוב היישובים ניתן על ידי תושביהם, בכיתות כוננות מקומיות וחברות אבטחה הממומנות על ידי הרשויות המקומיות, על פי חוק הרשויות המקומיות (הסדרת שמירה). בהתנחלויות המבודדות, השמירה מתוגברת בכוחות צה\"ל. כוחות צה\"ל מספקים גם את הביטחון בתשתיות שמחוץ ליישובים. במסגרת פעולות האבטחה, הוקמו גם יחידות הגנה מרחבית שבהן משרתים תושבי ההתנחלויות.\n\n ערך מורחב – החוק הישראלי בהתנחלויות ביהודה ושומרון\nהחוק הבסיסי החל בשטחי יהודה ושומרון הוא החוק הירדני שחל שם לפני מלחמת ששת הימים, והחוק הבסיסי שחל ברצועת עזה הוא החוק המצרי שחל שם לפני מלחמת ששת הימים. באמצעות צווים של אלוף פיקוד המרכז הוחלו ביהודה ושומרון הוראות חוק ישראליות, כגון פקודת הראיות. מעמדם החוקי של אזרחי ישראל הגרים באזורים אלה הושווה בחלק מן החוקים (למשל: סעיף 3א לפקודת מס הכנסה וסעיף 378 לחוק הביטוח הלאומי) לזה של תושבי ישראל. אופן תחולתו של חוק מס ערך מוסף בשטחי יש\"ע נקבע בסעיף 1א לחוק. ללא החלה מפורשת, בחקיקה, בצו של אלוף הפיקוד או בפסיקה, החוק הישראלי אינו חל על אזרחי ישראל הנמצאים ביהודה ושומרון או מתגוררים שם.\nצו אלוף הפיקוד מחייב תשלום שכר מינימום בהעסקת עובד בהתנחלות ובהעסקה על ידי מעסיק ישראלי גם מחוץ להתנחלות, אך אינו חל על העסקה בידי מעסיק פלסטיני. מרבית דיני העבודה לא הוחלו ביהודה ושומרון. עלו הצעות להחיל את דיני העבודה, כולם או מקצתם, על שטח C, אך הצעות אלה לא מומשו. לא מומשה גם הצעה להחלת כל חוקי מדינת ישראל על ישראלים בהתנחלויות באמצעות צווים של אלוף הפיקוד. סעיף 2(א1) לחוק פיצויים לנפגעי תאונות דרכים קובע כי הנוהג ברכב ישראלי חייב לפצות נפגע שהוא ישראלי או תייר חוץ על נזק גוף שנגרם לו בתאונת דרכים שבה מעורב הרכב אף אם התאונה אירעה ביהודה ושומרון, ויראו את התאונה כאילו אירעה בישראל.\nבפברואר 2017 אישרה הכנסת חוק מיוחד להתנחלויות – החוק להסדרת ההתיישבות ביהודה והשומרון – שמטרתו \"להסדיר את ההתיישבות ביהודה והשומרון ולאפשר את המשך ביסוסה ופיתוחה\" (סעיף 1 לחוק). ב-9 ביוני 2020 ביטל בג\"ץ את החוק. מאז הקמת ממשלת נתניהו בשנת 2015 והלאה לאורך הממשלות שכיהנו מאז, נעשו עוד התאמות משפטיות להחלת חוקים ישראלים על ההתנחלויות והשוואת מעמדן למעמד יישובים בתוך הקו הירוק. בכלל זה חוקק חוק החרם, הועברו דיונים על שאלת הקרקעות בשטח מבג\"ץ לבית המשפט המחוזי בירושלים, הוחלו תקנות השוק על היישובים ביהודה ושומרון בהסכמת היועץ המשפטי, הועברו האחריות על המנהל האזרחי ממשרד הביטחון לכלל משרדי הממשלה ובוטל חוק ההתנתקות בצפון השומרון.\n\nבעבר נכללו כמעט כל ההתנחלויות ברשימת היישובים הנהנים מזיכוי מס, לפי סעיף 11 לפקודת מס הכנסה (הרשימה כוללת בין היתר גם את יישובי גבול הצפון ויישובי עוטף עזה). הטבה זו נשללה מן ההתנחלויות החל מחודש יולי 2003, במסגרת חוק התוכנית להבראת כלכלת ישראל שיזם שר האוצר, בנימין נתניהו. בתחילת 2016 נקבעו קריטריונים אחידים למתן זיכוי ממס לפי סעיף 11, וגם התנחלויות העונות על קריטריונים אלה, כגון עתניאל וקריית ארבע, נכללות ברשימת היישובים המזכים בהטבה.\nבדצמבר 2012, 87 מתוך 131 ההתנחלויות הקיימות נמצאו ברשימה של 660 יישובי אזור עדיפות לאומית שבהם ישנן הטבות ברכישת קרקעות. הרשימה מבוססת על קריטריונים כגון ריחוק ממרכז הארץ, קרבה לאזורי עימות ודירוג חברתי-כלכלי.\nתקנה 12(ד) לתקנות פיצויי פיטורים (חישוב הפיצויים, והתפטרות שרואים אותה כפיטורים), תשכ\"ד-1964, קובעת כי רואים התפטרות של עובד כפיטורים, אם העובד העתיק את מקום מגוריו למקום התנחלות או היאחזות שאושרו לעניין זה על ידי שר הביטחון ושר החקלאות, וגר באותו מקום לפחות שישה חודשים רצופים. עשרות התנחלויות נכללות ברשימת היישובים שאושרו.\n\nבהקמת ההתנחלויות מעורבים גופים שונים, ממשלתיים ואזרחיים.\nגופים ממשלתיים:\n\nועדת השרים להתיישבות – ועדת שרים שהופקדה על הקמת יישובים והכרה בהם על ידי ממשלות ישראל מהממשלה השלוש עשרה ועד הממשלה העשרים וחמש.\nהחטיבה להתיישבות של ההסתדרות הציונית העולמית – הפועלת למעשה כזרוע ביצועית של ממשלת ישראל ומתוקצבת על ידה באופן מלא. מעמדה הוסדר בחוק החטיבה להתיישבות ב-2015.\nבנוסף, מעורבים בהקמת התנחלויות משרד הבינוי והשיכון, וחיל הנח\"ל באמצעות היאחזויות הנח\"ל.\nגופים אזרחיים:\n\nגוש אמונים – תנועת ההתיישבות העיקרית, שהוקמה בידי תלמידי הרב צבי יהודה הכהן קוק לאחר מלחמת יום הכיפורים ופעלה עד שנות ה-80 של המאה ה-20.\nאמנה – תנועת בת של גוש אמונים שפעילה עד היום.\nמועצת יש\"ע – פורום של המועצות המקומיות ביהודה ושומרון, שהיה מעורב בהקמת מספר יישובים.\nתנועות מיישבות נוספות הקימו יישובים שונים. כך פא\"י, שהקימה את נחליאל, נזר חזני, מבוא חורון ומתתיהו.\n\nציונות דתית\nגבולות מדינת ישראל\nמעמדה הבין-לאומי של ירושלים\n\nאהרן ביר, ההתיישבות: בארץ-ישראל מאז מלחמת ששת הימים, ביר, תשמ\"א (1981)\nחגי סגל, אחים יקרים - קורות תנועת המתנחלים מ-1968 ועד למחתרת היהודית ב-1984, כתר, 1987\nרנה בן-פזי, כמו בראשונה - פגישות עם ישראלים תושבי יהודה שומרון וחבל-עזה, ספריית בית אל, תשמ\"ח (1988)\nג'ואן פיטרס, מאז ומקדם - מקורות הסכסוך היהודי-הערבי על ארץ ישראל, הקיבוץ המאוחד, 1988\nיובל גינבר, ההתנחלות בשטחים כהפרת זכויות אדם: היבטים משפטיים ועקרוניים, בצלם, 1997\nאברהם שבות, העלייה אל ההר, ספריית בית אל, 2002\nעקיבא אלדר ועדית זרטל, אדוני הארץ - המתנחלים ומדינת ישראל 1967–2004, דביר, 2004\nגדי טאוב, המתנחלים והמאבק על משמעותה של הציונות, ידיעות אחרונות, 2006\nשלמה סבירסקי, מחיר היוהרה: הכיבוש - המחיר שישראל משלמת, 2005-1967, מפה, 2005, מסת\"ב 9655210146\nחגי הוברמן, כנגד כל הסיכויים - 40 שנות התיישבות ביש\"ע, מדרשת נצרים, 2008\nנעימה ברזל, המתנחלים בלבבות - הסוחפים ל\"גאולה עכשיו\" והמְהַלְכים בדרך, הוצאת הקיבוץ המאוחד, 2017\n\n אתר האינטרנט הרשמי של מועצת יש\"ע\n אתר האינטרנט הרשמי של אמנה\n אתר האינטרנט הרשמי של מועצה אזורית מטה בנימין\n אתר האינטרנט הרשמי של מועצה אזורית שומרון\nהמעמד המשפטי של ההתיישבות היהודית ביש\"ע\n\nטליה איינהורן, ארץ-ישראל ויישובה במשפט הבינלאומי, באתר News1 מחלקה ראשונה, 25 במאי 2003\nהווארד גריף, זכויותיו המשפטיות וריבונותו של העם היהודי על ארץ-ישראל על-פי המשפט הבינלאומי, מרכז אריאל למחקרי מדיניות\nאייל גרוס, מה הבעיה של האיחוד האירופי עם הכיבוש?, באתר הארץ, 20 ביולי 2013\nדייוויד פרידמן, ‏\"לישראל זכות בלתי מעורערת להתיישב ביהודה ושומרון\" (תרגום: יואב שורק), השילוח, 18, פברואר 2020.\nדו\"חות של עמותות שמאל\n\nשלמה סבירסקי, נטל הסכסוך הישראלי-פלסטיני: תמונת מצב 2012, בהוצאת מרכז אדוה\nדו\"חות תנועת \"שלום עכשיו\" בנושא ההתנחלויות\nיחזקאל ליין, גזל הקרקעות: מדיניות ההתנחלות בגדה המערבית, בצלם, 2002\nאופיר פוירשטיין, אדמה שדודה: חסימת הגישה של פלסטינים לקרקע סביב התנחלויות, בצלם, 2008\nאייל הראובני, כל האמצעים כשרים: מדיניות ההתנחלות בגדה המערבית, בצלם, 2010\nOrna Ben-Naftali, Aeyal M. Gross, Keren Michaeli, Illegal Occupation: Framing the Occupied Palestinian Territory, 23 Berkeley Journal of International Law (2005) 551-614. גרסה מקוצרת, בעברית: אייל גרוס, ארנה בן-נפתלי, קרן מיכאלי, ‏כיפוח: כיבוש, סיפוח, קיפוח – על המבנה המשפטי של משטר הכיבוש, תיאוריה וביקורת 31, חורף 2007\nדו\"חות של עמותות ימין\n\nאכיפת החוק ביהודה ושומרון, ארגון זכויות האדם ביש\"ע (2008)\n\"מי יגן על הזית שלי?\", ארגון זכויות האדם ביש\"ע\nכתבות\n\nאורי בלאו, חשיפה: הדו\"ח הסודי של מערכת הביטחון על הבנייה הבלתי חוקית בהתנחלויות, באתר הארץ, 30 בינואר 2009\nאיתמר מור, שיח שנואים, באתר nrg‏, 10 במרץ 2006\nאלוף בן, מה באמת כללו \"ההבנות בעל-פה\" בין הממשל האמריקאי לישראל בשנים האחרונות, באתר הארץ, 8 ביוני 2009\nחגי הוברמן, גוש, אמונים?, באתר ערוץ 7\nחגי הוברמן, כאן נולדתי, כאן בניתי את ביתי, באתר ערוץ 7\nמירון רפופורט, חשיפה: מפעל ההתנחלות נולד במוחו של משה דיין כבר ב-1956, באתר הארץ, 10 ביולי 2010\n יותם ברגר, מִפקד המתנחלים, באתר הארץ, 11 ביוני 2017\nאריאל הנדל, קהילה מג(ו)דרת: מערך ההתנחלויות בגדה המערבית, בתוך: אמנון להבי (עורך), קהילות מגודרות, 2010\nכתבות בנושא התנחלויות, באתר המכון הישראלי לדמוקרטיה",
    "pageid": 6720
  },
  {
    "title": "זרוע היבשה",
    "extract": "זרוע היַבשה (זִ\"י) היא זרוע רב-חילית המאגדת את חילות היבשה הלוחמים של צבא הגנה לישראל, ואחראית לבניין הכוח היבשתי של צה\"ל. בראשות הזרוע, עומד קצין בדרגת אלוף שהוא חבר המטה הכללי של צה\"ל. מפקד זרוע היבשה הנוכחי הוא אלוף תמיר ידעי.\nב-1983 הוקמה לראשונה מִפקדת חֵילות השדה (מפח\"ש). ב-1999, במסגרת התוכנית \"צה\"ל 2000\" הוקמה על-בסיס המפח\"ש מפקדת הזרוע לבניין הכוח ביבשה, וזו שינתה בהמשך את שמה למפקדת זרוע היבשה (מז\"י), וב-2007 לזרוע היבשה (ז\"י).\nמטה זרוע היבשה ממוקם במחנה בר-לב הסמוך לקריית מלאכי, מערבית לצומת מלאכי (קסטינה). בפועל מחזיקים מפקד הזרוע (מז\"י), ראש המטה (רמ\"ט), ראשי החטיבות (רח\"טים) וקציני החיל הראשיים בלשכות כפולות, ורובם יושבים במחנה רבין (הקריה בתל אביב).\nרוב גופי המטה של זרוע היבשה ממוקמים במחנה בר-לב (\"קסטינה\"), חלקם במחנה דורי (בסיס \"תל השומר\") ובמחנה ידין (\"צריפין\").",
    "pageid": 98583
  },
  {
    "title": "חטיבת גבעתי",
    "extract": "חטיבת גבעתי (חטיבה 84) היא חטיבת חיל רגלים סדירה בצה\"ל, הנמצאת תחת עוצבת הפלדה (אוגדה 162). החטיבה הוקמה בשנת 1983 ונקראה על שם חטיבת גבעתי שפעלה במלחמת העצמאות.\nחיילי חטיבת גבעתי חובשים כומתה סגולה עם סמל חיל הרגלים ונועלים נעליים שחורות. סמלה של החטיבה משלב בתוכו את סמלי חטיבת גבעתי שלחמה בתש\"ח וסיירת שקד.",
    "pageid": 16249
  },
  {
    "title": "חטיבת הנח\"ל",
    "extract": "חטיבת הנח\"ל (חטיבה 933) היא חטיבת חיל רגלים סדירה בצבא ההגנה לישראל, הכפופה לעוצבת הפלדה (אוגדה 162). החטיבה השתתפה בכל מערכות ישראל החל ממלחמת שלום הגליל, למעט מבצע עופרת יצוקה בה תפסה קו בגבולות סוריה ולבנון.\nשמה של החטיבה נגזר מראשי תיבות של מסגרת נוער חלוצי לוחם (נח\"ל), משום שמקורה בגרעיני הנח\"ל שהוקמו החל מימיה הראשונים של מדינת ישראל. עם זאת, רוב החטיבה מורכבת מחיילים מכלל הציבור, שאינם קשורים לתנועת ההתיישבות ולגרעינים.\nחיילי חטיבת הנח\"ל חובשים כומתה בצבע ירוק בהיר עם סמל חיל הרגלים ונועלים נעליים אדומות. תג היחידה של הנח\"ל מורכב מחרב, מגל וחיטה. החרב מסמלת את ההגנה והמגל והחיטה מסמלים את עבודת האדמה והחלוציות. ארבעת החצים מסמלים את גדודי החטיבה: שחם (931), גרניט (932), בזלת (50) והסיירת (934).\nמפקד החטיבה הוא אלוף-משנה יאיר צוקרמן, שמונה לאחר נפילת מפקד החטיבה הקודם יהונתן שטיינברג, בתחילת מלחמת חרבות ברזל.\nבסיס האימון החטיבתי של חטיבת הנח\"ל (בא\"ח נח\"ל) שוכן בתל ערד החל מחודש מארס 1993.",
    "pageid": 6950
  },
  {
    "title": "חם, לוהט, רותח!",
    "extract": "חם, לוהט, רותח! (באנגלית: Too Hot to Handle) היא תוכנית מציאות אמריקאית-בריטית שהופקה על ידי Talkback , חברת ההפקה של Fremantle . היא נוצרה על ידי לורה גיבסון וצ'רלי בנט. התוכנית כללה שמונה פרקים, שיצאו ב-17 באפריל 2020 ברשת נטפליקס. המארחת של הסדרה היא עוזרת וירטואלי, בשם \"לאנה\", שמציגה למשתתפים את הכללים לפיהם עליהם לנהוג בעונה; דזירה ברץ' קריינה. הנחת המוצא של התוכנית היא ללמד צעירים וצעירות, רווקים וסטוציונרים, ליצור קשרים אמיתיים וארוכי-טווח. אם המתמודדים באים במגע מיני כלשהו באי, דמי הפרס פוחתים מסכום הפרס ההתחלתי, העומד על 100,000 דולר. בינואר 2021 חודשה הסדרה לשתי עונות נוספות, והצילומים נערכו במקביל למגפת הקורונה, באיי טרקס וקייקוס. העונה השנייה עלתה לשידור ב-23 ביוני 2021. ב-19 ינואר 2022 עלתה לשידור העונה השלישית. ב-7 בדצמבר 2022 עלתה לשידור בנטפליקס העונה הרביעית. העונה החמישית עלתה ביולי 2023.",
    "pageid": 1826757
  },
  {
    "title": "יוון",
    "extract": "יוון (ביוונית: ‏‏?‏, תעתיק: אֵלַדַֿה) או הרפובליקה ההלנית (ביוונית: Ελληνική Δημοκρατία, תעתיק: אֵלִינִיקִי דִֿימוֹקְרַטִיַה) היא מדינה בדרום-מזרח אירופה, השוכנת בקצה הדרומי של חבל הבלקן לחוף הים התיכון. יש בה כ-3,000 איים, והיא גובלת בצפון עם בולגריה, אלבניה ומקדוניה הצפונית, במזרח עם טורקיה והים האגאי, במערב עם הים היוני ובדרום עם הים התיכון.\nיוון העתיקה נחשבת בעיני היסטוריונים רבים כערש תרבות המערב.\nבשנת 1981 הצטרפה יוון כחברה בקהילה האירופית, שהפכה בהמשך בשנת 1993 לאיחוד האירופי.",
    "pageid": 1765
  },
  {
    "title": "יוסי כהן",
    "extract": "יוסף (יוסי) מאיר כהן (נולד בכ\"ט באלול ה'תשכ\"א, 10 בספטמבר 1961) הוא איש ביון ישראלי שכיהן כראש המוסד למודיעין ולתפקידים מיוחדים בין השנים 2016–2021. כיהן כיועץ לביטחון לאומי וראש המטה לביטחון לאומי בישראל. חתן פרס ביטחון ישראל.",
    "pageid": 1129731
  },
  {
    "title": "יוסף סוויד",
    "extract": "יוּסֻף (ג'וֹ) סוויד (בערבית: يوسف سويد; נולד ב-22 ביוני 1976) הוא שחקן קולנוע, טלוויזיה ובמאי תיאטרון ערבי-ישראלי.",
    "pageid": 199335
  },
  {
    "title": "יחידות מובחרות בצה\"ל",
    "extract": "מעגל היחידות המובחרות בצה\"ל מאגד בתוכו את יחידות העילית, חטיבת הקומנדו, יחידות טקטיות מיוחדות ואת סיירות החי\"ר.\n\n ערך מורחב – כוחות מיוחדים\n\"המילון למונחי צה\"ל\", שהוציא לאור אגף ההדרכה ב-1988, מגדיר כך את הכוחות המיוחדים:\n\"כוחות בעלי הכשרה קרבית מגוונת הדורשת התמחות מיוחדת, שכרגיל אינה אפשרית גם ביחידות נבחרות. כוחות אלה הם בעלי רמה גבוהה במיומנויות בסיסיות של הצבא. ייעודם הוא לבצע מבצעים מיוחדים, ולכן הם מאורגנים, מצוידים ומאומנים לצורך זה ביחידות קטנות ורב תכליתיות. הם כפופים כפיפות קבועה למטה הכללי. או לחלופין, למפקדה הצבאית העליונה או למפקדת זירת מלחמה, או למפקדה ראשית. כגון, מפקדת כוחות האוויר או מפקדת כוחות הים. בזמנים שאינם זמן מלחמה, הם מופעלים בדרך כלל ביוזמת הממשלה ושר הביטחון או באישורם. יחידות מיוחדות נבדלות מיחידות נבחרות אחרות בכוח אדם, משלב האיתור והגיוס וכלה בתהליכי הכשרה ארוכים ומורכבים, כמו-גם בשימוש באמצעי לחימה ומערכות המפותחים במיוחד. ובנוסף, במבנה ארגוני שונה מיחידות רגילות.\"\nהיחידות המיוחדות הנמנות בכוחות המיוחדים בצה\"ל הן: סיירת מטכ\"ל, שייטת 13, יחידת שלדג, יחידה 669, יחידת מיתר, יחידת הניוד 5515, יחידת מורן, חטיבת עוז, יחידת עוקץ, יחידת הלוט״ר, יחידת רוכב שמיים, יחידת רפאים, ויחידת יהל\"ם.\n\nמקובל כי ההגדרה ליחידות הללו היא \"יחידות לוחמות\" (שאינן \"כוח מיוחד\"), הניכרות ברמתן המבצעית הגבוהה ובאיכות ביצועים הבולטת לעומת יחידות דומות רגילות, כגון סיירת בחטיבת רגלים.\n\nלמסלול הגיוס, ההכשרה והשירות של היחידות המובחרות השונות, מספר מאפיינים אשר חלקם משותפים וחופפים, אך קיימים גם מאפיינים בלעדיים בהתאם לאופי וייעוד היחידה כמבואר במעט להלן:\n\nהיחידות המיוחדות הן התנדבותיות. המיועדים לשירות ביטחון (מלש\"בים) המעוניינים לשרת ביחידות מובחרות, לרוב מאותרים על ידי צה\"ל במהלך הליכי הגיוס על פי רצונם ועל פי התאמתם. במהלך \"יום סיירות\" ובמהלך הגיבושים ליחידות השונות, צה\"ל מסנן את המועמדים כדי לברור את אלה מהם שיגשו למסלול ההכשרה.\nחיילי היחידות המיוחדות מחויבים בדרך כלל בשליטה מעמיקה יותר בכל הנדבכים הבסיסיים של הלחימה, כגון: לוחמת חי\"ר, רובאות וקליעה, ניווט, תנועה מבצעית ביחיד ובצוות, שימוש באמצעי לחימה שונים וגם באמצעים אחרים, שדאות, הסוואה צבאית, קרב מגע ואף בחוסן נפשי יוצא מן הכלל.\nלאור המורכבות הגדולה של המשימות המבצעיות בהן לוחמי היחידות המיוחדות נוטלים חלק מרכזי, מסלולי ההכשרה ארוכים במיוחד, ומחייבים חתימה על התחייבות לשירות קבע. לפיכך, לוחמי סיירת מטכ\"ל, שייטת 13, יחידת עוקץ, יהל\"ם, יחידת שלדג, יחידת מיתר, יחידת רוכב שמיים, לוחמי חטיבת הקומנדו, היחידה הטקטית לחילוץ מיוחד (669), יחידת הניוד המטכ\"לית ושייטת הצוללות מחויבים בשירות קבע. כך-גם שגרת שירות המילואים של חיילי היחידות המובחרות ושל קציניהן, זו עשויה להיות עמוסה יותר מאשר בכלל צה\"ל.\nזאת ועוד, כללי ביטחון המידע, מגבילים את החשיפה של היחידות המובחרות בכלל ושל היחידות המיוחדות בפרט לקהל הרחב. פרקים שלמים אודות הכשרתן ואודות פעילותן של היחידות המובחרות בשגרה ובחירום, עשויים להיות מסווגים כסודיים.\n\nעוד בתקופה שקדמה לקום המדינה, לוחמי הפלמ\"ח של ההגנה היוו את הבסיס לכוחות המיוחדים של צה\"ל. הפלמ\"ח הצמיח דור שלם של מפקדים ותרם ליחידות המובחרות השפעה רבה, יחסית לגודלן, על כלל הכוחות המזוינים. דוגמה להמחשה לכך היא, פלוגת הים של הפלמ\"ח (פלי\"ם) אשר שימשה בסיס להקמת שייטת 13.\nעם הקמתה של המדינה, הסיירות החטיבתיות הסדירות הראשונות בצה\"ל (סיירת צנחנים, סיירת שריון) לא הוקמו כיחידות מובחרות, ובמשך תקופה ארוכה לא זכו ליוקרה מבצעית. לעומתן, יחידה 101, שקמה ב־1953 לצורך ביצוע פעולות תגמול במדינות ערב שכנות ובשטחי הגדה המערבית תחת הכיבוש הירדני אחרי מספר פעולות כושלות של יחידות חי\"ר סדירות, זכתה להערכה רבה ואף הכתיבה את אמות המידה לצה\"ל כולו. ב־1955, בעקבות המיזוג של יחידה 101 לחטיבת הצנחנים, הוקמה סיירת צנחנים.\nהסיירות הפיקודיות (סיירת אגוז, סיירת שקד, סיירת חרוב) הוקמו באמצע שנות ה־50 של המאה ה־20 בהשראת ובעקבות הניסיון של יחידה 101, וקיבלו על עצמן משימות ביטחון שוטף ופעולות מעבר לגבול המדינה בגזרותיהן. אף הן, לא נהנו תחילה מעדיפות בגיוס כוח אדם או יוקרה מבצעית. במרוצת שנות ה־60 של המאה ה־20 הסיירות הפיקודיות פעלו בגזרות השונות, אך לאחר מלחמת יום הכיפורים הן פורקו לטובת תחזוקת יחידות חי\"ר רגילות. כלקח מתוצאותיה של מלחמת יום הכיפורים, הוקמו יחידת שלדג, יחידה 669, יחידת עוקץ, ומאוחר יותר גם יחידת מגלן ויחידת מיתר. בשנות ה־70 של המאה ה־20 פעלה גם יחידת רימון, שתפקידה היה להילחם בטרור פלסטיני בעזה.\n\nהשינוי שהפך את הסיירות ליחידות מובחרות ולתופעה ייחודית לצה\"ל, נוצר ממספר גורמים במקביל. ראשית, פרסום יוקרתי (לא רשמי) של סיירת מטכ\"ל (נגד טרור) בתחילת שנות ה־70 של המאה ה־20 (שאף היא הוקמה לצד הסיירות הפיקודיות) יצר הילה ויוקרה חברתית להשתייכות ליחידה מובחרת. שנית, חטיבת גולני טיפחה את סיירת גולני כיחידת עילית חטיבתית, והיוזמה המקומית הפכה למודל לחיקוי. שלישית, חקירת קרב תל פאחר ב־1967 העלתה כי סיירת גולני תפקדה בצורה יוצאת דופן בהשוואה לשאר הגדודים. מיוקרתן של סיירת מטכ\"ל והסיירות החטיבתיות, השתרשה בקרב הציבור הרחב המילה \"סיירת\" כשם נרדף ליחידה מובחרת.\nבתחילת שנות ה־80 של המאה ה־20, במהלך מלחמת לבנון, הוקמו חטיבת גבעתי וחטיבת הנח\"ל, ובהן סיירת גבעתי וסיירת נח\"ל. ב־1982 קצין ההנדסה הראשי, תא\"ל אבישי כ\"ץ, הקים את סיירת יעל ככוח הנדסה קרבית מובחר לפעולות חבלה, קומנדו ומיקוש נגדי.\nובכל זאת בסוף שנות ה־80 החל צה\"ל לצמצם את השימוש בכוחות המיוחדים בלבנון, אם אפשר היה לבצע את המשימה על ידי מסוקי קרב או מטוסי קרב של חיל האוויר. בשנת 1981 היחידה למשימות תת־מימיות (ילת\"ם) הוכרזה כיחידה עצמאית, אחרי שקמה בשנות ה־60 של המאה ה־20 ואוחדה עם שייטת 13 בשנות ה־70 של המאה ה־20. בשנת 1987 (טרם פרוץ האינתיפאדה הראשונה) הוקמה יחידת דובדבן אשר הוטל עליה למנוע פעולות טרור, ובהמשך הפכה ליחידת מסתערבים.\nבשנת 1993 הוכפפו יחידת מיתר ויחידת מורן לחיל התותחנים, אחרי שהוקמה בשנת 1984 בחטיבת הצנחנים כאחד הלקחים ממלחמת יום הכיפורים. בשנת 1995 הוקמה יחידת אגוז כחלק מחטיבת גולני, לצורך לחימת גרילה נגד ארגון החזבאללה ברצועת הביטחון שבדרום לבנון. באותה שנה אוחדו סיירת יעל והיחידה לסילוק פצצות (יחס\"פ) של חיל ההנדסה הקרבית ליחידת הנדסה למשימות מיוחדות (יהל\"ם). בשנת 1988, הוקמה יחידת הניוד, המתאפיינת בנהיגה מבצעית, כדי לתת מענה למשימות הדורשות זאת.  ב־2001 אוחדו היחידות החטיבתיות (היח\"טיות), ובהן הסיירות של חטיבות חיל הרגלים לגדודי סיור (גדס\"רים) חטיבתיים. הסיירות הפכו לפלוגות סיור (פלס\"רים). ב־2015 הוצאו יחידת מגלן, יחידת דובדבן, יחידת אגוז ויחידת רמון מחטיבות חיל הרגלים הסדירות והוכפפו לחטיבת עוז – חטיבת הקומנדו של זרוע היבשה.\nבמאה ה־21, בעיקר עקב האינתיפאדה השנייה, יחידות מיוחדות ומובחרות רבות שמו דגש על לוחמה בטרור לצד מטרותיהן המקוריות. כך למשל, יחידת דובדבן ביצעה פעילות מסוערבת רבה כנגד המחבלים, ושייטת 13 לחמה בלב הערים הפלסטיניות לצד פשיטות ימיות על אוניות הברחת נשק ערביות ואיראניות. בשל הצורך הנרחב בסיוע הנדסי כנגד מטעני חבלה ומנהרות תת־קרקעיות גדלה יחידת יהל\"ם באופן ניכר ונוספו לה פלגות נוספות המתמחות בפריצה, רובוטיקה ועוד, וכן פלגת סמו\"ר שייעודה לפעול כנגד סליקים ומנהרות. היחידות המובחרות של צה\"ל משתפות פעולה באופן נרחב גם עם השב\"כ והיחידות המיוחדות של משמר הגבול, בהן הימ\"מ (היחידה המבצעית ללוחמה בטרור, לפי החלטה מספר 900 של הממשלה מיום 02.01.2022) והימ\"ס (יחידות מסתערבים).\nבמתקפת הפתע על ישראל, ב-7 באוקטובר 2023 לוחמי היחידות המיוחדות נמנו עם הראשונים שהגיעו על מנת לבלום את המחבלים שפרצו לישראל.\n\nהמחלקה הערבית – יחידה של הפלמ\"ח ולאחר מכן יחידה במחלקת המודיעין של צה\"ל בשם שירות מודיעין 18, שאנשיה עסקו בריגול וחבלה בקרב ערביי ישראל ובמדינות השכנות. היחידה פעלה משנת 1943 עד 1950.\nחיות הנגב - הייתה יחידה קטנה במלחמת העצמאות שפעלה כיחידת סיור וקומנדו במרחב הנגב, ועם הקמת גדוד 9 בחטיבת הנגב הפכה היחידה לפלוגת הסיור של הגדוד. היחידה פעלה כשנתיים בין 1947 ל-1949.\nשועלי שמשון - יחידה ממוכנת על גבי ג'יפים שפעלה במלחמת העצמאות כיחידת סיור במרחב הנגב תחת חטיבת גבעתי (תש\"ח). היחידה פעלה כשנתיים בין 1947 ל-1949.\nיחידה 131 - יחידה צבאית שפעלה משנת 1949 עד 1963 במסגרת אגף המודיעין של צה\"ל ומטרתה ביצוע פעולות מיוחדות בארצות אויב. בשנת 1955 שונה שמה ליחידה 188. ב-1963 הועברה לאחריות המוסד למודיעין ולתפקידים מיוחדים, בו אוחדה עם יחידת המבצעים המיוחדים (\"מפרץ\") תחת השם ”קיסריה”.\nיחידת קדם - 101 - יחידה מהגדוד הראשון של הנח\"ל. פעלה ללא שם משנת 1950 עד 1953. עיקר פעילותה במתארי פשיטה ומארב מעבר לקווי האויב הירדני והמצרי.\nיחידה 101 – יחידת קומנדו לביצוע פעולות תגמול. מוזגה לתוך גדוד אפעה של חטיבת הצנחנים.\nיחידה 30 – יחידה מיוחדת של צה\"ל, שפעלה בין השנים 1951–1952 במסגרת חטיבת הנגב. הוקמה כדי לטפל בבעיית המסתננים ובמקביל ערכה סיורים גאולוגים והנדסיים.\nיחידת תצ\"מ 5707 – יחידת תצפיות מיוחדות של חיל האוויר שפעלה בין השנים 1974–2003. פעלה תחת מפקדת כוחות האוויר המיוחדים.\nסיירת אגוז – סיירת פיקודית של פיקוד הצפון. על שמה הוקמה יחידת אגוז של חטיבת הקומנדו.\nסיירת דוכיפת – בתחילה פלוגת נ\"ט מוטסת אחר כך יחידת חירמ\"כ. על שמה הוקם גדוד דוכיפת של חטיבת כפיר.\nסיירת שקד – סיירת פיקודית שפעלה בפיקוד הדרום בשנים 1955–1979. על שמה הוקם גדוד שקד של חטיבת גבעתי.\nסיירת 525 - סיירת אשר הוקמה בסוף שנת 1962 עקב התגברות חדירות בגבול מצרים וכדי להוריד את הנטל מסיירת שקד. הסיירת פעלה כשנתיים עד לאיחודה עם סיירת שקד בסוף שנת 1964.\nסיירת חרוב – סיירת פיקודית שפעלה בפיקוד המרכז בשנים 1966–1974. הוקמה מחדש בנובמבר 2016 כסיירת של חטיבת כפיר.\nיחידת שמשון – יחידת מסתערבים שפעלה ברצועת עזה. על שמה הוקם גדוד שמשון של חטיבת כפיר.\nיחידה 88 - דב לבן – יחידה בחיל השריון הישראלי. היחידה החלה לפעול בשנת 1969 כ\"יחידת סיור ופשיטה אמפיבית\", על מנת לאפשר תקיפת הפתעה דרך הים בעזרת כוחות שריון אמפיביים. במהלך מלחמת יום הכיפורים לחמה היחידה בסיני ומעבר לתעלת סואץ. ב-1974 פורקה היחידה.\nיחידה 707 – יחידת צוללים מיוחדת בחיל הים הישראלי. היחידה החלה לפעול בשנת 1963 כ\"יחידת צלילה הגנתית\" ובמהלך מלחמת ההתשה שונה שם היחידה ל\"יחידת חבלה ימית\". היחידה אוחדה עם שייטת 13 בשנת 1976.\nיחידת רימון – יחידת לוט\"ר מסוערבת ששימשה מודל לדובדבן ולימ\"ס. פעלה לסירוגין בין השנים 1970 עד 2005.\nיחידת סיור 252 – סיירת מדברית זעירת אנפין אשר הוקמה על ידי סרן רותם שני, תחת פיקודם של תתי-האלופים צביקה קן-תור ואורי אגמון. הסיירת עסקה בפעילות פח\"ע, סיור מבצעי ואיסוף מודיעין בסבך השטח המדברי לאורכו, רוחבו ועומקו של גבול ישראל–מצרים–עזה בשנים 1990–1994.\nיחידת חרמ\"ש – יחידת חי\"ר מסוערבת מובחרת שפעלה בשטחי יהודה שומרון ועזה, והייתה תחת פיקוד המרכז ודרום בצה\"ל. פעלה בין השנים 1988–1995.\nכוח 100 – יחידה מיוחדת ללוחמה בטרור במערך הכוחות המיוחדים של צה\"ל, שייעודה העיקרי היה טיפול במצבי קיצון בבתי סוהר צבאיים בהם מוחזקים מחבלים. היחידה הוקמה באמצע שנות התשעים ונסגרה בשנת 2006.\nינמ\"מ – יחידה מובחרת לשעבר בצה\"ל, שהתמחתה בהפעלת אמצעי נ\"מ (נגד-מטוסים) ניידים מעבר לקווי האויב. היחידה נסגרה בשנת 2014.\nיחידת רימון – יחידה מובחרת לשעבר של חטיבת עוז, שהתמחתה במודיעין, סיור, לחימה בטרור, הסוואה, לחימה במדבר וביצוע משימות צבאיות בשטח האויב. ביוני 2018 היחידה נסגרה, והשתלבה כפלגת \"רימון\" ביחידת מגלן.\nאת\"ר קרקעי – יחידת דיה – יחידה מובחרת של חיל התותחנים בזרוע היבשה, המתמחה באיסוף קרבי, לוחמת חי\"ר והכוונת אש. פורקה במרץ 2020 ולוחמיה שולבו ביחמ\"מ 869.\n\nמתיל\"ן\nיחידות מיוחדות של שב\"ס\n\nאורי מילשטיין, \"ההיסטוריה של הצנחנים – כרך ד', אביבי נעורים\", הוצאת שלגי 1987.\nיאיר אנסבכר, \"כצל ציפור\", הוצאת ידיעות אחרונות, 2009\n\nאל\"ם רן בג, החזירו את הצבא למפקדיו, מערכות גיליון 412, מאי 2007\nיועז הנדל, היחידות המיוחדות בצה\"ל: ייעוד ותפישת ההפעלה, \"עדכן אסטרטגי\", גיליון 2, כרך 10, אוגוסט 2010\nאמיר אורן, היחידות המיוחדות והמלחמה הבאה, באתר הארץ, 22 ביולי 2011\nליאור לוטן, היחידות המובחרות של צה\"ל, מתוך אתר הירחון \"ישראל דיפנס\", 29 בספטמבר 2011\nאמיר בוחבוט‏, לא רק אנשים: גם ג'יפים יוצנחו בלב שטח האויב, באתר וואלה‏, 10 באפריל 2012\nאמיר בוחבוט‏, האחת ויחידה: דירוג היחידות המיוחדות בצה\"ל, באתר וואלה‏, 25 במרץ 2013\nהרמטכ\"ל הורה על הקמת חטיבת קומנדו, באתר צה\"ל (דרך ארכיון האינטרנט), 6 ביולי 2015\nאלכס פישמן, צבא העם בע\"מ, באתר ynet, 20 ביולי 2017\nאמיר אורן‏, יחידות נגד חידות: מה יעשו הכוחות המיוחדים של צה\"ל במלחמה הבאה?, באתר וואלה‏, 16 במאי 2019\nCreme De La Creme: How the IDF Picks its Most Elite Units, הבלוג הרשמי של צה\"ל\nיאיר אנסבכר, נזקי תרבות המבצעים המיוחדים בישראל, באתר מרכז בגין־סאדאת למחקרים אסטרטגיים,12 ביולי 2020\nיאיר אנסבכר, \"תרומת הכוחות למבצעים מיוחדים למלחמות המודרניות: ישראל וארצות־הברית כמקרי בוחן\", מערכות, ספטמבר 2021.",
    "pageid": 220916
  },
  {
    "title": "יריחו (טיל)",
    "extract": "טיל יריחו הוא שם כולל לסדרת טילים בליסטיים שפיתחה ישראל החל משנות ה-60 של המאה ה-20. לפי פרסומים זרים הדגם הנוכחי הוא יריחו 3, טיל בליסטי בין-יבשתי עם טווח של אלפי קילומטרים ויכולת לשאת ראש קרב גרעיני. לפי ההערכות, מטרתם העיקרית של הטילים היא הרתעה אסטרטגית.",
    "pageid": 193554
  },
  {
    "title": "ליכטנשטיין",
    "extract": "נסיכות ליכטנשטיין (בגרמנית: Fürstentum Liechtenstein) היא מדינה זעירה במרכז אירופה, הגובלת בשווייץ במערב ובאוסטריה במזרח. המדינה חברה באו\"ם משנת 1990.",
    "pageid": 21150
  },
  {
    "title": "לן בלווטניק",
    "extract": "סר לאוניד \"לן\" ולנטינוביץ בלווטניק (באוקראינית: Леонід Валентинович Блаватнік, ברוסית: Леонид Валентинович Блаватник, באנגלית: Sir Leonard Valentinovich \"Len\" Blavatnik; נולד ב-14 ביוני 1957 בעיר אודסה) הוא איש עסקים, אוליגרך ופילנתרופ אמריקאי-בריטי יהודי, יליד אוקראינה הסובייטית. נמנה עם האוליגרכים הסובייטים שעשו את הונם עם התפרקות ברית המועצות. \nבמרץ 2022 העריך המגזין האמריקאי \"פורבס\" את הונו האישי בכ-35.4 מיליארד דולר. לפי הערכות העיתון הבריטי ה\"סאנדיי טיימס\", בלווטניק במהלך שנת 2021 הפך למיליארדר העשיר ביותר בממלכה המאוחדת.\nקיבל את תואר הכבוד התחילתי שניתן לבריטים מצטיינים Knight Bachelor בגין תרומותיו הפילנתרופיות הרבות לגלריית טייט ולמוזיאון ויקטוריה ואלברט שבלונדון.\nהשקעותיו בישראל כוללות את ערוץ הטלוויזיה המסחרי הישראלי רשת 13, והוא בעל השליטה בכלל תעשיות – שהיא בעלת חברת המלט נשר. הוא נדבן בולט גם בישראל.",
    "pageid": 562859
  },
  {
    "title": "מאיה קיי",
    "extract": "מאיה קרברושיץ' (נולדה ב-29 ביולי 2002), הידועה בשם \"מאיה קיי\", היא דוגמנית, פרזנטורית ואושיית רשת ישראלית; השתתפה בתוכניות המציאות \"הישרדות\" (\"הישרדות מנילה\") ו\"רוקדים עם כוכבים\".",
    "pageid": 2290768
  },
  {
    "title": "מייק פנס",
    "extract": "מייקל ריצ'רד \"מייק\" פנס (באנגלית: Michael Richard \"Mike\" Pence; נולד ב-7 ביוני 1959) הוא פוליטיקאי אמריקאי, אשר שימש כסגן נשיא ארצות הברית ה-48 תחת הנשיא דונלד טראמפ בין השנים 2017–2021.\nקודם לכן כיהן כמושל אינדיאנה, חבר המפלגה הרפובליקנית ולשעבר חבר בבית הנבחרים של ארצות הברית מטעם המחוז ה-6 של אינדיאנה.\nב-7 ביוני 2023 הכריז על התמודדות בבחירות לנשיאות ב-2024, אך ב-28 באוקטובר 2023 הודיע על פרישתו.",
    "pageid": 786194
  },
  {
    "title": "מכבי חיפה (כדורגל)",
    "extract": "מכבי חיפה הוא מועדון כדורגל ישראלי מהעיר חיפה המשחק בליגת העל הישראלית. המועדון הוקם בשנת 1913, והוא נמנה עם המועדונים הוותיקים ביותר בליגה הבכירה בארץ ישראל (השתתף בעונת הבכורה 1931/1932). החל משנת 1992 הוא מנוהל על ידי איש העסקים יעקב שחר, שמכהן כנשיא המועדון. המועדון כולל גם קבוצות נוער, נערים וילדים ובתי ספר לכדורגל.\nצבע התלבושת הביתית הקבועה של המועדון הוא ירוק, ולאורך השנים שולב בה גם הצבע הלבן. החל משנת 1955 ועד 2014 ערכה הקבוצה את משחקי הבית שלה באצטדיון קריית אליעזר. החל מעונת 2014/2015 משחקת הקבוצה באצטדיון סמי עופר.\nברוב התארים שלו זכה המועדון החל משנות השמונים של המאה ה-20, והוא הפך לאחד מהמובילים בכדורגל הישראלי. המועדון זכה לאורך שנותיו ב-15 אליפויות ישראל, בשישה גביעי מדינה, בחמישה גביעי טוטו ובארבעה גביעי אלוף האלופים. כמו כן, הוא הגיע להישגים רבים במפעלים האירופיים: הוא המועדון הישראלי הראשון בתולדות הכדורגל הישראלי שהעפיל לשלב הבתים של ליגת האלופות (בעונת 2002/2003), הראשון שהעפיל בפעם השנייה לשלב זה של המפעל (בעונת 2009/2010) והיחיד שהעפיל שלוש פעמים (פעם נוספת ב-2022/2023). בנוסף, הוא המועדון היחיד שהעפיל לרבע גמר גביע אירופה למחזיקות גביע (בעונת 1998/1999). המועדון חבר שותף בארגון המועדונים האירופיים.",
    "pageid": 1739
  },
  {
    "title": "מלך שערי ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר, שנקרא בעבר \"גביע אלופות אירופה למועדונים\", הוא המפעל היוקרתי ביותר למועדונים בכדורגל האירופי.",
    "pageid": 2050266
  },
  {
    "title": "מנחם בגין",
    "extract": "מנחם בגין (‏‏?‏; ‏16 באוגוסט 1913, י\"ג באב ה'תרע\"ג – 9 במרץ 1992, ד' באדר ב' ה'תשנ\"ב) היה פוליטיקאי, מדינאי ואיש צבא ישראלי, שכיהן כראש ממשלת ישראל השישי. לפני הקמת מדינת ישראל שימש כמפקד הארגון הצבאי הלאומי, ולאחר הקמת המדינה היה ליושב-ראש תנועת החרות שהתמזגה מאוחר יותר אל גח\"ל ומשם לליכוד. כיהן כחבר בעשר הכנסות הראשונות וכשר בממשלות ישראל.\nאת דרכו הציבורית החל בגין כמפקד קן בית\"ר במחוז מגוריו. בשנת 1939 מונה לנציב תנועת בית\"ר בפולין. לאחר שפרצה מלחמת העולם השנייה נעצר בגין על ידי שלטונות ברית המועצות בליטא בעוון פעילות ציונית, ונשלח לגולאג. לאחר ששוחרר הצטרף בגין אל הכוח הצבאי הפולני שלחם יחד עם בעלות הברית, והגיע עם יחידתו אל ארץ ישראל. ב-1944 שוחרר מהצבא הפולני והתמנה למפקד הארגון הצבאי הלאומי. בגין הכריז על מרד גלוי נגד שלטונות המנדט הבריטי במטרה להביא לסילוקם ולהקמת מדינה יהודית.\nזמן קצר אחרי הכרזת העצמאות הכריז בגין על יציאה מן המחתרת ועל ניתוב האצ\"ל אל המגרש הפוליטי באמצעות המפלגה שהקים בו ביום - תנועת החרות, שהיוותה את האופוזיציה האידאולוגית לממשלות תנועת הפועלים בהנהגת מפא\"י ומפלגת העבודה. מאבקו הפוליטי המשמעותי הראשון של בגין היה נגד הסכם השילומים שעמדו על הפרק, בין ממשלת ישראל לבין ממשלת גרמניה המערבית.\nבשנת 1965 הוביל בגין את תנועת החרות לריצה משותפת עם המפלגה הליברלית במסגרת גח\"ל (גוש חרות ליברלים). ב-1967 צורפה גח\"ל לממשלתו של לוי אשכול על רקע תקופת ההמתנה, ובגין מונה לראשונה לשר בלי תיק. בגין המשיך לכהן כשר גם בממשלותיה של גולדה מאיר, אך הוביל את סיעתו לפרישה ממנה בעקבות תוכנית רוג'רס. בשנת 1973 התמזגה גח\"ל עם מפלגות קטנות נוספות ליצירת הליכוד.\nבבחירות לכנסת התשיעית ניצחה רשימת הליכוד בראשות בגין, במה שמכונה \"המהפך\". היו אלו חילופי השלטון הראשונים בישראל, כאשר לראשונה בהיסטוריה של מדינת ישראל הרכיבה את הממשלה מפלגה שאינה מפא\"י. ממשלתו של בגין הנהיגה לראשונה מדיניות ליברלית בכלכלה הישראלית, והחלה גם מנתבת משאבים משמעותיים יותר אל עיירות הפיתוח, ההתנחלויות ביהודה, שומרון, עזה וסיני והמגזר הדתי והחרדי. כמו-כן חל היפוך ביחס המדינה לגיוס החרדים - אחוז החרדים שנהנה מפטור גדל משמעותית, גם ביחס לחלקם באוכלוסייה.\nבתקופת כהונתו של בגין כראש הממשלה חלה תפנית במקומה של ישראל במזרח התיכון, בשנת 1979 נחתם הסכם השלום עם מצרים, שבמסגרתו פונה חצי האי סיני מהתיישבות ישראלית, ובגינו זכה בגין בפרס נובל לשלום לשנת 1978. בשנת 1982, לאחר מתיחות ביטחונית בגבול לבנון, הביא לפתיחת מבצע שלום הגליל שהתפתח למלחמת לבנון הראשונה. כתוצאה, שהה צה\"ל בדרום לבנון עד לשנת 2000.\nבגין התפטר מתפקידיו בממשלה, בכנסת ובמפלגה בשנת 1983, ומעולם לא נעתר לפרט את הסיבות שהביאו אותו להחלטה זו. מאז הסתגר בביתו בירושלים עד שנפטר בשנת 1992. בגין נקבר בבית הקברות היהודי בהר הזיתים בהלוויה רבת משתתפים.",
    "pageid": 517
  },
  {
    "title": "נועה אסטנג'לוב",
    "extract": "נועה אסטנג'לוב (נולדה ב-26 בנובמבר 1999) היא שחקנית קולנוע וטלוויזיה ישראלית.",
    "pageid": 2048569
  },
  {
    "title": "נועה קירל",
    "extract": "נוֹעָה קִירֶל (נולדה ב-10 באפריל 2001) היא זמרת-יוצרת, שחקנית ופרזנטורית ישראלית; יצגה את ישראל באירוויזיון 2023 עם שירה \"Unicorn\", שהגיע למקום השלישי בתחרות. קירל זכתה בתארים \"זמרת השנה\" ו\"אשת השנה\" של גלגלצ ארבע שנים ברציפות.\n\nקירל נולדה וגדלה ברעננה. סבה מצד אביה, אלכס קירל, הצליח לברוח מאוסטריה בשנת 1939 ולעלות לארץ ישראל, וכשהיה איש קבע בצה\"ל, כשורד שואה בחר לשמש מאבטח בעת הוצאתו להורג של אדולף אייכמן בישראל. לאביה, אמיר קירל, עסק לייבוא ושיווק זכוכית, ואמה אילנה היא בעלת בוטיק אופנה. לקירל שני אחים גדולים.\nתחילה היא נקראה בשם נויה, אך כשהייתה בת חודשיים התגלתה אצלה מחלת כליות, ובעצתו של רב שינו הוריה את שמה לנועה.\nבגיל 10 התמודדה בתוכנית המציאות \"בית ספר למוסיקה\" בערוץ 2 של \"קשת\", אך לא התקבלה. בגיל 13 הופיעה לצידה של אליאנה תדהר בקמפיין לחברת הטיפוח הישראלית Careline.\nבפברואר 2020 התגייסה לצה\"ל כחיילת הראשונה במסלול טאלנט, במסגרתו הופיעה בפני חיילים עם להקה משלה. ב-14 בפברואר 2022 השתחררה מצה\"ל.\n\nהקריירה המוזיקלית של קירל החלה בשנת 2015 כאשר הוציאה שיר בשם \"מדברים\", שנכתב בידי הראפר איזי וזכה להצלחה מפתיעה לאחר שצבר צפיות רבות. בעקבות הצלחתו הוציאה באותה שנה שיר נוסף בשם \"קילר\", פרי עטו של עומרי סגל. הווידאו קליפ הפרובוקטיבי המלווה עורר סערה בשל גילה הצעיר של קירל. הקליפ צבר צפיות רבות באתר YouTube והפך לאחד מהקליפים המזוהים ביותר שלה.\nבמקביל הופיעה קירל בסדרת הדוקו-ריאליטי \"פושרז\" מבית HOT, העוקבת אחר הורים שדוחפים את ילדיהם להצלחה בתחומים שונים, והציגה את קירל ואביה, התומך כלכלית בפיתוח קריירת הבידור שלה והיחסים עם הסוכן שלה, רוברטו בן-שושן.\nבשנים 2015–2016 היא הוציאה שירים נוספים, שהוצגו באתר יוטיוב והושמעו בתחנות רדיו שונות, בהם \"יש בי אהבה\" (נובמבר 2015) שהיה לשירה הראשון להיכנס לפלייליסט של גלגלצ, \"רק אתה\" (אפריל 2016), \"חצי משוגע\" (יולי 2016), \"ביי לחופש\" (יולי 2016) ו\"תן לי סימן\" (דצמבר 2016). בסוף שנת 2016 זכתה בתואר \"זמרת השנה\" בטקס נבחרי הילדים.\nב-26 בפברואר 2017 הנחתה את התוכנית המוזיקלית \"ליפסטאר\" בערוץ kidZ, לצד שגיא ברייטנר. במאי הוציאה שיר בשם \"מקום לשינוי\" אותו שרה בדואט עם אביאור מלסה. קירל הוציאה מספר שירים נוספים במהלך השנה כאשר כולם הם סינגלים שיווקיים בהם: \"לרקוד\", \"כמעט מפורסמת\", \"Wow\" ו\"מי ייתן לי את הכוח\". בהמשך אותה שנה יצא לאקרנים סרט הקולנוע \"כמעט מפורסמת\", בו שיחקה קירל בתפקיד מרכזי. באותה שנה גם הופיעה במופע \"שלושת המוסקטרים\" לצדו של עומר דרור.\nבאוגוסט 2017 פרסמה קירל סינגל שביצעה יחד עם אגם בוחבוט, גרסת כיסוי לשירו של דני סנדרסון \"אצל הדודה והדוד\", כחלק מקמפיין פרסום לחברת בזק. בנובמבר אותה שנה יצגה את ישראל בטקס פרסי המוזיקה של MTV אירופה, בקטגוריית \"האמן הבינלאומי\".\n\nב-1 בינואר 2018 החלה לשחק בסדרת הטלוויזיה \"כפולה\", בתפקיד כפול כנועה קירל (עצמה) וכקיטי פופר (ליבי עומר) - בלוגרית שכותבת כל דבר שקורה עם עצמה המפורסמת. הסדרה משודרת בערוץ KidZ ב-yes וב-HOT. ב-18 בפברואר החלה לשפוט בתוכנית המציאות לגילוי כישרונות חדשים \"גוט טאלנט ישראל\" ברשת 13, לצדם של מיה דגן, מאור זגורי וג'ורדי. קירל הייתה האמנית הצעירה ביותר ששפטה בתוכנית בכל גרסאותיה ברחבי העולם. היא המשיכה ושפטה בעונה השנייה של \"גוט טאלנט ישראל\". ב-1 במאי באותה השנה עלתה לאוויר הסדרה \"שלטון הצללים\" בה שיחקה בתפקיד בשמת. ב-28 ביוני הוציאה את \"בא לי אותך\". ב-9 באוגוסט הועלה \"מופע כפולה\" בכיכובה של קירל ושל וכוכבי הסדרה \"כפולה\" בהיכל מנורה מבטחים.\nבספטמבר פורסם השיר \"סינדרלה\" של ההרכב המוזיקלי \"האולטראס\", בו התארחה קירל. ב-20 בספטמבר הוציאה בשיתוף עם שלישיית מה קשור ואיתי לוי, גרסת כיסוי חדשה לשיר \"סיבה טובה\" של אריק סיני בשם \"הנה זה בא\", עבור קמפיין פרסומי לחברת \"HOT\". באוקטובר החלה לשמש כפרזנטורית החדשה של חברת הטיפוח הישראלית \"כיף\".\nבדצמבר הובילה קירל קמפיין בשיתוף עם ערוץ KidZ והרשות הלאומית לבטיחות בדרכים (הרלב\"ד), לעידוד מודעות לחבישת קסדה בעת רכיבה על אופניים או קורקינט.\nב-22 בינואר 2019 הודיעה חברת האופנה הישראלית \"רנואר\" שקירל היא הפרזנטורית המוזיקלית החדשה שלהם. ב-10 בפברואר 2019 הוציאה את \"Drum\". הקליפ לשיר צולם בתאילנד ועלות הפקתו נאמדה על כחצי מיליון ש\"ח. השיר ליווה את קמפיין פברואר-אפריל 2019 של \"רנואר\". ב-17 באפריל הוציאה את השיר \"אמא שלי\" במסגרת פרויקט שם עולם 2019. ב-28 באפריל הוציאה את השיר \"חצוף\", שזכה להצלחה.\nב-14 ביולי כיכבה בקליפ של קרן פלס לשיר \"מי אני?\" כשחקנית הראשית בקליפ. ב-22 ביולי, הוציאה את השיר \"פאוץ'\" בחסות FILA. השיר זכה להצלחה רבה, והיה לראשון של קירל שהגיע למקום הראשון במצעד של גלגלצ. ביולי, נודע כי קירל עתידה לקחת חלק ב-\"#PLAYפסטיגל\" לצד אליאנה תדהר, יהונתן מרגי, עדן בן זקן, איתי לוי ואנה זק. המופע החל לרוץ ב-30 בנובמבר 2019 והסתיים ב-30 בינואר 2020. באוגוסט 2019, השיקה קירל קולקציית איפור במהדורת מוגבלת בשיתוף פעולה עם חברת האיפור MAC. ב-22 בספטמבר, השיקה קולקציית קפסולה לחברת \"רנואר\". באותו היום הוציאה את השיר \"SLT\"; הסינגל השני המלווה את הקמפיין לקולקציה.\nב-6 באוקטובר 2019, התארחו קירל ולירן דנינו בסינגל \"מאושרים\", של ההרכב המוזיקלי דולי ופן. ב-4 בנובמבר, ייצגה את ישראל בפעם השלישית ברציפות בטקס פרסי המוזיקה של MTV אירופה. בדצמבר 2019, יצא לאור אלבום האוסף אם הייתי שר לך – שרים יגאל בשן, פרויקט מטעם ארומה מיוזיק ורשת ג', שם היא מבצעת גרסת כיסוי לשיר \"יש לי ציפור קטנה בלב\". ב-11 בדצמבר, במסגרת פסטיגל 2020 הוציאו כוכבי הפסטיגל, ביניהם קירל, שיר מקורי אותו יצר עילי בוטנר בשם \"יבוא לטובה\". בנוסף, התארחה במצעד העשור של גלגלצ בו ביצעה קירל גרסה מחודשת לשיר \"Can't Feel My Face\" של דה ויקנד.\n\nב-14 בינואר 2020 הוציאה קירל את הסינגל \"אם אתה גבר\". בתחילת שנת 2020 כלל כתב העת \"פורבס ישראל\" את קירל ב\"רשימת הצעירים המבטיחים\" (פורבס 30Under30) לשנת 2020.\nבפברואר, קירל לקחה חלק בשיר \"נשארים ביחד\" ביוזמת חברת סמסונג, בהפקת ג'ורדי, ובהשתתפות אמנים וידוענים נוספים שכללו את רותם סלע, אביב אלוש ומיה דגן.\nבאפריל, לקחה קירל חלק בטקס \"לכל איש יש שם\" לכבוד יום הזיכרון לשואה ולגבורה. ביום העצמאות ה'תש\"ף הופיעה קירל בטקס הדלקת המשואות לצד הזמר עדן חסון.\nב-3 ביוני, פורסם כי קירל לא תמשיך כפרזנטורית בחברת האופנה רנואר. ב-9 ביוני, הוציאה את השיר \"מיליון דולר\" בהשתתפות הזמר הישראלי-קונגולזי שחר סאול. באותו החודש, הוכרז כי קירל חתמה בחברת התקליטים האמריקאית אטלנטיק רקורדס חוזה בין-לאומי בשווי מיליוני דולרים. בנוסף, השיקה קירל את הישומון \"Weshik\" שנסגר כעבור שנה. ב-4 ביולי, השתתפה בעונה הרביעית של תוכנית המציאות \"בית ספר למוסיקה\" בקשת 12, בה החלה לשמש כ\"מורה\" (מנטורית). באותו החודש נודע כי קירל מיוצגת בסוכנות השחקנים האמריקאית \"Creative Artists Agency\" .\nבאוגוסט 2020, הוציאה יחד עם הזמר יהונתן מרגי, את השיר \"אמבולנס\". בספטמבר 2020, הוכתרה כ\"אשת השנה\" במצעד הפזמונים העברי השנתי של גלגלצ ו-ynet. ב-17 בספטמבר השתתפה ב\"מצעד השנתי של בית ספר למוזיקה ולתת\" ששודר בקשת 12. באותו יום, השיקה יחד עם ראש ממשלת ישראל בנימין נתניהו סרטון מיוחד לרגל ראש השנה. ב-18 בספטמבר, זכתה בתואר \"זמרת השנה\" במצעד הפזמונים העברי השנתי של כאן גימל. באוקטובר 2020 פורסם כי קירל תתפקד כשגרירה של עמותת משאלת לב.\nקירל הופיעה במופע הפסטיגל לשנת 2020 אשר נערך ללא קהל בשל מגפת הקורונה. ב-12 באוקטובר, יצא לאור שיר הנושא של המופע. באותה השנה, נבחרה לייצג את ישראל בטקס פרסי המוזיקה של MTV אירופה, בפעם השלישית ברציפות. באותו החודש נודע כי קירל תשיק קולקציית בגדים משותפת עם טרמינל X. בחודש נובמבר השתתפה קירל בחידוש לשיר \"תנו לגדול בשקט\" של שלומי שבת לצד עמיר בניון ונסרין קדרי.\nבמרץ 2021 פרסמה קירל את הסינגל \"יהלומים – Bling Bling\", שהופק בחסות חברת התכשיטים \"רויאלטי\". באותו החודש קיבלה קירל את פרס \"שינוי אידיאל היופי\" לשנת 2021 במסגרת שבוע האופנה שנערך בתל אביב. הפרס הוענק לקירל על ידי מוטי רייף, מפיק שבוע האופנה, והדוגמנית בר רפאלי. בחודש מאי 2021, הוציאה קירל יחד עם הזמר עומר אדם שיר תקווה בעברית ובאנגלית הכולל את מילות ההמנון הלאומי של מדינת ישראל. כל ההכנסות מהשיר נתרמו לאגודה למען החייל. בחודש העוקב, הוציאה את שיר הגאווה \"טרילילי טרללה\" ביחד עם אילן פלד.\nב-14 ביולי 2021 הוציאה קירל את סינגל הבכורה הבינלאומי שלה, \"Please Don't Suck\". באותו החודש, כיכבה במופע \"סופרסטאר\", שנדחה מאפריל 2020 בשל מגפת הקורונה, לצד מרגי, סטטיק ובן-אל תבורי, אגם בוחבוט, סטפן לגר וגל אדם. קירל הייתה האמן המושמע ביותר ב-MTV ישראל לשנת תשפ\"א, וכן במקום ה-18, והאישה השלישית, ברשימה האמנים המושמעים בתחנות הרדיו הישראליות. ב-15 באוקטובר 2021 הוציאה את הסינגל \"Bad Little Thing\" אותו גם ביצעה קירל בתחרות מיס תבל לשנת 2021 (מיס יוניברס 2021) שנערכה באילת, ישראל. ב-19 באוקטובר יצא השיר \"יש לי SAY\" בהשתתפותה ולצד אמנים וידוענים נוספים כחלק מקמפיין חברתי כנגד עישון. קירל השתתפה במופע הפסטיגל בחנוכה 2021 - \"סקיי היי פסטיגל\". לפי נתוני ההשמעות של ספוטיפיי ישראל לשנת 2021, קירל היא האמנית השנייה המואזנת ביותר בפלטפורמה בשנה זו, אחרי עדן בן זקן.\nב-14 בדצמבר יצא לאור הסינגל \"רעשים\" ביחד עם הזמר אושר כהן. קירל נבחרה לאחת מאנשי השנה של מגזין \"גלובס\" לשנת 2021. בנוסף נבחרה קירל למוזיקאית המושמעת ביותר בשנת 2021 בטיקטוק ישראל.\n\nב-12 בינואר 2022 הוציאה לאור את השיר \"Thought About That\". ב-5 במרץ יצא לאור הסינגל \"פעמון\" בהשתתפות איתי גלו, שיצא באופן בלעדי לטיקטוק ישראל למשך השבוע הראשון לצאתו.\nב-27 במאי הוציאה את הסינגל הראשון שלה בשפה הספרדית, \"Dale Promo\", ביחד עם הזמר הפוארטו ריקני מטרו דה סאבג' ובהשתתפות בועז ואן די ביטס. ב-1 ביוני הוציאה קירל את שיר הגאווה \"שלושה בנות\" ביחד עם תותית לרגל חודש הגאווה. הוא זכה להצלחה ונכלל ברשימת \"20 שירי הגאווה הטובים ביותר – בכל הזמנים\" של מאקו בשנת 2022, יחד עם \"טיקיטאס\" ו\"טרילילי טרללה\". ב-28 ביוני הוציאה יחד עם דולי ופן ופלד את הסינגל \"שחרר אותי\". ביוני 2022 החלה לשחק בעונה השלישית של סדרת הנוער \"פלמ\"ח\", בה מגלמת את דמותה של שולמית אלוני.\nב-11 ביולי פורסם בערוץ של תאגיד השידור, כאן 11, על כך שקירל צפויה לייצג את מדינת ישראל באירוויזיון 2023. בריאיון בתוכנית \"זה לא אולפן שישי\" שנערך בקיץ 2024, קירל שיתפה כי בתחילה לא רצתה לייצג את ישראל באירוויזיון, והביעה חשש ודאגה מהתחרות ומההשלכות האפשריות על הקריירה שלה. ב-25 ביולי יצא הסרט \"אוהב אותך צ'ארלי\" בו קירל מגלמת את דמותה של סאנשיין. ב-12 באוגוסט הוציאה קירל את הסינגל \"פנתרה\". ב-24 באוגוסט קירל הופיעה בפעם הראשונה בפארק הירקון אל מול 33 אלף צופים, והייתה הזמרת הישראלית הראשונה שהופיעה בפארק. מופעה בפארק הירקון שודר גם בערוץ כאן 11 ב-31 בדצמבר. טיקטוק ישראל הכריזה על כך שתפיק תוכנית תיעודית על המופע שתעלה בחשבון הטיקטוק של קירל.\nבספטמבר 2022 השיקה קירל מותג איפור בשם \"SHOWTIME\" בהשתתפות רשת סופר-פארם. באוקטובר הפיקו עומר לוז וצוק אלגזי את השיר \"הרקדן האוטומטי\" לאחר פטירתו של צביקה פיק ובשיתוף עם קירל. ההפקה בוצעה באמצעות טכנולוגיה מבוססת על בינה מלאכותית. השיר יצא במסגרת המיזם המוזיקלי \"נכס צאן ברזל\" מבית ארומה מיוזיק. השיר זכה להשמעות רבות ונכנס לפלייליסט הרשמי של ספוטיפיי ישראל ואפל מיוזיק ובדירוג של שירי הטרנדינג באתר יוטיוב. בדצמבר 2022 קיבלה נמרה בספארי את השם \"נועה\" על-שמה לאחר הצבעת קוראי \"ידיעות אחרונות\" ו-ynet.\nב-13 בינואר 2023 הוציאה קירל את הסינגל \"Gone\". ב-17 בינואר הוכרז כי השיר איתו תייצג קירל את ישראל באירוויזיון נקרא \"Unicorn\", שיצא לאור ב-8 במרץ 2023. ב-20 בינואר הופיעה בכנס של ארגון הקהילה הישראלית-אמריקאית שהתקיים בטקסס. ב-4 באפריל הכריזה חברת קוקה-קולה בקמפיין משותף בישראל, עם מהדורה מיוחדת של פחיות קולה כשחתימתה של קירל תעטר אותן, למשך חודש אחד - לקראת השתתפותה באירוויזיון. כמו כן, קירל היא הפרזנטורית של חברת פלאפון (לצד יהודה לוי), ושל yes+.\nקירל ייצגה את מדינת ישראל בשלב הגמר של אירוויזיון 2023 שנערך ב-13 במאי, עם שירה \"Unicorn\", לאחר שהעפילה מהמקום השלישי בחצי-הגמר הראשון. בתום מופע הגמר, לאחר סיום הקראת הניקוד שהעניקו צוותי השופטים, דורג שירה של ישראל במקום השני, עם 177 נקודות. אחר כך נמסרה הצבעת הקהל ושם, הוא דורג במקום החמישי, עם 185 נקודות. כך, בתום הקראת הניקוד מהצבעות הקהל בבית, שהתווסף לניקוד מהשופטים, סיים \"Unicorn\" במקום השלישי, כשבסך הכל זכה לקבל 362 נקודות. בכאן 11 הוציאו סרט דוקומנטרי בשני חלקים אשר מתעד את קירל מהרגע בו קיבלה את ההודעה על כף שנבחרה לייצג את ישראל בתחרות ועד ליום המופע עצמו.\nביוני 2023 הוציאה קירל את שיר הגאווה \"פרובוקטיבית\" בהשתתפות ליין המסיבות הגאה פוראבר תל אביב. ב-31 ביולי הוציאה את הסינגל \"Deja Vu\". באפריל פורסם כי קירל לוהקה למופע הפסטיגל. באוגוסט 2023 קיימה שתי הופעות גדולות נוספות בפארק הירקון בתל אביב, מול קהל של כ-65 אלף איש כל אחת.\nבמסגרת מלחמת חרבות ברזל ביצעה קירל סבב של הופעות גיוס תרומות בארצות הברית שבמסגרתן הצליחה לגייס סכום של כ-29.5 מיליון דולרים והצטרפה לקמפיין ההסברה הישראלית של נועה תשבי. בנוסף היא שרה את ההמנון באו\"ם ובמקומות נוספים ואף חידשה ביחד עם הלהקות הצבאיות את ההמנון של עוצבת הקומנדו. בנוסף גם השתתפה במשדר התרמה של כאן 11 למען תושבי הדרום שם שרה גרסה אקוסטית לשיר \"Unicorn\". מאוחר יותר הוציאה גם גרסה זו באופן רשמי.\nבינואר 2024 הגישה קירל תביעה נגד פלטפורמת המדיה החברתית הסינית טיקטוק על סך 1.3 מיליון ש\"ח. בתביעה היא מבקשת הבהרות בנוגע להכרזה כי אנה זק היא הזמרת המובילה בישראל בדירוג הרשת החברתית ו”פרסום כוזב המתיימר להציג ירידה בהצלחתה המסחרית”. הנושא המרכזי שהודגש בתביעה הוא היעדר מוחלט של שקיפות מצד הרשת החברתית. באותו החודש נבחרה להיות השגרירה החדש של המותג אדידס ואחת מיוצרות התוכן של סמסונג. בפברואר, הוציאה קירל קולקציית מוצרי שיער, הנושאת את שמה. במרץ 2024 הוציאה גרסה מחודשת לשיר \"Unicorn\" ביחד עם נציגת ארוויזיון 2024 עדן גולן. ב-10 באפריל הוציאה את הסינגל \"בנות כמוני לא בוכות\". ב-9 במאי של אותה השנה יצא לאור אלבום האוסף \"ישראל בידור – שרים למדינה\", שם ביצעה קירל את השיר \"היא בדיוק כמוני\" לצד שירי מימון. ב-10 ביוני הוציאה את השיר \"משקפיים\", שיתוף פעולה עם הדי ג'יי איתי גלו. ב-7 ביוני, פורסם כי קירל וחברת התקליטים אטלנטיק רקורדס סיימו את עבודתם המשותפת לאחר 4 שנים. ב-15 ביולי הוציאה קירל את הסינגל \"אני\". יומיים לאחר צאת הסינגל, פורסם כי קירל צפויה להופיע בפארק הירקון בפעם הרביעית ב-26 בספטמבר 2024. ב-21 ביולי יצא לאור המיני-אלבום של אושר כהן, Next Episode, בו קירל משתתפת ברצועה \"אין אותי\". ב-22 ביולי פורסם כי קירל חתמה על חוזה הפצה עם \"The Orchard\", חברת בת של סוני מיוזיק. תפקידה של חברת הפצה כמו \"The Orchard\" שונה מזה של חברת הקלטות, שכן היא עוסקת בעיקר בניהול קשרים עם שירותי סטרימינג ותיאום עם עורכי הפלטפורמות.\n\nהמוזיקה של קירל היא בעיקר בסגנון הפופ, אך היא משלבת בתוכה גם סגנונות שונים, בהם: היפ הופ, רגאטון, רית'ם אנד בלוז ומוזיקה אלקטרונית. קירל ציינה את ההשפעות המוזיקליות שלה, ביניהן ביונסה, ריהאנה, אריאנה גרנדה, ג'ניפר לופז ומדונה.\n\nקירל הייתה במערכת יחסים עם הדוגמן ברק שמיר בין השנים 2016–2018. בספטמבר 2018 החלה מערכת יחסים עם הזמר יהונתן מרגי, שהסתיימה בספטמבר 2021. בינואר 2022 החלה מערכת יחסים עם הדוגמן תומר הכהן שנמשכה עד יולי 2023. החל מאוגוסט 2023, היא בזוגיות עם הכדורגלן דניאל פרץ.\nבן דודתה, אורי יעיש, נרצח ב-16 בפברואר 2024 בפיגוע הירי בצומת ראם.\n\n ערכים מורחבים – דיסקוגרפיה של נועה קירל, שירים שהוקלטו על ידי נועה קירל\n\n2018: כפולה\n2018: כפולה 2\n2020: כפולה עונה 5\n2022: אוהב אותך צ'ארלי (ביחד עם דולי ופן)\n\n ערך מורחב – פרסים ומועמדויות של נועה קירל\nקירל מחזיקה בשיא הזכיות בפרס המוזיקה של MTV אירופה למופע הישראלי הטוב ביותר, כשזכתה בפרס חמש פעמים ברציפות בין השנים 2017–2022. בנוסף, קירל היא שיאנית הזכיות בפרסי נבחרי השנה של פרוגי כשבין 2015 ל-2022 זכתה בעשרה פרסים מתוך 28 מועמדויות בקטגוריות שונות.\nב-2016 זכתה בטקס נבחרי הילדים בקטגוריית זמרת השנה וב-2019, מצעד המוזיקה השנתי של מעריב הכתיר את השיר שלה פאוץ' כשיר השנה ואותה כזמרת השנה.\nב-2020, הוכתר השיר בפרסי הנוער הגאה \"איגי LOVE\" כשיר האהוב ביותר והיא כמוזיקאית המשפיעה ביותר. המצעד השנתי של מאקו הכתיר את הסינגל \"מיליון דולר\" כשיר השנה ואותה כזמרת השנה, כמו גם המצעד השנתי של כאן גימל, טקס נבחרי ישראל בידור ומצעד המוזיקה השנתי של מעריב שהכתירו גם הם את קירל בתואר זה.\nב-2021 זכתה בפרס שינוי אידיאל היופי של שבוע האופנה. והוכתרה כזמרת השנה על ידי המצעד השנתי הרשמי של כאן גימל, המצעד הישראלי השנתי של רדיו תל אביב ו-ynet, בטקס פרסי הפשוטע וגלצ ובטקס נבחרי השנה של פרוגי תשפ\"ב. המצעד הישראלי השנתי של וואלה! וגלגלצ הכתיר אותה כאשת השנה.\nב-2022 זכתה במצעד השנתי של גלגלצ ומאקו בתואר אשת השנה ומופע השנה, ובמצעד השנתי של ynet ורדיו תל אביב כאמנית השנה.\nב-2023 נבחרה לאחת מ-50 היהודים המשפיעים בעולם על ידי הג׳רוזלם פוסט.\n\n אתר האינטרנט הרשמי של נועה קירל (באנגלית)\n נועה קירל, ברשת החברתית פייסבוק\n נועה קירל, ברשת החברתית אקס (טוויטר)\n נועה קירל, ברשת החברתית אינסטגרם\n נועה קירל, ברשת החברתית טיקטוק\n נועה קירל, סרטונים בערוץ היוטיוב\nנועה קירל, במיזם \"אישים\" לתיעוד היצירה הישראלית\n נועה קירל, במסד הנתונים הקולנועיים IMDb (באנגלית)\nנועה קירל, באתר \"אידיבי\", מאגר הידע העברי לקולנוע ישראלי ועולמי\n נועה קירל, באתר Rotten Tomatoes (באנגלית)\nנועה קירל, באתר שירונט\n נועה קירל, באתר אייטונס  (באנגלית)\n נועה קירל, באתר ספוטיפיי\n נועה קירל, באתר סאונדקלאוד (באנגלית)\n נועה קירל, באתר Last.fm (באנגלית)\n נועה קירל, באתר AllMusic (באנגלית)\n נועה קירל, באתר MusicBrainz (באנגלית)\n נועה קירל, באתר דיזר\n נועה קירל, באתר Yandex.Music (ברוסית)\n נועה קירל, באתר Discogs (באנגלית)\nנועה קירל, באתר Genius\nנועה קירל, דף שער בספרייה הלאומית\n נועה קירל, באתר טיידל (באנגלית)\n  רז שכניק, קירל אינסטינקט, באתר \"ידיעות אחרונות\", 16 ביוני 2020\nרן בוקר, נועה קירל: \"יכול להיות שמתייחסים אליי כמו לכספומט. אני לא טיפשה, זה העולם\", באתר ynet, 9 ביולי 2021\nערן סויסה, קירל אינסטינקט: נועה קירל שלא הכרתם, באתר ישראל היום, 9 בספטמבר 2021\n  רז שכניק, \"באמת מישהו חושב שאבזבז את התקופה שבין גיל 17 ל־20 על זוגיות פייק למטרות יחסי ציבור?\", באתר \"ידיעות אחרונות\", 26 בנובמבר 2021\nגיל משעלי, ‏אומרים שהמופע בפארק היה פסיכי. זה סתם כל כך הרבה פיות, באתר ‏מאקו‏, 22 בספטמבר 2022\n חיים לוינסון, צר לי, נועה קירל, אבל את מכורה, נרקומנית של פרסום. אין לך אישיות, באתר הארץ, 20 במרץ 2024",
    "pageid": 1332589
  },
  {
    "title": "סברי מרנן (סדרת טלוויזיה)",
    "extract": "סַבְרִי מָרָנָן היא קומדיית מצבים ישראלית, המשודרת החל מ-4 באוגוסט 2011. הסדרה שודרה בערוץ 2 במסגרת שידורי קשת, ומנובמבר 2017 היא משודרת בקשת 12. היא נוצרה על ידי רובי דואניאס ויניב פולישוק, מופקת על ידי טדי יזמות והפקות, ומצולמת באולפני ברודקאסט חולון.\nבשנת 2018 הועלו עונות 1–4 של הסדרה לשירות של נטפליקס. ב-1 באוגוסט 2020, הורדו העונות משירות של נטפליקס פרט לעונה הרביעית. לאחר מכן ב-1 באוקטובר, הוסרה העונה הרביעית.\nב-1 במאי 2020, הפכה הסדרה \"סברי מרנן\" לקומדיית המצבים הארוכה ביותר ששודרה בישראל מבחינת מספר הפרקים. באותו יום במקביל שודר פרק ספיישל שצולם במיוחד לכך במתכונת שונה בעקבות התפרצות נגיף הקורונה בישראל בה כל אחד משחקני הסדרה צולם לראשונה בנפרד.\nבשנת 2014 החל ביוון שידורה של גרסה מקומית ל\"סברי מרנן\" - \"Το σόι σου\" (יוו'), אשר ירדה משידור בשנת 2019. בשנת 2015 שודרה עונה אחת של גרסתה האמריקאית בשם \"Your Family or Mine\", ברשת TBS, עד לביטול הסדרה.\n\nהעלילה מתארת את סיפורה של משפחה ישראלית בה מתקיימים נישואים בין-עדתיים, ובאופן קומי את הסטיגמות העדתיות. משפחת חסון היא משפחה ספרדית-מזרחית ממוצא צפון אפריקאי, ומשפחת רוזן היא משפחה אשכנזית, ממוצא מזרח אירופי (ארץ המוצא הספציפית היא מדינה מזרח-אירופאית דמיונית בשם \"שווידניצה\").\nהסדרה עוקבת אחרי שי ושני, צאצאי שתי המשפחות תוך הצגת סיטואציות קומיות שמתרחשות בעת ביקוריהם אצל הוריהם בימי שישי בערב לצורך הקידוש המסורתי והארוחה המשפחתית המסורתית. מכאן נובע גם שם הסדרה \"סברי מרנן\" שמקורו בפנייה שפונה המארח אל האורחים לפני הקידוש. הביקורים מתקיימים לסירוגין אצל רחל, סילבן ומירב חסון, לשם מגיעים גם אורנה ומשה כץ ובנותיהם, ואלין ומני וילדיהם; ואצל פנחס וריקי רוזן, לשם מגיעים איתמר ובת זוגו, ואדם ובת זוגו.\nכיוון שהסדרה עוסקת בשוני שבין שתי המשפחות הופקו לפתיח הסדרה שלוש גרסאות, כאשר בתחילת כל פרק מופיעה אחת הגרסאות הרומזת באיזו משפחה יעסוק הפרק ובגרסת הפתיח השלישית רואים את שי, שני, ובנותיהם מתפצלים לשתיים והולכים לשתי המשפחות. וזה אומר שבפרק יראו את שתי המשפחות. בעונה הרביעית, עקב הוספתם של הדמויות לירי, אהרון, ספיר, והבת הקטנה של שי ושני, צולם פתיח חדש. בעונה השביעית צולם פתיח שלישי.\n\nלפרקים בסדרה יש תבנית קבועה. בראשית כל פרק מוצג מבוא בן כדקה וחצי, שבו שי ושני יושבים בקדמת המכונית המשפחתית. לעיתים שי הוא הנהג, ולעיתים הנהגת היא שני. המצלמה מתמקדת בשיחתם של שי ושני, ובתחושותיהם ביחס למפגש המשפחתי אליו הם נוסעים. הבנות יושבות בספסל האחורי, ומצותתות לשיחה, והערותיהן הבלתי צפויות, משליכות אור קומי נוסף על הסיטואציה, שלעיתים השחקנים רומזים שהיא מבדחת אף אותם.\nלאחר המבוא, בא הפתיח שבו יש מעין אירוע צילום משפחתי של כל בני שתי המשפחות המתגודדים לבושי מחלצות. שי ושני ניצבים במרכז במת הצילום. בני משפחת חסון, ובכלל אלו גם שני, הדורים בלבן, עומדים משמאלם של בני הזוג (ועל כן בצידה הימני של התמונה כשהיא מוצגת לצופה מנקודת ראותו של הצלם המשפחתי הבלתי נראה). מן הצד השני, ניצבים בני משפחת רוזן הדורים אף הם אך בשחור. אחת מהבנות של שי ושני לבושה בלבן ועומדת לפני שני, והבת האחרת הלבושה בשחור, עומדת לפני שי. בעונה הרביעית מופיעה בפתיח בתם השלישית של השניים שלבושה בבגד שחציו שחור וחציו לבן.\nלאחר הבזקי הצילום, פונים בני משפחת חסון לצידה הימני של התמונה, ובני משפחת רוזן שמאלה. אם הפרק עתיד להתרחש בבית משפחת חסון או להיות קרוב יותר למשפחת חסון מאשר למשפחת רוזן שי, שני, ושלוש הבנות מצטרפים לבני משפחת חסון. ובכל זאת, שי מתמהמה מעט ואף מביט רגע לאחור אל משפחת רוזן המתרחקת. תמונת ראי של הכוריאוגרפיה מוצגת כאשר הפרק עתיד להתרחש בבית משפחת רוזן, או להתמקד יותר במשפחת רוזן על פני משפחת חסון. בחלק מהפרקים מופיעים שתי המשפחות, ואז שי מוצג הולך לבית משפחת חסון בעוד שני מוצגת נעה לבית משפחת רוזן, כאשר שלוש בנותיהם מתפצלות לשני כיוונים.\nרוב הפרקים מציגים מפגש משפחתי אשר במרכזו הקידוש על היין ואמירת סברי מרנן על ידי המקדש, וסעודה משפחתית חגיגית. אולם, הפרקים בדרך כלל מתמקדים באירועים לפני הקידוש: הגעתם של בני המשפחה המורחבת לבית המארח, ו\"נשנוש\" מטעמים במטבח טרם הארוחה. בבית משפחת רוזן עטים הגברים על השניצלים, ובבית משפחת חסון, על מטעמי ה\"מז'לוף\" - שם אשר נטבע על ידי יוצרי הסדרה והמציין מאכל בלתי ידוע שצבעו צהוב. בבית משפחת רוזן, הארוחה עצמה מורכבת מ\"שלופס\" (ככל הנראה הכוונה ל\"קלופס\" מאכל קציץ בשר במילוי ביצים קשות) ומ\"שלייקלעך\" - אף הם מונחים שבריאתם במוח היוצרים, ואשר נתפסים כמבחילים באפרוריותם ומרקמם על ידי מרבית הסועדים.\nבעונה השביעית שונה הרעיון העלילתי וכך בכל שבוע אחת מהמשפחות מתארחת אצל שי ושני.\nבסוף כל פרק, שי ושני ובנותיהם יישובים במכונית, ומסכמים את רשמיהם מהמפגש, תוך שהבנות מצותתות, ומקניטות בהערותיהן. טעויות צילום (פיספוסים) מוצגות בתום צילום הדקה וחצי במכונית (הפספוסים אינם מוצגים בעת השידור בטלוויזיה וניתן לראותם רק בצפייה באינטרנט או בשידורים חוזרים).\nבעונה הרביעית בפרק השמיני מוצג לצופים דרך האינטרנט לאחר הפספוסים קטע בונוס הקשור לעלילה ששודרה בפרק.\n\nפעמים רבות במהלך העלילה, מתייחסות הדמויות לשחקניהם המגלמים אותן ולאופי הסדרה: בפרק \"הפורמט\", מציע מני חסון לעשות סדרה \"שבה מפורסמים משחקים משפחה, ובכל פרק קורה בתוך אותה משפחה משהו אחר\". תיאור זה הוא תיאור דומה להתרחשות בסדרה עצמה. דוגמה נוספת היא ששי רוזן אמר בשלב מסוים \"כל ביקור כזה אצל ההורים זה פרק\". ואכן, בסדרה כל ביקור כזה הוא פרק; פנחס אומר לרז ש\"על משפחת רוזן צריך לעשות סדרה של חמש עונות, ארבעים פרקים כל עונה\"; אלין שואלת את בנות משפחת חסון \"מה זה סברי מרנן?\"; בפרק \"קידוש\", שי מצטער על זה שאין אפקט של \"קליפ קלאפ\" כמו בטלוויזיה ואז בדיוק יש את האפקט הזה, בפרק \"זה רדיו, זה?\" שי מספר שהוא היה בבית הוריו וכך פספס את העלילה המרכזית (של הפרק); בסוף הפרק \"גאולה\" אמרה שני שסילבן חושב שהוא דמות בסדרה קומית בעלת רייטינג גבוה; בסיום העונה השישית בפרק 40 כאשר כל המשפחות מכונסות בסלון של משפחת רוזן, משתיקה אותם מירב באומרה: \"תראו מה יש בטלוויזיה\" כאשר ברקע נשמע אות הסדרה. לאחר מכן, מציינת מירב באכזבה שמדובר בשידור חוזר, דבר שהוא מעין פרודיה על ריבוי השידורים החוזרים של הפרקים במהלך השבוע; בפרק \"חג שני\" שי לאחר שהוא מבין שהוא ושני צריכים להיות אצל שתי המשפחות אומר שהוא לא מאמין שזאת העלילה (של הפרק) שנכפתה עליהם. בפרק \"טיפול זוגי\" סילבן אומר לפנחס שהוא מקווה שאף אחד לא מצלם אותם, ואז שניהם מסתכלים על שתי המצלמות שמצלמות אותם. בפרק \"פינחסילבן\" שי מספר שספרו נמכר ליוון שזו רמיזה על רכישת הסדרה על ידי היוונים. בפרק \"הצוק\" שי מראה למשפחתו את העיבודים שעשו לספר על משפחתו, שאלה אכן העיבודים שעשו על הסדרה. בסוף העונה השביעית שתי המשפחות מסתדרות לתצלום משפחתי משותף בהתאם לפתיח הסדרה. בהמשך, שי סיפר שכל העיבודים שנעשו לספרו התבטלו, דבר שקרא לכל הגרסאות באמת.\nסילבן חסון (שמגולם על ידי יהורם גאון) אומר שגאון אינו שחקן טוב, וכמו כן מצוין שהוא שר בצורה \"נוראית למדי\" (פרט אירוני, לאור העובדה שגאון, המגלם אותו, התפרסם כשחקן וכזמר); שי רוזן אומר שהוא חושב שהוא יכול להיות מנחה טלוויזיה מעולה ונתקל בזלזול מאשתו, שני (במציאות, את שי רוזן מגלם דביר בנדק, שהנחה מספר תוכניות טלוויזיה). בפרק אחר, סילבן מדבר על עזיבתם וחזרתם של מירב ואהרון לבית חסון, ומשווה אותם ל\"איש אשר תמיד חוזר\" (חלק מהשיר \"הנני כאן\" של יהורם גאון). בפרק ״כעבור 10 שנים״ סילבן פונה אל בנם של מירב ואהרון, יורם, ומכנה אותו ״יהורם גאון״ (שזה שמו של השחקן).\nריקי מכנה את אורנה ואת בעלה משה כץ כ\"אורנה ומשה כץ\" בהטעמה (פרודיה על אורנה ומשה דץ).\nהמקצוע של סמדר, אשתו הראשונה של איתמר, הוא פסיכולוגית, שזה כנראה רמיזה לדמות שגילמה נינה קוטלר ב\"משחק החיים\" שגם היא הייתה פסיכולוגית. לנכדו של סילבן ממירב קוראים יהורם, שזה רמיזה לשמו של יהורם גאון עצמו. בפרק בעונה החמישית שי השווה מפגש שלו עם דן כנר למפגש של שני עם ילדת הטלטקסט שזאת רמיזה לאחד הדברים הראשונים שרותם פרסמה בילדותה. סילבן מספר לשי ומשה ש\"קזבלן\" היה הסרט שהוא ורחל ראו אותו מספר פעמים ואף ציין שרחל נדלקה על השחקן הראשי, שזאת רמיזה לאחד הסרטים המפורסמים שיהורם עשה בקריירה שלו, שכן כיכב בשתי גרסאות של המחזמר עצמו, בתפקיד הראשי. כמו כן, בפרק השני בעונה השלישית, סילבן אומר שבבית משפחת חסון נותנים לו \"כבוד!\" וברקע נשמעת המנגינה של השיר \"כבוד\" מהמחזמר קזבלן, אותו מבצע גאון.\nבעונה החמישית, רחל מגישה תוכנית אירוח ברשת, שזאת רמיזה על הקריירה של יונה אליאן כמנחת טלוויזיה. פנחס אומר באחד בפרקים \"ניקוי הראש הוא הכרחי\" רמיזה לתוכנית המערכונים שבה טוביה השתתף. במהלך העונה השישית, בשיחה של שני עם רחל הוזכרו צ'ומפי ואינשם. זהו אזכור לתוכנית \"שלוש ארבע חמש וחצי\", שבה אליאן השתתפה בעברה.\nבסדרה צוין שאדם למד פנטומימה, שזה אזכור לקריירת הפנטומימה שעשה תום בתחילת דרכו. בפרק אחר באותה עונה פנחס לא ידע מי זאת מיכל צפיר שהיא במציאות כלתו של טוביה מצד בנו יואב.\nבפרק אחר משה מספר לסילבן על הבעיה של חברו לגבי הקבורה של סבתו של החבר בקיבוץ שזאת רמיזה לסרט \"מבצע סבתא\" שבה שיחקו עמי סמולרצ'יק, דביר בנדק ורותם אבוהב, ובאותו פרק אהרון אומר שיש לו ידע בצילום שזאת כנראה רמיזה למשפחת פרג' שאליה משתייך קובי. בפרק \"גאולה\" סילבן, כשיצא מחדרו, התחיל במשפט \"הנני כאן\".\nבעונה השביעית נתנאלה אמרה שהיא איננה אוהבת להצטלם שזאת אירוניה לנטע עצמה שמתפעלת עמוד אינסטגרם משלה.\nלאורנה אשתו של משה, נאמר עליה שהיא מכשפה, שזה כנראה אזכור לסרט \"סימה וקנין מכשפה\" שבה שיחקו עמי סמולרצ'יק בתור שוטר ורותם אבוהב בתור אשתו של השכן שעליו שוגרו הקללות.\nיפעת, חברתו של רז, אומרת לפנחס שהוא יכול להיות סבה. השחקנית שמגלמת אותה היא מיה צפיר, נכדתו במציאות של טוביה, בתם של יואב ומיכל צפיר.\nשי מספר שהעביר את הוריו לבנק שבו הפרזנטור לא התחלף, שזה אזכור לסדרת הפרסומות של \"מזרחי טפחות\" בכיכובו של דביר עצמו.\nבפרק \"דירה להסתיר\" שר סילבן את השיר \"איזה יום יפה\" שזה אזכור ל\"שלישיית גשר הירקון\" שבה היה חבר גאון.\nבפרק \"ראש העיר\" אחד השמות שאיתמר מציע לילדו השלישי זה יניב, שזה בהקשר ליניב פולישוק עצמו.\nבסדרה מופיעים גם ששי קשת, בעלה של יונה אליאן המשחקת את סבתא רחל, אך בסדרה הוא משחק כשכן הנתפס לעיני סילבן כבוגד בו עם רחל וכהרבה הגברים המנסים להתחיל איתה. לירז צ'רכי, אשתו של השחקן תום אבני גם נראית כחברתו לשעבר של אדם. גם אשתו של דביר בנדק, עירית נתן בנדק מופיעה. יוסי סגל, המשחק את שטייניץ השכן של משפחת חסון, הוא אביו במציאות של יובל סגל, המשחק את בנו של שטייניץ יואל בסדרה. מיכאל מושונוב בנה של סנדרה, משחק את אחיינה של ריקי.\nכמו כן, הייתה התייחסות לאולפני טדי עצמם כשהמפיק (אילן רוזנפלד) השווה את הסומק בלחייו של שי לעגבנייה בסרטון הלוגו של טדי.\n\nשי רוזן (דביר בנדק): בנם הבכור של ריקי ופנחס רוזן, בעלה של שני רוזן. שי הוא אב ובעל אוהב. נוהג לפלרטט בעדינות עם הנשים שהתלוו לאחיו אדם ואיתמר, לביקור בבית משפחת רוזן. הוא נהג להציג את עצמו לנשים אלו, על ידי הושטת ידו ללחיצה, העלאת חיוך חם על פניו ובאמירה לבבית, \"נעים מאוד, שי.\" הוא התקשה להסתפק בהצגת עצמו פעם אחת בלבד בפני אותה אישה. מרבה לספר בדיחות מילוליות. מוצג כאדם קמצן חסר תקנה אשר בכל הזדמנות מנסה לחסוך כסף ולהימנע מהוצאות באמצעות תירוצים שונים. בעונה השישית הופך לכוכב רשת, ובהמשך מפתח קריירה טלוויזיונית, כשבהמשך תוכניתו יורדת עקב מדרוג טלוויזיוני נמוך. הוא ושני הכירו בתקופת הצבא. בעונה השביעית כתב ספר על משפחתו שזכה להצלחה מרובה ואף עובד לסדרה במספר מדינות.\nשני רוזן (רותם אבוהב): בתם של סילבן ורחל חסון. אשתו של שי רוזן. שני היא השפויה והחכמה במשפחות, לוקחת פיקוד על סיטואציות, צינית ולעיתים אף שתלטנית. שרויה בחרדה מתמדת מהביקורת לה היא זוכה מריקי. לשני ולשי שלוש בנות. שני ידועה בהיותה חמת מזג וכועסת על התערבותה של ריקי בגידול הבנות. עם זאת, שני בעצמה \"סוחבת\" על גבה את כל משפחתה ובעיותיהם, לפעמים אפילו ללא בקשתם. היא נוזפת בשי על יחסו לנשים אחרות כאשר הוא נוטה להציג את עצמו בפניהן מספר פעמים.\nהבנות (יעל, גאיה וללי) (גלי שמיר ושיר דויד בעונות 1–2, ניצן צוק ורוני ראובן בעונה 3, ירין פרי, גאיה גריאני ומיה אלקיים החל מעונה 4): בנותיהם של שי ושני אשר אינן מוצגות בשמן בסדרה עד עונה 6. שמה של הבת הגדולה יעל, האמצעית גאיה, והקטנה לילך/ללי (נולדה במהלך העונה השנייה), וניתן להן תפקיד מינורי ברוב הסדרה.\n\nריקי (רבקה) רוזן (סנדרה שדה): אמם של שי, איתמר ואדם ורעייתו של פנחס. ריקי המוצגת בדמות ה\"פולניה הקלאסית\" הממררת את חייהם של כל בני המשפחה, הן באמצעות הערות פוגעניות, התכחשות אליהן באמירה \"מה כבר אמרתי?\", והן באמצעות התערבות בוטה בחייהם. בין השאר, היא תופסת את בני משפחת חסון כנחותים, ומרבה לבקר את שני. ריקי היא סנובית ומתנשאת, מושלת בביתה ביד רמה, מגלה תאווה כמעט בלתי נשלטת לכסף, מתקשה בנתינה ובשלנית גרועה, המרבה להפשיר מאכלים שאותם בישלה קודם. ריקי דוגלת באופי האירופאי שלה ושל משפחתה ונוהגת בגזענות כלפי העדות האחרות. נוהגת לדאוג לילדיה בטרם הם מגיעים לאירועים המשפחתיים ומביעה זאת בהגעתם עם המשפט \"איפה הייתם? כבר נורא דאגתי...\".\nפנחס רוזן (טוביה צפיר): אביהם של שי, איתמר ואדם רוזן ובעלה של ריקי. ניכר בו שהסכים עם שליטתה של ריקי, אם כי הוא מודע לקשיים הגלומים באישיותה, ומנסה כשאר בני המשפחה להתמודד עם אלו. אדם נעים הליכות ושוחר שלום. היפוכונדר במקצת שנוטל תרופות בכמויות שאינן הגיוניות. סבל מפוגה דיסוציאטיבית בתחילת העונה השישית ויוצא ממנה בפרק 4 של אותה עונה.\nאדם רוזן (תום אבני): בנם השלישי והצעיר של ריקי ופנחס. רווק הולל, אשר מחליף בנות זוג חטובות ויפות תואר בקצב מהיר. ריקי שופטת את בנות זוגו על פי מידת הרכוש וההכנסה אשר הן צפויות להביא לקשר. במהלך העונה השלישית הוא נמצא בקשר רציני עם בת זוגו, ספיר. בתחילת העונה החמישית מתחתן עם ספיר, ולהם ילד ותאומות.\nספיר ג'ורג' כהן רוזן (ירדן ברכה) (עונות 3–8): גדלה בנווה עוז, פתח תקווה. בת זוגו של אדם. הם הכירו במועדון אשר אדם נהג לבלות שם וספיר שימשה בתור אמנית שם. בתחילת העונה החמישית התחתנה עם אדם, ולהם ילד ותאומות. ספיר סובלת מהצקות יתר מצד אמו של אדם- ריקי אשר מתגרה בה ומתנהגת אליה כנחותה בגלל מוצאה הגיאורגי לעיתים קרובות.\nאיתמר רוזן (יניב פולישוק): בנם השני של פנחס וריקי. בעל אופי ילדותי, העוויות וביטויים אופייניים. הסדרה מאזכרת באורח תדיר את השפשפת ושלפוחית השתן הרגיזה מהן הוא סובל. איתמר הוא גרוש פעמיים, בפעם הראשונה התגרש מסמדר רוזן והוא אב לשני ילדים מנישואין אלו, בפעם השנייה מיכל התגרשה ממנו לפני העונה השלישית, בעקבות גירושין אלו חזר איתמר לגור עם הוריו. החל מהעונה הרביעית נמצא בזוגיות עם לירי גבריאל אשר הכירו במהלך תאונה. שב לביתם של פנחס וריקי עם לירי בעקבות פרשיית שחיתות שבה לירי הייתה מעורבת. זכה ב-7 מיליון אירו בלוטו בקפריסין. בעונה העונה השישית, חוזר לנהל רומן עם סמדר. בעונה השביעית הוא מנהל רומן עם שכנתה של ריקי, רעות תוך כדי שהוא עדיין ברומן עם סמדר. בהמשך, נישא שנית לסמדר.\nליאורה (לירי) גבריאל (גלית גיאת) (עונות 4–7): בת הזוג החדשה של איתמר. אישה לא אמפתית, קרה, בעלת קריירה מצליחה כאשת נדל\"ן שאכפת לה מאוד מהתדמית שלה. הדמות שעשתה את תאונת הדרכים עם איתמר ומירב. אמא חד-הורית לבן בשם שון. עברה עם איתמר לביתם של פנחס וריקי לאחר פרשיית שחיתות שבה הייתה מעורבת, שבסופה היא גם נעצרה ונכנסה לכלא, בהמשך היא השתחררה. בהמשך התגלה שהיא כתבה ספר ילדים המבוסס על שהותה בכלא. בהמשך, נעצרה שנית לאחר שהיא ארגנה קבוצת רכישה פיקטיבית תחת השם של אדם וספיר ותכננה לברוח מהארץ. נוהגת לקרוא לשני \"שנית\".\nסמדר רוזן (נינה קוטלר) (עונות 1–4, 8–7, אורחת בעונה 6): גרושתו הראשונה של איתמר, ואמם של רז וליאן. היא ואיתמר הכירו במסיבת טבע. ריקי תופסת את סמדר כאישה האידיאלית לאיתמר והיא מרבה לקונן על גירושיהם של איתמר וסמדר, ולייחל לחזרתם של השניים. נישאה במהלך העונה השלישית, בסיום העונה השישית חוזרת לנהל רומן עם איתמר. בעונה השביעית, עזבה את בעלה השני לטובת איתמר, ובהמשך נישאה לו שנית.\nמיכל רוזן (ליאת הר לב) (עונות 1–2, אורחת בעונה 3): אשתו של איתמר. מוצגת כדמות ילדותית ו\"חסרת טקט\" אשר מכורה לאלכוהול. נוהגת להגיד \"לא, אני מתה\". צמחונית, ומרבה לעסוק בטכניקות רוחניות שונות. מיכל נאנקה תחת ביקורתה של ריקי, והעדפתה הברורה של סמדר, עד שהתגרשה מאיתמר לפני העונה השלישית.\nרז רוזן (ניב שטיינגרט): בנם הבכור של איתמר וסמדר, המוצג כנער העסוק תדיר במשחקי מחשב, ולראשו אזניות נצחיות. במהלך העונה החמישית מתגייס לצה\"ל והחל לשרת בשלישות בבסיס קציעות לאחר שלא התקבל למשרד דובר צה\"ל, והפסיק ללכת עם האוזניות. יודע לנגן על גיטרה. בעונה השישית סיים קורס קצינים.\nליאן פיפה רוזן (דריה מוטולה (עונות 1-3), עלמה הטוני (עונות 4-8)): בתם הקטנה של איתמר וסמדר. מדברת באופן לא ברור ואף אחד לא מבין מה היא אומרת. בעונה החמישית מצוין שהיא התחילה לדבר ברור. במשך הסדרה היא קרויה פיפה ובעונה ה-7 מוסבר ששמה מבוסס על שם המשחק FIFA.\n\nשלמה/שלומית פינקוס (דב גליקמן) (עונה 1): אח של ריקי. הומוסקסואל וטרנסג'נדרית. שלמה/שלומית התגרשה מאשתו ורה וכעת נשואה לאלכס. בעלת חנות שמלות בשם \"שמלמלון\" באוסטריה יחד עם בעלה, אלכס. ידועה גם בתור \"דודה שלמה\" ו-\"דוד שלומית\", לעיתים בני משפחת רוזן נוטים להחליף \"היא\" ב-\"הוא\" או \"הוא\" ב-\"היא\" כאשר מדברים עליו/עליה.\nחנה פינקוס (רות גלר) (עונה 1): אמם של ריקי, יפצ'וק ושלמה, סבתם של שי, איתמר, אדם ופול אשר מתוארת כ\"פולנייה האולטימטיבית\", אפילו יותר מבתה ריקי. נפטרה בסוף העונה הראשונה.\nשמואל פינקוס (סימון רוזנפלד) (עונה 1): דוד של ריקי. מדובר כי היה איש עשיר, הוריש כמעט את כל ירושתו לאלמנות וליתומים. במהלך העונה נפטר.\nמלי טננבלט (אפרת רייטן) (עונה 1): חברה של ריקי מהקאנטרי. אלמנה. מוזכרת רבות לאורך העונות ואף השתתפה בפרק בו היא יוצאת עם אדם רוזן, אך נפרדו באותו יום מפני שריקי סירבה להם להיפגש.\nצבי (אלון דהן) (עונה 1): רופא של קבוצות כדורגל. חברו הטוב ביותר של שי. שי מכנה אותו \"אחיץ\" וצבי מכנה את שי \"אחיץ\".\nכנרית (לירז צ'רכי) (עונות 1–2,‏ 4): האקסית של אדם המתקשה להיפרד ממנו לאחר שהתארס.\nטובה יעקובסון (רבקה גור) (עונות 2, 5): אחותו של פנחס רוזן, שאינה מדברת עמו כבר כמעט שלושים שנה.\nפאני (אביבה מרקס) (עונה 2): חברה של ריקי ופנחס רוזן מהקאנטרי. מוזכרת רבות לאורך העונות. בעלת מבטא בריטי די כבד, מוכרת גם כ-פאני והשקית.\nפרופסור קליין (אלי גורנשטיין) (עונה 3): השכן החדש של פנחס וריקי. פנחס קינא ביחס של ריקי אליו. משלב פירות למאכל אחד מהונדס גנטית.\nורה ומרצ'ל זליג (מיקי קם ופולי רשף) (עונות 4, 5, 8): זוג חברים של ריקי ופנחס. מוזכרת רבות לאורך העונות.\nשון גבריאל (תובל שפיר) (עונה 4): בנה של לירי אשר מתגורר בסן דייגו. לא אוהב את איתמר.\nירון טננבלט (רון ביטרמן) (עונה 6): בנה של מלי. הפיק לריקי סרט שינציח את מורשתה של ריקי.\nדובה פינקוס (דב רייזר) (עונה 6): דודתה הסיעודית של ריקי ואחותה של חנה. משופמת. כולם חשבו שהיא מתה, אך מסתבר שלא הדבר כך. אומרת רק את המילה \"שלום\".\nכרמלה (אודליה סגל) (עונה 6): השותפה של לירי בכלא, לא מסתדרת עם לירי.\nיפעת (מיה צפיר) (עונות 7–8): חברה של רז. בעונה השמינית נפרדו.\nרעות פלדמרשל (לירון וייסמן) (עונה 7): שכנה של ריקי ופנחס. מציגה את עצמה כגרושה וכבת לאותה עדה של ריקי, ומנהלת רומן עם איתמר. נעצרה לאחר שהתגלה שהיא גנבה את הכסף שלהם.\n\nרחל חסון (יונה אליאן): אם משפחת חסון, ובשלנית מחוננת. מבין תבשיליה מוזכרים רבות ה\"מז'לוף\" וה\"בולטים\". היא נתפסת כאישה חמה ולבבית המסוגלת להתמודד עם דאגת כל אחד מבני המשפחה. מאמינה שפעולת מכונה אינה תחליף לפעולת אדם. היא וסילבן נישאו בשבועות.\nסילבן \"סאלי\" חסון (יהורם גאון): נשוי לרחל, ולהם חמישה ילדים. סילבן הוא טיפוס משפחתי, ביתי, היפוכונדר מעט, ונוטה להדגיש את דבריו בתנועות ידיים ובהטעמות קול. לסילבן ורחל חמישה ילדים: שני, מירב, התאומות אורנה ואפרת, ובן בשם מנחם. רחל מכנה אותו בשם סאלי. חוגג בעונה השביעית את יום הולדתו השמונים.\nמנחם \"מני\" חסון (קובי מאור) (עונות 1–6): בנם של רחל וסילבן, וקרוי על שם סבו (אבא של סילבן). נשוי לאלין, ולהם ארבעה ילדים, שלוש בנות בשם: אלה, מאיה ודריה, ובן זקונים בשם סיוון, הנכד הראשון ממין זכר של סילבן ורחל. בעונה השישית עובר לגור עם משפחתו באיטליה.\nאלין חסון (תמרה קלינגון) (עונות 1–6, אורחת בעונות 7–8): אשתו של מני. ממוצא אוקריני. מעשית, חדה ונמרצת. במהלך הסדרה מפגינה פעמים רבות יכולת טכנית גבוהה. בעונה השישית התקבלה לחברת \"למבורגיני\", כשבעקבותיו היא עוברת עם מני וילדיהם לאיטליה.\nאורנה כץ-חסון (ימית סול): אורנה היא בתם של רחל וסילבן חסון. אחותה התאומה של אפרת. לאורנה יש נטייה ל\"תאונות\" קלות, אשר לרוב מסתיימות בהכתמת בגדיה החגיגיים.\nמשה כץ (עמי סמולרצ'יק): בעלה של אורנה ואחיו הגדול של אהרון. משה נחשב ל\"טמבל\" של המשפחה, וסילבן נוהג להכותו בעיתון מגולגל, ספק בצחוק, ספק ברצינות, כל אימת שהוא נתפס במעשה אווילי. אורנה מצידה נוהגת להגן על כבודו של משה וניכר בה שהיא אוהבת אותו מאוד. ריקי מכנה את משה ואורנה \"אורנה ומשה כץ\" בהטעמה (פרודיה על אורנה ומשה דץ).\nמירב כץ-חסון (עדנה בליליוס): בתם הצעירה של סילבן ורחל. רווקה מובטלת אשר מתגוררת בבית הוריה. מירב מצליחה להוציא בתואנות שונות סכומי כסף נכבדים משלושת אחיה, אך היא חיה בעיקר על חשבונם של הוריה, המייחלים לנישואיה ועזיבתה את הבית. מירב מרבה ב\"דייטים\", ומנסה לעגוב על כל גבר פנוי הנקלע לסביבתה. מערכות היחסים שמירב יוצרת הן לעולם קצרות ימים, ואחת דינן, להסתיים במפח נפש כבד של מירב. בתחילת העונה הרביעית התארסה לאהרון כץ ונישאה לו. במהלך העונה החמישית נכנסת להריון. בעונה השישית נולד לזוג ילד, ששמו יורם.\nאהרון כץ (כהן צדק) (קובי פרג') (עונות 4–8, אורח בעונות 1,2): אחיו הקטן של משה כץ, נפגש מדי פעם עם המשפחה באירועים משפחתיים ובדרך כלל מעורר ויכוח. בעונה הרביעית מופיע כדמות קבועה, נישא למירב. בעונה השישית נולד לזוג ילד, כשבהמשך הוא ומירב קראו לו יורם על שמו של יורם ארבל.\nאפרת חסון (ימית סול) (עונות 1–7): אחותה התאומה של אורנה, אחותה הקטנה של שני ואחותם הגדולה של מני ומירב ובתם של סילבן ורחל. אפרת מתגוררת בלוס אנג'לס ולה בעל בשם מייק ושתי בנות, ג'יזל ורייצ'ל. לא אוהבת להודיע על ביקוריה.\nמייק (יפתח אופיר בעונה 3 ואדם שפר בעונה 5): בעלה של אפרת ואביהן של ג'יזל ורייצ'ל. דובר אנגלית בלבד. כמו לאפרת, גם לו יש אח תאום.\nרייצ'ל (דניאל דואניס) (אורחת בעונה 6): בתם הצעירה של מייק ואפרת. בעונה השישית הגיעה לארץ לכאורה על מנת להתגייס לשירות קרבי בצה\"ל, אך למעשה היא אמרה את זה על מנת להרגיז את אימה על מנת שתסכים שהיא תלמד בקולג' במדינת מסצ'וסטס.\nשנטל כץ (אופיר נדבורני) (עונות 1–6): בתם הבכורה של אורנה ומשה כץ. מכורה לטלפון הסלולרי.\n\nסלק (רפי רוטשטיין) (עונות 2–8): חבר טוב של משה. קוראים לו סלק כי הוא אלרגי לסלק.\nמר שטייניץ (יוסי סגל) (עונות 2–3, 5): שכן של רחל וסילבן ויו\"ר הוועד. אבא של יואל.\nיעקב (ששי קשת) (עונות 3–5): שכן של רחל וסילבן.\nעו\"ד מנדל (דור צויגנבום) (עונות 3–6): עורך דין ושכנם של רחל וסילבן.\nיואל שטייניץ (יובל סגל) (עונות 3, 5, 7): הבן של שטייניץ, השכן של רחל וסילבן.\nקלייר (דינה דורון) (עונה 5): חמותה הקשוחה של אפרת ואמא של מייק, סבתן של ג'יזל ורייצ'ל.\nנתנאלה (נטע אלחמיסטר) (עונות 6–8): המטפלת של בנותיהם של שני ושי. מתנדבת במגן דוד אדום. בוגרת בני עקיבא.\nפלג (גיא לואל) (עונות 7,3–8): עמית לעבודה של שני. הומוסקסואל.\nחנוך (שמואל וילוז'ני) (עונה 8): שכנם של שי ושני.\nמוטי אברהם (רמי ברוך) (עונה 8): ראש העירייה שמתמודד מול שני על התפקיד. גרוש מאשתו.\nדינה אברהם (גילת אנקורי) (עונה 8): גרושתו של מוטי שחיה אתו תחת אותה קורת גג.\n\nלאורך שנותיה, הופיעו בסדרה שחקנים אורחים רבים. בין התפקידים האורחים ניתן למנות את: עירית נתן בנדק, ניצה שאול, שמיל בן ארי, רבקה מיכאלי ויערה בנבנישתי. שחקנים נוספים קיבלו הופעות קמע כעצמם, כמו: ישראל אהרוני, ריקי גל, מיכל אמדורסקי, עודד מנשה ומשה פרץ. \n\nעד העונה השלישית הסדרה שודרה בערוץ 2 במסגרת \"שידורי קשת\". פרק הבכורה של הסדרה שודר ב-4 באוגוסט 2011 וזכה ל-27.9% מדרוג. בפרק סיום העונה נרשמו 29.1% רייטינג. ממוצע העונה הראשונה של הסדרה הוא 23.2%. העונה כללה 42 פרקים.\nשידור העונה השנייה החל ב-26 במרץ 2013. פרק הבכורה זכה ל-23.9% רייטינג. העונה הופסקה לקראת הפרק האחרון בתחילת \"מבצע צוק איתן\" ב-11 ביולי 2014, והפרק האחרון שודר ב-19 בספטמבר 2014. העונה כללה 40 פרקים וממוצע של 22.3% אחוזי רייטינג.\nהעונה השלישית עלתה לשידור ב-11 במרץ 2016. פרק פתיחת העונה זכה ל-20.5% רייטינג. העונה הסתיימה ב-5 באוגוסט 2016, פרק הסיום זכה ל-14.6% רייטינג. העונה כללה 40 פרקים. לעונה זו הצטרפה ירדן ברכה בתפקיד קבוע בתור ספיר, בת הזוג של אדם (תום אבני). כמו כן, לאחר עונה זו עזבה את הסדרה ליאת הר-לב שגילמה את מיכל, אשתו לשעבר של איתמר (יניב פולישוק).\nצילומי העונה הרביעית החלו ב-20 באפריל 2017 והסתיימו ב-13 ביוני 2017. העונה עלתה לשידור בערוץ קשת 12 ב-3 בנובמבר 2017. לעונה זו הצטרפה גלית גיאת בתור לירי - החברה החדשה של איתמר למשפחת רוזן ולמשפחת חסון הצטרף בתפקיד קבוע (לעומת תפקיד אורח בעונה 2) קובי פרג' בתור אהרון, אח של משה והבעל של מירב.\nצילומי העונה החמישית החלו ב-25 במרץ 2018 והסתיימו ב-22 במאי 2018. העונה עלתה לשידור ב-14 בדצמבר 2018. פרק הבכורה זכה ל-13.8% רייטינג. העונה הסתיימה ב-13 בספטמבר 2019, פרק הסיום זכה ל-12.7% רייטינג.\nצילומי העונה השישית החלו ב-15 בדצמבר 2018. העונה עלתה לשידור ב-3 בינואר 2020. פרק הבכורה זכה ל-13.1% רייטינג. העונה הסתיימה ב-23 באוקטובר 2020.\n\n אתר האינטרנט הרשמי של סברי מרנן\nסברי מרנן לצפייה ישירה, באתר mako TV (כדי לצפות בטלפון צריך להוריד את אפליקציית מאקו tv)\nמידע וכתבות:\n\n\"היה צמא לסיטקום ישראלי שמתעסק בשד העדתי\": ביקור בסט \"סברי מרנן\", באתר וואלה‏, 08 במרץ 2016\n \"סברי מרנן\", במסד הנתונים הקולנועיים IMDb (באנגלית)\n \"סברי מרנן\", באתר נטפליקס\n\"סברי מרנן\", באתר אידיבי\n \"סברי מרנן\", במסד הנתונים הקולנועיים KinoPoisk (ברוסית)\n\"סברי מרנן\", במיזם \"אישים\" לתיעוד היצירה הישראלית\nביקורות:\n\nביקורת טלוויזיה: \"התוכנית 'סברי מרנן' היא פשוט עיסה של כוכבי עבר, הייתי ממש נבוך\", בתוכנית של איריס קול, באתר רדיו ללא הפסקה\nסמדר שילוני, \"סברי מרנן\": עוד מאותו דבר, באתר ynet, 27 במרץ 2013\nאליק מרגלית, \"סברי מרנן\": מראה שחורה לישראלי המכוער, באתר nrg‏, 3 באפריל 2013\nסמדר שילוני, \"סברי מרנן\": מה מצחיק בזה?, באתר ynet, 12 במרץ 2016",
    "pageid": 936708
  },
  {
    "title": "סקאזי",
    "extract": "סקאזי (באנגלית: Skazi)‏ (נולד ב-8 ביולי 1975) הוא שם הבמה של אשר סויסה, יוצר מוזיקה אלקטרונית ישראלי.",
    "pageid": 171394
  },
  {
    "title": "סרי לנקה",
    "extract": "הרפובליקה הדמוקרטית הסוציאליסטית של סְרִי לַנְקַה (נודעה בשם ציילון – Ceylon לפני שנת 1972) היא מדינת אי הממוקמת בין מפרץ בנגל לים הערבי, ומדרום לתת-היבשת ההודית.\nהאי נודע בעבר כלנקה, לנקהדוויפה (שמשמעה \"אדמה זוהרת\" בסנסקריט), טפרובנה וסרנדיב (נגזרת מהשם בסנסקריט סינהלה-דוויפה) וסלן. האי קיבל את השם ציילון (Ceylon) בתקופה הקולוניאלית. שמו הנוכחי, סרי לנקה, מורכב מצמד מילים בסנסקריט: \"שרי\" שפירושו קדוש, ו\"לנקה\" שפרושו אי. סרי לנקה הוא האי ה-25 בגודלו בעולם.",
    "pageid": 18882
  },
  {
    "title": "עבד אל-מלכ אל-חות'י",
    "extract": "עבד אל-מלכ בדר א-דין אל-חות'י (בערבית: عبد الملك بدر الدين الحوثي; נולד ב-22 במאי 1979), הידוע בכינוי אבו ג'יבריל, הוא פוליטיקאי תימני בן שבט החות'ים, המשמש גם כמנהיגו הרוחני של ארגון הטרור השיעי-זיידי, החות'ים. הוא הדמות המובילה במלחמת האזרחים המקומית מ-2015, וכמו כן בשאר חצי האי ערב ובפרט בדרום סעודיה, שהחלה עם ההפיכה ב-2015 בצפון תימן ובפרט במחוז סעדה וכן במעורבות החות'ים במלחמת חרבות ברזל.",
    "pageid": 2273370
  },
  {
    "title": "עובדיה יוסף",
    "extract": "הרב עובדיה יוסף (י\"ב בתשרי ה'תרפ\"א, 23 בספטמבר 1920 – ג' בחשוון ה'תשע\"ד, 7 באוקטובר 2013) היה רב, פוסק ומחבר חרדי-ספרדי, כיהן כרב הראשי הספרדי ('הראשון לציון') בשנים 1973–1983 והיה מנהיגה הרוחני ונשיא מועצת חכמי התורה של מפלגת ש\"ס מאז הקמתה. חתן פרס ישראל לספרות תורנית לשנת ה'תש\"ל (1970). כונה בפי רבים גדול הדור, \"פוסק הדור\" וכן מרן. ממעצבי דרכם הרוחנית של יהודי עדות המזרח במאה ה-20 והדרך החרדית ספרדית.",
    "pageid": 1136785
  },
  {
    "title": "עומר נודלמן",
    "extract": "עומר נודלמן (נולדה ב-22 באוקטובר 1997) היא דוגמנית ושחקנית ישראלית.",
    "pageid": 1990067
  },
  {
    "title": "עשרת הדיברות",
    "extract": "עֲשֶׂרֶת הַדִּבְּרוֹת הם רשימה של עשרה ציוויים דתיים ומוסריים, שכפי המסופר בתורה נאמרו על ידי אלוהים לעם ישראל במעמד הר סיני. הם נמסרו למשה על ידי אלוהים כשהם כתובים על לוחות הברית. הדיברות נחשבים למצוות יסודיות ביהדות, ולהם השפעה רבה על המשפט והמוסר ביהדות, בנצרות ובאסלאם.\nעשרת הדיברות הן:\n\nאָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים\nלֹא יִהְיֶה לְךָ אֱלֹהִים אֲחֵרִים עַל פָּנָי. לֹא-תַעֲשֶׂה לְךָ פֶסֶל, וְכָל-תְּמוּנָה\nלֹא תִשָּׂא אֶת שֵׁם ה' אֱלֹהֶיךָ לַשָּׁוְא\nזָכוֹר אֶת-יוֹם הַשַּׁבָּת לְקַדְּשׁוֹ\nכַּבֵּד אֶת-אָבִיךָ וְאֶת-אִמֶּךָ\nלֹא תִרְצָח\nלֹא תִנְאָף\nלֹא תִגְנֹב\nלֹא-תַעֲנֶה בְרֵעֲךָ עֵד שָׁקֶר\nלֹא תַחְמֹד\n\nשלוש פעמים במקרא מכונים הדיברות \"עשרת הדברים\". הכינוי \"עשרת הדיברות\" הוא המונח הרווח בספרות חז\"ל. שם המספר הזכרי \"עשרת\" מלמד על כך שצורת היחיד התקנית של \"דיברות\" היא \"דִּיבֵּר\".\n\nהדיברות מופיעים פעמיים במקרא, וקיימים הבדלים בין שני הנוסחים. להלן נוסח עשרת הדיברות כפי שהם כתובים בסיפור מעמד הר סיני בפרשת יתרו שבספר שמות, ומחולקים לפי המסורה היהודית (נוסח):\n\nבפרשת ואתחנן שבספר דברים, בתוך נאומו לעם, מזכיר משה את מעמד הר סיני ומצטט את עשרת הדיברות. ישנם שינויים רבים בנוסח הדיברות בין שני המופעים, וההבדלים העיקריים הם במצוות השבת:\n\nעל פי טבלת ההשוואה ניתן לראות שהשינויים העיקריים הם:\n\nבאיסור עבודת אלילים, מִצְוֹתָי מגוף ראשון הופך בכתיב למִצְוֹתָו בגוף שלישי, אף שהקרי אינו משתנה.\nבעניין השבת:\nזכור בספר שמות לעומת שמור בספר דברים.\nבספר שמות הבהמה איננה מפורטת לעומת הפירוט שקיים בספר דברים \"שורך וחמורך\".\nבדיברות בספר דברים קיים הסבר למנוחת העבד והבהמות של האדם.\nהבדל בנימוק של מצוות השבת, בעוד שבדיברות בספר שמות הנימוק הוא שביתת האל במעשה בראשית וברכתו של היום, בלוחות השניים הנימוק הוא הוצאת האל את ישראל ממצרים מעבדותם.\nבכיבוד אב ואם, נוסף ציווי של האל בדיברות בספר דברים, וכן הנימוק למען ייטב לך, על אריכות הימים המוזכרת בדיברות של שמות.\nבאיסור עדות שקר, מתחלף השקר בשוא בספר דברים.\nבאיסור לא תחמוד, בספר שמות מוקדם ביתו של הרֵע לאשתו, לעומת ספר דברים שם הסדר הוא הפוך. בספר דברים מתחלף לא תחמוד אחד בלא תתאוה. וכן נוסף האיסור על שדה שאיננו נזכר בספר שמות.\nבספר דברים האיסורים של החלק השני בלוחות מתחברים על ידי וו החיבור.\nבשנים מהדיברות בספר דברים (שבת וכיבוד אב ואם) מחוזק או מדויק האיסור באמצעות המשפט \"כאשר ציוך ה' אלוהיך\".\n\nהוגים שונים נתנו הסברים נוספים לכך שיש הבדלים בין הנוסחים.\n\nהסבר שמופיע במדרש ובתלמוד הוא שהנוסחים השונים נאמרו שניהם על ידי אלוהים בבת אחת במעמד הר סיני. הסבר זה קיבל ביטוי כשיבוץ בפיוט לכה דודי של רבי שלמה אלקבץ \"שָׁמוֹר וְזָכוֹר בְּדִבּוּר אֶחָד / הִשְׁמִיעָנוּ אֵל הַמְּיֻחָד\".\nהסבר נוסף מופיע בתלמוד, לפיו הנוסח שבספר שמות הוא הנוסח שנכתב בתחילה בלוחות הברית, לעומת הנוסח שבספר דברים שהוא הנוסח שנכתב בלוחות השניים, שנכתבו לאחר שמשה שבר את הלוחות הראשונים בעקבות חטא העגל.\nהסבר שלישי לפי המסורה, מצוי בתלמוד הבבלי ונשנה בקבלה ובחסידות, שספר דברים כולו הוא \"שורש\" התורה שבעל-פה והוא למעשה פירוש לשאר התורה, וכך גם הדברות בפרשת ואתחנן, הן פירוש לדברות בפרשת יתרו.\nהפרשן אברהם אבן עזרא כתב כי הביטוי \"כאשר ציווך ה' אלוהיך\" שמופיע בספר דברים, מלמד על כך שהנוסח שם לא נועד להיות ציטוט מדויק של עשרת הדיברות שבפרשת יתרו.\n\nחלק מחוקרי המקרא הסיקו מן ההבדלים בין הנוסחים שבמקור נכתבו כל עשרת הדיברות בצורה קצרה ותמציתית, והאריכות נוספה בשלבים מאוחרים יותר. דוגמה להצעה מחקרית לשחזור הנוסח המקורי של הדיברות היא:\n\nבעשרת הדיברות נמצא ההבדל המשמעותי ביותר בין נוסח שומרון של התורה, המשמש את קהילת השומרונים, לבין נוסח המסורה. בספר השומרוני כתובה מצווה נוספת בסוף הרשימה, והיא נחשבת על ידי השומרונים לדיבר העשירי. אחרי רשימת הדיברות המקובלת, נכתב בספר השומרוני קטע נוסף המורכב משני קטעים שנלקחו מספר דברים (י\"א, כ\"ט–ל', כ\"ז, ד'–ח') שכולל את הציווי לכתוב את דברי התורה על מונומנט עשוי אבנים: \"והיה כי יביאך ה' אלוהיך אל ארץ הכנעני אשר אתה בא שמה לרשתה, והקמת לך אבנים גדלות וְשַׂדְתָּ אוֹתָם בַּשִּׂיד, וְכָתַבְתָּ עַל הָאֲבָנִים אֶת כָּל דִּבְרֵי הַתּוֹרָה הַזֹּאת. וְהָיָה בְּעָבְרְכֶם אֶת הַיַּרְדֵּן תָּקִימוּ אֶת הָאֲבָנִים הָאֵלֶּה אֲשֶׁר אָנֹכִי מְצַוֶּה אֶתְכֶם הַיּוֹם בהרגרזים (כך כותבים השומרונים את שמו של הר גריזים; בכתוב המקביל בנוסח המסורה: \"בְּהַר עֵיבָל\"), ובנית שם מזבח לה' אלוהיך מזבח אבנים. לא תניף עליהם ברזל, אבנים שלמות תבנה את מזבח ה' אלוהיך, וזבחת שלמים ואכלת שם. ושמחת לפני ה' אלוהיך, ההר ההוא בעבר הירדן, אחרי דרך מבוא השמש בארץ הכנעני הישב בערבה מול הגלגל אצל אלון מורא, מול שכם\". (ספר 'ואלה שמות' פרק כ', פסוקים 17א-17ו).\nדיבר נוסף זה מהווה בסיס לאמונתם שהר גריזים נבחר להר שלגרסתם בחר בו ה' לבנות עליו את המקדש.\n\nא. אמונה בלבדית באל אחד, שהוציא את ישראל ממצרים\n ערך מורחב – אמונה באלוהים (יהדות)\nהפרשנים דנו רבות מדוע לא מדובר בפסוק באלוהי העולם בורא שמים וארץ אלא באלוהי ישראל המוציאם ממצרים. ריה\"ל ראה בזה התייחדות לאומית של ישראל כעם בחירה, פרשנים אחרים ראו את המחויבות המיוחדת של עם ישראל בשל העובדה שאלוהים שחררם מבית עבדים.\n\nב. איסור עשיית אלילים ועבודתם ובכלל זה איסור עשיית פסל ותמונה\n ערך מורחב – איסור עשיית פסל\nאיסור עבודת אלילים הוא להרחיק מהתרבות הפגנית, ומהמנהגים האליליים שהיו במרחב התרבותי ש\"בראו\" את הכוחות העליונים בצלם בני האדם. לעומת התרבות האלילית שהייתה ברובה פלורליסטית ופנתאיסטית, מתגלה היהדות כדת מונותאיסטית מובהקת, שבה לאל אין ביטוי גשמי ייחודי.\n\nג. איסור על נשיאת שם יהוה לשווא\n ערך מורחב – לא תישא\nחז\"ל פירשו את הדיבר הזה באיסור להישבע בשמו של ה' לשווא או להזכיר את שמו של ה' לשווא, אך פרשנים נוספים הוסיפו שאפשר גם לראות בו איסור לבוא בשמו ולהתחזות לנציגו עלי אדמות כאשר האדם אינו בא בכוונה שכזו, או להתפלל ולברך ללא שום כוונה.\n\nד. זכירת השבת וציווי על מנוחה ואיסור כל מלאכה\n ערך מורחב – שבת\nהטעם במצווה זו של ההשבתה הוא מנוחת אלוהים לאחר ששת ימי הבריאה, וזיכרון יציאת מצרים. יום השבת גרם להומניזציה של האדם ולפינוי מעט זמן לשאר רוח.\n\nה. כיבוד הורים\n ערך מורחב – כבד את אביך ואת אמך\nהשכר המובטח למצווה זו הוא אריכות ימים על אדמת ארץ ישראל. אף שלכאורה נראה שמדובר במצווה שבין אדם לחברו, בחלוקה היהודית היא מצויה בטור של בין אדם למקום. המהר\"ל מסביר שההורים ביחס לבניהם, הם מעין \"אלוהים פרטים\" של האדם, מכיוון שהם בוראים אותו, נותנים לו קיום ועמידה בעולם ומטמיעים בו את אישיותם, ואף מחנכים אותו לאמונה באל אחד.\n\nו. איסור רציחה\n ערך מורחב – לא תרצח\nאיסור הרציחה הוא קצר וקולע ללא נתינת טעם כפי שמופיע בפרשת נח. הקיצור באיסורים החברתיים בולט ומייחד אותם. על פי הרשב\"ם רציחה היא גרימת מוות לזולת ללא סיבה, לעומת הריגה שכוללת גם גרימת מוות עם סיבה וגם ללא סיבה. גם החזקוני מבדיל וסובר כי רציחה היא גרימת מוות שלא כדין, לעומת הריגה שכוללת נטילת חיים כדין ושלא כדין. על פי הפרשנים לא רק רציחה ישירה אסורה אלא גרימת מוות של אדם באמצעות אמירה או הימנעות מנתינת עדות שתציל את חיי הזולת.\n\nז. איסור ניאוף עם אשת איש\n ערך מורחב – לא תנאף\nהניאוף נחשב לאחד מהעבירות החמורות, כמעט כמו רציחה, מפני שהוא מחלל את הנישואין והמשפחה ומקפדן. על פי רשי ורמב\"ן מדובר רק באשת איש. לעומת זאת על פי אבן עזרא, ספורנו וחזקוני מדובר בכל איסורי העריות.\n\nח. איסור גנבה\n ערך מורחב – לא תגנוב\nעל פי פרשנות חז\"ל מדובר בחטיפת בני אדם וסחר בהם, \"גונב איש ומכרו\", ולא בגנבה של רכוש עליה מופיע איסור נפרד (ספר ויקרא, פרק י\"ט, פסוק י\"א).\n\nט. איסור עדות שקר בבית משפט\n ערך מורחב – לא תענה ברעך עד שקר\nעדות שקר עלולה לגרום למותם או גזלתם של חפים מפשע, ולכן צריכה להיות זהירות מיוחדת להגיע אל חקר האמת.\n\nי. איסור לחמוד את רכוש הזולת\n ערך מורחב – לא תחמוד\nאיסור החמידה הוא האיסור לחשוק ולהתאוות לרכוש הזולת, וכן לחשוק באשתו. יש מן הפרשנים (חזקוני) שסברו שהחמידה איננה רק הרהור סתמי העולה בלבו של האדם לרצות ברכוש הזולת, אלא כוללת תכנון וחרישת מחשבות להעביר את רכוש הזולת אליו. איסור החמידה הוא החותם של הלוח השני, כי הוא למעשה עלול לגרום לעבור על ארבעת הדיברות הקודמים: ניאוף, רצח, עדות שקר וגנבה.\n\nחמשת הדיברות הראשונים הם מצוות שבין אדם למקום, וחמשת האחרונים הם מצוות שבין אדם לחברו.\nשני הדיברות הראשונים כתובים בגוף ראשון, ואילו כל השאר בגוף שלישי, דבר שגרם לחז\"ל לומר שרק שני הדיברות הראשונים נאמרו לעם ישראל מפי ה', והשאר נאמרו למשה שמסר אותם לישראל. הדיבר הראשון והדיבר האחרון הם \"מצוות שבלב\", בניגוד לשאר הדיברות שהם מצוות שבמעשה. הפרשנים האריכו כדי לבאר כיצד ניתן לצוות להאמין, ולצוות שלא לחמוד.\nלפרשנותו של המהר\"ל (תפארת ישראל פרק ל\"ו) החלוקה היא לשתי מערכות (חמישה מול חמישה) כאשר בכל מערכה יש מעבר מהכבד אל הקל במקביל למערכה השנייה. חמשת הדיברות הראשונים הם בהקשר האלוהי, ואילו חמשת הדיברות האחרונים הם בהקשר האנושי. כך למשל, הדיבר הראשון במערכה הראשונה (\"אנוכי ה'\") הוא על עצם האמונה באלוהים ועצם קיום האל בעיני האדם והאיסור על \"רציחתו\"; כנגדו ניצב הדיבר השישי \"לא תרצח\" (שהוא הראשון במערכה השנייה), הנוגע לעצם קיומו של האדם ואיסור לבטל את חייו ולקפדם.\n\nהציוויים נאמרו כחוקים אפודיקטיים שאינם מותנים בנסיבות מיוחדות כל שהן, הם מנוסחים בלשון נוכח ורובם מנוסחים בדרך שלילה. הציוויים מציינים את תביעתו של אלוהים מבני עמו הבאים עמו בברית, בקביעת תנאים המחייבים את כל אחד מהם.\nהפסוקים הראשונים בעשרת הדיברות כתובים כדיבור אלוהי בגוף ראשון: \"אנוכי ה' אלוהיך אשר הוצאתיך\", \"לא יהיה לך אלוהים אחרים על פני\", \"אנוכי ה' אלוהיך אל קנא\". לעומת זאת, מהדיבר העוסק בנשיאת שם ה' לשווא והלאה הדיברות מתייחסים לאלוהים בגוף שלישי: \"אשר ישא את שמו לשווא\", \"ששת ימים עשה ה'\", \"ברך ה' את יום השבת ויקדשהו\". על פי זה נאמר בתלמוד שהפסוקים הראשונים נאמרו ישירות מפי אלוהים, בניגוד לדיברות הבאים. פרשנים מאוחרים יותר ביארו שהכוונה היא שבדיברות הבאות הם רק שמעו שאלוהים מדבר עם משה בלי שהבינו מה נאמר, ולאחר מכן משה אמר לעם מה אמר לו אלוהים. ויש אומרים שכל הדיברות נאמרו לישראל, והעובדה שהדיבר השלישי, הרביעי והחמישי מנוסחים בגוף שלישי אינה מעידה על כך שלא ה' אמר אותם, שכן ישנם מקרים רבים בהם ה' מדבר על עצמו בגוף שלישי.\n\nבמקרא נאמר כמה פעמים שמספר הדיברות הוא עשרה (\"עשרת הדברים\"), אולם החלוקה המדויקת לעשרה אינה חד-משמעית. ניתן להצביע באופן מובהק על תשעה דיברות מובחנים בלבד, וניתנו פרשנויות שונות איזהו העשירי. תשעת הדיברות המובהקים הם: איסור עבודה זרה, איסור נשיאת שם ה' לשווא, שבת, כיבוד אב ואם, לא תרצח, לא תנאף, לא תגנוב, לא תענה ברעך עד שקר ולא תחמוד.\n\nהחלוקה לפרשות פתוחות וסתומות בנוסח המסורה מחלקת את עשרת הדיברות לעשר פרשיות, כשהפרשיה הראשונה מתחילה ב'אנכי ה' אלוהיך' ומסתיימת ב'ולשומרי מצותי', והפרשיה התשיעית, \"לא תחמוד בית רעך\", מסתיימת באמצע הפסוק ואחריה מופיעה הפרשיה העשירית, הפותחת במילים: \"לא תחמֹד אשת רעך\" (כך בפרשת יתרו. בפרשת ואתחנן הנוסח הוא כאמור \"ולא תתאוה\" כך שההבדל בין הפרשיות בולט יותר). חלוקת נוסח המסורה היא גם החלוקה שהתקבלה על הנצרות הקתולית. לעומת זאת, הנצרות הפרוטסטנטית מחלקת את המצווה הראשונה לשניים: \"לא יהיה לך אלוהים אחרים על פני\", ו\"לא תעשה לך פסל\". הפרשנות המקובלת ביהדות שונה מהפרשנות העולה לפי נוסח המסורה - כמו גם משתי הפרשנויות הנוצריות, ורואה את ההקדמה לדיברות כדיבר נפרד: \"אנוכי ה' אלוהיך אשר הוצאתיך מארץ מצרים מבית עבדים\". מוני המצוות ראו בהקדמה זו את המצווה להאמין באלוהים.\nהמספר עשר חוזר על עצמו כמה פעמים: על פי פרשנות חז\"ל את המקרא, העולם עצמו נברא בעשרה מאמרות, והמצרים קיבלו עשר המכות בשל סירובם לשחרר את ישראל. בספרות הקבלה מתואר שהעולם מונהג בעשר ספירות. מספר זה חוזר על עצמו בתורה שבכתב ובתורה שבעל פה, עוד כמה וכמה פעמים. למרות זאת, מספר ה\"לאוים\" (איסורים) חוזר בעשרת הדיברות 12 פעמים ועל פי הצעתו של הרב יואל בן נון ניתן להראות את חלוקת המצוות באופן ברור יותר באמצעותם. על פי חלוקת האיסורים לשישה על כל לוח, ששת הלאווים הראשונים נותנים מסגרת למצוות שבין האדם לאל, וששת האחרונים למצוות שבין אדם לחברו. זאת במקביל לחלוקה הרווחת של 5 דיברות לכל לוח, שבה הלוח הראשון מערב מצוות משני הסוגים והשני מכיל רק מצוות שבין אדם לחברו.\n\nישנן שתי מסורות יהודיות שונות בנוגע לחלוקת עשרת הדיברות לפסוקים. המסורת הבבלית מחלקת את הדיברות לעשרה פסוקים, המתאימים לחלוקה היהודית של עשרת הדיברות, אך בכך יוצרת פסוקים חריגים באורכם – פסוק אחד בן 64 מילים ושניים בני 50 מילים, ולעומת זאת שלושה פסוקים בני 2 מילים בלבד. בניגוד לכך, המסורת הארץ-ישראלית מחלקת את הדיברות לשנים עשר משפטים בעלי אורך רגיל. חלוקה זו מחברת בפסוק אחד את ארבעת הדיברות הקצרים: \"לא תרצח, לא תנאף, לא תגנוב, לא תענה ברעך עד שקר\", ולעומת זאת הדיברות הארוכים מורכבים בה מכמה פסוקים נפרדים. בחלוקה זו, הפסוק הראשון, שמתחיל ב\"אנוכי ה' אלוהיך\", כולל גם את מה שנחשב במסורת היהודית לתחילת הדיבר השני: \"לא יהיה לך אלוהים אחרים על פני\".\n\nהמסורות השונות בחלוקה לפסוקים הובילו גם לשתי מערכות נפרדות של טעמי המקרא המתאימות להן. כבר בכתבי היד העתיקים של התנ\"ך, מסומנות שתי מערכות הטעמים בבת אחת על גבי אותן האותיות, דבר שגרם בהמשך לטעויות ושיבושים שחדרו לחלק ממהדורות הדפוס. בשלב מאוחר יותר נעשה מקובל שבגוף הספר מודפסים הטעמים המתאימים לחלוקה לשנים עשר פסוקים, ובסוף הספר הדפיסו את הפסוקים שוב לפי החלוקה לעשרה פסוקים. החלוקה שבגוף הספר נתכנתה \"הטעם התחתון\", ואילו החלוקה לעשרה פסוקים מכונה \"הטעם העליון\" כינוי המרמז על מערכת חריגה של טעמים שהאריכות הייחודית של הפסוקים מצריכה. בפועל, חלוקת הפסוקים על פי ה\"טעם העליון\" מחלקת את עשרת הדברות לתשעה פסוקים, כאשר הפסוק הראשון פותח ב'אנכי ה' אלוהיך' ומסיים ב'ולשומרי מצותי'; השני - נשיאת שם ה' לשווא; השלישי - השבת; הרביעי - כיבוד ההורים; החמישי - איסור רצח; השישי - איסור ניאוף; השביעי - איסור גנבה; השמיני - איסור עדות שקר; והתשיעי - איסור חימוד.\nעשרת הדיברות נקראים בקריאת התורה בבית הכנסת שלוש פעמים בכל שנה – בקריאת פרשת השבוע בפרשת יתרו ובפרשת ואתחנן, ופעם שלישית בקריאת התורה בחג השבועות, שבו קוראים את סיפור מעמד הר סיני מספר שמות. מנהג הספרדים לקרוא תמיד לפי \"הטעם העליון\", אך ברוב בתי כנסת האשכנזים קוראים בטעם העליון רק בקריאת חג השבועות, ובקריאת פרשת השבוע בפרשת יתרו ובפרשת ואתחנן קוראים על פי הטעם התחתון. מנהג האשכנזים נזכר לראשונה במאה ה-13 בפירוש החזקוני לספר שמות.\n\nבהלכה היהודית לא קיים באופן פורמלי מעמד מיוחד למצוות שבעשרת הדיברות על פני שאר תרי\"ג המצוות. עם זאת, לאורך הדורות רווחו מנהגים שונים אשר ייחסו מעמד מיוחד לעשרת הדיברות.\nחוקרים סבורים כי בתקופת התנ\"ך היו נהוגים טקסים של חידוש הברית, שבהם היו קוראים את עשרת הדיברות ומתחייבים לציית להם. בתקופת בית שני נהגו לקרוא את עשרת הדיברות בכל יום ביחד עם קריאת שמע, ובמערות קומראן אף נמצאו גווילי תפילין שכתובים בהם עשרת הדיברות. ישנם מקומות בהם בשבתות שבהן קוראים בפרשת השבוע את עשרת הדיברות, וכן בחג השבועות שבו קוראים בתורה על מעמד הר סיני, הקהל בבית הכנסת עומד על רגליו בעת קריאת עשרת הדיברות. מכיוון שהמנהג לא מוסכם על כולם ישנם בתי כנסת בהם רב המקום עולה לתורה לקראת עשרת הדיברות כך שהקהל היה עומד בין כך ובין כך. כמו כן, בבתי כנסת רבים יש צורה אומנותית של לוחות הברית עם עשרת הדיברות מעל ארון הקודש או בריקמת הפרוכת.\nתפיסה נפוצה בהגות היהודית לדורותיה היא שניתן לראות את עשרת הדיברות כראשי פרקים שכל שאר המצוות בתורה הן פרטים שלהן. תפיסה זו מופיעה כבר בכתבי פילון האלכסנדרוני, ובהמשך, כתב רב סעדיה גאון פיוט בשם \"אזהרות\" שסיווג את כל המצוות תחת עשרת הדיברות, ובעקבותיו נכתבו עוד מספר אזהרות בסגנון זה. בדומה לכך בנה גם החכם הקראי יהודה הדסי את ספרו אשכול הכופר: דיון בכלל מצוות התורה סביב רשימת עשרת הדברות. תפיסה שונה במקצת, מסבירה את שונותן משאר תרי\"ג המצוות, כהבחנה בין הבסיס העקרוני והיסודי של מערכת הדת, לשאר יתר המצוות. הרמב\"ם הגדיר את עשרת הדיברות כ\"עיקר הדת וראשיתו\", ריה\"ל מכנה את עשרת הדיברות \"אמות המצוות ושרשיהן\", וכך גם בספר הזוהר. על פי ריה\"ל, עשרת הדיברות היוו שורש משותף של חכמת התורה שנושאיה היו הכהנים, וחכמת האלוהות שנושאיה היו הנביאים. על פי זה כתב האור החיים שמצוות \"אנוכי\" היא שורש כל מצוות העשה, ומצוות \"לא יהיה\" היא שורש כל מצוות הלא תעשה.\nרש\"י בפרשנותו על הפסוק \"וידבר אלהים את כל הדברים האלה לאמר\" כותב בעקבות המדרש \"שאמר הקב\"ה עשרת הדברות בדיבור אחד, מה שאי אפשר לאדם לומר כן\". המהר\"ל בעקבותיו אומר שהדבר מבטא את האחדות האלוהית שקיימת בעשרת הדיברות שהן מהעולם העליון ומרוחקים מהחילוק והפירוד של העולם הגשמי (גור אריה שם). במקום אחר הוא מחדד את ההבדל שבין עשרת הדיברות לתורה כולה, ואומר שעשרת הדיברות הם עיקריים יותר משאר המצוות, ובשבילם ירד הקב\"ה על הר סיני, והם נאמרו בשביל עצמם, לעומת שאר המצוות שנאמרו בסיני למען השלימות של התורה כולה, להביע את הרעיון שהתורה אחדותית ואין מצוותיה חלוקות (גור אריה שמות כ\"א א'). גם בספר \"תפארת ישראל\" (נו) הוא מדגיש ומפרש את גישתו שיש לעשרת הדברות יחוס מיוחד אל ה' שהוא אחד, והם קרובים לאל מפני שנאמרו מפיו, לעומת שאר המצוות שקרובות יותר אל האדם.\nהתייחסות ייחודית לעשרת הדיברות ביהדות נאמרה על ידי רבי יוסף אלבו בספר העיקרים, שקבע שאלו הן המצוות היחידות שלא יכולות להתבטל לעולם על ידי נביא מאוחר יותר. הוא מנמק זאת בכך שציוויים אלו נמסרו לעם ישראל ישירות מאלוהים, ולכן הן יכולות להתבטל רק במעמד דומה של דיבור ישיר מאלוהים, ולא על ידי נביא שמשמש כשליח בלבד. זאת לעומת המצוות האחרות שבהן משה שימש גורם מתווך בין אלוהים לבני ישראל, ולכן הן יכולות בתנאים מסוימים להתבטל על ידי נביא מקביל למשה. לפי בעל התניא עשרת הדיברות הן מקיפות את כל התורה ויוצאות מהחכמה האלוהית העליונה שגבוהה מכל העולמות הגלויים.\nהתיאור המקראי מתאר את עשרת הדיברות כתוכנה של ההתגלות המרכזית בהר סיני. תיאור זה מקנה לעשרת הדיברות את חשיבותם, אך בד בבד הוא עשוי לפגוע במעמד של שאר התורה. כדי למנוע זאת, קיימת בחלק מספרות ההלכה התנגדות להדגשת עשרת הדיברות, כדי לא לפגוע במעמדן המחייב של המצוות האחרות, בפרט על רקע הנצרות וכתות אחרות שזנחו אותן. התלמוד מספר שמן הטעם הזה התנגדו החכמים למנהג לקרוא בבית הכנסת את עשרת הדיברות בכל יום. בתקופה מאוחרת יותר, הרמב\"ם התנגד למנהג לעמוד בעשרת הדיברות בקריאת התורה. אף על פי כן, נהוג בקהילות אשכנז לעמוד בשעת קריאת עשרת הדיברות בבית הכנסת, וישנן אף מקהילות הספרדים שנהגו כן.\n\nהשומרונים היו מקבעים את עשרת הדיברות אל דלתות בתיהם בהתאם לכתוב \"וכתבתם על מזוזת ביתך ובשעריך\" ומוסיפים דיבר נוסף הנהוג אצל השומרונים המצווה להקים אבנים גדולות בהר גריזים, המקודש לשומרונים (כנזכר לעיל), עדות למנהג זה ניתן למצוא בכתובת שומרונית מעין בית אל מא ובכתובת שומרונית מכפר בילו.הקראים נוהגים אף הם לכתוב את עשרת הדברות בתוך המזוזה המקובעת בצד הכניסה למקומות המגורים.\nהביטוי \"עשרת הדיברות\" קיבל בעברית המודרנית משמעות שאולה, של כללים חשובים שיש להקפיד בהם. ניתן למצוא את הביטוי בתחומים רבים, למשל עשרת הדיברות של השומר הצעיר.\n\nפפירוס נאש\nשבע מצוות בני נח\nעשרת דיברות השומר הצעיר\n\nמשה ויינפלד, עשרת הדיברות וקריאת שמע: גלגוליהן של הצהרות אמונה, הוצאת הקיבוץ המאוחד, 2001.\nבן-ציון סגל (עורך), עשרת הדיברות בראי הדורות, הוצאת מאגנס, 1985.\nהתורה הכתובה על האבנים בהר עיבל - השוואה בין עשרת הדיברות ופרשת הברכות והקללות - פרופ' מאיר בר-אילן (באתר אוניברסיטת בר-אילן)\n\nעשרת הדברות, במאגר המידע של אתר מקראנט\nעשרת הדיברות, האקדמיה ללשון העברית\nמאמרים נוספים על עשרת הדיברות מתוך אתר הניווט בתנ\"ך\n עשרת הדברות בפודקאסט עושים תנך עם ד\"ר שחר ענבר\nהרב יאיר וייץ, סיבת בחירת עשרת הדברות לכריתת הברית, והאם כל עשרת הדיברות נאמרו לישראל מפי ה', באתר ישיבת הר ברכה\nניסן ברגגרין, עשרת הדיברות, עיונים בלשון העברית, תשנ\"ה, עמ' 84–89, באתר האקדמיה ללשון העברית\n יעקב צ' מאיר, יוסף קארו, האר\"י והמחלוקת על עשרת הדיברות, באתר הארץ, 1 בינואר 2016\nעשרת הדיברות בקבלה - הסבר כל דיברה על פי הספירות בדרך חכמת הקבלה וכוחות הנפש.\nעשרת הדיברות, באתר אנציקלופדיה בריטניקה (באנגלית)\nעשרת הדיברות, באתר אנציקלופדיית ההיסטוריה העולמית (באנגלית)",
    "pageid": 8281
  },
  {
    "title": "קנוט הגדול",
    "extract": "קְנוּט השני מלך דנמרק (הראשון מאנגליה)\"הגדול\" (בדנית: Knud den Store – קְנוּד דֶן סטוֹר, לעיתים נהגה קָאנוּט;‏ 994/995 – 12 בנובמבר 1035) היה מלך אנגליה, דנמרק ונורווגיה, שליט ומושל שלזוויג ופומרניה. בנם של סוויין פורקבירד וסיגריד, אלמנת אריק המנצח. אביו של קנוט היה עובד אלילים, אך קנוט עצמו נטבל לנצרות בגיל צעיר, וקיבל את השם למברט.",
    "pageid": 59357
  },
  {
    "title": "רונלד רייגן",
    "extract": "רונלד וילסון רייגן (באנגלית: Ronald Wilson Reagan‏; 6 בפברואר 1911 – 5 ביוני 2004) היה הנשיא ה-40 של ארצות הברית בשנים 1981–1989 ולפני כן מושל קליפורניה במשך שמונה שנים (1975–1967).\nבשלהי נשיאותו הסתיימה המלחמה הקרה ורבים מייחסים זאת למדיניותו הניצית כלפי ברית המועצות. מדיניותו הכלכלית הייתה חדשנית - הוא דגל בשוק חופשי וכלכלת צד-היצע, קיצוץ במסים והקטנת הממשלה, ביטול מכסות ייבוא וצמצום הוצאות המדינה על שרותי רווחה. לצד כל זאת הוא גם העלה את ההוצאות על פיתוח התעשייה הצבאית. מדיניותו הכלכלית זכתה לכינוי \"רייגנומיקס\" (Reagonomics, הלחם של רייגן וכלכלה) וגם רייגניזם (בדומה לתאצ'ריזם). לפני כניסתו לפוליטיקה היה רייגן שחקן קולנוע.\n69 ימים לאחר השבעתו לנשיאות נורה רייגן, אך התאושש במהירות וחזר לתפקד. החן והשנינות שלו שפרסומם גבר בעקבות ניסיון ההתנקשות גרמו לפופולריות שלו לנסוק. בהתמודדות מיומנת עם הקונגרס, רייגן הצליח לקדם חקיקה כדי לעורר צמיחה כלכלית, לבלום את האינפלציה, להגדיל את התעסוקה ולחזק את הכוחות המזוינים. במקביל הוא פתח במהלך של קיצוץ מיסים והוצאות הממשלה, וסירב לסטות ממדיניותו גם כאשר ההוצאות הביטחוניות הובילו לגירעון. ב-1984 נבחר בשנית בניצחון מוחץ. בשנת 1986 רייגן הביא לרפורמה בקוד מס ההכנסה. מדיניות האי-התערבות שלו בנפילת הבורסה ב-1987 תרמה לסיום המהיר של המשבר. בתום כהונתו, ארצות הברית נהנתה מהתקופה הארוכה ביותר שתועדה של שגשוג בזמן שלום ללא מיתון או שפל.\nבמדיניות החוץ, רייגן ביקש להשיג \"שלום באמצעות כוח\". במהלך שתי הקדנציות שלו הוא הגדיל את הוצאות הביטחון ב-35%, אך במקביל לאיומיו גם פעל לשפר את היחסים עם ברית המועצות. בפגישות עם נשיא ברית המועצות מיכאיל גורבצ'וב, ניהל משא ומתן על אמנה לפירוק טילים גרעיניים לטווח בינוני. רייגן הכריז מלחמה נגד הטרור הבינלאומי, ושלח מפציצים אמריקאים לפגוע במטרות בלוב לאחר שהוכח כי מימנה פעולות טרור נגד אמריקאים. דרך משמר צבאי של הצי האמריקאי במפרץ הפרסי, נשמר מעבר הנפט והמסחר בו ללא הפרעה מצד מלחמת איראן–עיראק. בהתאם לדוקטרינת רייגן, הוא העניק תמיכה למרידות אנטי-קומוניסטיות במרכז אמריקה, אסיה ואפריקה. במקרה אחד, שערוריית איראן–קונטראס, הועברה תמיכה בצורה בלתי חוקית בידי הממשל.\nבסך הכל כהונתו של רייגן נחשבת לתקופת שגשוג לאחר שנים של אי יציבות כלכלית וחברתית מאז סוף שנות השישים. רייגן הפך לדמות מפתח בתוך עצם ההתנהלות של המפלגה הרפובליקנית ומושא להערצה ולחיקוי בקרב אישים מטעמה. \"מהפכת רייגן\" - כפי שלעיתים נקראת תקופת נשיאותו, הייתה בעלת השפעות כלכליות וחברתיות רחבות היקף שהותירו חותם גם לאחר שסיים את תפקידו.",
    "pageid": 11311
  },
  {
    "title": "רועי ניק",
    "extract": "רועי ניק (נולד ב-8 ביוני 1992) הוא שחקן ישראלי; זוכה פרס השחקן הראשי הטוב ביותר בטקס פרסי אופיר לשנת 2023.",
    "pageid": 1212586
  },
  {
    "title": "שממית הבתים",
    "extract": "שממית הבתים (שם מדעי: Hemidactylus turcicus, בתרגום: Hemi – חצי, Dactylus – אצבע, Turcicus – טורקי) היא לטאה ממשפחת השממיתיים, הנפוצה בין הלטאות במגורי האדם בארץ ישראל.",
    "pageid": 164933
  },
  {
    "title": "תומר קאפון",
    "extract": "תומר קאפון (נולד ב-15 ביולי 1985) הוא שחקן ויוצר ישראלי.",
    "pageid": 1364188
  },
  {
    "title": "תמיר סטיינמן",
    "extract": "תמיר סטיינמן (נולד ב-7 במרץ 1981) הוא עיתונאי ישראלי המשמש כמגיש ב חברת החדשות 12.\n\nסטיינמן נולד בלונדון ובנוסף לאזרחותו הישראלית, הוא מחזיק באזרחות בריטית. אמו רחל (נהיד) ילידת טהראן, עלתה עם משפחתה לארץ בהיותה בת שנתיים בשנת 1950. היא נישאה לאביו לסלי בלונדון שם הקימו את ביתם. הם עלו לישראל בשנת 1984 לרעננה, יחד עם תמיר ואחיו גדול - טל, ועסקו בישראל בהוראה לדוברי אנגלית. בארץ נולדה גם האחות הצעירה - לימור.\nסטיינמן בוגר מכללת ספיר בלימודי תקשורת.\n\nסטיינמן שימש ככתב חדשות HOT, וככתב במהדורת מבט של הערוץ הראשון ברשות השידור.\nבשנת 2010 מונה לכתב חברת החדשות בדרום ישראל.\nבמסגרת עבודתו חשף את חוסר המענה למצוקות הנפשיות של תושבי עוטף עזה והדרום בגלל קיצוצי התקנים במשרד החינוך, המחסור בפסיכולוגים חינוכיים בבתי הספר, והקשיים של מרכזי החוסן בשדרות המתקשים לטפל בנפגעי הטראומה באזור.\nב-7 באוקטובר 2023, במתקפת הפתע על יישובי העוטף, היה סטיינמן בין הכתבים שקיבלו הודעות מהתושבים על מצבם, ודיווח על המתרחש באזור.\nבמרץ 2024 נבחר להנחות את טקס הדלקת המשואות בהר הרצל ביום העצמאות ה-76 של ישראל, לצד מגי טביבי.\n\n2019 - פרס העיתונאי המצטיין בתחרות \"כתבה מקומית\" לשנת 2019 מטעם איגוד דוברי הרשויות המקומיות, יחד עם כתב חדשות 13 אלמוג בוקר.\nינואר 2024 \"אות גיבורי העוטף\" מטעם המועצה הציונית בישראל (מבית ההסתדרות הציונית העולמית), בקטגוריית התקשורת. האות הוענק לציון פעילותם המיוחדת של אישים וגופים בימי \"מלחמת חרבות ברזל\".\n\nסטיינמן נישא ב-2018 ליעל סייג ואב לשני בנים. הם מתגוררים בבאר שבע.\n\n תמיר סטיינמן, ברשת החברתית פייסבוק\n תמיר סטיינמן, ברשת החברתית אקס (טוויטר)\n תמיר סטיינמן, ברשת החברתית אינסטגרם\n תמיר סטיינמן, ברשת החברתית LinkedIn\n \"תמיר סטיינמן\", במסד הנתונים הקולנועיים IMDb (באנגלית)\n\"תמיר סטיינמן\", במיזם \"אישים\" לתיעוד היצירה הישראלית",
    "pageid": 1769702
  },
  {
    "title": "קטגוריה:זמרים ישראלים",
    "extract": "ראו גם: קטגוריה:זמרים ביישוב",
    "pageid": 243973
  },
  {
    "title": "אולימפיאדת טוקיו (2020)",
    "extract": "משחקי הקיץ האולימפיים של 2020 היו המשחקים האולימפיים ה-32 בעת החדשה. הם החלו ב-23 ביולי 2021 והסתיימו ב-8 באוגוסט 2021. בהתאם להחלטת הוועד האולימפי הבין-לאומי, שהתקבלה בכינוס ה-125 של הוועד, בבואנוס איירס בשנת 2013, המשחקים נערכים בטוקיו, בירת יפן, שמארחת את האולימפיאדה בפעם השנייה בתולדותיה, אחרי שאירחה את המשחקים האולימפיים בשנת 1964. סה\"כ 205 מדינות השתתפו במשחקים. טוקיו אירחה גם את המשחקים הפראלימפיים של 2020.\nלאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים בשנה מקיץ 2020 לקיץ 2021. עם זאת, הוחלט כי לא יהיה שינוי בשם המשחקים. הוועדה המארגנת עדכנה במהלך כינוס הוועד האולימפי ה-136 שנערך באופן מקוון כי היא הבטיחה את השימוש בכלל המתקנים עבור המשחקים שנדחו, ופרסמה את לוח הזמנים החדש של התחרויות.\nבשונה מתחרויות קודמות התנהלה האולימפיאדה באופן שונה כתוצאה ממשבר הקורונה, הספורטאים חויבו להוריד אפליקציית מעקב מטעם הממשלה ולא הורשו לבקר באתרי תיירות, על המלווים נאסר לשיר ולעודד (מה שבפועל לא קרה). הוועדה המארגנת של המשחקים החליטה במרץ 2021 כי לא תתאפשר כניסה של צופים ממדינות זרות לתחרויות. ב-8 ביולי 2021, הוחלט שהמשחקים יתקיימו ללא קהל.\n93 משלחות זכו באולימפיאדה זו לפחות במדליה אחת, יותר מדינות מאשר בכל האולימפיאדות שקדמו לה בהיסטוריה.",
    "pageid": 1132916
  },
  {
    "title": "אנדי בישיר",
    "extract": "אנדרו גרהאם בישיר (באנגלית: Andrew Graham Beshear; נולד ב-29 בנובמבר 1977) הוא פוליטיקאי אמריקאי המכהן כמושל קנטקי. בישיר, חבר המפלגה הדמוקרטית, הוא בנו של המושל לשעבר סטיב בישיר.",
    "pageid": 1769892
  },
  {
    "title": "אקס-מן (סדרת סרטים)",
    "extract": "אקס-מן הוא זיכיון קולנועי לעולם משותף של חברת ההפצה פוקס המאה ה-20 המאגד סדרת סרטי גיבורי-על המבוססים על הקומיקס \"אקס-מן\" של חברת ההוצאה לאור מארוול קומיקס.\nעלילתה של סדרת הסרטים מגוללת את סיפורם של המוטאנטים, גזע של בני אדם בעלי מוטציות המעניקות להם כוחות-על ויכולות מיוחדות. המוטאנט נלחמים נגד שלילת זכות קיומם כתוצאה מחריגותם והפחד שהם מעוררים באנשים הרגילים. בסכסוך זה, עומדים שני צדדים — האקס-מן של צ'ארלס אקסבייר, הדוגלים בדו-קיום ונלחמים להגן על אלה שפוחדים מהם ושונאים אותם; ואחוות המוטאנטים של מגנטו, שאינם מאמינים בדו-קיום בין בני אדם \"רגילים\" לבין המוטאנטים ושואפים לעליונות הגזע המוטאנטי ומחרחרים מלחמה. לעיתים, הקבוצות השונות נאלצות לשתף פעולה זו עם זו על מנת למנוע את כיליון העולם או את השמדת המוטאנטים. פרט לכך, סרטי ספין אוף שונים מתמקדים בקורותיהן של דמויות מסוימות בצורה ביוגרפית מבלי להתקשר בהכרח לעלילה המרכזית.\nנכון לנובמבר 2020, הסדרה כוללת שלושה עשר סרטים. לפי האתר \"Box Office Mojo\", הזיכיון הוא השביעי בהכנסותיו ברשימת הזיכיונות שוברי הקופות הגדולים בכל הזמנים.",
    "pageid": 550280
  },
  {
    "title": "ג'ו מנצ'ין",
    "extract": "ג'וזף \"ג'ו\" מנצ'ין השלישי (באנגלית: Joseph \"Joe\" Manchin III; נולד ב-24 באוגוסט 1947) הוא פוליטיקאי אמריקאי חבר המפלגה הדמוקרטית, המכהן כסנאטור מטעם מדינת וירג'יניה המערבית מאז נובמבר 2010, לאחר שנבחר בבחירות מיוחדות בשל מותו של הסאנטור הוותיק רוברט בירד. קודם לכן כיהן כמושל וירג'יניה המערבית בשנים 2005 - 2010.\n\nמנצ'ין נולד בפרמינגטון שבוירג'יניה המערבית, עיירה קטנה העוסקת בכריית פחם, למשפחה בת חמישה ילדים. שם משפחתו המקורי של אביו, אשר הוא ממוצא איטלקי, \"מנצ'יני\", תורגם לאנגלית למנצ'ין. אמו ממוצא צ'כוסלובקי. הוא סיים את לימודיו בתיכון ב-1965, ולאחר מכן למד באוניברסיטת וירג'יניה המערבית על תקן מלגת פוטבול, אולם פציעה שבאה מאוחר יותר קטעה את קריירת הפוטבול שלו. הוא סיים תואר ראשון בניהול מידע ב-1970 והחל לעסוק בכמה עסקים משפחתיים.\nבשנת 1982 נבחר מנצ'ין לבית המחוקקים של מדינת וירג'יניה המערבית ולאחר מכן נבחר לסנאט המדינה ב-1986, שם שירת עד שנת 1996. בשנתו האחרונה בסנאט המדינה התמודד למשרת המושל, אך סיים במקום השני בפריימריז הדמוקרטים. בהמשך התמודד ונבחר למזכיר המדינה של וירג'יניה המערבית ב-2000.\nבמאי 2003 הכריז מנצ'ין על כוונתו לאתגר בפריימריז את המושל הדמוקרט המכהן בוב וייז. לאחר סקנדל לא התמודד וייז על כהונה נוספת, ומנצ'ין זכה בפריימריז של מפלגתו והביס את יריבו הרפובליקני בבחירות הכלליות ברוב גדול. בחירתו הייתה הפעם הראשונה ששני מושלים מאותה המפלגה נבחרים בזה אחר השני, מאז שנת 1964. בשנת 2008 נבחר מנצ'ין לכהונה נוספת, כשגרף מעל ל-70% ממניין הקולות.\nבשנת 2010, עם הידרדרותו הבריאות של הסנאטור הוותיק רוברט בירד, אשר ייצג את וירג'יניה המערבית בסנאט מאז שנת 1959, הועלו ספקולציות כי מנצ'ין יתפוס את מושבו בסנאט לאחר שימות. בירד נפטר ב-28 ביוני באותה שנה, ומנצ'ין מינה את יועצו המשפטי, קארט גודווין, למלא את מקומו באופן זמני עד שיערכו בחירות מיוחדות לסנאט. ביולי 2010 הכריז רשמית על כוונתו להתמודד לסנאט ולרשת את מקומו של בירד. הוא זכה בפריימריז הדמוקרטים והביס את יריבו הרפובליקני בבחירות הכלליות. בנובמבר 2012 נבחר לכהונה מלאה, ובנובמבר 2018 נבחר לכהונה שנייה מלאה.\nהוא חבר בוועדה לשירותים המזוינים, בוועדת האנרגיה ומשאבי הטבע, בוועדה למסחר, מדע ותחבורה ובוועדה לענייני יוצאי הצבא. מנצ'ין מחזיק בעמדות שמרניות יחסית בכל הקשור לאחזקת נשק ולתמיכתו בתיקון השני לחוקה. בספטמבר 2015 היה אחד מארבעה סנאטורים מן הסיעה הדמוקרטית שהתנגדו להסכם המעצמות על תוכנית הגרעין האיראנית.\nבנובמבר 2023, הודיע כי לא מתכוון להתמודד על כהונה נוספת בסנאט בבחירות 2024. \nמנצ'ין הגדיר את עצמו לאחרונה כ'עצמאי'. לאחר פרישת ג'ו ביידן מן המירוץ לנשיאות, דווח כי הוא שוקל לחזור ולהירשם למפלגה הדמוקרטית כדי להתמודד בפריימריז של המפלגה לקראת הבחירות לנשיאות. \n\nמנצ'ין נשוי לג'ייל מאז 1967 ולזוג 2 בנות ובן. בתו הת'ר היא מנכ\"לית חברת התרופות מיילן. הוא קתולי באמונתו.\nמנצ'ין בעל רשיון טיס אזרחי. \n\n אתר האינטרנט הרשמי של ג'ו מנצ'ין\n ג'ו מנצ'ין, ברשת החברתית פייסבוק\n ג'ו מנצ'ין, ברשת החברתית אקס (טוויטר)\n ג'ו מנצ'ין, ברשת החברתית אינסטגרם\n ג'ו מנצ'ין, סרטונים בערוץ היוטיוב\nג'ו מנצ'ין, באתר אנציקלופדיה בריטניקה (באנגלית)\nג'ו מנצ'ין, באתר הסנאט\nג'ו מנצ'ין באתר המדריך הביוגרפי של הקונגרס של ארצות הברית (באנגלית)",
    "pageid": 1288187
  },
  {
    "title": "ג'ימי קרטר",
    "extract": "ג'יימס ארל \"ג'ימי\" קרטר הבן (באנגלית: .James Earl \"Jimmy\" Carter Jr; נולד ב-1 באוקטובר 1924) הוא פוליטיקאי אמריקאי, שכיהן כנשיאהּ ה-39 של ארצות הברית בין השנים 1977–1981. לפני נשיאותו כיהן כמושל מדינת ג'ורג'יה ה-76, בין 1971 ל-1975, אחרי שתי כהונות בסנאט של ג'ורג'יה בין 1963 ל-1967. מאז עזיבתו את הבית הלבן היה פעיל בקידום זכויות אדם, הקים את מרכז קרטר וזכה בפרס נובל לשלום בשנת 2002 על הקמת מוסד זה.\nקרטר למד באקדמיה הימית האמריקאית ושירת בצוללת בצי האמריקאי. לאחר מות אביו ב-1953 ניהל את העסקים המשפחתיים של גידול בוטנים בג'ורג'יה. ההפרדה הגזעית בתקופתו ועליית התנועה לזכויות האזרח הובילה אותו להפוך לפעיל המפלגה הדמוקרטית. בין 1963 ל-1967 כיהן בסנאט של ג'ורג'יה, וב-1970 נבחר למושל המדינה, כשהוא מקדם מצע שהתנגד להפרדה הגזעית ותמך בהעדפה מתקנת. ב-1976 נבחר לתפקיד המועמד הדמוקרטי לנשיאות ונכנס למרוץ כמועמד \"סוס שחור\". בבחירות הנשיאותיות ניצח קרטר את הנשיא הרפובליקני המכהן ג'רלד פורד, במערכת בחירות צמודה.\nקרטר העניק חנינה לכל משתמטי מלחמת וייטנאם. במהלך כהונתו הוקמו שתי מחלקות בקבינט: מחלקת האנרגיה ומחלקת החינוך. בתחום האנרגיה נקט מדיניות שכללה שימור סביבתי, בקרה על מחירי הדלק וניסיון להפיק דלק חדש. בתחום יחסי החוץ יזם והשתתף בהסכמי קמפ דייוויד, הסכמים בנושאי תעלת פנמה, הסכם סאל\"ט 2, והחזרת אזור תעלת פנמה לפנמה. קרטר ביטל את מדיניות הדטאנט של קודמיו והוביל להחרפה במלחמה הקרה. בתחום הכלכלי סבלה כלכלת ארצות הברית בתקופת כהונתו מסטגפלציה. במחצית השנייה של כהונתו התמודד קרטר עם המהפכה האיראנית ומשבר בני הערובה באיראן, אשר התרחש בין 1979 ל-1981, משבר הנפט ב-1979, תאונת אי שלושת המילין והפלישה הסובייטית לאפגניסטן. בתגובה לפלישה הוביל חרם על אולימפיאדת 1980 במוסקבה. ב-1980 נחל הפסד בבחירות הכלליות למועמד הרפובליקני רונלד רייגן, שניצח ברוב מוחץ.\nהוא הקים את מרכז קרטר ב-1982 למען קידום זכויות אדם. הוא נסע רבות כדי לתווך בין צדדים בעימותים, לפקח על בחירות, ולקדם מניעת מחלות במדינות המתפתחות. בנוסף כתב כמה ספרים. קרטר נחשב למבקר גדול של מדיניותה של ישראל במהלך הסכסוך הישראלי-פלסטיני, ותומך בפתרון שתי המדינות. קרטר הוא הנשיא האמריקאי שזוכה להאריך ימים יותר מכל נשיא אמריקאי אחר שחי אי פעם.",
    "pageid": 17083
  },
  {
    "title": "גולדה מאיר",
    "extract": "גולדה מאיר (במקור מאירסון; נולדה בשם גולדה מאבוביץ'; 3 במאי 1898, י\"א באייר ה'תרנ\"ח – 8 בדצמבר 1978, ח' בכסלו ה'תשל\"ט) הייתה ראש ממשלת ישראל הרביעית בין 1969 ל-1974. לפני כן כיהנה מאיר כשגרירת ישראל בברית המועצות, כחברת הכנסת, כשרת העבודה ושרת החוץ.\nגולדה מאיר נולדה בקייב, האימפריה הרוסית, ובילדותה היגרה משפחתה לארצות הברית, בה גדלה. בגיל 23 עלתה ארצה יחד עם בעלה, מוריס מאירסון.  תחילה הייתה חלוצת התיישבות בקיבוץ קודם שנעשתה לאשת ציבור. מאיר החלה את דרכה הפוליטית כמזכירת מועצת הפועלות בהסתדרות העובדים, ומטעמה יצאה מספר פעמים לשליחויות באמריקה בסוף שנות ה-20 ובתחילת שנות ה-30 של המאה ה-20. עם השנים התקדמה בתפקידיה בתנועת הפועלים ובתנועה הציונית ופעלה בארץ ישראל ובארצות הברית. ב-1948 מונתה כחברת מועצת העם, והייתה מחותמות מגילת העצמאות.\nמאיר נבחרה לאספה המכוננת, שבהמשך הפכה לכנסת הראשונה, ומונתה לשרת העבודה בממשלת ישראל הראשונה. בתפקידה זה הובילה חקיקה חברתית רחבה. ב-1955 הוצבה כמועמדת מפא\"י לראשות עיריית תל אביב, אך לא נבחרה לתפקיד. ב-1956 מונתה לשרת החוץ ובעקבות זאת עברתה כנהוג אז את שם משפחתה ממאירסון למאיר. היא כיהנה כשרת החוץ במשך עשור, בתקופה שבה פרצה מלחמת סיני. היא פרשה מתפקידה ב-1966, אך עד מהרה חזרה לפעילות פוליטית ומונתה למזכירת מפא\"י. בתור מזכירת מפא״י פעלה רבות למען איחוד מפלגות הפועלים, מטרה שהוגשמה עד מהרה, ומאיר כיהנה כמזכירת מפלגת העבודה.\nעם מותו של לוי אשכול, הוחלט על מינויה ליושבת-ראש מפלגת העבודה (שרצה במשותף עם מפ\"ם במסגרת המערך), ובמרץ 1969 הרכיבה את ממשלת ישראל הארבע עשרה. המערך בהנהגתה זכה ב-56 מושבים בכנסת השביעית, ההישג הגבוה ביותר של רשימה כלשהי בישראל. עם כניסתה לתפקיד הנהיגה את ישראל תוך מלחמת ההתשה. לאחר המלחמה שאפה לקיים  משא ומתן ישיר לשלום קבע  בין ישראל למדינות ערב יתקיים. גישה זאת נדחת על ידי מדינות ערב ובראשן מצרים.[דרוש מקור]\nבמהלך כהונתה כראש הממשלה עמדה מאיר במספר משברים: מחאת הפנתרים השחורים, אליה הגיבה בצורה שנחשבה מנותקת בעיניי חלק ניכר מהציבור; גל הטרור; ומלחמת יום הכיפורים, שבה נפלו מעל אלפיים חללים. ועדת אגרנט, שהוקמה בעקבות הכשל המודיעיני שסבב סביב פריצת מלחמת יום כיפור, פרסמה את מסקנותיה הנוקבות נגד הדרג המבצעי, ושיבחה את התנהגותה של ראש הממשלה גולדה מאיר. ימים בודדים אחרי פרסום דו\"ח הביניים של הוועדה, בעקבות תסיסה ציבורית וחוסר אחדות פנים מפלגתית, החליטה מאיר להתפטר מתפקידה כראש ממשלה.\nבפוליטיקה הישראלית של תקופתה, בלטה מאיר בהיותה אישה. בין היתר היתה האשה הראשונה שכהנה כשרת חוץ בישראל, האישה הראשונה (והיחידה עד כה) שכיהנה בתפקיד כראש ממשלת ישראל, ואחת הנשים הראשונות בעולם שהנהיגו מדינה דמוקרטית. כמו כן, היא אחת משתי הנשים היחידות החתומות על מגילת העצמאות (יחד עם רחל כהן-כגן).",
    "pageid": 515
  },
  {
    "title": "גולן אזולאי",
    "extract": "גולן יוסף אזולאי (נולד ב-3 בספטמבר 1968 בקריית שמונה) הוא שחקן קולנוע, טלוויזיה ותיאטרון וזמר ישראלי.",
    "pageid": 192147
  },
  {
    "title": "גלעד שליט",
    "extract": "גלעד שליט (נולד ב־28 באוגוסט 1986) הוא ישראלי שנחטף בהיותו חייל צה\"ל בשירות סדיר, באזור כרם שלום ב־25 ביוני 2006 על ידי מחבלים פלסטינים, שהשתייכו לארגוני הטרור חמאס, ועדות ההתנגדות העממית וצבא האסלאם. שליט הוחזק בשבי ברצועת עזה במשך כחמש שנים וארבעה חודשים (1,941 ימים). במסגרת עסקה בין ישראל לחמאס הוא שוחרר והושב לישראל ב-18 באוקטובר 2011, תמורת שחרור 1,027 אסירים ביטחוניים, בהם מאות אסירי עולם.",
    "pageid": 212034
  },
  {
    "title": "הטבח בנתיב העשרה",
    "extract": "הטבח בנתיב העשרה בוצע על ידי ארגון הטרור חמאס בבוקר שמחת תורה ה'תשפ\"ד, 7 באוקטובר 2023 במושב נתיב העשרה הצמוד לגדר הגבול בצפון רצועת עזה, כחלק ממתקפת הפתע על ישראל. בטבח נרצחו לפחות 21 מתושבי המושב.",
    "pageid": 2267349
  },
  {
    "title": "הסכמי אוסלו",
    "extract": "הסכמי אוסלו (באופן רשמי: \"הסכם העקרונות\" ו\"הסכם הביניים\") הם סדרה של הסכמים שנחתמו בין ישראל לבין הארגון לשחרור פלסטין (אש\"ף), כחלק מתהליך השלום בין ישראל לפלסטינים. ההסכם נועד במטרה להביא לפתרון קבע את מכלול הסוגיות התלויות ועומדות בסכסוך הישראלי-פלסטיני. ההסכם הביא את אש\"ף להכיר במדינת ישראל ואת ישראל להכיר באש\"ף כנציג העם הפלסטיני. ההסכם הראשון נחתם בעיר וושינגטון די. סי., ארצות הברית ב-13 בספטמבר 1993 והסכם \"אוסלו ב'\" נחתם תחילה בטאבה, מצרים ולאחר מכן ב-28 בספטמבר 1995, נחתם רשמית בבית הלבן.",
    "pageid": 14077
  },
  {
    "title": "ווארט (תוכנית טלוויזיה)",
    "extract": "ווארט היא תוכנית מציאות תיעודית ישראלית העוסקת בעולם השידוכים בחברה החרדית. במסגרת התוכנית, קבוצה של שדכנים ושדכניות משדכים בין רווקים מהחברה החרדית על מנת להגיע לאירוסין. התוכנית משודרת החל מ-20 במאי 2024 ברשת 13.\nב-18 ביוני 2024 נפתחה ההרשמה לעונה השנייה של התוכנית.",
    "pageid": 2333456
  },
  {
    "title": "ויקינגים: ולהאלה",
    "extract": "ויקינגים: ולהאלה (באנגלית: Vikings: Valhalla) היא סדרת טלוויזיה מסוגת דרמה היסטורית, שנוצרה על ידי מייקל הירסט וג'ב סטיוארט, המהווה סדרת ספין אוף לסדרה \"ויקינגים\". עלילת הסדרה מתחילה כמאה שנה לאחר אירועי הסדרה המקורית ומגוללת את סיפוריהם של כמה מהוויקינגים הידועים בהיסטוריה, ביניהם נמנים לייב אייריקסון, פריידיס איריקסדוטיר, האראלד השלישי, מלך נורווגיה, והמלך הנורמנדי ויליאם הכובש.\nהסדרה עלתה לשידור בשירות \"נטפליקס\" ב-25 בפברואר 2022. במרץ 2022, נמסר על חידוש הסדרה לשתי עונות נוספות.",
    "pageid": 1941952
  },
  {
    "title": "זהר ליבה",
    "extract": "זוֹהר לִיבּה (נולד ב-20 בספטמבר 1977) הוא שחקן ודוגמן ישראלי.",
    "pageid": 272999
  },
  {
    "title": "ח'אן יונס",
    "extract": "חַ'אן יוּנֶס (בערבית: خان يونس) היא העיר השנייה בגודלה ברצועת עזה ובירת נפת ח'אן יונס. העיר שוכנת במרחק של כשני קילומטרים ממזרח לחופי הים התיכון, בין הערים עזה ודיר אל־בלח בצפון ורפיח בדרום. אוכלוסייתה של העיר, כולל מחנות הפליטים בתחומה, הוערכה ב־205,125 נפש, נכון לשנת 2017.\nכמות הגשמים היורדת בח'אן יונס היא כ־200 מ\"מ לשנה. היקף אדמות המעובדות על ידי תושבי העיר ופרבריה ושייכות לתחום המוניציפלי שלה מגיע לכ־50,000 דונם.",
    "pageid": 76891
  },
  {
    "title": "חיפה",
    "extract": "חֵיפָה (בערבית: حيفا) היא עיר באזור הכרמל, השלישית בגודל אוכלוסייתה בישראל (אחרי ירושלים ותל אביב-יפו), בעלת אוכלוסייה מעורבת עם מיעוט ערבי. היא חברה בארגון פורום ה-15, משמשת מרכזה של מטרופולין חיפה, בירת מחוז חיפה והיא מרכז עירוני חשוב והגדול ביותר בצפון ישראל. חיפה המשתרעת על פני כ-70 קמ\"ר, היא העיר עם השטח ה-6 בגודלו בישראל ומונה כ-300,000 תושבים.\nחיפה היא מרכז תחבורה, תעשייה ותרבות חשוב ומשפיע על כל מדינת ישראל ואחד ממרכזי הסחר הימי של ישראל. מראשית ימיה, הייתה עיר נמל. גם בשנות האלפיים, אחד מסמלי העיר הוא נמל חיפה, שהוא אחד משני נמלי המסחר הגדולים של ישראל.",
    "pageid": 678474
  },
  {
    "title": "טדי שגיא",
    "extract": "טדי שגיא (נולד ב-14 בנובמבר 1971) הוא איש עסקים ומיליארדר ישראלי, שבסיסו בדובאי, הפועל בתחומי ההיי-טק והנדל\"ן. הוא המייסד של ענקית תוכנת ההימורים \"פלייטק\", שנמכרה תמורת כ-3.7 מיליארד דולר והמייסד של חברת הפינטק, \"סייפצ'ארג'\", שנמכרה תמורת כ-900 מיליון דולר. המייסד והבעלים של חברת הנדל\"ן הבריטית, \"לאב-טק\", המנהלת נכסים בהיקף של כ-3.5 מיליארד דולר ובעל השליטה בחברת אבטחת הסייבר הבריטית \"קייפ טכנולוגיות\". טדי שגיא הוא אחד מהאנשים העשירים בישראל ואחד מהאנשים העשירים בעולם, הונו האישי מוערך על-פי המגזין האמריקאי, \"פורבס\", בכ-6.4 מיליארד דולר, נכון לשנת 2024.",
    "pageid": 711483
  },
  {
    "title": "יאיר נתניהו",
    "extract": "יאיר נתניהו (נולד ב-26 ביולי 1991, ט\"ו באב ה'תשנ\"א) הוא בנם של בנימין ושרה נתניהו.\n\nיאיר נתניהו נולד בירושלים לבנימין נתניהו, אז סגן שר החוץ בממשלת הליכוד, ולרעייתו שרה. יש לו שני אחים: נועה (אחות למחצה), בתו הבכורה של בנימין נתניהו מנישואיו הראשונים למיקי הרן, ואבנר, אחיו הצעיר. בזמן כהונתו הראשונה של אביו כראש ממשלה, גדל נתניהו אצל הורי אמו, חוה ושמואל בן ארצי. למד בתיכון לאמנויות ע\"ש צ'ארלס א' סמית' בירושלים.\nהוא התגייס ליחידת דובר צה\"ל, שם שירת במרכז ניתוח ידיעות ובקרה (מני\"ב), בנציגות היחידה בפיקוד המרכז, ובענף המטפל בתקשורת הבינלאומית. נתניהו בעל תואר ראשון ביחסים בינלאומיים מהאוניברסיטה העברית בירושלים, ותואר שני מהמרכז הבינתחומי הרצליה בדיפלומטיה ויישוב סכסוכים.\nבמהלך לימודיו היה חבר בתא \"לביא\" של \"צעירי הליכוד\" באוניברסיטה.\nבאמצע דצמבר 2018, נחסם חשבון הפייסבוק של נתניהו ל-24 שעות בעקבות ביקורת שמתח על הרשת החברתית, לאחר שהסירה פוסט קודם שלו. החסימה זכתה לפרסום באמצעי תקשורת רבים בעולם, ובהם הניו יורק טיימס.\nביוני 2018 החל לעבוד כמתאם ניו מדיה בארגון הישראלי \"שורת הדין\", המתמקד בייצוג נפגעי טרור יהודים וישראלים. במרץ 2019 הוחלט להוציאו לחופשה ללא תשלום מעבודתו בארגון \"שורת הדין\", עקב מורת רוח של הארגון מהתבטאויותיו במסגרת פעילות הבחירות לכנסת העשרים ואחת.\nביוני 2020 הצטרף כחבר פאנל בתוכנית \"האולפן הפתוח\" בערוץ 20, אותה מגיש בועז גולן, וביולי החל להגיש תוכנית עם יערה זרד מדי יום שישי ברדיו גלי ישראל. בין אוקטובר 2021 לפברואר 2023 פרסם מדי פעם טור אישי באתר החדשות \"אייס\". ביוני 2022 קיבל תעודה של לשכת העיתונות הממשלתית.\nבאפריל 2023 עזב את ישראל ועבר להתגורר במיאמי בפלורידה, ארצות הברית. נכון ליולי 2024 הוא מתגורר בדירה בבעלות משפחת פאליק, שהיא מראשי הנדבנים התומכים במשפחת נתניהו.\nנתניהו מאובטח על ידי שירות הביטחון הכללי. במרץ 2024 פורסם כי עלות אבטחתו היא כ-207 אלף ש\"ח לחודש. בדיון שנערך בנושא ביוני 2024, התנגד נציג השב\"כ לאיוש האבטחה בידי סוכני הארכון, בטענה כי ילדי ראש הממשלה אינם סמלי שלטון ולא נרשמו איומים עליהם לאחרונה, כי בשל המלחמה הדבר מעמיס על הארגון ויחידת \"מגן\" אמורה לעסוק בכך. ראש הוועדה המייעצת הדגיש את אחריותם של המאובטחים בהתייחס ליאיר נתניהו המבלה בזמן מלחמה בחופשה פרטית במיאמי ובגואטמלה, צמוד למאבטחי שב\"כ: \"גם המאובטחים צריכים להתאים את אורח החיים שלהם\". למרות זאת החליטה הוועדה, בתמיכת השרים יריב לוין ואיתמר בן גביר, להאריך בשנה נוספת את אבטחת ילדי ראש הממשלה על ידי שב\"כ. ב-17 ביולי 2024, לבקשת עמותת הצלחה, נחשף כי העלות השנתית של האבטחה עומדת על בין 2.2 ל-2.5 מליון שקלים\n\nיאיר נתניהו פעיל ברשתות החברתיות פייסבוק, טוויטר ואינסטגרם, ופרסומיו מאוזכרים תכופות באמצעי התקשורת.במסגרת פעילותו, מפרסם נתניהו את דעותיו, לצד תאוריית קשר ופייק ניוז, בעיקר כאלה שמטרתן לבצע דה-לגיטימציה למתנגדים פוליטיים; נתניהו נוהג ללקט פרטי מידע אקראיים, להוסיף להם הסבר מארגן ולהציגו כאמת המוסתרת מהציבור, וזאת על-מנת ליצור דימוי כוזב של המציאות בקרב עוקביו.\nחוקר מדע המדינה והתקשורת,  פרופסור מיכאל קרן מאוניברסיטת קלגרי רואה בפעילות נתניהו כזו המהווה דברי שטנה, אותם הוא מבטא בעודו מגלם פרוקסי של אביו, שכן אין הדבר יאה לאדם במעמדו של אביו. ישנם חוקרים המתריעים כי הפצת כזבים במטרה זו מהווה סכנה לדמוקרטיות ולניהולן התקין של חברות, נוכח הפוטנציאל לערער את יכולתו של השיח הציבורי להתבסס על עובדות שאינן שנויות במחלוקת ולהתמודד עימן באופן שכלתני.\n\nבספטמבר 2017 שיתף נתניהו מם אינטרנט בחשבונו בפייסבוק, שפורסם במקור באוגוסט 2017 בדף הממים הישראלי \"מצנקש\". המם נושא את הכותרת \"שרשרת המזון\"; בראשה הוצג ג'ורג' סורוס כשליט העל, תחתיו הופיע איש לטאה, תחתיו הופיע איש אילומינטי, ובתחתית השרשרת הופיעו אהוד ברק, אלדד יניב ומני נפתלי. שיתוף המם עורר ביקורת ציבורית, שכן המם התבסס על קריקטורה אנטישמית. כיומיים לאחר הפרסום, הסיר את הפוסט.\nבארבעה ביוני 2021, השווה בנימין נתניהו את ראש הממשלה נפתלי בנט למרגלים בסיפור חטא המרגלים, שנענשו על כך ששיקרו לעם עם חזרתם ממשימתם לתור את הארץ. ביום המחרת, התריע ראש השב\"כ נדב ארגמן כנגד הקצנה משמעותית בביטויי ההסתה בשיח ברשתות החברתיות, וקרא לפוליטיקאים להרגיע את הרוחות ולשכך את אלימות השיח. בתגובה, יאיר נתניהו תקף את ארגמן, וטען כי נעשה ניסיון לצייר התבטאויות פוליטיות כהסתה. בשנה העוקבת, לאחר היבחרות אביו לראשות ממשלה, הוסיף נתניהו וטען כי השב\"כ ביקשו לבצע הפיכה צבאית כנגד אביו, ושיש להכניס למאסר בפועל של שנים רבות את בכירי השב\"כ.\nבפברואר 2023, שיתף תאוריית קשר לפיהן המפגינים כנגד הרפורמה המשפטית בישראל עושים זאת בתשלום, וכי מדובר בהפגנות ממומנות על ידי ה-CIA. כמו כן, הוסיף נתניהו וטען כי ארצות הברית מממנת הפיכה כי בנימין נתניהו מונע ממנה לחמש את איראן בנשק גרעיני, וכי ישנו \"מרד\" של משטרת ישראל בשלטון, או שהמשטרה היא זו שחסמה את הכביש במקום המפגינים, ואף טען כי מדובר ב\"משטרת אפרטהייד\", בשל אפלייתה את \"מחנה הימין\".\nבמרץ 2023 טען נתניהו בתוכניתו ברדיו \"גלי ישראל\" כי מפגיני השמאל נוקטים שיטות פעולה דומות לאלו של ה-אס אה הנאצי וטען כי המוחים ניסו לשרוף את הכנסת בדומה לשריפת הרייכסטאג.\nנתניהו העלה חדשות כזב כאילו מפלגות מהמחנה היריב לאביו \"זייפו\" תוצאות בחירות.\nנתניהו נוהג לתת פרסום לטענת הכזב לפיה ראש הממשלה לשעבר אהוד ברק הוא פדופיל בגלל ההיכרות שלו עם עבריין המין האמריקאי ג'פרי אפשטיין ותיעודים לפיהם ברק נצפה יוצא מדירתו לבוש בצעיף, וכן סילוף דבריו של אלן דרשוביץ בנושא.\nבמרץ 2023, שיתף ציוץ לפיו מתחריו הפוליטיים מעוניינים \"לשרוף ולהשמיד את המדינה\".\nבמרץ 2023, פרסם בדיה לפיה \"אנרכיסטים מהשמאל\" נשלחו על-ידי אהוד ברק על מנת להתנקש בראש הממשלה בנימין נתניהו.\nבשנים 2023-2024, הפיץ את בדיית \"הבגידה מבפנים\" ברשת החברתית X, המאשימה את חיל האוויר ואת אנשי המחאה כנגד הרפורמה המשפטית במתקפת הפתע של חמאס על ישראל. בין היתר, ניסח נתניהו תמיהות המרמזות להימנעות מכוונת של חיל האוויר מהפצצת מחבלי חמאס וכן ייחוס המתקפה לניסיון הפיכה צבאית על ידי הרמטכ\"ל הרצי הלוי, ושיתף הודעה הקוראת לא לשכוח את מה שכינה \"טבח קפלן\".\nבמאי 2024 הפיץ סרטון שבו נראה חייל מילואים רעול פנים כשהוא קורא למרד צבאי בשר הביטחון יואב גלנט וברמטכ\"ל הרצי הלוי.\n\nבקיץ 2019 התראיין לרשת תקשורת זרה ונאם בפני קהל בארצות הברית ובאירופה.\n\nב-30 ביולי 2017 פרסם עמוד הפייסבוק \"שישים ואחת\" מבית מרכז מולד פוסט, המותח ביקורת על התגוררות יאיר נתניהו במעון ראש הממשלה, אבטחתו 24 שעות ביממה וזכאותו לרכב ממשלתי צמוד. לטענתם, זו הפעם הראשונה שבה ילדי ראש ממשלה אובטחו לאחר גיל 18‏. נתניהו הגיב לפוסט, ותגובתו כללה האשמות נגד ארגון מולד והקרן החדשה לישראל ונגד בניהם של ראשי הממשלה לשעבר, שמעון פרס, אריאל שרון ואהוד אולמרט. בניו של אולמרט הגיבו בחריפות, וארגון \"מולד\" הגיש נגדו תביעת דיבה על סך 140 אלף ש\"ח. בדצמבר 2017 הגיש יאיר נתניהו תביעת לשון הרע על סך 140 אלף ש\"ח נגד ארגון \"מולד\". בדצמבר 2022 דחה בית המשפט את התביעות ההדדיות.\n\nבספטמבר 2017, הגיש יאיר נתניהו תביעת דיבה על סך 140 אלף ש\"ח נגד אייבי בנימין, ממובילי המחאה נגד היועץ המשפטי לממשלה, בגין פוסט שפרסם אייבי בנימין באוגוסט 2016 ובו טען שראש הממשלה נתניהו ביקש מראש \"המוסד\" להנפיק לבנו יאיר דרכון בשם בדוי על מנת לפתוח חשבון בנק פיקטיבי מחוץ לישראל, כביכול כחלק מפרשת מסמכי פנמה. אייבי בנימין הודה שככל הנראה שגה בפרסום, התנצל והסיר את הפוסט. ביולי 2019 זכה יאיר נתניהו בתביעת הדיבה, ונפסק שעל אייבי בנימין לשלם לו פיצוי בסך 20 אלף ש\"ח, בתוספת 7,500 ש\"ח הוצאות משפט.\n\nבינואר 2018, חדשות 2 פרסמו קלטת שמע שבה נשמע נתניהו בשיחה עם חברו רומן אברמוב (לימים, נציגו בישראל של המיליארדר האוסטרלי ג'יימס פאקר) ועם ניר מימון, בנו של קובי מימון לאחר בילוי במועדון החשפנות פוסיקט. תוכן השיחה הוקלט בחשאי באוגוסט 2015, על ידי הנהג המאבטח רועי רוזן. בהקלטה נשמע נתניהו אומר למימון בהתייחס למתווה הגז שאושר באותם ימים: \"אבא שלי סידר לאבא שלך עכשיו 20 מיליארד דולר הצגה, ואתה לא יכול לפרגן לי ב-400 שקל?\". באותה הקלטה הציע לחבריו לקיים יחסי מין עם בת הזוג שלו לשעבר, הדוגמנית לי לוי, בתמורה לסגירת חוב: \"אבל אם אתה רוצה אסדר לך את לי לוי. ... אני צריך לסדר לכולם את לי לוי. אני סוגר את כל החובות\". בהמשך, הפך סרטון רמיקס של ההקלטה לויראלי. נתניהו התנצל על הדברים: \"בשיחה לילית, תחת השפעת אלכוהול, אמרתי דברי הבל על נשים ודברי הבל אחרים שמוטב שלא היו נאמרים\". יום למחרת מסר אביו כי דברי בנו נאמרו תחת השפעת אלכוהול, וכי הוא ורעייתו חינכו את ילדיהם לכבד כל אדם וכל אישה.\nבחודש מרץ 2018 הגישה חברת \"מודיעין אזרחי\" תביעת פיצויים נגד הנהג רוזן, שהקליט את השיחה, על סך 250 אלף שקל בגין הפרת חובת הסודיות בחוזה ההעסקה שלו. באוקטובר הגיע רוזן להסדר חסוי עם החברה והתנצל על תיעוד השיחה. בעקבות כך, דחה בית הדין האזורי לעבודה בירושלים את התביעה נגדו. מספר ימים לאחר מכן הגיש נתניהו תביעה נגד רוזן על סך מיליון שקלים בגין הוצאת לשון הרע ופגיעה בשמו הטוב. בפשרה בין נתניהו לנהג הוסכם שהנהג יפצה את נתניהו ב-30,000 ש\"ח.\n\nבינואר 2020 הגיש ניר חפץ, עד מדינה בתיקי בנימין נתניהו, תביעה על סך חצי מיליון ש\"ח נגד יאיר נתניהו, בטענה שפגע בפרטיותו כאשר פרסם בחשבון הטוויטר שלו פרטים מחקירתו של חפץ, כולל כאלה החוסים תחת צו איסור פרסום.\n\nבפברואר 2020 נפסק כי על נתניהו לפצות ברבע מיליון ש\"ח את אבי אלקלעי, עורך אתר וואלה לשעבר, שתבע אותו כיוון ששיתף פרסום שלפיו אלקלעי שתול מטעם קרן וקסנר. פסק הדין ניתן לאחר שנתניהו לא הגיש כתב הגנה. נתניהו הגיש בקשה לביטול פסק הדין בנימוק שלא ידע על הגשת כתב התביעה, אך זו נדחתה בנימוק שהודעה נמסרה בדואר רשום ונתניהו אף התייחס לתביעה במדיה החברתית. הוא חויב בנוסף ב-29,000 ש\"ח הוצאות משפט. לאחר שמיאן לשלם הוצאות של 3,150, אלקלעי פתח הליכי הוצאה לפועל כנגדו, מה שהוביל לגילוי מצבו הכספי של החייב. בסוף אוגוסט 2021, נתניהו הגיש בקשת רשות ערעור, וטען שמצבו הכלכלי אינו מאפשר לו לשלם את הסכום שנפסק נגדו, מה שהוביל לפרסומים אודות כך שיש לו מעל מיליון ש\"ח בעו\"ש בחשבונות בבנק דיסקונט. ערעורו של נתניהו לבית המשפט המחוזי נדחה, והוא חויב בהוצאות נוספות בסך 30,000 ש\"ח. נתניהו הגיש לבית המשפט העליון בקשת רשות ערעור על פסק דין זה, ובקשתו נדחתה.\nבהמשך, הגיש נתניהו בקשה כי המדינה תשלם את הפיצוי שנפסק לו, שכן לטענתו כתב ההגנה לא הומצא לו בשל רשלנות של עובדי מדינה.\n\nבמאי 2020 חברת חדשות 12 ועובדת החברה, העיתונאית דנה ויס, הודיעו שבכוונתן להגיש תביעת דיבה נגד נתניהו בגין פרסומים שלו נגדה ברשת החברתית טוויטר. ביולי 2020 התנצל נתניהו על הדברים שכתב, והתביעה נגנזה. וייס טענה כי ביקשה מנתניהו שיסיר את הפרסומים, אך זה סירב.\n\nבאוגוסט 2020 פרסם נתניהו ציוץ בטוויטר שבו קרא להפגין מול בתיהם של אנשי ארגון \"קריים מיניסטר\" המובילים הפגנות מול בית ראש הממשלה, תוך שפירט שמות וכתובות של כמה מהם. הפעילים פנו לבית משפט השלום בירושלים, וזה הורה לו להסיר ציוץ זה, והוציא נגדו צו למניעת הטרדה מאיימת כלפיהם, למשך שישה חודשים.\n\nב-2020 הגישה דנה כשדי תביעת דיבה נגדו על ציוץ בטוויטר, שבו שיתף תמונה שלה עם בני גנץ, ולדברי כשדי רמז לקיומו של קשר אינטימי בינה לבין גנץ. נתניהו לא הגיש כתב הגנה וחויב בפברואר 2021 במלוא הסכום, 500 אלף ש\"ח. נתניהו הגיש בקשה לביטול פסק הדין, בטענה שכתב התביעה לא הגיע אליו. פסק דין בוטל, ולאחר דיון ניתן פסק דין שבו חויב נתניהו לשלם פיצוי בסך 130 אלף ש\"ח, בתוספת תשלום הוצאות בסך 33,429 ש\"ח. נתניהו ערער על פסק הדין.\n\nסתיו שפיר טענה כי נתניהו עבר על לשון הרע ואף הטריד אותה מינית בתגובה בפייסבוק, ותבעה ממנו 260 אלף שקלים בשל כך. בדבר הדיבה, שב נתניהו על חדשות הכזב לפיהן אהוד ברק \"פדופיל\", רמז שהיא מופקרת מינית, וקרא לה להתאסלם ולמצוא בעל בן העם הערבי \"שלא יזרוק אותה\". בתגובה תבע נתניהו את שפיר ודרש ממנה פיצוי בסך 300 אלף שקלים בגין ארבעה פרסומים שלה ברשתות החברתיות, שהתייחסו אליו ואל אביו, וכינו אותו \"חלאה\", והאשימו אותו בכך שהוא מנסה להכשיל את ילדי ישראל וגורם הרס בחברה הישראלית.\nבראשית שנת 2023 תבע נתניהו משפיר פיצוי של 154 אלף שקל נוספים בשל דברים שאמרה בתוכנית הטלוויזיה \"אופירה וברקוביץ'\" בערוץ 12. על-פי כתב התביעה, בדברי הדיבה יוחסה לנתניהו התנהגות שלא ביצע, ועלה מהדברים כאילו דבריו גרמו לרצח.\nב-30 במרץ 2023 פסק בית משפט השלום כי על יאיר נתניהו לפצות את שפיר ב-40,000 ש\"ח בגין עבירה על לשון הרע, ועוד 20,000 ש\"ח הוצאות משפט. תוך דחיית האישום על הטרדה מינית.\nכמו כן, בית המשפט דחה את התביעה הנגדית של נתניהו וחייבו ב-10,000 ש\"ח הוצאות משפט. בית המשפט קבע כי לשפיר עומדת הגנת אמת דיברתי כשקבעה כי נתניהו הוא מטרידן, גזען ו\"מתבטל מכספנו\".\n\nקבוצה של בוגרי קרן וקסנר הגישה נגד יאיר נתניהו תביעת דיבה בסך מיליון ש\"ח, על ציוצים משמיצים שלו. בעקבות הליך גישור הוסכם שנתניהו ימחק את הציוצים המשמיצים, יפרסם התנצלות ויתחייב שלא לחזור על פרסומים כאלה נגד בוגרי קרן וקסנר.\nעל תפקודה של יפעת שאשא-ביטון בראשות ועדת הקורונה של הכנסת אמר יאיר נתניהו: \"היא לקחה את התפקיד הזה, ופשוט באופן הכי ציני, על הדם של אזרחי ישראל, אנשים מתו בגלל ההחלטות שלה\". בעקבות זאת הגישה שאשא-ביטון תביעת לשון הרע נגדו בסך 500 אלף ש\"ח. במסגרת פשרה בין הצדדים התנצל נתניהו על דבריו אלה.\n\nבינואר 2022 החלה להתברר בבית משפט השלום בתל אביב תביעת דיבה שהגישו בני הזוג נתניהו ובנם יאיר נגד ראש הממשלה לשעבר אהוד אולמרט, על שטען שהם \"חולי נפש הזקוקים לטיפול פסיכיאטרי\". בנובמבר 2022 התקבלה התביעה בעיקרה, ואולמרט חויב לפצות את התובעים: 20 אלף ש\"ח לבנימין נתניהו, 35 אלף ש\"ח לשרה נתניהו ו-7,500 ש\"ח ליאיר נתניהו, ובנוסף הוצאות משפט ושכר טרחת עורך דין בסך 35 אלף ש\"ח. את הפיצוי הנמוך ליאיר נימק השופט בכך ש\"יאיר עצמו פרסם, במועדים שונים, רשומות ברשת החברתית 'טוויטר' שבהן ייחס לגורמים שונים, ובהם אהוד ברק, משה יעלון, אלי אבידר ואחרים מחלות נפש, לרבות התייחסות לכך שיש לאשפזם בבית חולים פסיכיאטרי.\"\n\nבאפריל 2022 הגיש יאיר נתניהו תביעת דיבה בסך חצי מיליון ש\"ח דיבה כנגד עורכת הדין עילית גלעד בטענה שהיא גידפה אותו בטוויטר. ביוני 2023 לאחר יותר משנה, נדחתה תביעת הדיבה בהסכמה בין שני הצדדים בלא כל פיצוי כספי.\n\nב-20 ביוני 2023 הוציא בית משפט השלום בירושלים צו הטרדה מאיימת לבקשת יאיר נתניהו כנגד עו\"ד גונן בן יצחק. על בן יצחק נאסר גם לבלוש אחרי נתניהו. תוקף הצו נקבע לשישה חודשים.\n\nבנובמבר 2016 פורסם בעיתון TheMarker כי נתניהו היה מעורב במספר החלטות בלשכת ראש הממשלה, בהן מינוי ידידו מהשירות בצה\"ל, טופז לוק, למנהל הניו מדיה של ראש הממשלה וקידום הצעה לתיקון חוק למניעת מפגעים (שנודעה בשם \"חוק המואזין\").\nבנובמבר 2016 פורסם תחקיר בחדשות 10, שלפיו שהה נתניהו מספר לילות בדירתו של המיליארדר ג'יימס פאקר (המעורב בתיק 1000), בילה בחופשות על חשבונו וקיבל ממנו מתנות. בתחקיר נרמז כי מטרתו של פאקר הייתה להשיג טובות הנאה מקשריו עם משפחת נתניהו. בתגובה, פרסם אביו, בנימין נתניהו, שבנו הוא אזרח פרטי שאינו חייב דין וחשבון על מעשיו, ושפאקר חבר קרוב של המשפחה.\nנתניהו נחקר באזהרה במרץ 2018 במסגרת תיק 4000. בסיום החקירה הודיעה המשטרה שלא נתגבשה תשתית ראייתית מספקת נגדו והתיק נסגר.\nבינואר 2021 פורסם ב-TheMarker תחקיר החושף את השימוש של יאיר נתניהו ברשתות החברתיות לצורך קידום מסריו, תוך הכפשת מבקריו, פרסום חצאי אמיתות וסילוף עובדות היסטוריות. בכתבה אודות מנגנון התעמולה של הליכוד תואר יאיר נתניהו כאחד הגורמים המרכזיים ב\"מכונת הרעל\".\n\nנתניהו רווק ומתגורר במיאמי, ארצות הברית מאפריל 2023.\n\n יאיר נתניהו, ברשת החברתית פייסבוק\n יאיר נתניהו, ברשת החברתית אקס (טוויטר)\n יאיר נתניהו, ביישום טלגרם\n יאיר נתניהו, ברשת החברתית אינסטגרם\n יאיר נתניהו, סרטונים בערוץ היוטיוב\nיאיר נתניהו, בפודקסט של עמרי כספי ביוטיוב, 28 בנובמבר 2020\nאורי בלאו, לחייל יאיר נתניהו יש דעות פוליטיות וגם דף פייסבוק, באתר הארץ, 24 ביוני 2011\nאבנר שביט‏, \"משולח רסן וחסר מעצורים\": \"לה מונד\" הקדיש כתבה ליאיר נתניהו, באתר וואלה‏, 25 באוגוסט 2017\n  ליאור אילתי, גיא ליברמן, בן ממשיך, באתר \"ידיעות אחרונות\", 6 באוקטובר 2017\nאיתמר אייכנר, יאיר נתניהו: \"בחיים לא אכנס לפוליטיקה\", באתר ynet, 25 באוקטובר 2017\nיאיר נתניהו, חלק 1 וחלק 2, בתוכנית אנשים עונה 13 פרק 1–2.\nטל שלו ואבי אשכנזי‏, סערת ההקלטות: \"שחיתות רקובה\"; יאיר נתניהו: \"זו לא דרכי\", באתר וואלה‏, 08 בינואר 2018\nהערב-יאיר-נתניהו-בראיון-ראשון-ובלעד/ יאיר נתניהו בראיון בלעדי: \"זה כמו לינץ׳ שהנשמה שלך עוברת\", באתר ערוץ 20, 12 בספטמבר 2019\nישי בן דוד, יאיר נתניהו באולפן הפתוח – התכנית המלאה, באתר ערוץ 20, 26 באפריל 2020\nישי כהן, ‏יאיר נתניהו בראיון באולפן 'כיכר השבת'; הראיון המלא, באתר כיכר השבת, 25 ביולי 2020\n ליאת לוי, שוקי שדה, רפאלה גויכמן, השמצות, שקרים ושנאה: כך פועלת מכונת התעמולה של יאיר נתניהו, באתר TheMarker‏, 29 בינואר 2021\nשוקי טאוסיג, מעל לחוק, באתר העין השביעית, 7 בדצמבר 2022\nאיתמר ב\"ז, שר התעמולה, באתר העין השביעית, 5 בנובמבר 2023",
    "pageid": 1507333
  },
  {
    "title": "יהדות תימן",
    "extract": "יהדות תימן היא קהילה יהודית עתיקת יומין. על פי החלוקה המודרנית של מסורות ישראל המכנסת את מסורותיהם של מרבית קהילות היהודים יוצאי מרכז ומזרח אירופה תחת \"מסורת אשכנז\", ואת מסורותיהם של מרבית קהילות המזרח התיכון וצפון אפריקה, הבלקן ודרום אירופה, כ\"מסורת ספרד\", יש לראות את מסורתם של יהדות יוצאי תימן כמסורת נוספת, מכיוון שהיא נוטה לשמר מנהגים עתיקים וייחודיים, בשונה ממסורות אחרות ביהדות המזרח שעברו היטמעות חלקית או מלאה במסורת יהדות ספרד.\nנכון ל-2024, לאחר גירוש 13 יהודים בני המשפחה האחרונה ופטירתם של חמישה קשישים יהודים נוספים, נותרו בתימן 5 יהודים בלבד, ביניהם לוי מרחבי.",
    "pageid": 57533
  },
  {
    "title": "יוני שטבון",
    "extract": "יונתן (יוני) שֶטבּוּן (נולד בי\"ד באדר ה'תשל\"ט, 13 במרץ 1979) הוא פוליטיקאי ישראלי, כיהן כסגן יו\"ר הכנסת, חבר ועדת החוץ והביטחון וחבר הכנסת בכנסת ה-19. בעלים של משרד 'כנף אסטרטגיה' ועוסק בניהול פרויקטים בינלאומיים. יועץ בתחום מדיניות חוץ וביטחון. שטבון הוא סא\"ל (במיל') ומעוטר צל\"ש הרמטכ\"ל על תפקודו בקרב בינת ג'בייל במלחמת לבנון השנייה.",
    "pageid": 1067692
  },
  {
    "title": "יחידת מגלן",
    "extract": "יחידת מַגְלָן (יחידה 212‏‏) היא יחידת קומנדו בצה\"ל, המתמחה בהשמדת מטרות איכות בעומק שדה הקרב וביצירת מודיעין צבאי באמצעות אמצעי לחימה מיוחדים. היחידה הוקמה בינואר 1986 תחת פיקוד עוצבת קלע דוד, לאחר כשלוש שנים עברה לעוצבת האש (אוגדה 98), והייתה כפופה לה עד דצמבר 2015. ב־27 בדצמבר 2015 הוכפפה לחטיבת עוז (עוצבה 89). היחידה נקראת על שם העוף מגלן, שניתן לראותו גם בסיכת היחידה.",
    "pageid": 155601
  },
  {
    "title": "יחידת שלדג",
    "extract": "יחידת שלדג (יחידה 5101) היא יחידת העילית של חיל האוויר הישראלי. \nהיחידה כפופה לכנף כוחות אוויר מיוחדים (כנף 7) בחיל האוויר. היחידה הוקמה בהשראת ה-SAS, \"שירות האוויר המיוחד\" של הצבא הבריטי. היא מתמחה בביצוע משימות קומנדו ומודיעין עומק. בסיס הקבע של היחידה הוא בסיס פלמחים. מפקדה הוא קצין בדרגת סגן-אלוף.",
    "pageid": 369026
  },
  {
    "title": "יצחק רבין",
    "extract": "יִצְחָק רַבִּין (‏‏?‏;‏ א' באדר ה'תרפ\"ב, 1 במרץ 1922 – י\"ב בחשוון ה'תשנ\"ו, 4 בנובמבר 1995) היה פוליטיקאי ואיש צבא ישראלי, שכיהן כרמטכ\"ל השביעי של צה\"ל, כראש ממשלת ישראל החמישי וכשר הביטחון העשירי. נרצח במהלך כהונתו כראש הממשלה בידי מתנקש יהודי-ישראלי.\nלפני הקמת מדינת ישראל שימש רבין כמפקד גדוד בפלמ\"ח וכמח\"ט \"הראל\" בצה\"ל במלחמת תש\"ח, ולאחריה המשיך לטפס בסולם הדרגות. בשנות השישים מונה לרמטכ\"ל צה\"ל, עליו פיקד בעת שפרצה מלחמת ששת הימים. רבין היה איש מפתח בהכנתו המוצלחת של צה\"ל למלחמה. לאחר שחרורו משירות צבאי מונה לשגריר ישראל בארצות הברית, ומששב ארצה שובץ ברשימת המערך השני לכנסת השמינית מטעם מפלגת העבודה, נבחר לכנסת וכיהן כשר העבודה בממשלת גולדה מאיר.\nלאחר התפטרותה של מאיר התמודד על ראשות מפלגת העבודה, גבר על שמעון פרס ומונה לראש הממשלה בשנת 1974; הראשון מבין ראשי ממשלות ישראל שנולד בארץ ישראל. במהלך כהונתו הראשונה נחתם הסכם הביניים בין ישראל למצרים ובולט בזיכרון הציבורי במיוחד הוא מבצע יונתן. ב-1977, בעקבות פרשת חשבון הדולרים, התפטר מראשות הממשלה ומראשות המפלגה, ולאחר תבוסת מפלגות הפועלים בבחירות היה לחבר הכנסת באופוזיציה עד לכינונה של ממשלת האחדות הלאומית בשנת 1984, שהחל ממנה כיהן כשר הביטחון בממשלות האחדות. בתקופתו התייצב צה\"ל ברצועת הביטחון בלבנון והתמודד מול פרוץ האינתיפאדה הראשונה. רבין תמך תוך הסתייגות מסוימת בתוכנית להפלת ממשלת האחדות ב-1990, ומשזו נכשלה שב לאופוזיציה והחליט להתמודד על ראשות המפלגה.\nב-1992 התמודד על ראשות מפלגת העבודה, ניצח בהתמודדות והוביל את מפלגתו לניצחון בבחירות לכנסת השלוש עשרה. רבין מונה בשנית לראשות הממשלה והוביל את הסכם השלום עם ירדן ואת הסכמי אוסלו. על חלקו בתהליך אוסלו זכה בפרס נובל לשלום בשנת 1994. רבין קידם גם משא ומתן להסדר קבע עם סוריה, בתיווך אמריקאי. במקביל התחוללה סדרת פיגועי טרור שקרעה את עמדת הציבור בין תומכי ומתנגדי תהליך השלום, בנוסף על הקרע האידאולוגי שבא עם הוויתור על אדמות מולדת. בתחום הכלכלי קידם את המשך תהליך הליברליזציה הכלכלית של המשק הישראלי, ותקופת כהונתו עמדה בסימן המשך העלייה מברית המועצות לשעבר.\nרבין נרצח ב-4 בנובמבר 1995, בתום עצרת השלום בכיכר מלכי ישראל, על-ידי יגאל עמיר, מתנקש יהודי דתי שהתנגד לתהליך אוסלו ומצא הצדקה הלכתית למעשה הרצח. הוא נקבר בחלקת גדולי האומה.",
    "pageid": 624791
  },
  {
    "title": "ישראל זיו",
    "extract": "ישראל ברוך זיו (נולד ב-6 ביולי 1957) הוא מנהל ואיש צבא ישראלי.\nמכהן כמנכ\"ל חברת \"גלובל גרופ\" העוסקת בייעוץ ביטחוני לאימונים צבאיים ובניהול פרויקטים אזרחיים. שירת כאלוף בצה\"ל ושימש כמפקד אוגדת עזה וראש אגף המבצעים בין השנים 2003–2005.",
    "pageid": 104334
  },
  {
    "title": "כיפת ברזל",
    "extract": "כיפת ברזל היא מערכת הגנה אווירית אקטיבית ניידת ליירוט רקטות קצרות-טווח, פצצות מרגמה וכלי טיס בלתי מאוישים שפותחה ומיוצרת בישראל, בעזרת סיוע כלכלי של ארצות הברית. המערכת פותחה ומיוצרת על ידי חברת \"רפאל - מערכות לחימה מתקדמות\". חברת \"אלתא\" מייצרת את המכ\"ם, וחברת \"mPrest\" פיתחה את מערכת השליטה והבקרה.‏\nחברת \"רפאל\" הציגה את המערכת כפתרון יעיל נגד רקטות קצרות טווח ופגזי 155 מ\"מ, הפועל ביום ובלילה, בכל תנאי מזג אוויר, ומסוגל להתמודד עם מספר רב של איומים בו זמנית, וכן כמערכת נ\"מ המסוגלת ליירט מטוסים וכלי טיס בלתי מאוישים הטסים עד גובה של 10 ק\"מ. סוללה אחת אמורה להגן על שטח של עד 150 קמ\"ר. ב-2017 נוספה למערכת גם היכולת ליירט פצצות מרגמה. בנובמבר 2017 הוכרזה מערכת \"כיפת ברזל\" הימית C-Dome \"כשירה לשימוש מבצעי\". כיום המערכת מותקנת בספינות סער 6 של חיל הים הישראלי עם יכולת להגן בפני רקטות, טילי שיוט וכטב\"מים.\nהמערכת הפכה למבצעית בסוף מרץ 2011, במסגרת גדוד 947 של מערך ההגנה האווירית, והיא אחת מארבע מערכות מבצעיות המהוות את מערכת ההגנה הרב-שכבתית של ישראל. המערכת מהווה מרכיב חשוב בהתמודדות של ישראל מול התקפות רקטות פלסטיניות על ישראל מרצועת עזה, כחלק מהלחימה ברצועת עזה לאחר מבצע עופרת יצוקה, ובפרט במבצעי צה\"ל: עמוד ענן, צוק איתן, שומר החומות, עלות השחר, מגן וחץ, ומלחמת חרבות ברזל. ב-2014 היו בישראל עשר סוללות מבצעיות.\nמערכת \"כיפת ברזל\" זכתה להצלחה מבצעית, ונהפכה לשם נרדף להישגים טכנולוגיים ייחודיים של ישראל. מפתחי המערכת זכו בפרס ביטחון ישראל. בשל הצלחתה הרבה, ויעילותה הגבוהה, נעשה בציבור ובפוליטיקה שימוש בביטוי \"כיפת ברזל\" שימוש מושאל לתייג טכנולוגיה או פטנט כפתרון קסם לאיום מסוים, למשל המעבדה הטכנולוגית לגילוי ואיתור מנהרות כונתה \"כיפת ברזל נגד מנהרות הטרור\".",
    "pageid": 534290
  },
  {
    "title": "מיתולוגיה נורדית",
    "extract": "המיתולוגיה הנורדית (גם: המיתולוגיה הוויקינגית או המיתולוגיה הסקנדינבית) היא שם כולל למיתוסים הקדם-נוצריים של עמי סקנדינביה בתקופה שבה דיברו נורדית עתיקה. המיתולוגיה הנורדית היא ענף של המיתולוגיה הגרמאנית הרחבה יותר, והענף המתועד ביותר בה. עדיין, המקורות הנורדים הם חסרים, ולעיתים קרובות מציגים תמונה חלקית ביותר של המיתולוגיה או סותרים זה את זה.\nהמקורות הנורדים מאזכרים אלים רבים וישויות מסוגים שונים. הקשרים בין הישויות השונות מורכבים ומשתנים, ולרוב לאלים אין דמות ברורה וחד משמעית. היקום הנורדי מורכב מתשעה עולמות כלשהם שביניהם מקשר עץ מרכזי בשם יגדראסיל. בנוסף, עצמים רבים מואנשים\nכישויות שונות בעולם המיתולוגי הנורדי. המקורות הנורדיים מציגים נרטיבים מפורטים של בריאת היקום וקיצו המנובא, ראגנארוק.",
    "pageid": 1376
  },
  {
    "title": "מנדלבאום בלש פרטי",
    "extract": "מנדלבאום בלש פרטי היא קומדיית מצבים בהפקת טדי יזמות והפקות, ששודרה בערוץ הילדים ובערוץ לוגי. סדרה זו היא ספין אוף של הסדרה המצליחה \"הפיג'מות\", ומתמקדת במעלליו של גרי מנדלבאום (יניב פולישוק) לאחר שהצטרף לצוות חקירות. העונה הראשונה שודרה בערוץ הילדים בשנת 2009, והשנייה שודרה בערוץ לוגי ב־2010.\nב־30 במאי 2019 הסדרה ירדה משירות ה-VOD של HOT. הסדרה זמינה במלואה בפרטנר TV, סלקום tv, FreeTV ובביגי.\nשיר הפתיח של הסדרה, \"ממש כמו כולם\", נכתב על ידי התסריטאי רובי דואניאס והולחן ועובד על ידי המוזיקאי טל ירדני. את השיר מבצעת השחקנית אפי בן ישראל, ואחד מהנגנים שהתלוו אליה הוא הסקסופוניסט פטר ורטהיימר. מיקס השיר עובד על ידי יובל סגל.",
    "pageid": 666183
  },
  {
    "title": "נאיה בינשטוק",
    "extract": "נאיה בינשטוק (נולדה ב-21 בינואר 2001) היא שחקנית ישראלית.",
    "pageid": 1827001
  },
  {
    "title": "נבחרת ישראל בכדורגל עד גיל 21",
    "extract": "נבחרת ישראל בכדורגל עד גיל 21 (נקראת על ידי ההתאחדות גם בשם גברים עד גיל 21) היא נבחרת הכדורגל הלאומית של ישראל עד גיל 21. סגל הנבחרת מורכב ממיטב הכדורגלנים המחזיקים באזרחות ישראלית שגילם מתחת ל-21, אף כי יכול להגיע גם עד גיל 23 (נקראת גם הנבחרת האולימפית) במקרים אחדים מסוימים – ובפרט כשהיא נציגת ישראל במשחקים האולימפיים. מאמן הנבחרת ממונה על ידי ההתאחדות לכדורגל בישראל, הגוף האדמיניסטרטיבי החולש על נבחרות ישראל בכל הגילים ועל הכדורגל בישראל כולו.\nהנבחרת הצעירה העפילה לראשונה לאליפות אירופה עד גיל 21 בשנת 2007 שנערכה בהולנד – שם שיחקה בין 8 הנבחרות הגדולות והטובות ביבשת, לאחר שניצחה את הנבחרת הצעירה של צרפת בפלייאוף העפלה. הנבחרת סיימה את הטורניר עם שלושה הפסדים בשלב הבתים. בפעם השנייה, שיחקה הנבחרת באליפות אירופה 2013 לנבחרות צעירות, אליה העפילה אוטומטית בזכות אירוח הטורניר בישראל, כשהנבחרת סיימה את שלב הבתים במקום השלישי עם 4 נקודות. הפעם השלישית, באליפות אירופה עד גיל 21 בשנת 2023, זאת בזכות הנבחרת הצעירה שהעפילה אליה משלב הפלייאוף של טורניר המוקדמות , שהסתיים כשנה לפני כן.",
    "pageid": 254422
  },
  {
    "title": "נוחי דנקנר",
    "extract": "נוחי דנקנר (נולד ב-13 בנובמבר 1954 בתל אביב) הוא איש עסקים. נודע בשל שליטתו בין 2003 ל-2013 (דרך חברות פרטיות ממונפות) בקבוצת אי די בי אשר החזיקה בשיאה בחברות רבות במשק, אך בסוף 2013 איבד שליטה זו על רקע הסדר חוב. בשנת 2011 הונו האישי הוערך ב-1.2 מיליארד דולר.\nהורשע בעבירות על חוק ניירות ערך ועל חוק איסור הלבנת הון ונידון לשלוש שנות מאסר.",
    "pageid": 242143
  },
  {
    "title": "ניסיון ההתנקשות בדונלד טראמפ",
    "extract": "ניסיון ההתנקשות בדונלד טראמפ התרחש ב-13 ביולי 2024 בקרבת העיר באטלר שבפנסילבניה, בארצות הברית, ובו נורה ונפצע נשיא ארצות הברית לשעבר והמועמד הרפובליקני דונלד טראמפ, בעת שנאם בעצרת בחירות לקראת הבחירות לנשיאות ב־2024. טראמפ נפצע קל מהירי, דימם מאוזנו הימנית, וחולץ מהאזור במצב קל.\n\nהנשיא לשעבר דונלד טראמפ הוא נשיא ארצות הברית ה־45, והמועמד הרפובליקני בבחירות לנשיאות ארצות הברית. עצרת הבחירות שבה נכח נערכה במסגרת הקמפיין הנשיאותי שלו במטרה לגייס קולות במדינה המתנדנדת פנסילבניה. בכל העצרות של טראמפ, השירות החשאי הקפיד לבדוק שלאף אחד מהנוכחים בעצרת אין כלי נשק על גופו. ניסיון ההתנקשות אירע מספר ימים לפני הוועידה הלאומית הרפובליקנית שתוכננה ל־15 ביולי.\nלפי ההערכות נכחו בעצרת 50,000 איש.\n\nתומאס מת'יו קרוקס עלה באמצעות סולם שרכש על גג של מבנה סמוך שהיה ממוקם במרחק משוער של 125 מטרים מהבמה שעליה עמד דונלד טראמפ. בשעה 18:11 (שעון החוף המזרחי), בעת שטראמפ הפנה את ראשו על מנת להביט לעבר נתונים סטטיסטיים אודות הגירה בלתי חוקית לארצות הברית, קרוקס ירה שמונה יריות לכיוונו של טראמפ באמצעות רובה חצי-אוטומטי בסגנון AR-15. קרוקס לא עבר בדיקה ביטחונית מכיוון שהוא היה ממוקם מחוץ לאזור של העצרת שהיה מאובטח.\nבמהלך הירי חש טראמפ בפגיעה באוזנו, הניח את ידו על אוזנו ומיד לאחר מכן התכופף תחת הפרגוד. סוכני השירות החשאי זינקו לעבר טראמפ וסוככו עליו.\nלאחר כ-25 שניות שבהן שכב על הקרקע, סוכני השירות החשאי החלו לפעול על מנת לחלצו מהזירה לעבר הרכב. טראמפ נעמד, ביקש לנעול את נעליו בחזרה, ולאחר מכן הניף את אגרופו לעבר הקהל וקרא \"הילחמו!, הילחמו!\". לאחר מכן טראמפ לווה לרכב ונלקח משם לבית החולים מקומי לבדיקה וטיפול.\nבנוסף לדונלד טראמפ, שלושה משתתפים בעצרת נפגעו – הכבאי קורי קומפרטורה בן ה-50 נהרג ושניים נפצעו באורח אנוש. קומפרטורה, אשר נכח באירוע יחד עם בנותיו ואשתו, נהרג באופן מיידי כאשר הוא השליך את עצמו על אשתו ובנותיו על מנת להגן עליהן בגופו.\n\n ערך מורחב – תומאס מת'יו קרוקס\nהמתנקש היה תומאס מת'יו קרוקס, בן 20 מהעיירה בת'ל פארק שבפנסילבניה, השוכנת במרחק שעת נסיעה ממקום הירי. קרוקס היה רשום כמצביע רפובליקני. ב-20 בינואר 2021, אז נבחר ג'ו ביידן לנשיא ארצות הברית, קרוקס תרם 15 דולר לארגון הקשור למפלגה הדמוקרטית.\n\nטראמפ הועבר לבית החולים באטלר ממוריאל לבדיקה. שיירת הרכב שלו יצאה מבית החולים בסביבות השעה 21:30 בערב לכיוון נמל התעופה הבין-לאומי של פיטסבורג. דובר השירות החשאי אישר כי \"התרחשה תקרית\" ואישר שטראמפ בטוח. גם דובר הקמפיין, סטיבן צ'ונג, אישר שטראמפ בסדר.\nה-FBI פתח בחקירה בשיתוף עם משרד המשפטים, השירות החשאי של ארצות הברית והלשכה לאלכוהול, טבק, כלי נשק וחומרי נפץ. האירוע נחקר כניסיון התנקשות. זו הפעם הראשונה שנשיא ארצות הברית או מועמד לנשיאות בהווה או לשעבר נורה מאז רונלד רייגן ב-1981.\nלאחר הירי, טראמפ פרסם הצהרה ב-Truth Social שבה הודה לאכיפת החוק ולשירות החשאי והביע את תנחומיו למשפחות ההרוגים והפצוע. טראמפ סיפר על האירועים: ”זה מדהים שמעשה כזה יכול להתרחש בארצנו. בשלב זה לא ידוע דבר על היורה, שמת כעת. ירו בי בכדור שחדר את החלק העליון של אוזן ימין שלי. ידעתי מיד שמשהו לא בסדר בכך ששמעתי קול רחש, יריות, ומיד הרגשתי את הכדור קורע את העור. דימום רב התרחש, אז הבנתי מה קורה.” האבטחה במגדל טראמפ הוגברה על ידי משטרת ניו יורק.\nב-23 ביולי, עשרה ימים לאחר ניסיון ההתנקשות, הודיעה מנהלת השירות החשאי קימברלי צ'אטל על התפטרותה מתפקידה לנוכח כישלון הארגון למנוע את האירוע.\n\nגופתו של קרוקס נלקחה מהגג. הוא לא נשא תעודת זהות. הבולשת הפדרלית והחטיבה לביטחון לאומי של משרד המשפטים של ארצות הברית פתחו בחקירת הירי וביקשו אישור לזהותו של היורה באמצעות ביומטריה של טביעות אצבע ופרופיל DNA. חוקרים פדרליים זיהו אותו כגבר לבן בן 20 מפנסילבניה.\nג'יימס קומר יושב ראש ועדת הפיקוח והרפורמה של בית הנבחרים של ארצות הברית שלח זימון לקימברלי צ'אטל , מנהלת השירות החשאי של ארצות הברית למסור עדות ב-22 ביולי במסגרת החקירה של הוועדה בנוגע לניסיון ההתנקשות בטראמפ, ובנוסף שלח למנהלת השירות החשאי מכתב, ובו דרישה למסור לוועדה לפני כן מסמכים תרשומות ועוד עד ל-18 ביולי.\nמארק א. גרין יושב ראש ועדת ביטחון המולדת של בית הנבחרים של ארצות הברית זימן לעדות בפני הוועדה ב-23 ביולי את אלחנדרו מיורקס, מזכיר ביטחון המולדת של ארצות הברית, כריסטופר ריי מנהל ה-FBI וקימברלי צ'אטל מנהלת השירות החשאי.\nבמהלך החקירה עלה כי כשעה לפני ניסיון ההתנקשות זיהה השירות החשאי את קרוקס כחשוד, וכ-20 דקות לפני הירי הוא נצפה על גג המבנה שממנו ירה על טראמפ.\n\nהנשיא המכהן ג'ו ביידן פרסם הצהרה שבה תייג את האלימות כ\"חולנית... אנחנו לא יכולים להיות כאלה... כולם חייבים לגנות את זה\", תוך שהוא מצהיר בנפרד שהוא אסיר תודה לשמוע שטראמפ בטוח. ושוחח עם טראמפ לאחר התקרית. מושל פנסילבניה, ג'וש שפירו גינה את האלימות הפוליטית. מושל פלורידה, רון דסנטיס, שהתמודד נגד טראמפ בפריימריז הרפובליקנים ב-2024, הצהיר שהוא ואשתו מתפללים למען טראמפ. הנשיא לשעבר ג'ורג' בוש כינה את התקרית \"התקפה פחדנית\" ומחא כפיים לשירות החשאי על תגובתם. גם הנשיאים לשעבר ברק אובמה וביל קלינטון ומזכירת המדינה לשעבר הילרי קלינטון גינו את המתקפה ואיחלו לטראמפ החלמה מהירה.\nמספר פוליטיקאים רפובליקנים האשימו את הדמוקרטים באחריות למעשה – כך לדוגמה מייק קולינס מג'ורג'יה האשים את הנשיא ג'ו ביידן בהסתה. הסנאטור הרפובליקני ג'יי. די. ואנס מאוהיו שהוכרז יומיים לאחר מכן כמועמדו של טראמפ לסגן הנשיא, האשים את הרטוריקה הפוליטית של מסע הבחירות לנשיאות ביידן, והסנאטור הרפובליקני טים סקוט מדרום קרוליינה האשים את הודעות \"השמאל הרדיקלי והתקשורת הארגונית\".\n\nמנהיגים פוליטיים רבים גינו את הירי כולל ג'סטין טרודו מקנדה, חאבייר מיליי מארגנטינה, אנתוני אלבניזי מאוסטרליה ובנימין נתניהו מישראל.\n\nרשימה של ניסיונות התנקשות בנשיאי ארצות הברית\nאוון ווצ'י\n\nסוכנויות הידיעות, יריות בעצרת של טראמפ, שפונה מהמקום כשהוא מדמם מאוזנו, באתר ynet, 14 ביולי 2024\nהצהרה של טראמפ ברשת החברתית Truth Social\n תיעוד ניסיון ההתנקשות בדונלד טראמפ, סרטון בערוץ \"Fox News\", באתר יוטיוב, 14 ביולי 2024",
    "pageid": 2355788
  },
  {
    "title": "נשיא מדינת ישראל",
    "extract": "נְשִׂיא מְדִינַת יִשְׂרָאֵל הוא ראש המדינה של מדינת ישראל. מאחר שישראל היא דמוקרטיה פרלמנטרית, בה סמכויות הרשות המבצעת נתונות בידי הממשלה, ממלא נשיא המדינה תפקידים אשר בעיקרם הם ייצוגיים וטקסיים. מוסד הנשיאות נחשב למבטא את אחדות העם, והנשיא מכונה לעיתים \"האזרח מספר 1\". נשיא המדינה נבחר על-ידי הכנסת לכהונה בת שבע שנים, שלאחריה הוא לא יכול להיבחר בשנית. נשיא המדינה הוא מבעלי התפקידים היחידים בישראל שמחזיקים מתוקף תפקידיו בדגל רשמי, הנקרא נס הנשיא.\nתפקידיו, סמכויותיו ודרך בחירתו של נשיא המדינה מוגדרים בחוק-יסוד: נשיא המדינה, אשר נחקק ב-1964.\nהמעון הרשמי שבו גר הנשיא ומשפחתו הוא בית הנשיא ברחוב הנשיא בשכונת טלביה בירושלים.\n\n ערך מורחב – חוק יסוד: נשיא המדינה\nסמכויותיו של נשיא המדינה הן בעיקרן טקסיות וסמליות, דוגמת חתימה על חוקים שנחקקו בכנסת, הסמכת שגרירים מטעם המדינה, קבלת כתבי האמנתם של שגרירים ממדינות זרות וחתימה על אמנות בין ישראל לבין מדינות אחרות. ואולם, הנשיא הוא לא המאשר את החוקים והאמנות, וחתימתו על מסמך טעונה חתימת קיום מטעם הממשלה. נשיא המדינה הוא הראשון בסדר הקדימה הממלכתי, והוא מייצג את המדינה כלפי חוץ.\nלנשיא המדינה נתונות מספר סמכויות מעשיות, שהבולטת בהן היא סמכות החנינה של כל עציר, נאשם או אסיר, וכן הסמכות להקל בכל עונש שהטיל בית משפט על כל אדם. לרוב יתייעץ הנשיא עם נציגי משרד המשפטים לפני הפעלת סמכותו זו, אך לעיתים הוא נקלע ללחצים פוליטיים וחברתיים עזים, שבגינם ישחרר אסירים מסוימים, כגון יהודים שהורשעו בטרור ומחבלים פלסטינים במסגרת עסקאות חילופי שבויים.\nתפקיד נוסף הנתון בידי נשיא המדינה לפי חוק-יסוד: הממשלה הוא הטלת מלאכת הרכבת הממשלה על אחד מחברי הכנסת לאחר שהתקיימו בחירות לכנסת או לאחר שהממשלה התפטרה או נפלה. לפני שנשיא המדינה מטיל את מלאכת הרכבת הממשלה על חבר כנסת, עליו להתייעץ עם סיעות הכנסת ולקבל מהן המלצה למועמד לראש הממשלה. נשיא המדינה יטיל את הרכבת הממשלה על מי שלפי דעתו יש לו הסיכוי הגבוה ביותר להרכיב ממשלה. סמכות זו ניתנת לראשי מדינה ברוב רובן של הדמוקרטיות הפרלמנטריות, ויש בה שיקול דעת מסוים.\nנשיא המדינה ממנה את השופטים, לאחר שנבחרו בוועדה לבחירת שופטים, ואת נגיד בנק ישראל לפי המלצת הממשלה. סמכות המינויים ניתנה לנשיא כדי לסמל את עצמאותם של המתמנים מן הכנסת והממשלה.\n\nמעבר לתפקידים החוקתיים של נשיא המדינה, מאפשר לו מעמדו ליזום מיזמים חברתיים שונים ולגייס בעבורם כספי תרומות. כמו נשיאים אחרים בעולם, גם נשיאי ישראל הקימו קרנות מלגות לתמיכה במיזמים ציבוריים שהנשיא המכהן הופקד על ניהולן (כמו סיוע לבעלי מוגבלויות ולאנשי מדע ומחקר). בשנת 2011 קבע מבקר המדינה מיכה לינדנשטראוס כי הנשיא דאז משה קצב חרג מהניהול התקין של כספי בית הנשיא והנהיג הפקרות תקציבית, בזבז את ההון של קרנות אלה והביא לסגירתן.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכל אזרח ישראלי כשיר לכהן כנשיא. הצעת מועמד לנשיא המדינה צריכה להיות מוגשת ליושב-ראש הכנסת, בהסכמת המועמד בכתב ובצירוף תמיכתם של עשרה חברי הכנסת לפחות בחתימתם, ועד שבועיים לפני מועד הבחירות. כל חבר הכנסת רשאי לתמוך במועמד אחד בלבד. שבוע לפני מועד הבחירות צריך יושב-ראש הכנסת לפרסם את רשימת המועמדים בבחירות המתקרבות.\nהכנסת בוחרת את נשיא המדינה בהצבעה חשאית, בישיבה מיוחדת שנערכת לצורך עניין זה בלבד. מזכיר הכנסת קורא בשמותיהם של כל חברי הכנסת לפי סדר ה-א\"ב של שמות המשפחה, וכל חבר כנסת בתורו נכנס מאחורי פרגוד עץ מיוחד המוצב במליאת הכנסת, מכניס פתק עם שם המועמד למעטפה, ואז משלשל את המעטפה לקלפי העשויה עץ. לאחר שהצביעו כל חברי הכנסת, מתכנסים חברי ועדת הקלפי (שחברים בה היושב-ראש ועוד שלושה חברי כנסת) בלשכת יושב-ראש הכנסת וסופרים את הקולות.\nהמועמד שקיבל את קולותיהם של רוב חברי הכנסת – הוא הנבחר. אם אין מועמד כזה, עורכים הצבעה חוזרת ובה מועמדים לבחירה שני המועמדים שקיבלו את המספרים הגדולים ביותר של קולות. המועמד שקיבל את מספר הקולות הגדול ביותר הוא הנבחר.\nמשמעותו הייצוגית והסמלית של מוסד הנשיאות הביאה לכך שעל אף שהבחירה נעשית על ידי פוליטיקאים, נבחרת לתפקיד אישיות בעלת שיעור קומה, שזוכה לאהדה רבה בכל שדרות העם, ואפשר לחנך את הדור הצעיר לאורה. בהתאם לעיקרון זה נבחרו לתפקיד אנשים בעלי תרומה בולטת למימוש החזון הציוני, כאלה שמלבד מעורבות בחיים הציבוריים גם הגיעו להישגים מיוחדים בתחומים נוספים. כך נבחרו לתפקיד אנשי מדע בעלי שם עולמי (חיים ויצמן ואפרים קציר), אלופי צה\"ל בעלי קול ייחודי (חיים הרצוג ועזר ויצמן), מלומדים ואנשי רוח (יצחק בן-צבי, זלמן שזר ויצחק נבון).\n\nלקראת סוף המאה ה-20 ובתחילת המאה ה-21 נבחרו לתפקיד פוליטיקאים, ובתגובה לכך הוגשו כמה הצעות חוק שונות שניסו למנוע זאת, על מנת למנוע מתפקיד זה להפוך לפוליטי. בחירתו של עזר ויצמן לתפקיד נשיא המדינה בשנת 1993 הייתה לנקודת המפנה שסימנה את תחילתה של מגמה זו, ואחריו נבחרו משה קצב, שכיהן כחבר הכנסת ושר, שמעון פרס שכיהן כחבר הכנסת במשך 48 שנים (ברובן כשר, ופעמים גם כראש הממשלה), ראובן ריבלין, שכיהן כשר וכיושב-ראש הכנסת, ויצחק הרצוג, שכיהן כחבר הכנסת וכשר.\nתפקיד נשיא המדינה נחשב כתפקיד פרישה בקריירה הפוליטית, שלאחריו פורש הנשיא היוצא מהחיים הציבוריים. יוצא דופן היה יצחק נבון, שביקש לנצל את הפופולריות שצבר במהלך כהונתו כנשיא, פרש מהתמודדות על תקופת כהונה שנייה ושאף לקבל לידיו את מנהיגות מפלגת העבודה והמערך בבחירות לכנסת האחת עשרה.\n\nנשיא המדינה הנבחר נכנס לתפקידו ביום סיום כהונתו של הנשיא היוצא, ואם הנשיא היוצא התפטר, הודח או נפטר – נכנס מחליפו הנבחר לתפקיד סמוך ככל הניתן ליום בחירתו. מי שנבחר לנשיא המדינה צריך להצהיר בפני הכנסת הצהרת אמונים בזו הלשון: ”אני מתחייב לשמור אמונים למדינת ישראל ולחוקיה ולמלא באמונה את תפקידי כנשיא המדינה”.\nטקס השבעת נשיא המדינה הוא ייחודי בישראל והוא דומה במתכונתו לטקסי הכתרה עליהם מסופר בתנ\"ך. מושמעות בו תקיעות שופר על-ידי חיילי הרבנות הצבאית, ובסיומו קורא יושב-ראש הכנסת: \"יחי נשיא מדינת ישראל!\", וחברי הכנסת עונים \"יחי! יחי! יחי!\".\n\nהכנסת מוסמכת, בהחלטת רוב של שלושה רבעים מחבריה (90 ח\"כים), להדיח נשיא המדינה אם מצאה שהתנהגותו אינה הולמת את מעמדו. כדי להתחיל הליך הדחה יש להגיש קובלנה על ידי לפחות עשרים חברי כנסת. הקובלנה חייבת להיות מנומקת והיא תועבר ללא דיחוי לידי נשיא המדינה. כדי לקבל החלטה להדחת נשיא יש צורך ברוב של שלושה רבעים מחברי ועדת הכנסת (19 מתוך 25 חברי הוועדה). לנשיא או לבא כוחו יש זכות לסתור את הקובלנה בוועדת הכנסת וגם במליאת הכנסת.\n\nבדומה לחברי הכנסת, לנשיא המדינה יש חסינות מוחלטת בכל הקשור לתפקידו, ואין הוא חייב למסור בעדות מידע שנודע לו במילוי תפקידו כנשיא גם לאחר תום תקופת כהונתו. כמו כן יש לנשיא, כל זמן שהוא מכהן, חסינות פרוצדורלית מוחלטת, כלומר לא ניתן להעמידו לדין פלילי ולא ניתן לעוצרו. אם יש צורך לגבות ממנו עדות, ניתנת לנשיא הזכות לקבוע את מקום מסירת העדות ומועדה.\n\nאם נבצר מהנשיא למלא תפקידו באופן זמני, או אם הוא נמצא מחוץ לגבולות המדינה, מכהן יושב ראש הכנסת כממלא מקום נשיא המדינה. כאשר הנשיא מעוניין להכריז על נבצרות זמנית (למשל לפני שהוא עובר הליך רפואי תחת הרדמה מלאה, ואין הוא יכול למלא את תפקידו) הוא צריך להעביר בקשה לכנסת, ורק לאחר קבלת בקשתו בידי ועדת הכנסת יוכרז על נבצרותו.\n\nנשיא המדינה רשאי להתפטר, בהגשת כתב התפטרות חתום ליושב-ראש הכנסת, והתפטרותו נכנסת לתוקף אחרי 48 שעות, אלא אם הוא חוזר בו מהתפטרותו. אם נשיא המדינה מסיים את תפקידו לפני גמר כהונתו, מכהן יושב-ראש הכנסת כנשיא המדינה בפועל. לנשיא המדינה בפועל נתונות כל הסמכויות של הנשיא.\n\nבשנת 2019 עמד תקציב מוסד הנשיאות על 61 מיליון שקלים חדשים, מתוכו עמדו 32 מיליון לשכר העובדים, 3 מיליון לביטחון, 2 מיליון עבור קצבאות לאלמנות הנשיאים הקודמים, ו-15 מיליון לתפעול.\nמרכיבים מרכזיים בתקציב משכן הנשיא:\n\nמשכורות ותנאי הפרישה של נשיאי המדינה ועובדי המוסד.\nהעלות התפעולית של מוסד הנשיאות.\nעלות תחזוקת מבנה משכן הנשיא והגן הנלווה לו, כולל ארנונה לעיריית ירושלים.\nעלות הטקסים והאירועים הנערכים על-ידי הנשיא.\nנסיעות, כולל נסיעות פמליית הנשיא לחוץ לארץ.\nעלות פרטי האמנות הפזורים במשכן הנשיא ועלות אחזקתם.\nעלות חיילי צה\"ל אחדים שעובדים במוסד.\nעלות אבטחת המשכן והנשיא.\n\nבהתאם לסעיף 16 לחוק-יסוד: נשיא המדינה נקבעת משכורתו של נשיא המדינה על ידי ועדת הכספים של הכנסת. קביעה זו ניתנה בהחלטת משכורת נשיא המדינה, התשמ\"ב–1982. ב-1 ביולי 2013 נקבעה משכורת הנשיא ל-50,315 ש\"ח לחודש. משכורת זו מתעדכנת בהתאם לשינויים בשכר הממוצע במשק. בהתאם לסעיף 1 לחוק גמלאות לנושאי משרה ברשויות השלטון, תשכ\"ט–1969, תנאי הפרישה של הנשיא נקבעים אף הם על ידי ועדת הכספים, והם ניתנו בהחלטת גמלאות לנושאי משרה ברשויות השלטון (נשיא המדינה ושאיריו), התשמ\"א–1981. תנאים אלה כוללים:\n\nפנסיה חודשית בסכום 70% ממשכורת הנשיא, מיום פרישתו של הנשיא (גם אם טרם הגיע לגיל פרישה) לכל ימי חייו, ולאלמנתו אחריו לכל ימי חייה. אם הנשיא לשעבר זכאי לפנסיה נוספת מקופה ציבורית, לא תעלה הפנסיה הכוללת המשולמת לו על משכורתו כנשיא. שיעור הפנסיה חריג לטובה, משום ששר צובר, במשך 7 שנים, פנסיה של 14% בלבד.\nלנשיא לשעבר ולבני משפחתו, לשאירי נשיא[דרושה הבהרה] ולשאירי נשיא לשעבר יינתנו שירותים רפואיים ואשפוז באותם תנאים ובאותו היקף שהיו זכאים להם בעת כהונת הנשיא.\nנשיא לשעבר, אלמנת נשיא ואלמנת נשיא לשעבר זכאים לטלפון בדירתם, והוא יותקן על חשבון אוצר המדינה. נשיא לשעבר זכאי לתשלום של הוצאותיו בעבור החזקה ושימוש בטלפון סלולרי ובטלפון שהותקן בדירתו (אלמנת נשיא ואלמנת נשיא לשעבר זכאיות לתשלום זה במשך תקופה של שמונה עשר חודשים מיום פטירתו של הנשיא או הנשיא לשעבר).\nנשיא לשעבר זכאי לדיור בדירת שרד ולרכב צמוד עם נהג במשך שבע שנים מיום סיום כהונתו. אם נפטר במשך תקופת הזכאות, זכאית אלמנתו לזכויות אלה עד לסיום שבע השנים.\nנשיא לשעבר זכאי, לצורך פעילותו הציבורית, לתקציב לשירותי משרד, במשך שבע שנים מיום סיום כהונתו. זכות זו אינה נשללת, גם אם מצבו הרפואי של הנשיא לשעבר אינו מאפשר לו לנהל משרד.\nהתנאים המפורטים לעיל נקבעו במהלך כהונתו של הנשיא משה קצב, והם תקפים החל מכהונתו של שמעון פרס כנשיא. ביחס לכהונתם של נשיאים קודמים ושאיריהם חלים תנאים טובים יותר.\nבעקבות החשדות למעשים פליליים שהועלו נגד הנשיא קצב, החליטה ועדת הכספים בשנת 2007, שמנשיא לשעבר שהורשע בעבירה שיש עמה קלון נשללות כל הזכויות הנ\"ל, מלבד הזכות לפנסיה חודשית ולשירותים רפואיים.\nבעבר משכורתו של הנשיא הייתה פטורה ממס הכנסה, אך בתיקון שנעשה בתקופת כהונתו של הנשיא עזר ויצמן נקבע כי היא חייבת במס. בנוסחו הנוכחי קובע סעיף 9(1) לפקודת מס הכנסה שפטורים ממס הכנסה רק: \"תשלומים, שירותים וטובות הנאה המשתלמים או הניתנים מאוצר המדינה לנשיא או לנשיא לשעבר או לשאיריו בקשר למילוי תפקידו כנשיא, למעט משכורת וקיצבה\".\nנכון לשנת 2023, בית הנשיא משלם פנסיה נשיאותית לשני נשיאים לשעבר. תשלומים אלה הם אחד ממרכיבי התקציב המרכזיים של בית הנשיא.\n\nנשיא המדינה מאובטח בכל עת על ידי היחידה הממלכתית לאבטחת אישים בשירות הביטחון הכללי כחלק מהיותו אחד מסמלי השלטון של מדינת ישראל.\nלרשות נשיא המדינה וראש הממשלה עומד מטוס רשמי בשם \"כנף ציון\" מדגם בואינג 767-300ER, אשר משמש לטיסות הרשמיות מחוץ לגבולות המדינה.\nנשיאים לשעבר זכאים ללשכה למשך שבע שנים עם נהג ומזכירות, אבטחה, ולהיקבר בחלקת גדולי האומה בהר הרצל.\n\nתפקיד נשיא המדינה הוא המשך ישיר לתפקיד נשיא מועצת המדינה הזמנית, אותו מילא חיים ויצמן. בדומה למשרת נשיא המדינה, גם משרת נשיא מועצת המדינה הזמנית הייתה משרה חסרת השפעה בפועל.\nמעמדו וסמכויותיו של נשיא המדינה נקבעו לראשונה בחוק המעבר, שנחקק ב-16 בפברואר 1949. באותו היום נבחר ד\"ר חיים ויצמן לנשיא הראשון של מדינת ישראל, והוא הושבע למחרת. חוק המעבר קשר את כהונת הנשיא קשור בכהונת הכנסת הראשונה. לאחר שהתכנסה הכנסת השנייה, היא בחרה מחדש את ד\"ר ויצמן לנשיא המדינה, ולאחר מכן חוקקה את חוק כהונת נשיא המדינה, אשר הסדיר ביתר פירוט את בחירתו של נשיא המדינה, וקבע את כהונתו לחמש שנים. לאחר פטירתו של יצחק בן-צבי תוקן החוק ונקבע בו כי נשיא המדינה יוכל לכהן שתי כהונות לכל היותר.\nב-16 ביוני 1964 חוקקה הכנסת את חוק-יסוד: נשיא המדינה, וקבעה בו את דיני הנשיאות. חוק-יסוד זה הוצע על-ידי הממשלה כהצעת חוק ממשלתית, מה שעורר מחלוקת, שכן בהחלטת הררי נקבע כי ועדת החוקה, חוק ומשפט היא זו האחראית על חוקי-יסוד.\nבשנת 2000 תיקנה הכנסת את חוק היסוד וקבעה כי נשיא המדינה יכהן כהונה אחת בת שבע שנים, כדי לאפשר לנשיא עצמאות מן הפוליטיקאים בביצוע תפקידו.\n\nבמשך שנות קיומה של מדינת ישראל, מילאו יושבי-ראש הכנסת את תפקיד ממלא מקום הנשיא ונשיא בפועל פעמים רבות.\n\nיוסף שפרינצק – יושב-ראש הכנסת הראשון כיהן כממלא מקום הנשיא במשך כמעט שנה שלמה, בעקבות החלטת הנשיא ויצמן לצאת לנבצרות בשל מחלתו. ב-11 בדצמבר 1951 נכנס שפרינצק לתפקיד ממלא מקום הנשיא, והוא כיהן בתפקיד זה עד לפטירתו של ויצמן. לאחר מכן כיהן כנשיא בפועל עד שנבחר יצחק בן-צבי לנשיא המדינה השני, ב-8 בדצמבר 1952. בעוד שוויצמן היה מאוכזב מן התפקיד חסר ההשפעה שיצר עבורו בן-גוריון (ואף מיוחסת לו האמירה \"ממחטתי היא המקום היחיד בו מותר לי לדחוף את אפי\"), ראה שפרינצק בתפקיד קפיצת מדרגה פוליטית, ומילא את תפקידו בנמרצות ובנחישות.\nקדיש לוז – לוז כיהן כיושב הראש של הכנסות הרביעית, החמישית והשישית, ונהיה לנשיא המדינה בפועל לאחר פטירתו של יצחק בן-צבי ב-23 באפריל 1963. הוא שימש בתפקיד זה עד השבעתו של זלמן שזר, ב-21 במאי.\nדבורה נצר – מונתה לממלאת מקום נשיא המדינה ליום אחד, בנובמבר 1968. באותו היום שהו הנשיא שזר ויושב-ראש הכנסת לוז מחוץ לגבולות המדינה, ולכן מונתה נצר, שהייתה סגנית ליושב-ראש הכנסת, לממלאת מקום נשיא המדינה. נצר, אם כן, היא האישה הראשונה שהחזיקה בסמכויותיו של נשיא מדינת ישראל.\nאברהם בורג – בורג כיהן כנשיא המדינה בפועל במשך כמעט חודש, בין התפטרותו של עזר ויצמן ב-13 ביולי 2000, לבין השבעתו של משה קצב ב-1 באוגוסט אותה שנה.\nדליה איציק – בסוף 2006 התפרסמה לראשונה פרשת האונס בבית הנשיא, ומעמדו הציבורי של הנשיא קצב התערער קשות. ב-14 בספטמבר אותה שנה הושבעה דורית ביניש לנשיאת בית המשפט העליון, והנשיא קצב החליט להימנע מלהשתתף בטקס כדי לא לפגוע בחגיגיותו. הוא החליט להכריז על נבצרות, ואת מקומו מילאה יושבת הראש דליה איציק. מאוחר יותר, ב-1 ביולי 2007, התפטר קצב לאחר שחתם על הסדר טיעון, ואיציק נהייתה לנשיאת המדינה בפועל. היא כיהנה בתפקיד זה במשך שבועיים, עד שהושבע שמעון פרס לנשיא המדינה החדש, ב-15 ביולי.\nמג'לי והבה – ב-8 ביולי 2007, בעת שהיא משמשת כנשיאה בפועל, יצאה דליה איציק מחוץ לגבולות המדינה לשלושה ימים. את מקומה מילא חבר הכנסת מג'לי והבה, שהיה אחד מסגניה. והבה היה לאדם הלא-יהודי הראשון שהחזיק בסמכויות נשיא מדינת ישראל.\n\n1949 – יוסף קלוזנר, פרופסור להיסטוריה, חוקר ספרות ואיש רוח.\n1952 – השרים לשעבר מרדכי נורוק, יצחק גרינבוים ופרץ ברנשטיין. באותן בחירות הוצע לאלברט איינשטיין להציג את מועמדותו, אך הוא דחה הצעה זו.\n1963 – השר לשעבר ח\"כ פרץ ברנשטיין.\n1973 – פרופסור אפרים אלימלך אורבך, חתן פרס ישראל למדעי היהדות.\n1978 – הפרופסור לפיזיקה יצחק שוה, היה מועמד הקואליציה, אך בעקבות המהומה התקשורתית סביב אלמוניותו הציבורית, פרש מן המרוץ.\n1983 – השופט מנחם אלון, היה מועמד הקואליציה, אך זכה ל-57 קולות לעומת 61 קולות שניתנו לחיים הרצוג.\n1993 – יו\"ר הכנסת לשעבר ח\"כ דב שילנסקי.\n1998 – ח\"כ שאול עמור. הפרופסור ירמיהו ברנובר היה מועמדה של תנועת מנהיגות יהודית. לאחר שלא עלה בידם של חברי התנועה לגייס תמיכה של עשרה חברי כנסת, מועמדתו לא הובאה להצבעה.\n2000 – ח\"כ שמעון פרס, ראש הממשלה לשעבר ושר באותה עת. פרס נבחר לנשיאות שבע שנים מאוחר יותר.\n2007 – יו\"ר הכנסת לשעבר ח\"כ ראובן ריבלין וח\"כ קולט אביטל. ריבלין נבחר לנשיאות שבע שנים מאוחר יותר.\n2014 – ח\"כ והשר לשעבר מאיר שטרית, יו\"ר הכנסת לשעבר דליה איציק, שופטת בית המשפט העליון בדימוס דליה דורנר, חתן פרס נובל פרופ' דן שכטמן.\n2021 – אשת החינוך מרים פרץ, כלת פרס ישראל.\n\nראש ממשלת ישראל\nיושב-ראש הכנסת\nמשכן נשיאי ישראל\n\nאמנון רובינשטיין וברק מדינה, המשפט החוקתי של מדינת ישראל, הוצאת שוקן, מהדורה שישית, 2005, כרך ב: רשויות השלטון ואזרחות, פרק 20 – נשיא המדינה וסמכות החנינה\n\n אתר האינטרנט הרשמי של נשיא מדינת ישראל\n אתר האינטרנט הרשמי של נשיא מדינת ישראל (באנגלית)\n אתר האינטרנט הרשמי של נשיא מדינת ישראל (בערבית)\nחוק-יסוד: נשיא המדינה, באתר הכנסת\nנשיא המדינה, בלקסיקון המונחים באתר הכנסת\nארכיון בית הנשיא, באתר ארכיון המדינה\nאסף גולן, כך בחרנו: הדרך ההיסטורית למשכן הנשיא, באתר nrg‏, 9 ביוני 2014\nעופר קניג, כללי המשחק לבחירת נשיאי מדינה, באתר המכון הישראלי לדמוקרטיה, 10 במאי 2021\nירון דרוקמן, המירוץ לנשיאות: ההיסטוריה מוכיחה שהכל פתוח, באתר ynet, 8 ביוני 2007\nנשיאי מדינת ישראל, באתר \"הכיתה האינטראקטיבית\"\nדנה בלאנדר, כיצד מעבירים נשיא מכהונתו?, באתר המכון הישראלי לדמוקרטיה, 14 באוקטובר 2007\nדנה בלאנדר, הנשיא – מוסד או אישיות?, באתר המכון הישראלי לדמוקרטיה, 10 ביוני 2007\n יוסף אדרעי, ברעם, נשיא לא יכול להסתתר מאחורי פופולריות ונחמדות, באתר הארץ, 12 בינואר 2021\n שוקי שדה, המשרה מספר אחת: 62 אלף שקל בחודש, תקציב נדיב לנסיעות לחו\"ל - וכמעט 0 אחריות, באתר TheMarker‏, 23 באפריל 2021\nאמיר אורן, הנשיא האחרון // מויצמן עד ריבלין: קווים לדמויותיהם של האזרחים מספר 1, באתר ליברל, 10 במאי 2021\nאיתמר אייכנר, 3 תרועות, מדליה ו\"יחי, יחי, יחי\": כך ייראה טקס השבעת הנשיא הרצוג, באתר ynet, 7 ביולי 2021\nינון גוטל קליין, ‏הרשות הרביעית: על מוסד הנשיאות, השילוח, 27 ביוני 2021",
    "pageid": 2251
  },
  {
    "title": "סכיזופרניה",
    "extract": "סכיזופרניה (מונח שהומצא בהשראת היוונית: σχιζοφρενία; בעברית גם: שַׁסַּעַת. באנגלית Schizophrenia) היא הפרעה נפשית ממושכת, מורכבת והטרוגנית בביטוייה, השייכת לקבוצת ההפרעות הנפשיות המלוות לרוב בתופעות של פסיכוזה. הפרעה זו מתאפיינת בהזיות, שמיעת קולות שאף אחד אחר לא שומע, מחשבות שווא, הפרעות בארגון הדיבור והחשיבה, צמצום רגשי, פגיעה בהנאה ובכוח הרצון והיוזמה (initiative), בעיות קוגניטיביות (בזיכרון, קשב, פונקציות ניהוליות וכו'), התנהגויות מוזרות המוסברות על ידי החוויות הפנימיות החריגות (ההזיות, מחשבות השווא) ועל ידי שיבושי מערכות בקרה (קוגניטיביות), קשיים תפקודיים רבים בתחום התעסוקתי והחברתי. בדרך כלל מחלקים את התופעות לתופעות \"חיוביות\" כגון הזיות, שמיעת קולות, התנהגויות מוזרות ומחשבות פרנויות, ותופעות \"שליליות\" כגון פגיעה בהנאה וביוזמה. רוב התרופות לטיפול בסכיזופרניה מכווונות לטיפול בתופעות ה\"חיוביות\".\nפירוש המונח הלטיני, שמקורו ביוונית, הוא מוח או שכל מפוצל או שסוע, אך סכיזופרניה איננה \"פיצול אישיות\" (הפרעת זהות דיסוציאטיבית); הכוונה במונח היא לפיצול או אי תיאום עם המציאות. מונח זה המקובל בסיווג הפסיכיאטרי, אינו תיאור מדויק לכל הצורות והביטויים המגוונים של הפרעה זו.\nסכיזופרניה מסווגת כהפרעה פסיכוטית, אך התופעות הפסיכוטיות אינן קבועות ולעיתים חלק מהתופעות נעלמות תוך כדי טיפול.\nהגורמים להתפתחות מחלת הסכיזופרניה עדיין לא ידועים. לפי תאוריה הרווחת, לדופמין יש תפקיד חשוב בהתפתחות סכיזופרניה. דופמין הוא מתווך עצבי המשמש להעברת מידע בין התאים במוח וקשור לתחושות הנאה ותגמול. כשאדם עובר חוויה מהנה, כמו קיום יחסי מין, רמת הדופמין במוח עולה. לפי התאוריה, בסכיזופרניה יש השפעה עודפת של דופמין, או שרמות הדופמין המופרשות במוח גבוהות מדי, או שמוחם של החולים נעשה רגיש במיוחד לדופמין שמופרש. רמות גבוהות מדי של דופמין עלולות לשבש את המסלולים במוח שאחראים לחלק מהתפקודים הנפשיים החשובים ביותר כמו זיכרון, רגשות, התנהגות חברתית ומודעות עצמית. הפרעות בפעילויות אלו יכולות להסביר את הסימפטומים הפסיכוטיים של סכיזופרניה, כמו שמיעת קולות ומחשבות שווא. רוב התרופות הנמצאות בשימוש היום בטיפול בסכיזופרניה מורידות את כמות הדופמין בדם.",
    "pageid": 669717
  },
  {
    "title": "עדי הימלבלוי",
    "extract": "עֲדִי הִימֶלְבְּלוֹי (נולדה ב-27 בנובמבר 1984) היא פרזנטורית, דוגמנית, מנחה ושחקנית ישראלית.",
    "pageid": 148192
  },
  {
    "title": "עדן סבן",
    "extract": "עדן סבן (נולדה ב-30 בנובמבר 1995) היא שחקנית, פרזנטורית ודוגמנית ישראלית.",
    "pageid": 2037156
  },
  {
    "title": "עוצבת הפלדה",
    "extract": "עוצבת הפלדה (אוגדה 162) היא אוגדה משוריינת רב-זירתית הכפופה לפיקוד הדרום של צה\"ל.\nמפקד האוגדה הנוכחי הוא תת-אלוף איציק כהן.",
    "pageid": 367428
  },
  {
    "title": "עכשיו 14",
    "extract": "עכשיו 14 (נקרא גם ערוץ 14), הוא ערוץ טלוויזיה מסחרי ישראלי.\nהערוץ הוקם תחת רישיון שידור כערוץ מורשת, ועלה לאוויר ב־30 ביוני 2014 באפיק 20 בכבלים ובלוויין תחת המיתוג \"ערוץ 20\". ב-18 בינואר 2021 זכה הערוץ במכרז לשידור באפיק 14, ובנובמבר של אותה השנה החל לשדר באותו אפיק תחת השם הזמני \"ערוץ 14 בהרצה\", ולאחר מכן מותג כערוץ \"עכשיו 14\", והחל לשדר שידורי חדשות ואקטואליה. הערוץ מזוהה עם הימין הפוליטי בישראל ואינו משדר בשבתות ובמועדי ישראל.\nהערוץ הוא בבעלות חברת ערוץ יהודי ישראלי בע\"מ שבעל השליטה בה הוא יצחק מירלשוילי, לאחר שאיש התקשורת אבי בר יצא מהשקעותיו בערוץ. מנכ\"ל הערוץ הוא אריאל אדרי, העורך הראשי הוא סתיו קוזניץ ומנכ\"ל חדשות 14 הוא יורם כהן.\nהערוץ הוא ערוץ מסחרי זעיר, ועל כן אין לו חברת חדשות והוא אינו מחויב להפיק הפקות מקור באמצעות בתי הפקה חיצוניים.",
    "pageid": 1129088
  },
  {
    "title": "עלמה גוב",
    "extract": "עלמה גוב (נולדה ב-13 במרץ 2002) היא זמרת-יוצרת, כותבת ומלחינה ישראלית. מאז החלה לפעול ב-2021 הוציאה שלושה אלבומי אולפן ומיני-אלבום (\"לב בקופסא\"). ב-2022 הייתה מועמדת לפרס \"פריצת השנה\" בגלגלצ. ב-2023 זכתה במקום השני במצעד שיר השנה של כאן 88 עם השיר \"מה לעשות עם הזאב\".",
    "pageid": 2315272
  },
  {
    "title": "ערב הסעודית",
    "extract": "הממלכה הערבית הסעודית (בערבית חג'אזית: ‏‏?‏, אַלְמַמְלַכַּה (א)לְעַרַבִּיַּה (אל)סֻּעוּדִּיַּה; בקיצור: ٱلسَّعُودِيَّة, (אל)סַּעוּדִיַּה; שם חוץ רשמי: ערב הסעודית, العرب السّعوديّة) היא מדינה בדרום-מערב אסיה, המדינה בעלת השטח הגדול ביותר בחצי האי ערב. היא גובלת בעיראק, בירדן, בכווית, בעומאן, קטר, איחוד האמירויות הערביות ותימן, במפרץ הפרסי בצפון-מזרחה ובים האדום במערבה. כלכלתה נשענת במידה רבה על מרבצי הנפט המצויים בה, והיא מדורגת כיצואנית הנפט הגדולה ביותר בעולם. השפה הרשמית בה היא הערבית, והמשטר בה הוא מסוג מונרכיה אבסולוטית עם מאפיינים של תיאוקרטיה אסלאמית.\nכ-40% מתושבי ערב הסעודית, כ-13.5 מיליון תושבים, מרוכזים בארבע ערים בלבד: ריאד, ג'דה, אל-מדינה ומכה.\nערב הסעודית היא חברה בכירה בארגון לשיתוף פעולה אסלאמי (OIC), וכן חברה-מייסדת בליגה הערבית.",
    "pageid": 4380
  },
  {
    "title": "פאודה",
    "extract": "פאודה (בערבית: فوضى, תעתיק מדויק: פַוְצָ'א, בתרגום לעברית: \"כאוס\", \"בלאגן\") היא סדרת טלוויזיה ישראלית מסוג דרמת-פעולה, ששידורה החל ב-15 בפברואר 2015, בערוץ yes EDGE. את הסדרה יצרו העיתונאי אבי יששכרוף והשחקן ליאור רז. השניים התבססו בין היתר גם על חוויותיהם משירותם הצבאי ביחידת דובדבן. יששכרוף משמש ככתב וכפרשן לענייני ערבים של אתר וואלה ובעבר של קול ישראל. התסריטאי הראשי של העונה הראשונה היה משה זונדר. לסדרה ייעצו בין היתר גם גונן בן יצחק, רכז ביטחון בשב\"כ לשעבר, אבירם אלעד, יוצא יחידת דובדבן, ועמוס הראל, הפרשן הצבאי של עיתון \"הארץ\".\nב-2016 זכתה הסדרה ב\"פרס האקדמיה לטלוויזיה\" בקטגוריית סדרת הדרמה הטובה ביותר וב-2017 זכתה הסדרה ב-11 קטגוריות, בהן הדרמה הטובה ביותר, הבימוי הטוב ביותר (רותם שמיר) והשחקן הטוב ביותר בדרמה/דרמה יומית (ליאור רז).\nבנובמבר 2016, נרכשה הסדרה והועלתה לשידור על ידי שירות הצפייה נטפליקס. מינואר 2017 משודרת הסדרה בערוץ הראשון, ובהמשך בערוץ כאן 11.\nב-26 בדצמבר 2019 החלו שידורי העונה השלישית, וב-13 ביולי 2022 עלתה לשידור העונה הרביעית, שעלתה לשידור בנטפליקס בינואר 2023, והגיעה למקום השביעי בדירוג העולמי של נטפליקס, ולטופ 10 ב-21 מדינות באירופה, אפריקה ואסיה.\nב-4 בספטמבר 2023, הוכרז כי הסדרה תשוב לעונה החמישית.",
    "pageid": 1243000
  },
  {
    "title": "פאר טסי",
    "extract": "פאר טסי (נולד ב-10 במאי 1984) הוא זמר-יוצר ומלחין ישראלי, זוכה פסטיבל הזמר והפזמון לשנת 2013 ופרס אקו\"ם לשיר השנה 2015 ולאלבום השנה 2023.",
    "pageid": 1151673
  },
  {
    "title": "פורמולה 1 עונת 2024",
    "extract": "עונת 2024 היא העונה ה-75 של אליפות הפורמולה 1. בעונה מתוכננים להתקיים מספר שיא של 24 מרוצים. לפני פתיחת העונה לא היו שינויים בהרכבי הנהגים והקבוצות.\nשתי קבוצות שינו את שמן לקראת העונה: אלפאטאורי שינתה את שמה לויזה קאש אפ ר.ב. ואלפא רומיאו שינתה את שמה לקיק סאובר.",
    "pageid": 2240476
  },
  {
    "title": "פרויקט 2025",
    "extract": "פרויקט 2025 (באנגלית: Project 2025) היא תוכנית שפותחה במטרה לעצב מחדש את הרשות המבצעת של הממשל הפדרלי האמריקני במקרה של ניצחון רפובליקני בבחירות לנשיאות ארצות הברית ב-2024. התוכנית מציעה לבצע שינויים נרחבים בממשל האמריקני, ובמיוחד במדיניות הכלכלית והחברתית ובתפקיד הממשל הפדרלי והסוכנויות הפדרליות. התוכנית המורחבת פורסמה באתר האינטרנט project2025.org.",
    "pageid": 2302579
  },
  {
    "title": "צרפת",
    "extract": "צָרְפַת (נקראת רשמית: הרפובליקה הצרפתית; בצרפתית: République française, \"רֶפובְּלִיק פרָאנְסֶז\") היא מדינה במערב אירופה המחזיקה גם מספר טריטוריות ביבשות אחרות. היא משתרעת בין הים התיכון בדרום, מפרץ ביסקאיה במערב, התעלה האנגלית בצפון-מערב, ונהר הריין והאלפים במזרח.\nצרפת המטרופוליטנית גובלת בבלגיה ובלוקסמבורג בצפון-מזרח, בגרמניה, בשווייץ ובאיטליה במזרח, במונקו בדרום-מזרח, ובאנדורה וספרד בדרום. לצרפת חיבור יבשתי מלאכותי לממלכה המאוחדת באמצעות מנהרת התעלה, העוברת מתחת לתעלה האנגלית. צרפת היא המדינה המתויירת ביותר בעולם; בשנת 2018 הגיעו אליה 89.4 מיליון תיירים זרים.\nצרפת היא רפובליקה דמוקרטית, ועקרונותיה המרכזיים מבוטאים בהצהרת זכויות האדם והאזרח. כחברת ארגון המדינות המתועשות (G7)‏ ו-G20, זוהי מדינה מפותחת אשר כלכלתה מהגדולות בעולם. היא אחת המדינות המייסדות של האיחוד האירופי ושל ברית נאט\"ו, והמדינה הגדולה ביותר באיחוד האירופי מבחינת שטח והשנייה בגודל האוכלוסייה והכלכלה. צרפת היא גם אחת החברות המייסדות של האו\"ם ומוענקת לה זכות וטו במסגרת חברותה הקבועה במועצת הביטחון של הארגון; צרפת היא מדינה בעלת נשק גרעיני באופן רשמי.\nצרפת הוא גם שם הארץ של העם הצרפתי ושל גלגוליה הקודמים של מדינתו.",
    "pageid": 389
  },
  {
    "title": "קידומת טלפון בין-לאומית",
    "extract": "קידומת טלפון בין־לאומית היא קוד מספרי (לכל הכל היותר בן 3 ספרות) המאפשר חיוג ישיר אל טלפון הנמצא בישות מדינית אחרת, או לשירות תקשורתי לווייני. את הקידומת הבין-לאומית מחייגים לפני מספר המנוי אליו רוצים להגיע.\nלכל יחידה מדינית ולכל שירות תקשורתי לווייני וכדומה יש קידומת בין-לאומית משלהם. זה בשונה מקוד גישה המוגדר על ידי ספק השירות הטלפוני (קוד הגישה משמש להפניית השיחה למרכזיית השער הבין-לאומית המקומית. ברוב הישויות המדיניות נהוג הצירוף 00 אך נפוץ גם 99, 001, 011 וכו'). \nרשימת קידומות הטלפון הבין-לאומיות נקבעת על ידי ה-ITU-T שהוא גוף התקינה בתחום הטלקום באיגוד הטלקומוניקציה הבין-לאומי (ITU) המהוה חלק ממנגנון האומות המאוחדות.",
    "pageid": 14384
  },
  {
    "title": "רצח תאיר ראדה",
    "extract": "רצח תאיר ראדה היה רצח של נערה בכיתה ח', שהתרחש בתא שירותים בבית הספר התיכון \"נופי גולן\" שבקצרין ב-6 בדצמבר 2006.\nבדצמבר 2006 נעצר רומן זדורוב, אזרח אוקראינה שעבד כרצף בבית הספר, והודה ברצח ראדה בפני מדובב משטרתי. בזמן החקירות טען כי המניע לרצח היה גידופים שהטיחה בו ראדה. זדורוב הודה בפני החוקרים ברצח ושחזר אותו, ובמסגרת זו מסר מספר פרטים שבערכאות השונות הוכרו כפרטים מוכמנים. תוך ימים בודדים חזר בו זדורוב מהודאתו וב-14 בספטמבר 2010 הורשע זדורוב ברצח של ראדה ונידון למאסר עולם.\nבהמשך הגיש זדורוב מספר ערעורים. זדורוב הורשע שוב, ובערעור נוסף אישר בית המשפט העליון ברוב קולות את פסק הדין המרשיע. במהלך אחד הערעורים, הציגה ההגנה חוות דעת של מומחה, לפיה טביעת דם שנמצאה בתא שירותים ושאינה שייכת לזדורוב, היא עקבה של אדם שעשוי להיות הרוצח. בעקבות זאת, הורה השופט חנן מלצר על עריכת משפט חוזר לזדורוב, וזדורוב שוחרר למעצר בית בתנאים מגבילים. המשפט החוזר נפתח בספטמבר 2021 בבית המשפט המחוזי בנצרת, וב-30 במרץ 2023 זוכה זדורוב בדעת רוב.\nב-14 במאי הודיעה פרקליטות המדינה שלא תערער על זיכויו.\nלאורך השנים הפרשה זכתה לכיסוי תקשורתי נרחב. מספר סרטים וסדרה נעשו עליה ופותחו תיאוריות קשר שונות לגבי זהות הרוצח, והתנהלות החקירה והמשפט.",
    "pageid": 621929
  },
  {
    "title": "שווייץ",
    "extract": "שְׁוַיְץ (לרוב נכתב שווייץ או שווייצריה; השם הקצר: בגרמנית: Schweiz; בצרפתית: Suisse; באיטלקית: Svizzera; ברומאנש: Svizra; השם הרשמי: בגרמנית: ‏‏?‏; בצרפתית: Confédération suisse; באיטלקית: Svizzera Confederazione; ברומאנש: Confederaziun svizra; בלטינית: Confœderatio Helvetica – הקונפדרציה ההלווטית, קונפדרציה הלווטיקה או הקונפדרציה השווייצרית) היא מדינה אלפינית ללא מוצא לים השוכנת במרכז אירופה. שווייץ גובלת בגרמניה בצפון, בצרפת במערב, באיטליה בדרום ובאוסטריה וליכטנשטיין במזרח.\nשווייץ מוכרת בנופיה המרהיבים בהריה ובאגמיה הרבים. לטופוגרפיה של שווייץ יש תפקיד מרכזי בעיצוב כלכלתה, תרבותה והמסורת המדינית שלה. היותה של שווייץ הררית הקשה על התהוות חקלאות קלאסית של מישורים נרחבים ואילץ את השווייצרים להתמקד בייצור מוצרים מתוחכמים כמו גבינות ויינות איכות, שוקולדים ושעונים. הטופוגרפיה גם הקשתה מאוד על התחבורה האזרחית והממשלתית כמו גם על התקדמות צבאות אויב. עובדות אלו יצרו בין אזרחי שווייץ מגוון תרבותי ושפתי עשיר, אילצו את השלטון המרכזי לתת לאזרחים מידה רבה של עצמאות מקומית ואפשרו התגוננות נגד אויבים קשים מבחוץ. לכן לשווייץ מסורת ארוכת שנים של משטר דמוקרטי יציב כמו גם מסורת של נייטרליות פוליטית וצבאית כלפי חוץ. באופן טבעי, שווייץ משמשת כביתם של ארגונים בינלאומיים רבים ושל בנקים גדולים. היא מאופיינת ברמת חיים גבוהה וכלכלתה יציבה.\nבמשך מרבית שנות קיומה, שווייץ הייתה קונפדרציה של קנטונים (מחוזות אוטונומיים) אשר תושביהם דוברי שפות שונות, ולא הייתה לה שפה רשמית. במהלך המאה ה-19, הקנטונים החליטו על הידוק שיתוף הפעולה, המדינה הוגדרה רשמית כפדרציה ומבחינה מנהלית היא אימצה מאפיינים חלקיים של ארגון פדרלי. כך, למשל, בדומה לפדרציות, אזרח שווייצרי נחשב לאזרח של אחד הקנטונים ולא של שווייץ כולה, אך בניגוד לקונפדרציות, התאזרחות בקנטון אחד דורשת את הסכמתם של הקנטונים האחרים.\nבמהלך המאה העשרים הוכרזו ארבע משפות המדינה כשפותיה הרשמיות. אחת מהן, רומאנש, משמשת שפה רשמית רק בשווייץ, וככל הנראה, רק בשווייץ קיימות קהילות הדוברות אותה. כאשר לא ניתן או לא נוח להשתמש בכל השפות לכתיבת שם המדינה, משמשת השפה הלטינית כברירת מחדל ובה נקראת המדינה: \"הקונפדרציה ההלווטית\" (Confœderatio Helvetica). שם זה וראשי התיבות שלו (CH) משמשים למטרות שונות, כגון סימול שם המדינה וסיומת האינטרנט שלה. בולים ומטבעות של שווייץ נושאים את השם Helvetia.",
    "pageid": 320
  },
  {
    "title": "שייטת 13",
    "extract": "שייטת 13 היא יחידת הקומנדו הימי של חיל הים הישראלי ואחת מיחידות העילית של צה\"ל. בסיס הקבע של היחידה הוא בסיס עתלית, והיא כפופה ישירות למפקד חיל הים. מפקד השייטת הוא קצין ים בדרגת אלוף-משנה. נוסף על סוגי הלוחמה האופייניים לקומנדו ימי, בפרט פעולות המצריכות נחיתה מהים, פעולות חבלה בכלי שיט והשתלטות על כלי שיט, מאומנים לוחמי היחידה בפאסט-רופ (השתלשלות בחבלים ממסוקי סער) ובכל צורות לוחמת היבשה ובצניחה מבצעית. השייטת מפעילה צלפים ומשתתפת בלחימה יבשתית טיפוסית ללוחמי חיל רגלים (כך למשל, בזמן האינתיפאדה השנייה השתתפו לוחמי השייטת במספר רב של פשיטות, פעולות ומבצעי מעצר בשטחי יהודה ושומרון נגד פעילי טרור). בעשורים האחרונים המוניטין של שייטת 13 עלה באופן ניכר וכיום היא נחשבת לאחת מיחידות הקומנדו הטובות ביותר בצה\"ל, ולאחת מיחידות הכוחות המיוחדים הטובות בעולם. נכון לשנת 2023 זכתה היחידה ב-8 ציונים לשבח מטעם הרמטכ\"ל ובאות הערכה מטעם הרמטכ\"ל.\nהיחידה משתתפת באימונים משותפים עם יחידות מקבילות מצבאות זרים, כמו אריות הים של צי ארצות הברית (Navy SEALs) וה-SBS הבריטית.\nמוטו היחידה: ”כעטלף המגיח בעלטה, כלהב המבתר בדומיה, כרימון המתנפץ ברעם”",
    "pageid": 677803
  },
  {
    "title": "שמעון פרס",
    "extract": "שמעון פֶּרֶס (‏‏?‏; 2 באוגוסט 1923, כ' באב ה'תרפ\"ג – 28 בספטמבר 2016, כ\"ה באלול ה'תשע\"ו) היה פוליטיקאי ומדינאי ישראלי, שכיהן כנשיאהּ התשיעי של מדינת ישראל וכראש ממשלתה השמיני.\nפרס החל את מעורבותו בציבוריות הישראל כבר בגיל צעיר. בשנת 1952, בגיל 29, מונה למנכ\"ל משרד הביטחון. הוא נמנה עם מקימי הקריה למחקר גרעיני בדימונה והתעשייה האווירית הישראלית.\nבשנת 1959 נבחר לראשונה לכנסת מטעם מפא\"י, ומאז כיהן בה כחבר במשך 48 שנים רצופות (למעט תקופה קצרה של חודשים מספר, ובסך הכול – 17,272 ימים) – יותר מכל אדם אחר. זמן קצר לאחר בחירתו לכנסת מונה לסגן שר הביטחון. בשנת 1965 פרש פטרונו הפוליטי, דוד בן-גוריון, ממפלגתו הוותיקה מפא\"י, והקים את רשימת פועלי ישראל. פרס הצטרף לבן-גוריון ומונה כמזכ\"ל המפלגה החדשה. רפ\"י לא עמדה בציפיותיה להפוך למפלגת שלטון ונותרה באופוזיציה עד ל-1967, עת צורפה לממשלה על רקע תקופת ההמתנה. בדצמבר אותה שנה הוביל פרס את ההחלטה למזג את רפ\"י עם מפא\"י ליצירת מפלגת העבודה הישראלית.\nב-1969 מונה לראשונה לשר בממשלת גולדה מאיר, ושימש במספר תיקים חברתיים-כלכליים. לאחר שמאיר התפטרה מראשות מפלגת העבודה, התמודד פרס מול יצחק רבין על ראשות המפלגה, אך הפסיד. רבין הרכיב את הממשלה ומינה את פרס לשר הביטחון.\nבשנת 1977 התפטר יצחק רבין מראשות מפלגת העבודה; פרס התמודד על התפקיד וניצח. מאז כיהן כיו\"ר המפלגה במשך כ-15 שנים רצופות. בבחירות לכנסת התשיעית נחלה מפלגת העבודה מפלה דרמטית, ולשלטון עלתה לראשונה מפלגת הליכוד. פרס היה לראש האופוזיציה ושימש בתפקיד עד לכינונה של ממשלת האחדות הלאומית בשנת 1984.\nבבחירות לכנסת האחת עשרה לא הושגה תוצאה שאיפשרה לאחת מן המפלגות הגדולות (קרי, הליכוד או המערך) לכונן ממשלה אידאולוגית. בתיווכו של נשיא המדינה הוחלט על כינונה של ממשלת אחדות, בה יכהן פרס כראש הממשלה תחילה, ולאחר שנתיים יתפטר ואחריו יכהן יצחק שמיר. כך אכן היה, ולאחר שסיים את כהונתו כראש הממשלה ב-1986, מונה פרס לשר החוץ. ב-1988 התקיימו בחירות, שלאחריהן הוחלט לכונן שוב ממשלת אחדות, אך הפעם בלי לקיים רוטציה על ראשות הממשלה. בממשלה זו כיהן פרס כשר האוצר, עד שהגה תוכנית להפלת הממשלה ולהקמת ממשלה בראשות המערך בלבד, מה שכונה \"התרגיל המסריח\". ביום הצבעת האי-אמון פיטר שמיר את פרס. והממשלה אמנם נפלה, אך פרס כשל בהקמת ממשלה. שמיר הצליח לכונן ממשלה בראשות הליכוד, ופרס היה שוב לראש האופוזיציה.\nב-1992 התקיימו בחירות על ראשות מפלגת העבודה לקראת הבחירות לכנסת השלוש עשרה. בבחירות אלו ניצח רבין את פרס, ולאחר ניצחון מפלגת העבודה בבחירות היה רבין לראש הממשלה ופרס מונה לשר החוץ. בכהונתו זו היה פרס ממובילי תהליך אוסלו, ועל כך זכה בפרס נובל לשלום לשנת 1994. ב-4 בנובמבר 1995 נרצח יצחק רבין, ופרס מונה לראש הממשלה בפועל. פרס הקים ממשלה והחליט על הליכה לבחירות. בבחירות לכנסת הארבע עשרה נבחר ראש הממשלה בבחירות ישירות, ובהן ניצח בנימין נתניהו את פרס.\nב-1999 ניצח אהוד ברק את נתניהו בבחירות, והקים ממשלה. פרס היה לשר לשיתוף פעולה אזורי, והתמודד בשנת 2000 בבחירות לנשיאות המדינה, אך הפסיד בהן למשה קצב. פרס נבחר בשלישית לראשות מפלגת העבודה ב-2003, ובשנת 2005 הצטרף למפלגת קדימה. בשנת 2007 התמודד שוב בבחירות לנשיאות המדינה, והפעם ניצח. הוא כיהן כנשיא מדינת ישראל עד שנת 2014. נפטר בשנת 2016 ונקבר בחלקת גדולי האומה.",
    "pageid": 519
  },
  {
    "title": "שעלת",
    "extract": "שעלת (באנגלית: פרטוסיס, Pertussis או Whooping cough) היא מחלה זיהומית הנגרמת על ידי החיידק Bordetella pertusis, השייך למערכת החיידקים הארגמניים. על-פי ארגון הבריאות העולמי נמנית המחלה כאחת מעשר המחלות הקטלניות בעולם.",
    "pageid": 7104
  },
  {
    "title": "שרית חדד",
    "extract": "שרית חדד (נולדה בשם שרה חוּדָדָטוֹב, ב-20 בספטמבר 1978) היא זמרת-יוצרת ומלחינה ישראלית. נחשבת לאחת הזמרות המצליחות והמשפיעות ביותר בישראל. רבים משיריה היו ללהיטים וחלקם אף לנכסי צאן ברזל במוזיקה הישראלית (בהם: \"הייתי בגן עדן\" ו\"כשהלב בוכה\"). היא פורצת דרך במוזיקה המזרחית. זכתה חמש פעמים בתואר \"זמרת השנה\" וכן בתואר \"זמרת העשור\" בעשור הראשון של המאה ה-21. ייצגה את ישראל באירוויזיון 2002.",
    "pageid": 66401
  },
  {
    "title": "אהוד ברק",
    "extract": "אהוד ברק (במקור: ברוֹג; נולד ב־12 בפברואר 1942, כ\"ה בשבט ה'תש\"ב), הוא איש צבא, פוליטיקאי ואיש עסקים ישראלי, שכיהן כראש ממשלת ישראל העשירי (1999–2001). ברק כיהן גם כשר הביטחון (2007–2013), שר החוץ (1995–1996) וכרמטכ\"ל ה־14 של צה\"ל (1991–1995). ברק היה חבר הכנסת מטעם מפלגת העבודה ומפלגת העצמאות.\nבמהלך כהונתו בראשות ממשלת ישראל העשרים ושמונה נסוג צה\"ל מדרום לבנון, פרצה האינתיפאדה השנייה (לאחר כישלון המשא ומתן המדיני עם הרשות הפלסטינית בוועידת קמפ דייוויד ובוועידת טאבה), וישראל ניהלה שיחות שלום עם סוריה בוועידת שפרדסטאון. במהלך כהונתו כשר הביטחון תקף חיל האוויר את הכור הגרעיני בסוריה, והוצאו לפועל מבצע עופרת יצוקה ומבצע עמוד ענן.\nהוא חולק, עם נחמיה כהן, את התואר הלא רשמי \"החייל המעוטר ביותר בצה\"ל\".",
    "pageid": 524
  },
  {
    "title": "אונר\"א",
    "extract": "אונר\"א (ראשי תיבות של סוכנות הסעד והתעסוקה של האו\"ם לפליטי פלסטין במזרח הקרוב; באנגלית: UNRWA; ראשי תיבות של: United Nations Relief and Works Agency for Palestine Refugees in the Near East) היא גוף מטעם האומות המאוחדות שעוסק במתן שירותים לפליטים פלסטינים. הסוכנות הוקמה בנפרד מנציבות האו\"ם לפליטים (UNHCR), שמטרתה לטפל בכלל הפליטים בעולם.\nאונר\"א כפופה לנציבות האו\"ם לפליטים, ואחת לשלוש שנים מחדשים את המנדט לפעילותה. המנדט חודש ברציפות והוא תקף עד 30 ביוני 2026. אונר\"א פועלת בחמישה אזורים: רצועת עזה, הגדה המערבית (לרבות מזרח ירושלים), ירדן, סוריה ולבנון.\nבמהלך סבבי הלחימה בין צה\"ל לחמאס, בעזה, ובמיוחד במלחמת חרבות ברזל, הציג דובר צה\"ל עדויות שונות המצביעות על שיתוף פעולה לכאורה בין מספר עובדי אונר\"א לבין פעילות הטרור של חמאס.",
    "pageid": 19534
  },
  {
    "title": "אורלי ויינרמן",
    "extract": "אורלי ויינרמן (נולדה ב-21 ביוני 1971) היא שחקנית, דוגמנית וזמרת ישראלית. \nהיא מוכרת במיוחד בתפקידה כעוגן בקומדיית המצבים \"שמש\".",
    "pageid": 374304
  },
  {
    "title": "איוונה טראמפ",
    "extract": "איוונה מארי טראמפ (באנגלית: Ivana Marie Trump;‏ 20 בפברואר 1949 – 14 ביולי 2022) הייתה אשת עסקים צ'כית-אמריקאית, סופרת ודוגמנית ואשתו הראשונה של דונלד טראמפ, לימים נשיאה ה-45 של ארצות הברית, ולהם שלושה ילדים משותפים. על אף שהיא וטראמפ התגרשו ב-1992, היא נשאה את שם משפחתו עד מותה 30 שנים לאחר מכן.",
    "pageid": 1435212
  },
  {
    "title": "איטליה",
    "extract": "אִיטַלְיָה (בשמה הרשמי: הָרֶפּוּבְּלִיקָה הָאִיטַלְקִית; באיטלקית: Repubblica Italiana, \"רֵפּוּבְּלִיקָה אִיטַלְיָאנָה\" ‏‏?‏) היא מדינה בדרום אירופה, המכסה את רוב חצי האי האפניני, ואזורים נוספים. היא כוללת למעלה מ-20 איים, הגדולים שבהם הם סיציליה וסרדיניה. מצפון היא תחומה על ידי הרי האלפים, שם היא גובלת בצרפת, בשווייץ, באוסטריה ובסלובניה. בצפון-מרכז המדינה נמצאת המדינה הזעירה סן מרינו, ובמרכז המדינה, בתוך העיר רומא, נמצאת קריית הוותיקן. בשל צורתה הגאוגרפית המזכירה מגף היא מכונה \"ארץ המגף\".\nאיטליה היא מולדת העם האיטלקי.",
    "pageid": 619735
  },
  {
    "title": "איתמר בן גביר",
    "extract": "איתמר בן גביר (נולד ב-6 במאי 1976, ו' באייר ה'תשל\"ו) הוא פוליטיקאי ישראלי ימני קיצוני המכהן כשר לביטחון לאומי, יושב ראש מפלגת עוצמה יהודית וחבר הכנסת מטעמה.\nבן גביר התמודד לכנסות ה־19 וה־21–25 ברשימות שונות מטעם מפלגת \"עוצמה יהודית\". קודם לכן שימש כעורך דין וכן יועץ התקשורת של חבר הכנסת מיכאל בן ארי ודובר תנועת \"חזית יהודית לאומית\".\nבמהלך פעילותו הפוליטית הוגשו נגדו, לדבריו, 53 כתבי אישום, שמתוכם הורשע בשמונה עבירות פליליות, בהן התפרעות, הפרעה לשוטר והסתה לגזענות, וכן שתי הרשעות בהחזקת חומר תעמולה עבור ארגון טרור ושתי הרשעות בתמיכה בארגון טרור.\n\nנולד בירושלים, הצעיר בשני בניהם של שושנה וצדוק בן גביר. אביו יליד ירושלים, בן להורים יוצאי עיראק. האב עברת את שם משפחתו מ\"חאנן\", גביר בערבית. האם שושנה (לבית שנגלוף), בת להורים יוצאי כורדיסטן, הייתה פעילת האצ\"ל ובגיל 14 נעצרה בשל כך על ידי הבריטים.\nגדל בבית מסורתי במבשרת ציון, ולמד בתיכון אורט בירושלים. בגיל 12 החל בתהליך של חזרה בתשובה.\n\nבגיל 14, בזמן האינתיפאדה הראשונה, החל להתקרב לימין הפוליטי ולהשתתף בהפגנות נגד למשמרות נשים בשחור בכיכר פריז בירושלים. בתחילה הצטרף לנוער מולדת, ובגיל 16 הצטרף, בהשפעת נעם פדרמן לתנועת \"כך\" והתקדם לעמדת רכז הנוער בתנועה. לאחר התיכון למד בישיבת הרעיון היהודי, מיסודו של הרב מאיר כהנא.\nבעקבות טבח מערת המכפלה ב-1994, הוכרזה תנועת \"כך\" כארגון טרור, והוצאה אל מחוץ לחוק. ב-1999 הפיץ ביום תשעה באב כרוז בו נכתב \"אבלות, חורבן וקינות, זה לא מספיק – יש לגרש את האויב הערבי מהר הבית\", ונחתם על ידי \"פעילי כך לשעבר\". ב-2004 הורשע בתמיכה בארגון טרור בגין מעשה זה. בשנת 2007 הורשע בן גביר פעם נוספת בתמיכה בארגון טרור ובהסתה לגזענות, לאחר שב-2001 נסע ברכב שעליו הודבק סטיקר בו נכתב \"אין ערבים - אין פיגועים\", וב-2002 נמצאו ברכבו ארבעה שלטים עם הכיתוב \"לגרש את האויב הערבי\". השלטים נחתמו בידי \"מטה כהנא צדק\", שהוכרז כארגון טרור.\nבן גביר לא גויס לצה\"ל. לטענתו סירב הצבא לגייסו בשל עברו בתנועת \"כך\". לאחר שהוצאה התנועה אל מחוץ לחוק המשיך לפעול בארגון \"חזית הרעיון\", עד סגירתו בעקבות קביעה שהארגון הוא ארגון המשך לתנועת כך. ערב פירוק התנועה לא היה בן גביר אחד המפורסמים שבה, אולם התמדתו במחאות מתוקשרות שהגיעו לא פעם אל בית המשפט קנתה לו מקום בולט בין פעילי הימין הרדיקלי. חלק מיוזמותיו של בן גביר היו משותפות עם ברוך מרזל, מנהיגה האחרון של תנועת כך.\nבן גביר הצליח למשוך תשומת לב גם בעזרת פרובוקציות. שבועיים לפני רצח יצחק רבין, הציג לתקשורת את סמל מכוניתו של רבין, והכריז: \"כמו שהגענו לסמל הזה – אנחנו יכולים להגיע לרבין\". במהלך קמפיין בחירות לכנסת ב-2022 התנצל על כך ואמר שאינו מכנה את רבין בכינוי \"בוגד\", אף שלדעתו \"רבין עשה דברים שפוגעים במדינת ישראל\" ו\"סייע לאויב\", וטען ש\"יש הגזמה בהנצחה שלו\". בן גביר הקים, יחד עם ברוך מרזל ופעילים נוספים, את \"הוועד למען הדמוקרטיה\", שפעל לשחרורו של יגאל עמיר, רוצחו של רבין. לאחר שהמחבל סמיר קונטאר שוחרר מהכלא בעסקת שבויים, הארגון דרש לשחרר את יגאל עמיר. בן גביר אמר ש\"המטרה היא להביא לידי ביטוי את הדרישה לשחרר את יגאל עמיר\", ו\"אם משחררים רוצחים עם דם על הידיים צריך גם לשחרר את עמיר\".\nביוני 1997, תוכננה הופעה של הזמרת האירית שינייד אוקונור בירושלים, באירוע שקרא לחלוקת העיר בין ישראל לפלסטין. הופעתה בוטלה בעקבות איום לרצח שהופנה כלפיה בשיחת טלפון לשגרירות הממלכה המאוחדת בישראל. בראיון רדיו התגאה בן גביר שהוא ופעילי \"חזית הרעיון\" הביאו לביטול ההופעה. בתגובה פרסמה אוקונור מכתב פומבי שהופנה לבן גביר, בו כתבה בין השאר \"אלוהים אינו מתגמל את מי שמטילים טרור על ילדי העולם. לא הצלחת בכלום, למעט בכישלון נשמתך\".\nבשנת 2000 הדביק ברחבי ירושלים מודעות נגד ביקור האפיפיור יוחנן פאולוס השני בישראל, והושם במעצר בית עד לתום הביקור. בדצמבר 2005, לאחר שראש הממשלה לשעבר אריאל שרון שקע בתרדמת, בן גביר חגג את האירוע ואמר: \"אנחנו מקווים שיהיה מכאן מסר לכל מי שרוצה לפגוע בארץ ישראל, ארץ ישראל יותר חזקה מכולם\". לאחר שהדביק על רכבו סטיקר ובו הכתובת \"שרון, לילי מחכה לך\", נעצר בן גביר ונחקר בחשד להסתה נגד שרון.\nבסוף שנת 2005, שהה בן גביר יחד עם מספר חיילים בפילבוקס באזור חברון. מיד לאחר שיצא מהפילבוקס נורה צרור יריות מטווח קצר שלא פגע באף אחד מהם. כעבור שנים אמר בן גביר שהוא סבור שמדובר היה בניסיון לחסל אותו.\nבשנת 2011 הפגין יחד עם ברוך מרזל, בנצי גופשטיין, בצלאל סמוטריץ ופעילים נוספים ב\"מצעד הבהמות\" במחאה על מצעד הגאווה בירושלים.\nבשנת 2017 ייצג בנות שירקו לעבר מנזר, ואמר בראיון לכאן חדשות כי \"יש מנהג יהודי קדום כשעוברים ליד מנזר או ליד כומר יורקים, אפשר להסכים או להסכים, אבל כאשר יורקים לצד אני לא חושב שמדובר בעבירה\". בראיון לגלי ישראל אמר כי על אף שהמעשה לא ראוי, \"אני לא אוהב שעל דברים כאלה מגיעים למעצר\". לדבריו, עדיף לטפל במקרים כאלה באמצעות חינוך.\nבסלון ביתו הייתה תלויה עד לתקופת הבחירות של 2020 תמונה של ברוך גולדשטיין, על רקע מערת המכפלה בה ביצע את הטבח ב-1994. במספר הזדמנויות נימק זאת בן גביר בכך שגולדשטיין הציל כמה מחבריו. בראיון לתוכנית טלוויזיה ב-1994, אחרי הטבח במערת המכפלה, אמר בן גביר: \"כל שבוע אנחנו שומעים על עוד יהודי שנרצח ועוד יהודי שנרצח - נמאס. סוף סוף קם יהודי, יהודי גדול, הצדיק הד\"ר גולדשטיין ה' יקום דמו\". באותו ראיון אמר שאיסור לא תרצח חל רק כלפי יהודים. בפורים של שנת 1995, שנה לאחר הטבח, התחפש בן גביר לגולדשטיין. הוא לבש חלוק רופא עם דרגותיו של גולדשטיין והוסיף שלט בו מצויר איש עם רובה ולידו הכיתוב \"ברוך הגבר – אשר יפתח באש\" ואמר \"הגיבור שלי הוא דוקטור גולדשטיין\". בכתבה טלוויזיונית משנת 2011, אמר על התמונה שבסלון ביתו: \"יש כאן איזושהי אמירה בתמונה הזאת, אמירה מאוד מפורשת\", וכן שגולדשטיין \"צדיק\", \"גיבור\" ו\"רופא שהציל בחיים שלו יהודים\". בתקופת הבחירות של 2020 הסיר בן גביר את תמונת גולדשטיין מביתו. בפאנל בחירות ב-2022 אמר בן גביר שהתבגר וכבר אינו חושב שגולדשטיין גיבור.\n\nבשנים 2006–2008 עתר לבג\"ץ, עם ברוך מרזל, בבקשה לבטל את ההיתר לערוך את מצעד הגאווה בירושלים. העתירות נדחו. בשנת 2011, במסגרת כתב אישום שהוגש נגדו, קיבל לידיו בהוראת בית המשפט מסמכים שלפיהם השב\"כ ומשטרת ישראל השקיעו מאמצים רבים במעקב אחריו ובתיעוד מדויק של תנועותיו במשך שעות רבות ביום.\n\nעד פברואר 2009 הוגשו נגד בן גביר 46 כתבי אישום, מתוכם הורשע בשמונה, בהם בעבירות התפרעות, השחתת מקרקעין, הפרעה לשוטר, החזקת חומר תעמולה לטובת ארגוני טרור, והסתה לגזענות ותמיכה בארגון טרור. כעבור שש שנים אמר שהוגשו נגדו עוד שבעה כתבי אישום, בהם זוכה. על פי נתונים אלו, הוגשו נגדו 53 כתבי אישום, מהם הורשע בשמונה.\n\nבן גביר רכש את השכלתו המשפטית בקריה האקדמית אונו. בתחילה החליטה לשכת עורכי הדין למנוע ממנו לגשת להתמחות עקב עברו הפלילי, אולם לאחר הליך שכלל כמה ערעורים - עבר את מבחני לשכת עורכי הדין ב-2012 והוסמך כעורך דין.עמיחי אתאלי, בתום מאבק ממושך: איתמר בן גביר - עו\"ד, באתר nrg‏, 21 ביוני 2012\nלפני כניסתו לפוליטיקה, הרבה בן גביר לייצג אנשי ימין שהואשמו בעבירות על רקע אידאולוגי. בסוף 2015 ייצג את אחד החשודים בפיגוע בדומא, וטען שחוקרי השב\"כ אילצו את מרשו להודות באמצעות עינויים. בדצמבר 2015 השתתף בחתונת השנאה ואחרי כן ייצג חלק ממשתתפי האירוע שהוגשו נגדם כתבי אישום. בראיון לתקשורת אמר \"אף אחד לא הבין שמדובר בתמונות של בן משפחת דוואבשה\". ב-2017 ייצג פעיל של תנועת \"חוזרים להר\" שניסה להתגנב עם גדי להר הבית לשם חידוש עבודת הקורבנות ונעצר על ידי המשטרה.\n\nבן גביר הגיש תביעת דיבה נגד העיתונאי אמנון דנקנר, על שכינהו \"נאצי קטן\" בתוכנית \"פופוליטיקה\" בשנת 1995, וזכה בה בפיצוי סמלי של שקל אחד. באפריל 2018 פסק בית המשפט שעובד בתחנת דלק שכינהו \"נאצי\", הצדיע לו במועל יד והתעלם מזימונים למשפט, ישלם לו פיצוי בסך 200,000 ש\"ח. אנשי ימין שונים טענו מספר פעמים כי בן גביר הוא סוכן שב\"כ שתול, בדומה לאבישי רביב, ואחד המפרסמים, ברי חמיש, נתבע על ידי בן גביר. בפסק הדין נקבע שהכינוי \"סוכן שב\"כ\" נחשב כלשון הרע בקרב חוגים מסוימים, ושחמיש הציג את בן גביר כאדם לא הגון ואף מסוכן. בית המשפט פסק כי על חמיש לפצות את בן גביר ב-30,000 ש\"ח.\nבן גביר הגיש תביעות דיבה רבות, ונכון לפברואר 2023 היה מעורב ב-10 תיקים פעילים. במאי 2022 שודר פרק בתוכנית \"עובדה\" אודות בן גביר, בו נטען בין השאר שבן גביר עודד נערי גבעות לבצע פעולות תג מחיר. בן גביר הכחיש את התחקיר, וכשבועיים לאחר שידור התכנית הגיש נגד התוכנית תביעה בסך שני מיליון ש\"ח. תביעות נוספות שהגיש בשנת 2023 הן נגד העיתונאי יהושע בריינר ועיתונו \"הארץ\", נגד השר לשעבר משה יעלון, נגד גילת בנט, ערוץ 7 ונגד נתבעים נוספים.\n\nבן גביר זכה בסכום מצטבר של כרבע מיליון ש\"ח בתביעות נגד המשטרה, לאחר שתבע אותה על הטרדות שונות והפרת זכויותיו. כך - באוגוסט 2011 פסק בית משפט השלום בירושלים כי על משטרת ישראל לשלם לו 18,000 ש\"ח, כפיצוי על כך ששוטר תקף אותו בימי ההתנתקות. בפברואר 2012 פסקה שופטת השלום בירושלים שמשטרת ישראל תשלם לבן גביר פיצויים בסך 14,000 שקל, על כך שנעצר למשך 24 שעות בשל כוונתו להפגין עם אחרים מול ביתו של מפקד פיקוד המרכז גדי שמני.\n\nעובד זר, שהועסק כמטפל סיעודי של אביו של איתמר בן גביר, תבע לאחר פטירת האב ב-2020 תשלום זכויות שונות, שלא ניתנו לו בתקופת עבודתו, מאיתמר בן גביר ואחיו, יורשיו של האב. היורשים התגוננו בטענות שונות, בהן הטענה שזמן קצר לפני מות האב נטש אותו העובד והתפטר. בנוסף טענו שיש לקזז מהזכויות כספים ששילם המנוח עבור העובד, כגון תשלומים לביטוח רפואי ומימון מגורי העובד והוצאות נלוות, בסך כולל של כ-85,500 ש\"ח. טענות היורשים נדחו בבית הדין הארצי לעבודה, ונפסק שעל האחים לשלם לעובד כ-100,000 ש\"ח. לשם גביית החוב נאלץ העובד לפנות לרשות האכיפה והגבייה, שהוציאה צו עיקול משכורת נגד איתמר בן גביר. במהלך הדיון המשפטי הגיש בן גביר הצעת חוק לביטול חובת הביטוח הפנסיוני לעובדים זרים.\n\nמאז הוציא רישיון נהיגה, נתפס בן גביר מספר רב של פעמים על ידי משטרת התנועה על עבירות תנועה שונות. בסך הכל נקנס בגין 78 עבירות תנועה ב-23 שנים.\nלפי פרסום של ג'וש בריינר, בן גביר מאיץ בנהגים שלו לבצע עברות תנועה. באוגוסט 2023 היה מעורב בתאונה כשנהג שלו נכנס לצומת ברמזור אדום, בזמן שהיו בדרך לראיון טלוויזיוני. לא היו נפגעים בגוף. ב-26 באפריל 2024 התהפך רכבו של בן גביר כשנכנס לצומת באור אדום ומכונית התנגשה בו. יושבי שתי המכוניות נפצעו בתאונה.\n\nבכנסת ה-18 שימש עוזר פרלמנטרי של חבר הכנסת מיכאל בן ארי. בבחירות לכנסת ה-19 הוצב במקום החמישי ברשימת עוצמה לישראל, אך הרשימה לא עברה את אחוז החסימה. לקראת הבחירות לכנסת ה-21 הוצב במקום השמיני ברשימת איחוד מפלגות הימין, ועם פסילת מועמדותו של בן ארי הועבר למקום השביעי. הרשימה זכתה בחמישה מנדטים. על-פי ההסכם בין המפלגות חברי הכנסת רפי פרץ ובצלאל סמוטריץ' התחייבו להתפטר במסגרת \"החוק הנורווגי\" ולתת לבן גביר לכהן כחבר הכנסת, אך הכנסת פוזרה לפני שנחקק מחדש חוק זה (שנהג בכנסת ה-20 כהוראת שעה בלבד). בבחירות לכנסת ה-22 התמודד בן גביר בראשות רשימת \"עוצמה יהודית\" שקיבלה 83,609 קולות (1.88% מהקולות הכשרים) ולא עברה את אחוז החסימה.\nלקראת הבחירות לכנסת ה-23, חתם בן גביר עם רפי פרץ על ריצה משותפת למפלגות \"עוצמה יהודית\" ו\"הבית היהודי\". סמוך לסוף זמן הגשת הרשימות הצטרף פרץ עם מפלגת \"הבית היהודי\" לרשימת \"ימינה\". ראש \"הימין החדש\", נפתלי בנט, נימק את סירובו לצרף את בן גביר לרשימה מאוחדת כסירוב לרוץ עם \"מי שמחזיק בסלון ביתו תמונה של אדם אשר רצח 29 איש חפים מפשע\". בתגובה הודיע בן גביר שהסיר את התמונה, למען אחדות ומניעת הקמת ממשלת שמאל, אולם מפלגתו לא צורפה לרשימה המאוחדת. עוצמה יהודית נרשמה כרשימה עצמאית בראשות בן גביר, וקבלה בבחירות אלו 19,402 קולות (0.42%) ולא עברה את אחוז החסימה.\n\nלקראת הבחירות לכנסת ה-24, חתם בן גביר על הסכם ריצה משותפת של המפלגות \"עוצמה יהודית\" ו\"נעם\", ובהמשך, על ריצה משותפת עם מפלגת \"הציונות הדתית\" בראשות בצלאל סמוטריץ'. הוא הוצב במקום השלישי ברשימה ונבחר לכהן בכנסת.\nלאחר שבן גביר עלה להר הבית בינואר 2022, פורסמו איומים מפורשים על חייו. בעקבות האיומים העלתה המשטרה את רמת האיום על בן גביר לדרגה 6, הגבוהה ביותר, וקצין הכנסת הורה למשמר הכנסת לאבטח את בן גביר בכל שעות היממה. איומים נוספים הופנו לעברו: באפריל נעצרה חוליית פעילי חמאס שתכננה להתנקש בו; ביוני נעצר תושב תל אביב שאיים עליו טלפונית ברצח; וביולי העלו תלמידים ממזרח ירושלים הצגת סוף שנה שבה מוצגת הוצאה להורג של אדם הלבוש באופן דומה לבן גביר, שהובילה למעצרם של מנהל בית הספר ומורה נוסף. בפברואר 2023 נעצר תושב מזרח ירושלים, בחשד שאסף מידע ותכנן לרצוח את בן גביר.\nב-3 ביולי 2022, לאחר ההחלטה על הקדמת הבחירות לכנסת העשרים וחמש, עוצמה יהודית התפצלה בהסכמה מרשימת הציונות הדתית לסיעת יחיד נפרדת בכנסת שיוצגה על ידי בן גביר. ב-26 באוגוסט 2022, נחתם הסכם איחוד בין עוצמה יהודית לבין הציונות הדתית לריצה משותפת לכנסת, בתיווכו של בנימין נתניהו. ב-26 באוגוסט חתם בן גביר על הסכם ריצה משותפת עם בצלאל סמוטריץ' ברשימת הציונות הדתית. הרשימה השיגה 14 מנדטים בבחירות והפכה לשלישית בגודלה.\nב-27 בספטמבר 2023 פורסם כי שירות הביטחון הכללי עצר חוליית טרור שהופעלה על ידי איראן וכללה 3 פלסטינים ו-2 ערבים-ישראלים שתכננו להתנקש בו ובחבר הכנסת לשעבר יהודה גליק.\nלקראת הבחירות לכנסת העשרים וחמש חשף \"פייק ריפורטר\" רשת של חשבונות מזויפים של נשים שקידמה את בן גביר בטוויטר.\n\nעל אף אמירה מפורשת של נתניהו טרם הבחירות לכנסת ה-24 כי בן גביר לא יכהן כשר בממשלתו, ב-29 בדצמבר 2022, לאחר הבחירות לכנסת ה-25, מונה בן גביר לשר לביטחון הפנים בממשלת ישראל ה-37 ושם משרדו שונה ביוזמתו למשרד לביטחון לאומי. ב-8 בינואר 2023 מונה בן גביר לשר לחיזוק וקידום קהילתי, משרד שהופרד מהמשרד לביטחון פנים בממשלת ישראל השלושים וחמש, בכפוף להחלטה לבטל את המשרד. המינוי אושר במליאת הכנסת למחרת, ב-9 בינואר 2023. ב-6 בנובמבר 2023 אוחד המשרד לחיזוק וקידום קהילתי עם המשרד לביטחון לאומי.\nבמהלך חצי השנה הראשונה של בן גביר כשר לביטחון לאומי חלה עלייה של 60% במספר מקרי הרצח בחברה היהודית, ובמהלך שנתו הראשונה מספר מקרי הרצח בחברה הערבית גדל ב-110%, לעומת השנה הקודמת. במשטרה טענו לנתונים מעודדים במיגור הפשיעה בחברה הערבית. ביולי 2024 פרסמה המשטרה את נתוני הפשיעה, לפיהם בזמן כהונת בן-גביר הייתה עלייה בפשיעה ברוב התחומים.\nבשנתו הראשונה לכהונה כשר לביטחון לאומי הייתה תחלופה רבה בבכירי משרדו. דוברו האישי של השר התפטר באפריל 2023, בספטמבר התפטר מנכ\"ל המשרד, שלמה בן-אליהו, וכחודשיים לאחר מכן התפטר ממלא המקום שמונה במקומו - עקב עתירה לבג\"ץ נגד המינוי. בנובמבר התפטרה הסמנכ\"לית להון אנושי ומנהל, ובדצמבר התפטר מנכ\"ל האגף לכלי ירייה עקב ביקורת על מדיניות חלוקת כלי נשק.\nבפברואר 2023 פרסם העיתון \"דיילי טלגרף\" כי עקב הדלפות מסמכים רגישים נאסר על בן גביר לקבל תדריכים מודיעיניים. לפי הדיווח, בן גביר הדליף מידע והכניס טלפונים ניידים לישיבות חסויות.\n\nבדצמבר 2022 תוקנה ביוזמתו פקודת המשטרה, ונקבע בה שהשר לביטחון הפנים יתווה את מדיניות המשטרה ואת העקרונות הכלליים לפעילותה, והוא רשאי להתוות מדיניות כללית בתחום החקירות. בן גביר מימש תיקון זה, ובין השאר הנחה את המפכ\"ל שבתאי להסיר כל דגל אש\"ף מהמרחב הציבורי. בהמשך, עקב המחאה נגד ממשלת ישראל השלושים ושבע, ניסה השר לקדם מדיניות מעצרים נגד מפגינים שיתפרעו או יחסמו כבישים. בעקבות עתירות שהוגשו נגד השר, הוציא בג\"ץ צו ביניים בינואר 2024, שאסר על בן גביר לתת הנחיות והוראות אופרטיביות למשטרה בדבר יישום מדיניותו בכל הנוגע למימוש זכות ההפגנה וחופש המחאה.\nב-10 במרץ 2023 הורתה לו היועצת המשפטית לממשלה, גלי בהרב-מיארה, להקפיא את מימוש ההחלטה להעביר מתפקידו את מפקד מחוז תל אביב, ניצב עמיחי אשד, מחמת \"חשש כבד ביחס לחוקיות ולתקינות ההליך\".\nבדצמבר אותה שנה הודיע השר לנציבת שב\"ס קטי פרי כי החליט שלא להאריך את כהונתה, ומינה כממלא מקום את קצין משטרה, ניצב בדימוס קובי יעקבי.\nבמאי 2024, פנה בן גביר ישירות למפקד מג\"ב בריק יצחק בנוגע להשעיית שוטרים שהיו מעורבים באלימות כלפי חרדים בהילולת רבי שמעון בר יוחאי, ובניגוד להוראת בג\"ץ שאסרה על בן גביר לתת הוראות אופרטיביות למשטרה. מפכ\"ל המשטרה - קובי שבתאי - דיווח ליועצת המשפטית לממשלה על כך. זמן קצר לאחר מכן ביקש בן גביר לזמן את שבתאי לקראת פיטוריו, אך היועמ\"שית הודיעה שזימון זה אינו חוקי.\nבמהלך מלחמת חרבות ברזל הנחה בן גביר את סגן המפקח הכללי של משטרת ישראל אבשלום פלד להימנע מאבטחה של שיירות הסיוע לרצועת עזה. פרקליטות המדינה קבעה שהמעשה היווה הפרה של הדין והתערבות פסולה בעבודת המשטרה.\n\nב-8 במאי 2023 שובץ בן גביר כנציג הממשלה לנאום באירוע שתוכנן בתל אביב על ידי האיחוד האירופי לרגל יום אירופה. לאור השתתפותו הצפויה של בן גביר, האירוע בוטל. על פי נציגי האיחוד הדבר נבע מחוסר נכונותם לתת במה למי שעמדותיו עומדות בסתירה לערכי האיחוד האירופי.\nבמהלך מלחמת חרבות ברזל קרא לקדם עידוד הגירת פלסטינים מרצועת עזה למדינות העולם. קריאתו זו גונתה על ידי מחלקת המדינה של ארצות הברית, צרפת, גרמניה, האיחוד האירופי ואיחוד האמירויות. בהמשך המלחמה קרא \"לחזור הביתה לגוש קטיף וצפון השומרון\".\n\nבן גביר נשוי לאיילה (לבית נמרודי), ילידת ירושלים, בת למשפחה דתית לאומית, מורה במקצועה. השניים נפגשו לאחר שאיילה, אז בת 15, נעצרה על שהות במאחז שהוקם בחברון וסירבה לחתום על הרחקה מהמאחז ולהשתחרר כמו חברותיה. הם נישאו כאשר איילה הייתה בת 17 ואיתמר בן 28. לזוג שישה ילדים והם מתגוררים בשכונת גבעת האבות שבקריית ארבע.\n\nאיתמר בן גביר, באתר אנציקלופדיה בריטניקה (באנגלית)\n איתמר בן גביר, באתר הכנסת \n איתמר בן גביר, ברשת החברתית פייסבוק\n איתמר בן גביר, ברשת החברתית אקס (טוויטר)\n איתמר בן גביר, ביישום טלגרם\n איתמר בן גביר, ברשת החברתית טיקטוק\n איתמר בן גביר, סרטונים בערוץ היוטיוב\nאיתמר בן גביר, באתר כנסת פתוחה\nראיונות\nגלי גינת, מאחז איתמר: כך הגיע איתמר בן גביר לכנסת, באתר nrg‏, 25 באוקטובר 2010\nאהוד שישון, זמן ירושלים, \"מתנגד למעשה של יגאל עמיר\": בגובה העיניים עם איתמר בן גביר, באתר nrg‏, 10 באוגוסט 2011\nיאיר שפירא, אדוני השופט, באתר ערוץ 7, 10 בינואר 2013\nעוזיאל סבתו, סיבוב בחברון עם מרזל ובן גביר, באתר ערוץ 7, 5 בנובמבר 2015\nשי גל באולפן שישי, ערוץ 2, ‏איך הפך איתמר בן גביר למגן נערי הגבעות, באתר ‏מאקו‏, 8 בינואר 2016\nיהודה שלזינגר, \"לפני 20 שנים אמרו שאני בקצה הימני של הסקאלה. היום אני קונצנזוס\", באתר ישראל היום, 21 במרץ 2019\nשי גל בעובדה, קשת 12, ‏איתמר מטפס על קירות, באתר ‏מאקו‏, 6 במרץ 2020 \nמוריה קור, בן גביר: \"אני סומך על נתניהו רק כשאני שומר עליו\", באתר ישראל היום, 4 במרץ 2021\nליאור בן עמי, \"בוגדים ואויבים\", הפלייליסט של אהבת המדינה, באתר ynet, 1 בפברואר 2023\nכתבות\nשמעון כהן, בן גביר החליף את הנאשם והביא לזיכויו, באתר ערוץ 7, 10 ביוני 2013\nתומר פרסיקו, בנגביריזם אינו כהניזם-לייט, בבלוג של פרסיקו לולאת האל, אוגוסט 2022\n\nליאור שלו, ‏המשפחה הזו מאמינה שזו השליחות שלה, באתר ‏מאקו‏, 8 בדצמבר 2022\nסרטונים\nדני קושמרו,  איתמר בן גביר כפי שלא הכרתם מעולם, סרטון בערוץ \"חברת החדשות\", באתר יוטיוב, 25 ביולי 2011\nהזכרה של יום השנה ה-25 לרצח הרב מאיר כהנא,  דובר איתמר בן גביר, סרטון  באתר יוטיוב, 2 בנובמבר 2015\nעוזיאל סבתו,  פרק 8: עושים סיבוב בחברון - עוזיאל סבתו עם בן גביר, מרזל וגופשטיין, סרטון  באתר יוטיוב, 9 בנובמבר 2015\n ח\"כ בן גביר בנאום הבכורה: \"אפעל לערוך רפורמה בעולם המשפט\", סרטון  באתר יוטיוב (אורך: 16:12), 26 באפריל 2021",
    "pageid": 487309
  },
  {
    "title": "אל על",
    "extract": "אל על נתיבי אוויר לישראל בע\"מ, המוכרת בשם המקוצר אל על, היא חברת התעופה הגדולה בישראל וחברת הדגל שלה. אל על היא חברה ציבורית ונסחרת בבורסה לניירות ערך בתל אביב, ונמצאת בשליטת חברת כנפי נשרים תעופה בע\"מ בבעלותו של אלי רוזנברג. מרכז פעילותה והנהלתה של החברה בנמל התעופה הבינלאומי בן-גוריון.\nאל על מתמקדת בשוק הבינלאומי ומפעילה טיסות לאירופה, אסיה, אפריקה וצפון אמריקה. בין השנים 2010–2014 הפעילה החברה קו טיסות סדיר לנמל התעופה אילת, אך טיסות אלו הופסקו.\nבמשך שנים שימשה אל על כחברת התעופה הלאומית של ישראל והייתה בבעלות ממשלת ישראל, אך צעדים להפרטתה החלו ב-12 ביוני 2003, כשמניות החברה הוצעו למכירה לציבור, וב-1 בינואר 2005 הפכה חברת כנפיים אחזקות בע\"מ לבעלת השליטה באל על. תולדותיה של חברת אל על קשורות באופן מובהק בדברי ימיה של מדינת ישראל – היא נטלה חלק במבצעי העלייה הגדולים מארצות ערב, מאתיופיה ומחבר המדינות, ורשת יעדיה שיקפה לאורך השנים את יחסיה הבינלאומיים של ישראל עם מדינות העולם, ובמיוחד עם שכנותיה. במהלך שנת 2020 בצל משבר הקורונה, השתנתה השליטה בחברה וכיום החברה נמצאת בשליטת חברת כנפי נשרים תעופה בע\"מ, חברה בבעלות אלי רוזנברג.\nלאל על מספר מאפיינים ייחודיים לה, ובהם הקפדה על הסדרי ביטחון ואבטחה, הימנעות מטיסה בשבתות ובמועדי ישראל והקפדה על כללי הכשרות, הן במטוסיה והן במתקניה הקרקעיים. עם זאת, חלק ממטוסי אל על וצוותי האוויר הוחכרו בשבתות ובמועדי ישראל לחברות ישראליות אחרות.\nאל-על נחשבת לחברה עם נפח תנועת הנוסעים הגדולה בישראל. בשנת 2022 הטיסה החברה כ-4,181,596 נוסעים, שהיוו כ-21.75% מכלל הפעילות השנתית.",
    "pageid": 32170
  },
  {
    "title": "בואו לאכול איתי עונה 8",
    "extract": "בואו לאכול איתי עונה 8 היא העונה השמינית ועונת היחידים השביעית של תוכנית המציאות הישראלית \"בואו לאכול איתי\". העונה משודרת החל מ-14 ביולי 2024 בכאן 11 והיא תכלול 25 פרקים.",
    "pageid": 2348748
  },
  {
    "title": "בר רפאלי",
    "extract": "בר רפאלי (נולדה בט\"ו בסיון ה'תשמ\"ה, 4 ביוני 1985) היא דוגמנית, מנחת טלוויזיה, שחקנית ואשת עסקים ישראלית בעלת מוניטין בינלאומי.",
    "pageid": 92899
  },
  {
    "title": "גיא פלג",
    "extract": "גיא פלג (נולד ב-6 בנובמבר 1969) הוא עיתונאי, כתב ופרשן ישראלי העוסק בענייני משפט, בחדשות 12.",
    "pageid": 1345895
  },
  {
    "title": "גרי מנדלבאום",
    "extract": "גרשון (גרי) מנדלבאום הוא דמות בדיונית שהופיעה בקומדיות המצבים \"הפיג'מות\", \"הפיג'מות בקפה קר סול\", \"הפיג'מות במופע של דובל'ה\" ו\"מנדלבאום בלש פרטי\". הדמות מגולמת על ידי יניב פולישוק. מאופיין בהתנהגות ממורמרת וילדותית.",
    "pageid": 819048
  },
  {
    "title": "דור האלפא",
    "extract": "דור האלפא (באנגלית: Generation Alpha) הוא הדור הדמוגרפי שבא אחרי דור ה-Z. היות שאין הסכמה מלאה לגבי שנת ההתחלה והסיום של הדור, טרם גובשו גבולותיו. אף שאין הסכמה מלאה לגבי שנת ההתחלה והסיום של הדור, לרוב הכוונה לאלה שנולדו בין תחילת העשור השני של המאה ה-21 עד מועד מסוים במחצית השנייה של שנות ה-20 של המאה ה-21.\nבני דור האלפא הם בדרך כלל ילדיהם של בני דור ה-Y. בקרב הוריהם אפשר למצוא גם את הצעירים מבני דור ה-X.\nדור אלפא נולד בתקופה של ירידה בשיעורי הפריון הכולל ברחבי העולם, וחווה את ההשפעות של מגפת הקורונה בעת שהם היו ילדים צעירים. עבור ילדי דור האלפא להם הייתה בילדותם גישה לכך, אפשרויות הבידור לילדים הפכו הרבה יותר דומיננטיים עם הדור הזה לעומת הילדים של הדורות הקודמים בזכות הפיתוחים הניכרים של הטכנולוגיה האלקטרונית, הרשתות החברתיות ושירותי הסטרימינג, כאשר העניין של דור האלפא בטלוויזיה המסורתית דעך באופן מהותי במקביל. לשינויים המהותיים בשימוש בטכנולוגיה בכיתות ובהיבטים האחרים של החיים הייתה השפעה ניכרת על האופן שבו דור זה חווה את תהליך הלמידה בילדותו בהשוואה לדורות הקודמים. מחקרים העלו שבעיות בריאות הקשורות לזמן המסך, לאלרגיות ולהשמנת יתר חולנית הפכו נפוצות באופן ניכר עבור ילדים בסוף העשור השני של המאה ה-21.",
    "pageid": 1813431
  },
  {
    "title": "דרוזים",
    "extract": "דרוזים (בערבית: دُرُوز, דֻרוּז; צורת היחיד: دُرْزِيّ, דֻרְזִיּ) הם קבוצה אתנו-דתית דוברת ערבית במזרח התיכון, המקיימת דת אתנית ייחודית שהתפצלה מהאסלאם השיעי-איסמאעילי במאה ה-11.\nעל פי העדויות ההיסטוריות, האמונה הדרוזית - דין א-תַּוְחִ֫יד (دين التوحيد, ובעברית: דת הייחוד), צמחה במצרים בתחילת המאה ה-11, ובמרכזה עמדה דמותו של אל-חאכם באמר אללה (الحاكم بامر الله), הח'ליף ה-6 בשושלת הפאטמית. על פי המסורת הדרוזית, אל-חאכם היה התגלמות הרוח האלוהית. בשנת 1021 הוא נעלם אבל לפני שנעלם הוא הורה לאנשיו להפיץ את אמונתו[דרוש מקור: האם זוהי מסורת או נתמך על ידי מקורות היסטוריים?], ומי שהמשיכו להפיץ את בשורתו ואת האמונה שהוא התגלות האלוהות היו חמזה בן-עלי ומוחמד בן אסמאעיל א-דרזי. השניים הסתכסכו וא-דרזי הואשם במעשים שליליים, ועל כן הכינוי \"דרוזי\" נחשב דווקא לשלילי בעיני הדרוזים, והם מעדיפים להיקרא בשם \"בַּ֫נִי מערוף\" (بني معروف) שפירושו \"בני החסד\". אחרים גורסים שבני מערוף היו שבט שאימץ את הדת הדרוזית בעבר הרחוק. על פי מסורות דרוזיות לדרוזים שורשים קדומים בהרבה, שהתנהלו לאורך שנים באופן מחתרתי.\nהדרוזים במזרח התיכון הם דוברי השפה הערבית הדומה לניבים סוריים. כמעט כל הדרוזים במזרח התיכון חיים באזור הגאוגרפי הכולל את לבנון, דרום סוריה וצפון ישראל (ראו הדרוזים בישראל). התיישבותם הררית, במטרה להישמר מאוכלוסייה עוינת. רובם אזרחים סורים, אך יש קהילה דרוזית גדולה בין אזרחי לבנון. בסוף שנת 2018 נמנו כ-143 אלף דרוזים תושבי קבע בישראל, מהם כ-120 אלף אזרחים ישראלים, והיתר חלק מתושבי רמת הגולן המסרבים לקבל אזרחות ישראלית. ישנה קהילה דרוזית גדולה בוונצואלה וזאת בשל הגירה מסיבית, מסוף המאה ה-18, מהמזרח התיכון, לצורכי עבודה. כמו כן, ישנן קהילות דרוזיות גדולות בארצות הברית, בקנדה, באוסטרליה, בגרמניה, בשוודיה ובקולומביה.\nהדרוזים בישראל מהווים כ-1.4% מכלל אוכלוסיית המדינה.",
    "pageid": 9880
  },
  {
    "title": "הארי פוטר",
    "extract": "הארי פוטר (באנגלית: ‏‏?‏) היא סדרת ספרי פנטזיה מצליחה בת שבעה חלקים (הפטלוגיה) שנכתבה על ידי הסופרת הבריטית ג'יי קיי רולינג. גיבור הסדרה הוא הנער הארי פוטר. הראשון מבין שבעת ספרי הסדרה, \"הארי פוטר ואבן החכמים\", יצא לאור בשנת 1997, והאחרון מביניהם, \"הארי פוטר ואוצרות המוות\", יצא בשנת 2007.\nכל אחד מספרי הסדרה (מלבד הספר השביעי) מתאר שנת לימודים בבית הספר הוגוורטס לכישוף ולקוסמות. הסדרה מתאפיינת, בין השאר, ביצירת עולם חדש של מושגים ומונחים פרי דמיונה של הסופרת (אשר שאבה השראה ממיתולוגיות וסיפורי פולקלור שונים). על אף שקהל היעד העיקרי של הסדרה הוא ילדים ובני־נוער, הסדרה מעוררת עניין בקרב בני כל הגילים.\nהסדרה זכתה להצלחה יוצאת דופן, וספריה נמכרו במאות מיליוני עותקים בעשרות שפות ברחבי העולם. הספרים מופיעים בקביעות ברשימת עשרת הספרים הנמכרים בעולם, והפכו את רולינג לאחת הנשים העשירות בממלכה המאוחדת ולסופרת העשירה ביותר בעולם. סדרת הספרים גיבשה לעצמה קהל מעריצים עולמי – מה שהביא לשיווק מוצרים רבים הנוגעים לדמויות ולפרטי העלילה.\nהסדרה הוסבה לשמונה סרטי קולנוע, שעד לשנת 2015 היוו את סדרת הסרטים המכניסה ביותר בהיסטוריה של הקולנוע (שיא שנשבר ב־2015 על ידי \"היקום הקולנועי של מארוול\").",
    "pageid": 4482
  },
  {
    "title": "הסנאט של ארצות הברית",
    "extract": "הסנאט של ארצות הברית (באנגלית: United States Senate) הוא הבית העליון של הקונגרס של ארצות הברית – הפרלמנט (הרשות המחוקקת) של ארצות הברית – אשר מורכב מהסנאט ומבית הנבחרים (הבית התחתון).\nבסנאט מכהנים שני סנאטורים מכל אחת ממדינות ארצות הברית והוא ממוקם באגף הצפוני של בניין הקפיטול בוושינגטון הבירה. מקור שמו הוא בסנאט הרומי.",
    "pageid": 13741
  },
  {
    "title": "התקיפה האיראנית על ישראל (2024)",
    "extract": "המתקפה האיראנית על ישראל (השם האיראני למתקפה הוא: הבטחת האמת; בפרסית: وعده صادق) הייתה תקיפה אווירית נרחבת שביצעה איראן משטחה ומשטח מדינות נוספות נגד ישראל בלילה שבין 13 ל-14 באפריל 2024, וכללה 110–130 טילים בליסטיים, כ-185 כטב\"מים ו-36 טילי שיוט. במבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוז מהאיומים.\nהתקיפה הייתה תגובה לתקיפת הקונסוליה האיראנית בדמשק שבועיים לפני כן שיוחסה לישראל, והפעם הראשונה שבה איראן תקפה את ישראל בגלוי משטחה. יעדי התקיפה היו בסיסי צה\"ל בנגב וברמת הגולן. זו הפעם הראשונה משנת 1991 שצבא של מדינה מוכרת החברה באו\"ם תוקף בגלוי את ישראל משטחה.\nכל טילי השיוט והכטב\"מים יורטו מחוץ לישראל על ידי ישראל ועל ידי קואליציית המדינות בהנהגת ארצות הברית. הרוב המוחלט של הטילים הבליסטיים יורט וטילים בודדים נפלו בשטח ישראל וגרמו נזק קל. על פי מקורות אמריקאיים, כמחצית מהטילים הבליסטיים האיראניים כשלו בשיגור או סטו ממסלולם ולא היה צורך ליירטם. המתקפה הייתה חסרת תקדים בתולדות ההגנה האווירית מבחינת כמות הטילים וכלי הטיס החמושים ששוגרו בבת אחת, ומבחינת אחוזי היירוט הגבוהים.\nב-19 באפריל 2024 הותקף בסיס חיל האוויר באספהאן שבאיראן, וכן הותקף שדה התעופה א-ת'עלה באזור א-סווידא בדרום סוריה. התקיפות מיוחסות לישראל.",
    "pageid": 2327620
  },
  {
    "title": "חטיבת אלכסנדרוני",
    "extract": "חטיבת אלכסנדרוני (חטיבה 3; בעבר: חטיבה 820 וחטיבה 609) היא חטיבת חי\"ר במילואים בצבא הגנה לישראל ואחת משלוש חטיבות גולני במילואים. החטיבה החלה דרכה כחטיבת חי\"ש שפעלה במלחמת העצמאות והופקדה על הגנת השרון (נקראה על שם נחל אלכסנדר). החטיבה הוקמה ב-1 בדצמבר 1947 ומפקדה במשך רוב תקופת המלחמה היה דן אבן. עם הכרזת המדינה הפכה חטיבת אלכסנדרוני לחטיבת חיל רגלים בצה\"ל.",
    "pageid": 78689
  },
  {
    "title": "חטיבת עוז",
    "extract": "חטיבת עוֹז (עוצבה 89), הידועה בכינוי חטיבת הקומנדו, היא עוצבת חיל רגלים למבצעים מיוחדים של זרוע היבשה בצה\"ל. החטיבה מאגדת תחתיה ארבע יחידות קומנדו – יחידת אגוז, יחידת מגלן, יחידת דובדבן ויחידת הסיוע המבצעי (יחס\"מ) וכפופה לעוצבת האש (אוגדה 98).\nהחטיבה קיבלה את המספר 89, לציון גדוד הקומנדו 89, גדוד פשיטה בפיקוד משה דיין ודב צסיס, שפעל במלחמת העצמאות תחת פיקוד חטיבה 8.",
    "pageid": 1294537
  },
  {
    "title": "יאיר גולן",
    "extract": "יאיר גולן (נולד ב-14 במאי 1962) הוא פוליטיקאי ישראלי, איש צבא בדימוס, המכהן כיו\"ר מפלגת העבודה. כיהן כסגן שרת הכלכלה והתעשייה בממשלת ישראל ה-36 בשנים 2021–2022, וכחבר כנסת בשנים 2019–2022 מטעם מפלגת מרצ. הוא אלוף במילואים בצה\"ל, ובמהלך שירותו הצבאי כיהן, בין היתר, כסגן הרמטכ\"ל, מפקד פיקוד העורף ומפקד פיקוד הצפון.\nבמרץ 2024 נבחר לראשות מפלגת העבודה, אשר תחת הנהגתו הגיעה להסכמה על מיזוג עם מפלגת מרצ במסגרת מפלגה שתיקרא \"הדמוקרטים\". \n\nגולן נולד וגדל בראשון לציון. אביו, גרשון גולדנר, נמלט עם הוריו מגרמניה הנאצית לארץ ישראל בשנת 1935. אביו שירת בצה\"ל - בתפקידו האחרון היה סגן אלוף, עוזר טכני בכיר לקצין קשר ואלקטרוניקה ראשי ובמילואים קודם לדרגת אלוף-משנה ופיקד על גדוד לוחמה אלקטרונית. אימו, רחל, נולדה בתל אביב לאריה רפופורט שעלה בשנת 1921 מהעיר קמניץ-פודולסקי שבאוקראינה ולחנה (לבית סלומון), ילידת נחלת יהודה.\nגולן למד בבית הספר חביב ובבית ספר \"ידלין\" בראשון לציון ובבית ספר אורט סינגאלובסקי בתל אביב.\nשימש כראש מועצת קן בנוער העובד והלומד.\nגולן הוא בוגר אוניברסיטת תל אביב במדע המדינה ומוסמך מינהל ציבורי מאוניברסיטת הרווארד.\n\nבשנת 1980 התגייס לצה\"ל. אף שעבר את מבחני קורס הטיס, בחר גולן להתנדב לצנחנים בעקבות אחיו ששירת בחטיבה. גולן שירת בפלוגת עורב החטיבתית ובהמשך יצא לקורס קציני חי\"ר. כצוער בקורס לחם במלחמת לבנון הראשונה בקרבות מול הצבא הסורי ומול מחבלי אש\"ף בביירות. בסיום הקורס מונה למפקד צוות בפלנ\"ט צנחנים. בשנת 1984 שימש מפקד פלוגה בגדוד הנח\"ל המוצנח של הצנחנים, ובהמשך שימש מפקד פלוגת \"עורב\" (הפלנ\"ט) בצנחנים, והוביל אותה בלחימה בדרום לבנון. בין היתר, פיקד על פלוגת \"עורב\" במבצע \"רפואה שלמה\" במהלכו ירה כוח מן הפלוגה מספר טילי נ\"ט על המכללה האסלאמית של חזבאללה בכפר צדיקין ובמבצע עיניים ירוקות בדצמבר 1986, שבו תקפו במשולב כוח מפלוגת הנ\"ט של הצנחנים בפיקודו וכוח צלפים מיחידת שלדג את בסיס החזבאללה במיידון. לאחר מכן שימש גולן סגן מפקד גדוד 890, קצין אג\"ם חטיבתי ומפקד גדוד 890.\nבשנים 1993–1994 פיקד על גדוד גפן של בית הספר לקצינים. בשנת 1994 שימש קצין אג\"ם של אוגדת איו\"ש. בשנים 1996–1997 פיקד על החטיבה המזרחית ביחידת הקישור ללבנון. בשנת 1997 נפצע בהיתקלות עם חוליית מחבלי חזבאללה סמוך למוצב סוג'וד אולם חרף הפציעה המשיך לפקד ולנהל את הקרב נגד המחבלים. בשנים 1998–2000 שימש ראש מחלקת מבצעים באגף המבצעים.\nבשנים 2000–2002 פיקד על חטיבת הנח\"ל. יחד עם קבוצת מפקדים נוספים היה מהדוחפים לפעול כנגד מקורות הטרור הפלסטיני באינתיפאדה השנייה, בקסבות ובמחנות הפליטים, למרות היותם מרחבים עירוניים צפופים ומסובכים ללחימה. גולן הוביל את החטיבה במבצע חומת מגן ובמבצעים נוספים ברחבי יהודה ושומרון כנגד תשתיות הטרור הפלסטיני.\nהועלה לדרגת תא\"ל ובשנים 2003–2005 פיקד על עוצבת הגליל. בעקבות תקרית בה הרגו צלפי חזבאללה שני חיילים במוצב \"נורית\" קיבל גולן הערה פיקודית. בשנים 2005–2007 פיקד על אוגדת אזור יהודה ושומרון. ב-2006 ביצעה האוגדה תחת פיקודו את פינוי עמונה. בניגוד להוראת הדרג המדיני, ניהל משא ומתן עם מתנחלי חברון על פינוי השוק הסיטונאי בעיר, ועל כך ננזף על ידי הרמטכ\"ל דן חלוץ. נזיפה נוספת קיבל מהרמטכ\"ל גבי אשכנזי, על כך שכמפקד אוגדת איו\"ש איפשר לחייליו להשתמש בנוהל שכן, בניגוד לפסיקת בג\"ץ בנושא. קידומו עוכב בתשעה חודשים. ב-2008 הועלה לדרגת אלוף, מונה למפקד פיקוד העורף, ופיקד עליו במהלך מבצע עופרת יצוקה.\nביולי 2011 נכנס לתפקיד מפקד פיקוד הצפון. סיים את תפקידו ב-2 בנובמבר 2014. בתקופתו כמפקד הפיקוד התמודד עם זליגת מלחמת האזרחים בסוריה לרמת הגולן. את עוצבת געש החליפה בגזרה אוגדת הבשן כאוגדת ביטחון שוטף. בפברואר 2013 החליט לראשונה לקלוט בישראל פצועים ממלחמת האזרחים בסוריה.\nב-15 בדצמבר 2014 נכנס לתפקידו כסגן ראש המטה הכללי. לטענת שר הביטחון משה יעלון, טרם מינויו של גדי איזנקוט לרמטכ\"ל בפברואר 2015, העדיף ראש הממשלה בנימין נתניהו את גולן על פני איזנקוט. בנאומו בטקס יום השואה תשע\"ו 2016 במכון משואה כסגן הרמטכ\"ל, אמר: \"אם יש משהו שמפחיד אותי בזיכרון השואה, הוא זיהוי תהליכים מעוררי חלחלה שהתרחשו באירופה בכלל ובגרמניה בפרט, אז לפני 70, 80 ו-90 שנה ומציאת עדות להם כאן בקרבנו כיום\". בעקבות הביקורת שעוררו דבריו הודיע גולן למחרת כי \"לא הייתה לו שום כוונה להשוות בין צה\"ל ומדינת ישראל לתהליכים שהתרחשו בגרמניה לפני 70 שנים\". לימים טען גולן כי דבריו אלו בלמו את מינויו לרמטכ\"ל, וכי אינו מתחרט על דבריו.\nב-11 במאי 2017 סיים את תפקידו כסגן הרמטכ\"ל.\nבאוגוסט 2018, לקראת סיום כהונתו הצפוי של גדי איזנקוט כרמטכ\"ל, עלה שמו של גולן כאחד המועמדים להחליפו. כמאה משפחות חללי צה\"ל מארגון \"בוחרים בחיים - פורום משפחות שכולות\" פנו לשר הביטחון אביגדור ליברמן בדרישה לפסול את מועמדותו על רקע אמירותיו. ליברמן הגיב שהמהלך אינו ראוי ולא ישפיע על הבחירה. לבסוף בחר לתפקיד הרמטכ\"ל את האלוף אביב כוכבי, וגולן פרש משירות פעיל בדצמבר 2018.\n\nביוני 2019 נמנה עם מייסדי מפלגתו של אהוד ברק, \"ישראל דמוקרטית\". לאחר שמפלגתו הצטרפה לרשימת \"המחנה הדמוקרטי\" הוצב גולן במקום השלישי ברשימה זו לקראת הבחירות לכנסת העשרים ושתיים ונבחר לכנסת. שימש כחבר בוועדת החוץ והביטחון של הכנסת.\nלאחר פיזור הכנסת ה-22, על רקע אי-הסכמות בין חברי רשימת \"המחנה הדמוקרטי\" על תנאי האיחוד המחודש, חבר גולן למפלגת המדף \"הבחירה הדמוקרטית\" וחתם עם מרצ על הסכם איחוד מפלגות. בסופו של דבר, התמודד מטעם מרצ, ושובץ לקראת הבחירות לכנסת העשרים ושלוש במקום ה-7 ברשימת \"העבודה-גשר-מרצ\" על חשבון המכסה של מרצ, דבר שהוביל להגשת עתירה לבית הדין המפלגתי של מרצ מצד חברי מרצ עיסאווי פריג' ומוסי רז שנדחקו למקומות נמוכים יותר ברשימה. בית הדין הורה לקיים הצבעה בעניין בוועידת המפלגה, שאישרה את האיחוד (וכפועל יוצא מכך את הצבתו של גולן במקום ה-7 ברשימת \"העבודה-גשר-מרצ\") ברוב גדול. גולן נבחר לכנסת לאחר שהרשימה קיבלה 7 מנדטים.\nבדצמבר 2020 הודיע על התפקדותו למרצ ובשנה שלאחר מכן, נבחר מטעמה לכנסת העשרים וארבע.\nביולי 2021 מונה לסגן שרת הכלכלה והתעשייה. במסגרת תפקידו זה הודיע כי בכוונתו לעסוק בין היתר בריכוז תחום הבטיחות והבריאות בעבודה והתמודדות עם משבר תאונות העבודה בישראל.\nב-11 במאי 2022 במהלך ההצבעה על הצעת החוק של ח\"כ יואב קיש להקמת ועדת חקירה ממלכתית לפרשת השימוש ברוגלה במשטרת ישראל התראיין גולן ל\"חדשות 12\" ולא נכנס למליאה ובכך גרם לניצחון של האופוזיציה ברוב של 59 בעד ו-58 נגד.\nב-6 ביולי 2022 הודיע על התמודדותו לראשות מפלגת מרצ לקראת הבחירות לכנסת העשרים וחמש. הוא הפסיד לזהבה גלאון, אך נבחר במקום הרביעי בבחירות לרשימה ושובץ במקום החמישי. מרצ לא עברה את אחוז החסימה בבחירות אלו, וגולן לא נבחר לכנסת.\nבעקבות השבעת ממשלת ישראל השלושים ושבע בדצמבר 2022, הצטרף גולן למחאה נגד הרפורמה המשפטית שהחל להוביל שר המשפטים יריב לוין. בראיון בתוכנית הרדיו \"בחצי היום\" ב-27 ביוני 2023 קרא למרי אזרחי רחב היקף לשמירה על הדמוקרטיה באמצעים לא אלימים שנמצאים בשוליים של החוק.\nבפברואר 2024 הצטרף גולן יחד עם מאות בכירי מערכות הביטחון לשעבר לעתירת התנועה לאיכות השלטון בבג\"ץ כנגד כוונת הממשלה להמשיך את הפטור לחרדים מגיוס גם תוך כדי מלחמת חרבות ברזל. במאי 2024 קרא לחרדים להתגייס להגנת המדינה תוך כדי השקת תוכנית לגיוס שווה לפיה צעיר חרדי שלא ישרת בצה\"ל או בשירות לאומי בארגוני חירום מוכרים יוכל להשתלב בתעסוקה אבל לא ייהנה מתקציבי מדינה. בתי הספר בהם לא ילמדו לימודי ליבה, לא יתוקצבו מכספי משלם המיסים והנושאים בנטל. המדינה לא תתקצב דור שלא יוכל לפרנס את עצמו.\n\nבבוקר 7 באוקטובר 2023, עם תחילת מתקפת הפתע על ישראל, הגיע כאזרח אל מפקדת מחוז דרום של פיקוד העורף, וביקש מהמפקד, רפי מילוא, להתחייל. הוא קיבל נשק וציוד ונסע לבדו ברכבו הפרטי לאתר הטבח במסיבת הטבע ליד רעים. במספר גיחות נפרדות הוא חילץ צעירים רבים שהיו לכודים שם, על פי מיקומים שביקש מהם לשלוח לו בטלפון.\n\nבמרץ 2024, בעקבות החלטת מרב מיכאלי להתפטר מראשות מפלגת העבודה וקיום פריימריז להחלפתה, החליט גולן להתמודד לתפקיד יושב ראש המפלגה. גולן הודיע שאם יבחר בכוונתו לפעול להקמת מסגרת פוליטית משותפת לגוש השמאל שתאגד תחתיה את מפלגות העבודה ומרצ עם גורמים חדשים מארגוני המחאה נגד הרפורמה המשפטית. חברי הכנסת נעמה לזימי וגלעד קריב הודיעו שהם תומכים בו לראשות המפלגה. ב-7 במאי 2024, כשלושה שבועות לפני הבחירות הפנימיות, קרא גולן להשתמש ב\"אי ציות אזרחי\" במסגרת המחאה כנגד השלטון. ב-28 במאי 2024 נבחר בפריימריז לראשות מפלגת העבודה ברוב של 95.15%. ב-30 ביוני חתם על הסכם איחוד בין העבודה ומרצ והקמת מפלגה מאוחדת בשם \"הדמוקרטים\".\n\nנשוי לרותי, אב לחמישה. מתגורר בראש העין.\nאחיו הבכור הוא פרופסור ארנון גולן מאוניברסיטת חיפה ואחותו הקטנה, רוני, היא גננת לילדי חינוך מיוחד במרכז הרפואי שמיר.\n\nגולן מגדיר את עצמו כאיש שמאל ציוני. הוא תומך בפתרון שתי מדינות לשני עמים, אך לא בחזרה לגבולות הקו הירוק, אלא על בסיס גושי ההתיישבות. הוא מתנגד לנסיגה ישראלית מרמת הגולן. בנוגע למדיניות כלפי עזה, גולן מאמין במדיניות של \"גזר ומקל\". הוא תמך במתן סיוע אזרחי לתושבי רצועת עזה, אך באם יופעל טרור נגד ישראל, גולן תומך בלחימה קרקעית ותת קרקעית נרחבת ברצועת עזה.\nגולן מתנגד לתנועת BDS, ולדעתו יש לה גוונים אנטישמיים, וצריך \"להילחם בה עד חורמה\". בראיון משנת 2021 אמר כי הוא מתנגד לשימוש במילה \"כיבוש\" ביחס ליהודה ושומרון, משום ש\"בסופו של דבר כור מחצבתנו הוא שטחי יהודה ושומרון וירושלים\", אך הדגיש כי \"אנחנו חייבים להבין שלטובתנו – אסור לנו לשלוט על עם אחר ומבחינה בין-לאומית זה פשוט בלתי מקובל. לכן אנחנו חייבים להיפרד מהפלסטינים\". בראיונות אחרים אמר כי \"צה\"ל הוא צבא כיבוש\" וכי הוא \"מכיר את מציאות הכיבוש היטב\" בעקבות פיקודו על יהודה ושומרון, אך הבהיר שהוא מעדיף לא להשתמש במילה \"כיבוש\" לתיאור המצב בשטחים מפני שיש לה קונוטציה שלילית.\nבהקדמה לגיליון \"בין הקטבים\" שכתב הציג כי לדעתו: \"היחס בין ההשקעה בבט\"ש לבין הכשירות למלחמה ימשיך ללוות את צה\"ל כסוגיה חשובה ומהותית, בעיקר ביבשה. עם זאת עלינו לזכור כי משימתו העיקרית של הצבא היא לנצח מלחמות - זהו המבחן העליון. מדינת ישראל יכולה לשאת כישלונות בבט\"ש, גם אם אלה ודאי אינם רצויים. מדינת ישראל לא יכולה להרשות לעצמה כישלון במלחמה, ולכן צה\"ל חייב לשים לעצמו את משימת ההתכוננות כראשונה בחשיבות, גם אם מציאות הבט\"ש תוחמר ביחס למציאות הנוחה שבה אנו מצויים כיום.\"\nבדצמבר 2021 התייחס לטענה כי בתגובה לפיגוע הירי בחומש בו נרצח יהודה דימנטמן, מתנחלי חומש תקפו גבר מהכפר בורקה, גרמו נזק לבתים וחיללו קברים. גולן אמר כי: \"אותם אנשים שבאים להתיישב שם, פורעים בכפר בורקא, מנתצים מצבות, עושים פוגרום. במצבות אנחנו מתעללים? אלו לא אנשים, אלה תתי אדם, אנשים בזויים, קלקולו של העם היהודי\". השימוש בביטוי \"תתי אדם\" עורר ביקורת רבה, וגולן אמר שזו הייתה \"התבטאות לא מוצלחת\".\n\nעמוס הראל, אבי יששכרוף, המלחמה השביעית, תל אביב: ידיעות ספרים, 2004, מסת\"ב 9655117677\nעפר שלח ורביב דרוקר, בומרנג, ירושלים: כתר, 2005, מסת\"ב 965071376X\nעמוס הראל ואבי יששכרוף, קורי עכביש, תל אביב: ידיעות אחרונות, 2008, מסת\"ב 9654824310\nגיורא איילנד, לא נרדם בלילות, ידיעות ספרים, 2018\nמפרי עטו\n\"על הפיקוד\", הוצאת אמ\"צ-תוה\"ד, 2011\n\n אתר האינטרנט הרשמי של יאיר גולן\n\n יאיר גולן, באתר הכנסת \n יאיר גולן, ברשת החברתית פייסבוק\n יאיר גולן, ברשת החברתית אקס (טוויטר)\n יאיר גולן, ברשת החברתית אינסטגרם\n יאיר גולן, ברשת החברתית טיקטוק\nיאיר גולן, באתר כנסת פתוחה\n עמוס הראל, האלוף יאיר גולן - מפקד החזית המתעתעת מכולן, באתר הארץ, 4 בספטמבר 2013\n גילי כהן, יאיר גולן - קצין עצמאי, לעיתים בוטה, שמעולם לא חשש להביע דעתו, באתר הארץ, 5 במאי 2016\nשרה ליבוביץ-דר, תהליכים של שחיקה, מגזין ליברל, דצמבר 2020.\nראיונות:\n\nעפר שלח, \"אנחנו לא נהיה דרזדן\": ריאיון עם יאיר גולן, באתר nrg‏, 17 ביוני 2011\nיואב לימור, \"לא מומלץ להתעסק עם ישראל\", באתר ישראל היום, 25 במרץ 2013\nאמיר בוחבוט‏, אלוף פיקוד צפון: \"נסראללה שם את כל הקלפים על אסד\", באתר וואלה‏, 4 באוקטובר 2013\n אמיר אורן, סגן הרמטכ\"ל: גם ארגונים עוינים בסוריה מעדיפים שנטפל בפצועים על פתיחה באש, באתר הארץ, 18 בדצמבר 2015\nסגן הרמטכ\"ל היוצא בריאיון מיוחד לאתר צה\"ל: \"לא חשבתי שאני אומר דבר שנוי במחלוקת, טעיתי – אך לא חוזר בי\", אתר צה\"ל, 10 ביולי 2017\nיאיר גולן תוקף בראיון פרישה לוחמני: \"בנט מחליש את צה\"ל והמדינה\", באתר מעריב אונליין, 22 בנובמבר 2018 \nאילנה דיין, ‏סגן הרמטכ\"ל לשעבר: \"האיום על הרמה המוסרית שלנו גדול יותר מהאיום האיראני\", באתר ‏מאקו‏, 7 באפריל 2019\nאמנון לורד, \"צריך לעבור מנרטיב של חרדה לנרטיב של ביטחון עצמי וגאווה\", באתר ישראל היום, 6 ביוני 2019\n רוית הכט, יאיר גולן רוצה לייצר את השמאל החדש, ואל תגידו לו את המלה כיבוש, באתר הארץ, 24 בינואר 2020\n דוד בן בסט מראיין את יאיר גולן, \"הנבחרים\", באתר YouTube, ‏5 ביוני 2020\n דוד בן בסט מראיין את יאיר גולן, \"הנבחרים\", באתר YouTube, ‏11 בדצמבר 2020\nאייל לוי, ‏\"אני טיפוס מאוד לוחמני ואיש שמאל. ממתי שמאל הוא לא לוחמני?\", באתר מעריב אונליין, 12 בדצמבר 2020\nתומר מיכלזון, יאיר גולן: \"נאום התהליכים עוד יותר מדויק היום. לא הייתי משנה מילה, באתר \"המקום הכי חם בגיהנום\", 8 באפריל 2021\nאמיר אלון, ‏\"אם הייתי יודע - אולי לא הייתי נכנס לפוליטיקה\": חה\"כ יאיר גולן בריאיון, באתר ‏מאקו‏, 29 ביולי 2021\nשבע השנים הרעות, הסכת הבריקדה, 2 במאי 2023\n הילו גלזר, \"גנץ ולפיד הם המרכז הקיצוני\": יאיר גולן נערך להקים מפלגה חדשה. ראיון, באתר הארץ, 7 בדצמבר 2023\nמכּתביו:\n\nהכשרת הקצונה בצה\"ל, מערכות 336, יוני 1994, עמודים 32 - 39\nמקצועיות ואתיקה צבאית, מערכות 337, אוגוסט 1994, עמודים 2 - 9\nמרכיבי היכולת ללחימה בשטח בנוי - דוגמת חטיבת הנח\"ל, מערכות 384, יולי 2002, עמודים 96 - 97\nתא\"ל יאיר גולן, רס\"ן אריאל ויינר, ‏ניהול ידע מבצעי במרחב איו\"ש, מערכות 409–410, דצמבר 2006\nטבילת האש: הקרב ששינה את חיי אלוף יאיר גולן, באתר nrg‏, 27 בספטמבר 2009\nהפרחים לצד\"ל, במחנה, ‏ 21 במאי 2010, עמוד 22–23, כפי שהועלה באתר פרש\nהקדמה, בין הקטבים ‏15, מרץ 2018, עמ' 9–14\nלזכרם של אלעד, אוֺרי ונדב, באתר ynet, 18 באפריל 2018\nאז מה עושים עם עזה?, באתר מכון ירושלים לאסטרטגיה ולביטחון, 16 באפריל 2019\n  לפני שאתם שונאים, תקשיבו, בעיתון מקור ראשון, 5 בינואר 2020\nכישלון נתניהו במתן מענה לבעיית עזה מהדהד וחמור, באתר מעריב אונליין, 29 בפברואר 2020\n למה הימין הדתי מנהל נגדי מתקפה, באתר הארץ, 13 בדצמבר 2020\nיאיר גולן וגל פרל פינקל, על התמרון והאימונים לקראתו, מערכות 490, ‏ מאי 2021, עמודים 10–15\n יאיר גולן וצ'ק פרייליך, מאזן ההישגים נוטה לטובת חמאס, באתר הארץ, 24 במאי 2021",
    "pageid": 610039
  },
  {
    "title": "יהודה ושומרון",
    "extract": "האזור הנקרא בישראל יהודה ושומרון (בראשי תיבות: יו\"ש או איו\"ש), ומוכר גם בשם הגדה המערבית (בערבית: الضِّفَّة الْغَرْبِيَّة, בתעתיק מדויק: אלצ'פה אלע'רביה – אַ־דִּ֗פָّה אַל־עַ'רְבִּיָּה, ובהגייה מקומית, אֶ־דַּ֗פֶّה אֶל־עַ'רְבִּיֶּה; באנגלית: West Bank), הוא שטח הנמצא במזרח התיכון, התחום בין הקו הירוק (מצפון, מערב ודרום) לבין נהר הירדן וים המלח (ממזרח).\nמאז מלחמת ששת הימים (בשנת 1967) ועד היום, מדינת ישראל שולטת בשטחי יהודה ושומרון, אך לא סיפחה אותם לשטחה (למעט מזרח ירושלים). הקהילה הבין-לאומית רואה בשלטון זה, לרוב, כיבוש צבאי לכל דבר, אך ממשלת ישראל לא מקבלת עמדה זאת, ורואה ביהודה ושומרון \"שטחים בסכסוך\" שעתידם אמור להיקבע במשא ומתן בין ישראל לפלסטינים. לפני המלחמה שלטה בשטח ממלכת ירדן (בשנים 1948–1967), שהחילה בו את ריבונותה, וקודם לכן – המנדט הבריטי (1920–1948) ולפניו האימפריה העות'מאנית (1517–1918).\nבית המשפט העליון הישראלי קבע כי מאחר שישראל נמנעה עד כה מלהחיל ריבונות בשטחי יהודה ושומרון, השטח מוגדר כנתון ב\"תפיסה לוחמתית\"; לפיכך, מדינת ישראל טוענת שמעמד השטח הוא \"שנוי במחלוקת\". בראיון ביוני 2019 אמר דייוויד פרידמן, שגריר ארצות הברית בישראל, כי \"בנסיבות מסוימות\" יש לישראל זכות להחיל ריבונות על חלק מיהודה ושומרון.\nהמנהל האזרחי העריך ב־2018 את מספר הפלסטינים בשטחי יהודה ושומרון ומזרח ירושלים גם יחד כנע בין 2.5 ל-2.7 מיליון. על פי הלשכה הפלסטינית המרכזית לסטטיסטיקה מספרם עומד על כ־375,000 במזרח ירושלים וכ־2,815,000 בשאר השטח אך גופים שונים (כולל ה-CIA) הצביעו על ליקויים בטענותיה (כמו ספירה כפולה והתעלמות ממקרי הגירה ומוות), והערכות אחרות מפחיתות את ההערכה ונעות עד 1.75 מיליון בשנת 2015 לפי יורם אטינגר.\nמעמד ההתנחלויות ביהודה ושומרון שנוי במחלוקת: ממשלת ישראל מכירה בהן כלגיטימיות, אך מרבית הקהילה הבין-לאומית רואה בהן הפרה של החוק הבין-לאומי. עמדת הממשל בארצות הברית מורכבת: היועץ המשפטי של משרד החוץ האמריקאי קבע בשנת 1978 כי ההתנחלויות נוגדות את החוק הבין-לאומי, אולם היו נשיאים רפובליקנים שהסתייגו מהגדרה זאת, וגם הממשל הדמוקרטי של ברק אובמה הסתפק לרוב בהגדרתן כ\"מכשול לשלום\". בשנת 2019 הצהיר מזכיר המדינה האמריקאי של ממשל טראמפ כי הממשל מסכים עם עמדתו של הנשיא הרפובליקני רונלד רייגן, ואינו רואה עוד את ההתנחלויות כבלתי חוקיות. לעומת זאת, לאחר הקמת ממשל ביידן הבהירו דוברים רשמיים כי בכל הנוגע להתנחלויות הממשל מחזיק בעמדות הפוכות מאלה של ממשל טראמפ, וכי הוא מגנה את ההחלטה של ממשלת בנט להרחיב את הבנייה בהתנחלויות אך עם זאת לא נאמר במפורש שעמדת הממשל היא שהן בלתי חוקיות.\nהמחלוקת על השטח בין מדינת ישראל לבין הפלסטינים באה לידי ביטוי בעימות פוליטי בזירה הלאומית והבין-לאומית, בקביעת עובדות בשטח ובמאבק מזוין.\nבפוליטיקה הישראלית, הפתרון הרצוי למצב ביהודה ושומרון הוא אחד מסלעי המחלוקת המרכזיים שמבדילים בין השמאל לימין.",
    "pageid": 7293
  },
  {
    "title": "כירופרקט",
    "extract": "כירופרקט או כירופרקטור הוא אדם שהוסמך על ידי מוסד אקדמי מוכר לעסוק בכירופרקטיקה, ואושר על ידי רשות בריאותית מוכרת לעסוק בכירופרקטיקה. רבים מהכירופרקטים הם בעלי תואר אקדמי שני לפחות בלימודי כירופרקטיקה.",
    "pageid": 873653
  },
  {
    "title": "לינוי אשרם",
    "extract": "לינוי אשרם (נולדה ב-13 במאי 1999) היא מתעמלת עבר ישראלית, בהתעמלות אמנותית, האלופה האולימפית (טוקיו 2020) בתחרות קרב רב אישי, סגנית אלופת העולם (סופיה 2018) ואלופת אירופה (קייב 2020) בקרב-רב. בעלת 11 מדליות מאליפויות העולם, מהן שש כסף וחמש ארד, ושלוש מדליות מאליפויות אירופה, מהן אחת זהב ושתיים ארד. היא זכתה ב-47 מדליות מתחרויות הסבב העולמי, מהן שלוש זהב בקרב-רב. אשרם היא הישראלית היחידה בענף שזכתה במדליה בתחרות קרב-רב במשחקים האולימפיים ובאליפות העולם.",
    "pageid": 1308319
  },
  {
    "title": "מבצע אנטבה",
    "extract": "מבצע אנטבה או מבצע יונתן (שם המבצע שנקבע בצה״ל היה \"כדור הרעם\") הייתה פעולת פשיטה צבאית שביצע צה\"ל באוגנדה במוצאי שבת, אור ליום ראשון, 4 ביולי 1976 (ו' בתמוז ה'תשל\"ו), במטרה להציל 105 נוסעים יהודים, ישראלים ואנשי צוות מטוס אייר פראנס, שנחטפו על ידי טרוריסטים גרמנים ופלסטינים, במהלך טיסתם מישראל לצרפת. למרות התבצרותם של החוטפים במדינה עוינת, כמעט כל החטופים חולצו בשלום. במהלך המבצע נהרגו שלושה בני ערובה וכן מפקד סיירת מטכ\"ל, סגן אלוף יוני נתניהו, ובעקבות זאת נקרא המבצע על שמו.",
    "pageid": 7795
  },
  {
    "title": "מבצע ארנון",
    "extract": "מבצע ארנון (נקרא במקור מבצע זרעי קיץ) היה מבצע חילוץ של מערכת הביטחון הישראלית שנערך ב-8 ביוני 2024, במהלכו חולצו ארבעה חטופים ישראלים שהוחזקו במחנה הפליטים נוסייראת ברצועת עזה על ידי חמאס. ב-11:00 בבוקר פשטו כוחות שב\"כ וימ\"מ במקביל על שני מבנים במחנה, בגיבוי אש חיפוי של צה\"ל, ושחררו את החטופים נועה ארגמני, אלמוג מאיר ג'אן, אנדריי קוזלוב ושלומי זיו, אשר נחטפו במהלך הטבח בפסטיבל נובה. במהלך המבצע התקיימו חילופי אש כבדים בין הכוחות הישראלים לבין מחבלים, במהלכם נפצע אנושות מפקד צוות ולוחם הימ\"מ פקד ארנון זְמוֹרָה, שהיה חלק מכוח הפריצה הראשון. זמורה מת מפצעיו בבית החולים, והועלה לדרגת רב-פקד לאחר פטירתו.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\".\n\n ערכים מורחבים – הטבח בפסטיבל נובה, החטופים הישראלים ברצועת עזה במלחמת חרבות ברזל\nהארבעה נחטפו על ידי חמאס לרצועת עזה מפסטיבל \"נובה\" ב-7 באוקטובר. כבר באותו בוקר פורסם תיעוד החטיפה של נועה ארגמני, אשר הכה גלים בעולם, והפך לסמל המזוהה ביותר עם החטיפה עבור צרכני החדשות הזרים. במהלך הלחימה, פורסמו סרטונים נוספים שבהם הופיעה ארגמני, וכן קלטת שמע בה הושמע קולה בלבד.\nלאחר שחרורם סיפרו החטופים כי במהלך שהותם בשבי צפו בשידורי טלוויזיה ורדיו ישראליים, ושאבו תקווה מן ההפגנות למען שחרורם. הם סיפרו כי עברו התעללות רגשית ושטיפת מוח כשהמחבלים הכריחו אותם לקרוא בקוראן וללמוד פסקי הלכה מוסלמיים. פרופ' איתי פסח שטיפל בארבעת החטופים סיפר כי הם סבלו מהתעללות נפשית ופיזית לאורך זמן ממושך.\nלאחר החילוץ, סיפרה ארגמני כי שהתה זמן מה בשבי עם שני חטופים נוספים, יוסי שרעבי ואיתי סבירסקי. שרעבי נהרג בשבי, ככל הנראה במהלך תקיפה של חיל האוויר, וסבירסקי נרצח על ידי שוביו כמה ימים לאחר מכן. לדברי ארגמני, עמדה בסכנת מוות כשטיל פגע בבית בו שהתה. לאורך התקופה הועברה בין ארבע דירות, ולא הוחזקה במנהרות. המקום ממנו חולצה הייתה דירה פרטית של משפחה עשירה. מעת לעת יצאה ארגמני להתאוורר בחוץ, כשהיא מחופשת לאישה ערבייה בלבוש אסלאמי מסורתי. רק לעיתים רחוקות מאוד זכתה להתקלח. במהלך השהות בשבי למדה ערבית, והיא מבינה ומדברת היטב את השפה.\nאלמוג מאיר ג'אן שהה במשך כל תקופת השבי עם שלומי ואנדריי והם היו מאוחדים. מספר שבועות לפני החילוץ, ב-22 במאי, הוסרט על ידי חמאס כשציין את יום הולדתו בשבי, אולם הסרטון לא פורסם. אנדריי קוזלוב סיפר כי החזיק יומן וכתב במחברתו שורה מדי יום. הוא הוסיף כי למד עברית במהלך השבי בזכות שיחות עם החטופים האחרים. אנדריי הוחזק כבול במשך חודשיים, תחילה עם ידיים מאחורי הגב, ובהמשך מלפנים. בתקופה זו קיבל אוכל דל, שהסתכם בשישה תמרים ביום או חצי פיתה. לאחר מכן הם הועברו בין מספר דירות, בהן סבל מהתעללות רגשית, טרור פסיכולוגי והתעללות פיזית. הדירה ממנה חולצו הייתה של עבדאללה אל-ג'מאל, עיתונאי עצמאי, ושל אביו הרופא. אל-ג'מאל, אביו ואשתו נהרגו במבצע החילוץ.\n\nעד המבצע, כבש צה\"ל במהלך מלחמת חרבות ברזל את מרבית רצועת עזה, אולם טרם פעל באופן יסודי במחנה נוסייראת. מסדרון נצרים מצפון למחנה הפך, בהכוונת צה\"ל, לנתיב התעבורה ראשי כדי לנתק את העיר עזה משאר חלקי הרצועה.\nב-12 במאי ישראל קיבלה מידע מודיעיני שארבעת החטופים מוחזקים במחנה הפליטים נוסיראת. המודיעין הישראלי ניסה לאתר את המיקום המדויק. כוחות היחידה המבצעית של שירות הביטחון הכללי נכנסו מסוערבים למחנה, כאשר התחזו לשתי משפחות שנמלטות מהלחימה ברפיח ומחפשות דירה במקום. הם הגיעו בשני כלי רכב מלאים רהיטים ישנים, והצליחו לשכור דירה גדולה ברחוב בו הוחזקה ארגמני. צוות המסתערבים כלל גם לוחמות סמויות לבושות עבאיה וחיג'אב. הצוות התחלק לשתי קבוצות קטנות, וביקשו לאמת את מיקום החטופים. ב-31 במאי הצליחו לאתר את מיקומם המדויק. התגלה כי הם מוחזקים בשני מבנים נפרדים באותו אזור, כשנועה ארגמני הוחזקה בקומה הראשונה של אחד מהמבנים, והשלושה האחרים בבניין אחר. לאחר האימות המודיעין מיפה את המבנים שבהם החטופים החוזקו.\nבהמשך נבנתה עם הימ\"מ תוכנית חילוץ, 28 לוחמי ימ\"מ תרגלו פשיטה על מודלים המדמים את הבתים שבהם הוחזקו החטופים. אחת המורכבויות הייתה פריצה בשני מוקדים במקביל. החשש היה שהמחבלים באחת הזירות יוציאו להורג את החטופים שבידיהם, אם יבינו את המתרחש בזירה השנייה. שישה ימים טרם המבצע הפעולה אושרה על ידי קבינט המלחמה. אז צה\"ל החל, תוך שמירה על מעטה סודיות ומידור, בפעולות הכנת השטח ודרכי הגישה לכוח המחלץ. מאות לוחמי חטיבת כפיר, חטיבה 7 של חיל השריון והצנחנים ביצעו פעולות חישוף בנתיבי הכניסה לנוסייראת, תוך לחימה במחבלי חמאס מגדוד דיר אל-בלח. בליל 5 ביוני המסתערבים הונחו לעזוב את המחנה, כשארבע לוחמים אחרים נשארו בשטח לתצפת שהחטופים לא מועברים למבנה אחר.\n\nבבוקר שבת פיקדו על המבצע הרמטכ\"ל הרצי הלוי וראש שב\"כ רונן בר בחפ\"ק משותף. לפי דיווחים פלסטיניים, הלוחמים נכנסו למחנה הפליטים על גבי משאיות אזרחיות. חלק מהכוח היה מסוערב והתחזה לעקורים מרפיח.\nסביב השעה 11:00 בבוקר ניתנה הפקודה \"פעל\", להתחיל במבצע. הכוחות פרצו בו זמנית לשני מבנים שבמרחק 200 מטר זה מזה. באחד הוחזקה נועה ארגמני, ובשני הוחזקו אלמוג מאיר ג'אן, אנדריי קוזלוב ושלומי זיו. הם הוחזקו באזור השוק של מחנה הפליטים נוסייראת, בסביבה אזרחית ששימשה כמגן אנושי. פעולת החילוץ כללה הסחות דעת והונאות. רדיו חמאס דיווח כי חיילים כיתרו בית ספר צפונית למחנה הפליטים, וחמאס טען כי \"כוח מיוחד ישראלי הסתנן למרכז שוק נוסייראת\". המחבלים לא ציפו לפעולת חילוץ לאור יום. לאור זאת הוזרמו לסביבה כוחות ישראליים גדולים אשר הגיעו אל החטופים במהירות תוך הפתעה מוחלטת. כל זאת לצד מעטפת אש שהמטיר צה\"ל והעסיקה את מחבלי חמאס.\n\nהפריצה לדירה שבה הוחזקה נועה, בקומה הראשונה, נעשתה באופן מהיר והיא חולצה תוך שש דקות. צוות ימ\"מ פשט על המבנה, חיסל את המחבלים שהשגיחו עליה, וחילץ אותה במהירות. כוחות הימ\"מ והשב\"כ, יחד עם נועה ארגמני, חברו לכוחות צה\"ל והעבירו אותה למסוק אשר הטיס אותה ארצה. לעומת זאת, שלושת החטופים האחרים הוחזקו בקומה השלישית של מבנה אחר, ומהלך מבצע השחרור שלהם הסתבך. הצוות התפצל כאשר חלק מלוחמיו נכנסו בסולם לחדר בו ישנו החטופים. במקביל, שאר הכוחות עלו לדירה ממדרגות הבניין בכניסה הראשית. הצוות המחלץ נתקל באש כבדה בתוך המבנה ומחוצה לו, הכוחות הישראלים הופתעו מכמות המחבלים שהמתינו להם. ההנחה היא שהם הגיעו שעות קודם לכן כדי לתגבר את האבטחה על החטופים. במהלך חילופי אש נהרג לוחם הימ\"מ פקד ארנון זמורה. ב-11:15 התקבלה הקריאה \"היהלומים בידינו\".\nהכוחות, שנשאו את זמורה על אלונקה, הובילו את החטופים למשאית שחיכתה להם בלב נוסייראת. אולם הפעולה שנעשתה לאור יום, ובלב מחנה פליטים הומה אדם, עוררה מהומה רבתי. חמאס החזיק מאות מחבלים חמושים מסביב, אשר רדפו אחרי הכוחות המחלצים. הם ירו שני טילי RPG לעבר המשאית, והסבו נזק לתיבת ההילוכים שהשבית את המשאית. כמו כן צמיגי המשאית נוקבו באש העזה שירו המחבלים הפלסטינים. המחבלים ניסו לפגוע שוב במשאית באמצעות RPG, אך כטב\"מים של צה\"ל חיסלו אותם שניות לפני הירי.\nבינתיים, לוחמי הימ\"מ חילצו את החטופים מהמשאית לעבר מבנה סמוך. בשלב זה צה\"ל השיב אש באמצעות תקיפות עצימות של חיל האוויר אשר בחסותן כוח קרקעי גדול נכנס לתוך מחנה הפליטים במעורבות כוחות ניוד,שריון,גבעתי,צנחנים ולוחמים משייטת 13. לבסוף, צוות קרב של סיירת צנחנים ולוחמי שייטת 13 חבר לכוחות הימ\"מ והשב\"כ, העלה את לוחם הימ\"מ הפצוע ארנון זמורה,את יתר הלוחמים ואת שלושת החטופים על גבי כלים ממוגנים, בסיוע יחידת הניוד 5515, סיירת גבעתי וגדוד השריון \"שלח\".\nבשעה 11:50 הגיעו אחרוני הכוחות הישראליים לקו החוף, והעבירו את החטופים למסוקים של חיל האוויר. החטופים נחתו בישראל במצב רפואי תקין, והועברו להמשך בדיקות רפואיות במרכז הרפואי שיבא – תל השומר. בשעה 13:33 הותר לפרסום כי צה\"ל, שב\"כ והמשטרה, במאמץ משולב, שחררו את ארבעת החטופים הישראלים. בערב הובאה נועה ארגמני לבית החולים איכילוב, שם נפגשה עם אמה, אשר נמצאת על ערש דווי. אלמוג מאיר ג'אן נתבשר כי אביו, אשר סבל מבעיות בריאות, נפטר כמה שעות לפני החילוץ.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\". בנוסף נגרם הרס רב באזור הפעולה.\n\nמבצע החילוץ נקרא במערכת הביטחון \"זרעי קיץ\". בעקבות מותו במבצע של פקד ארנון זְמוֹרָה, לוחם הימ\"מ ומפקד הכוח שחילץ את שלושת החטופים במבנה השני, סוכם על ידי הרמטכ\"ל ומפקד הימ\"מ כי המבצע ייקרא על שמו \"מבצע ארנון\". ההחלטה אושרה יום לאחר מכן בישיבת הממשלה. זמורה הועלה לדרגת רב-פקד לאחר מותו.\n\nבישראל התקבלה הידיעה בשמחה גדולה ובדמעות התרגשות באולפני החדשות. ברחובות פרצו חגיגות ספונטניות, כולל בקרב ישראלים שתיירו במדינות אחרות ובקהילות יהודיות בעולם. מנהיגי העולם המערבי נתנו את ברכתם. נשיא ארצות הברית ג'ו ביידן ונשיא צרפת עמנואל מקרון שיבחו את חילוץ בני הערובה. מדינות נוספות ובהן גרמניה, אוסטריה, הולנד ופולין בירכו על המבצע המוצלח. מנגד, מצרים, איראן ונורווגיה גינו את המבצע. שר החוץ של האיחוד האירופי, ז'וזפ בורל, זעם על הרג האזרחים בעזה במבצע חילוץ החטופים, וכינה אותו \"טבח מחריד, מרחץ דמים\".\nכלי התקשורת העולמיים חגגו את שובם של החטופים, ובהם העיתונים \"הגרדיאן\" הבריטי, \"לה מונד\" הצרפתי, והעיתונים האמריקאים \"וול סטריט ג'ורנל\", \"הוושינגטון פוסט\" ו\"הניו יורק טיימס\". ערוץ הטלוויזיה \"CNN\" פתח בסיקור נרחב מרגע פרסום החדשות.\nלטענת משרד ההסברה של חמאס, 274 פלסטינים, בהם 64 ילדים ונערים, 57 נשים ו-37 מבוגרים נהרגו במסגרת המבצע. דובר הזרוע הצבאית אבו עוביידה הכריז כי המבצע גרם למותם של חטופים ישראלים אחרים, אם כי לטענות אלו לא התקבל אימות.\nלאחר החילוץ נשא דברים יעקב ארגמני, אביה של נועה, בסרטון שהופץ על ידי דובר צה\"ל. בדבריו המקוריים הודה בין היתר לנשיא ארצות הברית ג'ו ביידן, אך בדובר צה\"ל השמיטו את ההתייחסות לביידן.\nב-11 ביוני האו\"ם הביע חשש מפני פשעי מלחמה שייתכן שבוצעו במהלך המבצע.\n\nמבצע ראשית האור\nמבצע יד זהב\n\n עדכון דובר צה\"ל - 08.06, צהריים, סרטון בערוץ \"עדכוני צה\"ל\", באתר יוטיוב (אורך: 07:49)\n פרטים נוספים מ\"מבצע ארנון\" לחילוץ החטופים, באתר צה\"ל, 9 ביוני 2024\nשי לוי, ‏\"באנו לחלץ אתכם. תהיו רגועים\": תיעוד דרמטי מרגע חילוץ החטופים, באתר ‏מאקו‏, 10 ביוני 2024\nניר דבורי, ‏מאש צלפים לשחרור חטופים: התוכנית שמעטים בצה\"ל ידעו עליה, באתר ‏מאקו‏, 11 ביוני 2024\nההכנות לחילוץ ארבעת החטופים נחשפות: \"מסתערבים שכרו דירה בנוסייראת, נשים הסתובבו עם שמלות וחיג'אב\", באתר ynet, 14 ביוני 2024\nהמחלצים: גיבורי מבצע \"ארנון\" לחילוץ ארבעת החטופים מדברים, באתר כאן – תאגיד השידור הישראלי, 14 ביוני 2024\nעידו סולומון, ‏כך התקבלה ההחלטה שהימ\"מ יחלצו חטופים ולא סיירת מטכ\"ל, באתר ‏מאקו‏, 14 ביוני 2024\nראיונות עם לוחמי הימ\"מ שחילצו את החטופים:\n \"נועה באנו להחזיר אותך לאמא\": השיחה המרגשת של לוחמי הימ\"מ עם נועה ארגמני, סרטון בערוץ \"כאן חדשות\", באתר יוטיוב (אורך: 11:27), 15 ביוני 2024\n שבוע אחרי שריגשו מדינה שלמה: לוחמי הימ\"מ מהחילוץ ההרואי בנוסיראת - נחשפים, סרטון בערוץ \"עכשיו 14\", באתר יוטיוב (אורך: 21:26), 15 ביוני 2024\n \"הם לא האמינו, היו בהלם\": לוחמי הימ\"מ משחזרים את מבצע חילוץ החטופים, סרטון בערוץ \"חדשות 13\", באתר יוטיוב (אורך: 15:33), 16 ביוני 2024",
    "pageid": 2345012
  },
  {
    "title": "מגי טביבי",
    "extract": "מרגרט \"מגי\" טביבי (נולדה ב-3 בינואר 1995, ב' בשבט ה'תשנ\"ה) היא מגישת טלוויזיה ישראלית, מגישת מהדורת החדשות המרכזית של עכשיו 14. התפרסמה לראשונה כשהופיעה בעונה התשיעית של התוכנית \"האח הגדול\" ברשת 13.",
    "pageid": 1940933
  },
  {
    "title": "מועמר קדאפי",
    "extract": "מֻעַמַּר אלְ-קַדַּאפִי (בערבית: ‏‏?‏, תעתיק מדויק: מֻעַמַּר אלְקַדַּ'אפִיּ, ‏7 ביוני 1942 – 20 באוקטובר 2011), ובהגייה לובית מֻעַמַּר אלְ-גַדַּאפִי, היה שליטה של לוב בין 1969 עד להירצחו ב-2011.\nקדאפי, שנולד ליד סירת, בלוב האיטלקית, למשפחה ערבית בדואית ענייה, הפך ללאומן ערבי בזמן לימודיו בסבהא, ולאחר מכן נרשם לאקדמיה הצבאית המלכותית, בנגאזי. בתוך הצבא, הוא הקים קבוצה מהפכנית שהדיחה את המלוכה של בני מסדר הסנוסים, שנתמכו בידי המערב, בהפיכה צבאית בשנת 1969. לאחר שתפס את השלטון, המיר קדאפי את לוב לרפובליקה הנשלטת על ידי מועצת הפיקוד המהפכנית שלו. הוא גירש את האוכלוסייה האיטלקית של לוב וגירס מהמדינה את הבסיסים הצבאיים המערביים שהיו בה. היא חיזק את הקשרים עם ממשלות לאומניות ערביות - במיוחד מצרים של גמאל עבד אל נאצר - הוא תמך ללא הצלחה באיחוד מדיני פאן-ערבי. כמודרניסט אסלאמי, הוא הציג את השריעה כבסיס למערכת המשפט וקידם את הסוציאליזם האסלאמי. הוא הלאים את תעשיית הנפט והשתמש בהכנסות המדינה הגדלות כדי לחזק את הצבא, לממן מהפכנים זרים וליישם תוכניות חברתיות בדגש על פרויקטים של בניית בתים, בריאות וחינוך. ב-1973, הוא יזם \"מהפכה עממית\" עם הקמת קונגרסים עממיים-מקומיים, שהוצגו כמערכת של דמוקרטיה ישירה, אך המשיך לשמור על שליטה אישית על החלטות מרכזיות. הוא תיאר את התיאוריה הבינלאומית השלישית שלו באותה שנה בספר הירוק.\nבשנת 1977 הפך קדאפי את לוב למדינה סוציאליסטית שכונתה ג'מהירייה (\"מדינת ההמונים\"). במהלך שנות ה-70 וה-80, סכסוכי הגבול לא מוצלחים של לוב עם מצרים וצ'אד, תמיכה בטרוריסטים ברחבי העולם ואחריות, לכאורה, להפצצת טיסה 103 של פאן אמריקן, הפכו את לוב למדינה מבודדת יותר ויותר על הבמה העולמית. מערכת יחסים של לוב עם ישראל, ארצות הברית ובריטניה הייתה עוינת במיוחד, שבין היתר כללה את מבצע קניון אל דוראדו, של הפגזות אמריקאיות בלוב בשנת 1986. מ-1999, קדאפי התרחק מהפאן-ערביות ועודד פאן-אפריקניות והתקרבות לאומות המערב; הוא היה יושב ראש האיחוד האפריקאי משנת 2009 עד 2010. בעיצומו של האביב הערבי בשנת 2011, פרצו הפגנות נגד שחיתות נרחבת ואבטלה במזרח לוב. המצב ירדהפך במהירות למלחמת אזרחים, שבה ברית נאט\"ו התערבה צבאית ותמכה במועצת המעבר הלאומית האנטי-קדאפית (NTC). ממשלתו של קדאפי הופלה; הוא נסוג לסירת שם נלכד, עונה ונרצח על ידי חמושים של ה-NTC.\nקדאפי שלט בפוליטיקה של לוב במשך ארבעה עשורים והיה נושא לפולחן אישיות נרחב. הוא עוטר בפרסים שונים ושובח על עמדתו האנטי-אימפריאליסטית, תמיכתו באחדות הערבית ולאחר מכן האפריקאית, וכן על פיתוח משמעותי של לוב בעקבות גילוי מאגרי נפט. מנגד, לובים רבים התנגדו נחרצות לרפורמות החברתיות והכלכליות של קדאפי; הוא הואשם לאחר מותו בהפרות שונות של זכויות אדם. הוא זכה לגינוי על ידי רבים כדיקטטור שהממשל האוטוריטרי שלו הפר באופן שיטתי את זכויות האדם ומימן טרור עולמי באזור ומחוצה לה.",
    "pageid": 9599
  },
  {
    "title": "מלחמת ההתשה",
    "extract": "מלחמת ההתשה (בערבית: حرب الاستنزاف, חַרְבּ אֶל־אִסְתִנְזַאף) הייתה מלחמה בין ישראל לבין מצרים, שהחלה ב-11 ביוני 1967 ונמשכה עד 7 באוגוסט 1970, מועד שבו הסכימו הצדדים על הפסקת אש שנכנסה לתוקף למחרת. המלחמה החלה כיוזמה מצרית להתשת ישראל תוך הפרת הסכם הפסקת האש שסיים את מלחמת ששת הימים. את השם \"מלחמת ההתשה\" (\"חרב אל-אסתנזאף\") העניק לה נשיא מצרים גמאל עבד אל נאצר, והיא הסתיימה בהתשה של שני הצדדים.\nהמלחמה נמשכה למעלה משלוש שנים לאורך החזית המצרית, הירדנית והסורית. עיקר הלחימה היה בחזית תעלת סואץ שבה צבא מצרים וצה\"ל ניהלו מלחמת התשה זה כנגד זה. הצבא המצרי ביצע הפגזות חוזרות ונשנות של המוצבים לאורך תעלת סואץ. בנוסף, נעשה ניסיון מצד המצרים להוביל באו\"ם החלטה שתאלץ את ישראל לסגת מסיני. ישראל ניסתה לשמר את הישגיה במלחמת ששת הימים, ופעלה במלחמת ההתשה למניעת הישג קרקעי מצרי. מלחמת ההתשה החלה בעצימות נמוכה לאורך קו התעלה זמן קצר לאחר סיומה של מלחמת ששת הימים. העימות הסלים לעצימות גבוהה החל במרץ 1969.\nבחזית המצרית, המלחמה התאפיינה בהפגזות כבדות של ארטילריה מצרית על עמדות צה\"ל לאורך התעלה, ופשיטות קומנדו מצריות. בתגובה הפעיל צה\"ל את חיל האוויר שניסה לשתק את מקורות הירי לאורך התעלה ובשלב מאוחר יותר עבר לתקיפת מטרות רבות בעומק מצרים. בנוסף, יזמה ישראל פשיטות קומנדו ופשיטות משוריינות לשטח מצרים. תקיפות אלו, שאיתן לא יכלו המצרים להתמודד, גרמו להתערבות סובייטית ישירה במלחמה. המלחמה הובילה לעליית המעורבות הסובייטית במצרים, ובסופו של דבר להתבססות של חיל האוויר הסובייטי להגנת ערי מצרים שהובילה לקרב אווירי ישיר בין ישראל לברית המועצות. בנוסף חימשה ברית המועצות את מצרים בסוללות ארטילריה להגנה אווירית, ששינו את המאזן האסטרטגי והשפיעו משמעותית על מלחמת יום הכיפורים.\nבסופו של דבר, המלחמה נגמרה בתיקו אסטרטגי. אף צד לא הצליח להדביר את הכוחות של היריב. לצד מלחמה זו התנהלה גם מלחמת ההתשה בבקעת הירדן ומלחמת ההתשה בחזית הסורית. בסיומה של המלחמה, מצרים, בסיועה המסיבי של ברית המועצות, הצליחה לנטרל חלק מהעליונות האווירית הישראלית באזור העימות מעל תעלת סואץ, הודות לקידום מערכי הנ\"מ המתקדמים אל עבר התעלה. לפיתוח ולהצבה של מערך הנ\"מ המצרי ברדיוס שמכסה מספר קילומטרים לתוך הגדה המזרחית של התעלה, היו השלכות מהותיות על המערכה האווירית במלחמת יום הכיפורים.",
    "pageid": 1291
  },
  {
    "title": "מנחם מנדל שניאורסון",
    "extract": "רבי מנחם מנדל שניאורסון (כונה הרבי מלוּבָּבִיץ' בראשי תיבות - רמ\"מ, רמ\"ש או רממ\"ש; י\"א בניסן תרס\"ב, 18 באפריל 1902 – ג' בתמוז תשנ\"ד, 12 ביוני 1994) היה האדמו\"ר השביעי והאחרון של חסידות חב\"ד-לובביץ' מ-י' בשבט ה'תשי\"א, 17 בינואר 1951, ועד פטירתו.\nהקים את מפעל השלוחים ובתי חב\"ד במקומות רבים בעולם, והכריז על עשרה מבצעים לעידוד קיום מספר מצוות. שיחותיו ומאמריו נדפסו בספרים רבים בחייו ולאחר פטירתו. הוא נחשב לאחד מהרבנים הבולטים בתקופתו.\nנודע בעיסוקו הרב למען החשת הגאולה. בשנותיו האחרונות ראו בו חסידיו את המשיח, ורבים מהם מאמינים בכך אף לאחר מותו. השאלה אם האמין בכך בעצמו ואם עודד את האמונה בכך שנויה במחלוקת. עסק רבות גם בניסיונות לתיקון הגדרת יהודי בחוק השבות ולמניעת מסירת שטחים.\nבית מדרשו, השוכן במרכז חב\"ד העולמי – 770 ברובע ברוקלין, ואוהל קברו ברובע קווינס שבניו יורק, משמשים מוקדי עלייה לרגל.",
    "pageid": 89541
  },
  {
    "title": "מעורבות החות'ים במלחמת חרבות ברזל",
    "extract": "מעורבות החות'ים במלחמת חרבות ברזל היא החזית בין ישראל לחות'ים במסגרת מלחמת חרבות ברזל שהחלה ב-7 באוקטובר 2023.\n\n ערכים מורחבים – חות'ים (ארגון טרור), חות'ים (שבט)\nהחות'ים הם ארגון אסלאמי פוליטי צבאי בתימן. במלחמת האזרחים שהחלה ב-2015 השתלטו החות'ים על אזורים בצפון-מערב תימן, ובהם חלק גדול מקו החוף של ים סוף ובו הנמלים החשובים. הארגון ממומן ומחומש על ידי איראן, ומשמש לה פרוקסי במלחמותיה באזור. מספר הלוחמים החות'ים מוערך בין 20,000 ל-50,000. נגדם ניצבת ממשלת תימן הרשמית, הנתמכת על ידי קואליציה בהנהגת ערב הסעודית, וחברות בה קטר, איחוד האמירויות הערביות, ומדינות נוספות.\n\nבעת מלחמת חרבות ברזל, הכריזו החות'ים מלחמה על ישראל והחלו לשגר טילים לעבר מטרות בישראל כפעולת תמיכה בארגוני הטרור ברצועת עזה ובחזבאללה, ותקפו וחטפו אוניות בים סוף שיש להן קשר לישראל.\nלפי דובר צה\"ל, מנסים החות'ים, בשליחות איראן, להסיט את ישראל מהלחימה ברצועת עזה, החזית המרכזית במלחמה.\nארצות הברית ביקשה מישראל לא לתקוף את החות'ים כדי למנוע את התרחבות העימות לאזורים נוספים, והחזירה את החות'ים לרשימת ארגוני הטרור.\nב-22 בפברואר הודיע עבד אל-מלכ אל-חות'י, מנהיג החות'ים, כי מאז מתקפת חמאס ב-7 באוקטובר 2023 שיגרו הכוחות החות'יים 183 טילים וכלי טיס בלתי מאוישים לעבר יעדים ישראליים ב\"פלסטין הכבושה\".\n\n ערך מורחב – הכוח הצבאי של החות'ים\nעיקר הנשק של החות'ים הוא טילי קרקע-קרקע, טילי שיוט, רקטות ארטילריות וכלי טיס בלתי מאוישים שמקורם בעיקר מאיראן. היכולת שלהם לאיים על ישראל מוגבלת עקב המרחק הגדול בין ישראל לתימן (כ-1,600 ק\"מ), אך בידם אמצעים המסוגלים להגיע לטווח זה. בנוסף החות'ים משתמשים בטקטיקת תקיפה והשתלטות על ספינות שעוברות במצרי באב אל-מנדב, המפרידים בין אסיה לאפריקה במטרה לשבש את הנתיב הימי לישראל. בתחילה תקפו החות'ים, ובמקרה אחד שבו, ספינות בבעלות ישראלית, ולאחר מכן החלו לתקוף אוניות של מדינות זרות שלפי רישומי חברת הספנות היו מתוכננות להגיע בתאריך כלשהו אל נמל בישראל.\nלפי דיווח של הוול סטריט ג'ורנל, אוניית ביון איראנית שפועלת בים האדום מאתרת ספינות עבור החות'ים ומספקת שירותי מכ\"ם כדי להכווין טילים וכטב\"מים עליהן. ארצות הברית ביקשה מישראל שלא לתקוף אותה בעצמה כדי למנוע מלחמה אזורית כוללת.\n\nב-19 באוקטובר 2023, ספינת מלחמה אמריקאית USS Carney ששטה בים סוף יירטה 4 טילי שיוט ו-15 מל\"טים שככל הנראה שוגרו על ידי החות'ים מתימן לכיוון ישראל. טיל נוסף יורט על ידי ערב הסעודית, לטענתה מתוך רצונה \"להגן על שטחה האווירי\".\n\nב-27 באוקטובר 2023 לפנות בוקר יירטו מטוסי קרב של צה\"ל מספר מטרות עוינות באזור מפרץ אילת. עם זאת, שני כטב\"מים פגעו בנואיבה ובטאבה, סיני, מרחק קצר מהגבול הישראלי ומהעיר אילת. הפגיעה בטאבה הביאה לשישה פצועים מצרים.\nב-31 באוקטובר 2023 יורט על ידי צה\"ל כלי טיס עוין שהגיע מכיוון הים האדום. בנוסף, מערכת \"חץ\" יירטה טיל בליסטי, לראשונה מאז שהפכה למבצעית. הטיל ששוגר היה כנראה \"חאדר\", שיפור של שיהאב-3, לטווח של כ־1,600 ק\"מ. השיגור היה השיגור לטווח הארוך ביותר של החות'ים וכנראה השיגור המבצעי הארוך ביותר שנעשה ממשגרים קרקעיים באמצעות טילים בליסטיים אי פעם. כמו כן מדובר במקרה הראשון של לוחמת חלל. חיל האוויר גם יירט מספר טילי שיוט ששוגרו לעבר אילת. בהמשך היום לקחו החות'ים אחריות על השיגורים והצהירו כי ימשיכו לתקוף את ישראל כל עוד תימשך הלחימה.\n\nב-1 בנובמבר בשעה 0:45 צה\"ל יירט איום אווירי שהגיע מתימן וזוהה דרומית לאילת. באותו יום ספינות טילים של חיל הים הגיעו לזירת ים סוף.\nב-9 בנובמבר 2023 בסביבות 19:30 בערב יורט טיל בליסטי ששוגר לשטח מדינת ישראל במרחב ים סוף, רחוק מאילת, על-ידי לוחמי ההגנה האווירית באמצעות מערכת ההגנה לטווח רחוק \"חץ 3\". היירוט נעשה בגובה רב מחוץ לאטמוספירה והיה היירוט המבצעי הראשון של חץ 3. כעבור זמן קצר, לוחמי ההגנה האווירית יירטו מטרה חשודה נוספת במרחב הערבה בדרום הארץ באמצעות מערכת \"יהלום\" (פטריוט). המטרה לא חצתה לשטח ישראל. החות'ים בתימן קיבלו אחריות לשיגור טילים בליסטיים לעבר אילת. בעקבות זאת, ראש עיריית אילת אלי לנקרי הורה לבטל למחרת את הלימודים בעיר (בעקבות פיגוע אשר התרחש באמצעות כטב\"ם שהגיע מסוריה שחדר לירדן והגיע לאילת וביצע התרסקות התאבדותית בתוך שטח בית ספר).\nב-14 בנובמבר 2023, בסביבות השעה 19:51, יורט טיל בליסטי ששוגר לשטח מדינת ישראל במרחב ים סוף הרחק מאילת, על-ידי לוחמי ההגנה האווירית באמצעות מערכת ההגנה האווירית \"חץ\".\nב-15 בנובמבר 2023, ספינת מלחמה אמריקאית יירטה בים סוף מל\"ט של החות'ים אשר כוון לשטח ישראל.\nב-22 בנובמבר דיווח האתר \"אינטליג'נס אונליין\" (צר') כי בעקבות תקיפות החות'ים, פרסה ארצות הברית מערכת טילי THAAD בבסיס הר קרן שבנגב.\nמטוס קרב של חיל האוויר הישראלי יירט טיל שיוט ששיגרו החות'ים לעבר אילת.\nב-25 בנובמבר בערב שוגרו 2 מיירטים לעבר מטרות חשודות דרומית לאילת. באותו היום מטוס קרב של צה\"ל יירט כלי טיס בלתי מאויש שהיה בדרכו לשטח ישראל במרחב ים סוף.\n\nב-30 בנובמבר דווח בפי דיווחים זרים בערב הסעודית על תקיפה ישראלית של מחסני נשק של החות'ים בצנעא, בירת תימן, שבו אוחסנו רקטות ארטילריות, טילים מדויקים ומל\"טים. בדיווחים אחרים נטען כי היה מדובר בתקיפה אווירית של ישראל או ארצות הברית, או משותפת לשתיהן. דובר פיקוד המרכז האמריקני הכחיש מאז בתוקף מעורבות של ארצות הברית בתקיפה. לפי רון בן ישי, היה מדובר במתנגדי החות'ים בתימן.\n\nב-6 בדצמבר זוהה טיל קרקע-קרקע ששוגר לעבר שטח מדינת ישראל ויורט בהצלחה במרחב ים סוף על ידי לוחמי מערך ההגנה האווירית באמצעות מערכת \"חץ\". המטרה לא חצתה לשטח ישראל.\nב-16 בדצמבר הודיעו ארצות הברית, בריטניה ומצרים כי יירטו עשרות כטב\"מים שכוונו לעבר מדינת ישראל ולאילת בפרט, מדובר במתקפה הנרחבת ביותר של החות'ים עד כה כנגד ישראל.\nב-22 בדצמבר 2023 חטפו החות'ים ספינה בבעלות בולגרית והובילו אותה לנמל בשליטתם.\nב-23 בדצמבר 2023 בוצעה מתקפת מל\"ט נפץ ששוגר על ידי החות'ים לעבר ספינת משא כ-350 ק\"מ מחופי הודו.\nב-26 בדצמבר יירט מטוס קרב של חיל האוויר הישראלי כלי טיס בלתי מאויש ששיגרו החות'ים לעבר אילת. הכטב\"ם הופל מעל הים האדום.\n\nב-2 בפברואר יירט מערך ההגנה האווירית של צה\"ל מעל הים האדום טיל קרקע-קרקע חות'י באמצעות מיירט חץ 2.\nב-22 בפברואר הופעלו שתי אזעקות באילת והסביבה אחרי שמערכת החץ יירטה טיל בליסטי ששיגרו החות'ים מעל הים האדום.\n\nב-17 במרץ שיגרו החות'ים טיל שיוט לעבר ישראל, הטיל נפל סמוך לאילת (ולא יורט) ולא גרם לנפגעים ונזק.\nב-21 במרץ לוחמי ההגנה האווירית יירטו בהצלחה מטרה אווירית חשודה שעל פי החשד עשתה את דרכה לשטח ישראל ממרחב ים סוף.\n\nב-8 באפריל לקראת חצות יירטה כיפת ברזל מאוניית סער 6 של חיל הים כטב\"ם ששוגר לאילת. זהו האירוע הראשון של שימוש בכיפת ברזל המותקנת על אוניה, המכונה כיפת מגן.\n\nב-5 במאי במהלך הפגנה לתמיכה ברצועת עזה שהייתה בכיכר א-סבעין בצנעא, דובר הצבא הח'ותי, יחיא סריע הכריז על תחילתו של \"השלב הרביעי בהסלמה נגד ישראל\", בשלב זה לפי יחיא הח'ותים יתחילו לתקוף ספינות שמפרות את \"איסור השיט הישראלי\" גם בים התיכון.\n\nב-19 ביולי בשעה 3:12 לפנות בוקר, התפוצץ כטב\"ם על אכסניה בתל אביב. כתוצאה מהפיצוץ נהרג אדם אחד ועשרה נפצעו. הכטב\"ם היה כלי טיס איראני משודרג מסוג סמאד-3, הוא חדר מכיוון הים, ולהערכת צה\"ל שוגר מתימן. הכטב\"מ זוהה חלקית אך בגלל טעות אנוש לא יורט. החות'ים הודיעו שהם שיגרו את הכטב\"ם וכי הוא מדגם \"יפו\". לפי רשת אל-ערביה הסעודית, לפני כן באותו בוקר יירטה ארצות הברית טיל בליסטי ושלושה כטב\"מים שהיו בדרך לתל אביב, הכטב\"ם הרביעי פגע בעיר. \nב-20 ביולי לקראת הערב ערך צה\"ל את מבצע יד ארוכה, שבו הותקף נמל שנמצא בעיר אל-חודיידה שבתימן. במבצע תקפו מטוסי קרב מתקני זיקוק, תחנת כוח לייצור חשמל ויעדים צבאיים, בהם מחסני כטב\"מים וטילים ומאגרי דלק.\n\n ערך מורחב – המשבר בים סוף\nבמקביל לתקיפות ישראל בטילים וכטב\"מים, הכריזו החות'ים על הטלת \"מצור ימי\" על ישראל ושיתקפו ספינות הקשורות לישראל או שמיועדות לעגון בישראל. תקיפות אלו – גם על ספינות שאינן קשורות לישראל – פגעו בתנועת אוניית המסחר בים סוף. המצב התפתח למשבר בין-לאומי שגרר הקמת קואליציה בין-לאומית להבטחת חופש השיט ולהכרזת ארצות הברית ובנות בריתה על פתיחה במבצע שומר השגשוג נגד החות'ים במטרה להפסיק את התקיפות נגד כלי שיט.\nבתקיפות החותים נהרגו 3 מלחים, 25 אזרחים נלקחו בשבי ו-2 ספינות טובעו.\n\nיחיא סריע\nחות'ים (שבט)\nשוד ימי לחופי סומליה\n\nאנה ברסקי, ‏תסיר את האיום? זאת התוכנית שמגבשת ארה\"ב נגד החות'ים, באתר מעריב אונליין, 10 בדצמבר 2023\nמהדרום (הרחוק) תיפתח הרעה? על החזית התימנית, באתר המכון למחקרי ביטחון לאומי\nאיתמר אייכנר, המענה לחות'ים: \"ארה\"ב מגבשת כוח רב-לאומי לחיזוק חופש השיט בים האדום\", באתר ynet, 10 בדצמבר 2023\nהאיום החות'י | סיקור מיוחד, באתר גלובס",
    "pageid": 2273333
  },
  {
    "title": "משפחת סימפסון",
    "extract": "משפחת סימפסון (באנגלית: The Simpsons;  בתרגום לעברית: משפחת סימפסון) היא סדרת טלוויזיה אמריקאית מסוגת קומדיית מצבים סאטירית מונפשת, אשר נוצרה על ידי מאט גריינינג עבור רשת FOX האמריקאית, ומשודרת בהצלחה מאז שנת 1989. עלילת הסדרה, אשר עוסקת במשפחה האמריקנית הממוצעת ומתרחשת בעיר הבדיונית ספרינגפילד, מציגה באור הומוריסטי סטריאוטיפים על התרבות, החברה והטלוויזיה האמריקנית. זוהי הסדרה המצוירת הארוכה ביותר בתולדות ארצות הברית. ב-3 במרץ 2021 הוכרז שהסדרה חודשה מראש לעונות ה-33 וה-34 שלה. ב-26 בספטמבר 2021 עלתה לשידור העונה ה-33 שלה בארצות הברית.\nבישראל, משודרת הסדרה בערוץ yes TV Comedy, שב-STINGTV ובלוויין. בעבר, שודרה גם בערוץ הראשון, בערוץ ביפ, בערוץ סטאר וורלד ובערוץ הילדים.",
    "pageid": 6981
  },
  {
    "title": "ננסי מייס",
    "extract": "ננסי רות מייס (באנגלית: Nancy Ruth Mace; נולדה ב-4 בדצמבר 1977) היא פוליטיקאית אמריקאית, המכהנת כחברת בית הנבחרים של ארצות הברית מטעם מחוז הקונגרס הראשון של מדינת קרוליינה הדרומית. בעבר כיהנה כחברת בית הנבחרים של מדינת קרוליינה הדרומית מטעם מחוז הבחירה ה-99 של המדינה. בנובמבר 2020 נבחרה לקונגרס האמריקאי, לאחר שניצחה את נציג המחוז המכהן ג'ו קנינגהם. מייס היא האישה הראשונה שהשלימה את לימודיה ב\"המצודה\" (The Citadel), האקדמיה הצבאית של קרוליינה הדרומית.",
    "pageid": 1908189
  },
  {
    "title": "נעמי שמר",
    "extract": "נעמי שמר (13 ביולי 1930, י\"ז בתמוז ה'תר\"ץ – 26 ביוני 2004, ז' בתמוז ה'תשס\"ד) הייתה משוררת, מוזיקאית, מלחינה ופזמונאית ישראלית. כלת פרס ישראל לזמר עברי לשנת תשמ\"ג (1983). שמר כתבה שירים רבים, בהם שנעשו לנכסי צאן ברזל במורשת הישראלית, כמו \"ירושלים של זהב\", \"חורשת האקליפטוס\", \"לו יהי\", \"על כל אלה\", שלומית בונה סוכה ו\"שירת העשבים\". נחשבת בעיני רבים ל\"משוררת הלאומית\".",
    "pageid": 6473
  },
  {
    "title": "סדרה הנדסית",
    "extract": "במתמטיקה, סדרה הנדסית או סדרה גאומטרית היא סדרה של מספרים, כך שהיחס בין כל שני איברים סמוכים הוא קבוע. במילים אחרות, ניתן לחשב כל איבר בסדרה על ידי הכפלת האיבר הקודם לו במספר קבוע \n  \n    \n      \n        q\n      \n    \n    {\\displaystyle q}\n  \n (היחס בין האיברים; נקרא גם מנת הסדרה). סדרה הנדסית קרויה כך, משום שכל איבר בה הוא הממוצע ההנדסי של האיבר הקודם לו והאיבר העוקב לו.",
    "pageid": 165279
  },
  {
    "title": "עונת 2024/2025 בקונפרנס ליג",
    "extract": "עונת 2024/2025 בקונפרנס ליג צפויה להיות העונה הרביעית של טורניר הכדורגל השלישי בחשיבותו באירופה, הקונפרנס ליג, המאורגן על ידי אופ\"א. זו תהיה העונה הראשונה בה יתקיים הפורמט החדש, טורניר בשיטה השווייצרית.\nהזוכה בתואר תקבל כרטיס לשלב הליגה של הליגה האירופית בעונת 2025/2026, אלא אם תסיים את הליגה המקומית שלה במקום המזכה בכרטיס לליגת האלופות.\nמשחק הגמר ייערך באצטדיון ורוצלב שבוורוצלב, שבפולין, ב-28 במאי 2025.",
    "pageid": 2252317
  },
  {
    "title": "עידו טאקו",
    "extract": "עידו טאקו (נולד ב-4 בנובמבר 1999) הוא שחקן ישראלי.",
    "pageid": 2169438
  },
  {
    "title": "עינת הולנד",
    "extract": "עינת הולנד-סייח (נולדה ב-12 בדצמבר 1991) היא שחקנית טלוויזיה ותיאטרון ישראלית.",
    "pageid": 2186904
  },
  {
    "title": "עמית הכטר",
    "extract": "עמית הכטר (נולד ב-30 בספטמבר 2001) הוא שחקן ישראלי.",
    "pageid": 1703477
  },
  {
    "title": "עשרה בטבת",
    "extract": "עשרה בטבת הוא יום תענית קבוע בתאריך י' בטבת, אחד מארבע תעניות קבועות מדי שנה לזכר חורבן בית המקדש. ביום זה, בשנת 588 לפני הספירה, הטיל נבוכדנצר מלך בבל מצור על ירושלים. המצור הסתיים כעבור שנה ושישה חודשים, בט' בתמוז (או בי\"ז בתמוז), כאשר נפרצו חומות ירושלים. תקופת המצור מתוארת במקורות כזמן של סבל אכזרי וחסר תקדים עבור החברה היהודית. מספר שבועות לאחר פריצת החומות וסיום המצור, בט' באב, נחרב בית המקדש הראשון, תמה ממלכת יהודה והחלה גלות בבל.\nמאז שנת תש\"ט (1949), בעקבות החלטת הרבנות הראשית לישראל, י' בטבת הוא גם יום הקדיש הכללי לזכרם של חללי השואה שיום פטירתם לא נודע.",
    "pageid": 4786
  },
  {
    "title": "פרוגריה",
    "extract": "פרוגריה (Progeria) המכונה גם תסמונת פרוגריה (על שם) האצ'ינסון-גילפורד (Hutchinson-Gilford Progeria syndrome) היא מחלה גנטית נדירה ביותר הגורמת להזדקנות מואצת ולמוות במצב קליני של זיקנה בגיל העשרה.\nבמרבית המקרים המחלה נגרמת כתוצאה ממוטציה אקראית, שאינה עוברת בתורשה וגורמת לדומיננטיות גנטית של האלל הפגום. לכן אין קשר סטטיסטי בין המקרים. אחת הסיבות שמחלה זו מתקשה לעבור בתורשה היא שמרבית החולים בה אינם מגיעים למצב בגרות מינית תקינה. אולם, מוכרות משפחות בודדות שבהן המחלה כן תורשתית ואחדים מבני המשפחה לוקים בה. במשפחות אלה האלל למחלה הוא רצסיבי.\nהסיכויים להיוולד במצב זה נעים בין 1 ל-8 מיליון (על פי מקרים מדווחים) ל-1 ל-4 מיליון (אומדן משוער). קיימים בעולם בין 40 ל-45 מקרים מדווחים של המחלה. המחלה פוגעת בבני כל הגזעים, ובשני המינים, בצורה שווה. לא מוכרת תרופה למחלה זו, ותוחלת החיים של הלוקים בה מגיעה בממוצע ל-15 שנים.\nבשנת 1886 זוהתה המחלה לראשונה על ידי ג'ונתן האצ'ינסון והסטינגס גילפורד ונקראה מאוחר יותר Hutchinson-Gilford Progeria syndrome, על שמם. מקור המילה \"פרוגריה\" הוא יווני ופירושה - הזדקנות מוקדמת. מאז זיהוייה אותרו כ-100 בני-אדם הלוקים בה.\nחקר מחלה זו מעניין את החוקרים בשל הקשר שבין התהליכים העוברים על הלוקה במחלה זו לבין תהליכי ההזדקנות הקורים בכל אדם.\nבשנת 2023 נולדה בישראל לראשונה ילדה עם התסמונת.",
    "pageid": 158066
  },
  {
    "title": "פרשת בלק",
    "extract": "פָּרָשַׁת בָּלָק היא פרשת השבוע השביעית בספר במדבר. לפי החלוקה לפרקים, היא מתחילה בפרק כ\"ב, פסוק ב' ומסתיימת בפרק כ\"ה, פסוק ט'.\nהפרשה עוסקת בעיקרה בסיפור ניסיונו של בלק מלך מואב לקלל את עם ישראל באמצעות בלעם בן בעור, במטרה להחליש את ישראל ולגרשם מגבולו. לבסוף אלוהים מאלץ את בלעם לברך את עם ישראל במקום לקלל. בסוף הפרשה מופיע גם חטא בעל פעור בו ישראל חוטאים עם בנות מואב ונענשים במגפה, פעולת הקנאות של פנחס מסיימת את המגפה. לרוב קוראים את הפרשה בשבת שלפני שבעה עשר בתמוז.\nבחוץ לארץ, בשנים שבהן יום טוב שני של שבועות חל בשבת קוראים את פרשת בלק ביחד עם פרשת חוקת. לפי מנהג תימן המקורי, שמקורו מהגאונים, במקום לחבר את מטות ומסעי (ברוב השנים), מחלקים את פרשת חוקת לשניים ומחברים את חציה הראשון (עד פרק כ', פסוק כ\"א) לפרשת קרח, ואת חציה השני, \"פרשת ויסעו מקדש\" (משם ואילך), לפרשת בלק. כיום מעטים מבני יהדות תימן משמרים מנהג זה בארץ ישראל, אך נפוץ יותר בקהילות התימנים בארץ ישראל לחבר חוקת ובלק, ויש נוהגים לחבר מטות ומסעי, כשאר הקהילות.",
    "pageid": 87081
  },
  {
    "title": "פרשת מותו של סלומון טקה",
    "extract": "סלומון טקה נהרג ב-30 ביוני 2019 בקריית חיים. קצין משטרה, שלא בתפקיד, הותקף באבנים על ידי ארבעה צעירים. הקצין, שחשש לחייו, ירה אל הכביש במטרה להרחיק את התוקפים. הקליע שנורה התפצל וחלק ממנו ניתז אל אחד הצעירים, סלומון טקה, והרגו. טקה היה צעיר בן שמונה-עשרה שעלה מאתיופיה בגיל אחת עשרה. הפרשה הובילה להפגנות של יוצאי אתיופיה במוקדים רבים בישראל במחאה נגד שיטור יתר על בסיס צבע עור ולהליך משפטי פלילי ואזרחי נגד משטרת ישראל ונגד הקצין היורה.\nהמשפט האזרחי הסתיים במרץ 2022 בהסדר על פיצוי של 1.8 מיליון שקל חדש למשפחת ההרוג. המשפט הפלילי הסתיים באפריל 2024 בזיכויו של הקצין היורה. כחודש לאחר פסק הדין, הפרקליטות הגישה ערעור עקרוני על זיכוי השוטר.",
    "pageid": 1730458
  },
  {
    "title": "קידומת טלפון בישראל",
    "extract": "קידומת טלפון היא קוד מספרי המוצמד למספר מנוי טלפון על מנת לזהותו או לשייכו לקטגוריית שירות מסוימת או אזור גאוגרפי.",
    "pageid": 967423
  },
  {
    "title": "קיליאן אמבפה",
    "extract": "קיליאן אמבפה לוטן (בצרפתית: Kylian Mbappé Lottin; נולד ב-20 בדצמבר 1998 בפריז, צרפת) הוא כדורגלן צרפתי המשחק בעמדת החלוץ או הקיצוני בקבוצת ריאל מדריד ומשמש גם כקפטן בנבחרת צרפת.\nאמבפה נולד בפריז שבצרפת, אך גדל בעיר בונדי. בשנת 2015 כשהיה בגיל 16, שיחק במונקו מליגת העל הצרפתית, שם זכה איתם באליפות צרפת, הגיע איתם עד חצי גמר ליגת האלופות, כשהוא כובש שערים מול מנצ'סטר סיטי, דורטמונד, ויובנטוס. ב-2017 כשהיה בגיל 18, חתם ב-פריז סן ז'רמן תמורת 180 מיליון אירו. שם הוא זכה ב-5 אליפויות צרפת, 3 גביעי צרפת, והגיע עד גמר ליגת האלופות 2020. אמבפה הוא מלך השערים של פריז בכל הזמנים.\nאמבפה ערך את הופעת הבכורה שלו בנבחרת צרפת בשנת 2017, בגיל 18. אמבפה הוא השחקן הצרפתי הצעיר ביותר שהבקיע במונדיאל ובשנת 2018, כשהיה בגיל 19, היה שותף לזכייתה של נבחרת צרפת במונדיאל, ואף הבקיע שער במשחק הגמר. זכה בתואר השחקן הצעיר המצטיין של הטורניר, והשחקן הצרפתי הטוב ביותר של השנה. אמבפה הבקיע שלושער בגמר מונדיאל 2022, הוכתר מלך השערים של הטורניר עם שמונה שערים, מה שזיכה אותו בנעל הזהב, ועלה למקום חמישי משותף עם פלה בטבלת מלך שערי גביע העולם בכדורגל, עם 12 שערים.\n\nאמבפה נולד בפריז, אך גדל בבונדי שבצרפת, לאב צרפתי ממוצא קמרוני ולאם צרפתייה ממוצא אלג'יראי. הוא החל לשחק במחלקת הנוער של AS בונדי מעיר הולדתו, ובשנת 2013 עבר למחלקת הנוער של מונקו מליגת העל הצרפתית. בעונת 2015/2016 עלה לסגל הבוגר של המועדון, כשבמקביל שיחק בקבוצת המילואים שלו. ב-2 בדצמבר 2015 ערך את הופעת הבכורה שלו בקבוצה הראשונה, כשהחליף את פאביו קונטראו בדקה ה-88 בתיקו 1–1 נגד קן במסגרת המחזור ה-16 בליגה. ב-10 בדצמבר ערך את הופעת הבכורה שלו בליגה האירופית, כשהחליף את לאסינה טראורה בדקה ה-56 בהפסד לטוטנהאם הוטספר במסגרת המחזור השישי בשלב הבתים לעונת 2015/2016. ב-20 ביוני 2016 הבקיע את שער הבכורה שלו בקבוצה הראשונה, שער שהובקע בתוספת הזמן של המחצית השנייה בניצחון 3–1 על טרואה במסגרת המחזור ה-27 בליגה, לאחר שהחליף את ואגנר לאב בדקה ה-73. בסך הכל ערך אמבפה 11 הופעות ליגה בעונת 2015/2016, בהן הבקיע שער אחד. ב-27 בספטמבר 2016 ערך את הופעת הבכורה שלו בליגת האלופות, כשנכנס כמחליף בדקה ה-77 בתיקו 1–1 נגד באייר לברקוזן במסגרת המחזור השני בשלב הבתים לעונת 2016/2017. בשמינית גמר הטורניר הבקיע שער לרשתה של מנצ'סטר סיטי, אך קבוצתו הפסידה 3–5. במשחק הגומלין הבקיע שער שהוביל את קבוצתו לניצחון 3–1 ולעלייה לשלב רבע הגמר. ברבע הגמר כבש שלושה שערים נגד בורוסיה דורטמונד בשני המשחקים, והקבוצה עלתה לחצי הגמר אחרי 6–3 בסיכום. בחצי הגמר פגשה מונקו את יובנטוס. במשחק הראשון הפסידה הקבוצה 0–2, ובמשחק הגומלין כבש אמבפה בהפסד 1–2. בסיום העונה הוא זכה עם מונקו באליפות ונבחר לתגלית העונה בצרפת, כשכבש 15 שערים ב-29 הופעות בליגה, ו-26 שערים ב-44 הופעות בסך הכל.\n\nב-31 באוגוסט 2017 הושאל אמבפה לפריז סן-ז'רמן לעונה אחת עם התחייבות לרכישתו תמורת 180 מיליון אירו בתום העונה, וזאת כדרך לעקוף את חוקי הפייר פליי הפיננסי של אופ\"א. העסקה הפכה את אמבפה לשחקן השני הכי יקר בהיסטוריה. את העונה סיים אמבפה עם 13 שערים ב-27 הופעות בליגה כשהוסיף עוד ארבעה שערים בגביע וארבעה שערים בליגת האלופות, ובסך הכל 21 שערים ב-44 הופעות בכל המסגרות.\nב-8 באוקטובר 2018 כבש לראשונה בקריירה ארבעה שערים במשחק אחד, בניצחון 5–0 על אולימפיק ליון. השערים, שנכבשו בתוך 13 דקות בלבד, הפכו את אמבפה לשחקן הצעיר ביותר (בגיל 19 ותשעה חודשים) שכובש רביעייה במשחק אחד ב-45 העונות האחרונות. בנוסף, סייע לקבוצתו להשיג את ניצחונה התשיעי ברציפות, ניצחון ששבר את שיא הליגה שהושג בעונת 1936/1937. בסיום עונת 2018/2019 זכה אמבפה בנעל הזהב של הליגה הצרפתית כשכבש 33 שערים וגם בתואר השחקן המצטיין של אותה עונה. הוא סיים במקום השני בנעל הזהב האירופית, כשרק מסי עקף אותו עם 36 שערים. את עונת 2019/2020 סיים אמבפה שוב כמלך השערים של הליג 1 בצוותא עם ויסאם בן ידר ממונקו כשהספיק לכבוש 18 שערים ב-20 הופעות לפני שהופסקה הליגה בעקבות מגפת הקורונה. בליגת האלופות הוא כבש 5 שערים נוספים כשפריז הצליחה להעפיל עד לגמר שם הפסידה 0–1 לבאיירן מינכן הגרמנית.\nב-5 בדצמבר 2020 כבש את שערו ה-100 במדי פריז סן-ז'רמן. ואת העונה סיים כמלך השערים של הליג 1 בפעם השלישית ברציפות עם 27 שערים ב-31 הופעות. בליגת האלופות הוא כבש 8 שערים וסיים כסגן מלך השערים של ארלינג האלנד הנורווגי שחקנה של בורסיה דורטמונד, שכבש 10 שערים. בשמינית גמר ליגת האלופות כבש אמבפה שלושער מול ברצלונה בניצחון 4-1. בגומלין כבש פעם נוספת מפנדל בתיקן 1-1 (בסיכום 5-2). ברבע הגמר כבש צמד מול באיירן מינכן בניצחון 3-2. בגומלין פריז הפסידה 0–1 אך עלתה לחצי הגמר בזכות חוק שערי חוץ. בחצי הגמר מול מנצ’סטר סיטי פריז הפסידה 1–4 בסיכום והודחה מליגת האלופות. את עונת 2020/2021 סיים עם 42 שערים ב-47 הופעות בכל המסגרות.\nחרף דיווחים רבים על מעבר אפשרי של אמבפה לקבוצה אחרת, הוא האריך את חוזהו בפריז סן ז'רמן במאי 2022 עד 2025. וגם את עונת 2021/2022 סיים כמלך השערים של הליגה הצרפתית, עונה רביעית ברציפות עם 28 שערים, וגם כמלך הבישולים עם 17 כאלה. בליגת האלופות הודחה הקבוצה בשלב שמינית הגמר על ידי ריאל מדריד. אמבפה כבש שישה שערים במהלך הטורניר. ובסך הכל סיים את העונה עם 39 שערים ב-46 הופעות בכל המסגרות.\nב-20 באוגוסט 2022 השווה את השיא לשער המהיר ביותר בליגה הצרפתית כאשר הבקיע שמונה שניות לאחר שריקת הפתיחה, בניצחון 7–1 על ליל, בו הבקיע שלושער.\nב-23 בינואר 2023 היה לשחקן הראשון שכובש חמישייה במדי פריז סן ז'רמן, כשהבקיע חמישה שערים לרשת פאי דה קאסל מהליגה השישית במשחק גביע.\nב-26 בפברואר 2023 כבש אמבפה את שערו ה-200 במדי פריז סן ז'רמן כשהשלים צמד בניצחון 3–0 של פריז בלה קלאסיק שהתקיים במסגרת המחזור ה-25 בליגה, והשתווה לאדינסון קבאני בראש טבלת הכובשים בכל הזמנים של פריז סן ז'רמן. ב-4 במרץ 2023 כבש אמפבה את השער הרביעי בניצחון הליגה 4–2 של פריז על נאנט, הגיע ל-201 כיבושים, עבר את קבאני והפך למלך השערים הבלעדי של פריז סן ז'רמן.\n\nב-3 ביוני 2024 חתם רשמית בריאל מדריד על חוזה למשך חמש עונות\n\nאמבפה זכה עם נבחרת צרפת עד גיל 19 באליפות אירופה עד גיל 19 לשנת 2016.\nבמרץ 2017 זומן לראשונה לנבחרת הבוגרת, על ידי המאמן דידייה דשאן. ב-25 במרץ 2017 ערך את הופעתו הבכורה בנבחרת הבוגרת כשעלה כמחליף בניצחון 3–1 על לוקסמבורג במוקדמות מונדיאל 2018.\nבמונדיאל 2018 הבקיע אמבפה ארבעה שערים לזכות נבחרת צרפת, וקיבל את פרס השחקן הצעיר המצטיין של הטורניר (בן 19). את שערו הראשון הבקיע ב-21 ביוני בניצחון נבחרתו 1–0 על נבחרת פרו בשלב הבתים. בשמינית הגמר הוא כבש שני שערים, והכשלה שלו ברחבה הביאה לשער נוסף שהובקע בפנדל, בניצחון נבחרתו 4–3 על נבחרת ארגנטינה. את השער הרביעי הבקיע לזכות נבחרתו בניצחונה 4–2 במשחק הגמר מול נבחרת קרואטיה ובכך הפך לשחקן הצעיר ביותר שכובש בגמר מונדיאל, אחרי פלה.\nבשנת 2022 נכלל ברשימת פורבס 30Under30 האירופאית.\nנכלל בסגל נבחרת צרפת בטורניר מונדיאל 2022. במהלך הטורניר כבש שמונה שערים, הכמות הכי גדולה לשחקן בודד מאז רונאלדו במונדיאל 2002, כולל שלושער בגמר מול ארגנטינה, והפך לשחקן הראשון מאז ג'ף הרסט במונדיאל 1966 שכובש שלושער בגמר המונדיאל.\nלקראת יורו 2024 הפך לקפטן נבחרת צרפת, ובכך הפך לקפטן הצרפתי הצעיר בתולדותיה.\nנכלל בסגל נבחרת צרפת לטורניר יורו 2024.\n\nמעודכן ל-25 במאי 2024\n\nמעודכן ל-9 ביוני 2024\n\n אתר האינטרנט הרשמי של קיליאן אמבפה (בצרפתית, באנגלית ובספרדית)\n קיליאן אמבפה, ברשת החברתית פייסבוק\n קיליאן אמבפה, ברשת החברתית אקס (טוויטר)\n קיליאן אמבפה, ברשת החברתית אינסטגרם\n קיליאן אמבפה, סרטונים בערוץ היוטיוב\nקיליאן אמבפה, באתר Transfermarkt\nקיליאן אמבפה, באתר Fussballdaten.de (בגרמנית)\nקיליאן אמבפה, באתר Soccerway\nקיליאן אמבפה, באתר BDFutbol\nקיליאן אמבפה, באתר WorldFootball.net\nקיליאן אמבפה, באתר National Football Teams\nקיליאן אמבפה, באתר FootballDatabase.eu\nקיליאן אמבפה, באתר ESPN\n  מיכאל יוכין, ‏שער הניצחון: האיום הגדול על מסי ורונאלדו, בעיתון מקור ראשון, 30 בנובמבר 2018\nמיכאל יוכין‏, לא נשארה נשמה למכור לשטן: האגו והצביעות הרסו את קיליאן אמבפה, באתר וואלה‏, 25 ביולי 2023\nקיליאן אמבפה, באתר אנציקלופדיה בריטניקה (באנגלית)",
    "pageid": 1422565
  },
  {
    "title": "קנדה",
    "extract": "קנדה (באנגלית ובצרפתית: Canada) היא מדינה בצפון אמריקה והצפונית ביותר בה. היא המדינה השנייה בגודלה בעולם בשטחה (אחרי רוסיה), ואוכלוסייתה מונה כ-40 מיליון תושבים. קנדה היא פדרציה המורכבת מעשר פרובינציות ושלוש טריטוריות, והיא מונרכיה חוקתית ודמוקרטיה פרלמנטרית. לקנדה שני גבולות יבשתיים – עם ארצות הברית, ועם דנמרק באי בודד ובלתי־מיושב, ה\"אי הנס\". גבולה עם ארצות הברית הוא הגבול היבשתי הארוך בעולם שאורכו כ־8,891 קילומטרים. בקנדה לבדה יש יותר אגמים מאשר שאר האגמים על פני כדור הארץ.\nעיר הבירה של קנדה היא אוטווה. בבירה שוכן הפרלמנט והיא מקום מושבה של הממשלה הפדרלית וכן של המושל הכללי, המייצג את מלך אנגליה, צ׳ארלס השלישי. קנדה היא מושבה בריטית לשעבר והיא המדינה הגדולה ביותר בחבר העמים הבריטי.\nכחברת ארגון המדינות המתועשות (G7), קנדה היא מדינה מודרנית ומפותחת טכנולוגית. כלכלתה בנויה על שפע של חומרי גלם טבעיים. למרות זאת, כלכלתה אינה מוגבלת ליצוא חומרי גלם בלבד והיא מייצרת מוצרים רבים.",
    "pageid": 894848
  },
  {
    "title": "רמב\"ם",
    "extract": "רבי משה בן מימון (ד'תתצ\"ח, 1138 – כ' בטבת ד'תתקס\"ה, 13 בדצמבר 1204), המכונה בד\"כ בראשי תיבות רמב\"ם או הרמב\"ם (בערבית מוכר כמוסא בן מימון או כאבן עבד אללה, ובלשונות אירופה כמיימונידֶס) היה רב ספרדי ופילוסוף, מגדולי הפוסקים בכל הדורות, מחשובי הפילוסופים בימי הביניים, איש אשכולות ורופא. הרמב\"ם השפיע באופן משמעותי על תרבותו של העם היהודי ועל כן הוא אחד האישים החשובים והמוערכים ביותר ביהדות. עליו נאמר \"ממשה עד משה לא קם כמשה\" והוא אף הוכתר בכינוי \"הנשר הגדול\". הרמב\"ם החזיק במשנה רציונליסטית מובהקת שבאה לידי ביטוי בכתביו.\nמעמדו של הרמב\"ם כפוסק גדול כמעט משל כל פוסק אחר. הקודקס ההלכתי שלו, \"משנה תורה\", מקיף באופן כמעט בלעדי את כל תחומי ההלכה, ומהווה מקור בסיסי בכל דיון הלכתי. על דבריו נתחבר מספר עצום של פירושים וחיבורים. רבי יוסף קארו, השתית את חיבורו \"שולחן ערוך\" בראש ובראשונה על פסקי הרמב\"ם, שאותו הוא מנה כאחד משלושת \"עמודי ההוראה\". אף שלא פרסם את פירושו לתלמוד, במהלך לימוד של כמעט כל סוגיה תלמודית, דברי הרמב\"ם, הנדלים מחיבוריו השונים, מהווים מקור חשוב בהבנת הסוגיה.\nמכתביו של הרמב\"ם בתחום ההגות הושפע כמעט כל הוגה יהודי שקם אחריו, החל מרבי מנחם המאירי, דון יצחק אברבנאל, ברוך שפינוזה, הרב אברהם יצחק הכהן קוק, ישעיהו ליבוביץ ועוד. הוכר כפילוסוף וכרופא גם בתרבויות הערביות והאירופיות והשפיע על מגוון הוגים כגון תומאס אקווינס, גוטפריד לייבניץ ואף אייזק ניוטון. על ספרו מורה הנבוכים הוציא האפיפיור הונוריוס הרביעי כתב הגנה.\nהרמב\"ם היה בקיא בספרות הפילוסופית היוונית והאמין שהידע המדעי אינו סותר את האמת המקראית. כתביו קיימים ועומדים לא רק כפירוש למקרא אלא אף כיצירות פילוסופיות בפני עצמן. כמו כן, כתביו מעידים גם על כך שהיתה לו השכלה רחבת-היקף בפיזיקה, באסטרונומיה, במתמטיקה, ברפואה ובלוגיקה של זמנו.",
    "pageid": 647251
  },
  {
    "title": "שומרונים",
    "extract": "שומרונים (בעברית שומרונית: ࠔࠠࠌࠝࠓࠩࠉࠌ שָׁמֶרִים, במשמעות שומרי התורה, בערבית: السامريون, א-סאמיריוּן) הם עם וקבוצה אתנו-דתית ייחודית שחיה במשך מעל אלפיים שנה בשומרון, וטוענת להיותה המשך ישיר של בני ישראל. השומרונים טוענים כי הם צאצאי שבטי אפרים, מנשה ולוי שלא גלו במהלך גלות עשרת השבטים לאחר חורבן ממלכת ישראל.\nהדת השומרונית מבוססת על האמונה כי השומרונים הם ה\"שומרים\", כלומר שומרי התורה המקורית, לפי נוסח ייחודי של התורה המצוי בידם. נוסח זה, הכתוב בכתב שומרוני הדומה במידה רבה לכתב העברי הקדום, כולל כמה הבדלים עלילתיים. שפתם של השומרונים דומה לעברית עתיקה, והם מחזיקים בגרסה משלהם לחגים המקובלים גם ביהדות וגם מנהגיהם שונים מאלה הנהוגים בעם היהודי. במהלך ההיסטוריה נתגלעו מחלוקות בעלות אופי דתי בין היהודים לבין השומרונים, המכונים בספרות חז\"ל בשם \"כותים\" ומעמדם ההלכתי שנוי במחלוקת. המחלוקת המרכזית בין היהודים לשומרונים סובבת סביב \"המקום הנבחר\" לבניית בית המקדש, אותו מזהים השומרונים עם הר גריזים.\nבשלהי העת העתיקה חייתה בשומרון אוכלוסייה שומרונית צפופה, שהתפשטה גם דרומה ומערבה בעקבות הידלדלות היישוב היהודי ביהודה במרד בר כוכבא, וכן במספר קהילות מחוץ לארץ ישראל. אולם, במהלך המאות ה-5 וה-6, העדה הצטמצמה כתוצאה ממרידות השומרונים כנגד האימפריה הביזנטית וכן תהליכי התנצרות. לאחר הכיבוש הערבי של ארץ ישראל, שומרונים רבים המירו את דתם לאסלאם בעקבות רדיפות דתיות, מיסים כבדים, עוני ופרעות, והישוב השומרוני הכפרי כמעט ונכחד. השומרונים חוו שוב רדיפות, מעשי טבח והתאסלמות בכפייה גם בימי הצלבנים, האיובים והעות'מאנים, ועד ראשית המאה ה-20 שרדו כ-130 נפש בלבד, שהתרכזו בעיר שכם. מספר משפחות מוסלמיות בשכם וסביבתה מתייחסות לשומרונים ושומרות את דבר מוצאן השומרוני.\nבעשורים האחרונים השתקמה מעט הקהילה השומרונית, ונכון ל-2021 היא מונה כ-840 נפשות, מרביתם חיים בקריית לוזה שבהר גריזים, ובשכונה השומרונית בעיר חולון. ייסוד השכונה בחולון נעשה ביוזמתו של הנשיא יצחק בן-צבי, שחקר בעברו כהיסטוריון את השומרונים, כדי לאחד את הקהילות הקטנות שהיו פזורות לכדי קהילה מגובשת ויציבה. השומרונים תושבי חולון מחזיקים בתעודת זהות ישראלית ומתגייסים לצה\"ל, ואילו תושבי קריית לוזה מחזיקים בתעודת זהות כפולה, ישראלית ופלסטינית, וכן לומדים ועובדים בצמוד לאוכלוסייה הערבית בשכם, ולכן פטורים משירות צבאי.",
    "pageid": 22413
  },
  {
    "title": "שקל חדש",
    "extract": "שקל חדש או שקל ישראלי (בראשי תיבות: ש\"ח, סמל: ₪, בערבית: شيكل جديد או شيكل إسرائيلي) הוא ההילך החוקי של מדינת ישראל. שטרות ומטבעות של השקל החדש הוכנסו למחזור לראשונה ב-4 בספטמבר 1985, במסגרת תוכנית הייצוב הכלכלית של 1985, אולם המעבר הסופי, שכלל נקיבת מחירים בשקל חדש, נקבע ל-1 בינואר 1986. השקל החדש החליף את המטבע הקודם, השקל, לפי שער המרה של 1,000 שקלים = שקל חדש אחד. השקל החדש מחולק ל-100 אגורות. המעבר לשקל החדש נעשה בהתאם לחוק מטבע השקל החדש, התשמ\"ה-1985.\nהשקל החדש מסומן באמצעות הסימן ₪, שבא משמאל למספר.\nהסימון הרשמי של השקל על-פי תקן ISO 4217 הוא ILS (‏Israeli Shekel), אם כי במקרים רבים מסמנים אותו גם בראשי התיבות של שמו באנגלית – NIS (‏New Israeli Shekel).\nהחל מ-26 במאי 2008 השקל החדש הוא מטבע בר-המרה, לאחר שישראל צורפה באופן רשמי למערכת הסליקה הבין-לאומית.\nב-23 בדצמבר 2017 פורסם כי במשרד האוצר מעוניינים לקדם הנפקת מטבע דיגיטלי על ידי בנק ישראל – \"שקל דיגיטלי\", במטרה להגביל את השימוש בכסף מזומן, וכך לצמצם את פעילות השוק האפור.",
    "pageid": 391746
  },
  {
    "title": "שקשוקה (סדרת טלוויזיה)",
    "extract": "שקשוקה היא סדרת טלוויזיה ישראלית המשודרת בכאן חינוכית. הסדרה נוצרה על ידי אבנר ברנהיימר ואסיה לבטוב ובוימה על ידי אביעד קידר. הסדרה נכתבה בהשראת ספריה של גליה עוז \"שקשוקה\" ו\"אני מייקי\".\nהסדרה החלה את שידוריה ב־3 במרץ 2021. ב־13 במרץ 2022 עלתה העונה השנייה. העונה השלישית של הסדרה עלתה ב־12 במרץ 2023. יוצרי הסדרה הודיעה על עונה רביעית ועונה חמישית, העונה הרביעית עלתה ב-10 בספטמבר 2023. העונה החמישית עלתה ב-31 במרץ 2024. ב-16 ביולי 2024 יצא טריילר לעונה השישית שתשודר ב-4 באוגוסט 2024.",
    "pageid": 1957975
  },
  {
    "title": "ששון איפרם שאולוב",
    "extract": "ששון איפרם שאולוב (נולד ב-15 ביוני 2002) הוא זמר-יוצר ישראלי.",
    "pageid": 2265932
  },
  {
    "title": "קטגוריה:כדורגלנים ישראלים",
    "extract": "",
    "pageid": 46920
  },
  {
    "title": "אבנר נתניהו",
    "extract": "אבנר נתניהו (נולד ב-10 באוקטובר 1994) הוא בנם הצעיר של ראש ממשלת ישראל בנימין נתניהו ורעייתו שרה.",
    "pageid": 1766763
  },
  {
    "title": "אורי גורדין",
    "extract": "אורי גורדין (נולד ב-16 ביולי 1969) הוא קצין בצה\"ל בדרגת אלוף, המשמש מפקד פיקוד הצפון. קודם לכן שימש מפקד פיקוד העורף, ראש מטה זרוע היבשה, מפקד עוצבת האש, מפקד חטיבת הנח\"ל, מפקד חטיבה 55 ומפקד סיירת מטכ\"ל.",
    "pageid": 1144297
  },
  {
    "title": "אילומינטי",
    "extract": "אילומינטי (מלטינית: Illuminati – \"נאורים\") הוא שם המתייחס למספר אגודות סתרים, היסטוריות, מודרניות ואמיתיות, שהידועה בהן היא קבוצת האילומינטי הבווארית, אגודת סתרים מעידן הנאורות. בעידן המודרני מתייחס השם פעמים רבות לארגונים קונספירטיביים שהתגלגלו כביכול מן האגודה הבווארית. על פי תיאוריות קונספירציה, ארגונים אלה מתפקדים בתור \"הכוח שמאחורי הכתר\", שולטים בעולם באמצעות ממשלות ותאגידים, ושואפים לכונן סדר עולמי חדש.\nהאילומינטי הבווארית החלה ב-1 במאי 1776 כתנועת הארה על ידי אדם וייסהאופט הישועי, פרופסור לתאולוגיה ומומחה למשפט קאנוני. התנועה הייתה מסדר סודי, בדומה לבונים החופשיים, אך בשונה ממנה היו למסדרים אלו מטרות פוליטיות. עיקרה היה בכניעה לראשי המסדר שמוליכים את החברים לעבר מטרה סודית כלשהי. היא הוגדרה כתנועת הארה ובוטלה (או ירדה למחתרת) יחד עם כל המסדרים החופשיים בבוואריה בשנת 1784 כאשר השליט החדש של בוואריה, קארל תאודור, אסר את קיומם. ייתכן כי חברים אחדים בתנועתו של יעקב פרנק הצטרפו בשלב מסוים לאילומינטים.\nפרופ' ג'יימס בילינגטון, בספרו \"אש במוחות האדם\", כותב: \"השם 'אילומיניסט' ככל הנראה נבחר מתמונת השמש המקרינה הארה אל המעגלים החיצוניים. במרכזו של המעגל הפנימי של האראופוגיס (ריבון המסדר) בער נר שסימל את המקור הסולארי של כל ההארה. הכת הזורואסטרית מאניכאיסטית של האש הייתה מרכזית בעבור הסמליות של האילומיניסט, אשר בלעדיה הייתה נחשבת אקלקטית. לוח השנה שלהם התבסס על הפרסי ולא המודל הנוצרי הקלאסי.\"",
    "pageid": 334122
  },
  {
    "title": "איתן אזולאי",
    "extract": "איתן אזולאי (נולד ב-26 במאי 2002) הוא כדורגלן ישראלי המשחק בעמדת הקשר האחורי בקבוצת מכבי חיפה מליגת העל בכדורגל ומשמש כקפטן הנבחרת הצעירה של ישראל עד גיל 21.",
    "pageid": 2081276
  },
  {
    "title": "אמברוסיה ונקטר",
    "extract": "במיתולוגיה היוונית, אמברוסיה / אמברוזיה ונקטר (לפעמים גם נקטר / משקה האלים) הם מזון האלים, שבזכות אכילתו הם חיים חיי נצח ואינם מתים. האמברוסיה והנקטר נחשבים למאכלים משובחים מאוד, הראויים לעלות על שולחנם של מלכים. בדרך כלל נזכרים האמברוסיה והנקטר זה לצד זה ולפעמים לא מבדילים ביניהם. לרוב, מקובל שהאמברוסיה היא מזון והנקטר הוא משקה. הבה, אלת הנעורים במיתולוגיה היוונית, נחשבה גם נושאת גביע האלים, המגישה להם אמברוסיה ונקטר.\nהאמברוסיה והנקטר נזכרים באיליאדה ובאודיסיאה של הומרוס.",
    "pageid": 105680
  },
  {
    "title": "אסלאם",
    "extract": "אִסְלַאם (בערבית: ‏‏?‏, בעברית: השלמה) היא דת מונותאיסטית אברהמית שמהותה השלמה מלאה עם סונת מוחמד, כלומר, השלמה מלאה עם משנתו של מוחמד בן עבדאללה, הנחשב בקרב כלל המוסלמים כנביא החשוב והאחרון אי פעם וגם השלמה מלאה עם מה שמוסלמים מבינים כרצון האל אללה, דרך מילוי מצוות ספר הקוראן, אשר נחשב בקרב כלל המוסלמים לדברו הישיר של אללה.\nלאחר מות מוחמד, החלו המוסלמים מסעות כיבוש ואיסלום, שבהם כבשו ואיסלמו שטחים ואוכלוסיות נרחבים מחצי האי ערב ועד מערב אפריקה ומרכז אסיה, אך מסעות אלה נבלמו צבאית בהודו, צרפת וכזאריה.\nדת האסלאם מבוססת על סונת מוחמד, כפי שהיא מתועדת בספרות הסירה (سيرة), ובספרות החדית' (حديث) וכן על ספר הקוראן (القـُرْآن), אשר לפי המוסלמים, ניתן למוחמד מאללה, באמצעות המלאך ג'יבריל (בעברית: גבריאל) במשך כ-23 שנים, פסוק אחר פסוק, אותם הכתיב מוחמד למאמיניו.\nמנהיג קהילה דתית באסלאם נקרא באופן כללי אימאם; תואר המקביל לרב ביהדות ולכומר בנצרות אך ישנם תארים נוספים למנהיג דתי באסלאם; כך למשל מופתי פוסק פסקי הלכה וקאדי פוסק פסקי דין. מופתים וקאדים מכונים עולמא (علماء, \"חכמים\") ופסקי הלכה ופסקי דין שהם פוסקים מכונים שריעה (شريعة, \"הוראה\"). המופתים והקאדים פוסקים שריעה לפי ספרות הסונה, ספר הקוראן ולפעמים גם לפי ספרות התפסיר וספרים אחרים. לכל זרם באסלאם שריעה משל עצמו.\nלפי רוב ההיסטוריונים, דת האסלאם החלה להתפתח במאה השביעית בחצי האי ערב תחת הנהגתו של מוחמד כדת סינקרטיסטית המשלבת אמונות שונות מן היהדות, נצרות אזוטרית, מסורות ערביות קדם-אסלאמיות ועוד.\nכיום, בדת האסלאם שלוש חטיבות זרמים עיקריות: הסונים (הנחשבים לאורתודוקסיה של האסלאם), השיעים, והאיבאדים. רוב המוסלמים הם סונים, ומיעוטם שיעים, איבאדים ואחרים. לאורך ההיסטוריה, הסונים והשיעים התפצלו כל אחד למספר זרמים (לפי רוב החוקרים, מקור האיבאדים בשיעים).\nעל פי המחקר העדכני ביותר, מספרם הכולל של המוסלמים כיום הוא כ-1.9 מיליארד, כרבע מאוכלוסיית העולם. בכך הם מהווים את הקהילה הדתית השנייה בגודלה בעולם. לשם השוואה, בתחילת המאה ה-20 המוסלמים היו כשמינית מאוכלוסיית העולם והיו הדת הרביעית בגודלה בעולם (הדת הסינית העממית וההינדואיזם היו גדולות ממנה). הגידול במספרם היחסי של המוסלמים הוא תוצאה של ריבוי טבעי גבוה מצד אחד, ומיעוט תהליכי חילון בקרב חברות מוסלמיות מצד שני. בהנחה שהמגמות הללו יימשכו, מעריכים כי בשנת 2050 שיעור המוסלמים בעולם יהיה כ-30% בדומה לזה של הנוצרים, וב-2070 האסלאם יהפוך לדת הגדולה בעולם. מרבית המוסלמים חיים במזרח התיכון, בצפון אפריקה, דרום אסיה ודרום-מזרח אסיה. רק כ־20 אחוזים מהם חיים בארצות ערב. מוסלמים מהווים, נכון לשנת 2020, 18.0% מן האוכלוסייה בישראל.",
    "pageid": 409
  },
  {
    "title": "בית המקדש השני",
    "extract": "בית המקדש השני היה מקדש לאלוהי ישראל אשר נבנה בהר הבית בירושלים על ידי עולי בבל בראשית שיבת ציון בתקופת בית שני בהנהגת זרובבל מבית דוד ויהושע בן יהוצדק הכהן הגדול, כ-70 שנה לאחר חורבן הבית הראשון ונחנך ביום ג' באדר בשנה הששית לדריווש מלך פרס, בתמיכת הפרסים ובעידודם, כפי שבוטאה בהכרזת כורש. בית המקדש עבר שיפוץ והורחב במידה ניכרת על ידי המלך הורדוס בשנת 19 לפנה\"ס, ונחרב בשנת 70 לספירה בידי הרומאים.\nלפי המחקר ההיסטורי, המקדש נחנך בשנת 516 לפנה\"ס בימי דריווש הראשון ועמד על תלו כ-586 שנים. לפי חז\"ל המקדש עמד על תלו (כולל שנות בנייתו) 420 שנים. הפער הגדול נובע מתארוך שונה של אורך שלטון הממלכה האחמנית על ממלכת פרס, הידוע בשם \"השנים החסרות\".\nבסדר קדשים במשנה נמצאת מסכת מידות המתארת את בית המקדש השני והר הבית. יוסף בן מתתיהו תיאר את מבנהו לאחר ששופץ והורחב בימי הורדוס.",
    "pageid": 229347
  },
  {
    "title": "ג'ייקובי ג'ונס",
    "extract": "ג'ייקובי ג'ונס (באנגלית: Jacoby Rashi'd Jones‏; ‏11 ביולי 1984 –  14 ביולי 2024) היה שחקן פוטבול אמריקאי מקצועי ששיחק ב-NFL בתפקיד רסיבר וקיקר ריטרנר.\n\nג'ונס גדל ולמד במזרח ניו אורלינס. בית ילדותו ובית הספר התיכון בו למד נהרסו על ידי הוריקן קתרינה.\nג'ונס למד במכללת ליין (Lane College), מוסד היסטורי לאפרו-אמריקאים, שם פיתח את כישורי הפוטבול שלו. הוא התבלט במכללה בזכות המהירות והכישורים שלו כמחזיר בעיטות ורסיבר, מה שהוביל לבחירתו בדראפט ה-NFL.\n\nג'ונס נבחר בסיבוב השלישי של דראפט ה-NFL לשנת 2007 על ידי קבוצת יוסטון טקסנס. הוא שיחק ביוסטון בין השנים 2007–2011, שם הפגין יכולת מרשימה כמחזיר בעיטות ורסיבר נוסף.\n\nבשנת 2012 עבר ג'ונס לבולטימור רייבנס, ושם חווה את הרגע הגדול ביותר בקריירה שלו. בסופרבול XLVII , שהתקיים ב-2013 בעיר הולדתו ניו אורלינס, קבע ג'ונס שיא סופרבול עם ריצת החזרה של 108 יארד לטאצ'דאון, אשר סייעה לרייבנס לזכות באליפות. ג'ונס היה גורם מכריע בזכייה זו, ונחשב לגיבור הסופרבול של אותה שנה.\n\nלאחר פרישתו מה-NFL המשיך ג'ונס לתרום לקהילה דרך אימון קבוצות פוטבול במכללות ובתיכונים. הוא היה מאמן אהוב ומוערך, ולאחרונה מונה למאמן ראשי של קבוצת פוטבול מקומית. תרומתו לקהילה ולדור הבא של שחקני הפוטבול הייתה רבה ומשמעותית.\n\nג'ונס נפטר בשנתו בביתו שבניו אורלינס ב-14 ביולי 2024, בגיל 40. השאיר אחריו את אמו, אמילי, ובנו הקטן, ג'ייקובי.",
    "pageid": 2358000
  },
  {
    "title": "דונלד טראמפ ג'וניור",
    "extract": "דונלד ג'ון טראמפ ג'וניור (באנגלית: .Donald John Trump Jr; נולד ב-31 בדצמבר 1977) הוא איש עסקים אמריקאי, בנם הבכור של נשיא ארצות הברית ה-45 דונלד טראמפ, ואשתו לשעבר, הדוגמנית הצ'כית איוונה טראמפ. יחד עם אחותו איוונקה ואחיו הצעיר אריק, הוא סגן נשיא בכיר בתאגיד ניהול הנכסים ארגון טראמפ (\"The Trump Organization\").",
    "pageid": 1429022
  },
  {
    "title": "דן איינבינדר",
    "extract": "דן איינבינדר (נולד ב-16 בפברואר 1989) הוא כדורגלן ישראלי המשחק בעמדת הקשר.",
    "pageid": 926587
  },
  {
    "title": "דן גולדפוס",
    "extract": "דן גולדפוס (נולד ב-28 בדצמבר 1976) הוא קצין בצה\"ל בדרגת תת-אלוף, המשמש מפקד עוצבת האש. קודם לכן שימש קצין חי\"ר וצנחנים ראשי, מפקד חטיבת הנח\"ל, מפקד חטיבה 226, מפקד עוצבת חירם וסגן מפקד שייטת 13. גולדפוס מיועד לשרת כמפקד הגיס הצפוני וכמפקד מערך התמרון בדרגת אלוף.",
    "pageid": 1200468
  },
  {
    "title": "האראלד השלישי, מלך נורווגיה",
    "extract": "האראלד השלישי, מלך נורווגיה (נולד כהאראלד סיגורדסון, בנורדית עתיקה: Haraldr Sigurðarson;‏ 1015 – 25 בספטמבר 1066) כונה גם האראלד הארדרדה (harðráði, מילולית: המלך הקשוח, הקפדן), היה מלך נורווגיה בין השנים 1046–1066, וטען לכתר דנמרק עד לשנת 1064, ולכתר אנגליה קודם מותו. קודם לעלייתו לשלטון, האראלד היה בגלות במשך חמש-עשרה שנים ברוס של קייב ובאימפריה הביזנטית כאיש צבא וכשכיר חרב.\nב-1030, כאשר מלאו לו 15 שנים, לחם האראלד בקרב סטיקלסטד יחד עם אחיו-למחצה, אולף האראלדסון (לימים אולף הקדוש). אולף טען לזכותו על לכס המלכות הנורווגי, שאותו הוא איבד למלך דנמרק, קנוט הגדול, שנתיים קודם לכן. אולף והאראלד הובסו בקרב על ידי נאמניו של קנוט והאראלד אולץ לצאת לגלות ברוס של קייב. לפיכך הוא בילה זמן מה בשירות בצבאו של יארוסלאב הראשון, נסיך קייב, בסופו של דבר הגיע לדרגת קפטן, עד שבשנת 1034 לערך הוא עבר לקונסטנטינופול יחד עם חבריו לנשק.\nבקונסטנטינופול הוא הגיע במהרה להיות מפקד המשמר הוורנגי, והשתתף בקרבות בים התיכון, באסיה הקטנה, בסיציליה וייתכן שגם בארץ ישראל, בבולגריה ובקונסטנטינופול עצמה, שם הוא נעשה מעורב בעימותים שושלתיים. האראלד צבר עושר רב במהלך שהותו באימפריה הביזנטית, אותו הוא העביר למשמרת אצל יארוסלב. בסופו של דבר הוא עזב את האימפריה הביזנטית ב-1042 ושב לרוס של קייב כדי להתכונן לטעון לכתר הנורווגי. כפי שנודע לו, בהיעדרו מנורווגיה הושב הכתר הדני מידיהם של הדנים לידי בנו הבלתי חוקי של אולף, מגנוס הטוב.\nב-1046 איחד האראלד את כוחותיו עם יריבו של מגנוס בדנמרק, הטוען לכתר, סוון השני ויצא ברכיבה אל החוף הדני. מגנוס, שלא חפץ להילחם כנגד דודו, הסכים לחלוק את המלוכה עם האראלד, מאחר שהאראלד הסכים לחלוק עמו את עושרו. השלטון המשותף הסתיים באופן פתאומי בשנה שלאחר מכן כאשר מגנוס מת וכך הפך האראלד להיות השליט היחיד של נורווגיה. בתחום מדיניות הפנים ריסק האראלד את כל ההתנגדות מבית והתווה את אחדותה הטריטוריאלית של נורווגיה תחת ממשל מרכזי. תקופת מלכותו של האראלד הייתה ככל הנראה תקופה של שלום ויציבות והוא מיסד מערכת מטבע, כלכלה יציבה ומערכת סחר חוץ. מתוך רצון להשיב לקדמותה את \"אימפריה הים הצפוני\" של קנוט, תבע האראלד ככל הנראה גם את כס המלכות הדני ובילה כמעט את כל השנים עד ל-1064 ברכיבה לאורך החוף הדני ובלוחמה כנגד בעל בריתו לשעבר, סוון. אף על פי שהמערכות הצבאיות הללו היו מוצלחות, הוא לא הצליח מעולם לכבוש את דנמרק. זמן לא רב לאחר שהוא ויתר על תביעתו לכתר הדני, חידש טוסטיג גודווינסון, רוזן נורת'מבריה שלעבר, אחיו של המלך האנגלי שנבחר זה מכבר, הרולד גודווינסון, את בריתו עם האראלד והזמינו לטעון את זכותו לכתר האנגלי. האראלד נענה לאתגר והגיע לאנגליה בספטמבר 1066, פשט על החוף והביס את הכוחות האנגלים המקומיים בקרב פולפורד, ליד יורק. למרות שבתחילה נחל הצלחות, הובס האראלד ונהרג בהתקפה של כוחותיו של הרולד גודווינסון בקרב גשר סטמפורד.\nהיסטוריונים מודרניים מחשיבים את מותו של האראלד השלישי בקרב גשר סטמפורד, ששם קץ לפלישתו, כקיצה של התקופה הוויקינגית. האראלד נחשב גם כמלך הויקינגי הגדול האחרון, או אף כוויקינגי הגדול האחרון.",
    "pageid": 1125400
  },
  {
    "title": "הבחירות לנשיאות ארצות הברית 2016",
    "extract": "הבחירות לנשיאות ארצות הברית ב-2016 נערכו ביום שלישי, 8 בנובמבר 2016, בחירות אלו היו הבחירות לנשיאות ארצות הברית ה-58 במספר ובהן ניצח דונלד טראמפ לאחר שקיבל 304 אלקטורים שהספיקו להבטיח את בחירתו לנשיא ה-45, ואת בחירתו של מייק פנס לסגן הנשיא ה-48 של ארצות הברית.\nשני המועמדים הבולטים במערכת הבחירות היו טראמפ מהמפלגה הרפובליקנית והילרי קלינטון מהמפלגה הדמוקרטית. הייתה זו הפעם הראשונה בה אישה התמודדה כמועמדת אחת המפלגות הגדולות. בין המועמדים הנוספים: גארי ג'ונסון מהמפלגה הליברטריאנית, ג'יל שטיין מהמפלגה הירוקה, דארל קאסל  ממפלגת החוקה, והמועמד העצמאי, אוון מקמלין. הייתה זו הפעם החמישית בהיסטוריה האמריקאית שבה המועמד המנצח זכה בפחות קולות מהמועמד המפסיד (לאחר בחירות 1824, 1876, 1888 ו-2000). הניצחון של טראמפ בבחירות אלה הוא מהמפתיעים ביותר בהיסטוריה, שכן כל הפרשנים והסקרים צפו ניצחון גדול לקלינטון בקולות ובאלקטורים.\nתוצאת הבחירות נקבעה על פי מספר האלקטורים שבהם זכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2010. הנשיא הנבחר וסגן הנשיא הנבחר הושבעו לתפקיד ב-20 בינואר 2017.",
    "pageid": 1197730
  },
  {
    "title": "הדוב",
    "extract": "הדוב (באנגלית: The Bear) היא סדרת דרמה נוקבת העוסקת בלבטיו של האדם בחברה העירונית המודרנית, שנוצרה על ידי היוצר האמריקאי כריסטופר סטורר. הסדרה עלתה לשירות \"הולו\" ב-23 ביוני 2022, ומככבים בה ג'רמי אלן וייט, אבון מוס-בכרך, איו אדבירי, ליונל בויס, ליזה קולון-זייאס ואבי אליוט. הסדרה זכתה לשבחי המבקרים, וביולי 2022, הודיעו מפיקיה על כוונה לשדר עונה שנייה, שאכן עלתה לשידור בקיץ 2023 והכוללת 10 פרקים. בנובמבר 2023 הוחלט להמשיך את הסדרה לעונה שלישית.\nבטקס פרסי גלובוס הזהב ה-80, הועמדה הסדרה בשתי מועמדויות – בקטגוריית סדרת הקומדיה או הסדרה המוזיקלית הטובה ביותר והשחקן הטוב ביותר בסדרת קומדיה או סדרה מוזיקלית עבור וייט, וזכתה באחרונה. בטקס פרסי מבקרי הטלוויזיה ה-13, הועמדה הסדרה בשלוש מועמדויות – הסדרה הקומית הטובה ביותר, השחקן הטוב ביותר בסדרה קומית ושחקנית המשנה הטובה ביותר בסדרה קומית. בנוסף, וייט קיבל מועמדות נוספת בפרסי גילדת שחקני המסך ה-29 עבור \"ההופעה הטובה ביותר של שחקן בסדרה קומית\", בעוד שאנסמבל שחקניה היה מועמד בקטגוריית \"ההופעה הטובה ביותר של אנסמבל בסדרה קומית\".",
    "pageid": 2185093
  },
  {
    "title": "הטבח בנירים",
    "extract": "הטבח בנירים בוצע על ידי ארגון הטרור חמאס בבוקר יום השבת, 7 באוקטובר 2023, חג שמחת תורה, כ\"ב בתשרי תשפ\"ד, בקיבוץ נירים הסמוך לדרום רצועת עזה, כחלק ממתקפת הפתע על ישראל. בטבח נרצחו לפחות 9 בני אדם, ורבים נפצעו. חמישה אזרחים נחטפו לעזה מהקיבוץ.",
    "pageid": 2268756
  },
  {
    "title": "היועץ המשפטי לממשלה",
    "extract": "היועץ המשפטי לממשלה הוא עובד מדינה, העומד בראש מערכת אכיפת החוק בישראל. הוא עומד בראש התביעה הכללית, משמש היועץ המשפטי של הרשות המבצעת ומייצג אותה בערכאות. על פי פסיקת בג\"ץ, היועץ המשפטי לממשלה הוא הפרשן המוסמך של החוק כלפי רשויות המנהל, וחוות דעתו מחייבת אותן – כל עוד לא פסק בית המשפט אחרת. זהו אחד התפקידים החשובים ורבי ההשפעה בממשל הישראלי, ומוסד מרכזי בשיטת המשפט הישראלית. על אף חשיבותו, אין חוק אחד המסדיר את מעמדו ותפקידיו, והם נקבעו בחוקים עקיפים, בדוחות של ועדות ציבוריות ובפסיקת בית המשפט העליון. היועץ ממונה לקדנציה אחת בת שש שנים. החל מ-7 בפברואר 2022 מכהנת בתפקיד גלי בהרב-מיארה, והיא האישה הראשונה המכהנת בתפקיד.\nמעמדו של היועץ המשפטי לממשלה התחזק עם השנים, ובפרט לאחר שמנחם בגין נבחר לראש ממשלה, אז החל היועץ להשתתף דרך קבע בישיבות הממשלה.",
    "pageid": 16126
  },
  {
    "title": "חות'ים (שבט)",
    "extract": "חות'ים (בערבית: قبيلة الحوثي; מילולית: השבט מחות') הוא שבט ערבי בצפון תימן. השבט הוא חלק משבט בַּ֫נוּ הַמְדַ֫אן (بَنُو هَمْدَان). השבט נמצא בעיקר באזור עמראן וסעדה.",
    "pageid": 2270152
  },
  {
    "title": "טור טיילור",
    "extract": "טור טיילור הוא טור חזקות המשויך לפונקציה חלקה ולנקודה כלשהי \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n פנימית לתחום הגדרתה, שמקדמיו מחושבים על ידי ערכי הנגזרות של הפונקציה ב\"נקודת הפיתוח\" \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n של הטור. לעיתים טור טיילור של הפונקציה מתכנס אליה בסביבה כלשהי של נקודת הפיתוח, ובמקרה זה הסכומים החלקיים של הטור, כלומר פולינומים, מקרבים את הפונקציה בסביבה זו. זוהי למעשה הכללה של הקירוב הליניארי (קירוב מסדר ראשון)\n\n  \n    \n      \n        f\n        (\n        x\n        )\n        =\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        c\n        )\n        (\n        x\n        −\n        \n          x\n          \n            0\n          \n        \n        )\n        ≈\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        \n          x\n          \n            0\n          \n        \n        )\n        (\n        x\n        −\n        \n          x\n          \n            0\n          \n        \n        )\n      \n    \n    {\\displaystyle f(x)=f(x_{0})+f'(c)(x-x_{0})\\approx f(x_{0})+f'(x_{0})(x-x_{0})}\n  \n\nשמתקבל על ידי משפט הערך הממוצע של לגראנז'.\nהיתרון העיקרי של טור טיילור הוא האפשרות לחשב באופן מקורב את הערכים של פונקציות מסובכות (כגון סינוס) באמצעות פולינומים, כלומר באמצעות פעולות חיבור וכפל בין מספרים ממשיים. לעיתים ניתן גם לחשב באופן מקורב את הנגזרת והאינטגרל של פונקציות אלה באמצעות חישוב הנגזרות והאינטגרלים של הפולינומים בטור.\nתורה זו העסיקה מתמטיקאים כמו ברוק טיילור וקולין מקלורן. שאיפתם הייתה למצוא קירוב באמצעות פולינומים לפונקציות כמו האקספוננט, הלוגריתם והקוסינוס. כדי לבצע קירוב זה, מנסים למצוא את הפולינום שקרוב מספיק לפונקציה בתחום מסוים, כזה שאת ההפרש (השגיאה) בינו לבין הפונקציה עצמה ניתן להקטין כרצוננו, כך שההבדל בין הפונקציה לפולינום ילך ויהפוך זניח. את המטרה הזו משרתים טורי טיילור, שמתברר כי הפולינומים שמרכיבים אותם מוגדרים באופן יחיד לכל פונקציה ולקירוב מכל סדר. הטור נקרא על שמו של ממציאו ברוק טיילור. טור טיילור המפותח בנקודה \n  \n    \n      \n         \n        \n          x\n          \n            0\n          \n        \n        =\n        0\n      \n    \n    {\\displaystyle \\ x_{0}=0}\n  \n נקרא טור מקלורן (הדמיון בין שם זה לשמו של טור לורן, שהוא הכללה של טור טיילור, הוא מקרי).\nטור טיילור (המפותח בנקודה מסוימת \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n) מתכנס לפונקציה בסביבה מסוימת של \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n אם ורק אם סדרת השאריות שבפיתוח טיילור של הפונקציה אפסה בכל נקודה בסביבה הנ\"ל. במקרה כזה, נאמר שהפונקציה היא אנליטית בנקודה \n  \n    \n      \n         \n        \n          x\n          \n            0\n          \n        \n      \n    \n    {\\displaystyle \\ x_{0}}\n  \n.",
    "pageid": 165505
  },
  {
    "title": "יומני הערפד",
    "extract": "יומני הערפד (באנגלית: The Vampire Diaries) היא סדרת טלוויזיה אמריקאית מסוגת דרמה על-טבעית שנוצרה על ידי קווין ויליאמסון וג'ולי פלק, המבוססת על סדרת ספרים באותו שם מאת ליסה ג'יין סמית. הסדרה עוסקת באחים סטפן ודיימון סלבטור המתאהבים באליינה גילברט וחושפים לפניה את עולם הערפדים. בהמשך העלילה מתגלים עוד יצורים על טבעיים כגון כפילות, אנשי זאב, מכשפות, סירנות, חדי קרן, ציפורי על ועוד. מאז עלייתה למסכי הטלוויזיה זכתה הסדרה בעשרות פרסים ברחבי העולם. לסדרה הופקו שתי סדרות-בת: \"המקוריים\" ו\"מורשות\".\n\n",
    "pageid": 790718
  },
  {
    "title": "יחידה 8200",
    "extract": "יחידה 8200 (קרי: \"שמונה מאתיים\") היא יחידה לאיסוף מודיעין אותות (סיגינט) ופענוח צפנים, השייכת לאגף המודיעין של צה\"ל. היחידה נחשבת לאחת מהיחידות הטכנולוגיות הטובות בעולם וליחידה הגדולה ביותר מבין יחידות צה\"ל. מפקד היחידה הוא קצין בדרגת תת-אלוף.",
    "pageid": 111183
  },
  {
    "title": "ישו",
    "extract": "יֵשׁוּ או יֵשׁוּעַ (גם ישו מנצרת; ישוע בן יוסף, או כפי הגרסה הארמית: ישוע בר יוסף; ביוונית: Ἰησοῦς, ובלטינית: Iesus; לפי המשוער סביב 4 לפנה\"ס – סביב 30 או 33 לספירה) היה מטיף ומנהיג דתי יהודי בן המאה הראשונה לספירה. הוא הדמות המרכזית בנצרות, הדת הגדולה בעולם, שבה הוא נחשב למשיח ולבן האלוהים.\nלפי האמונה הנוצרית והמסופר בברית החדשה, ישו היה יהודי ונצר לבית דוד שנולד בבית לחם לאמו מרים כשהיא בתולה, תוך שהתעברה באורח נסי מרוח הקודש. בימי חייו סבב בין תושבי הגליל ויהודה, נטבל על ידי יוחנן המטביל, עמד בפיתויי השטן, גייס את שנים-עשר השליחים כתלמידיו וחולל נסים. ישו הפיץ את בשורתו, הכריז על מעמדו כבן האלוהים והודיע שבא להביא את הגאולה הסופית ומלכות השמים. לאחר בואו לירושלים סעד עם השליחים בפעם האחרונה, ואז נבגד על ידי יהודה איש קריות ונמסר לרשויות. ישו נשפט על ידי הכהן הגדול והוסגר לידי המושל הרומאי פונטיוס פילאטוס, שבלחץ ההמון הורה להוציאו להורג בצליבה. בעינויים שסבל רואה הנצרות קורבן שבא לכפר על המין האנושי כולו ולהושיעו מחטאיו, בתנאי שיקבל את היות ישו אלוהי וגואל. על פי הברית החדשה, ביום השלישי לאחר מותו קם ישו לתחייה, התגלה לתלמידיו, ולאחר שסבב על הארץ זמן מה עלה השמימה בגופו כדי לשבת לימין האל. הוא אמור לשוב באחרית הימים ולשפוט את החיים והמתים.\nטבעו, מהותו ומסריו של ישו הם נושא יסוד בתאולוגיה הנוצרית וליבתה של הנצרות. התפישה המסורתית ברוב המוחלט של הכנסיות השונות, היא שישו הוא ההתגלמות הגשמית של האל הבן, אחד ממרכיבי השילוש הקדוש, שהתקיים עם אלוהים האב ורוח הקודש מטרם הבריאה והתגלגל בבשר כדי למלא את שליחותו; לצד טבעו האלוהי לגמרי היה גם אנושי לגמרי, והדבר אפשר לו לגשר על הפער בין בני-האדם לאלוהים ולקרב אותם לבורא. הקביעה ששני טבעים אלה התקיימו כאחד היא עיקר אמונה עליון עבור רוב הכנסיות מאז ועידת כלקדון ב-451, אם כי יש כנסיות הטוענות שהיה לישו רק טבע אחד מושלם. ישנו גם מיעוט קטן הדוחה את רעיון השילוש. מלבד יסודות אלו, פרשנות מסריו, היחס בין האלוהי לאנושי באישיותו ושאלות אחרות היוו תמיד מוקד למחלוקות עזות ולפילוגים הרבים בתוך הנצרות. למרות זאת, זרמיה כולם רואים בו את מושיע האנושות, וחייו ותורתו מצוינים בחגיהם ובמסורתם ונלמדים על ידם. הטקס המרכזי \"סעודת האדון\" מוקדש לאכילת יין ולחם ההופכים באופן נסי לדמו ובשרו או לפחות מסמלים אותם. גם לאחר תהליך החילון במאות האחרונות, בעולם הנוצרי עדיין נתפש ישו כמורה מוסרי וכדמות מופת, על אף היחלשות או דחיית האמונה ביסודות העל-טבעיים שבדת. הוא דמות חשובה ביותר בתרבות המערבית ובתרבות העולם בכלל.\nחז\"ל תפסו את ישו כאדם שלילי ושנוא, ולעומת זאת בקרב המוסלמים והדרוזים הוא נערץ ומקובל בתור עיסא, אחד מנביאי האסלאם והדת הדרוזית. מציאותו ומעשיו של ישו ההיסטורי, מחוץ למסגרת האמונה הדתית, שנויים במחלוקת קשה בעולם האקדמי. רוב החוקרים מניחים כי יהודי בשם ישו אכן התקיים בפועל והפיץ בשורה רוחנית, אך דוחים כליל את עיקר המדווח אודותיו בכתבי הקודש הנוצריים ובמסורת הכנסייה, שמקובל כיום שנתחברו זמן רב לאחר מותו, אם בכלל היה. כך, לדוגמה, מעריכים כי בדורות הראשונים לא נתפש ישו על ידי כל מאמיניו כאלוהי, וחלקם ראו אותו כמשיח וכנביא בלבד.",
    "pageid": 599455
  },
  {
    "title": "לונגלגס",
    "extract": "לונגלגס (באנגלית: Longlegs) הוא סרט מותחן אימה אמריקאי, שבוים על ידי אוזגוד פרקינס. בסרט מככבים מייקה מונרו, ניקולס קייג', אלישה ויט, קירנן שיפקה ובלייר אנדרווד.\nהסרט עלה לאקרנים בארצות הברית ב-12 ביולי 2024, ובישראל ב-11 ביולי 2024.",
    "pageid": 2353097
  },
  {
    "title": "ליאנה עיון",
    "extract": "ליאנה עיון (נולדה ב-8 בדצמבר 1994) היא שחקנית, מדבבת, דוגמנית ומנחת טלוויזיה ישראלית.",
    "pageid": 1221427
  },
  {
    "title": "מבצע שומר החומות",
    "extract": "מבצע שומר החומות (בערבית: معركة سيف القدس; בתעתיק: מַעְרַכַּת סָיְף אלְקֻדְס, \"קרב חֶרֶב ירושלים\") היה מבצע צבאי רחב-היקף של צה\"ל ברצועת עזה, שהחל ביום ירושלים, 10 במאי 2021, לאחר שארגוני הטרור הפלסטיניים בהובלת חמאס החלו בירי רקטות מסיבי לעבר ירושלים במהלך מצעד הדגלים ובהמשך גם לגוש דן, השפלה, הנגב והשרון. המבצע נמשך עד להפסקת האש שנכנסה לתוקפה ב-21 במאי, בשעה 02:00 בלילה, בתיווך מצרים.\nבמהלך המבצע ארגוני הטרור ברצועת עזה שיגרו לעבר ישראל כ-4,360 רקטות, טילי נ\"ט ופצצות מרגמה, מתוכן 1,661 יורטו בידי מערכות כיפת ברזל במעל ל-90% הצלחה. 176 לא יורטו ונפלו בשטחים בנויים, ו-1,843 נפלו בשטחים פתוחים. כ-680 רקטות שנורו לכיוון ישראל נפלו בשטח רצועת עזה וגרמו, על פי הערכות ישראליות, למותם של יותר מ-20 מתושבי הרצועה. 9 אזרחים ישראלים, 3 אזרחים זרים וחייל אחד נהרגו מירי הפלסטינים מרצועת עזה.\nמנגד, צה\"ל תקף למעלה מ-1,500 מטרות טרור, בהן: רבי-קומות ששימשו כמטות של חמאס וג'יהאד האסלאמי הפלסטיני (גא\"פ), עשרות עד מאות בתים ומשרדים של פעילי טרור, מעל כ-100 קילומטרים של מנהרות תת-קרקעיות, מתוך רשת המנהרות שנחפרה מתחת לרצועת עזה (וקיבלה בישראל את הכינוי ה\"מטרו\" של עזה), מחסני אמל\"ח ומאגרי רקטות, אתרים לייצור רקטות, משגרי רקטות ובורות שיגור תת-קרקעיים, משגרי נ\"ט, כלי טיס בלתי מאוישים, מוצבים, נכסי מודיעין וטכנולוגיה, מטרות של הכוח הימי של חמאס ועשרות חוליות שיגור. לפי מקורות ישראליים, בתקיפות צה\"ל נהרגו ברצועת עזה כ-225 פעילי טרור, מהם 25 בכירים, ובין 51 ל-128 אזרחים.",
    "pageid": 1983535
  },
  {
    "title": "מדינות לפי שם",
    "extract": "ערך זה מפרט את רשימת המדינות המוכרות, המדינות שאינן מוכרות, ורשימת הטריטוריות שאינן ריבוניות.",
    "pageid": 233513
  },
  {
    "title": "מועדון כדורגל סטיאווה בוקרשט",
    "extract": "מועדון כדורגל סטיאווה בוקרשט (ברומנית: FC Steaua Bucureşti) הוא שמו הנפוץ של מועדון הכדורגל FCSB, מועדון כדורגל מהעיר בוקרשט שברומניה.\nסטיאווה הוא מועדון הכדורגל הרומני היחידי, וכן המועדון המזרח אירופאי השני ביחד עם הכוכב האדום בלגרד, שזכה בגביע אירופה. המועדון הוא המצליח ביותר בכדורגל הרומני, ולזכותו 26 אליפות בליגת העל הרומנית, 22 זכיות בגביע, ו-6 זכיות בסופרקאפ.\nלאורך רוב ההיסטוריה שלו ייצג המועדון את צבא רומניה, עד אשר ב-1998 הופרדה מחלקת הכדורגל מהלשכה הרומנית לביטחון לאומי. עם זאת, אצטדיון הבית של המועדון עדיין נמצא בבעלות הלשכה, המשאילה אותו למועדון למשך 49 שנים. החל משנת 2002 מנוהל המועדון על ידי איש העסקים הרומני ג'ורג'ה בקאלי, שקנה את השליטה במועדון.\nעד 2003 היווה חלק ממועדון הספורט הצבאי סטיאווה שכולל גם קבוצות בענפי הספורט הבאים: ראגבי, הוקי קרח, כדוריד, פולו מים, כדורסל (כיום יש רק קבוצת נוער), כדורעף, אתלטיקה, שחייה, התעמלות, איגרוף, קליעה, רכיבה, הרמת משקולות, סיף, טניס וג'ודו. מאז 2016 פועל מועדון ספורט צבאי בשם דומה, מהליגה השנייה.\nצבעי הקבוצה היא כחול ואדום והיא עורכת את משחקי הבית בארנה נציונאלה, המכיל כ-55,000 מקומות.",
    "pageid": 242063
  },
  {
    "title": "מזל אריה",
    "extract": "מזל אריה הוא אחד משנים עשר המזלות שבגלגל המזלות. באסטרולוגיה המערבית, \"בן מזל אריה\" הוא מי שנולד בין 23 ביולי ל־22 באוגוסט. במסורת היהודית מתייחס מזל אריה לחודש אב. בלוח השנה במגילות קומראן משויך מזל אריה לחודש תמוז. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל אריה האסטרולוגי. כיום, אין חפיפה בין קונסטלציית האריה לבין אזור השמיים של מזל אריה בגלל נקיפת ציר כדור הארץ.",
    "pageid": 140807
  },
  {
    "title": "מכבי חיפה (כדורסל)",
    "extract": "מכבי חיפה היא קבוצת כדורסל ישראלית השייכת לאגודת מכבי חיפה, המתמודדת בליגה הארצית בכדורסל. הקבוצה נמנית עם שמונה מייסדות ליגת המבחן הראשונה בשנת 1954. הקבוצה הגיעה ארבע פעמים לגמר הפיינל פור, בעונות 2008/09, 2013/14 ו-2016/17 הוכתרה כסגנית האלופה ובשנת 2012/13 זכתה באליפות ראשונה והיסטורית.",
    "pageid": 346894
  },
  {
    "title": "מלחמת האזרחים בתימן (2014–הווה)",
    "extract": "מלחמת האזרחים בתימן היא מלחמת אזרחים שפרצה בתימן במרץ 2015 לאחר שכוחות החות'ים המתקוממים בתימן כבשו, בגיבוי איראן וחזבאללה, את צנעא בירת תימן, וביצעו הפיכה שלטונית. ב-26 במרץ 2015 פתחה קואליציה של מדינות ערביות ומוסלמיות, בהובלת ערב הסעודית, במבצע סופה נחרצת, שמטרתו להדוף את החות'ים ולהחזיר את השלטון לידי הממשלה התימנית הגולה. אל-קאעידה והמדינה האסלאמית מחזיקות גם הן טריטוריות נרחבות, בעיקר במרכז המדינה, ומתקיפות את שני הצדדים הלוחמים בה.",
    "pageid": 1329863
  },
  {
    "title": "נבחרת ישראל בכדורגל",
    "extract": "נבחרת ישראל בכדורגל (נקראת על ידי ההתאחדות גם בשם הנבחרת הלאומית) היא הנבחרת הלאומית בכדורגל של מדינת ישראל. הנבחרת מייצגת את ישראל במשחקים בינלאומיים בכדורגל מאז קום המדינה בשנת 1948. ההיסטוריה של נבחרת ישראל בכדורגל החלה עוד בתקופת המנדט הבריטי, עם הקמת נבחרת ארץ ישראל בכדורגל, שהחלה להופיע במסגרות בינלאומיות כבר בשנת 1934.\nמאמן הנבחרת, שמכונה \"המאמן הלאומי\", ממונה על ידי ההתאחדות לכדורגל בישראל, הגוף המנהלי החולש על הכדורגל בישראל בכלל ועל נבחרת ישראל בפרט. נבחרת ישראל מתמודדת בשלושה מפעלים בינלאומיים, מאז 1934 במוקדמות גביע העולם בכדורגל (\"מוקדמות המונדיאל\"), מאז 1994 במוקדמות אליפות אירופה בכדורגל (\"מוקדמות היורו\"), ומאז 2018 בליגת האומות של אופ\"א.\nמאז השתתפותה במונדיאל 1970 שנערך במקסיקו, לא הצליחה נבחרת ישראל להעפיל למונדיאל או ליורו, על אף שהייתה קרובה לכך פעמים אחדות. בשנים 1934–1977, התקופה שקדמה להחרמת ישראל בספורט מהמסגרות האסייתיות בהצבעה על-ידי נבחרות ערביות ומוסלמיות, זכתה נבחרת ישראל בגביע אסיה בכדורגל (\"גביע אסיה לאומות\") (גביע אסיה בכדורגל 1964), הייתה פעמיים סגנית (גביע אסיה בכדורגל 1956 גביע אסיה בכדורגל 1960), והגיעה גם למקום השלישי (גביע אסיה בכדורגל 1968). כמו כן, זכתה הנבחרת במדליית כסף במשחקי אסיה (\"האסיאדה\") בטהראן, איראן (1974) מתוך שתי השתתפויות בפועל של הנבחרת, (הראשונה ב-1958) בענף הכדורגל כחלק ממשלחות ישראל במשחקי אסיה.",
    "pageid": 58367
  },
  {
    "title": "נועם אמיר",
    "extract": "נועם אמיר (נולד ב-3 בספטמבר 1974) הוא כתב לענייני צבא וביטחון של מקור ראשון, פרשן צבאי בערוץ 14, ושדרן רדיו 90FM.",
    "pageid": 1165571
  },
  {
    "title": "ניו יורק",
    "extract": "נְיוּ יוֹרְק (באנגלית: New York או New York City; בראשי תיבות: NYC) היא עיר במדינת ניו יורק והעיר המאוכלסת והצפופה ביותר בארצות הברית. לניו יורק שטח עירוני מהגדולים בעולם והיא מהווה עיר עולם בשל השפעתה העצומה על התקשורת, הפוליטיקה, הכלכלה, החינוך, הבידור, התרבות, האמנות והאופנה. לניו יורק מספר כינויים, כגון \"התפוח הגדול\" ו\"העיר שלא ישנה\".\nהעיר היא מרכז לפעילות בין-לאומית, ושוכן בה המטה של ארגון האומות המאוחדות. ראש עיריית ניו יורק מתחילת 2022 הוא אריק אדמס.\nהעיר ניו יורק מורכבת מחמישה רבעים: הברונקס, ברוקלין, מנהטן, קווינס וסטטן איילנד. אוכלוסיית העיר מגוונת מבחינה אתנית, נכון לשנת 2020 ניו יורק מונה 8.8 מיליון, המשתכנים בשטח של 1,214 קילומטר רבוע.\nרבות משכונות העיר ומאתריה ידועים ברחבי העולם. פסל החירות קידם את פניהם של מיליוני המהגרים בבואם לאמריקה בשלהי המאה ה-19 ובתחילת המאה ה-20. וול סטריט, השוכן במנהטן תחתית, מהווה מרכז פיננסי עולמי מאז סוף מלחמת העולם השנייה ומשכנה של הבורסה לניירות ערך. בעיר שוכנים כמה מהבניינים הידועים בעולם, כמו מגדל החירות והאמפייר סטייט, וכן שכנו בה מגדלי התאומים, שנהרסו בפיגועי 11 בספטמבר 2001.\nניו יורק היא מקום היווסדן של תנועות תרבות אמריקאיות רבות, כמו תנועת הספרות והאמנות הידועה בשם \"הרנסאנס של הארלם\", סגנון הציור האקספרסיוניסטי המופשט (שידוע גם כאסכולת ניו יורק), והסגנונות המוזיקליים היפ הופ, פאנק וסלסה. 36 אחוזים מאוכלוסייתה נולדו מחוץ לארצות הברית, ובשנת 2005 דוברו בה כמעט 170 שפות שונות. הרכבת התחתית של ניו יורק פועלת 24 שעות ביממה, רחובותיה סואנים בהולכי רגל ובמכוניות והיא מכונה \"העיר שאינה ישנה לעולם\".",
    "pageid": 986
  },
  {
    "title": "ניליה האנטר",
    "extract": "ניליה האנטר ביידן (באנגלית: Neilia Hunter Biden; 28 ביולי 1942 – 18 בדצמבר 1972) הייתה מחנכת אמריקאית ואשתו הראשונה של ג'ו ביידן, לימים נשיא ארצות הברית. האנטר מתה בתאונת דרכים ב-1972 בעת שנסעה יחד עם בתה התינוקת נעמי, אשר גם נהרגה וגם עם שני בניה, בו והאנטר שנפצעו אנושות אך נשארו בחיים.",
    "pageid": 1898839
  },
  {
    "title": "נרקיסיזם",
    "extract": "נרקיסיזם (מאנגלית: Narcissism; בעברית גם: מְאֹהָבוּת בְּעַצְמוֹ או נַרְקִיסִיּוּת) הוא מונח עם מגוון רחב של משמעויות, בין אם הוא משמש כדי לתאר את אחד הרעיונות המרכזיים של התאוריה הפסיכואנליטית, מאפיינים אישיותיים, בעיה חברתית או תרבותית. מלבד המובן של נרקיסיזם כאהבה עצמית בריאה, \"נרקיסיזם\" בדרך כלל משמש כדי לתאר סוג של בעיה במערכות היחסים של האדם או הקבוצה עם עצמו ועם אחרים.\nמשמעות המושג נרקיסיזם במובנו היום-יומי נרדפת לממוקדות-עצמית (self-centeredness) או לעיסוק יתר בעצמי (self-preoccupation). במובן זה, המושג נרקיסיזם משמש לתיאור אנשים שמחשבתם ושיחתם מתמקדות בעצמם. במשמעות זו, הנרקיסיזם הוא הנטייה של האדם לעשות שימוש בעצמו כנקודת תצפית והתייחסות אשר עבורה מתארגנות כל החוויות וההתנסויות. בפסיכולוגיה, המונח משמש לתיאור נרקיסיזם הקיים אצל כל אדם במידה מסוימת, אך בדרגה קיצונית מדובר בהפרעת אישיות נרקיסיסטית.\nמקור המונח באגדה המספרת על נסיך יווני יפה תואר בשם נרקיסוס, שהתאהב בבבואתו הנשקפת ממי הביצה ולא יכול היה להינתק ממנה עד שגווע.",
    "pageid": 35949
  },
  {
    "title": "סמאד (כטב\"ם)",
    "extract": "סמאד (בערבית: صماد, בתעתיק מדויק: צמאד) הם סדרת כטב\"מים ארוכי טווח שמדינת המוצא שלהם לא ברורה עדיין, אשר בהם נעשה שימוש ברחבי המזרח התיכון. הסמאד זמין בשלוש גרסאות - סמאד-1, סמאד-2 (מכונה גם \"UAV-X\"), ו-סמאד-3. סדרת הכטב\"מים מסוג סמאד משמשים בעיקר את החות'ים במסגרת מלחמת האזרחים בתימן, והם משתמשים בכטב\"מים אלה גם לפגיעה במטרות בערב הסעודית, איחוד האמירויות הערביות וישראל.\n\nהכטב\"מים נקראים על שמו של מנהיג החות'ים סאלח עלי א-סמאד אשר נהרג בידי איחוד האמירויות הערביות ב-2018.\n\nהסמאד זמין בשלושה דגמים. לכל הדגמים יש סנפירי זנב ייחודיים בצורת V ומנוע דחף. לכטב\"מי סמאד יש בליטות בגחון (אחת לפנים, אחת מאחור) ושני מגלשים קלים בקצות הכנפיים אשר משמשים אותם להמראה ולנחיתה.\nלטענת החות'ים הם תכננו וייצרו את כל כטב\"מי הסמאד. לטענתם סמאד-1 תוכנן ב-2018 וסמאד 2 וסמאד 3 תוכננו ב־2019. ההערכה המקובלת בקרב אנליסטים לא מעורבים היא שהסמאד 2 כנראה פותח במקור באיראן. להערכתו של ג'יימס רוג'רס, מהמרכז לחקר המלחמה באוניברסיטת דרום דנמרק , איראן היא שמספקת את כטב\"מי סמאד 3 לחות'ים.\n\nסמאד-1 הוא הגרסה הבסיסית יותר של כטב\"מי הסמאד. מוטת הכנפיים הכוללת שלו היא כ-3.5 מטרים. הוא מגיע עד טווח של 500 קילומטרים ומיועד בעיקר למעקב.\n\nאורכו של הסמאד-2 הוא 2.8 מטר ומוטת הכנפיים הכוללת שלו הוא כ-4.5 מטרים. יש לו סנפירי זנב ייחודיים בצורת V והוא מופעל על ידי מנוע דחף גרמני מסוג 3W110i B2‏ או מנוע דחף סיני מסוג DLE 170.‏ סמאד-2 מכונה גם \"UAV-X\" - כינוי זמני שניתן לו במקור בדו\"ח של האו\"ם. סמאד-2 מסוגל לשאת ציוד הנחוץ לפעולות ריגול או מטען נפץ. הגרסה שמשמשת לריגול נושאת מצלמה דיגיטלית מסוג Nikon D810.‏ הגרסה שמשמשת לביצוע מתקפות נושאת ראש נפץ המכיל 18 ק\"ג חומר נפץ אשר מעורבבים עם מיסבים כדוריים.‏\n\nסמאד-3 הוא הגרסה שמסוגלת להגיע למרחק המרבי. גרסה זו מכילה מכל דלק המותקן על החלק העליון של הכטב\"ם. אורכו של סמאד-3 הוא 2.8 מטר ומוטת הכנפיים הכוללת שלו היא כ-4.5 מטרים - אותם הממדים כמו סמאד-2.\nלטענת החות'ים סמאד-3 מגיע לטווח של עד 1,500 קילומטרים והוא מסוגל לשאת מטען נפץ. לטענת מארק ווסקוייל (Mark Voskuijl) סמאד-3 מגיע לטווח של עד 1,800 קילומטרים. התקיפה של סמאד-3 בתל אביב ב-19 ביולי 2024 מוכיחה שהטווח שלו הוא מעל 2,000 קילומטר.\n\nהחות'ים משתמשים בכטב\"מי סמאד לכל המוקדם מאוגוסט 2018.\nלטענת החות'ים הארגון השתמש בסמאד-3 כאשר תקפו את נמל התעופה הבינלאומי באבו דאבי ב-26 ביולי 2018. איחוד האמירויות הכחישה שבוצעה מתקפת כטב\"מים על נמל התעופה. לטענת החות'ים הארגון ביצע שתי מתקפות נוספות על נמל התעופה הבינלאומי באבו דאבי, וכמו גם מתקפה אחת בנמל התעופה הבינלאומי של דובאי - הן דובאי והן איחוד האמירויות הכחישו שהמתקפות בוצעו והדבר מעולם לא אומת.\nב-29 בנובמבר 2023 משחתת הצי האמריקני USS Carney הצליחה להפיל כטב\"ם מסוג סמאד-3 אשר שוגר מאזור בתימן שבשליטת החות'ים לכיוון המשחתת בעת שהייתה בדרום ים סוף. המשחתת ליוותה באותה העת ספינה אמריקנית שהובילה ציוד צבאי לישראל.\nב-19 ביולי 2024 כטב\"ם מסוג סמאד-3 התפוצץ ברחוב בן יהודה פינת שלום עליכם בתל אביב, במרחק כ-150 מטר מסניף תל אביב של שגרירות ארצות הברית. כתוצאה מהפיצוץ נהרג אזרח ישראלי כבן חמישים בעל אזרחות רוסית ונפצעו ארבעה במצב קל. החות'ים נטלו אחריות על התקיפה. לפי תחקור ראשוני, הכטב\"ם לא יורט בשל טעות אנוש בזיהוי במערכת האווירית של חיל האוויר.\n\nחזבאללה – סמאד-1 (על פי Oryxspioenkop)\nחות'ים החות'ים - סמאד-1, סמאד-2 ו-סמאד-3\nאיראן איראן – משמרות המהפכה, סמאד-1 (על פי הבלוגרים המוזכרים לעיל)\nגדודי חזבאללה בעיראק (ישנה סבירות לכך)",
    "pageid": 2357121
  },
  {
    "title": "סרגוס מסורטט",
    "extract": "סַרְגּוּס מסורטט (שם מדעי: Diplodus sargus, שמו העממי: סרגוס) הוא דג מסוג סרגוס במשפחת הספרוסיים הנפוץ בים התיכון. מוכר גם בקרב הדייגים בשם חג'ג'.",
    "pageid": 910642
  },
  {
    "title": "עגורן",
    "extract": "עגורן הוא ציוד מכני הנדסי וסוג של מנוף המיועד להרמת גופים כבדים. מקור השם עגורן, בדומה לשמו בשפות אחרות, נגזר שמו מהעוף עגור שעמידתו על רגל אחת דומה למראה העגורן המגדלי. כך למשל באיטלקית (Gru) ובאנגלית (Crane). בישראל מכונים העגורנים בשם \"מנופים\" ומפעילם בשם \"מנופאי\", ועגורני הצריח שנפוצים באתרי בנייה מכונים \"מנוף ענק\".\nעקרון המנוף כמכונה פשוטה המכפילה כוח, ידוע עוד מהעת העתיקה. ייחודו של העגורן הוא בזרועו הארוכה, המאפשרת לו לשנע משאות במהירות וביעילות בין נקודות שונות באתר הבנייה. בעוד שמנופים פרימיטיביים התבססו על שוויון מומנטים להגברת כוח (כוח קטן המופעל בנקודה הרחוקה מהסמך, משמע-בסיס הזרוע או נקודת הסיבוב, יוצר כוח גדול בנקודה הקרובה לסמך), מנופים מודרניים והעגורן בתוכם, מתבססים על מערכות של כבלים חזקים, כננות וגלגלות המותקנות על תורני פלדה חזקים ונמשכים באמצעות מנועים חשמליים רבי עוצמה.\nבדרך כלל המונח \"עגורן\" מתייחס לעגורנים מגדליים הנפוצים באתרי בנייה של בניינים רבי-קומות ומגדלים. עגורנים אלה מורכבים באתרי בנייה ומטרתם להעלות ציוד בנייה, מנועים, גנרטורים וחומרי גלם אל הקומות הגבוהות. עגורנים אלה הם לרוב מבנים ענקיים אך מודולריים ובנויים כך שיהיה אפשר להרכיבם במקום ולפרקם בתום העבודה. עגורן בנוי, בדרך כלל, ממסבכי מתכת.",
    "pageid": 57187
  },
  {
    "title": "עדן פינס",
    "extract": "עדן פינס (נולדה ב-21 ביוני 1997) היא שחקנית ודוגמנית ישראלית.",
    "pageid": 1787781
  },
  {
    "title": "עופר ניסים",
    "extract": "עופר נסים (נולד ב-16 באפריל 1964) הוא תקליטן ומפיק מוזיקלי ישראלי בסגנונות דאנס וזרם הניו יורק האוס המוכר בכינוי \"עופרה\".\nבשנים 2005, 2006 ו-2007 זכה בתואר DJ השנה של ישראל. בנוסף נבחר ארבע פעמים לרשימת 100 נגני הדי ג'יי הטובים בעולם לפי דירוג DJ Magazine הבריטי: בשנת 2006 (מקום 29), בשנת 2007 (מקום 56), בשנת 2008 (מקום 51) ובשנת 2009 (מקום 43).",
    "pageid": 158575
  },
  {
    "title": "עוצבת המפץ",
    "extract": "עוצבת המפץ (אוגדה 146; לשעבר אוגדה 319 ואוגדה 131) היא אוגדת מילואים הכפופה לפיקוד הצפון.\nהאוגדה נודעה גם בשמות אוגדה 38, אוגדת האלוף שרון במלחמת ששת הימים, אוגדה 319 ואוגדת משה פלד.\nמפקד האוגדה הנוכחי הוא תת-אלוף יפתח נורקין.",
    "pageid": 790019
  },
  {
    "title": "פונקציות זוגיות ואי-זוגיות",
    "extract": "פונקציות זוגיות ואי-זוגיות הן פונקציות ממשיות בעלות סימטריה מוגדרת ביחס לישר \n  \n    \n      \n         \n        x\n        =\n        0\n      \n    \n    {\\displaystyle \\ x=0}\n  \n (כלומר לציר ה-\n  \n    \n      \n        Y\n      \n    \n    {\\displaystyle Y}\n  \n).",
    "pageid": 294653
  },
  {
    "title": "פין",
    "extract": "פין הוא איבר המין הזכרי. הפין משמש להטלת שתן ולקיום יחסי מין.\nבעת ההשתנה, השתן עובר משלפוחית השתן דרך השופכה שבמרכז הפין וזורם החוצה.\nלקראת קיום יחסי מין הגופים שבפין מתמלאים בדם והוא מתקשה כאשר מתעורר אצל הגבר גירוי מיני. מצב זה נקרא \"זקפה\". בעת קיום יחסי מין הטרוסקסואליים (עם אישה), הגבר מחדיר את הפין לתוך נרתיק האישה. עם הגעתו לפורקן מיני, נפלטים מהפין תאי זרע לתוך נרתיק האישה, באמצעות נוזל הזרע. הגופים המתמלאים דם בעת זקפה הם שני גופים הנמצאים בחלקו העליון של הפין והסמוכים זה לזה, והחלק הספוגי שבמרכזו, מסביב לשופכה. החלק הספוגי מתרחב לקראת קצה הפין ויוצר את העטרה (בסלנג: \"כיפה\"), המכוסה בעורלה.\nגודל (אורך והיקף) הפין משתנה מגבר לגבר, אבל כל עוד הוא בתחומי הנורמה, אין הגודל משפיע בהכרח על התפקוד המיני. אורך הפין במצב רפוי הוא 9.16 ס\"מ בממוצע, ובעת זקפה 13.12 ס\"מ. היקפו במצב רפוי הוא 9.31 ס\"מ, ובעת זקפה 11.66 ס\"מ. הפין כמעט ולא גדל מהלידה ועד תחילת גיל ההתבגרות (גיל 12 לערך).\nבתרבויות שונות נהוגה מילה, שהיא כריתת העורלה העוטפת את ראש הפין. יש הנוהגים כן כמסורת דתית (כמו יהודים) או מתוך מניע תרבותי או בריאותי-מניעתי (כמו בארצות הברית), ויש העושים זאת מטעמי אסתטיקה והיגיינה.\nהמילים \"פין\" או \"איבר\" משמשות בטקסטים פורמליים כגון ספרי ביולוגיה, אך בלשון הדיבור נפוצות מילות הסלנג \"זַיִן\" או \"בולבול\", ובעבר גם \"זרג\".",
    "pageid": 566638
  },
  {
    "title": "צפון קפריסין",
    "extract": "הרפובליקה הטורקית של צפון קפריסין (בטורקית: Kuzey Kıbrıs Türk Cumhuriyeti ובראשי תיבות KKTC), ידועה גם בשמות קפריסין הטורקית, או קפריסין הצפונית (בטורקית: Kuzey Kıbrıs), היא מדינה עצמאית דה פקטו המשתרעת בחלק הצפוני של האי קפריסין. היא פועלת כרפובליקה עצמאית, ואף הכריזה רשמית על עצמאות ב-1983, אולם לא הוכרה על ידי אף מדינה אחרת למעט טורקיה, וע\"י הרפובליקה האוטונומית של נחצ'יבאן.\nמשנת 1975 ועד ל-1983 התקיימה המדינה תחת השם \"המדינה הפדרלית הטורקית של קפריסין\", גם אז ללא הכרה בינלאומית מלבד טורקיה. הקהילה הבין-לאומית והאו\"ם רואים ברפובליקת קפריסין, המונהגת בידי קפריסאים-יוונים, את הריבון החוקי בכל שטח האי קפריסין. טורקיה היא המדינה היחידה שמכירה ב\"רפובליקה הטורקית של צפון קפריסין\", תומכת בה כלכלית, דיפלומטית וצבאית, ואף עודדה אזרחים טורקים להתיישב בה. במקביל, טורקיה אינה מכירה באופן רשמי ברפובליקת קפריסין.\nהרפובליקה הטורקית של צפון קפריסין מכסה 37% משטח האי קפריסין. היא משתרעת מקצה חצי האי קרפאז בצפון-מזרח למפרץ מורפו, קייפ קורמקיטיס ועד לנקודה המערבית ביותר שלה, אקסטרה קוקקינה במערב. הנקודה הדרומית ביותר שלה היא הכפר לורוג'ינה, המשמש כאזור חיץ בשליטת האו\"ם המשתרע בין צפון קפריסין לשאר האי, ומחלק את העיר ניקוסיה, הבירה של שני חצאי האי, כשחלקה הצפוני-טורקי של העיר היא עיר הבירה דה פקטו, לפקושה.\nבמסגרת ההפיכה ביוון בשנת 1974, נעשה ניסיון לספח את האי ליוון, אשר כתגובה אליו פלשה טורקיה לקפריסין. הפלישה הובילה לחלוקת האי בין קפריסאים יוונים לקפריסאים טורקים: קפריסאים יוונים מהצפון ברחו לדרום, וקפריסאים טורקים מהדרום ברחו לצפון. החלק הצפוני הכריז על עצמאות חד צדדים בשנת 1983. צפון קפריסין תלויה מאוד בטורקיה לתמיכה כלכלית, פוליטית וצבאית בגלל היעדר ההכרה בה. הניסיונות להגיע לפתרון לסכסוך בקפריסין לא צלחו. אף שנוכחותה נתמכת ומאושרת על ידי ממשלת הרפובליקה של דרום קפריסין, האיחוד האירופי בכללותו והקהילה הבינלאומית רואים בה כוח כיבוש ונוכחותה הוקעה בכמה החלטות מועצת הביטחון של האו\"ם.\nצפון קפריסין היא רפובליקה דמוקרטית למחצה, עם מורשת תרבותית הכוללת השפעות שונות וכלכלה הנשלטת על ידי מגזר השירותים. הכלכלה צמחה במהלך שנות האלפיים וה-2010, כאשר התוצר לנפש עלה בכפי שלושה אך נעצר על ידי אמברגו בינלאומי בגלל הסגירה הרשמית של הנמלים בצפון קפריסין על ידי הרפובליקה של צפון קפריסין. השטחים שנותרו נטושים לאחר 1974 נחשבים כחור שחור של פשע באי, ובצד זה פועלות רשתות פשע מאורגן, לעיתים בשיתוף פעולה עם ארגוני פשע בינלאומיים, עם שוק מפותח לנשק שחור.\nהשפה הרשמית היא טורקית, בה מדברים עם ניב מקומי מובהק. כ-99% מאוכלוסיית קפריסין-הצפונית הם מוסלמים סונים, והיא אף מדינה משקיפה בארגון לשיתוף פעולה אסלאמי.",
    "pageid": 92596
  },
  {
    "title": "קייט וינסלט",
    "extract": "קייט אליזבת וינסלט (באנגלית: Kate Elizabeth Winslet; נולדה ב-5 באוקטובר 1975) היא שחקנית קולנוע וטלוויזיה אנגלייה. זוכת פרס אוסקר לשחקנית הטובה ביותר ב-2008, שני פרסי אמי (ב-2011 וב-2021), ושלושה פרסי גלובוס הזהב (ב-2008, 2011 ו-2015). מוכרת ביותר בתפקידה כרוז דוויט-בוקייטר דוסון בסרט \"טיטניק\". וינסלט היא השחקנית הצעירה ביותר אי פעם שצברה שש מועמדויות לאוסקר.",
    "pageid": 111127
  },
  {
    "title": "רומניה",
    "extract": "רומניה (ברומנית: ‏‏?‏) היא רפובליקה במזרח אירופה, חלקה בצפון-מזרח חבל הבלקן שבדרום-מזרח אירופה. המדינה גובלת באוקראינה בצפון וגם בדלתת הדנובה בדרום; במולדובה במזרח, בהונגריה במערב, ובסרביה ובולגריה בדרום, לאורך נהר הדנובה. כמו כן, בדרום מזרח המדינה יש לרומניה רצועת חוף לאורך הים השחור. ב-2004 הצטרפה רומניה לברית נאט\"ו וב-2007 גם לאיחוד האירופי.",
    "pageid": 5576
  },
  {
    "title": "ריאל מדריד",
    "extract": "מועדון הכדורגל ריאל מדריד (בספרדית: Real Madrid Club de Fútbol) הוא מועדון כדורגל ספרדי מהעיר מדריד, אשר נחשב לאחד ממועדוני הכדורגל הגדולים בעולם, הן מבחינת זכייה בתארים והן מבחינה תדמיתית וכלכלית. המועדון הוקם ב-6 במרץ 1902.\nמאז אמצע המאה ה-20, ריאל מדריד נחשבת לאחת הקבוצות הגדולות באירופה. המועדון זכה בליגת האלופות 15 פעמים, יותר מכל מועדון אחר. הקבוצה משחקת בלה ליגה מאז הקמתה, וזכתה באליפות הליגה 36 פעמים, יותר מכל מועדון אחר. הקבוצה לא ירדה מעולם מהליגה הראשונה בספרד, והיא אחת משלוש קבוצות ספרדיות השותפות להישג זה, יחד עם ברצלונה ואתלטיק בילבאו.\nבדצמבר 2000 ועדה מיוחדת של פיפ\"א העניקה לריאל מדריד ברוב של 42.35% קולות את תואר המועדון הטוב ביותר במאה ה-20. גם לפי הפדרציה הבינלאומית להיסטוריה וסטטיסטיקה של הכדורגל (IFFHS), ארגון המוכר על ידי פיפ\"א, ריאל היא הקבוצה הכי מצליחה באותה תקופה. במהלך השנים עברו שחקנים מפורסמים רבים במועדון ואגדות רבות שיחקו בשורותיו. ריאל מדריד היא קבוצת הכדורגל העשירה בעולם. כמו כן, למועדון יש הכי הרבה עוקבים בכל הרשתות החברתיות. ריאל מדריד היא אחת מקבוצות הכדורגל האהודות ביותר בעולם.\nלריאל יריבות ספורטיבית עתיקה עם מועדון הכדורגל ברצלונה המבוססת על היסטוריה ועמדות פוליטיות שונות. המשחק ביניהם מכונה 'אל קלאסיקו' וידוע כאחד המשחקים הגדולים והאטרקטיביים בעולם. פרט לכך, יש לריאל יריבות עירונית עם מועדון הכדורגל אתלטיקו מדריד,  המשחקים עם שתי היריבות הללו נמצאים גבוה ברשימת משחקי הכדורגל הנצפים ביותר ברחבי העולם.\nהקבוצה משחקת במדים לבנים לחלוטין, עובדה אשר העניקה לה את הכינוי \"Los blancos\" (הלבנים). אצטדיונהּ הביתי של הקבוצה הוא אצטדיון סנטיאגו ברנבאו, השוכן במדריד, והוא מכיל כ-81 אלף מקומות ישיבה.",
    "pageid": 27868
  },
  {
    "title": "ריבית פריים",
    "extract": "ריבית הפריים (באנגלית: Prime Rate) היא הריבית המשמשת כבסיס לתמחור עסקאות פיננסיות מסוגים שונים כגון הלוואות ופקדונות, אותה קובע כל בנק עבור עיסקות המבוצעות על ידו. ריבית הפריים היא נגזרת של הריבית שנקבעת על ידי הבנק המרכזי, בתוספת מרווח מסוים.\nשיעורי הריבית אותם גובה הבנק מלקוחותיו בגין הלוואות שניתנות להם הן ריבית פריים בתוספת מרווח (\"פריים פלוס %x״). המרווח נקבע ככלל על פי טיב הלקוח והסיכון שהבנק נוטל בהענקת ההלוואה. שיעורי הריבית אותם משלם הבנק בגין פקדונות הן ריבית הפריים בניכוי מרווח מסוים (\"פריים מינוס %x״). תוספות הריבית עשויות להיות מושפעות גם מאופי האשראי, טיב הלקוח, והלימות ההון של הבנק.",
    "pageid": 358016
  },
  {
    "title": "תוכנית ההתנתקות",
    "extract": "תוכנית ההתנתקות היתה תכנית ישראלית לפינוי כל ההתנחלויות וכוחות צה\"ל מרצועת עזה לגבולות הקו הירוק. בנוסף כללה התכנית פינוי ארבע התנחלויות מבודדות ומוצבי צה\"ל מצפון השומרון. התכנית בוצעה בקיץ 2005, תחת ממשלת ישראל השלושים בראשותו של אריאל שרון.\nתוכנית ההתנתקות הייתה שנויה במחלוקת, ועמדה בניגוד להצהרותיו של שרון טרם היבחרו. לאחר שעלה לשלטון הציג את התכנית ופעל ליישם התוכנית. הוא העמידה למשאל בקרב מתפקדי הליכוד, אשר דחו ברוב גדול את התוכנית, אולם למרות תוצאות המשאל שרון המשיך ביישומה. הוא סירב להצעה להעמיד את התוכנית למשאל עם, אולם סקר שהתפרסם הצביע על תמיכת רוב הציבור בעריכת משאל עם כזה כמו גם על תמיכת רוב הציבור בתוכנית. לאחר מאבק ממושך בממשלה ובכנסת אושר החוק ליישום התוכנית בקריאה שלישית ב-16 בפברואר 2005 ברוב של 59 תומכים מול 40 מתנגדים ו-5 נמנעים. המאבק הפנימי בליכוד סביב התכנית הוביל לפרישת שרון מהמפלגה והקמת קדימה, כאשר בנימין נתניהו, למרות שהצביע בעד התכנית, עומד בראש הליכוד.\nבניגוד להבטחות טרום ביצוע התוכנית ובמהלכה, לקה שיקום מפוני ההתנתקות במחדלים רבים, וועדת החקירה הממלכתית שדנה בסוגיה מתחה ביקורת קשה על מנהלת ההתנתקות והטיפול במפונים.",
    "pageid": 16802
  },
  {
    "title": "תנוחות מין",
    "extract": "תנוחות מין הן תנוחות המשמשות בעת קיום יחסי מין. קיים מגוון גדול של תנוחות מין, אותן ניתן לחלק לשלוש קטגוריות עיקריות: תנוחות הכרוכות בחדירה (משגל נרתיקי או יחסי מין אנאליים), תנוחות שאינן כרוכות בחדירה (חיכוך של איברי המין) ותנוחות הכרוכות ביחסי מין אוראליים.",
    "pageid": 956352
  },
  {
    "title": "קטגוריה:הנגב: אתרים ארכאולוגיים",
    "extract": "",
    "pageid": 1030467
  },
  {
    "title": "אבשלום פלד",
    "extract": "אבשלום (אבשי) פלד (נולד ב-1961) הוא קצין במשטרת ישראל בדרגת ניצב המכהן כממלא מקום המפקח הכללי של משטרת ישראל.",
    "pageid": 1214862
  },
  {
    "title": "אדולף היטלר",
    "extract": "אדולף היטלר (בגרמנית: Adolf Hitler‏; 20 באפריל 1889 – 30 באפריל 1945) היה הקנצלר והפיהרר של גרמניה הנאצית בשנים 1933–1945, ומנהיג המפלגה הנאצית משנת 1921 ועד להתאבדותו בפיהררבונקר בברלין. היטלר חולל את מלחמת העולם השנייה, והיה אחראי להשלכות הנאציזם, ובהן, להשמדתם השיטתית והמאורגנת של למעלה משישה מיליון יהודים בשואה על פי \"הפתרון הסופי\". כמו כן גם להשמדת מיליוני בני אדם נוספים, לחורבן מדינות רבות באירופה, לפשעים נגד האנושות ולפשעי מלחמה. את רעיונותיו הגזעניים, האנטישמיים והלאומניים הקיצוניים צרף היטלר ביחד באידאולוגיה של הנאציזם, שהיה מנסחה הראשי ואשר משתקפת בספרו \"מיין קאמפף\".\nהיטלר נולד בחבל דובר־הגרמנית של האימפריה האוסטרו־הונגרית, ועבר לגרמניה ב־1913. בעת מלחמת העולם הראשונה שירת בצבא הגרמני כחייל ועם סיומה עבר לשרת כסוכן סמוי במעקב אחר התארגנויות מרקסיסטיות. ככזה הזדמן לאספה של \"מפלגת הפועלים הגרמנית\", התאגדות זעירה שרעיונותיה מצאו חן בעיניו. באמצעות כישרונו הרטורי התקדם בה עד שמונה ליושב ראש בזמן ששמה כבר שונה ל\"מפלגת הפועלים הגרמנית הנאציונל־סוציאליסטית\". היטלר הנהיג ניסיון הפיכה צבאית כושל נגד ממשלת בוואריה, נאסר ושהה בכלא במשך שמונה חודשים, אותם ניצל לכתיבת \"מיין קאמפף\". לאחר שחרורו שיקם את המפלגה, תוך הכפפתה לשליטתו המוחלטת בתור \"הפיהרר\", או המנהיג. על רקע המשבר הכלכלי העולמי שפגע קשות ברפובליקה הגרמנית צברה המפלגה הנאצית כוח ותמיכה רחבה. בינואר 1933, לאחר שקיבלה המפלגה כשליש מן הקולות בבחירות לרייכסטאג, עלו הנאצים לשלטון, והיטלר מונה לקנצלר. הוא חיסל בהדרגה את הדמוקרטיה הגרמנית המפוררת בתהליך של הפיכה עצמית ולאחר מות נשיא גרמניה הינדנבורג בשנת 1934 הפך לדיקטטור לכל דבר.\nכשליט גרמניה הנהיג היטלר שלטון רודני וסמכותני. הוא הכין את המדינה לקראת מלחמה כוללת מתוך שאיפה לבטל את ההפסדים הטריטוריאליים של מלחמת העולם הראשונה, וכדי להגשים את הפאן־גרמניות ברייך אחד מאוחד ולמגר את הקומוניזם. בין היתר סיפח את אוסטריה ולאחר הסכם מינכן גם השתלט בשלבים על צ'כוסלובקיה. ב־1939 פלש היטלר לפולין ופתח את מלחמת העולם השנייה. ביוזמתו ובהשראתו של היטלר נערך במהלך המלחמה רצח עם במיליונים של יהודים ולא יהודים, זאת בהתאם לעקרונות הגזעניים של הנאציזם שיש לשעבד או להשמיד את מה שכינו כ־\"הגזעים הנחותים\".\n\"רייך אלף השנים\" שהיטלר הבטיח לגרמניה, או \"הרייך השלישי\", החזיק מעמד 12 שנים בלבד עד כניעתה של גרמניה הנאצית. רבים ברחבי העולם רואים בהיטלר ובהנהגת הרייך כאחראים לביצוע פשעי מלחמה ופשעים נגד האנושות מהקשים ביותר בהיסטוריה האנושית בכלל ובעת החדשה בפרט (גם בעקבות משפטי נירנברג). בשיא כוחה, כבשה גרמניה הנאצית את מרבית יבשת אירופה. כשבעלות הברית החלו לגבור עליה ופלשו לשטחה, שלל היטלר כל אפשרות לכניעה והורה על מלחמה טוטלית בשאיפה לניצחון או חורבן גמור. בימיה האחרונים של המלחמה הוא האשים את העם הגרמני בתבוסה והורה על החרבת ארצו עד היסוד. לקראת סיום הקרב על ברלין התאבדו היטלר ובת זוגו אווה בראון בפיהררבונקר.",
    "pageid": 1094
  },
  {
    "title": "אושר כהן",
    "extract": "אושר כהן (נולד ב-15 בדצמבר 1998) הוא זמר, פזמונאי, מלחין ומפיק מוזיקלי ישראלי.\n\nכהן נולד בקריית ביאליק לזמר העבר אילן כהן וגדל במשפחה מוזיקלית שומרת מסורת.\nכשהיה בגיל חמש, החל ללמוד בקונסרבטוריון של קריית ביאליק. במסגרת לימודי המוזיקה למד לנגן במגוון כלים: קלידים, בגלמה, גיטרה, קלרינט וכינור. בגיל 11, החל להופיע כקלידן מלווה בהופעות חיות.\n\nבשנת 2018, הוציא את אלבום הבכורה שלו \"נזכר בעיניה\". בספטמבר של אותה שנה, הוציא את הסינגל \"ברגעים שאת הולכת\" שזכה בהשמעות מרובות בתחנות הרדיו, נכנס אל המקום השני במצעד השבועי של מדיה פורסט, וזכה להצלחה רבה במצעדי הפזמונים השנתיים. באוקטובר כתב והלחין את השיר \"מאושרת בלעדיי\" של עומר אדם. השיר נכתב בהשתתפות לורן כהן, והופק ועובד על ידי תמיר צור. בדצמבר יצא השיר \"בתוך הראש שלי\" אותו כתב והלחין כהן לקובי פרץ. באותה שנה, יצא השיר \"אסתדר לבד\" של אייל גולן שכתב והלחין כהן יחד עם תמיר צור.\nבמרץ 2019, הוציא יחד עם הזמר דודו אהרון והדי ג'יי Vivo את השיר \"24 שעות\". באותה שנה הוציא יחד עם הרכב האולטראס את השיר \"מה הוא יודע\", ואת השיר \"מה את עושה לי\" יחד עם עומרי סגל. באוגוסט של אותה שנה, הוציא את השיר \"אני שונא אותך\", ובנובמבר את \"ציפרלקס\".\nבינואר 2020, הוציא את הסינגל \"כל הזמן אומרת\", ובמרץ הוציא את \"הריני מקשר\". חצי שנה מאוחר יותר הוציא גרסה נוספת ל\"הריני מקשר\" יחד עם יניב בן משיח. בפברואר 2020, הוציא את אלבומו השני \"חיכיתי לך\", ואף שיחק בתפקיד אורח בסדרה \"שנות ה-80\" כפייטן בברית של בנו של פרדי. באותה שנה, יצא לאור השיר \"טעיתי\" של אייל גולן, שכתב כהן. באוקטובר של אותה שנה, הוציא את השיר \"מי עוד יחבק\", ובדצמבר הוציא את הסינגל \"תחזרי מהר\".\nבמרץ 2021, הוציא את השיר \"אני אוהב אותך\". באותו החודש יצא השיר של שרית חדד \"ככה בלי שלום\" שכתב והלחין כהן יחד עם שרית, ואף עיבד את השיר. ב-3 במאי העלו השניים ביצוע אקוסטי לשיר. ב-17 ביוני, הוציא את השיר \"זוגות כאלה\", וב-10 באוגוסט את \"שירים של עומר\" שכתב, הלחין, עיבד וביצע. ב-14 בדצמבר הוציא לאור שיתוף פעולה עם נועה קירל בשם \"רעשים\".\nב-16 בפברואר 2022 הוציא את השיר \"מקבל על עצמי\" אותו כתב והלחין. ב-2 במאי הוציא שני שירים נוספים, \"חמישי שישי ו\"אהובי לב אדום\" כשהראשון הגיע למקום ה-33 במצעד ההיטליסט של מאקו. באותה שנה השתתף במופע \"Next\" לצד עומר אדם.\nבפברואר 2023 יצא המיני-אלבום \"אושר\", אשר כולל את הסינגל \"אני פה\" עם אודיה, שזכה להצלחה רבה בסטרימינג ובתחנות הרדיו. בנוסף האלבום כולל גם את השירים \"תראי אהובתי\" ו\"אקורדים בלילות\", שהגיעו למקום התשיעי וה-15 בהתאמה במצעד ההיטליסט. ביוני של אותה השנה יצא המיני אלבום Part II הכולל את השירים \"איך שאת אוהבת\", \"ככה וככה\" ו\"אהבה\" שהגיעו למקומות ה-23, השני והראשון בהתאמה במצעד היטליסט. \"ככה וככה\" הגיע גם למקום השביעי במצעד הרשמי של גלגלצ ולמקום השני במצעד העשירייה, בעוד ש\"אהבה\" תפס את המקומות הראשונים בשני המצעדים, בהתאמה. \"אהבה\" גם הגיע למקום הראשון במצעד של מדיה פורסט. ב-1 בנובמבר של אותה השנה ובמהלך מלחמת חרבות ברזל, הוציא את השיר \"תרקדי\", שהגיע למקום החמישי במצעד ה\"היטליסט\". ב-18 בדצמבר הוציא את הסינגל \"קווים לדמותו\" אותו גם כתב והלחין. השיר הגיע למקום ה-13 במצעד השבועי של מדיה פורסט ולמקום ה-33 במצעד ה\"היטליסט\".\nב-8 בפברואר 2024 הוציא לאור את המיני אלבום השלישי שלו, The Last Episode. המיני-אלבום מכיל שלושה שירים חדשים: \"מנגן ושר\", \"איפה אתה\" ו\"עד שיירד הסהר\". המיני-אלבום הוא חלק מטרילוגיה של מיני אלבומים, והוא הפרק האחרון. ב-21 באפריל הוציא לאור את השיר \"פלסטרים\". ב-9 במאי של אותה השנה יצא לאור אלבום האוסף \"ישראל בידור – שרים למדינה\", שם ביצע כהן את השיר \"אין כמו בבית\" לצד שרית חדד, שהגיע למקום ה-91 במצעד ההיטליסט. ב-21 ביולי הוציא את המיני אלבום הרביעי שלו, Next Episode, הכולל שלושה שירים חדשים: \"עוד לא נגמר\", שיתוף פעולה עם נועה קירל בשם \"אין אותי\" ושיתוף פעולה נוסף עם ליאור נרקיס בשם \"בחורה טובה\".\n\nבדצמבר 2023 התארס לבת זוגו סהר נועם, אך לאחר חודש הם נפרדו וביטלו את החתונה.\n\n2018: נזכר בעיניה\n2020: חיכיתי לך\n\n2023: אושר\n2023: Part II\n2024: The Last Episode\n2024: Next Episode\n\n אושר כהן, ברשת החברתית אינסטגרם\n אושר כהן, סרטונים בערוץ היוטיוב\n אושר כהן, באתר ספוטיפיי\nליאור שלו, ‏הכהן הגדול, באתר ‏מאקו‏, 16 בדצמבר 2021\n  גבי בר־חיים, כולם מכוונים עליו אורות, באתר \"ידיעות אחרונות\", 25 בפברואר 2022\nערן סויסה, \"היתה תקופה שבה לא רציתי לצאת מהבית, החרדה משתלטת עליך\": אושר כהן חשוף מתמיד, באתר ישראל היום, 10 באוגוסט 2023",
    "pageid": 1754037
  },
  {
    "title": "אזרבייג'ן",
    "extract": "רפובליקת אָזֶרְבַּיְיגָ'ן (באזרית: Azərbaycan Respublikası) היא מדינה באירואסיה, בעבר הקווקז הסמוכה לים הכספי. היא גובלת ברוסיה בצפון, בגאורגיה ובארמניה במערב, ובאיראן בדרום.\nהרפובליקה האוטונומית של נחצ'יבאן היא מובלעת המצויה אף היא בשליטת אזרבייג'ן, ולה גבול עם ארמניה מצפון וממזרח, עם איראן מדרום וממערב, ורצועה קצרה של גבול עם טורקיה מצפון-מערב. לאזרבייג'ן ישנן שלוש מובלעות נוספות (קארקי, בארחודארלי ויוחארי אסקיפארה) בתוך שטח ארמניה ואף מכילה בתוכה את מובלעת ארטסוואשן הארמנית.\nלרפובליקה האזרית יש מורשת תרבותית עתיקה. היא שוכנת בחבל ארץ הנחשב למקור של ציוויליזציות עתיקות. היא נחשבת כבעלת אחת החברות האסלאמיות המתפתחות והכי פחות אדוקות, ולאחת המדינות עם הסובלנות הגבוהה ביותר לבני דתות אחרות, כמובן כל זאת ביחס לכלל המדינות המוסלמיות בעולם. בעוד שהחוקה האזרית לא מגדירה דת רשמית במדינה, מרבית אזרחיה משתייכים לזרם האסלאם-השיעי. למרות זאת, הזהות המוסלמית של האזרים נוטה להיות מבוססת יותר על זיקה אתנית ותרבותית. עיר הבירה של אזרבייג'ן היא באקו.\nאזרבייג'ן הייתה למדינה השנייה בעלת רוב מוסלמי (אחרי הרפובליקה העממית של קרים) הנחשבת כבעלת משטר דמוקרטי לא-אדוק (הרפובליקה הדמוקרטית של אזרבייג'ן). היא נוסדה בשנת 1918, והצטרפה לברית המועצות בשנת 1920. בשנת 1991 עם התפרקות השלטון הסובייטי היא שבה והפכה לעצמאית. זמן קצר לאחר מכן, במהלך מלחמת נגורנו קרבאך, כבשה ממנה ארמניה את חבל נגורנו-קרבאך, את השטחים המקיפים אותו, וכן גם מספר מובלעות נוספות.\nרובם המכריע של אוכלוסיית אזרבייג'ן הם מוסלמים, והיא אף מדינה חברה בארגון לשיתוף פעולה אסלאמי.",
    "pageid": 22117
  },
  {
    "title": "איחוד האמירויות הערביות",
    "extract": "איחוד האמירויות הערביות (בערבית: الإمارات العربية المتحدة, בתעתיק: אל-אִמַארַ֫את אל-עַרַבִּ֫יַּה אל-מֻתַּ֫חִדַה; ובקיצור: איחוד האמירויות, ולעיתים רק האמירויות الْإِمَارَات – ידועה גם בראשי התיבות UAE או ae) היא פדרציה ומדינת מדבר הנמצאת בצפון-מזרח חצי האי ערב (דרום מערב אסיה) שבמפרץ הפרסי. נכון לשנת 2023, באיחוד האמירויות יש אוכלוסייה מוערכת של 9.97 מיליון. לפי ההערכות, אזרחי האמירויות מהווים 11.6% מהאוכלוסייה; בעוד שאר התושבים הם גולים, רובם מדרום אסיה. האסלאם היא הדת הרשמית וערבית היא השפה הרשמית. מאגרי הנפט והגז הטבעי של איחוד האמירויות הערביות הן השישית והשביעית בגודלן בעולם, בהתאמה.\nאיחוד האמירויות הערביות היא פדרציה הכוללת שבע אמירויות מונרכיות: דובאי, אבו דאבי, עג'מאן, פוג'יירה, ראס אל-ח'ימה, שארג'ה ואום אל-קיוין.\nהמדינה קיבלה עצמאות מהממלכה המאוחדת ומחוף שביתת הנשק ב-1971.\nאיחוד האמירויות גובלת בשתי מדינות: עומאן וערב הסעודית.\nאיחוד האמירויות היא גם חברה בארגון לשיתוף פעולה אסלאמי.",
    "pageid": 23084
  },
  {
    "title": "אנגלית",
    "extract": "אנגלית (באנגלית: English) היא שפה ממשפחת השפות הגרמאניות שמקורה באנגליה, והיא אחת השפות המדוברות ביותר בעולם. השפה רכשה לה מעמד דומיננטי והיא השפה המרכזית והרשמית בארצות רבות. אנגלית נלמדת ומובנת יותר מכל שפות העולם, משמשת שפה שנייה ושפה רשמית במדינות רבות, ולרוב מוגדרת כ\"לינגואה פרנקה\" בזכות השפעתה העצומה בתחומים רבים.\nעל־פי הערכות, יש בעולם בין 500 מיליון ל־1.8 מיליארד דוברי אנגלית ברמה כלשהי, בין כשפת אם או כשפה שנייה. מתוכם, בין 300 ל־450 מיליוני בני אדם מדברים אנגלית כשפת אם. אנגלית היא השפה השלטת במדע, באקדמיה, בתקשורת, בעסקים, בתעופה, בים, בדיפלומטיה, בתיירות, בבידור, במחשבים ובאינטרנט.\nהתפשטות השפה והשפעתה גברו בימי הזוהר של האימפריה הבריטית, אך לא פסקו גם בעת שזו דעכה, בין היתר עקב התעצמותה של ארצות הברית מבחינה מדינית, צבאית, כלכלית, מדעית, טכנולוגית ותרבותית.\nזוהי שפה רשמית בממלכה המאוחדת, אירלנד, קנדה, ניו זילנד, מלטה, הודו, פקיסטן, הפיליפינים, סינגפור, ובמספר מדינות באפריקה, באמריקה הלטינית ובאיי אוקיאניה.\nבארצות הברית ובאוסטרליה לא מוגדרת שפה רשמית, אך השפה האנגלית משמשת את ממשלותיהן ואת תושביהן יותר מכל שפה אחרת.",
    "pageid": 908647
  },
  {
    "title": "אריאל שרון",
    "extract": "אריאל (אריק) שרון (26 בפברואר 1928, ה' באדר ה'תרפ\"ח – 11 בינואר 2014, י' בשבט ה'תשע\"ד) היה ראש ממשלת ישראל ה-11 בין השנים 2001–2006, שר בממשלות ישראל, חבר הכנסת מטעם סיעת הליכוד, מייסד ויושב ראש מפלגת קדימה. לפני כניסתו לחיים הפוליטיים היה שרון מפקד חטיבת הצנחנים, מקים יחידה 101 ונודע בפעולות התגמול שעליהן פיקד וכמי שהכריע את הטרור ברצועת עזה בתחילת שנות ה-70 כאלוף פיקוד הדרום. במלחמת יום הכיפורים חצה עם אוגדתו את תעלת סואץ והביא למפנה העיקרי בחזית הדרום.\nהיה ממייסדי מפלגת הליכוד, שחרתה על דגלה את חזון ארץ ישראל השלמה. במשך שלושים שנות פעילותו הפוליטית בלט בגישתו התקיפה למלחמה בטרור ובתמיכתו במפעל ההתנחלויות, ואף כונה \"אבי ההתנחלויות\". כשר הביטחון הוביל את צה\"ל למלחמת לבנון הראשונה, ונמצא אחראי לטבח סברה ושתילה. כראש הממשלה הוביל במרץ 2002 את ישראל למבצע חומת מגן, ובשנים 2003-2005 הכריז והוביל את ביצוע תוכנית ההתנתקות - במסגרתה פונו כל ההתנחלויות מרצועת עזה וכן ארבע התנחלויות בצפון השומרון. לאחר ביצוע תכנית ההתנתקות פרש מהליכוד והקים את מפלגת קדימה.",
    "pageid": 298565
  },
  {
    "title": "ארנון זמורה",
    "extract": "אַרְנוֹן זְמוֹרָה (8 בספטמבר 1987, י\"ד באלול ה'תשמ\"ז – 8 ביוני 2024, ב' בסיוון ה'תשפ\"ד) היה לוחם וקצין ימ\"מ ישראלי שנהרג במבצע זרעי קיץ לחילוץ חטופים ישראלים ברצועת עזה במהלך מלחמת חרבות ברזל. לאחר מותו הוחלט לקרוא למבצע החילוץ \"מבצע ארנון\", על שמו.",
    "pageid": 2345322
  },
  {
    "title": "בית הנבחרים של ארצות הברית",
    "extract": "בית הנבחרים של ארצות הברית (באנגלית: United States House of Representatives) הוא הבית התחתון של הקונגרס של ארצות הברית. הקונגרס של ארצות הברית הוא הפרלמנט שלה, או הרשות המחוקקת, אשר מורכב מבית הנבחרים ומהסנאט (המהווה את הבית העליון). בית הנבחרים מתכנס באגף הדרומי של בניין הקפיטול.\nלכל מדינה ממדינות ארצות הברית ישנו ייצוג בבית הנבחרים, שהוא יחסי למספר תושביה, אך כל מדינה זכאית לפחות לנציג אחד. המספר הכולל של החברים בבית הנבחרים הוא 435, לפי \"חוק החלוקה מחדש\" (Reapportionment Act) משנת 1929, הקובע את הדרך בה יותאם מספר החברים למפקדי האוכלוסין ולגודל המחוזות במדינות ארצות הברית. הקונגרס יכול להחליט להגדיל מספר זה. משך תקופת הכהונה של כל חבר בבית הנבחרים היא שנתיים, אך אין כל הגבלת כהונה על בחירה מחדש.\nשיטת שני הבתים (ביקמרליזם) נובעת מרצונם של האבות המייסדים של ארצות הברית ליצור \"בית של העם\" שייצג היטב את דעת הקהל ובנוסף לכך בית נוסף, בו ישבו נציגים מרוחקים יותר, ברוח הדמוקרטיה הייצוגית, אנשי מעלה שלא ייסחפו אחר רצונותיו המשתנים של העם. מסיבה זו נהוג לכנות את בית הנבחרים \"הבית התחתון\", ואת הסנאט \"הבית העליון\", על אף שחוקת ארצות הברית אינה מפלה ביחסה בין הבתים, ודורשת את הסכמת שני הבתים לאישורה של חקיקה.\nנהוג להתייחס אל בית הנבחרים כמבטא גישה מפלגתית יותר מאשר הסנאט. האבות המייסדים של ארצות הברית התכוונו כי הסנאט ייבחר על ידי נציגים מן המדינות (ולא בבחירות ישירות) וישמש כמשקל נגד לבית הנבחרים. הסמכויות הנתונות לסנאט ל\"ייעוץ ואישור\" (Advice and Consent) (כגון סמכותו של הסנאט לאשר אמנות בין-לאומיות) הוענקו, בשל כך, לסנאט ולא לבית הנבחרים. עם זאת, ניתנו לבית הנבחרים סמכויות ייחודיות משלו: הזכות ליזום חקיקה בענייני מיסים, הזכות להדיח נבחרי ציבור מסוימים, הזכות לבחור את נשיא ארצות הברית אם חבר האלקטורים נקלע למבוי סתום. עם זאת, לסנאט סמכויות משלימות לסמכויות אלו – להציע תיקונים תקציביים, לשפוט נבחרי ציבור שהודחו על ידי בית הנבחרים, ולבחור את סגן נשיא ארצות הברית במקרה שחבר האלקטורים אינו מצליח לעשות זאת.\nהחברות בסנאט נחשבת ליוקרתית יותר מאשר החברות בבית הנבחרים, מכיוון שתקופת כהונתם של הסנאטורים ארוכה יותר, מספרם קטן יותר, וברוב המקרים הם מייצגים ציבור בוחרים גדול יותר.\n\nעל פי תקנון הקונפדרציה, המסמך משנת 1777 שאיגד את שלוש עשרה המושבות למעין קונפדרציה קודם לקבלת חוקת ארצות הברית, היה הקונגרס גוף בעל בית אחד שבו לכל מדינה היה קול אחד. חוסר היעילות של מבנה חוקתי זה הוביל את הקונגרס לזמן \"מועצה חוקתית\" בשנת 1787, שאליה הסכימו כל המדינות פרט לרוד איילנד לשלוח נציגים. הדרך בה יפעל הקונגרס הייתה אחד מהנושאים העיקריים שנדונו במועצה החוקתית. \"תוכנית וירג'יניה\" שהגה ג'יימס מדיסון קראה ליצירת קונגרס בן שני בתים: בית תחתון שייבחר ישירות על ידי העם, ובית עליון שייבחר על ידי הבית התחתון. תוכנית זו זכתה לתמיכת נציגי המדינות הגדולות כווירג'יניה, מסצ'וסטס ופנסילבניה, מפני שקראה לייצוג על בסיס גודל האוכלוסייה. המדינות הקטנות העדיפו את \"תוכנית ניו ג'רזי\", לפיה יהיה הקונגרס בן בית אחד ובו נציגות שווה לכל מדינה. לבסוף הגיעו הצדדים ל\"פשרת קונטיקט\" או \"הפשרה הגדולה\", לפיה אחד מבתי הקונגרס, הוא בית הנבחרים, יספק את הדרישה לייצוג על בסיס יחסי לאוכלוסייה, ואילו הבית השני, הוא הסנאט, יספק ייצוג שווה לכל מדינה. בשנת 1788 אושרה חוקת ארצות הברית על ידי הרוב הדרוש (תשע מתוך 13 המדינות), אך יישומה נדחה ל-4 במרץ 1789. בית הנבחרים התכנס לראשונה ב-1 באפריל 1789. במהלך המחצית הראשונה של המאה ה-19 היה בית הנבחרים לרוב בסכסוך מתמיד עם הסנאט על נושאים רבים, לרבות העבדות. אוכלוסי מדינות הצפון היו רבים בהרבה מאוכלוסי מדינות הדרום, ולכן שלט הצפון בבית הנבחרים. עם זאת, הצפון לא זכה לרוב בסנאט, בו היה הייצוג על פי מספר המדינות. דוגמה לעימות מסוג זה הייתה \"הצעת וילמוט\" (Wilmot Proviso), אשר נתקבלה על ידי בית הנבחרים שוב ושוב ואשר אסרה על העבדות בשטח שסופח לארצות הברית לאחר מלחמת ארצות הברית–מקסיקו. הסנאט בלם חקיקה זו מספר פעמים.\nלאחר מלחמת האזרחים האמריקנית נשלטו בתי הקונגרס במשך תקופות ארוכות בידי המפלגה הרפובליקנית של ארצות הברית שנקשרה בדעת הקהל עם ניצחון ארצות הברית על הקונפדרציה. אך לאחר תקופת הבנייה מחדש מחורבות המלחמה, החלה בשנת 1877 תקופה של חילוקי דעות קשים, והרוב בבית הנבחרים נדד ממפלגה למפלגה.\nבתחילת המאה ה-20 עלה כוחו של יושב ראש הבית. עלייתו של ה\"ספיקר\" החלה בעשור האחרון של המאה ה-19, עם תקופת כהונתו של תומאס בראקט ריד הרפובליקני, המכונה \"הצאר\", אשר ניסה ליישם את גישתו לפיה \"מערכת הממשל הטובה ביותר היא כי מפלגה אחת תשלוט, והשנייה תסתכל מהצד\". בתקופה זו התפתחו מוסדות \"מנהיג הרוב\" ו\"מנהיג המיעוט\" שנוצרו בשנת 1899. מנהיג המיעוט היה לרוב מנהיג מפלגת המיעוט, אך מנהיג הרוב נותר כפוף ליושב ראש הבית. תפקיד היושב ראש הגיע לשיא כוחו בתקופת כהונת ג'וזף גורני קאנון הרפובליקני, בין 1903 ל-1911. ליושב ראש הייתה שליטה בוועדת הכללים רבת ההשפעה, והוא היה יכול למנות את חברי הוועדות האחרות. כוח זה צומצם ב\"מהפכת 1910\", במאמציהם המשותפים של הדמוקרטים ורפובליקנים, שלא ראו בעין יפה את שליטתו המוחלטת של קאנון בבית הנבחרים.\nהמפלגה הדמוקרטית של ארצות הברית שלטה בבית במהלך רוב תקופת כהונתו של פרנקלין דלאנו רוזוולט. במהלך העשור שלאחר מכן התחלף הרוב מעת לעת, אך לאחר שהדמוקרטים זכו ברוב בשנת 1954 הם החזיקו בו במשך ארבעים השנים הבאות.\nבאמצע שנות השבעים נערכו רפורמות במבנה הבית, התחזק כוחן של ועדות המשנה על חשבון יושבי ראש הוועדות, והתאפשר למנהיגי המפלגות למנות את חברי הוועדות. פעולות אלו ננקטו על מנת להמעיט בכוחה של ה\"בכירות\", מכוחה שלט מיעוט קטן של חברים ותיקים בהליכי החקיקה.\nבבחירות של 1994 זכו הרפובליקנים לראשונה מזה ארבעים שנה ברוב בבית הנבחרים, תחת מנהיגותו של חבר הבית הכריזמטי ניוט גינגריץ'. גינגריץ' ניסה להביא לרפורמות מקיפות בהליך החקיקה, במצע שכונה \"חוזה עם אמריקה\", והצליח להביא לרפורמות מסוימות, ובמיוחד להגבלת כהונת יושבי ראש הוועדות לשלוש תקופות כהונה בנות שנתיים.\nבבחירות 2006 חזרה השליטה בבית הנבחרים לידי המפלגה הדמוקרטית, ולראשונה נבחרה אישה, ננסי פלוסי לעמוד בראשו. מאז השליטה בבית הנבחרים עברה צד בבחירות אמצע הקדנציה הראשונות של כל נשיא, לידי המפלגה שלא החזיקה בבית הלבן.\n\nעל פי סעיף 1, פסקה 2 לחוקת ארצות הברית, מחולקים המושבים בבית הנבחרים בין מדינות ארצות הברית על פי גודל אוכלוסייתן, כפי שנקבע במפקד אוכלוסין המתקיים אחת לעשור. כל מדינה זכאית, עם זאת, לנציג אחד לפחות. בעקבות מפקד האוכלוסין של ארצות הברית בשנת 2020 הועברו 7 ממושבי בית הנבחרים בין המדינות, בתוקף מהבחירות ב-2024.\nהחוקה קובעת כי \"מספר הנציגים לא יהיה יותר מאחד לשלושים אלף מן האוכלוסייה\", וככל שגדלה אוכלוסיית ארצות הברית הגדיל הקונגרס מעת לעת את גודלו של בית הנבחרים. מספר המושבים המקורי בבית הנבחרים (ב-1789) היה 59. ב-1911 נקבע מספר הנציגים ל-435 באופן קבוע, והפסקה איבדה את משמעותה. בשנת 1959 לאחר קבלתן של אלסקה והוואי לארצות הברית הוגדל מספר הנציגים ל-437, וירד שוב ל-435 ארבע שנים לאחר מכן.\nהחוקה אינה מעניקה למחוז קולומביה או לטריטוריות של ארצות הברית זכות לייצוג בבית, אך הקונגרס איפשר בחירת נציגים ומשקיפים במעמד מיוחד, הרשאים להשתתף בדיוני הבית ולהצביע בוועדותיו, אך אינם רשאים להצביע במליאת הבית. למחוז קולומביה ולטריטוריות של סמואה האמריקנית, גואם, איי הבתולה של ארצות הברית ואיי מריאנה הצפוניים נציג (Delegate) אחד לכל טריטוריה. לפוארטו ריקו ישנו \"משקיף מיוחד\" (Resident Commissioner) שהוא החבר היחידי בבית הנבחרים הנבחר לכהונה בת ארבע שנים.\nמדינות הזכאיות על פי גודל אוכלוסייתן ליותר מחבר אחד בבית מחולקות למחוזות בחירה, הבוחרים את חבר בית הנבחרים. לאחר כל מפקד מחולקות המדינות למחוזות על פי תוצאות המפקד, על אף שהמדינה רשאית לשרטט את גבולות מחוזותיה בכל עת על פי צרכיה. כל מדינה קובעת את גבולות מחוזות הבחירה בחקיקה או באמצעות ועדות א-מפלגתיות. על גבולות המחוזות לאפשר ייצוג שווה לאוכלוסייה, ושרטוט הגבולות באופן שרירותי (Malapportionment) נקבע על ידי בית המשפט העליון של ארצות הברית כבלתי חוקתי.\nעל פי סעיף 1, פסקה 2 לחוקת ארצות הברית, על חברי הבית לעמוד בשלוש דרישות. עליהם להיות בני עשרים וחמש לפחות, בעלי אזרחות אמריקנית במהלך שבע השנים שקדמו לבחירתם, וחייבים להיות תושבי המדינה אותה הם מייצגים בעת בחירתם. עם זאת אין כל דרישה כי החבר יגור במחוז בו הוא מתמודד. דרישות הגיל והאזרחות הן פחותות בחומרתן מאשר הדרישות מחברי הסנאט.\nעל פי התיקון הארבעה עשר לחוקת ארצות הברית, כל מי שנשבע לשרת את ארצות הברית ולקיים את חוקתה כעובד הציבור, אך לאחר מכן מרד כנגד המדינה, או סייע לאויביה, אינו יכול להיבחר כחבר בבית הנבחרים. פסקה זו נכנסה לתוקף לאחר מלחמת האזרחים האמריקנית על מנת למנוע ייצוג מתומכי הקונפדרציה. התיקון מאפשר לאדם מסוג זה להיבחר, אם קיבל לכך את הסכמתם של שני שלישים מחברי שני בתי הקונגרס.\nהבחירות לנציגים נערכות אחת לכל שנה בעלת מספר זוגי, ביום שלישי הראשון לאחר יום שני הראשון שחל בחודש נובמבר. המפלגות נוהגות לבחור את המתמודדים בבחירות מקדימות הנערכות מספר חודשים לפני הבחירות לבית הנבחרים. הכללים לגבי מועמדים עצמאיים שונים ממדינה למדינה. לרוב נבחרים נציגי המדינה בשיטה רובנית פשוטה, לפיה המועמד שקיבל את המספר הגדול ביותר של הקולות במחוזו זוכה במשרה. יוצאת דופן היא לואיזיאנה המשתמשת בשיטה בת שני סיבובים אם אף אחד מן הנציגים לא קיבל רוב מן הקולות הכשרים. מושבים המתפנים במהלך כהונת בית הנבחרים דורשים בחירות מיוחדות על מנת לאיישם.\nחברים ונציגים משרתים תקופות בנות שנתיים, בעוד שהמשקיף המיוחד מפוארטו ריקו נבחר לתקופה בת ארבע שנים. מרגע היבחרו משרת חבר בית הנבחרים עד למותו, התפטרותו, או סיום כהונתו. החוקה מאפשרת לחברי הבית להדיח חבר שנבחר, ברוב של שני שלישים מן הקולות. במהלך ההיסטוריה של הבית הודחו חמישה חברים באופן זה. שלושה מהם הודחו בשנת 1861 בשל תמיכתם במרד מדינות הדרום. ב-1980 הודח חבר הבית מייקל מיירס בשל קבלת שוחד, וב-2002 הודח ג'יימס טרפיקנט שהורשע בעבירות שחיתות. הבית מוסמך לנזוף בחבריו, ברוב רגיל של קולותיו. חבר נזוף ממשיך לשמש בכהונתו.\nתפקיד חבר בית הנבחרים מכונה \"חבר הקונגרס\" (\"קונגרסמן\" או \"קונגרסוומן\"), וזאת על אף שהסנאט מהווה אף הוא חלק מן הקונגרס. כינויים אלו אינם משמשים להתייחסות לסנאטורים. הביטוי \"חבר הבית\" (Representative) משמש אף הוא להתייחסות אל חברי בית הנבחרים.\nמשכורתם השנתית של חברי הבית הייתה 174 אלף דולר בשנת 2014, אך יושב הראש ומנהיגי הרוב והמיעוט מקבלים תוספות למשכורתם. לקונגרס יש את הכוח לקבוע את משכורות החברים בו, אך על פי התיקון ה-27 לחוקת ארצות הברית, קביעת המשכורת לא תיכנס לתוקף בתקופת כהונת בית הנבחרים שקיבל את ההחלטה עליה.\n\nהמפלגה שלה רוב המושבים בבית ידועה כ\"מפלגת הרוב\". המפלגה בעלת המספר הגדול ביותר של מושבים שלאחריה היא \"מפלגת המיעוט\". יושב ראש הבית, ראשי הוועדות ובעלי תפקידים אחרים באים בדרך כלל ממפלגת הרוב. לתפקידים אלו ישנם תפקידים תואמים (לדוגמה \"חברים בכירים\" (Ranking Members) בוועדות) הנשמרים לנציגי מפלגת המיעוט.\n\n ערך מורחב – יושב ראש בית הנבחרים של ארצות הברית\nהחוקה קובעת כי הבית יבחר את יושב ראשו בישיבה הראשון של כל מושב. על אף שהדבר אינו נאמר בחוקה במפורש, עד כה כל יושבי הראש שכיהנו היו חברי הבית. החוקה אינה קובעת את תפקידיו וסמכויותיו של היושב ראש, ואלו נקבעים על ידי \"ועדת הכללים והמנהגים\" של הבית. היושב ראש משמש כמנהיג הבית וכן כמנהיג מפלגתו, שלעיתים אינה מפלגת הרוב. על פי החוקים הקובעים את המשכיות תפקיד נשיא ארצות הברית, יושב הראש יקבל את תפקיד הנשיא במקרה בו גם הנשיא וגם סגן הנשיא אינם יכולים לשמש בתפקיד זה.\nיושב ראש משמש כיושב ראש בדיוני מליאת הבית, אך לא בכל דיון. ברוב המקרים הוא מסמיך חברים אחרים של הבית לשבת כיושבי ראש בדיון. יושב ראש הדיון יושב בכיסא מיוחד אל מול כיסאות המליאה. סמכויות היושב ראש בדיון הן נרחבות: הוא שולט בסדר בו מדברים החברים, אף אחד מן החברים אינו רשאי לדבר מבלי לקבל את רשותו, והוא הקובע בכל שאלה המתעוררת במהלך הדיון, כגון התנגדות או טענה כי הופר כלל מכללי הדיון. עם זאת, החלטתו בעניינים אלו כפופה לעתירה לכלל מליאת הבית.\nיושב ראש של הבית משמש כיושב ראש ועדת ההיגוי של מפלגתו, הבוחרת את יושבי ראש ועדות הבית הקבועות. היושב ראש קובע אילו ועדות ידונו בכל הצעת חוק, ממנה את רוב חברי ועדת הכללים ואת כל חברי ועדת הישיבות. כאשר הקונגרס לעומתי כלפי הנשיא (כאשר הנשיא ורוב חברי הקונגרס הם ממפלגות שונות), הופך היושב ראש למנהיגה בפועל של האופוזיציה. בשל אופיו המפלגתי של בית הנבחרים משתמש בדרך כלל היושב ראש בתפקיד זה לקידום ענייני מפלגתו.\nבתחילת המושב ה-118 של בית הנבחרים, ב-3 בינואר 2023, מועמד הרוב הרפובליקני קווין מקארתי לא הצליח לקבל רוב מוחלט מחברי בית הנבחרים שהשתתפו בהצבעה, בשל התנגדות אנשי האגף הקיצוני במפלגתו. היות שהיה דרוש רוב של 218 חברים למינויו, התקיימו 10 סבבי הצבעה ליושב ראש, ללא הכרעה, זאת לראשונה מאז 1923, אז התקיימו 9 סבבים לצורך בחירת יושב הראש. ב-3 באוקטובר הודח מקראתי על ידי חלק מחברי מפלגתו, ולראשונה בהיסטוריה יושב ראש בית הנבחרים הודח בהצבעה במליאה. במקומו מונה יושב ראש בפועל פטריק מקהנרי, עד שמייק ג'ונסון נבחר 3 שבועות לאחר מכן.\n\nכל מפלגה בוחרת מקרבה את מנהיג הרוב או את מנהיג המיעוט. מנהיג המיעוט הוא מנהיגה של מפלגתו, אך מנהיג הרוב כפוף לרוב ליושב ראש, שהוא ברוב המקרים חבר במפלגת הרוב. מנהיגי המפלגות קובעים באילו הצעות חוק יתמכו חברי הבית ממפלגתם, ולאילו יתנגדו. כל מפלגה בוחרת \"מצליף\" השומר על המשמעת הסיעתית. חברי בית הנבחרים הם לרוב עצמאים פחות מן הסנאטורים, ולרוב מצביעים לפי הוראות הנהגת מפלגתם. התמריצים לכך הם בדרך כלל כוחם של מנהיגי המפלגות למינוי חברים בוועדות הבית. זו אחת הסיבות שהאווירה בבית הנבחרים מתוארת כמפלגתית הרבה יותר מן האווירה בסנאט.\n\nבבית הנבחרים מספר עובדים שאינם חברים. בעל התפקיד המרכזי מסוג זה הוא מזכיר בית הנבחרים (Clerk), האחראי על פרסום דיוני הבית, מכין את המסמכים, ומפקח על הצוות הזוטר. המזכיר הוא גם יושב בראש הבית במושב הראשון של כל קונגרס, עד לבחירתו של היושב ראש הקבוע. בעל תפקיד נוסף הוא הקצין המנהלי הראשי, האחראי על התחזוקה של הבית והמינהלה היום יומית, במגוון נושאים החל מתשלום המשכורות וכלה בשירותי ההסעדה. תפקיד זה נוצר בשנת 1994, והחליף בעלי תפקידים קודמים. לבית הנבחרים כומר המנהל תפילת בוקר מדי יום, וכן ראש המשמר (Sergeant at Arms) האחראי על הביטחון והסדר בתחומי בניין בית הנבחרים. השיטור היום יומי השגרתי מבוצע על ידי משטרת הקפיטול, שראש משמר הבית שייך אליה.\n\nבדומה לסנאט, מתקיימות ישיבות בית הנבחרים בבניין הקפיטול בוושינגטון. באולם המליאה ישנו דוכן, אשר ממנו מנהל היושב ראש את ישיבות הבית. מתחת לדוכן ישנו מקום המיועד לשימוש בידי פקידים ומנהלנים שעליהם לסייע בניהול הישיבה. החברים יושבים בחצי מעגל אל מול דוכן היושב ראש, כאשר בין כיסאותיהם ישנו מעבר רחב. באופן מסורתי יושבים הדמוקרטים בצידו הימני של המעבר, ואילו הרפובליקנים בצידו השמאלי (מנקודת המבט של היושב ראש). הישיבות נערכות בימי השבוע. לעיתים נדירות יושב הבית בימי ראשון או שבת. הישיבות פתוחות לציבור, ומשודרות ברשת הכבלים האמריקנית C-SPAN בשידור חי.\nההליך לפיו מתנהלות הישיבות אינו תלוי רק בכללים הפורמליים, אלא נסמך גם על מגוון מנהגים, תקדימים ומסורות. במקרים רבים יכול הבית להגמיש את הכללים הכתובים (במיוחד בכל הנוגע לזמן המוקדש לנאומים בעת הדיון) אם ישנה הסכמה פה אחד לכך בין חברי הבית. היושב ראש של הישיבה הוא האחראי על אכיפת הכללים, ויכול להזהיר את המתדיינים שלא לסטות מהם. הוא משתמש בפטיש קטן על מנת לשמור על הסדר.\nעל פי החוקה, הקוורום הנדרש לשם הדיונים הוא רוב של חברי הבית. על פי המנהג יש להניח תמיד כי הקוורום הנדרש אכן מכונס, אלא אם כן אחד החברים קורא לספירה של הנוכחים. ברוב המקרים אכן אין הרוב הנדרש נוכח בעת הדיונים, אך הקריאות לספירת הקוורום נדירות.\nבמהלך הדיונים רשאי חבר הבית לדבר רק אם קיבל לכך את רשותו של היושב ראש. היושב ראש קובע מי מבין החברים יקבל את רשות הדיבור, ובכך יש לו שליטה על מהלך הדיון. כל הנאומים מופנים אל יושב ראש, ומתחילים במילים \"אדוני היושב ראש\" או \"גברתי יושבת הראש\". אין לפנות לחבר אחר מן הבית בעת הנאום, ואל הנוכחים יש להתייחס בגוף שלישי. ברוב המקרים אין החברים מתייחסים זה לזה בשמם אלא באמצעות התייחסות למדינתם, כגון \"הג'נטלמן מווירג'יניה\" או \"הגברת מקליפורניה\".\n\nלפני שמגיעה חקיקה לדיון במליאת הבית, על ועדת הכללים להחליט על הכללים לדיון בהצעה, כגון האם יתאפשר לחברים להביא תיקונים להצעה. לעיתים מגבילה הוועדה את הזכות להעלות תיקונים. דיון בהצעת חוק מוגבל לרוב לשעה אחת, ומחולק באופן שווה בין מפלגות הרוב והמיעוט. \"מנהל המליאה\" מקציב את זמן הדיבור לחברים מראש. בנושאים חשובים ישנם רבים המבקשים את זכות הדיבור, ולעיתים מוקדשת לשמיעת כל אחד מהם כדקה אחת בלבד, או אף פחות מכך.\nכאשר מסתיים הדיון מועלית ההצעה להצבעה.\n\nישנם שלושה סוגי הצבעה:\n\nהצבעה אלקטרונית באמצעות כרטיס זיהוי אישי, המתנהלת באמצעות 44 עמדות הצבעה המוצבות במליאה.\nהצבעה ידנית באמצעות כרטיסים. החברים מניפים כרטיסים ירוקים עבור \"כן\" ואדומים עבור \"לא\", וכן כתומים עבור \"נמנע\". הצבעות מסוג זה מתרחשות רק במקרה בו מושבתת ההצבעה האלקטרונית.\nהצבעה שמית, בה מקריא היושב ראש את שמות החברים, והם מביעים את הצבעתם בקול. הצבעה זו היא נדירה יחסית, והיא מתרחשת רק באירועים מיוחדים כגון בחירת היושב ראש, בשל הזמן הנדרש להקראת חמש מאות שמות. לאחר הצבעה שמית יכול כל חבר לטעון כי הספירה שגויה, ולבקש \"הצבעה רשומה\". אם חמישית מהנוכחים תומכים בהצעה, תתנהל הצבעה חוזרת, באופן אלקטרוני או ידני. הנוהג הוא כי הנוכחים בהצבעה יסכימו לרוב לבקשה להצבעה חוזרת.\nההצבעה נמשכת בדרך כלל כרבע שעה, אך אם ישנו צורך בהבאתם של חברים נוספים להצבעה, יוכל היושב ראש להאריכה. בשנת 2003 התקיימה הצבעה על חוק להסדרת תרופות מרשם, שנמשכה בין השעה 3:00 ל-6:00 לפנות בוקר.\nיושב ראש הישיבה מצביע ככל חבר. קולו של היושב ראש נחשב לקול אחד, ואין לו זכות להכריע בהצבעה צמודה. אם לא הושג רוב להצעה, רואים אותה כאילו נדחתה, אפילו אם מספר המתנגדים שווה למספר התומכים.\n\nהבית משתמש בוועדות, כמו גם בתת-ועדות, למגוון של מטרות, לרבות עיון בהצעות חוק, וביקורת על הרשות המבצעת. מינוים של חברי הוועדות מוטל באופן פורמלי על הבית כולו, אך נעשה למעשה בדרך של מיקח וממכר פוליטי. באופן כללי, כל מפלגה מכבדת את העדפותיהם של החברים כבודדים, ונותנת עדיפות בחברות בוועדות על בסיס של ותק. כל מפלגה מקבלת הקצאה בחברות בוועדות על בסיס כוחה היחסי בבית.\nהוועדה הגדולה ביותר היא \"ועדת הכל\" (\"Committee of the Whole\") הכוללת את כל חברי הבית. הוועדה מתכנסת באולם המליאה. מתפקידיה לתקן הצעות חוק, אך היא אינה מוסמכת לאשרן באופן סופי. לרוב הליכי הדיון בוועדה הם גמישים יותר מן הדיון במליאת בית הנבחרים.\nרוב עבודת הוועדות מבוצעת בעשרים ועדות קבועות, שלכל אחת שיפוט בעניין מסוים, כ\"יחסי חוץ\" או \"חקלאות\". כל ועדה קבועה דנה בהצעות חוק המתייחסות לתחום שיפוטה ומתקנת אותן. לוועדות ישנם כוחות נרחבים ביחס להצעות חוק. הן יכולות למנוע מהצעת חוק להגיע לדיון במליאה. הוועדות הקבועות עוסקות גם בביקורת על מחלקות וסוכנויות של הרשות המבצעת. במסגרת זו יכולות הוועדות לערוך שימועים, ובמסגרתם לגבות ראיות, להזמין עדים בצו, ולשמעם.\nכמה מן הוועדות משותפות לשני בתי הקונגרס, לרוב ועדות העוסקות בתפקודן של סוכנויות עצמאיות כגון הוועדה העוסקת בענייני ספריית הקונגרס או ועדות שתפקידן לייעץ בנושאים מסוימים כגון הוועדה העוסקת במיסוי. הצעות חוק ומינויים אינם מופנים אל הוועדות המשותפות, וכוחן נחשב לחלש מאלו של הוועדות הקבועות.\nכל ועדה ותת ועדה מונהגת על ידי יושב ראש, הממונה מקרב מפלגת הרוב. בשנת 1995 במסגרת הרפורמה של גינגריץ' הוגבלה כהונת היושב ראש לשלוש תקופות בנות שנתיים. כוחותיו של היושב ראש הם נרחבים. הוא קובע את סדר היום של הוועדה, ובכוחו למנוע ממנה אישורה של הצעת חוק.\n\nלבית הנבחרים, כמו לסנאט, הכוח ליזום הצעות חוק. עם זאת, החוקה קובעת כי הצעות להעלאת מיסים תדונה לראשונה בבית הנבחרים. כתוצאה מכך הסנאט אינו יכול ליזום הצעות חוק הנוגעות למיסוי. יתרה מכך, בית הנבחרים סבור כי הסנאט אינו יכול לדון כלל בהקצבות או בחלוקת כספים פדרליים. בעבר היה קיים ויכוח בין חברי הסנאט ובין חברי בית הנבחרים בנקודה זו. בפועל, בכל פעם שבו עלתה הצעה כזו מן הסנאט, סירב בית הנבחרים לדון בה, ובכך הביא לקבלת הפרשנות המצמצמת את סמכות הסנאט.\nעל אף שאינו יכול ליזום הצעות חוק הנוגעות למיסוי, הסנאט שומר את הכוח לתקנן או לדחות אותן.\nכל הצעת חוק דורשת את הסכמתם של הסנאט ושל בית הנבחרים, לרבות הצעות חוק הנוגעות למיסוי, על מנת להשלים את הליך החקיקה. שני הבתים חייבים לקבל בדיוק את אותו הנוסח של החוק. אם ישנם שינויים בנוסח, הם מוסדרים בוועדה בה מכהנים חברים משני הבתים.\n\nהחוקה מסמיכה את בית הנבחרים להדיח פקידי ממשלה בשל \"בגידה, שוחד ופשעים חמורים אחרים\", ומסמיכה את הסנאט לשפוט את הפקידים המודחים. בית הנבחרים יכול לאשר \"סעיפי הדחה\" בהצבעת רוב פשוטה. עם זאת הצבעה של שני שלישים נדרשת במשפטו של המודח בפני הסנאט. פקיד שנשפט בפני הסנאט והורשע, יסולק ממשרתו לצמיתות. בנוסף לכך יכול הסנאט לקבוע כי לא יחזיק בעתיד בכל משרה ציבורית. הליכי ההדחה אינם כוללים עונש נוסף, אך המודח צפוי לעמוד למשפט בפני בית משפט רגיל.\nבמהלך ההיסטוריה של ארצות הברית הדיח בית הנבחרים שבעה עשר עובדי ציבור, ושבעה מהם הורשעו על ידי הסנאט. אחד מהם התפטר ממשרתו בטרם נשפט על ידי הסנאט. רק שלושה נשיאים של ארצות הברית עמדו בפני הליכים מסוג זה, אנדרו ג'ונסון ב-1868, ביל קלינטון ב-1999 ודונלד טראמפ ב-2020. שלושת המשפטים אל מול הסנאט הסתיימו בזיכוי. במשפט ההדחה של אנדרו ג'ונסון חסר קול אחד על מנת לסיים את ההליך בהרשעה ברוב הנדרש של שני שלישים מן הקולות.\nעל פי הפרק השני של חוקת ארצות הברית, ולאחר מכן על פי התיקון השנים עשר לחוקה, לבית הנבחרים הסמכות לבחור את הנשיא אם חבר האלקטורים לא הצליח להגיע להכרעה. התיקון השנים עשר לחוקה מחייב את בית הנבחרים לבחור את הנשיא מבין שלושת המועמדים שקיבלו את קולות האלקטורים הרבים ביותר, אם אף אחד מהם לא זכה ברוב הקולות. בית הנבחרים השתמש בסמכות זו פעמיים. בבחירות של שנת 1800 קיבלו המועמדים תומאס ג'פרסון וארון בר מספר זהה של קולות, בית הנבחרים בחר את ג'פרסון לנשיא ואת בר לסגנו על פי הפרק השני של החוקה. בבחירות של שנת 1824 אף אחד מארבעת המועמדים לא זכה ברוב הקולות, בית הנבחרים בחר בג'ון קווינסי אדמס לנשיאות, על פני אנדרו ג'קסון וויליאם קרופורד. במקרה בו נבחר הנשיא על ידי בית הנבחרים, בוחר הסנאט את סגנו.\n\nהירי בבית הנבחרים של ארצות הברית (1954)\n\n אתר האינטרנט הרשמי של בית הנבחרים של ארצות הברית\nהאתר הרשמי של \"פקיד בית הנבחרים של ארצות הברית\"\nמדריך ביוגרפי לחברי בית הנבחרים של ארצות הברית מיום היווסדו ועד היום\nבית הנבחרים של ארצות הברית, באתר אנציקלופדיה בריטניקה (באנגלית)",
    "pageid": 30924
  },
  {
    "title": "ביתא ישראל",
    "extract": "ביתא ישראל (בגעז: ቤተ እስራኤል – \"בֵּתֶה אְסרָאֵל\"; תרגום: \"בית ישראל\", כלומר \"קהילת ישראל\") היא קהילה היסטורית יהודית עם קשרים לתרבות ישראל ועדות יהודיות ומכונה גם יהודי אתיופיה. הקהילה התקיימה באזור חבש ההיסטורי, שהיווה חלק מהאימפריה החבשית והאימפריה האתיופית ומחולק בין המדינות האתיופיות אמהרה ותיגראי. ביתא ישראל קיימו מנהגים ופולחן המכונים \"היימנות\", השונים בחלקם מהמנהגים וההלכות של היהדות בימינו.\nבאמצע המאה ה-4 קם מרכז יהודי עצמאי בשם ממלכת הגדעונים שליבו בהרי סימן, כתוצאה מקבלת הנצרות באימפריה החבשית ועל בסיס שטחיו ההיסטוריים של גדעון. שטחי הממלכה ומידת עצמאותה המדינית בצל האימפריה החבשית השתנו במרוצת הדורות, עד שעלה בידי יהודית המלכה להדוף פלישה חבשית לממלכה ולכבוש את עיר הבירה החבשית אקסום. עליית השושלת הסולומונית בשלהי המאה ה-13 הביאה לחידוש העימות המזוין עם צבאות האימפריה האתיופית, עד אשר בתחילת המאה ה-17 סופחה הממלכה לאתיופיה. במהלך תקופת התחייה השתלבו בני ביתא ישראל רבים בממשל ובצבא הקיסרי, אולם רבים אחרים דבקו בכלל ההלכתי של הימנעות ממגע עם גויים (אטאנקון), גם במחיר נידוי חברתי ועוני גובר. תקופת השופטים והזעזועים הקשים שבעקבותיה, הביאו לשחיקה מתמדת בחופש הפולחן של קהילה זו. אלפים מבני הקהילה נספו בניסיון עלייה כושל לארץ ישראל בשנת 1862, ורבבות גוועו בתקופת הזמן הרע (\"כְּפוּ קֵן\") – שבע שנים רצופות של בצורת, מלחמות ומגפות. טרם קבלת העצמאות של אריתראה מממשלת המעבר האתיופית, בשנות ה-80 של המאה ה-20 הגיעה עליית ביתא ישראל להיקפים משמעותיים, ובמסגרתה עלו לישראל רוב יהודי אתיופיה.",
    "pageid": 541776
  },
  {
    "title": "בלייק לייבלי",
    "extract": "בלייק אלנדר לַייבְלִי (באנגלית: Blake Ellender Lively; נולדה ב-25 באוגוסט 1987) היא שחקנית ודוגמנית אמריקאית. ידועה בעיקר בזכות תפקידה כסרינה ואן דר וודסן בסדרת הדרמה של רשת ה-CW, \"אחת שיודעת\" (2012-2007). לייבלי גם כיכבה בסרטים \"אחוות הג'ינס\" משנת 2005, \"שיגעון של קולג'\" משנת 2006, \"חייה הפרטיים של פיפה לי\" משנת 2009, \"גנב עירוני\" משנת 2010, \"גרין לנטרן\" משנת 2011, \"בלי חוקים\" משנת 2012, \"הסיפור של אדליין\" משנת 2015 ו\"מים לא שקטים\" משנת 2016.",
    "pageid": 666409
  },
  {
    "title": "בצלאל סמוטריץ'",
    "extract": "בצלאל יואל סְמוֹטְרִיץ' (נולד ב-27 בפברואר 1980, י' באדר ה'תש\"ם) הוא פוליטיקאי ישראלי המשמש כשר האוצר, שר במשרד הביטחון ויושב ראש \"המפלגה הדתית הלאומית – הציונות הדתית\". כיהן כשר התחבורה והבטיחות בדרכים ובמשך כשבע שנים כחבר הכנסת.\nלפני כניסתו לחיים הפוליטיים שימש מנהל הפעילות של תנועת רגבים ומנהל ישיבת קדומים. עורך דין בהכשרתו.\n\nסמוטריץ' נולד בה'תש\"ם (1980) בחיספין שברמת הגולן, לרב חיים ירוחם סמוטריץ', רב המושב בית יתיר לשעבר ור\"מ בישיבת ניר קריית ארבע, וליוכבד לבית מנזון.\nסמוטריץ' גדל בבית אל. בתיכון למד בחטיבת הביניים שעלבים ובישיבת ירושלים לצעירים שליד ישיבת מרכז הרב. לאחר מכן למד בישיבת מרכז הרב ובישיבת קדומים. לדבריו, מורי דרכו הם הרב יצחק בן שחר ואביו. במקביל למד גם לתואר ראשון במשפטים בקריה האקדמית אונו. לאחר מכן החל בלימודים לתואר שני במשפט ציבורי ובינלאומי באוניברסיטה העברית בירושלים, אך לא השלים אותו.\nבגיל 28 סמוטריץ' התגייס לצה\"ל, ושירת במשך שנה ושישה חודשים בזירת מרכז בחטיבת המבצעים של המטכ\"ל.\n\nבתמוז התשס\"ה (יולי 2005), בעת המחאה נגד תוכנית ההתנתקות, נעצר סמוטריץ' על ידי השב\"כ יחד עם ארבעה פעילי ימין בחשד שארגנו חסימות כבישים שאירעו באותה תקופה. סמוטריץ' הוחזק בכלא שקמה במשך שלושה שבועות ובמעצר בית שלושה שבועות נוספים, לאחריהם שוחרר ללא שהוגש נגדו כתב אישום. לדבריו, מטרת המעצר והחקירות הייתה למנוע צעדת המונים לעבר גוש קטיף \"שישתקו את החיים במדינה\". בעת המעצר נמצאו בביתו של אחד העצורים חומר דליק ושמן, שלאחר המעצר פורסם שעל פי החשד שימשו לארגון הפרות הסדר וחסימות הכבישים.\nב-2015, לאחר שהוצב ברשימת הבית היהודי לקראת הבחירות לכנסת העשרים, נכתב בתקשורת שהחומר שנתפס היה \"700 ליטרים של דלק ושמן\". במהלך השנים הבאות עלו מספר פעמים טענות לפיהן סמוטריץ' היה זה שנתפס עם החומר הדליק, וכן שתכנן לבצע בעזרתו פיגוע. סמוטריץ' הכחיש את הטענות. ב-2019, לקראת הבחירות לכנסת העשרים ואחת, אמר יצחק אילן, שהיה ראש אגף החקירות בשב\"כ בזמן המעצר וחבר רשימת כחול לבן בעת הראיון, שסמוטריץ' \"רצה לפוצץ מכוניות נוסעות בכביש איילון\" ונתפס \"עם 700 ליטר של חומר\". סמוטריץ' שלח מכתב התראה לאילן, אך לא תבע אותו. ב-2022 פורסם ראיון עם פעיל ימין אנונימי, שנטען שהיה מעורב בפרשה, ולפיו הרעיון היה \"לשפוך שמן על הכביש לאחר שחוסמים אותו\", ותוכנן ללא ידיעתו של סמוטריץ'.\nבחשון התשס\"ז (נובמבר 2006) נמנה עם מארגני \"מצעד העוז והענווה\", שנודע באמצעי התקשורת בשם \"מצעד הבהמות\", שבו צעדו כ-200 איש בלוויית בהמות וכלבים כמחאה על מצעד הגאווה בירושלים. כשנשאל על הנושא ב-2015 אמר שהוא מתחרט על המצעד. בשיחה עם תלמידי תיכון בגבעתיים בשנת התשע\"ה (2015) בתגובה לקריאה של תלמיד מהקהל בשיחה בנושא הקהילה הגאה אמר סמוטריץ' \"אני הומופוב גאה\".\nנמנה עם מייסדי עמותת \"רגבים\" ב-2006, ושימש כמנהל הפעילות שלה. התמנה למנהל ישיבת קדומים ונמנה עם מייסדי איגוד הישיבות הגבוהות. שימש נציג ציבור במליאת מועצת העיתונות, חבר הנהלה בישיבת בני חיל ובתנועת קוממיות בגרעין החינוכי בנתניה.\n\nהתמודדותו הראשונה של סמוטריץ' לכנסת הייתה בבחירות לכנסת השמונה עשרה ב-2009, בה הוצב במקום התשיעי ברשימת האיחוד הלאומי, ובהתאם לחוק הבחירות לכנסת שוחרר לשלושה חודשים משירותו בצה\"ל, לאחריהם חזר להשלים את שירותו. המפלגה זכתה בארבעה מנדטים, וסמוטריץ' לא נכנס לכנסת. בתחילה, סמוטריץ' התנגד לכניסתו לפוליטיקה, אך עשה זאת בעקבות הוראת רבותיו ובראשם הרב חיים דרוקמן שקבעו שמדובר בצעד נצרך.\nבשנת 2015, לקראת הבחירות לכנסת העשרים, הוצב במקום התשיעי ברשימת הבית היהודי, לאחר שנבחר על ידי מרכז האיחוד הלאומי – תקומה למקום השני שהוקצה לה ברשימה. בעקבות פטירתו של השר אורי אורבך, קודם סמוטריץ' למקום השמיני ברשימה ונבחר לכנסת. הוא מונה לסגן יושב ראש הכנסת ולחבר בוועדת הכספים ובוועדת הפנים והגנת הסביבה.\nבח' שבט התשע\"ט (14 בינואר 2019), לקראת הבחירות לכנסת העשרים ואחת, גבר סמוטריץ' על השר אורי אריאל, ונבחר במרכז מפלגת האיחוד הלאומי – תקומה ליו\"ר המפלגה.\nלקראת אותן בחירות הגיעה מפלגת האיחוד הלאומי – תקומה להסכם על ריצה משותפת עם הבית היהודי ועם עוצמה יהודית במסגרת איחוד מפלגות הימין. על פי ההסכם הוצב סמוטריץ' במקום השני ברשימה לכנסת, אחרי יו\"ר הבית היהודי הרב רפי פרץ. עוד הוסכם כי תינתן לו הזכות לבחור ראשון מבין התפקידים שיתקבלו במסגרת ההסכם הקואליציוני, ושאם תקבל הסיעה רק תפקיד שר אחד, יכהנו בו שניהם ברוטציה. הסכם זה נשמר גם לקראת הבחירות לכנסת העשרים ושתיים, אז רצו הבית היהודי והאיחוד הלאומי עם הימין החדש במסגרת רשימת ימינה.\nבכ' סיון התשע\"ט (23 ביוני 2019) מונה לשר התחבורה ולחבר הקבינט המדיני ביטחוני, במסגרת ממשלת המעבר. במהלך כהונתו כשר התחבורה החל את מיזם נתיב פלוס שבמסגרתו הוקצו בכביש החוף ובנתיבי איילון נתיבי נסיעה לתחבורה ציבורית ולכלי רכב פרטיים עם לפחות נוסע אחד או שניים מלבד הנהג. כמו כן האיץ סמוטריץ' את חשמול הרכבת בקו המהיר בין ירושלים לתל אביב, וכן החל בבניית מסילת ראשון לציון – מודיעין. ביולי 2022, כשנשאל על יחסו לערבים, העיד על עצמו כי \"אני כשר תחבורה יהודי, דתי, מתנחל, ימני – כנראה לא ימין רך כל כך – ידעתי לדאוג לצרכים שלהם. ותשאל אותם, הם מודים בזה\".\nלקראת הבחירות לכנסת העשרים וארבע התפצל מרשימת \"ימינה\". לדבריו, על רקע נכונותו של בנט להיכנס לממשלה בשיתוף מפלגות שמאל. סמוטריץ' התמודד בראש רשימת \"הציונות הדתית\", בבלוק טכני של המפלגות \"האיחוד הלאומי – תקומה\", \"עוצמה יהודית\" ו\"נעם\". הרשימה קיבלה בבחירות 6 מנדטים, מתוכם 4 למפלגתו של סמוטריץ'. סמוטריץ' הרבה לתקוף את ממשלת ישראל השלושים ושש, ובפרט את ראש הממשלה נפתלי בנט ושר הדתות מתן כהנא. באפריל 2022 אמר עליהם בראיון: \"מי ששותף לממשלה הזו לא צריך להכניס אותו לבית הכנסת. זה הדבר הכי לגיטימי בעולם. [...] אני חושב שאנשים שהפנו עורף לציבור, אמורים להרגיש לא רצויים בציבור\". בסוף שנת 2023, במהלך מלחמת חרבות ברזל אמר סמוטריץ' בהתייחס לאמירה זו שהיה לו חלק בהסלמת השיח והוא מתנצל על כך.\n\nלקראת הבחירות לכנסת ה-25 חתם סמוטריץ' פעם נוספת על הסכם ריצה משותפת בבלוק טכני עם עוצמה יהודית ומפלגת נעם. הרשימה זכתה ב-14 מנדטים, מהם 7 לאיחוד הלאומי – תקומה.\nלאחר הבחירות נכנס לממשלת ישראל השלושים ושבע והתמנה לשר האוצר ולשר במשרד הביטחון הממונה על המתפ\"ש והמנהל האזרחי.\nב-7 בפברואר 2023 התפטר מהכנסת במסגרת החוק הנורווגי.\n\nבמהלך כהונתו כשר אוצר, חתם סמוטריץ עם יו\"ר ההסתדרות החדשה ארנון בר-דוד על הסכם שכר חדש במגזר הציבורי, שהתפרס על גבי 4 שנים. ההסכם כלל תוספות שכר לעובדים, קיצור שבוע העבודה ומענקים חד פעמיים בשווי 6,000 ש\"ח לכל עובד. בנוסף, קידם סמוטריץ' את הקמת \"קרן הארנונה\", שייעודה הוא העברת כספים מרשויות מקומיות שבונות שטחים לעסקים לרשויות מקומיות שיאשרו בנייה של יחידות דיור. הקמת הקרן לוותה בהתנגדות של מרכז השלטון המקומי בישראל שלוו בשביתות של רשויות מקומיות. בתחום המיסוי, ביטל סמוטריץ' את המס על הכלים החד פעמיים ואת מס הקנייה על משקאות ממותקים, יזם הארכת הוראת שעה שהעניקה תוספת נקודת זיכוי להורים על כל ילד בגיל 6–12, וקידם את השוואת סכום מענק העבודה שגבר מקבל לזה שאישה מקבלת.\nבמהלך אוגוסט 2023, מנע סמוטריץ' העברה של כ-300 מיליון שקלים שהובטחו לרשויות מקומיות ערביות במסגרת הכספים הקואליציוניים בזמן הממשלה הקודמת, בטענה שמדובר בתקציב פוליטי שאין לו הצדקה מקצועית וכן שהתקציב עלול לזלוג לארגוני פשיעה, כפי שקרה במקרים דומים בעבר. כמו כן סירב לאשר תקציב של 200 מיליון שקלים למכינות לשילוב סטודנטים ערבים באקדמיה, והתנה את אישור התקציב ב\"יצירת מנגנונים שיטפלו בהקצנה הלאומנית באוניברסיטאות וימנעו אותה\".\nבסוף אוקטובר 2023, בעת מלחמת חרבות ברזל, המליצו הדרגים המקצועיים במשרד האוצר ובבנק ישראל להסיט לטובת המאמץ המלחמתי את הכספים הקואליציוניים שטרם הועברו מהתקציב הדו שנתי 2023–2024. יתרת הכספים הקואליציוניים שטרם מומשו עמדה על כ־10.5 מיליארד ש\"ח, 2.5 מיליארד לשנת 2023 מתוכם אישר סמוטריץ הסטה של 860 מיליון שקל בתקציב 2023, ו-כ-8 מיליארד לשנת 2024 שאת הדיון אודותיהם דחה לעתיד.\nב-15 בינואר 2024 אישרה הממשלה את תקציב 2024 שכלל הרחבה משמעותית של תקציב הביטחון ועל ידי הכנסת ב־13 במרץ 2024. התקציב כלל הרחבה משמעותית של תקציב הביטחון על חשבון סעיפים אחרים. בנוגע לכספים הקואליציוניים, מתוך תקציב מתוכנן של 7.9 מיליארד ש\"ח הסכים סמוטריץ' לקצץ 2.4 מיליארד (30%) לטובת המאמץ המלחמתי וזאת כהמשך לשימור כספים אלו בתקציב 2023. הכספים הקואליציוניים ב-2024 כוללים הגדלת קצבאות לאברכים ותוספות שכר למורים בבתי ספר חרדיים.\nבאפריל, לאחר שקבינט המלחמה הנחה להרחיב את המעברים לרצועת עזה, סירב לתקצב את ההרחבה בנימוק שההנחיה \"חסרת תוקף, מנוגדת לחוק ולהחלטת הקבינט\".\n\nבאפריל 2023, במהלך כהונתו כשר האוצר על רקע הרפורמה המשפטית, הורידה חברת דירוג האשראי מודי'ס את תחזית הדירוג של ישראל מ\"חיובית\" ל\"יציבה\" בטענה כי \"הרשות המחוקקת והרשות המבצעת הפכו פחות צפויות ויותר מוכנות לייצר סיכונים משמעותיים ליציבות הכלכלית והחברתית\". בפברואר 2024, על רקע מלחמת חרבות ברזל, הורידה מודי'ס את דירוג האשראי של ישראל מ-A1 ל-A2 עם תחזית דירוג שלילית, בין היתר בנימוק שהיעדר תוכניות לסיום המלחמה ולחיזוק ביטחונה של ישראל אחריה מגדילים את הסיכונים הפוליטיים ומחלישים את הרשות המבצעת והמחוקקת וכן את החוסן החברתי והפיזיקלי של המדינה. הייתה זו הורדת הדירוג הראשונה מאז החלה החברה לדרג את ישראל בשנת 1988. באפריל 2024, הצטרפה אליה סוכנות S & P.\n\nבמהלך הכנסת העשרים העביר סמוטריץ' כיוזם ראשון שתים עשרה הצעות חוק. הצעות החוק הבולטות ביותר היו:\n\n\"חוק החטיבה להתיישבות\" שיזם סמוטריץ' ואושר בכנסת ב-23 בדצמבר 2015. החוק קובע שממשלת ישראל רשאית להאציל מסמכויותיה בתחום ההתיישבות ובתחומים נוספים לחטיבה להתיישבות של ההסתדרות הציונית.\nב-2016 הגיש סמוטריץ' הצעה ל\"חוק השקיפות\" שלפיה תוטל חובת גילוי על עמותות שמקבלות מימון מיישות מדינית זרה. ההצעה מוזגה לתוך הצעת חוק ממשלתית שאושרה ב-11 ביולי.\nבו' חשון התשע\"ז (7 בנובמבר 2016) השלים את חקיקת \"חוק שירות הציבור (הצהרת הון)\" המחייב בכירים בשירות המדינה למלא הצהרת הון לקראת מינוים.\nיזם עם ח\"כ יואב קיש את חוק ההסדרה שמטרתו הייתה לאפשר הפקעת מקרקעין ביהודה ושומרון שנבנתה עליהם התיישבות בתום לב, ולהעניק לבעלים קרקע חלופית או פיצוי. החוק אושר בי' שבט התשע\"ז (6 בפברואר 2017). ביוני 2020 פסל בג\"ץ את החוק בנימוק שהוא אינו חוקתי.\n\nעמדתו המדינית היא שהתנועה הלאומית הפלסטינית הוקמה מלכתחילה כמתנגדת לציונות והיא שוללת את קיומה של מדינת ישראל כמדינה יהודית. שתי השאיפות הלאומיות אינן יכולות לחיות זו לצד זו בשלום, ולכן, לדבריו, דחו הפלסטינים את הצעות השלום הישראליות.\nב-2014 הציע לשקול לאפשר את נפילתו של שלטון אבו מאזן ואת עליית שלטון חמאס ביהודה ושומרון בראיון ב-2015 אמר שמכיוון ש\"בימים אלה האתגר המרכזי עימו ישראל מתמודדת הוא האתגר המדיני\", והמצב הביטחוני יחסית טוב: \"באותו מגרש בינלאומי, במשחק הזה של הדה-לגיטימציה, ותחשבו על זה לרגע, הרשות הפלסטינית היא נטל, וחמאס הוא נכס\", כיוון שחמאס הוא ארגון טרור שאף אחד לא יכיר בו או ייתן לו מעמד בבית הדין הפלילי הבין-לאומי.\nסמוטריץ' סבור כי מדיניות ההרתעה של ישראל צריכה להישען על \"מאזן אימה\" בעזרת סנקציות והפעלת כוח, כמו הריסות בתים וגירוש משפחות מחבלים, וכן גילוי \"אפס סובלנות מול אירועים שוחקי הרתעה\", כגון הכאת קצין צה\"ל בידי עהד תמימי. לכן הוא הביע צער על שתמימי לא נורתה בברך בעת האירוע. בדצמבר 2018, בעקבות פיגוע הירי בצומת עפרה ופיגוע הירי בגבעת אסף, הצטרף סמוטריץ' לקריאה למתנחלים לחסום באותו ערב את הכביש לתנועת פלסטינים.\nחלק מעמדותיו הפומביות של סמוטריץ' זכו להבלטה בתקשורת הישראלית והבינלאומית. כך למשל בעת כהונתו כשר אוצר ב-2023, לאחר פיגוע הירי בחווארה, אמר סמוטריץ' שעל מדינת ישראל למחוק את חווארה. בהמשך הבהיר שהתכוון לפינוי ללא פגיעה בנפש.\nבינואר 2024, במהלך מלחמת חרבות ברזל, קרא לחידוש ההתיישבות היהודית ברצועת עזה.\n\nבספטמבר 2017 פרסם סמוטריץ' את \"תוכנית ההכרעה\" – תוכנית לפתרון הסכסוך הישראלי-פלסטיני, שאותה הגדיר \"התוכנית היחידה שמבוססת על הכרעת הסכסוך ולא על שימורו בעצימות משתנה\". ועידת מפלגת האיחוד הלאומי – תקומה אישרה את התוכנית באותו חודש.\nהתוכנית מבוססת על מספר הנחות יסוד:\n\nהעם הפלסטיני אינו אלא תנועת נגד לתנועה הציונית, זוהי מהותו וזכות קיומו (בניגוד למדינות ערב אחרות).\nכפועל יוצא, התנועה הלאומית הפלסטינית לא תשלים לעולם עם קיומה של מדינת ישראל בגבולות כלשהם, כל עוד תאמין באפשרות לממש את שאיפותיה הלאומיות בארץ ישראל.\n\"השאיפות הלאומיות של העם היהודי ושל ערביי ארץ ישראל סותרות. לא ניתן ליישב אותן ולאפשר לשתיהן לדור בכפיפה אחת\".\nהטרור אינו נובע מיאוש, אלא מתקווה להכניע את מדינת ישראל.\nלפי התוכנית, שלום בר-קיימא יושג באמצעות פירוק הרשות הפלסטינית, החלת הריבונות הישראלית בכל יהודה ושומרון, הקמת יישובים יהודיים רבים ביהודה ושומרון ועידוד מאות אלפי תושבים לעבור לשם.\nלפי התוכנית יוצע לפלסטינים תושבי יהודה ושומרון לחיות תחת השלטון הישראלי במעמד של תושבים, ולנהל חיים ברמה המוניציפלית במנהלות אזוריות נטולות מאפיינים לאומיים, שייבחרו בבחירות דמוקרטיות. האזורים הם: חברון, בית לחם, רמאללה, יריחו, שכם וג'נין. לפי התוכנית ממשלים אלו מתאימים למבנה התרבותי והחמולתי של החברה הערבית, ועל כן יבטיחו שלום פנימי ושגשוג כלכלי. התוכנית אינה מעניקה לפלסטינים זכות הצבעה לכנסת, ובכך יישמר הרוב היהודי בקבלת ההחלטות במדינת ישראל.\nלפי סמוטריץ', היעדר זכות הצבעה לפרלמנט ריבוני מלא הוא לכל היותר גירעון במובהקות הדמוקרטית, ויישום התוכנית לא יהפוך את ישראל למדינת אפרטהייד, משום שהיא מעניקה לפלסטינים זכויות דמוקרטיות רבות יותר מאשר הם מקבלים מהרשות הפלסטינית, או צפויים לקבל בכל הסדר אחר. התוכנית מציעה שלושה מודלים אפשריים לשיפור הרכיב הדמוקרטי בטווח הארוך: הענקת זכות הצבעה לפרלמנט הירדני; שיתוף בהחלטות אזרחיות ולא לאומיות; ואף אזרחות מלאה, בהתאם לכמות התושבים הערבים שיבקשו זאת ולגילויי נאמנות כגון שירות צבאי או לאומי. תושב שלא יהיה מעוניין בכך יקבל סיוע להגר למדינה ערבית שבמסגרתה יוכל לממש את שאיפותיו הלאומיות, או לכל מדינה אחרת. אלו שינקטו בפעולות טרור יטופלו בידי כוחות הביטחון, כך שייווצרו ייאוש מחזון המדינה הפלסטינית ודעיכה של המוטיבציה לטרור, כפי שלאחר מלחמת העצמאות קיבלו ערביי ישראל את השלטון הישראלי כעובדה מוגמרת.\n\nבכנסת העשרים היה בין חברי הכנסת הפעילים ביותר בהגשת הצעות חוק בנושא דת ומדינה.\nפעילותו בתחום דיני האישות כוללת את הצהרתו שמפלגת הבית היהודי היא מפלגה דתית ש\"לעולם לא תכיר בנישואים חד מיניים\". הוא הגיש בשנת 2017 יחד עם חברי הכנסת יואב בן צור ומיכאל מלכיאלי מש״ס, הצעת חוק לפיה בעל של אישה שאינה מקיימת פסק דין המחייב אותה לקבל גט לא יצטרך להמתין שלוש שנים לפני שיוכל לבקש אישור לשאת אישה שנייה. בשנת 2018 הגיש הצעת חוק לפיה המדינה תממן הקפאת ביציות עבור נשים עגונות ומסורבות גט. מטרתה של הצעת חוק זו הייתה לבטל את אחד ממנופי הלחץ העיקריים של סרבני גט על נשותיהם, אולם \"הקואליציה הבינלאומית למען זכויות העגונה\" טענה נגדה שמדובר בהליך שהצלחתו מוטלת בספק, ועלול לעכב באופן משמעותי את מתן הגט.\nבשנת 2018 קרא לממשלה להימנע מהרחבת הקריטריונים לזכאות לעלייה מאתיופיה כך שיכללו הורים ואחים של בני קהילת הפלאשמורה, שעל פי ההלכה אינם יהודים, ובנוסף אינם זכאֵי-עלייה מכח חוק השבות. הוא פנה לפרקליט המדינה לפתוח בחקירה פלילית נגד ארגון \"השגחה פרטית\", שלטענתו מעודד אנשים להפר את החוק בכך שהקים מערך נישואים אלטרנטיבי לרבנות הראשית. הוא פעל להשבת הסטטוס קוו בענייני תחבורה ציבורית בשבת על ידי שינוי לוחות הזמנים והמסלולים של קווי אוטובוס שפעלו לאחר כניסת השבת.\nבראיון ביוני 2019 השיב לאסף ליברמן, ששאל אותו האם רצונו שישראל תהיה מדינת הלכה, כי \"חוקי התורה עדיפים בהרבה על מדינת ההלכה שיצר כאן אהרון ברק\". כשנשאל האם שאיפתו שיונהגו בישראל כל משפטי התורה, השיב שבעזרת השם, כשעם ישראל ירצה, תתנהל לפי משפט התורה, \"כפי שהיה בימי דוד המלך ושלמה המלך, על פי משפט התורה, כמובן, בהתאמה לימים האלה ולאתגרים האלה ולכלכלה הזאת ולאיך שחיה חברה בשנת 2019\". כשנשאל האם יסקלו מחללי שבת, השיב ש\"לא סוקלים מחללי שבת כל כך מהר\", ואמר שלפי חז\"ל, סנהדרין שהייתה מוציאה להורג פעם בשבעים שנה הייתה נחשבת \"קטלנית\". סמוטריץ' השווה זאת למדינת ישראל, שהוציאה להורג אדם אחד בשבעים שנותיה, ואמר כי דומה לכך גם עונש המוות במשפט התורה \"איננו כה מפחיד\".\n\nסמוטריץ' מאמין בכלכלה חופשית, שתפקידה של הממשלה הוא להתערב כמה שפחות בשוק ולתת לכוחותיו לעשות את שלהם. הוא תומך בשיטת השוברים בחינוך, בהורדת מיסים ובאיסור שביתה בשירותים חיוניים. בנוסף, סמוטריץ' תומך במעבר לתמיכה ישירה בחקלאים על פני חסמים, מכסים ובירוקרטיה המונעים יבוא תוצרת מחו\"ל.\nבדצמבר 2015 נשאל על דו\"ח העוני השנתי שפורסם, והשיב: \"אין ספק שממצאי דו\"ח העוני אמורים להילמד בצורה מעמיקה ולהיות חלק מתוכניות עבודה שלנו ככנסת וכממשלה כדי לצמצם את העוני בישראל. עם זאת, לא צריך לאבד פרופורציות. אין ספק שעני היום הוא הרבה פחות עני מלפני 20 שנה. הצמיחה במדינת ישראל מתקדמת. אז נכון שעשירים היום יותר עשירים מפעם אבל גם העניים יותר עשירים מבעבר במונחים מוחלטים. הפער נשמר והוא כמובן כואב וצריך לטפל בו, אבל לא צריך להלקות את עצמנו על מה שלא מגיע לנו. אין כאן אף אחד שמת מרעב או מקור ברחובות\".\nלקראת מינוי לתפקיד שר האוצר התראיין בעיתון משפחה ואמר שהוא מאמין שככל שישראל תקדם את ערכי היהדות, הקדוש ברוך הוא ישפיע עליה שפע גדול.\n\nלקראת הבחירות לכנסת העשרים וחמש, הציגו סמוטריץ' וחבר הכנסת שמחה רוטמן את מצע מפלגת הציונות הדתית בנוגע למערכת המשפט הידוע גם בתור תוכנית \"חוק וצדק\", התכנית כוללת את:\n\nפיצול תפקיד היועץ המשפטי לממשלה ל-3, היועץ המשפטי לממשלה, התובע הכללי ומייצג המדינה בערכאות שיפוטיות.\nהקמת גוף ביקורת וחקירה עצמאי על גופי החקירה והתביעה דהיינו: השב\"כ, המשטרה ופרקליטות המדינה.\nקידום מינויים של פרקליטים בכירים במכרזים חיצוניים\nשינוי הרכב הוועדה לבחירת שופטים שיכלול את: נשיא בית המשפט העליון, נשיא בית משפט מחוזי ונשיא בית משפט השלום שימונו על ידי שר המשפטים, 4 נבחרי ציבור מהקואליציה ו-2 נבחרי ציבור מהאופוזיציה.\nשימוע ציבורי לשופטי בית המשפט העליון וביטול שיטת הסניוריטי\nפסקת התגברות ברוב רגיל\nהגבלת זכות עמידה\nביטול עילת הסבירות על החלטות הממשלה והשרים\nמחיקת עבירת הפרת האמונים מחוק העונשין\nהפיכת לשכת עורכי הדין לוולונטרית\nשינוי חוק חסינות חברי הכנסת למצב שהיה לפני 2006 שבו החסינות הוענקה באופן אוטומטי, אלא אם כן החליטה הכנסת להסיר אותה.\nתמיכה ב\"חוק הצרפתי\" שקובע כי ראש הממשלה והשרים לא יחקרו ולא יעמדו לדין במהלך כהונתם, אלא אם כן מדובר בעבירות שיכולות להוות פגיעה חמורה באינטרס הציבורי.\nסמוטריץ' תומך ברפורמה המשפטית במערכת המשפט.\n\nבאפריל 2016, בעקבות דיווחים על הפרדה הנהוגה בבתי חולים רבים בישראל בין יולדות יהודיות לערביות, ולאחר שאשתו התראיינה וסיפרה שלא נעים לה לשהות באותו חדר עם יולדות ערביות או לקבל טיפול ממיילדת ערביה, צייץ סמוטריץ' מספר ציוצים בהם כתב בין השאר: \"יש פערים מנטליים ולשני הצדדים יותר נוח להיות עם עצמם\", \"אשתי ממש לא גזענית, אבל אחרי לידה היא רוצה לנוח ולא את החפלות ההמוניות המקובלות אצל משפחות היולדות הערביות\", וכן \"יש מלחמה כבר מאה שנה בארץ הזו בין יהודים לערבים ולכן טבעי שאשתי לא תרצה לשכב ליד מישהי שהרגע ילדה תינוק שאולי ירצה לרצוח את התינוק שלה עוד עשרים שנה\".\nלאחר שמפכ\"ל המשטרה קובי שבתאי אמר, בהתייחסו למהומות בלוד, שהן אירעו כחלק מהמהומות בישראל, ושאין חלוקה מצידו בין יהודים וערבים, אלה טרוריסטים משני הצדדים שצריך לטפל בהם, ביקר אותו סמוטריץ: \"הבעיה היא שהמפכ\"ל יורק בפרצופם של אזרחי ישראל ומדבר כמו מהאו\"ם על סימטריה בין שני הצדדים, יש התקוממות לאומנית של ערבי ישראל שמשתפים פעולה כגיס חמישי עם האויבים שלנו בחמאס, אתה צריך לדחוף לוועדת חקירה - למה המפכ\"ל מדבר כך? למה לקח כל כך הרבה זמן לגייס כוחות? ערביי ישראל הם אזרחים אבל מה לעשות יש להם הזדהות עם האויב\".\nביחס לבעיית הנשק הבלתי-חוקי בציבור הערבי, סבור סמוטריץ ש\"אי אפשר להצליח לטפל בתופעה של נשק בלתי חוקי בכלים הרגילים, וחייבים לייצר הגדרה אחרת של המציאות. יש כאן כפירה בריבונות של המדינה וצריך לומר שמדובר במכת מדינה. צריכים כאן מנהיגות ולא לשים פלסטרים ולייצר סט כלים אחר לממשלה\".\nב-2021, לאחר הבחירות לכנסת העשרים וארבע, התנגד סמוטריץ' נחרצות להקמת ממשלה בראשות בנימין נתניהו שתישען על הרשימה הערבית המאוחדת בהנהגת מנסור עבאס. התנגדותו של סמוטריץ' הכריעה את הוויכוח הפנימי בגוש הימין בשאלה זו בטרם הקמת ממשלת ישראל השלושים ושש. בין השאר אמר סמוטריץ': \"ניסיונות ההלבנה של התנועה האיסלאמית מצד גורמים מסוימים בימין משקפים עיוורון וקוצר רואי מסוכן וחסר אחריות שיביא לאובדן שלטון הימין לעשרות השנים הבאות ולסופה של המדינה היהודית. לא פחות. הסתמכות של הימין על עבאס תהיה פשע, שיביא אולי לעוד כמה שנות שלטון של נתניהו, אבל מיד אחר כך יעביר את השלטון לשותפות שמאל-ערבים להרבה מאוד שנים ולאסון למדינת ישראל\". ב-2022 קרא להוציא מחוץ לחוק את המפלגות הערביות הקיימות, שלשיטתו תומכות במאבק מזוין נגד מדינת ישראל, על מנת לפתוח \"פתח בחברה הערבית ליסוד הנהגה אזרחית אחרת, שמקבלת את האתוס המכונן של מדינת ישראל כמדינה יהודית ושואפת לשפר את חייהם ורווחתם של אזרחי ישראל הערבים במסגרת המדינה היהודית\".\nבאוקטובר 2021 עורר סערה כשבמהלך נאומו בכנסת הגיב לקריאות ביניים מצד חברי הכנסת מהרשימה המשותפת ומרע\"ם במילים \"אתם פה בטעות – כי בן-גוריון לא גמר את העבודה ולא זרק אתכם ב-48'. זאת האמת. איתכם אין לי שיג ושיח\".\n\nסמוטריץ' מתח ביקורת על אמצעים חריפים, בהם עינויים, שנקט השב\"כ כלפי עצורים בחשד של מעורבות בהצתת בית משפחת דוואבשה בדומא וכלפי בני קהילתם, ושלל את הגדרת המעשה כפעולת טרור. הוא כתב: \"טרור הוא רק אלימות שמפעיל אויב במסגרת מלחמה נגדנו ורק הוא מצדיק נקיטת צעדים חריפים שמקומם לא יכירם במציאות רגילה. כל השאר זה פשע חמור, פשע נאלח, פשע לאומני, אבל לא טרור. בכל השאר מטפלים במגוון הכלים הרחב שמעמיד ההליך הפלילי. הרצח בדומא, עם כל חומרתו, הוא לא אירוע טרור.\"\nסמוטריץ' התנגד ל'חוק ההדחה', המעניק יכולת לחברי הכנסת להדיח ח\"כ מכהן ללא צורך באישור בג\"ץ, שמטרתו הייתה להדיח את חברת הכנסת חנין זועבי. באוקטובר 2016, לאחר דרישת נציגי ארגון בצלם מחברי האו\"ם לנקוט בסנקציות נגד ישראל, קרא יו\"ר הקואליציה, דוד ביטן, לשלול את אזרחותו של מנכ\"ל הארגון, חגי אלעד. סמוטריץ' התנגד לצעד זה בנימוק שהוא אנטי דמוקרטי.\nבמרץ 2017 קרא סמוטריץ' לישיבות ולמכינות לעכב את גיוס תלמידיהם לצה\"ל במחזור גיוס אחד, על מנת להפעיל לחץ על הצבא על רקע סוגיית השירות המשותף ושילוב נשים בתפקידי לחימה בצה\"ל. על רקע סוגיה זו אמר סמוטריץ' בינואר 2018 כי \"בסופו של יום יש מקצועות ותפקידים בחיים שמתאימים לגברים, ויש מקצועות שמתאימים לנשים - כך הקב\"ה ברא את העולם, כך טוב לעולם\".\n\nסמוטריץ' נשוי לרויטל ולהם שבעה ילדים. הם מתגוררים בשכונת גבעת רש\"י שבהתנחלות קדומים שבמחוז יהודה ושומרון.\nבמרץ 2017 נכתב ב\"הארץ\" וחדשות 2 כי בקידום חוק ההסדרה נמצא סמוטריץ' בניגוד עניינים, מכיוון שביתו שבשכונת גבעת רש\"י נבנה באופן בלתי חוקי, שכן חלקת הקרקע שעליה נבנה אינה כלולה בתוכנית המתאר של קדומים. עוד פורסם כי הקרקע לא סומנה כאדמת מדינה על ידי צוות קו כחול של המנהל האזרחי שמיפה את השטח ב־2012. צילומי אוויר הראו כי היו עצים בחלקה עד שנת 2002. סמוטריץ' הכחיש את הטענות ואמר ש\"הדברים נעשו כנדרש\".\n\n בצלאל סמוטריץ', באתר הכנסת \n בצלאל סמוטריץ', ברשת החברתית פייסבוק\n בצלאל סמוטריץ', ברשת החברתית אקס (טוויטר)\n בצלאל סמוטריץ', ברשת החברתית אינסטגרם\n בצלאל סמוטריץ', ברשת החברתית טיקטוק\nבצלאל סמוטריץ', באתר כנסת פתוחה\nמאמרים מאת ח\"כ בצלאל סמוטריץ', באתר \"ערוץ 7\"\nח\"כ בצלאל סמוטריץ' מתארח בתוכנית \"שעה של אנשים\" ברדיו גלי ישראל, 31 במרץ 2016\nנעמה לנסקי, \"בנט ושקד השתמשו במפלגה במשך 6 שנים, ואז נטשו אותה בדקה ה־90\", באתר ישראל היום, 17 בינואר 2019\nמתי טוכפלד, בראש של סמוטריץ', באתר ישראל היום, 25 באפריל 2019\nיהודה שלזינגר, \"זה כבוד גדול שאומרים 'ממשלה של סמוטריצ'ים'\", באתר ישראל היום, 20 ביוני 2019\nיהודה שלזינגר, \"נתניהו מכר את כל הימין כדי להישאר ראש ממשלה\", באתר ישראל היום, 21 במאי 2020\nשני אשכנזי, בר לביא, ‏בצלאל סמוטריץ' נפרד: \"חוץ מרישיון נהיגה, לי ולמשרד הזה לא היה שום דבר במשותף. אבל התאהבתי בו מהר\", באתר גלובס, 25 במאי 2020\nעמנואל שילה וניצן קידר, ביחד אבל בנפרד, באתר ערוץ 7, 15 באוקטובר 2020\nיהודה שלזינגר, סמוטריץ': \"הכאב נובע מתחושת הנבגדות, אם השמאל היה מנצח בבחירות - היה לנו יותר קל לקבל את זה\", באתר ישראל היום, 17 ביוני 2021\nמנחם זיגלבוים, \"אסור להסכים שהימין ייתן יד להסכמים עם מחבלים\", באתר חב\"ד אינפו, ראיון עם סמוטריץ מתוך שבועון בית משיח, ‏2 במאי 2021\nנווה דרומי, ‏תשעים אחוז מהעשייה שלי עניינית. עושים לי דמוניזציה, באתר ‏מאקו‏, 13 באוקטובר 2022\nynet, \"משנים את ה-DNA\": ההקלטה שחושפת את תוכנית סמוטריץ' לשליטה אזרחית ביו\"ש, באתר ynet, 21 ביוני 2024\n\n\"תוכנית ההכרעה: המפתח לשלום נמצא בימין\", מתוך כתב עת השילוח, ספטמבר 2017\n\n נאום הניצחון המלא של סמוטריץ': איתמר ואני ממשיכים לעבוד יחד, מחויבים לעם ישראל, סרטון בערוץ \"ערוץ 7\", באתר יוטיוב (אורך: 15:17), 1 בנובמבר 2022",
    "pageid": 1242553
  },
  {
    "title": "דוב ליאור",
    "extract": "הרב דוב ליאור (ליינבנד; נולד בי\"א בחשוון תרצ\"ד, 30 באוקטובר 1933) הוא רב ציוני דתי, מן הפוסקים הבולטים בציבור הדתי לאומי, ממנהיגי הזרם המכונה \"חרדי לאומי\". רבה של מפלגת עוצמה יהודית, מחברי הנשיאות של איחוד רבני תורת הארץ הטובה ונשיא רשת בתי הדין לממונות - \"לכתחילה\".\nכיהן כאב בית דין בבית הדין הרבני בבאר שבע, רבם של קריית ארבע והיישוב היהודי בחברון, ראש ישיבת ההסדר ניר - קריית ארבע, יו\"ר ועד רבני יש\"ע ורב המושב כפר הרא\"ה.",
    "pageid": 37963
  },
  {
    "title": "דני סנדרסון",
    "extract": "דניאל (דני) סנדרסון (נולד ב-30 בנובמבר 1950) הוא גיטריסט, זמר-יוצר, פזמונאי, מלחין, מפיק מוזיקלי וקומיקאי ישראלי, חתן פרס אקו\"ם ופרס אמ\"י. סנדרסון נחשב לאחד מאבות הרוק הישראלי, ולאחד היוצרים המשפיעים ביותר במוזיקה הישראלית. היה הכותב והמלחין העיקרי בלהקות \"כוורת\", \"גזוז\" ו\"דודה\", ורבים מפזמוניו מאופיינים בכתיבה הומוריסטית.",
    "pageid": 63719
  },
  {
    "title": "היחידה הרב-ממדית",
    "extract": "היחידה הרב-ממדית (יחידה 888, הידועה גם כ\"יחידת רפאים\") היא יחידה קרבית מיוחדת בצה\"ל, הפועלת תחת זרוע היבשה. היחידה הוקמה במהלך שנת 2019 ביוזמת הרמטכ\"ל אביב כוכבי, כחלק מהתכנית הרב־שנתית \"תנופה\", במטרה להיערך ללחימה בשדה הקרב העתידי. היא מהווה יחידת מודל לשינויים עתידיים ביחידות התמרון של צה\"ל. היחידה מיועדת להילחם בכל זירות הלחימה ובכל תוואי שטח בהתאם למאפייניו ולאתגריו המשתנים, תוך שהיא משמשת ככוח מתמרן רב־זרועי, בעל כושר לחימה גבוה לאיתור, לחשיפה ולהשמדת אויב. היחידה מוכשרת ומתפקדת כיחידת קומנדו, על אף שאינה חלק מחטיבת עוז. \nבסיס האם של היחידה שוכן במפקדת מרום.\nהיחידה מחולקת ל3 פלגות - פלגת פשיטה לעומק, פלגת חשיפה-תקיפה, ופלגת ניסוי אמל\"ח חדשני.",
    "pageid": 1784626
  },
  {
    "title": "הרשות הפלסטינית",
    "extract": "הרשות הפלסטינית (בערבית פלסטינית: السلطة الوطنية الفلسطينية – תעתיק: א-סֻּלטה אל-וַטניּה אל-פלסטיניּה, הרשות הלאומית הפלסטינית; בראשי תיבות: הרש\"פ) היא ישות אוטונומית למחצה, השולטת על 90% מהאוכלוסייה הפלסטינית בשטחי יהודה ושומרון מאז 1996[דרוש מקור]. מאז הקמת הרשות הפלסטינית ב-1994, הפך הפת\"ח למפלגת השלטון ורבים מאנשיו מצאו עבודה במנגנוני הרשות (הביטחוניים והאזרחיים). באופן פורמלי שולטת הרשות גם ברצועת עזה, אולם בפועל היא איבדה שליטה זו בהפיכת חמאס ברצועה בשנת 2007. \nהחלוקה המנהלית שנקבעה לאחר הסכמי אוסלו מחלקת את הרשות הפלסטינית ל-16 נפות, מהן 11 ביהודה ושומרון ו-5 ברצועת עזה. במסגרת הסכמי אוסלו חולקו שטחי יהודה ושומרון ורצועת עזה לשלוש קטגוריות:\n\nשטח A:‏ 18% מאזור יו\"ש; שטחים בשליטה אזרחית וביטחונית של הרשות הפלסטינית.\nשטח B:‏ 22% מאזור יו\"ש; שטחים בשליטה אזרחית של הרשות הפלסטינית (כולל שיטור) ושליטה ביטחונית של ישראל.\nשטח C:‏ 60% מאזור יו\"ש; שטחים בשליטה אזרחית וביטחונית של ישראל, שטחים אלה כוללים גם את ההתנחלויות. על פי ההסכם היה השטח אמור לעבור לידי הרשות הפלסטינית בתוך חמש שנים, אולם בעקבות עימותים ביטחוניים שבשיאם האינתיפאדה השנייה, הדבר לא מומש.\nבאינתיפאדה השנייה (2000–2005) נפגע קשות מעמדה של הרשות הפלסטינית. ישראל טענה שהרשות לא נלחמה בטרור ואף לקחה חלק פעיל בארגון ומימון פיגועים כלפי ישראלים. ב-2002 כבש צה\"ל במבצע חומת מגן את הערים שבשטח A, פגע בתשתיות הרשות ועצר עשרות מפעיליה שהיו מעורבים בטרור. לאחר סיום האינתיפאדה ישראל שינתה את מדיניותה כלפי הרשות לפי התקדמות התהליך המדיני. הרשות שולטת בשטחי A ביהודה ושומרון וזוכה לשיתוף פעולה חלקי עם ישראל בשטחי B, בעיקר בתחום הביטחוני והמנהלי.\nב-29 בנובמבר 2012 אישרה העצרת הכללית של האומות המאוחדות ברוב גדול את החלטה 67/19 בדבר צירופה של \"מדינת פלסטין\" לארגון כמדינה משקיפה שאינה חברה מלאה.\nמשנת 1969 הרשות הפלסטינית היא חברה בארגון לשיתוף פעולה אסלאמי.\n\n ערך מורחב – היסטוריה של הרשות הפלסטינית\nבמלחמת ששת הימים, שפרצה ביוני 1967, כבשה ישראל את יהודה ושומרון מידי ממלכת ירדן, ששלטה בשטחים אלו מאז תום מלחמת העצמאות ללא הכרה בין-לאומית, ואת חבל עזה מידי מצרים. בשטחים אלו היה רוב פלסטיני. פרט למזרח ירושלים שטחים אלו לא סופחו למדינת ישראל ומעמדם הושאר לדיון עתידי בין ישראל למדינות ערב. בהסכם השלום בין ישראל למצרים נקבע שתוקם אוטונומיה פלסטינית בשטחי יהודה ושומרון וחבל עזה.\nב-15 בנובמבר 1988 הכריז ראש אש\"ף, יאסר ערפאת, על הקמתה של מדינת פלסטין. מעמד ההכרזה התקיים באלג'יר בכינוס המועצה הלאומית הפלסטינית. באותה העת השטחים הפלסטיניים היו תחת שליטה ישראלית ובשל כך להכרזה לא הייתה משמעות מעשית.\n\nב-1992 לאחר ניצחון יצחק רבין ומפלגת העבודה בבחירות בישראל, נשלח סגן שר החוץ הישראלי יוסי ביילין לקיים משא ומתן עם נציגי הארגון לשחרור פלסטין (אש\"ף) באוסלו. המתווה שהם יצרו כלל הקמת רשות פלסטינית למשך תקופת ביניים של חמש שנים, אשר תקבל בהדרגה את האחריות על שטחי יהודה ושומרון ורצועת עזה. המתווה לא פתר את הנושאים הנפיצים: ההתנחלויות, זכות השיבה ומעמד ירושלים, והותירם לשלב מאוחר יותר בתהליך. ב-13 בספטמבר 1993 נחתמו הסכמי אוסלו בין אש\"ף וישראל, במסגרתם ראש אש\"ף יאסר ערפאת וראש ממשלת ישראל יצחק רבין החליפו מכתבי הכרה הדדיים – יאסר ערפאת הכיר במדינת ישראל בשם אש\"ף, ויצחק רבין הכיר באש\"ף כארגון המייצג את העם הפלסטיני בשם מדינת ישראל.\nבמאי 1994 פינתה ישראל את כוחות צה\"ל מרוב רצועת עזה ומאזור העיר יריחו במסגרת הסכם קהיר והשטחים הועברו לידי הרשות הפלסטינית שהוקמה באותו זמן. בהדרגה החלו להעביר שטחים נוספים לידי הפלסטינים. ממשלת ישראל והרשות הפלסטינית החדשה חתמו ביניהן על הסכמים כלכליים, וכן הוקמה המשטרה הפלסטינית במטרה לאכוף את הסדר באזורי הרשות. צה\"ל המשיך להחזיק באחריות על ההגנה מפני איומים חיצוניים ועל הישראלים שגרים בהתנחלויות.\nתהליך אוסלו נמשך גם אחרי רצח רבין ב-1995, והמשיכו בתהליך בנימין נתניהו ואהוד ברק. בראשית 1996 נערכו ברשות בחירות ראשונות לתפקיד יושב ראש הרשות ולמועצה המחוקקת הפלסטינית. בבחירות ניצח יאסר ערפאת ותנועת הפת\"ח זכתה ברוב המושבים במועצה.\n\nבשנת 2000, זמן קצר לאחר כישלון המשא ומתן בועידת קמפ דייוויד (2000), פרצה האינתיפאדה השנייה. בעקבות האינתיפאדה, הורע מאוד מצבה של הרשות, וישראל שבה לשלוט (בפועל) ביהודה ושומרון.\nבנובמבר 2004 מת נשיא הרשות הפלסטינית, יאסר ערפאת, ובמקומו נבחר מחמוד עבאס, \"אבו מאזן\". בין דצמבר 2004 לדצמבר 2005 נערכו בחירות לרשויות המקומיות בהם זכה החמאס בהצלחה יחסית. עם תחילת כהונתו, הכריז מחמוד עבאס כי בכוונתו לאחד את מנגנוני הביטחון הפלסטיניים ולהפסיק את חופש הפעולה של ארגוני הטרור. עד סוף שנת 2009, נפסקו פיגועי ההתאבדות כליל בשטחי יהודה ושומרון, חודש התיאום הביטחוני עם ישראל ומספר התקפות הטרור שיצאו ממנה היה הקטן ביותר מזה כשני עשורים. ברצועת עזה לעומת זאת, ובמיוחד לאחר השתלטות חמאס, נמשך אי השקט הביטחוני. אף היו מקרים של חטיפת אזרחים זרים ותקיפת מבנים ומשרדים של הרשות והמשטרה הפלסטינית, זאת במקביל להמשך ירי רקטות קסאם על היישובים הישראליים הסמוכים לרצועת עזה.\nבאוגוסט 2005 בוצעה תוכנית ההתנתקות, במסגרתה פונו ההתנחלויות הישראליות בשטח רצועת עזה, והשליטה בה עברה לידי הרשות הפלסטינית.\nב-25 בינואר 2006 נערכו בחירות ברשות הפלסטינית. בבחירות ניצח במפתיע החמאס וזכה ב-76 מושבים במועצה המחוקקת הפלסטינית לעומת 48 שקיבל הפת\"ח. נציגי תנועת חמאס הרכיבו את הממשלה והעמידו בראשותה את אסמאעיל הנייה. בעקבות חטיפת החייל גלעד שליט ב-26 ביוני 2006 עצרה ישראל שרים וחברי המועצה המחוקקת הפלסטינית מטעם החמאס כקלפי מיקוח. בניסיון לפתור את הבעיות הכלכליות והדיפלומטיות שאיתן נאלצה להתמודד הרשות החליטו חברי המועצה על הקמת ממשלת אחדות. בפועל התארכו המגעים ורק ב-17 במרץ 2007 הושבעה ממשלת אחדות. בראשות הממשלה עמד הנייה והיא כללה נציגים של מרבית המפלגות הפלסטיניות.\n\nעימותים מזוינים בין חמאס לבין פת\"ח החלו ב-15 בדצמבר 2006, ולאחר מספר הפוגות, ב-15 במאי 2007 התחדשו העימותים בעצימות גבוהה, עם עשרות הרוגים – רובם מהפת\"ח. החמאס התחיל להשתלט על רצועת עזה, וב-12–14 ביוני 2007 כבש החמאס את כל מחנות תנועת פת\"ח ברצועה והוציא להורג מספר רב של תומכי פת\"ח. ישראל החליטה שלא להתערב בנעשה. בעקבות ההשתלטות המוחלטת על הרצועה הכריז יו\"ר הרשות הפלסטינית מחמוד עבאס ב-15 ביוני, על פיזור ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. עבאס מינה את סלאם פיאד לראש ממשלת חירום, אך חמאס סירב להכיר בפירוק ממשלת האחדות וטען כי ראש הממשלה הוא עדיין אסמאעיל הנייה. ב-25 באוגוסט 2009 יצא פיאד עם תוכנית להקמת תשתיות המדינה הפלסטינית, עבור הממשלה ה-13 של הרשות הפלסטינית, בשם \"פלסטין – סיום הכיבוש, הקמת מדינה\", המפרטת תוכנית עבודה לבניית התשתיות והמוסדות של המדינה בדרך, במטרה להקים מדינה פלסטינית דה פקטו, מתוך הנחה כי שיחות השלום מקרטעות ולא מובילות לשום מקום.\nב-3 במאי 2011 חתמו פת\"ח וחמאס על הסכם בקהיר ובו הוסכם על הקמת ממשלת אחדות עתידית. הסכם דומה נחתם בדוחה ב-3 במאי 2012, אולם רק לאחר מינויו של ראמי חמדאללה לראש ממשלת הרשות הפלסטינית ב-2013 בשלו התנאים להקמת ממשלת אחדות.\nב-11 באפריל 2013 התפטר פיאד מתפקידו כראש ממשלת הרשות הפלסטינית, וביוני 2013 החליף אותו ראמי חמדאללה. מיוני 2014 עד יוני 2015 התקיימה ממשלת אחדות כשראש הממשלה היה ראמי חמדאללה. במהלך מבצע צוק איתן התפטרו מספר שרים מהממשלה, בטענה כי הממשלה לא פעלה כיאות בתגובתה למבצע. עקב כך, ב-17 ביוני 2015 הודיע מחמוד עבאס על פירוק הממשלה. הוא מינה שרים חדשים במקום אלה שהתפטרו, וטען שמדובר בחילופי האישים \"טכניים ולא פוליטיים\", צעד שגונה על ידי חמאס. הממשלה החדשה עדיין מכונה \"ממשלת קונצנזוס\".\n\n ערך מורחב – ממשלת אשתייה\n ערך מורחב – פוליטיקה של הרשות הפלסטינית\n\nבראש הפוליטיקה המקומית עומד נשיא, שאמור להיקבע בבחירות. עם זאת, נכון לסוף שנת 2023, לא התקיימו בחירות מאז שנת 2006, והכוח מרוכז באופן מעשי בידיו של הנשיא, מחמוד עבאס.\nרשמית, בבסיס החקיקה של הרשות הפלסטינית ישנם חוקי יסוד שמשמשים מעין חוקה זמנית, ואשר ניתן לתקן באמצעות רוב של שני שלישים מבין המחוקקים. על פי חוקי היסוד, הנשיא נבחר ישירות לתקופת כהונה של ארבע שנים, עם מגבלה של שתי קדנציות. הנשיא הוא מפקד כוחות הביטחון, מנהל יחסי חוץ ובכוחו להטיל וטו על חקיקה. ראש הרשות המבצעת הוא ראש הממשלה שמתמנה על ידי הנשיא ומועצת השרים. המועצה המחוקקת הפלסטינית מורכבת מ־132 חברים שנבחרו לתקופות של ארבע שנים.\nבבחירות האחרונות שנערכו למועצה המחוקקת הפלסטינית בשנת 2006 זכה החמאס לרוב, והוא הקים ממשלה בראשות אסמאעיל הנייה. בפועל, חתר הפת\"ח תחת הממשלה, ובעקבות עימות חמאס–פת\"ח ברצועת עזה הדיח נשיא הרשות הפלסטינית אבו מאזן את הממשלה ופיזר (דה פקטו) את הרשות המחוקקת. בעקבות כך התחזק הכוח הריכוזי  שבידי עבאס, ונפגעו המאפיינים הדמוקרטים שהחלה הרשות לאמץ קודם לכן. עבאס חוזר ומצהיר על נכונותו לחזור ולקיים בחירות, אולם בד בבד, על פי פרסומת בתקשורת הפלסטינית, מאיים במוות על מי שיתמודד ברשימות אופוזיציה בבחירות אלו, במקביל לדיכוי של חופש עיתונות וחופש ביטוי של פעילי זכויות אדם.\n\nבראש הרשות עמד מאז הקמתה יאסר ערפאת, אשר ב-20 בינואר 1996 נבחר רשמית כנשיא הרשות הפלסטינית (בישראל נהגו להשתמש במונח \"ראיס\", או יושב-ראש בשביל להימנע מהשימוש במילה המפורשת \"נשיא\"). ב-19 במרץ 2003 מונה מחמוד עבאס (ידוע גם כאבו מאזן) לראש הממשלה הראשון של הרשות הפלסטינית. הוא התפטר מתפקידו בספטמבר 2003, על רקע קריסת ה\"הודנה\", הפסקת האש שהוכרזה על ידי ארגוני החמאס והג'יהאד האיסלאמי. עם מותו של ערפאת ב-11 בנובמבר 2004 החליף אותו באופן זמני יושב ראש המועצה המחוקקת רוחי פתוח, אם כי מילא את התפקיד רק באופן רשמי. ב־9 בינואר 2005 נבחר מחמוד עבאס לראשות הרשות ואחמד קריע מונה לראש הממשלה.\nב־25 בינואר 2006, לאחר שנדחו מספר פעמים, נערכו בחירות למועצה המחוקקת הפלסטינית, בחירות שניות לגוף זה מאז הקמת הרשות הפלסטינית. הסוקרים הפלסטינים, שירות המודיעין הישראלי וממשלת ישראל צפו ניצחון דחוק של תנועת הפת\"ח. העיתונות דיווחה כי ישראל מסייעת לפת\"ח בבחירות ואף הקלה על מעצרו של מרואן ברגותי והתירה לו להתראיין ולקרוא לאזרחים לבחור, כדי לעצור את ארגון החמאס הנחשב קיצוני יותר. אף על פי כן, ארגון החמאס הפתיע וזכה ברוב גדול. מתוך 132 מושבים, תנועת החמאס קיבלה 76 מושבים לעומת 48 של הפת\"ח; החזית העממית לשחרור פלסטין זכתה בשלושה מושבים; קואליציית השמאל \"בדיל\" (חלופה) זכתה בשני מושבים; מפלגת השמאל \"פלסטין העצמאית\" בראשות ד\"ר מוסטפא ברגותי זכתה בשני מושבים; והדרך השלישית בראשות שר האוצר הפלסטיני לשעבר, סלאם פיאד, קיבלה שני מושבים גם היא. על אף התחזיות, הבחירות היו שקטות ואושרו על ידי נציגות בינלאומית כדמוקרטיות.\nממשלת חמאס, שסירבה להכיר בישראל, נקלעה למשבר כספי. הפגנות של פעילי פת\"ח ושוטרים פלסטינים נגד הלנת שכרם ואי-תשלום משכורתם התפתחו לעימותים אלימים בהם נהרגו פעילי פת\"ח ופעילי חמאס. ביולי הסתיימה הפסקת האש בין חמאס לישראל, כאשר מחבלי חמאס וועדות ההתנגדות העממית, חדרו לשטח ישראל, הרגו שני חיילים וחטפו את החייל גלעד שליט. בתגובה פתחה ישראל במבצע גשמי קיץ, ובמקביל גברו העימותים האלימים בין פת\"ח לחמאס. מגעים להקמת ממשלת אחדות פת\"ח-חמאס כשלו ומחמוד עבאס שקל לקיים משאל עם שדרכו קיווה להביא לסופה של הממשלה בראשות חמאס. בעקבות לחץ של ערב הסעודית, נחתם בריאד הסכם לכינון ממשלת אחדות פלסטינית פת\"ח–חמא\"ס (הסכם מכה), שיצאה אל הפועל לבסוף ב-17 במרץ 2007.\nביוני 2007 התפורר ההסכם, וב-14 ביוני הכריז אבו מאזן על פירוק ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. במקום הנייה מינה אבו מאזן את סלאם פיאד, לשעבר שר האוצר בממשלת האחדות, שנחשב למתון ומקובל על ידי ישראל וארצות הברית. ב-17 ביוני הושבעה הממשלה בראשות פיאד, אף על פי שלא זכתה לאימון המועצה מחוקקת הפלסטינית.\n\nהסכמי אוסלו ב' שנחתמו בשנת 1995 קבעו שש סוכנויות ביטחון של הרשות הפלסטינית, את הרכבם ואת תפקידיהם. הסוכנויות היו משטרה אזרחית, ביטחון כללי, הביטחון המסכל, מודיעין, המשמר הנשיאותי והגנה אזרחית. אולם, במהרה התפתחו 11 מנגנונים נפרדים, אשר כל אחד מהם היה כפוף ישירות ליאסר ערפאת. האינטרס של ערפאת היה ליצור כפילויות בסמכויות ותחומי פעולה של הארגונים על מנת לעודד תחרות ביניהם ולמנוע היווצרות ארגון דומיננטי מדי שהיה עלול לאיים על מעמדו.\n\nהמשטרה הפלסטינית האזרחית הכוללת בין השאר ענפי תנועה, סמים, חקירות וניהול בתי סוהר. בראש המשטרה הפלסטינית עמד ראזי ג'באלי שנחשב נאמן של ערפאת, ומשנת 2008 עומד חאזם עטאללה\nמשטרת גבולות\nהמשטרה הימית הידועה גם כמשמר החוף.\nהביטחון המסכל שהיה מורכב מענפים נפרדים ביהודה ושומרון בראשות ג'יבריל רג'וב וברצועת עזה בראשות מוחמד דחלאן. היה מנגנון הביטחון הפעיל ביותר ברשות ללא מגבלות ברורות על סמכויותיו.\nהמודיעין הכללי המורכב מכאלף איש ומהווה את המודיעין שהוקם על פי ההסכם עם ישראל. מפקד הענף ביהודה ושומרון היה תאופיק טיראווי ומפקד הענף העזתי היה אמין אל הינדי.\nהמודיעין הצבאי\nכוח 17 – ביטחון הנשיאות\nמשמר הנשיאות\nהביטחון הלאומי\nכוחות מיוחדים שככל הנראה אחראים לפקח על מנגנוני הביטחון האחרים\nהגנה אזרחית – אחראי לאספקת שירותים חיוניים, חילוץ והצלה\nבאוגוסט 1996 הודיע ערפאת על כוונה להקים משטרת קמפוסים למניעת התקוממויות של סטודנטים, אולם התנגדות של האוניברסיטאות וחברי המועצה המחוקקת הביאו לזניחת הרעיון. במהלך השנים נע מספר מנגנוני הביטחון בין 10 ליותר מ-15, מרביתם בעלי תחומי אחריות חופפים ואף זהים. הסיבות לריבוי המנגנונים היו בעיקר פוליטיות: כך התאפשר לערפאת לספק תפקידים רשמיים ברשות לנאמניו ולנציגי כוחות פוליטיים, וכן למנוע הצטברות כוח רב מדי בידי מספר קטן של קצינים בכירים. מרבית מנגנוני הביטחון הוקמו על בסיס הקצונה הבכירה של היחידות הצבאיות בפת\"ח, שהגיעו עם ערפאת מתוניס עם כניסתו לשטחים.\nלקראת סוף חייו של ערפאת ובמהלך שלטונו של מחמוד עבאס בוצעו רפורמות במערך הביטחון, ומספר מנגנונים אוחדו. בנוסף, באופן רשמי הועברו חלק ממנגנוני הביטחון לשליטת משרד הפנים והממשלה עוד בימי ערפאת (לפני כן הייתה השליטה הישירה על כל המנגנונים בידי מוסד הנשיאות).\nמאז עליית החמאס לשלטון בראשית 2006 הוחזרו בפועל מרבית המנגנונים לשליטת הנשיאות, והיוו כח משמעותי ביותר לפת\"ח במאזן הכוחות שלו מול חמאס. עם זאת, כאשר התרחשה הפיכת החמאס ברצועת עזה ב-2007, המנגנונים נכנעו וברחו כמעט ללא התנגדות והוחלפו באנשי חמאס. לעומת זאת, ביהודה ושומרון עדיין מהווים מנגנוני הביטחון מרכיב חשוב במניעת השתלטות חמאס על האזור, ומאז ההפיכה בעזה ניכרת פעילות פעילה יותר נגד חמאס, הכוללת מעצרים של אנשיו.\n\nהתיאום הוא אינטרס הדדי, משום שהוא מסייע לשמירת הסדר והביטחון באזור. בעקבות הסכמי אוסלו החלו סיורים משותפים בין מנגנוני הביטחון הפלסטינים למקביליהם הישראלים. הצדדים קיימו מפגשים משותפים, ימי עיון והשתלמויות משותפות. עם זאת, בשנת 2000 פרצה האינתיפאדה השנייה, שבמהלכה נרצח שוטר מג\"ב, פקד יוסף טבג'ה, על ידי שוטר פלסטיני, ועקב זאת בוטלו הסיורים המשותפים. בהמשך, סגר צה\"ל בשנת 2002 את משרדי התיאום הביטחוני ביהודה ושומרון.\nביהודה ושומרון מתקיים תיאום ביטחוני שוטף בין גורמי הביטחון הישראליים למנגנוני הביטחון הפלסטיניים. לאחר השתלטות חמאס על רצועת עזה ביוני 2007 הופסק שם לחלוטין התיאום הביטחוני.\nלמרות הקריאות ברשות הפלסטינית להפסיק את התיאום, יושב ראש הרשות, אבו מאזן, תמך בדרך כלל על שמירתו ואף כינה אותו בשנת 2014 \"קדוש\" ולפי ראש מנהלת התיאום והקישור של הרשות הפלסטינית, ג'יהאד אל-ג'יוסי, במהלך שנת 2015 העבירו מנגנוני הביטחון הפלסטיניים לידי כוחות הביטחון הישראליים 634 אזרחים ישראלים אשר נכנסו ליישובים פלסטיניים ביהודה ושומרון. במאי 2020 הודיע אבו מאזן על הפסקת התיאום הביטחוני עקב כוונת ישראל להמשיך עם \"עסקת המאה\" של הנשיא טרמאפ ולהחיל ריבונות בשטחים ביהודה ושומרון. הוא חודש בנובמבר על רקע חילופי הממשל בארצות הברית.\nעל פי הערכות שנמסרו על ידי משה יעלון ועל ידי גורמים בשב\"כ, שיעור הפיגועים שסוכלו בזכות הרשות הפלסטינית הוא כ-20% עד 25%.\n\n ערך מורחב – עידוד טרור על ידי הרשות הפלסטינית\nדו\"ח שפרסמה ישראל על פי מסמכים ומידע שנאספו במהלך מבצע חומת מגן קבע כי ערפאת היה מעורב בתכנון פיגועים וכספי הרשות הפלסטינית, כולל כספים שמקורם באיחוד האירופי ובמדינות התורמות, שימשו למימון פעילות טרור. עוד הצביע הדו\"ח על כך שסעודיה, סוריה, איראן ועיראק העבירו כסף רב וסיוע אחר לבניית תשתית הטרור ולתמיכה במשפחות של מחבלים מתאבדים. בעקבות הפרסומים פתח האיחוד האירופי בחקירה. מספר חברי מנגנוני הביטחון של הרשות הפלסטינית היו מעורבים בפיגועי טרור נגד ישראל.\nב-23 בפברואר 2015 הרשיע בית המשפט הפדרלי של ארצות הברית את הרשות הפלסטינית באחריות לפיגועי טרור שביצעו מחבלים פלסטינים בזמן האינתיפאדה השנייה וחייב אותה בתשלום פיצויים של מאות מיליוני דולרים לקורבנות הטרור ומשפחותיהם. באוגוסט 2016 הפך בית המשפט לערעורים בניו-יורק את ההחלטה.\nבפרסום של השב\"כ משנת 2007 נכתב כי מבוקשים פלסטינים מאזור רמאללה ניצלו את מטות מנגנוני הביטחון, כולל המוקטעה, כמקום מסתור מפני צה\"ל וכבסיס יציאה וחזרה מפיגועים. מסרים לראשי הרשות הפלסטינית לא הועילו, ובעקבות זאת ערך צה\"ל מספר מבצעים למעצר מבוקשים. עוד נכתב בפרסום כי מנגנוני הביטחון הפלסטינים נוהגים להציג מצגי שווא על פעילות סיכול נרחבת ומשמעותית כביכול, כגון אמצעי לחימה מזויפים ומעצרים שלא בוצעו.\n\n ערך מורחב – הסתה לטרור ברשות הפלסטינית\nבשנת 2008 שיבח אבו מאזן את האסירים הביטחוניים היושבים בכלא הישראלי, ובפרט מחבלים שביצועו פיגועים נגד אוכלוסייה אזרחית.\nמבט לתקשורת פלסטינית הראו שברשות השידור הפלסטינית מפורסמים לעיתים דברי הלל לשהידים, קליפים המעודדים שהאדה בטלוויזיה ושירים מעודדי שהידים ברדיו הרשמי. הרשות מנציחה מחבלים שביצעו פיגועים קשים: טורניר כדורגל לילדים בני 14 נקרא על שמו של עבד אל-בסט עודה, שביצע את הפיגוע במלון פארק שבו נרצחו 30 ישראלים. על שמה של דלאל מוגרבי, שהובילה את הפיגוע בכביש החוף שבו נרצחו 35 ישראלים, נקראו מחנות קיץ, בתי ספר, טקסי סיום ואירועי ספורט. טהאר חאמד, שהרג 10 ישראלים במחסום צה\"ל בוואדי חרמיה בשנת 2002, זכה בעיתון הרשמי של הרשות לכינוי \"גיבור האינתיפאדה\" בינואר 2016 פרסם השב\"כ שיש להסתה בשידורי הטלוויזיה הפלסטינית השפעה מעודדת טרור.\nבאמצע 2020, דווח שבספרי הלימוד הפלסטיניים נמחקו כל ההסכמים ושיחות השלום עם ישראל מאז הסכם אוסלו, והוכנסו במקומם תכנים רבים יותר המקדמים ג'יהאד, אלימות ושנאת האחר, מה שהוביל לשלילת כספים ולביקורת מהאו\"ם. לאחר הטבח בישובי עוטף עזה שהתרחש ב-7 לאוקטובר 2023, פורסם מסמך רשמי של משרד ההקדשים של הרשות המייחל ל\"סילוק הכיבוש\" ומצטט סימוכין מתוך השריעה המתייחס להרג יהודים: \"לא תגיע השעה עד אשר יילחמו המוסלמים ביהודים והמוסלמים יהרגו אותם, עד אשר היהודי יתחבא מאחורי האבנים והעצים, והאבנים או העצים יאמרו 'הו מוסלמי, הו עבד אללה, זה יהודי מאחוריי, בוא והרוג אותו'\".\n\n ערך מורחב – תשלומי הרשות הפלסטינית למחבלים ולמשפחותיהם\nהרשות הפלסטינית מעניקה תמיכה חודשית למחבלים ולאסירים ביטחוניים נוספים הכלואים בישראל בגין פעולות טרור ולמשפחותיהם. התמיכה ניתנת בצורת משכורת חודשית והטבות נוספות, כדין עובדי הרשויות הפלסטיניות. על פי החוק הפלסטיני, חוק האסירים המשוחררים 2004/19, זכאים למשכורת כל היושבים בבתי הכלא הישראליים על רקע השתתפותם במלחמה נגד ישראל (אסירים פליליים אינם זכאים למשכורת). גובה המשכורת החודשית נגזר מאופי פעולת הטרור, משך תקופת המאסר ואזרחות המחבל. מחבלים בעלי אזרחות ישראלית מקבלים משכורות גבוהות יותר מתושבים פלסטינים. אבו מאזן אמר בכמה הזדמנויות שגם אם יהיה לו גרוש אחד הוא ישלם אותו למחבלים, משום ש\"אנחנו שלחנו אותם\". הרשות תומכת באופן חודשי בכ-5,000 מחבלים מורשעים הכלואים בישראל וכ-5,500 מחבלים שכבר שוחררו. הסכום המוקצב לתשלום משכורות המחבלים ומשפחותיהם עומד על קרוב ל-1.3 מיליארד שקל בשנה, שהם כ-7% מהתקציב הכולל של הרשות. כחצי מסכום זה משולם למחבלים עצמם וכחצי למשפחות מחבלים שנהרגו.\n\nהרשות הפלסטינית מיוצגת על ידי הארגון לשחרור פלסטין שמנהל רשת של משלחות ושגרירויות פלסטיניות. יש לה שגרירויות במדינות אשר מכירות במדינה פלסטינית ובמדינות אחרות אשר נמנעות להביע את עמדתן בסכסוך הישראלי-פלסטיני היא מנהלת \"משלחות\" או \"משימות\". מדינות זרות מיוצגות ברשות הפלסטינית באמצעות \"שליחות\" או \"משרדים\" ברמאללה ובעזה.\nב-5 בינואר 2013, בעקבות החלטה 67/19 של העצרת הכללית של האו\"ם, הורה נשיא הרשות הפלסטינית מחמוד עבאס לכל השגרירויות הפלסטיניות לשנות כל אזכור רשמי בשם הרשות הפלסטינית ל\"מדינת פלסטין\". כמו כן, הורה לממשלה הפלסטינית להנפיק דרכונים ומסמכים רשמיים נוספים בהם תוטבע החותמת \"מדינת פלסטין\". 145 מתוך 193 המדינות החברות באו\"ם הצביעו בעד החלטה 67/19, ובכך הכירו ברשות כמדינה משקיפה באו\"ם.\nהרשות הפלסטינית נכללת במדיניות השכנות האירופית של האיחוד האירופי (ENP), שמטרתה לקרב את האיחוד האירופי ושכנותיו.\n\n ערך מורחב – כלכלת הרשות הפלסטינית\n\nכלכלת הרשות הפלסטינית מקבילה לכלכלת מדינת עולם שלישי לפי מדדים מקובלים. התוצר הלאומי הגולמי של התושבים נאמד בכ-2,900 דולרים לנפש לשנה. השכר הממוצע בשנת 2006 הוערך בין 1,570-1,800 ש\"ח לחודש. רוב התושבים הם חקלאיים או עובדים כלליים ללא השכלה גבוהה. שירותי הבריאות, החינוך והרווחה נתונים לחסדי התרומות של מדינות ערב, ארצות הברית ואירופה. כמו כן, קיימים פערים כלכליים גדולים בין האליטה הפלסטינית בעלת הממון לבין האוכלוסייה קשת היום ומרובת הילדים.\nהקשרים הכלכליים בין ישראל לרשות מסייעים לכלכלת שני הצדדים. בשנות ה-90 כמאה אלף פלסטינים הועסקו מדי יום בידי ישראלים. בנוסף, היצוא מהרשות לישראל עמד על כ-500 מיליון דולר בשנה. עם זאת, בשנים הראשונות לפעילותה של הרשות הכלכלה הפלסטינית אופיינה בריכוזיות גבוהה, בהיעדר שקיפות, ולעיתים אף בשחיתות. עסקים רבים בשטחים הוחזקו בידי הרשות או אנשיה. מדיניות זו הפחיתה את התחרותיות במשק ואת הניצול של המשאבים הפיסקליים. משנת 1997 החלה מגמת צמיחה, שנמשכה עד פרוץ האינתיפאדה השנייה. הצמיחה נבעה מגידול במספר העובדים הפלסטינים בישראל, ירידה באבטלה משיעור של 25% בשנת 1996 ל-11% בשנת 2000, מיסים שגבתה ישראל עבור הרשות והירתמות הקהילה הבינלאומית. בשנים 1994–2001 הזרימה הקהילה הבינלאומית לרשות 4.5 מיליארד דולר. הסכמי אוסלו הביאו השקעות בתחומי הרשות ובישראל ובתקופה שבין ההסכמים לאינתיפאדה השנייה (1993–2000) צמח התמ\"ג הפלסטיני בכ-230%.\nהאינתיפאדה השנייה הסבה נזק כבד למשק הפלסטיני. בעקבות פיגועי הטרור, צה\"ל הטיל סגרים על השטחים וקשרים כלכליים רבים בין ישראל והפלסטינים נותקו. אלפי פלסטינים איבדו את מקור עבודתם. כיבושן מחדש של הערים הפלסטיניות ביהודה ושומרון במבצע חומת מגן הביא לסגירת מרכזים כלכליים כמו בנקים, שעליהם פשט צה\"ל כדי לקטוע הזרמת כספים לטרור. במקביל הועלו טענות כלפי ההנהגה הפלסטינית על שחיתויות ונטילת כספים שהיו מיועדים לרווחת כל התושבים, עובדה שתרמה לעליית החמאס לשלטון ב־2006. ניצחון החמאס הביא להפסקת הזרמת הכספים של מדינות אירופה וארצות הברית, וזו היוותה פגיעה נוספת בכלכלה הפלסטינית, ובעיקר בזו שברצועת עזה.\nבניגוד למצב הקשה בעזה, בשנים 2008 ו-2009 ניכר שיפור בכלכלת יהודה ושומרון, בעקבות הקלות שהנהיגה ישראל על התנועה והסרת מחסומים, לצד היתרים גורפים לכניסת ערבים ישראלים לשטחים, שיפור פנימי בסדר ובביטחון בערים, וכינון ממשלה חלופית לממשלת חמאס (פעולה שהחזירה את הסיוע בינלאומי). בשנת 2005 היה התמ\"ג לנפש ביהודה ושומרון גבוה בעשרה אחוזים מזה שנרשם ברצועת עזה, ובשנת 2015 הוא היה גבוה ב־128 אחוזים.\nהרשות הפלסטינית מקבלת סיוע כלכלי מארגונים בינלאומיים, ממדינות המערב וממדינות המפרץ. סמוך להסכמי אוסלו הוקמה ועדת הקישור אד-הוק לסיוע כלכלי לרשות הפלסטינית.\n\n ערך מורחב – נפות הרשות הפלסטינית\n\nב\"הצהרת העקרונות\" שעליה חתמו נציגי ממשלת ישראל והנהגת אש\"ף ב-13 בספטמבר 1993, ואשר קבעה קווים מנחים למשא ומתן בין הצדדים, נקבע:\n\n\"תחום שיפוטה של המועצה (=הרשות הפלסטינית) יכסה שטחי הגדה המערבית ורצועת-עזה, מלבד הנושאים שיידונו במסגרת המשא-ומתן על מעמד הקבע. שני הצדדים רואים את הגדה המערבית ואת רצועת-עזה כיחידה טריטוריאלית אחת, ששלמותה תישמר במסגרת תקופת הביניים.\" (סעיף 4, נוסח מלא בעברית באתר הכנסת)\nאף כי בפועל הרשות הפלסטינית אינה שולטת במרבית שטח יהודה והשומרון (המכונה בהצהרת העקרונות \"הגדה המערבית\"), הרי שלפי \"הצהרת העקרונות\", רוב השטח שמעבר לקו הירוק יכול לעבור לשליטתה במסגרת המשא ומתן עם ישראל על הסדרי הביניים. לפי סעיף 5 ב\"הצהרת העקרונות\", שטחי מזרח ירושלים וההתנחלויות לא ייקבעו אלא בהסכמי הקבע בין הצדדים. מאז הפיכת חמאס ברצועת עזה איבדה הרשות הפלסטינית את שליטתה ברצועה, וחמאס שולט בה באופן מעשי.\n\nמדינה פלסטינית\n\nרונן ברגמן, והרשות נתונה, הוצאת משכל.\n\n הרשות הפלסטינית, דף שער בספרייה הלאומית\nהרשות הפלסטינית, באתר אנציקלופדיה בריטניקה (באנגלית)\nסוכנות הידיעות הפלסטינית וואפא – אתר בעברית המדווח מהרשות הפלסטינית\nמאמר על ספרי הלימוד של הרשות באתר המחלקה לשיחות השלום של אש\"ף\nדנה באלנדר, בִּרְשות מי הרשות?, באתר המכון הישראלי לדמוקרטיה, 24 ביוני 2007\nהרשות הפלסטינית, מכון ראות\nמאמרים בנושא הרשות הפלסטינית אתר המרכז הירושלמי לענייני ציבור ומדינה.\nמשה יעלון, ‏ישראל והפלסטינים: חזרה ליסודות, תכלת 33, סתיו תשס\"ט, 2008\nהרשות הפלסטינית - האם היא כישלון מדינתי? אתר המכון למחקרי ביטחון לאומי.\nארכיון אסף פרסומי הרשות הפלסטינית, בספרייה הלאומית\nהרשות הפלסטינית - יחסי ישראל - פלסטינים, המכון למחקרי ביטחון לאומי (inss).",
    "pageid": 646326
  },
  {
    "title": "השירות החשאי של ארצות הברית",
    "extract": "השירות החשאי של ארצות הברית (באנגלית: The United States Secret Service, בקיצור: The Secret Service, בראשי תיבות: USSS) הוא זרוע של הממשל הפדרלי של ארצות הברית המהווה חלק מהמחלקה לביטחון המולדת של ארצות הברית, ותפקידו להגן על נשיא ארצות הברית ועל אנשים נוספים הקשורים בו (רעייתו, סגן הנשיא ורעייתו, נשיאים לשעבר, מועמדים לנשיאות, ורבים נוספים). השירות החשאי עוסק גם בהגנת מתחם הבית הלבן, וכן במניעת זיוף כספים והונאה.",
    "pageid": 22023
  },
  {
    "title": "וושינגטון די. סי.",
    "extract": "וושִׁינְגְטוֹן דִי. סִי. (באנגלית: .Washington, D.C) היא עיר הבירה של ארצות הברית. העיר הוקמה ב-16 ביולי 1790, כעירייה נפרדת בתוך מחוז קולומביה ומכאן צמד האותיות די.סי. (District of Columbia). העיר נקראת על שמו של נשיאה הראשון של ארצות הברית – ג'ורג' וושינגטון.\nחקיקת הקונגרס ב-1871 יצרה ממשל יחיד לטריטוריה הפדרלית כולה, ובפועל איחדה את העיר עם המחוז לישות פדרלית אחת, שכפופה ישירות לשלטון המרכזי ואינה חלק מאחת ממדינות ארצות הברית. וושינגטון די. סי. נקראת על שמו של נשיאה הראשון של ארצות הברית, ג'ורג' וושינגטון, וצמד האותיות די.סי. מקצרות את שם המחוז השיפוטי אותו היא מייצגת (District of Columbia) וזאת על מנת להפרידה ממדינת וושינגטון בעלת השם הזהה.\nהעיר ממוקמת על גדתו הצפונית של נהר הפוטומק. היא גובלת במדינת וירג'יניה בדרום-מערב, ובמדינת מרילנד מצדדיה האחרים. בעיר מתגוררים כ-646 אלף תושבים, והיא העיר ה-23 בגודלה בארצות הברית; אך במהלך שבוע העבודה עולה אוכלוסייתה על מיליון תושבים, המגיעים אליה מהפרוורים שמסביבה. באזור המטרופוליטני של וושינגטון מתגוררים כ-5.4 מיליון תושבים, מה שהופך אותו לאזור המטרופוליטני השמיני בגודלו בארצות הברית.\nהפרק הראשון בחוקת ארצות הברית קובע כי מחוז פדרלי, המופרד מן המדינות, יכול לשמש כבירה הקבועה של ארצות הברית. מרכזן של כל שלוש רשויות הממשל הפדרלי של ארצות הברית ממוקמים בוושינגטון: הרשות המחוקקת (הקפיטול), הרשות המבצעת (הבית הלבן, לצד מחלקות הממשל הפדרלי השונות וסוכנויותיו), והרשות השופטת (בית המשפט העליון של ארצות הברית ובתי משפט פדרליים מרכזיים), וכן מוזיאונים ומונומנטים לאומיים רבים, בהם מוזיאוני הסמית'סוניאן ומוזיאון השואה בוושינגטון. וושינגטון די. סי. מארחת כ-172 שגרירויות זרות וארגונים בינלאומיים כמו הבנק העולמי, קרן המטבע הבינלאומית, תאגיד המימון הבינלאומי, מטה ה-FBI ומטה נאס\"א. גופים פדרליים אחרים, כגון הפנטגון ומטה ה-CIA שבלאנגלי, שוכנים בסמוך לוושינגטון מצדו השני של נהר הפוטומק בווירג'יניה; בעוד שמטה ה-NSA שוכן במרילנד, בין וושינגטון לבולטימור.",
    "pageid": 11499
  },
  {
    "title": "ט\"ז בתמוז",
    "extract": "ט\"ז בתמוז הוא היום השישה עשר בחודש העשירי \nבשנה העברית, למניין החודשים מתשרי, והיום השישה עשר בחודש הרביעי \nלמניין החודשים מניסן. ט\"ז בתמוז לעולם לא יחול, בלוח העברי הקבוע, בימים ראשון, שלישי וחמישי, ועל כן הוא משתייך לקבוצת הימים הנקראת \"לא אגה\".",
    "pageid": 307809
  },
  {
    "title": "יחידת מיתר",
    "extract": "יחידת מיתר (יחידה 427) היא יחידה מובחרת באוגדה 98. בעבר הייתה יחידה מטכ\"לית (יחידת מגלן התפתחה מתוכה). כיום, היחידה בעלת ייעוד מסווג בעולמות איסוף מודיעין מעבר לקווי אויב והשמדת מטרות איכות בעומק שטח האויב.",
    "pageid": 444755
  },
  {
    "title": "יחסי ישראל–פרגוואי",
    "extract": "יחסי ישראל–פרגוואי הם היחסים הדיפלומטיים הרשמיים שמתקיימים בין מדינת ישראל לבין רפובליקת פרגוואי.\nלישראל יש שגריר לא תושב בפרגוואי, ולפרגוואי יש שגרירות בהרצליה.",
    "pageid": 1371152
  },
  {
    "title": "יעל שלביה",
    "extract": "יעל שלביה כהן (נולדה ב-31 באוגוסט 2001, י\"ב באלול ה'תשס\"א) היא דוגמנית בינלאומית ושחקנית ישראלית.\nשלביה הופיעה בקמפיינים בינלאומיים של דוגמנות. הוצגה על ידי TC CANDLER בשנת 2018 במקום השלישי ברשימת מאה הנשים היפות בעולם, בשנת 2019 במקום השני, ובשנת 2020 במקום הראשון.",
    "pageid": 1754745
  },
  {
    "title": "יפן",
    "extract": "יפן (בקאנג'י: 日本; בקטאקנה: ニホン／ニッポン; בהיראגאנה: にほん／にっぽん;  ברומאג'י: Nippon או Nihon, תלוי בהקשר) היא מדינת איים בצפון-מערב האוקיינוס השקט, השייכת ליבשת אסיה.\nלמרות היותה מדינה בינונית מבחינת שטחה, יפן היא מעצמה כלכלית: היא המדינה השישית בעולם מבחינת עוצמתה הכלכלית, בחישוב לפי תמ\"ג וחברה בארגון המדינות המתועשות (G7). יפן מכונה גם בשם: \"ארץ השמש העולה\" או \"ארץ שמונת האיים הגדולים\".\nיפן היא ארכיפלג של 6,852 איים. הקצה הצפוני שלה מרוחק כ-50 ק\"מ מן האי הרוסי סחאלין, והקצה הדרומי שלה נמצא במרחק כ-150 ק\"מ מדרום קוריאה. האיים הראשיים הוקאידו, הונשו, שיקוקו וקיושו סמוכים זה לזה ומהווים 97% משטחה היבשתי של יפן. נכון לשנת 2022, מונה אוכלוסייתה של יפן למעלה מ-125 מיליון איש, והיא המדינה העשירית בגודלה מבחינת אוכלוסייה. מרבית האוכלוסייה מתרכזת במישורים ובשפילות החוף של המזרח והדרום, ואילו הצפון דליל יותר באוכלוסין.\nיפן היא המדינה שתוחלת החיים בה היא הגבוהה בעולם. מטרופולין טוקיו רבתי, בירת יפן, הוא המטרופולין הגדול בעולם ובה למעלה מ-30 מיליון תושבים.",
    "pageid": 381
  },
  {
    "title": "מגפת הקורונה",
    "extract": "מגפת הקורונה הייתה מגפה עולמית של מחלת נגיף הקורונה. במגפה נדבקו תוך פחות משנתיים יותר מ-40% מאוכלוסיית העולם: 3.39 מיליארד בני אדם עד חודש נובמבר 2021, מתוכם רק כ-690 מיליון מאומתים.\nבמהלך המגפה מתו ממנה לפחות 6.9 מיליון בני אדם, אם כי על פי ההערכות מספר הנדבקים והמתים בפועל, היה הרבה יותר גבוה. מקורו המדויק של הנגיף, מזן SARS-CoV-2, אינו ידוע. על פי ההערכה הראשונית, הוא עבר מבעלי חיים נגועים לאדם, ולפי הערכה אחרת, הוא דלף ממעבדה בסין. ההתפרצות הראשונה החלה בווהאן שבמחוז חוביי שבסין, ב-17 בנובמבר 2019. באמצע פברואר 2020 החלה מגפת הקורונה להתפשט במהירות בכל רחבי העולם. לפי הערכת ארגון הבריאות העולמי, בין ינואר 2020 לסוף 2021, מתו בין 13.3 מיליון ל-16.6 מיליון אנשים ממחלת הקורונה ישירות או כתוצאה מהשפעת המגפה על תפקוד מערכות בריאות.\nהתפשטות המגפה והמחלה בעולם עוררה בהלה, מלוּוה במשבר כלכלי משמעותי ובנפילה חדה של הבורסות בעולם בחודש מרץ 2020. בנוסף, קרסו מחירי הנפט ברחבי העולם לרמות שפל שלא נראו בעבר. זמן קצר לאחר מכן התאוששו הבורסות והנפט ברחבי העולם וחזרו למחירים ששררו טרם המגפה ואף גבוה מכך.\nמדינות העולם הגיבו למגפה באמצעות הנחיות לשמור על ריחוק חברתי, הטלת מגבלות על תנועה והתקהלויות, הטלת סגרים ועוצרים, ביטול אירועים וסגירת כלל המוסדות הלא חיוניים. כמו כן נעשו מאמצים ממוקדים לאתר חולים ונשאים ולבודדם, למגן את צוותי הרפואה, ולהגדיל באופן מהיר את קיבולת בתי החולים, כולל בניית מסגרות אשפוז מיוחדות לחולי קורונה. במהלך המגפה היה פרק זמן שבו שליש מהאנושות – כ-2.6 מיליארד בני אדם – נדרשו להישאר בבתים בתנאי סגר.\nבספטמבר 2020 ובמהלך שנת 2021 התגלו עשרות מוטציות בנגיף הקורונה שהשפיעו על התפרצויות חדשות של המחלה ברחבי העולם. בסוף שנת 2020 החל מתן חיסון המוני נגד הנגיף לאוכלוסיית העולם.\nב-5 במאי 2023 הודיע ארגון הבריאות העולמי כי מגפת הקורונה כבר אינה מצב חירום עולמי, בשל ירידת שיעור התמותה העולמי מהמחלה לכ-3,500 בני אדם בשבוע בחודש הקודם.\nמגפה קודמת בסדר גודל דומה, הייתה מגפת השפעת הספרדית שפרצה ב-1918 לקראת סוף מלחמת העולם הראשונה, ונמשכה עד בערך תחילת 1921.\n\nנתוני מקרי ההדבקה המאומתים ומקרי המוות המפורטים להלן מתייחסים לאנשים שנבדקו למחלת הקורונה, כפי שדווחו רשמית על ידי המדינות השונות. למדינות שונות יש מדיניות שונה בנוגע לרמת התסמינים הנדרשת כדי לבצע בדיקה, וחלקן אינן בודקות אנשים המגלים תסמינים קלים בלבד. בחלק ממדינות העולם נרשמו דיווחים מעטים בלבד, וכמה מדינות אינן מדווחות כלל.\n\nנתונים מצטברים מדווחים מכל העולם, מתחילת המגפה עד ליולי 2023 (המספרים מעוגלים):\n\nמקרי הדבקה מאומתים – כ-690 מיליון\nתמותה – 6.9 מיליון\nשיעור קטלניות עולמי מצטבר – סביב 1.0% (מקרים מאומתים)\n\nנתונים עולמיים לשנת 2020 בלבד (המספרים מעוגלים):\n\nמקרי הדבקה מאומתים – 84 מיליון\nתמותה – 1.8 מיליון\nמקרים פעילים לתום 2020 – 23 מיליון\nשיעור קטלניות עולמי ב-2020 – 2.1%\nנתונים עולמיים לשנת 2021 בלבד (המספרים מעוגלים):\n\nמקרי הדבקה מאומתים – 196 מיליון\nתמותה – 3.6 מיליון\nמקרים פעילים לתום 2021 – 30 מיליון\nשיעור קטלניות עולמי ב-2021 – 1.8%\nנתונים עולמיים לשנת 2022 בלבד (המספרים מעוגלים):\n\nמקרי הדבקה מאומתים – 385 מיליון\nתמותה ב-2022 – 1.3 מיליון\nמקרים פעילים לתום 2022 – 21.4 מיליון\nשיעור קטלניות עולמי ב-2022 – 0.33%\n\n ערך מורחב – מגפת הקורונה לפי מדינות\nעיקר ההדבקה והתמותה המדווחות במגפת הקורונה התרחשה ביבשת אירופה, בשני חלקי אמריקה ובדרום מזרח אסיה.\nנכון לתחילת 2023 מוקדי המגפה העיקריים במקרים מאומתים מצטברים הם:\n\nאירופה (בעיקר רוסיה, צרפת, ספרד, בריטניה, איטליה, גרמניה הולנד) – 250 מיליוני מאומתים.\nארצות הברית – 107 מיליוני מאומתים\n הודו – 45 מיליון מאומתים\nדרום אמריקה – 69 מיליונים (בעיקר ברזיל – 32 מיליון מאומתים, מוקדים עיקריים נוספים: ארגנטינה, קולומביה ופרו)\nלנתונים נוספים ראו טבלאות מגפת הקורונה.\n\n ערך מורחב – מחלת נגיף קורונה 2019\nהנגיף עובר מאדם לאדם כאשר נשא נושם החוצה נתז נשימתי ואירוסולים המרחפים באוויר, שמכילים את הווירוס. אדם אחר יכול לנשום פנימה את הנתז הנשימתי והאירוסולים. כמו כן הם יכולים לנחות על העיניים, על האף ועל הפה, במיוחד במקרה של שיעול ועיטוש. הדבקה ממשטחים נגועים וממגע של הידיים בעיניים אף ופה אינה נחשבת נפוצה, למרות מה שחשבו בהתחלה.\nתקופת הדגירה היא בדרך כלל חמישה ימים, אך עשויה להיות בין יומיים ל-14 יום. במהלך תקופה זו הנשא יכול להדביק אחרים. דווח גם על מקרה של פיתוח תסמינים לאחר זמן של 27 יום.\nהתסמינים הם לרוב חום, שיעול וקוצר נשימה. דווח גם על תסמינים נוספים, ייחודיים יותר למחלה לעומת שפעת, ובהם אובדן זמני של חוש הטעם וחוש הריח וכן שטפי דם באצבעות. הסיבוכים עלולים לכלול דלקת ריאות, הצטברות קרישי דם ואי-ספיקת כליות. הטיפול בחולים מתמקד בהקלת התסמינים ובטיפול תומך. אמצעי ההגנה כוללים שמירה על היגיינה אישית, שמירת מרחק מאנשים אחרים, ובידוד עצמי של 14 ימים לאנשים שהיו בקרבת חולים.\nלפי ההערכות, מספר ההתרבות הבסיסי (מספר שמתאר כמה אנשים עלולים להידבק מאדם חולה אחד) עומד על 2.2. הערכה אחרת מדברת על בין 1.4 ל-3.9 ואף עשוי להיות גבוה יותר במקומות צפופים.\nאחד הקשיים הגדולים בהתמודדות עם הנגיף הוא שנשאי־הנגיף אינם מפתחים תסמינים בימים הראשונים, ובשל כך הם ממשיכים להדביק. התסמינים מופיעים עד 14 יום. דגימה של נשא לא בהכרח תביא לתשובה חיובית, מכיוון שייתכן שבשלבי הדבקה ראשוניים כמות הנגיף בגוף נמוכה ביותר ותקשה על זיהויו, גם ייתכן שהנגיף נמצא בדרכי הנשימה התחתונות בעוד הדגימה נלקחה ממערכת הנשימה העליונה ששם הימצאותו דלילה, בעקבות כך הנבדקים נבדקים פעמיים כדי לצמצם את האפשרות לתוצאה שלילית שגויה.\nהזמן מאימות החולים עד ההידרדרות של חלקם למצב בינוני-קשה הוא כ-3 שבועות. תהליך ההחלמה ארוך במיוחד, ונע בין כשבועיים במקרים הקלים ועד שישה שבועות בקשים. דווח שחלק מהמחלימים המשיכו לחוות תסמינים פיזיים כמו חולשה, כאבים ושינויים בחוש הטעם, כמו גם השלכות נפשיות, במשך חודשים ארוכים.\nכתוצאה ממוטציות שהנגיף עבר, נוצרו זנים רבים שלו, שנבדלים זה מזה במידת ההדבקה ובעוצמת המחלה שהם גורמים.\n\n ערך מורחב – השפעות ארוכות טווח של הקורונה\nחולים רבים מדווחים על מגוון תסמינים לאחר ההחלמה, הידועים בכינוי \"Post-acute COVID-19\" או “Long COVID-19”.\nהתסמינים הבולטים ביותר הם עייפות כרונית, כאבי ראש, דיכאון, בעיות במערכת העיכול, נדודי שינה, לחצים בחזה וקשיי נשימה במאמץ, נימולים בידיים וברגליים ותחושת צימאון. מכיוון שהמחלה חדשה, טרם הובהרו ההשפעות ארוכות הטווח שלה. חלק מהנזק עשוי להיות תופעת לוואי של טיפולים אינטנסיביים כגון אינטובציה, בעוד שבעיות מתמשכות אחרות עלולות להיגרם על ידי הנגיף עצמו. נכון לינואר 2021, ההגדרה של השפעות ארוכת טווח של נגיף הקורונה טרם הובהרה.\n\n ערך מורחב – מגפת הקורונה ברפובליקה העממית של סין\n\nבמהלך חודש דצמבר 2019 זוהו מספר מקרים של דלקת ריאות חמורה שלא הושפעה מטיפול אנטיביוטי שנגרמה מנגיף לא מזוהה בעיר ווהאן שבמחוז חוביי שבסין. הוא נקשר לשוק הרטוב חוואנאן  למאכלי ים בווהאן, אך לא זוהתה אפשרות ההדבקה מאדם לאדם.\nעל פי תחקירים עיתונאיים, בימים הראשונים לגילוי המחלה נקט השלטון הסיני, המקומי והארצי, באמצעים שונים להגביל מידע על הנגיף והמחלה החדשים. בתחקיר שערך העיתון SCMP , המתפרסם בהונג קונג בהתבסס על הדלפה של מסמך ממשלתי סיני, עלה כי התאריך המוקדם ביותר שבו אותר בדיעבד חולה קורונה הוא באמצע נובמבר 2019, עד סוף נובמבר אותרו בדיעבד 8 חולים ועד סוף 2019 חלו בווהאן כ־270 חולים (חלק מהמקרים אומתו רק מאוחר יותר) והצטברו עדויות על אפשרות הדבקה מאדם לאדם. בתחילת אמצע ינואר 2020 התפשט הנגיף למחוזות אחרים בסין, בעקבות נסיעות של אזרחים למשפחותיהם לראש השנה הסינית. ווהאן היותה מוקד תחבורה מרכזי.\nב-31 בדצמבר דיווח משרד הבריאות של סין לארגון הבריאות העולמי, על ההתפרצות המסתורית ועל הופעת הנגיף החדש.\nהריצוף הגנטי של הווירוס הושלם כבר בראשית ינואר 2020, בידי מעבדה מסונפת לאוניברסיטת פודאן בשאנגחאי והועבר לרשויות הבריאות הראשיות בסין, בתוספת המלצה לנקוט אמצעי מניעה ושליטה, אך הרשויות התעלמו והמעבדה פרסמה באופן פומבי ועצמאי את הריצוף הגנטי של SARS-CoV-2 באתר האינטרנט virological.org ב־11 בינואר 2020, צעד שהוביל להחלטת הממשלה כעבור זמן קצר לסגור את המעבדה.\nהממשלה הסינית הכחישה את הדברים וטענה שפעלה בשקיפות ובמהירות להגנת האוכלוסייה החל מהרגע בו הבינה כי מדובר במגפה. על פי הדיווח הרשמי, ב-10 בינואר היו רק 41 מקרי הדבקה. ב-23 בינואר 2020 הגיע מספר המקרים המאומתים המצטברים ל-830, ושלטונות סין החלו לנקוט בצעדים מחמירים למניעת התפשטות הקורונה שבעיקרם סגירת האפשרות לנוע בחופשיות מאזורים נגועים ואליהם והטלת עוצר על ערים במחוז חוביי בו פרצה המגפה. כתוצאה מהסגר המוחלט חלה ירידה הדרגתית עיקבית במספר מקרי ההידבקות המדווחים. המגפה נבלמה לקראת סוף פברואר 2020, ברמה של כ-80 אלף מקרי הידבקות. מתחילת חודש מרץ ירד המספר היומי של מקרים חדשים והגיע למספר זניח.\n\nבמהלך פברואר 2020 החל הנגיף להתפשט מחוץ לסין, ובסוף פברואר היה מספר מקרי ההידבקות בעולם כ-89,000, מתוכם כ-80,000 בסין ורק 9,000 במעל ל-60 מדינות. אך מתחילת מרץ 2020, הלך וגדל מספר הנדבקים במהירות, ובאמצע מרץ התפשט כבר ליותר מ-150 מדינות, ובעיקר למדינות באירופה. החל מאמצע מרץ עלה הן מספר הנדבקים והן מספר המתים במדינות העולם על זה שבסין. מוקדי ההתפשטות המרכזיים בסוף מרץ היו בעיקר איטליה, ספרד ואיראן. במקביל החלה המגפה להתפשט במהירות בארצות הברית, ומספר מקרי ההידבקות היומי המדווח שם הגיע בסוף מרץ ליותר מ-15,000. מספר המקרים החדשים ליום בעולם עבר לקראת סוף מרץ את ה-60,000. ב-26 במרץ עמד מספר הנדבקים בעולם על יותר מ-500,000, ויותר מ-24 אלף מקרי מוות.\n\nכל הנתונים במצטבר אלא אם נכתב אחרת\n\nב-1 בדצמבר 2019 התגלה המאומת הראשון בעולם\nב-25 בפברואר 2020, לראשונה מאז פרוץ המגפה, עלה המספר היומי של מקרי ההדבקה המאומתים שדווחו בעולם שמחוץ לסין, על זה שבסין.\nב-7 במרץ 2020, לראשונה מאז פרוץ המגפה, עלה המספר של מקרי ההדבקה המאומתים הפעילים בעולם (כ-22,000) שמחוץ לסין על זה שבסין (כ-20,500).\nב-13 במרץ 2020 עלה המספר היומי של מקרי ההדבקה המאומתים בעולם על 10,000 ביממה.\nב-15 במרץ 2020 עלה מספר מקרי ההדבקה המאומתים המצטבר מחוץ לסין על זה שבסין (כולל מחלימים ומתים).\nב-2 באפריל 2020 עברו מקרי ההדבקה המאומתים במצטבר את רף המיליון.\nב-14 באפריל 2020 נרשמו בעולם במצטבר 2 מיליון מקרי הדבקה מאומתים.\nב-27 באפריל 2020 עבר מספר מקרי ההדבקה בעולם את רף ה-3 מיליון.\nב-21 במאי 2020 עבר מספר מקרי ההדבקה בעולם את רף ה-5 מיליון.\nב-27 ביוני 2020 עבר מספר המקרים בעולם את רף ה-10 מיליון.\nב-9 באוגוסט 2020 עבר העולם את רף 20 מיליון המקרים המאומתים.\nב-22 באוגוסט 2020 עבר העולם את רף 30 מיליון המקרים המאומתים.\nב-7 בנובמבר עבר 2020 העולם את רף 50 מיליון המקרים המאומתים.\nב-26 בינואר 2021 עבר העולם את רף 100 המיליון.\nב-12 באפריל 2022 מספר המאומתים לקורונה מפרוץ המגפה עבר את רף החצי מיליארד.\n\nב-1 במרץ 2020, לראשונה מאז פרוץ המגפה, עלה המספר היומי של מקרי מוות מחוץ לסין על זה שבסין.\nב-19 במרץ 2020 עלה מספר המתים המצטבר על 10,000, ומספר המתים באיטליה עלה על זה שבסין – 3,405 לעומת 3,248.\nב-26 במרץ 2020 עבר מספר מקרי ההדבקה המאומתים בעולם במצטבר את רמת ה-500,000, ומספר מקרי ההידבקות בארצות הברית עבר את זה שבסין ואת זה שבאיטליה ובכך הפכה המדינה למובילה במספר מקרי ההדבקה בעולם.\nב-10 באפריל 2020 עבר מספר מקרי המוות את רף ה-100,000.\nב-27 בספטמבר 2020 עבר העולם את רף המיליון מתים.\nב־2 באוקטובר 2021 מספר המתים בעולם חצה את רף ה-5 מיליון\nב-19 במאי 2022 ארצות הברית עברה את קו המיליון מתים.\n\nב־21 בינואר 2020 דווח על מקרה ראשון שאותר בארצות הברית. החולה הגיע מסין ונחת בנמל התעופה של סיאטל, כשהוא סובל מתסמיני המחלה. בנמל התעופה עדיין לא הופעלו אמצעי הסריקה המיוחדים לזיהוי נוסעים חולים. הוא אושפז בבידוד בבית חולים במדינת וושינגטון. לדבריו הוא לא ביקר בשווקים באזור העיר ווהאן, שהיא מקור התפרצות המחלה בסין.\nב־2 בפברואר דווח על מקרה מוות ראשון מחוץ לסין: תושב ווהאן שבסין מת מהנגיף בפיליפינים.\n\nב-13 בפברואר אירע מקרה מוות ראשון מהנגיף ביפן, וב-15 בפברואר אירע מקרה מוות ראשון מהנגיף מחוץ ליבשת אסיה, כאשר תייר סיני בן 80 מת בצרפת.\nב-21 בפברואר, לאחר שנוסעים ישראלים מספינת \"דיימונד פרינסס\" שבו לארץ, נלקחו כלל הנוסעים לבידוד, ואחת מתוך 11 הנוסעים נדבקה בנגיף ונשארה בבידוד. באותו יום התפשט הנגיף גם ללבנון לאחר שאישה מאיראן נכנסה למדינה.\nב-29 בפברואר 2020 דווח על מקרה מוות ראשון בארצות הברית כתוצאה מהנגיף; אישה מתה בפרוורי סיאטל שבמדינת וושינגטון. במרץ עבר שיא המגפה לאירופה, ובעיקר בצפון איטליה. ב-19 במרץ מספר המתים מהמגפה באיטליה עבר את מספר המתים בסין.\n\nב-26 במרץ נספרו בבריטניה מעל 100 מתים ביממה. בניו יורק דווח על עומס גובר על מערכת הבריאות, מחסור בציוד והיערכות לגידול במספר המתים.  בארצות הברית דווחו על 70 אלף נדבקים ואלף מתים במצטבר מאז ראשית המשבר. בתי החולים בעיר ניו יורק התריעו כי הם קרובים לקריסה. \nעימות נרשם בין הנשיא טראמפ שלחץ על הסרת ההגבלות לבין בעלי תפקידים שונים, בתוכם מושל ניו יורק אנדרו קומו ומנהל המרכזים לבקרת מחלות ומניעתן. לפי ההערכה, חופשת האביב של הסטודנטים החמירה את המצב. כן דווח על הדבקה גוברת בקרב עובדים חיוניים המטפלים במשבר. \nב-27 במרץ נדבקו ראש ממשלת הממלכה המאוחדת, בוריס ג'ונסון, ושר הבריאות הבריטי ג'ונסון היה לראש הממשלה הראשון שנדבק בנגיף.\nסימנים ראשונים בשלהי מרץ להתפרצות המגפה ביבשת אפריקה החמה העידו כי התפיסה המוקדמת, לפיה ניתן להסתמך על עליית הטמפרטורות בקיץ כגורם שיביא את הקץ על המגפה, היא תקוות שווא. ניתן לראות זאת ככל הנראה גם בהתפרצות הגל השני בסינגפור החמה והלחה ובהתפרצויות בסאו פאולו הקיצית, ובמצרים וקטר החמות והיבשות. במדינות מסוימות, חלקן אפריקאיות, התמודדו עם מיעוט בדיקות ובעיות באבחון המחלה.\nבמקומות שונים, כמו איראן, אזור צפון איטליה, לונדון, ניו יורק, מנאוס, גואיאקיל מצרים ומקסיקו סיטי דווח על עומס רב או קריסה בבתי חולים. היה גם מחסור בצוותים או בציוד כמו חמצן ומיטות אשפוז בזמנים שונים.\n\nבסוף אפריל 2020, היו למדינות שונות גישות שונות ביחס להתמודדות עם הנגיף והן דנו על אסטרטגיות יציאה מהסגר. מטרתן הייתה יצירת שגרה בצל הקורונה. נכון לתחילת מאי, הוסרו הגבלות – לפעמים אחרי שנראָה שהמגפה הובסה ולפעמים כסוג של \"הימור\". מנגד, כמה מדינות חוו התפרצות והתמודדו עם מקרים חדשים, ועדיין לא יכלו לדבר על חזרה לשגרה באותם היקפים.\nבמאי, אחרי הקלות שונות, היו מדינות שהתמודדו עם התפרצויות מקומיות. כך בגרמניה (שם גם עלה קצב ההדבקה) ובעיר וואהן שבסין. בסוף מאי, אמריקה הלטינית הפכה למוקד ההתפרצות השלישי בגודלו אחרי ארצות הברית ורוסיה. שני שלישים מהחולים החדשים הגיעו מברזיל, הודו, ארצות הברית ורוסיה.\nבמקביל, מדינות שונות התקדמו בתוכנית היציאה שלהן והגדירו הקלות וכללים. חלק מהמדינות שמרו על תחלואה נמוכה במשך תקופה.\nמדינות רבות במזרח הרחוק, במזרח התיכון, באירופה ובאמריקה התמודדו עם גלים נוספים של המגפה אחרי ירידה בתחלואה. חלקן אף הטילו סגר נוסף. במדינות שונות, דוגמת ארצות הברית וברזיל, המגפה המשיכה להתפשט באוכלוסייה.\n\nעל פי הנתונים שדווחו על ידי מדינות העולם, מדינות בודדות לא דיווחו על נדבקים בשטחן עד סוף שנת 2020, כשמיקרונזיה דיווחה על נדבק ראשון בתחילת 2021.\nמדינות כמו ניו זילנד, אוסטרליה וקוריאה הדרומית נחשבו כמי שהשתלטו על ההתפרצות בשטחן בשלב מוקדם יחסית, כאשר נכון למרץ 2021 הן היו בתחתית הטבלה של שיעור תמותה באוכלוסייה, מבין מדינות ה-OECD.\nבסוף 2020, היו גופים ומדינות שונות שאישרו חיסון נגד קורונה או היו בהכנה למבצע חיסונים. אחר כך, החלו המבצעים, בתקווה שהתחסנות האוכלוסייה תסייע לעצור את המגפה. עד אפריל 2021 החלו לחסן יותר מ-190 מדינות. ברבות מהן מבצע החיסונים נתקל במכשולים משמעותיים, הן בשל הקושי של חברות התרופות לספק להן את כל המנות שהבטיחו והן בשל אתגרים בירוקרטיים ולוגיסטיים. עד 23 בדצמבר 2021, 57 אחוזים מאוכלוסיית העולם נטלו מנת חיסון, רובם גם נטלו שתי מנות.\n\n בתחילת 2021, הייתה ירידה בכמות הנדבקים היומית בארצות הברית. הודו התמודדה עם גל שני קשה. בסוף אפריל 2021, בשבוע אחד חצי מכלל הנדבקים בעולם, ורבע מהמתים, הגיעו מהודו. במאי 2021, לאחר גל שלישי בחלק ממדינות האיחוד האירופי, הייתה ירידה כללית בשיעור התחלואה, למעט בכמה כיסי התפרצות נקודתיים כמו קפריסין. בסוף יוני 2021, חלה עלייה. כך גם באפריקה שנכנסה לגל שלישי. במקביל, מאז מרץ 2021 ההתפרצות הגדולה ביותר הייתה במדינות דרום אמריקה. אופי ההתפשטות הושפע מרמת החיסוניות, הריחוק החברתי וסוג זן הקורונה שהיה במדינה. בספטמבר 2021, יותר ממחצית המתים היו מארצות הברית, רוסיה, ברזיל, מקסיקו והודו. מרביתם לא היו מחוסנים. בסוף 2021, חלק מאירופה שבה להיות מוקד. ההתפרצות התרחבה לאזורים נוספים. שנת 2021 אופיינה בהיווצרות זני קורונה חדשים ומדבקים יותר.\n\nבשלהי 2021 ובתחילת 2022, הייתה עלייה חדה בכמות הנדבקים במדינות רבות. בין היתר, באמריקה ובאירופה. בחצי השני של ינואר החלו להופיע סימני דעיכה ראשונים במדינות באירופה ובארצות הברית.\nבמרץ 2022, בחלק מאירופה מספר הנדבקים החל לעלות, וכך גם האשפוזים. בסין ובאזור הפסיפי הייתה עלייה משמעותית בכמות הנדבקים. מדינות כמו גרמניה דרום קוריאה, אוסטריה, הולנד, ניו זילנד, לטביה והונג קונג התמודדו עם הדבקה רבה. באפריל התמודדה סין עם ההתפרצות הגדולה ביותר מאז תחילת המגפה.\nבתחילת ספטמבר 2022, מספר נדבקי הקורונה החדשים ירד בכל מקום. לפי ארגון הבריאות העולמי, הנגיף לא התייצב בדפוס עונתי, וזה ידרוש מעקב מתמיד ושינויים אפשריים באבחון, טיפולים וחיסונים.\nבשלהי 2022, החלה התפרצות נרחבת של הנגיף בשטחי הרפובליקה העממית של סין.\nב-5 במאי 2023, ארגון הבריאות העולמי הודיע כי מגפת הקורונה, אינה מוגדרת עוד כ\"מקרה חירום בריאותי בקנה מידה עולמי\".על פי נתוני הארגון, קצב התמותה כתוצאה מהנגיף ירד באופן משמעותי, משיא של יותר מ-100,000 אנשים בשבוע בינואר 2021, לכ-3,500 אנשים בשבוע באפריל 2023.\n\nלא פשוט להעריך את שיעור הקטלניות (סך התמותה מתוך סך הנדבקים המאומתים במצטבר) במהלך מגפה, כיוון שהמדינות לא השתמשו באמות מידה אובייקטיביות למדידת תחלואה ותמותה. בנוסף, כשהמגפה נבלמת, התמותה ממשיכה לעלות בקרב החולים שכבר חלו. נוסף על כך, מכיוון שחלק מהנדבקים במחלה לא אותרו בשל אי-זמינות לבדיקות, קרוב לוודאי ששיעור התמותה האמיתי נמוך יותר מאחוז הקטלניות מכלל החולים המאומתים. ומאידך היו מספר מדינות שהמעיטו בכמות התמותה מסיבות פוליטיות פנימיות. בשל כך היו שהשתמשו במדד של תמותה עודפת ביחס לשנים קודמות, בכדי לנסות לברר את שיעור הקטלניות.\nשיעור התמותה מהמגפה מושפע ממספר מאפיינים מקומיים כגון רמת הבריאות הכוללת של האוכלוסייה, הנובעת בין היתר מגיל ממוצע, מתזונה מיטיבה וגורמים נוספים, אופן הטיפול במגפה ויכולת מערכת הבריאות \"לשטח\" את גרף ההדבקה על מנת לתת טיפול מיטבי לחולים, וגם היכולת לבודד את החולים בקבוצות הסיכון ואת נשאי המחלה, באמצעות בידוד וסגר תוך מעקב אחר מצבם ואשפוזם המהיר במידת הצורך.\nהגורם העיקרי המשפיע על שיעור הקטלניות הוא הרכב האוכלוסייה בכלל והאוכלוסייה הנדבקת בפרט. במדינות בעלות הרכב אוכלוסייה צעיר שיעורי הקטלניות נמוכים מאוד, והיפוכו של דבר.\nזמינות של טיפול רפואי מהיר ואיכותי לחולים היא אחד הגורמים המשפיעים על שיעור התמותה. כאשר הזמינות גבוהה, כפי שקרה בספינת התענוגות \"דיימונד פרינסס\", שיעור התמותה נמוך. מצד שני, אחוז התמותה עלול לעלות במקרה שאחוז גדול של חולים באזור נתון יוצר עומס על מערכת הבריאות המקומית, ומונע מהצוות הרפואי להגיש טיפול לחולים. באמצע חודש מרץ ותחילת אפריל התקיים תרחיש זה בבריטניה, שם ב-16 באפריל 2020 עמד שיעור התמותה על למעלה מ-13%, מהגבוהים בעולם. גם שיעור התמותה באיטליה עלה במהלך אפריל לכ-13.5%. כמו כן שיעור התמותה בספרד והולנד עלה על 10%, בצרפת נרשמה תמותה של 14% ואילו בבלגיה העפיל אחוז התמותה לשיא של 15.5%.\nבמחוז חוביי שבו פרצה המגפה לראשונה היה שיעור התמותה שנמדד ב-11 בפברואר בערך 970 ל-31,700 (כ-3%), אולם ככל שעברו החודשים והצטברו הנתונים, גברו ההערכות שחולים א-סימפטומטיים רבים בסין לא סווגו כחולים, כך ששיעור התמותה בפועל נמוך יותר.\nשיעור התמותה העולמי המצטבר ירד במשך המגפה, אם בשל התפתחות וריאנטים פחות קטלניים, אם בשל פיתוח החיסונים והתרופות ואם בשל שיפור הידע הטיפולי שנצבר. אם שיעור הקטלניות העולמי המצטבר הכולל נכון לאפריל 2021 הוערך בכ-2.2% מסך המקרים המאומתים, הרי שביולי 2022 הוא כבר ירד ל-1.1% מסך המקרים המאומתים.\n\nאחד החששות הגדולים בהתמודדות העולמית עם נגיף הקורונה הוא שנגיף SARS-CoV-2, ישתנה ויתפתח לזן חדש וקטלני יותר, או מידבק יותר. מוטציה (תַשנית) כזו היא אחד המאפיינים של גל שני.\nהרצף הגנטי של נגיף הקורונה החדש נקבע בסין שבוע לאחר התפרצות המחלה. הרצף נקבע תוך שימוש בדגימה שנלקחה מאדם שעבד בשוק פירות ים בווהאן שבסין, שבו התפרץ הנגיף לראשונה. רצף זה הפך לבסיס החקר בהתפשטות של הנגיף ברחבי העולם. התברר שהוא מורכב ממולקולת RNA ובתוכה כ-30 אלף \"אותיות\" גנטיות ומספר קטן של גנים. החשש הוא שלאחר שהנגיף יחדור לגוף, ויחדור לתאים בעזרת חלבון שנקרא Spike, או חלבון S, וישחרר את החומר הגנטי שלו על מנת להשתכפל – תהיה \"טעות\" בהעתקה שהתא מבצע ותיווצר בעקבות כך מוטציה, שתשפיע על תפקוד הנגיף ותכונותיו. מחקרים מראים שהנגיף עבר לא מעט שינויים, אך רוב החוקרים מסכימים שרובם הגדול לא מגדילים את הסיכון של הנגיף לגוף. מחקר ראשוני מארצות הברית ובריטניה פרסם הערכה על המוטציות שהנגיף צבר. החוקרים העריכו שהנגיף עלול לפתח זן זיהומי, קטלני ואגרסיבי יותר, דבר שעורר בהלה תקשורתית. החוקרים הציגו את אחד הגנים המוטנטיים, המכונה D614G, וכינו אותו \"סיבה דחופה לדאגה\", שכן הוא מתפשט במהירות.\nמחקר שנערך בלונדון ב-2020 מצא 198 מוטציות בנגיף. החוקרים הניחו כי הם לא אמורים להוות דאגה, וגילו כי השונות הגנטית של הנגיף גבוהה וטוענים כי זה מעיד על כך שהפצת הנגיף בעולם החלה בסוף שנת 2019, עוד לפני שהוא זוהה לראשונה. ראש צוות המחקר אמר: \n\nבתחילת התפשטות המגפה נטען שקיים זן נוסף, קטלני יותר, של הנגיף. מחקר שנערך באוניברסיטת גלאזגו בבריטניה, סתר את הטענה וגילה כי המוטציות שחלו ב-SARS-CoV-s לא הביאו ליצירת זנים אגרסיביים יותר של הנגיף. ברחבי העולם מומחים טענו כי אי אפשר לסתור את האפשרות שהמוטציות שעבר הנגיף הן קטלניות, אך עד כה אין סימנים שמעידים שהן השפיעו על יכולת ההדבקה או על חומרת המחלה. מחקר מראה שווירוס הקורונה החדש משתנה לאט יותר מנגיפי ה-RNA אחרים, ככל הנראה בזכות תיקון מוטציות.\nבחודש אוקטובר 2020 אותר בבריטניה זן חדש של הנגיף שייתכן שמסביר עלייה מהירה בתחלואה באזורים במדינה. בהמשך נמצא זן אחר, במהלך מגפת הקורונה בדרום אפריקה, שנחשד כמדבק יותר וזן אחר גם במנאוס. לפניהם התגלה בדנמרק זן המכונה Cluster 5, שהוביל לצעדי מנע.\nבדצמבר 2020 התגלה בהודו זן נוסף שגרם להתפרצות שם במהלך שנת 2021 והתפשט במהירות ברחבי העולם. ארגון הבריאות העולמי קבע שמות לזנים לפי אלפבית יווני.\nבנובמבר 2021, בדרום אפריקה, אותר זן בעל קצב הדבקה גבוה יותר. הזן התפשט במהירות ברחבי העולם. זן זה נקרא וריאנט אומיקרון של נגיף הקורונה וכלל מוטציות רבות ביחס לקודמיו.\n\nדרכי ניהול המשבר נחלקו לחמישה סוגים עיקריים:\n\nסגירת גבולות. בנוסף, אלו שנכנסו חויבו בבידוד במשך תקופה (לרוב שבועיים).\nאמצעים שנועדו להאט את התפשטות הנגיף על ידי הגבלות תנועה נרחבות וצמצום כולל של מספר המפגשים בין תושבי המדינה או אזורים נרחבים בה. הצורה הקיצונית ביותר של אמצעי זה היא עוצר מלא, שהוטל למשל בעיר ווהאן שבסין, המוקד הראשוני של המגפה. אמצעים מתונים יותר כללו למשל איסור על קיום אירועים מרובי משתתפים ועידוד עבודה מהבית.\nאמצעים להפחתת ההדבקה בנגיף בשעת מפגש. מדינות שונות חייבו או עודדו בדרכים שונות את אזרחיהן להשתמש במסכות ובחומרי חיטוי, להקפיד על רחיצת ידיים ולעיתים גם על שימוש בכפפות ולהימנע ממגע קרוב ובפרט לחיצת יד. דגש מיוחד ניתן על מיגונם של צוותי רפואה ושל עובדים בבתי אבות.\nאמצעים לעצירת שרשרות הדבקה באמצעות איתור מוקדם של נשאים ובידודם. לצורך כך נשלחו לבידוד אנשים שהגיעו בטיסה, בפרט ממדינות הידועות כנגועות בנגיף; נעשו חקירות אפידמיולוגיות כדי לזהות מוקדי התפרצות, לאתר אנשים שעלולים להיות נשאים, לשלוח אותם לבידוד ולבדוק אותם. היו שנעזרו ביישומונים.\nמרגע פרוץ המגפה, עמלו חברות רפואיות מובילות בעולם על פיתוח תרופות וחיסונים למחלת COVID-19 . נכון לספטמבר 2020 לא היה חיסון מאושר או שיעילותו מוכחת, אולם מספר חיסונים היו בשלבים מתקדמים של ניסוי קליני. מדינות כמו סין ורוסיה חיסנו אזרחים לפני סוף הניסוי. ב-1 בדצמבר 2020 בריטניה הפכה לראשונה במערב שמאשרת חיסון לשימוש, אחרי שהושלם הניסוי. כעבור שבוע, החלו לחסן. ב-12 בדצמבר ניתן אישור חירום לחיסון ראשון במנהל המזון והתרופות האמריקאי אחרי אישור בוועדת המומחים. באוגוסט 2021 הארגון נתן אישור קבוע לחיסון.\n\nבתחילה היו מדינות שניסו למנוע טיסה מהמוקד הראשון בסין ובהמשך פסקו רוב הטיסות בין מדינות העולם ונסגרו הגבולות במועדים שונים. מדינות רבות הורו לבודד, למשך תקופה מוגדרת, את השבים אליהן ממדינות אחרות. זאת, במטרה למנוע הידבקות על ידי חולים שאינם בעלי תסמיני קורונה.\nהמדינות בחנו ואימצו שיטות שונות של שגרת חיים במטרה למנוע התפרצות נוספת של הנגיף בשטחן. מדינות מסוימות הטילו סגר לפי גילאים או מגדר, ואחרות (כמו דנמרק, סין וניו זילנד) הטילו סגר מלא ושחררו אותו באיטיות. רוב המדינות גם חייבו ריחוק חברתי: צמצום התכנסויות גדולות, צמצום מגע פיזי ושמירה על מרחק. אזרחים רבים נתבקשו שלא לבקר את הוריהם המבוגרים. אחרי הסגר, היו מדינות שעיצבו את המרחב הציבורי כך שהצפיפות תקטן. אחרות הקצו שעה למבוגרים בחוץ ללא איום ההדבקה מהצעירים. דרום קוריאה ומדינות מסוימות נמנעו מסגר ארצי ושמרו על שגרה יחסית בעזרת שמירה על ריחוק חברתי וביצוע צעדים מהירים ונרחבים לקיום בדיקות ולבידוד הנדבקים. מדינות מסוימות חייבו שימוש במסכות ובעולם היה וויכוח על התועלת שבחבישת מסכות, שהוכרע לטובת שימוש בהן.\nבסוף שנת 2020 פורסמו בכתבי העת Nature ו-Science שני מחקרים שהשוו בין יעילותן של פעולות שונות שבוצעו בקרב כלל המדינות למניעת התפשטות הנגיף. מסקנות המחקרים היו שהפעולות היעילות ביותר הן (בסדר יורד של יעילות) – מניעת התקהלויות (10 איש, להבדיל מהגבלה ל-100 שנמצאה יעילה אך פחות), סגירת מוסדות חינוך (המחקרים לא הבחינו בין גילאים צעירים לבוגרים), סגירת גבולות, הגברת זמינות מסיכות רפואיות והגבלת תנועה.\nהפעולות שנמצאו כבעלות היעילות הנמוכה ביותר הן (בסדר עולה של יעילות) – קבלת סיוע בינלאומי, שיפור יכולת בדיקת המעבדות, הגדלת כמות המבנים המאפשרים בידוד, הגבלת התחבורה הציבורית, ביצוע בדיקות בשדות התעופה ומעקב אחר אזרחים בקנה מידה גדול.\nגם סגר לאומי נמצא יעיל למניעת הידבקות, אולם נמצא יעיל אך במעט כתוספת לפעולות שנמצאו יעילות ביותר.\n\nהיציאה מהסגר התבצעה באופן שונה ממדינה למדינה. המדינות הראשונות שבחנו טקטיקת יציאה נאלצו להתבצע על הערכות וספקולציות בלבד, בעוד שהמדינות שהגיעו לשלב זה לאחר מכן ניסו להתבסס על הניסיון שנצבר, ולבדוק באילו מקרים מדינות שניסו לצאת מהמשבר חוו גל שני של מגפה.\nחלק מהמדינות שהחלו להקל על הסגר חוו התפרצויות או גל שני של מגפה שהגיע מכניסתם של אנשים מחוץ למדינה, מה שהפך את נושא שיקום התיירות למסובך במיוחד, נושא שעורר דאגה במיוחד במדינות שתיירות היא נדבך משמעותי בכלכלתן. המדינה הראשונה שפתחה את שעריה לתיירים היא סלובניה. מדינות אחרות ניסו לבחון \"מדיניות בועה\", לפיה תתאפשר תיירות בין מספר מצומצם של מדינות שכולן נקיות מקורונה במידה מספקת.\nגורמים שונים, ביניהם ה-OECD וקואליציית שרים באיחוד האירופי, קראו לנצל את ההזדמנות לשיקום שייתן דגש על כלכלה ידידותית יותר לסביבה.\nהאיחוד האירופי פרסם \"רשימה בטוחה\" של מדינות שתושביהן יוכלו להיכנס לתוך שטחו למטרות תיירות ועסקים. כל מדינה באיחוד יכלה להטיל מגבלות על מבקרים שיגיעו אליה מהמדינות ברשימה, והוערך שמדינות כמעט בוודאות לא יאפשרו כניסה של נוסעים אליהן ממדינות שמחוץ לרשימה. הוגדרו מדינות ששולטות במצב הקורונה בשטחן על בסיס מספר המקרים למאה אלף בני אדם בשבועיים האחרונים. בנוסף למגמה יציבה או לירידה במספר מקרי ההידבקות, מדינות שרצו שתושביהן ייכנסו לשטח האיחוד היו חייבות להיות בעלות מערך יעיל של בדיקות, איתור מגעים, מניעה וטיפול כדי להתמודד עם המגפה. הן גם היו צריכות לשכנע את הגוש האירופי שיש להן מאגר מידע זמין ומהימן. זאת בנוסף לקיום אישור כניסה הדדי.\n\nמדינות שונות הטילו סגרים נוספים בהתאם לעלייה בתחלואה. במקרים רבים העדיפו המדינות להטיל סגרים חלקיים, למשל, על אזורים או שעות מסוימות, או במהלך ימי חג שהיה בהם חשש להתקהלויות. מדינות מסוימות הטילו סגרים במטרה להגיע לאפס הדבקה בקהילה, כשהנדבקים היחידים שוהים בבידוד. אחרות הסתפקו בהגעה למספר נדבקים נמוך.\n\nבאמצע ינואר 2020 הזהיר ארגון הבריאות העולמי שהנגיף צפוי להדביק רבים בעולם. בסוף פברואר כתב ד\"ר טדרוס אדהנום גברייזוס, מנכ\"ל הארגון: \"אם אתם בני שישים פלוס, או שיש לכם מחלה כרונית לבבית, נשימתית, או סוכרת, אתם נמצאים בסיכון מוגבר להידבקות בווירוס COVID19. נסו להימנע ממקומות ואזורים בו אתם עלולים לבוא במגע עם אנשים שנושאים את הווירוס\".\nב־30 בינואר 2020, לאחר שהוכח שהנגיף מועבר מאדם לאדם ובעקבות העלייה במספר המקרים במדינות אחרות, הכריז ארגון הבריאות העולמי על מצב חירום בעקבות התפרצות המחלה. גבריזוס הבהיר כי הגדרת המצב כמצב חירום במקרה זה אינה \"הצבעת אי אמון בסין\", אלא נעשית בשל הסיכון להתפשטות עולמית, ובמיוחד למדינות רבות בעלות מערכות בריאות חלשות יותר, שאינן מוכנות להתמודדות עם הנגיף.\"\nהחל מינואר 2020 גברייזוס קרא למדינות החברות בארגון ולתורמים פרטיים לתרום 675 מיליון דולר כדי לסייע לארגון להתמודד עם הנגיף וכדי לסייע למדיניות עניות לעצור את התפרצות הנגיף בתחומן. בשלב ראשון ההפצרות לא הועילו מאוד, והארגון קיבל תרומות בסך 54 מיליון דולר (כולל 37 מיליון שהתקבלו בתחילת מרץ מממשלת ארצות הברית). ב-3 במרץ הודיע הבנק העולמי על שחרור מהיר של 12 מיליארד דולר לעצירת הנגיף במדינות עניות, וקרן המטבע הבינלאומית הודיעה על הקצאת קרנות בסך 50 מיליארד דולר לתמיכה במדינות מתפתחות ועניות, במאמץ למנוע פגיעה בכלכלה העולמית.\nב-11 במרץ 2020 הכיר ארגון הבריאות העולמי בהתפשטות הנגיף כמגפה עולמית.\nהנשיא דונלד טראמפ הודיע ב-14 באפריל 2020 כי ארצות הברית מפסיקה את תמיכתה בארגון הבריאות העולמי. הוא האשים את הארגון שכשל בטיפול במגפה. טראמפ טען שהארגון הפיץ מידע שפרסמה סין לגבי הנגיף מבלי לבדוק אותו, דבר שכנראה הוביל להתפשטות רחבה של הנגיף שהייתה יכולה להימנע. מנכ\"ל האו\"ם, אנטוניו גוטרש, הגיב להצהרתו של טראמפ ואמר כי זה לא הזמן לעצור את המימון לארגון הבריאות העולמי או לנהל חקירה על התפשטות הנגיף בעולם. ראשי מדינות נוספים הצטרפו לקריאתו של גוטרש. ב-7 ביולי הכריזה ארצות הברית על פרישתה מהארגון. הפרישה הייתה אמורה להיכנס לתוקף כעבור שנה אך בוטלה בינואר 2021.\nבאוקטובר 2020, על רקע העלייה מחדש בתחלואה במדינות רבות בעולם, בעקבות המעבר ממדיניות של סגר נוקשה למדיניות של הקלות, בניסיון להגיע לשגרה לצד המגפה – הזהיר ארגון הבריאות העולמי מפני מצב שהגדיר כ\"עייפות פנדמית\", כלומר שחיקת יכולתו של הציבור להישמע להוראות ומגבלות לאורך זמן. ארגון הבריאות המליץ לממשלות העולם לפעול בשיתוף פעולה הדוק יותר עם הציבור, על ידי הפגנת אמפתיה כלפי רגשות הציבור, התנהלות שקופה, בניית אסטרטגיות בשיתוף פעולה עם ראשי קהילות וניסיון להגדיר תנאים קבועים ויציבים לשינוי המגבלות, שיאפשרו מידה של ודאות בקרב הציבור.\nהארגון פיקח על הקמת COVAX, יוזמה עולמית שמטרתה לספק כשני מיליארד מנות חיסון ל-92 מדינות בעלות הכנסה נמוכה ובינונית עד סוף 2021. העלות המרבית היא 3 דולר למנה. היעד בטווח רחוק יותר היה אספקת חיסונים ל-20% מהאוכלוסייה במדינות העניות.\n\nבאפריל 2020, שרת החוץ האוסטרלית מאריס פיין וראש ממשלת אוסטרליה סקוט מוריסון קראו לחקירה בינלאומית עצמאית בנוגע למקורות המגפה. מספר ימים לאחר מכן, קנצלרית גרמניה, אנגלה מרקל, לחצה על סין לשקיפות בנוגע למקורו של נגיף הקורונה, בעקבות חששות דומים שהעלה גם נשיא צרפת עמנואל מקרון. גם בריטניה הביעה תמיכה בחקירה.\nבמאי 2020 יצאה האספה הכללית של ארגון הבריאות העולמי בקריאה לחקירה \"מקיפה, עצמאית ונטולת פניות\" בנושא מגפת הקורונה. שיא של 137 מדינות, כולל סין, היו שותפות לניסוח ההצעה, והעניקו אישור בינלאומי מוחץ לחקירה. בנובמבר 2020 פרסם ה-WHO תוכנית לחקירת מקורות הווירוס. השלב הראשון בחן את הפצת הווירוס בווהאן, והשלב השני כולל מחקרים ארוכי טווח המבוססים על ממצאי השלב הראשון.\nבינואר 2021 יצאה ועדת מומחים מטעם הארגון לסין. על אף שתמכה בהצעה לחקירה, הערימה ממשלת סין קשיים על צוות החקירה. היא לא אישרה ויזות לכל המדענים, דרשה שצוות חוקרים מטעמה ילווה את המחקר, ולא איפשרה לשני מדענים להיכנס לסין בטענה שבדיקותיהם יצאו חיוביות לקורונה. בפברואר 2021, לאחר שסיימו חלק מחקירתם, דיווחה ועדת המומחים כי המקור האפשרי של נגיף הקורונה היה עטלפים וכי מאוד לא סביר שמקורו של הווירוס היה מעבדה.\n\nעקב קרבתן לסין, מדינות מזרח אסיה היו הראשונות שהתמודדו עם הנגיף. רבות מהן התמודדו עם נגיף הסארס ב-2003.\nב-4 בפברואר 2020 הוטל הסגר של 14 ימים על ספינת התענוגות דיימונד פרינסס שעגנה במים הטריטוריאליים של יפן, לאחר שנמצאו באונייה 10 מקרי הידבקות בנגיף. לאחר הטלת ההסגר מספר הנדבקים עלה בהדרגה והגיע עד 19 בפברואר ל-621. החולים הוצאו מהאונייה לטיפול בעוד יתר הנוסעים אולצו להישאר. ההסגר הוסר לאחר שבועיים. הֶסגר הוטל גם על אוניית תענוגות נוספת בהונג קונג לאחר שגם בה נמצאו מקרי הידבקות בנגיף.\nמדינות רבות סגרו את הגבולות לחלוטין וחייבו את הבאים בבידוד. כך היה באינדונזיה ובווייטנאם. היה גם איסור על הגעה ממדינות מסוימות. ביפן, נאסרה הגעה ממדינות מסוימות. בשדה התעופה בוצעו בדיקות לנכנסים. במדינות השונות, הוכרז מצב חירום במחוזות ואף בכל המדינה. כך היה גם ביפן.\nטאייואן שילבה בין פיקוח הדוק על הגבולות ובין צעדים נוספים – מעקב משוכלל אחר כל מאומת, הטלת בידוד של 14 יום על כל מי שהיה בקשר קרוב עם חולה, ומדיניות הסברה ואכיפה שתבטיח את ציות האוכלוסייה. כך תושבי המדינה ניהלו חיי שגרה נטולי קורונה במשך תקופה ארוכה ביחס לעולם.\n\nבקוריאה הדרומית, כמו גם בסינגפור והונג קונג, היו קמפיינים גדולים של הסברה ומידע לציבור על אמצעי מניעה כמו שטיפת ידיים, התרחקות מקהל והימנעות מנגיעה בפנים. בדומה למדינות רבות, מיליונים עבדו מהבתים ברחבי אסיה, כאשר גם רשויות ממשלתיות וגם חברות פרטיות יישמו הסדרי עבודה גמישים, או מרחוק, כדי לצמצם את הסיכון להידבקות. היו מדינות שערכו לתושבים מדידות חום בכל בניין, משרד, קניון ובית חולים. התושבים עטו מסכות. ב-20 במרץ דווח על גל התפשטות נוסף בקוריאה הדרומית. בעזרת ריחוק חברתי, בדיקות המוניות, ואיתור ובידוד מהירים של חולים, המדינה דיכאה את ההתפרצות בלי להשתמש בסגר מלא. כך גם בסינגפור. כשהיה צורך, בוצע סגר מקומי כמו שבוצע בווייטנאם.\nלאחר מה שהסתמן בתחילה כטיפול מוצלח במשבר מצד יפן, בסוף מרץ הסתמנה התפרצות מחודשת. בסינגפור פרץ גל שני שאילץ אותה להטיל סגר. היו עוד מדינות שהטילו סגר מלא. כך הוחלט בהודו. ביפן, הסגר היה וולנטרי לרוב ולפי החלטת המחוז. בפיליפינים, השלטון המרכזי והנשיא החליטו על הטלת סגר ביישובים ובמחוזות השונים.\nתושבי היבשת התמודדו עם גלי הדבקה נוספים והוטלו צעדי מנע. לאחר פברואר 2020, סין התמודדה עם מספר התפרצויות קטנות יותר. היא הנהיג מדיניות קשוחה שכללה בדיקות המוניות, הגבלה קשיחה של כניסה לגבולות והטלת סגרים תוך שאיפה להגיע לאפס נדבקים בקהילה, נדבקים שאינם בבידוד. בהמשך, אוכלוסייתה התחסנה. מדינות אחרות אימצו שאיפה דומה והן נסוגו ממנה בהדרגה בשנת 2021. במקביל הן התמודדו עם התחסנות איטית כי אספקת החיסונים למדינות אלו הייתה נמוכה. לאחר ששאר שהמדינות הסירו את רוב הכללים, סין נשארה המדינה האחרונה.\nמדינות אחרות, כמו טייואן וקוריאה הדרומית, עיכבו את חיסון האוכלוסייה מסיבות שונות והתחילו לחסן בפברואר 2021, מאוחר יחסית למדינות המערב. רובן הרגישו שהן שולטות במגפה. שתיהן התמודדו עם התפרצויות באותה השנה. הוטלו צעדי ריחוק חברתי.\n\n ערכים מורחבים – מגפת הקורונה ברוסיה\nברוסיה, הוקם בפברואר 2020 \"המטה המבצעי למניעת ייבוא והתפשטות זיהום נגיף קורונה החדש בשטחי הפדרציה הרוסית\" שנועד למקד את המאבק בנגיף במדינה. במסגרת הצעדים למאבק בהתפשטות הנגיף נסגרו הגבולות עם סין, ובכל נמלי התעופה במדינה הוצבו אנשי השירות הפדרלי לפיקוח בתחום הגנת זכויות הצרכן, שערכו בדיקות לנוחתים במדינה כדי לוודא שאינם נושאים את הנגיף. ניתנה הוראה לכל המבקרים מחוץ למדינה להיכנס לבידוד, ובייחוד למבקרים מהמדינות הנגועות. ב-12 במרץ נודע כי מספר הנדבקים ברוסיה הגיע ל-34 איש, ובמוסקבה הוטלה בשל כך מגבלה על התקהלות של יותר מ-5,000 איש, ובהמשך סגר. נכון ל-13 באפריל, ברוב רוסיה התושבים היו בסגר. ב-12 במאי נודע כי הממשלה התירה הקלות והחלה ביישום אסטרטגיית יציאה. נמתחה ביקורת על הממשלה בטענה שהיה אי-דיוק בנתונים, והנשיא ולדימיר פוטין הואשם שאיחר להגיב ונמנע מהחלטות קשות.\nבאוזבקיסטן, במרץ, בוטלו טיסות ממוקדי הדבקה ובהמשך הוחלט לסגור את גבולותיה. הוטל סגר בערים ובמחוזות. גם בקירגיזסטן נסגרו הגבולות. במקביל, הרשויות בטורקמניסטן אסרו על תושבי המדינה לצאת מהבתים עם מסיכות ואף אסרו על השימוש במילה \"קורונה\". הכללים שונו ביולי.\nבסוף 2020 ובמהלך 2021, תושבי היבשת החלו להתחסן נגד קורונה.\n\nגאורגיה, ארמניה ואזרבייג'ן סיכמו על סגירת הגבולות המשותפים. לא הוטלו מגבלות על העברת מטענים וסחורות. נסגרו הגבולות גם עם מדינות אחרות ואף אוטונומיות (כמו דרום אוסטיה). הוכרזו מגבלות. בגאורגיה הוחלט על עוצר כללי בסוף מרץ ובהמשך הוטל סגר על 4 ערים מרכזיות. בארמניה ובאזרבייג'ן הוטל סגר כללי. אחרי תקופה, החלו הקלות. בעת הצורך, נוספו מגבלות.\n\n ערך מורחב – מגפת הקורונה באירופה\n\n ערך מורחב – מגפת הקורונה באיטליה\nאיטליה הפכה למוקד המגפה הראשון מחוץ לאסיה. המקרים הראשונים של המחלה באיטליה אושרו ב-31 בינואר 2020, כאשר 2 תיירים סינים אובחנו. כאשר מקרי ההידבקות החלו לעלות בחדות, ממשלת איטליה השעתה את כל הטיסות מסין ואליה. מאוחר יותר התגלה מקבץ לא מקושר של נדבקים שאושרו בלומברדיה ב-21 בפברואר. למחרת, הממשלה החליטה על סגר ב-11 ערים שונות בצפון איטליה שזוהו כמרכזי התפשטות של הנגיף, זאת בנוסף להשבתת מקומות העבודה ואירועי הספורט באזורים אלו.\n\nב-4 במרץ הממשלה הורתה על סגירתם המלאה של כל בתי הספר והאוניברסיטאות במדינה. ב-6 במרץ המכללה האיטלקית להרדמה, שיכוך כאבים, החייאה וטיפול נמרץ (SIAARTI) פרסמה המלצות על אתיקה רפואית בנוגע לקביעת סדר העדיפויות של טיפול בחולים בהתאם למצבם.\nב-9 במרץ הודיעה הממשלה כי כל אירועי הספורט יבוטלו. בשעות הערב הודיע ראש ממשלת איטליה ג'וזפה קונטה כי כל האמצעים שהוחלו על מוקדי ההתפרצות העיקריים הורחבו לכל המדינה ובכך 60 מיליון איש נכנסו להסגר. ב-11 במרץ הורה קונטה על הפסקת כמעט כל הפעילות המסחרית למעט שירותים חיוניים כמו סופרמרקטים ובתי מרקחת. ב-20 במרץ נאסרו ספורט וריצה בחוץ. למחרת נעצרו כל הייצור, התעשייה והעסקים הלא חיוניים באיטליה.\n26 במרץ היה יום שיא במספר הקורבנות. הסגר הוארך מספר פעמים עד ל-3 במאי. ב-26 באפריל הודיעה הממשלה על תוכנית התחלה ליציאה מהסגר שהחלה ב-4 במאי. בהמשך המגפה, הוחמרו או הוקלו ההנחיות, שהיו אזוריות ברובן.\n\n ערכים מורחבים – מגפת הקורונה בספרד, מגפת הקורונה בגרמניה, מגפת הקורונה בממלכה המאוחדת, מגפת הקורונה בשוודיה\nהעיר ניס שבדרום צרפת היא העיר הראשונה באירופה שהוטל עליה סגר. בוטלו אירועים. בהמשך, מדינות רבות הטילו סגר אחרי תקופה של עלייה בהגבלות. למשל, ספרד, שהפכה למוקד תחלואה גדול כמו צרפת ואיטליה, הטילה סגר אחרי תקופה של עלייה במגבלות. גרמניה עודדה שימוש המוני בבדיקות מהירות בנוסף לסגר מאוחר יחסית. מדינות כמו פורטוגל חייבו את הבאים למדינה בבידוד למשך 14 יום.\nבניגוד לרוב המדינות, בחרה בריטניה במדיניות של בידוד של אוכלוסיית הסיכון בלבד לצד המשך חיי שגרה תוך עידוד חסינות עדר. בתוך פרק זמן שינתה את מדיניותה והכריזה על סגר. חריגה נוספת הייתה שוודיה שלא הטילה סגר אלא יזמה צעדים אחרים כמו ריחוק וולנטרי והגבלת התקהלויות ל-50. הדבר התבטא באפריל בהאצה של מספר מקרי ההידבקות ובתמותה גבוהה באופן יחסי לשכנותיה: דנמרק, נורווגיה ופינלנד. איסלנד ביצעה בדיקות המוניות חודש לפני הופעת החולה הראשון. הדבר התבטא בתמותה ובתחלואה נמוכה.\nבחודש מרץ 2020 היבשת שהוגדרה כמוקד התפשטות הקורונה הייתה אירופה. אך מרבית המדינות הצליחו לבלום את הקורונה בשטחן, והמדינות החלו להקל במגבלות שהוטלו בעקבות המגפה. נדרש שימוש במסכות וגם בריחוק חברתי במדינות. הראשונות היו דנמרק ואוסטריה.\nמדינות שהתמודדו עם עלייה מחודשת בתחלואה הטילו הנחיות מקומיות או ארציות. נוסף שימוש בעוצר לילה. חלקן נאלצו לשוב לסגר שהיה לעיתים מקל יותר מקודמו. בסלובקיה הוחלט לנסות לבדוק את כל תושבי המדינה בעזרת בדיקות מהירות. באוסטריה למשל הותנתה כניסה בבדיקה שלילית. לאחר התחסנות אירופאים רבים והסרת הנחיות, ברוב מדינות אירופה (למעט מדינות כמו דנמרק ובריטניה שם הוסרו ההנחיות בשטחן), נשארו הגבלות כלשהן על החיים הציבוריים – כמו עטיית מסכות בחללים סגורים, או הגבלת התקהלויות ענק. בעת עלייה בהידבקות, נוספו הגבלות במקביל למאמצי התחסנות (כולל מנת דחף). בשלב הזה, לא הוטל סגר בשטחן, פרט להולנד ואוסטריה.\n\n ערכים מורחבים – מגפת הקורונה ביוון, מגפת הקורונה בפולין, מגפת הקורונה בסרביה\n\nבחודש מרץ, מוקד התפשטות הקורונה היה אירופה אך מרבית המדינות הצליחו לבלום את גל הקורונה הראשון בשטחן, ובהמשך המדינות החלו להקל במגבלות שהוטלו בעקבות המגפה. במזרח האיחוד האירופי הצליחו להימנע ממניין מתים גבוה באמצעות הגבלות מחמירות בשלב מוקדם של המגפה. במדינות רבות, נעשו הצעדים הבאים או חלקם: הסגר (כמו ביוון ובאלבניה), סגירת מוסדות, מניעת אירועים, סגירת גבולות (למשל בהונגריה, במקדוניה הצפונית ובבולגריה), סגירת עסקים (כמו בסלובקיה ובפולין) חיוב בשימוש במסכה (כמו בליטא), עוצר (למשל, היה בסרביה בהמשך סופי שבוע יחד עם סגר), חיטוי (כמו בוסניה והרצגובינה) הגבלת אירועים (כמו בקייב שבאוקראינה) וכו'. היו מדינות שהתמודדו עם עלייה מחודשת בתחלואה והטילו הנחיות חדשות. בחלקן, הגל השני נחשב קשה מהראשון. חלק מהמדינות נקטו בווריאציות שונות של סגר נוסף. נתוני התחסנות נמוכים פגעו בתושבי האזור.\nהחריגה הייתה בלארוס שלא יזמה הגבלות פרט לבידוד של 14 יום לאנשים הנכנסים למדינה שנפגעו מהמגפה, למעט חריגים. היו אזרחים שניסו להקפיד על ריחוק פיזי בתחב\"צ וברחוב. נטען שהוסתר מידע מהציבור במדינה.\n\n ערכים מורחבים – מגפת הקורונה באיראן, מגפת הקורונה באיחוד האמירויות הערביות, מגפת הקורונה בערב הסעודית\n\nאיראן הפכה למוקד התפרצות משמעותי עם כ-17 אלף מבודדים וכ-5 אלף מתים. כך גם טורקיה עם 3,894 מתים ו-141,475 נדבקים נכון למאי. במדינה, הייתה עלייה מחולה יחיד (ב-11 במרץ) ליותר מ-34 אלף תוך חודש.\nהיו מדינות שנעזרו בסגרים. בלבנון החלה התפרצות בעקבות נשאית שהגיעה מאיראן. הונהג עוצר. ב-20 במרץ, ירדן הטילה סגר ועוצר. בשטחי הרשות הפלסטינית הוטל סגר על בית לחם בעקבות ביקור של קבוצת צליינים נשאי קורונה מיוון. מדינות כמו מצרים ובחריין סגרו עסקים רבים ומקומות כמו מסגדים, הגבילו התכנסויות וסגרו את הגבול ממדינות אחרות. יש מדינות, כמו מצרים וסוריה, שהטילו עוצר בחלק מהזמן. כמות הבדיקות לנפש שדווחו על ידי איחוד האמירויות הערביות, בחריין וקטר נחשבות גבוהות ביחס לעולם. כמות הבדיקות לנפש שדווחו על ידי איראן ועיראק נחשבו נמוכות למדי ביחס לעולם. ההשוואה אינה מתחשבת בשלב הטיפול במגפה.\nנכון לאמצע אפריל, המידע שנצבר בסוכנויות מודיעין שונות מצביע שברוב מדינות המזרח התיכון, מצפון אפריקה ועד אפגניסטן, לא היו עד אז התפרצויות קשות של המגפה, חוץ מאיראן ומטורקיה.\nבנוסף לצעדים שבוצעו על ידי הממשלות ולהתנהלות האזרחים, גורם המשפיע על נתוני התחלואה הוא כמות בדיקות הקורונה ומצב שירותי הבריאות. גורם אחר הוא אמינות הנתונים שסופקו על ידי המשטר. לדוגמה, בעיראק ובאיראן המשטר הואשם בהסתרת נתוני האמת. גורמים נוספים ניתן לראות במצרים. חלק מהנדבקים העדיפו לא להגיע לבתי החולים, שכן הם לא סמכו על שירותי הרפואה. יש גם כאלה שפחדו שידווח שהם חולים בקורונה, מחשש שמא יתייגו אותם כמצורעים, וכן שלא יערכו להם הלוויה.\nכמו כן רוב מדינות האזור שבהן התנהלה לחימה, ובעיקר מחנות הפליטים, אינן נמנות עם מוקדי המשיכה העולמיים לתיירים. גם אנשי עסקים ומהגרי עבודה לא נהרו למקומות אלה. לכן מספר הנדבקים בהם מצומצם ביחס לגודל האוכלוסייה. לעומת זאת, טורקיה ואיראן נחשבות מתוירות יחסית. את המספר המועט יחסית של החולים במצב קשה ובינוני ושל מתים מהנגיף ניתן להסביר בגיל הצעיר באופן יחסי של אזרחי מדינות האזור. רוב אזרחי המזרח התיכון הם בני פחות מ-60, כלומר בקבוצות הגילאים שבהן נדבקים בקלות בנגיף, אך במקרים רבים מחלימים ממנו בלי תסמינים כלל. הסבר נוסף הוא שחלק מהמדינות הסתירו מידע מחשש ליציבותן.\nנכון לתחילת מאי 2020, נראה כי מגפת הקורונה הופיעה באיחור בחלק מהמדינות הערביות. בקרב מדינות ערב, רק בקטר נמנו יותר נדבקי קורונה מאשר בישראל, ורק במצרים נספרו יותר מתים. ובכל זאת, ישראל נמצאת כעת הרבה לפני מדינות ערב בקצב הסרת הסגר ופתיחת המשק. בעוד קצב ההדבקה במדינות כמו ישראל פחת בהתמדה, במדינות ערביות מסוימות נרשמה בתחילת מאי עלייה תלולה: בסעודיה, באיחוד האמירויות ובקטר הקצב הוא יותר מאלף חולים חדשים מדי יום; במדינות אחרות אובחנו בכל 24 שעות כמה מאות חולים חדשים; ויש מדינות בהן אין לממשלות מידע של ממש על התפשטות המחלה. מדינות כמו לבנון, ירדן ואיראן התמודדו עם גל שני של המגפה אחרי ירידה בתחלואה.\nבתימן, דווח בתחילת 2020 על תמותה ותחלואה נמוכה. מצד שני, התקיימה מלחמת אזרחים במדינה וכן היה קושי לבדוק את אלו שנחשדו בהידבקות. באמצע מאי 2020, בעיר עדן, נרשם גל של מתים שסבלו מתסמינים של הנגיף.\n\n ערכים מורחבים – מגפת הקורונה בישראל, השפעת מגפת הקורונה על ישראל\nבפברואר 2020 התגלו לראשונה חולים בישראל. משרד הבריאות קבע הנחיות למניעת הדבקה בנגיף ולהאטת התפשטותו, החל מבידוד ביתי לשבים ממדינות שבהן התפשט הנגיף ולכל מי ששהו די זמן בקרבת נדבקים.\nבמאי 2023 החליט משרד הבריאות שהחל מתאריך 16 במאי 2023 לא תחול חובת הבידוד על חולי קורונה.\n\n ערך מורחב – מגפת הקורונה באפריקה\n\nהמדיניות להתמודדות עם הנגיף שונה ממדינה למדינה באפריקה. ברבות מהמדינות המתפתחות, הייתה סגירה של רוב הפעילות הציבורית והעסקית, ריחוק חברתי, סגר, ושמירה על היגיינה. הייתה התלבטות האם לאמץ את המדיניות של המדינות המפותחות כפי שהיא או לערוך בה שינויים, בניסיון להתאים את המדיניות למאפיינים של חלק מהמדינות האפריקאיות כמו עוני רב יחסית, האוכלוסייה שלמחציתה אין גישה לשירותי בריאות, רמת שירותי הבריאות, הגיל הצעיר של האוכלוסייה (רק 6% מתושבי היבשת היו מעל לגיל 65) וכו'. חלק מהמדינות נאבקו במקביל במחלות אחרות כמו מלריה ואיידס שקטלו מאות אלפי אנשים בכל שנה.\nב-14 במרץ 2020, שורת מדינות אפריקאיות דיווחו על מקרי הידבקות ראשונים בשטחן. 14 מתוך 54 המדינות ביבשת דיווחו על חולים בקורונה. באמצע מרץ, כל בתי הספר באתיופיה נסגרו, ונאסר על התקהלות ציבורית ועל פעילות ספורטיבית. בגאנה הוכרז על הגבלות דומות ועל איסור נסיעה למדינות שבהן יש יותר מ-200 מקרי הידבקות בנגיף. בתוניסיה נסגרו כל מעברי הגבול והושהו התפילות במסגדים. במרוקו ובג'יבוטי, הושעו כל הטיסות הבינלאומית. בדרום אפריקה, נאסרה כניסתם אזרחים מהמדינות הנגועות ביותר ועל התקהלויות של יותר ממאה בני אדם, בעוד שבקניה הוטלו מגבלות נסיעה.\n\nנכון לסוף מרץ, חלק מהמדינות, כגון ניגריה, דרום אפריקה וקמרון, נקטו בצעדים אגרסיביים למדי שכללו סגירה של רוב הפעילות הציבורית והפעלת הצבא לאכיפת המדיניות. במדינות אחרות כגון אוגנדה, עוד לפני שהתגלה החולה הראשון ננקטו צעדי מניעה כמו איסור על עריכת חתונות. לעומת זאת, בגבון טרם אימצו כל מדיניות להתמודדות עם המגפה.\nבתחילת אפריל עלו טענות על אכזריות משטרתית בכמה מדינות באפריקה, עקב אכיפת העוצר ומגבלות נוספות בתגובה להתפשטות נגיף הקורונה. עם זאת, אוכלוסיות שלא יכלו להרשות לעצמן להישאר בבית לאורך זמן, היוו בעיה עבור הממשלות במדינות שבהן הנגיף היה יכול להציף את מערכות הבריאות השבריריות גם כך. בליל העוצר הראשון בסנגל, פרצה אלימות, בדרום אפריקה תועדה אלימות משטרתית ובניירובי שבקניה פיזרו באלימות התקהלויות אזרחים.\nקושי מרכזי הוא בכמות הבדיקות הנמוכה. בסוף אפריל, חודשיים לאחר שהגיע וירוס הקורונה לאפריקה, נערכו ביבשת פחות מ-500 אלף בדיקות בקרב אוכלוסייה של יותר ממיליארד בני אדם. כלומר, רק 325 איש נבדקו לכל מיליון אנשים; זהו נתון הנמוך בהרבה מאיטליה, אחת המדינות שנפגעו בצורה הקשה ביותר מהנגיף. קושי נוסף הוא בדיווח. לדוגמה, דווח שמאות מתו בניגריה מדלקת ריאות, אבל הרשויות הכחישו שמדובר בקורונה. לפי השלטונות המקומיים בצפון המדינה, הגורם לכך הוא מחלות כמו לחץ דם גבוה ומלריה.\nמדינות שונות יזמו צעדים כמו סגר או עוצר. בניירובי הוחלט להטיל הסגר יומי בין שעות אחר הצהריים ועד הזריחה, והקמת מרכזי בידוד ציבוריים – בתשלום. בקונגו וניגריה הוטל סגר.\nהחל מחודש מאי, בחלק מהמדינות התחילה התפרצות משמעותית. למשל מספר החולים במצרים עבר ביולי את של סין עם יותר מ-85 אלף נשאים, ודרום אפריקה הפכה למוקד החמור החמישי בעולם (אחרי ארצות הברית, ברזיל, הודו ורוסיה) עם יותר מ-350 אלף נשאים. בתחילת יוני 2021 עמדה אפריקה בפני גל שלישי של המגפה עם עלייה במספר הנדבקים המדווחים ב-14 מדינות. עד 4 ביולי היבשת רשמה עלייה של 12% מהשיא של ינואר 2021. יותר מ-16 מדינות, כולל מלאווי וסנגל, רשמו עלייה בהדבקה. תוניסיה אף חוותה את הגל הרביעי שלה. מדינות רבות התעכבו בחיסון האוכלוסייה ובמקום זאת, הן המשיכו להתמודד עם הנגיף באמצעות סגרים או הטלת עוצר על אזרחיהן. כך עלייה במספר המקרים בזמביה אילצה את הממשלה להגביל מפגשים חברתיים ולסגור בתי ספר. רואנדה הגבילה את התנועה בבירתה, וקניה הנהיגה סגר חלקי והארכת שעות העוצר.\n\n ערכים מורחבים – מגפת הקורונה באמריקה הצפונית, מגפת הקורונה בברזיל, מגפת הקורונה בפרו\n\nארצות הברית הפכה למדינה בעלת כמות החולים הגדולה ביותר. מדינות שונות בה נקטו מדיניות שונה; ברובן הוטל סגר. באפריל 2020, יותר מ-90% מהאמריקנים התבקשו להישאר בבתים. בסוף החודש פרסם הנשיא המלצה לגבי אסטרטגיית היציאה ולחץ על המושלים לשחרר את ההגבלות. המדינה המשיכה להתמודד עם התפשטות הנגיף באמצעות צעדי ריחוק חברתי.\nבאמריקה הלטינית, מקרה ההידבקות הראשון התגלה בברזיל, בסוף פברואר. היה חשש שהעוני ומצב מערכת הבריאות בחלק מהמדינות יקשו על הטיפול במגפה. ב-17 במרץ דווח על מספר נמוך של חולים. ההערכה הייתה כי מדובר במספרים גבוהים בהרבה שטרם נוטרו עקב מערכות בריאות כושלות בחלק מהמדינות.\n\nבתחילת מרץ, מדינות כגון מקסיקו, גואטמאלה ופנמה הכריזו על מצב חירום או אזהרות ברמה גבוהה לקראת התפשטות רחבה יותר. עד סוף מרץ, הנגיף התפשט ופגע במיוחד בברזיל, אקוודור וצ'ילה. רוב מנהיגי אמריקה הלטינית (במדינות כגון פרו, אל סלוואדור, ארגנטינה, ונצואלה וצ'ילה) הגיבו בחומרה להתפשטות הנגיף מייד עם גילוי מקרי ההידבקות הראשונים. הם סגרו את הגבולות, ביטלו טיסות ושלחו חיילים לסייר ברחובות כדי לאכוף את הוראות הבידוד. בבתי החולים נערכו הצוותים לקבלת המוני חולים, ובתי חולים נוספים הוקמו במהלכי בזק. היו מדינות או אזורים שהטילו סגר. למשל, בקולומביה הונהג סגר ארוך. היו מדינות שהגבירו את הפיקוח על הגבול היבשתי שלהן. כך היה באורוגוואי ובקולומביה. במקביל, נשיאי ברזיל ומקסיקו התעקשו להתייחס למגפה בביטול. נשיא ברזיל אף עודד הפרה של ההנחיות שנקבעו על ידי המושלים והרשויות. ב-30 במרץ הכריזה ממשלת מקסיקו על מצב חירום בריאותי והוכנסו אמצעים מחמירים שמטרתם לרסן את התפשטות הנגיף.\nבמאי 2020, המדינה שנפגעה קשה מכולם היא ברזיל אך גם בפרו, מקסיקו וצ'ילה היו מודאגים ממספר הולך וגובר של נדבקים. באקוודור קרסה מערכת הבריאות בשל עומס חולים. ההתפשטות הנרחבת באמריקה הלטינית הביאה את ארגון הבריאות העולמי להכריז על אמריקה כמוקד התפרצות המגפה העיקרי. בסוף מאי, אמריקה הלטינית הפכה למוקד השלישי בגודלו אחרי ארצות הברית ורוסיה. ב-23 במאי, ברזיל הייתה שנייה בעולם בנדבקים. במדינות רבות דווח על הצפת יחידות הטיפול הנמרץ בחולים. באקוודור הוטל עוצר בין השעות 2 בצהריים עד 5 בבוקר במרץ, לצד הגבלות נוספות. תושבים רבים במדינה לא נשמעו להנחיות, ולא היה מי שיאכוף אותן. מאות בני אדם נראו מפירים את העוצר, ומוכרים סחורות ברחובות כדי להמשיך להתקיים. בפרו, רוב החולים היו עובדים העוסקים בעבודות פשוטות כמו מוכרים בשווקים. בחלק מהמדינות היה מחסור בערכות בדיקה. בחלק מהמדינות היו קשיי נגישות לבדיקות קורונה.\nבסוף מאי 2020, היו גם מדינות שדיווחו על נתוני תמותה ותחלואה נמוכים. כך היה בג'מייקה וגם בארגנטינה, בסורינאם, באורוגוואי וכו'. בהמשך השתנה מצב זה בחלק מהמדינות. בסוף 2020 ובמהלך 2021 החלו תושבי היבשת להתחסן נגד קורונה. ההתחסנות הואצה במהלך שנה זו.\n\nרוב המדינות באזור אוקיאניה הן מדינות אי. התחלואה המדווחת הייתה נמוכה. בניו זילנד הייתה תוכנית להתמודדות עם המגפה. היא כללה מספר רמות. הצעדים היו ארציים. באוסטרליה הצעדים בוצעו בהתאם למדינות ולטריטוריות. הוטל סגר. באזור היו מספר איים מרוחקים וכמה טריטוריות שהיו בלי חולים מדווחים בסוף אפריל 2020. כולן הטילו סגרים ועוצרים, ואכפו הנחיות מחמירות על טיסות והתקהלויות. במהלך 2021 החלו המדינות להתחסן. כאשר ניו זילנד ואוסטרליה הגיע לרף התחסנות מסוים, הן אימצו מדיניות מקילה יותר שכללה ויתור על שאיפתן להגיע לאפס נדבקים שאינם בבידוד.\n\nכל אדם שמגיע לאנטארקטיקה היה צריך להיכנס לבידוד. בחלק מתחנות המחקר באנטארקטיקה היו מכונות הנשמה ובדיקות קורונה.\nאנטארקטיקה הייתה היבשת היחידה ללא מקרים מאומתים של קורונה עד 22 בדצמבר 2020.\n\nמגפת הקורונה הובילה לפרסום מידע שגוי בנוגע להיקף המגפה, למקורה, לדרכי מניעתה, לאִבחונה, ולטיפול בה. מנכ\"ל ארגון הבריאות העולמי טדרוס אדהנום גברייזוס התייחס במהלך פברואר לריבוי השמועות והידיעות הכוזבות ואמר שמדובר במגפה בפני עצמה, או כפי שתיאר זאת, \"אינפו-דמיה\" (על משקל פנדמיה). בתחילת אפריל הודיעה חברת פייסבוק כי אפליקציית ווטסאפ תמנע הפצה של הודעות שעברו דרך מספר משתמשים.\nב-1 באפריל הוציא ה-EUvsDisinfo, גוף מחקר השייך לאיחוד האירופי, דוח בנושא ידיעות כזב שמפיצות מדינות שונות ברשת האינטרנט. הידיעות המופצות מנסות לערער את האמון ביכולתן של מדינות דמוקרטיות להתמודד עם המגפה, לטעון שקבוצות מיעוט שונות הן הסיבה להתפשטות המגפה ולהתסיס יריבויות גאוגרפיות. בטורקיה הופץ מידע בריאותי כוזב על וירוס הקורונה, שעל פי כותבי הדוח מטפח שיח ביקורתי נגד האיחוד האירופי. רוסיה וגופים מטעמה הפיצו מעל 150 ידיעות כוזבות. לעומת זאת, כלי התקשורת שבשליטת רוסיה מדגישים את המוכנות שלה להתמודדות עם הנגיף ואת הסיוע שהגישה לאיטליה. באפריקה, בחלק מהמדינות, מתנהלים מסעות השמצה נגד קבוצות אתניות וחברתיות. סין מפיצה באפריקה מסרים על תרומתה הרבה למניעת התפשטות המגפה. סין ורוסיה מקדמות את הטענה שארצות הברית משתמשת במגפה כנשק כדי להעמיק את שליטתה בעולם. רשת הטלוויזיה האיראנית, PRESSTV, טוענת כי מדענים ישראלים פיתחו את הנגיף כחלק מהלוחמה הביולוגית של ישראל וארצות הברית נגד איראן.\nביל גייטס, מייסד מיקרוסופט ופילנתרופ, הואשם שאנשיו יצרו את נגיף הקורונה והוא רוצה כיום להרוויח ממנו. בהרצאה שנתן גייטס ב-2015 במסגרת TED הוא הזהיר שהסכנה הגדולה ביותר לאנושות היא לא נשק גרעיני אלא וירוס שיאיים על חייהם של מיליונים. מידע כוזב שהופץ טען שמלבד רצונו להרוויח מהמגפה הוא מבקש לבחון את האפשרות לצמצם את האוכלוסייה העולמית.\nלאורך המגפה הופץ מידע שגוי אודות המגפה ותרופותיה. נשיא ארצות הברית היוצא דונלד טראמפ, למשל, עודד שימוש בתרופה למלריה והציע לבדוק אפשרות טיפול באמצעות הזרקת חומרי חיטוי לגוף. דבריו אלו ואחרים סוקרו בהרחבה בתקשורת ועל ידי מכוני בדיקת עובדות שהדגישו שמדובר במידע לא מבוסס. כמו כן הופץ מידע שגוי רב על החיסונים נגד נגיף הקורונה. ברשתות החברתיות נפוצו טענות שגויות שהחיסונים משנים את ה-DNA האנושי, שהם פוגעים בפוריות, שהם גורמים לאנשים להפוך לממגנטים, ועוד טענות כזב.\nהיו מפיצי שקרים שנפלו קורבן לשרלטנים ולא היו מודעים לכך שהפיצו כזבים הרסניים. אחרים, כמו אנשי תקשורת מסוימים, דוברים ופוליטיקאים, עיוותו מידע או התעלמו ממנו כשלא התאים לאמונותיהם, תפיסותיהם או עמדותיהם, והפיצו במקומו מידע מטעה או כוזב. היו שאירחו \"מומחים\" (רובם חסרי הכשרה רלוונטית או כאלה שלא נשענו על הקונצנזוס המדעי, והתבססו על התקשורת ולא על מחקרים מדעיים) שלא שינו את עמדתם נוכח ראיות חדשות, או חזרו על כזבים שוב ושוב.\nמידע כוזב עלול להזיק למאבק במגפה ולפגוע בבריאות, בכלכלה ובחברה. אנשים היו עלולים להימנע מליישם את ההנחיות למניעת הפצת המחלה ולא להתחסן למרות המדע והמלצת גורמי בריאות מוסמכים.\n\nהמגפה הביאה למשבר כלכלי חמור ולעלייה ניכרת באבטלה. היא הביאה לשינוי משמעותי בשגרת החיים של מיליארדי אנשים ברחבי העולם. במדינות מסוימות היו עומסים בשירותי הרפואה והרווחה. בתחילת המשבר הגיבו הבורסות בירידות חדות, אולם מאוחר יותר הן התאוששו ואף שברו שיאים חדשים.\nהמגפה שיבשה את ההגירה. בחלק מהמדינות הייתה צניחה בלידות. למשל, בארצות הברית נסוג קצב גידול האוכלוסייה לרמה שהייתה ב-1918 (במהלך השפעת הספרדית ומלחמת העולם הראשונה) וביפן פחת מספר הלידות ב-11%. זאת כחלק ממגמה מתמשכת של ירידה בשיעור הפריון בעולם, שהחריפה.\nבעקבות המגפה דווח ברחבי העולם על מקרים רבים על שנאת זרים וגזענות כלפי בני אדם ממוצא אסייתי. תופעות דומות אירעו כלפי יהודים בעיקר בארצות הברית, וכך גם כלפי זרים באפריקה. בסין, היו תופעות כאלה כלפי אפריקאים, תופעות שאף הידרדרו לאלימות. בנוסף, דווח על מקרי קסנופוביה וגזענות כלפי העם הסיני או כלפי אלו שמגיעים מהאזורים הנגועים של המגפה ואף דווח על קריאות להשמיד את סין.\nכמו כן דווח ברוב המדינות על גידול במקרי אלימות במשפחה, במיוחד מקרי אלימות נגד נשים והתעללות בילדים.\n\n ערכים מורחבים – השפעת מגפת הקורונה על מערכת החינוך\nלהתפרצות הקורונה הייתה השפעה רבה על תחום החינוך. בתחילה מוסדות חינוך רבים נסגרו ובהמשך המדינות החלו להחזיר את התלמידים למוסדות. הראשונים שנסגרו היו בתי הספר בסין. בסוף אפריל 2020, מיליארד וחצי (90 אחוזים מהתלמידים בעולם) מ-190 מדינות שהו בביתם. במדינות רבות, התלמידים ששהו בבית למדו מרחוק. הלימודים במוסדות החינוך כללו צעדים כמו חיטוי ושמירת מרחק.\n\nבעקבות המגפה דווח על עליות חדות בדיכאון (כמעט 30%). בדרום קוריאה דיווחו 40% שהם מתמודדים עם בעיות נפשיות לאחר המגפה. שיעור הנשים שסובלות מדיכאון אחרי לידה עלה גם הוא והוכפל בזמן המגפה. מנגד התפרסם מחקר שהציג ירידה ברמת הדיכאון אצל מתבגרים עם היסטוריה דיכאונית בשנה הראשונה של המגפה.\nכ-18% מהחולים פיתחו הפרעות נפשיות כגון דיכאון וחרדה – בתוך שלושה חודשים ממועד האבחון והסיכון להופעת הפרעה נפשית הוכפל לעומת מי שלא חלה.\nמחקרים בישראל הראו עליה בצריכת שתייה חריפה בתקופה שבין הסגר הראשון לשני.\n\n ערך מורחב – השפעת מגפת הקורונה על הכלכלה\n\nהמגפה השפיעה בצורה רחבה וחמורה על השווקים הפיננסיים, כולל שוקי מניות, אג\"ח וסחורות (נפט גולמי וזהב). המיתון הכלכלי הבינלאומי שהחל בתחילת 2020 נחשב למיתון התלול ביותר מאז השפל הגדול. אירוע מרכזי בתחום הכלכלי שהושפע מהמגפה הוא מלחמת מחירי הנפט בין סעודיה לרוסיה. התפשטות הנגיף למדינות רבות הביאה לירידות שערים בבורסות העולם. הושפעו עסקים רבים בתחומים שונים. מדינות שונות ניסו להתמודד עם ההשפעות הכלכליות. הן גיבשו תוכניות שונות.\nעל אף המשבר הכלכלי העמוק, באופן כללי עשירי העולם לא רק שלא נפגעו ממנו אלא אף ניצלו הזדמנויות להגדיל את הונם. במחצית הראשונה של 2020, על פי פורבס, הגדילו 20 עשירי העולם את הונם האישי בסכום עתק של כ-65 מיליארד דולר.\n\nעל פי דיווחים של נאס\"א, חלה הפחתה משמעותית בזיהום האוויר מעל סין, כפי הנראה עקב ההאטה הכלכלית שהביאה עמה ההתפרצות. גם במדינות נוספות, ההאטה בנסיעות ובפעילות התעשייתית הביאה לירידה בזיהום האוויר. מחקרים נוספים הראו כי צמצום התחבורה והעבודה הובילו להפחתה משמעותית בזיהום האוויר ובפליטת פחמן דו-חמצני ברחבי העולם – למשל, בסין, באיטליה ובארצות הברית. בהודו, נהר מזוהם הפך לנקי בשל סגירת התעשייה.\nבין 1 בינואר ל-11 במרץ 2020, סוכנות החלל האירופית צפתה בירידה ניכרת בפליטות חמצן דו-חנקני ממכוניות, תחנות כוח ומפעלים באזור עמק הפו בצפון איטליה, במקביל לסגירת האזור. הלוויין קופרניקוס סנטינל 5P של האיחוד האירופי וסוכנות החלל ההולנדית המנטר זיהום אוויר מאז 2017, שלח את התמונות הנקיות ביותר מאז שהחל לפעול. באמצע מרץ, פרסם המערך הארצי לניטור אוויר של המשרד להגנת הסביבה כי חלה ירידה של 30% בחנקן הדו-חמצני ברחבי ישראל. שבועיים לאחר מכן, זיהום האוויר בישראל ירד ב-40%.\nלפי האו\"ם, המגפה הביאה לצניחה בפליטות גזי חממה, אבל לטווח הארוך תהיה ירידה מינורית של 0.01 מעלות בלבד בטמפרטורה הצפויה ב-2050.\nבעקבות ההישארות של אנשים בבית והידללות תנועת כלי הרכב, עלתה נוכחותם של בעלי חיים במרחבים אורבניים.\nמחקר נוסף הצביע על ירידה משמעותית בהשפעות הסייסמיות של האדם על כדור הארץ, לפיו התנודות שהאדם יוצר פחתו בקרוב לחצי.\nמומחים רבים מאמינים שמגפת הקורונה היא קדימון למשבר האקלים הצובר תאוצה, ושאנו אמורים להפיק לקחים ולנקוט בצעדים כדי להימנע מקטסטרופה גדולה בהרבה על סמך התמודדותנו עם מגפת הקורונה.\nדוח של ה-European Environment Agency ומחקרים נוספים הצביעו על עלייה בזיהום הסביבתי עקב שימוש מוגבר במסכות, כפפות ומוצרים חד-פעמיים נוספים.\n\nמחשש להדבקה בוטלו אירועים המוניים, ובהם:\n\nועידת Mobile World Congress שתוכננה להיערך בפברואר 2020 בברצלונה.\nהתפשטות הנגיף לאיטליה הובילה לביטול אירועי קרנבל המסכות בוונציה.\nערב הסעודית אסרה על זרים את העלייה לרגל למכה.\nמיסת הפסחא בוותיקן התקיימה ללא השתתפות מאמינים.\nכנס 2020 APS March Meeting בדנוור, קולורדו, שתוכנן ל-2 במרץ בהשתתפות יותר מ-10,000 פיזיקאים מרחבי תבל, בוטל בהתראה של יום אחד.\nחברת פייסבוק הודיעה על ביטול כנס המפתחים השנתי שלה, שתוכנן להתקיים ב-5–6 במאי בסן חוזה, קליפורניה. גם חברת גוגל הודיעה על ביטול כנס המפתחים השנתי שלה, Google I/O.\nכאמצעי למניעת הדבקה הודיעו מדינות רבות על הפסקת לימודים, וזו כללה בתחילת מרץ כ–300 מיליון תלמידים. חברות שונות אפשרו לעובדיהן לעבוד מהבית, כאשר תפקידם מאפשר עבודה סדירה מהבית.\nתחרות האירוויזיון 2020 שהייתה אמורה להתקיים בחודש מאי ברוטרדם שבהולנד, ותחרות האירוויזיון למוזיקאים צעירים 2020 שהייתה אמורה להתקיים בחודש יוני בזאגרב שבקרואטיה – בוטלו.\nמדינת ישראל הודיעה על סגירת הכותל בין ראש השנה ליום כיפור.\nאוקראינה אסרה על זרים לעלות לאומן.\n\n ערך מורחב – השפעת מגפת הקורונה על הספורט\n\nבעקבות ההגבלות על התקהלות של אנשים רבים במקום אחד, נערכו מספר משחקים ללא קהל, אך עד אמצע מרץ השביתו רוב הליגות הבכירות את המשחקים.\nאולימפיאדת טוקיו (2020) נדחתה בשנה והתקיימה ביולי 2021. גם יורו 2020 שתוכנן לקיץ נדחה באופן רשמי ל-2021, בין השאר בעקבות העובדה שלא הושלמה זהות כל העולות, ומשחקי המוקדמות שנותרו לא יכלו להתקיים.\n\n ערך מורחב – הבדלי מגדר בהשפעת הקורונה\nאף על פי שנתוני הקורונה מראים מספר שווה של נדבקים בין גברים ונשים, נראה שיש הבדלים בין המינים בשיעורי התמותה ובפגיעות למחלה. הבדלים אלו באים לידי ביטוי בכך שאחוזי התמותה בקרב גברים גבוהים יותר בעוד שהיקף הפגיעה הכלכלית בנשים רחב יותר.\n\nמידע כוזב בנוגע למגפת הקורונה\nמגפת הקורונה בישראל\nהתפרצות נגיף הקורונה בקהילות היהודיות בתפוצות\nסארס\nהדבקה בקורונה\nהמוות השחור\nמגפת השפעת ב-2009\nשפעת העופות\nהעברה אנטיגנית\nהשפעת הספרדית\n\nנתונים מתעדכנים\nמפה אינטראקטיבית בעברית של תפוצת המחלה והחלמה ממנה\nנדידת הנגיף בין האזורים השונים על סמך הגרסאות השונות של הגנום הנגיפי באתר nextstrain (באנגלית)\ncovid19 country overviews, המרכז האירופי לבקרת מחלות ומניעתן (באנגלית)\nטבלת נתונים מורחבת לפי מדינה, כולל אחוז הנבדקים ואחוז המתים מכלל האוכלוסייה, באתר \"Worldometer\" (באנגלית)\nhttps://www.hidush.co.il/hidush.asp?id=87630 תשובה הלכתית בנוגע לחבישת מסיכה בעת הקורונה מאת הרב יעקב מאיר אלקובי.\nנתוני תנועה של צרכני גוגל במהלך המגפה באתר גוגל (באנגלית)\nאוניברסיטת אוקספורד, COVID-19: Government Response Stringency Index Policy Responses to the Coronavirus Pandemic - Statistics and Research, Our World in Data (באנגלית)\nאשכולי כתבות\nקורונה, באתר כאן 11\nקורונה, באתר מעריב\nקורונה, באתר כלכליסט\nמכון דוידסון לחינוך מדעי, דיווחים שוטפים על המגפה בישראל ובעולם כולו\nמגפת הקורונה – סיקור מיוחד - אשכול כתבות ומאמרים באתר הידען\nכתבות\n\nבת-שבע גוטסמן, דנה פלורנטין, וירוס הקורונה: תשובות לשאלות הבוערות, באתר שירותי בריאות כללית\nד\"ר דרור בן ניר, הנגיף הטוען לכתר, באתר מדע גדול, בקטנה, ‏2 בפברואר 2020\n אסף רונאל, כמה חלו? כמה ימותו? המחלוקת על המתמטיקה שמאחורי מגפת הקורונה, באתר הארץ, 1 באפריל 2020\nארז גרטי, שנת חיסוני הקורונה, באתר מכון דוידסון, 30 בדצמבר 2021\nמערכת וואלה! בריאות‏, זה המספר המזעזע של ילדים שאיבדו את הוריהם בקורונה, באתר וואלה‏, 2 במרץ 2022\nארז גרטי, האתגר: חיים לצד הקורונה, באתר מכון דוידסון, 17 בספטמבר 2022\n  עמיחי שטיין, ‏שלוש שנים לקורונה: הלקחים שהופקו בהיערכות לזן הקטלני הבא, בעיתון מקור ראשון, 11 בדצמבר 2022",
    "pageid": 1790961
  },
  {
    "title": "מוריס כהן (שחקן)",
    "extract": "מוריס משה כהן (נולד ב-25 במרץ 1976) הוא שחקן ישראלי, זוכה פרס אופיר לשחקן הראשי הטוב ביותר לשנת 2016.",
    "pageid": 1017813
  },
  {
    "title": "מיקי זוהר",
    "extract": "מכלוף (מיקי) זוהר (נולד ב-28 במרץ 1980) הוא שר התרבות והספורט מטעם הליכוד ויו\"ר עמית של הליכוד העולמי. בעברו כיהן כחבר מועצה וסגן ראש עיריית קריית גת במשך שבע שנים.",
    "pageid": 1241547
  },
  {
    "title": "מכבי תל אביב (כדורסל)",
    "extract": "מכבי תל אביב הוא מועדון כדורסל ישראלי מהעיר תל אביב שנוסד בשנת 1932, זהו מועדון הכדורסל המעוטר ביותר בתולדות הכדורסל בישראל ואחד מהידועים והמובילים ביותר באירופה בכל הזמנים.\nהקבוצה זכתה 57 פעמים באליפות ליגת העל הישראלית (מהן 23 אליפויות רצופות, בשנים 1970 ועד 1992), 45 פעמים בגביע המדינה, 10 פעמים בגביע הליגה, 6 פעמים בגביע היורוליג, פעם אחת באליפות ליגה האדריאטית וכן פעם אחת בגביע הבין-יבשתי ומחזיקה בשיא התארים לקבוצת כדורסל בישראל. מכבי תל אביב היא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגה השנייה.",
    "pageid": 70854
  },
  {
    "title": "מלחמת אוקראינה–רוסיה",
    "extract": "מלחמת אוקראינה–רוסיה (או הפלישה הרוסית לאוקראינה; מכונה ברוסיה: המבצע הצבאי המיוחד באוקראינה) היא עימות צבאי בין רוסיה לאוקראינה, שפרץ ב-24 בפברואר 2022 כאשר כוחות רוסיים תקפו את אוקראינה וחדרו לשטחה מצפון, ממזרח ומדרום. במקביל למתקפה הקרקעית, הטיל צי הים השחור מצור על נמלי אוקראינה.\nהפלישה באה לאחר חודשים של משבר, בהם רוסיה פרסה כוח צבאי גדול על גבולותיה עם אוקראינה והייתה שיאו של סכסוך ועימות צבאי בעצימות נמוכה בין שתי המדינות, שהחל ב-2014, בעקבות שינוי השלטון באוקראינה, כאשר רוסיה סיפחה באופן חד-צדדי את חצי האי קרים ובדלנים פרו-רוסיים במזרח אוקראינה השתלטו על שטחים באזור דונבאס בסיוע רוסי עקיף.\nההנהגה הרוסית העריכה בטעות, שניתן יהיה להביא להפלת הממשל באוקראינה, ולהחלפתו בממשלה פרו-רוסית, באמצעות מלחמת בזק, מבלי להסתבך במערכה צבאית ממושכת. בשלושת הימים הראשונים של הפלישה התקדמו הרוסים במהירות, בעיקר בציר בלארוס–קייב, במחוז סומי בצפון מזרח אוקראינה ובמחוז חרסון בדרום המדינה. אולם התנגדות אוקראינית עזה ויעילה מהצפוי, ובעיות לוגיסטיות שונות גרמו במהרה להאטת קצב ההתקדמות של הכוחות הרוסיים ולבלימה כמעט מוחלטת של התקדמותם במספר אזורים. הצבא האוקראיני קיבל כמויות גדולות של ציוד לחימה מתקדם ממדינות ברית נאט\"ו ובמיוחד מארצות הברית, שסייעו לו בלחימה נגד הכוחות הפולשים. הרוסים ספגו אבדות כבדות בכוח אדם ובציוד צבאי, וחלק ניכר מכוחותיהם רותקו ללחימה בכיסי התנגדות שנותרו בעורפם. חיל האוויר הרוסי לא הצליח להשיג עליונות אווירית מוחלטת, ופעילותו בשטח אוקראינה הייתה מצומצמת למדי. עם זאת, המתקפה הרוסית בדרום אוקראינה זכתה להישגים קרקעיים משמעותיים. עד אמצע מרץ השתלטו הרוסים על החלק הדרומי של מחוז דונצק, רוב שטח מחוז זפוריז'יה וכמעט כל מחוז חרסון, ויצרו רצף יבשתי בשליטתם מהגבול הרוסי לחצי האי קרים, למעט העיר מריופול, שהושמה במצור.\nככל שהתמשכה המלחמה, היא קיבלה אופי של מלחמת התשה הדדית כמעט סטטית. החל מאמצע מרץ עברו הכוחות הרוסיים בצפון-מזרח אוקראינה למגננה, והאוקראינים החלו לקחת את היוזמה לידיהם, וביצעו שורה של התקפות-נגד באותם אזורים, וכן במחוז מיקולאייב שבדרום המדינה, שם נכשל הניסיון הרוסי להרחיב את ראש הגשר שלהם ממערב לנהר דנייפר.\nבראשית אפריל 2022 נסוג הצבא הרוסי, תוך מספר ימים, כמעט מכל השטחים שכבש בצפון-מזרח אוקראינה, במחוזות קייב, צ'רניהיב וסומי. הפיקוד הרוסי החל לפרוס מחדש את הכוחות שפונו מאותם מחוזות, מתוך כוונה לרכז את המאמץ ההתקפי בדרום-מזרח אוקראינה, ולהשלים את ההשתלטות על כל אזור דונבאס. אולם על אף שבאמצע אפריל הודיעו מקורות אוקראיניים ורוסיים על פתיחת \"השלב השני\" של המערכה, או \"הקרב על דונבאס\", בפועל לא נערכה מתקפה רוסית בקנה מידה רחב באזור זה. הרוסים המשיכו לבצע שורת התקפות מוגבלות, בעיקר בצפון הדונבאס, וקצב התקדמותם נותר איטי ביותר, ואילו האוקראינים ערכו התקפות נגד בעיקר באזור העיר חרקוב. ההישג הרוסי העיקרי במהלך אפריל היה כיבוש כמעט כל העיר מריופול לאחר קרבות קשים. במקביל למערכה הקרקעית, הרוסים המשיכו לתקוף, בעיקר באמצעות טילי שיוט, מספר רב של יעדים בעומק שטח אוקראינה, במטרה לפגוע בתשתיות צבאיות ואזרחיות חיוניות, ובמשלוחי ציוד צבאי מהמערב, ולנתק את זירת הלחימה בדרום-מזרח אוקראינה ממערב המדינה.\nבשבוע השני של מאי 2022 הצליחו הרוסים לפרוץ החוצה מהמבלט הקטן בו החזיקו באזור העיר פופאסנה, יצרו בליטה גדולה בקו החזית בצפון דונבאס והגיעו עד למרחק קטן מצומת הדרכים החשוב בבאחמוט. לקראת סוף יוני 2022 פתח הצבא הרוסי במתקפה גדולה ממספר כיוונים על אזור סוורודונצק-ליסיצ'נסק ועד 4 ביולי נפלה העיר ליסיצ'נסק, המאחז האוקראיני האחרון במחוז לוהנסק לידי הרוסים. הכוחות האוקראיניים, שהגנו על האזור, נאלצו לפנות אותו במהירות, לאחר שספגו אבדות כבדות, ולסגת מערבה לכיוון סברסק, כדי להינצל מכיתור.\nלאחר הנסיגה ממרחב ליסיצ'נסק, נערכו האוקראינים מחדש בקו סברסק–סולודר–באחמוט, וקו החזית בדונבאס נותר ללא שינוי משמעותי במהלך החודשיים הבאים. בסוף אוגוסט 2022 נטלו האוקראינים את היוזמה לידיהם, וביצעו שורת התקפות נגד רחבות היקף באזורים שונים של החזית. התקפת הנגד הראשונה באזור חרסון נתקלה בהתנגדות עזה והשיגה התקדמות מוגבלת, אולם המתקפה השנייה, שנפתחה בראשית ספטמבר בגזרה שמצפון לעיר בלקליה במחוז חרקוב, השיגה הבקעה עמוקה של מערך ההגנה הרוסי ונחלה הצלחה מלאה. הפיקוד הרוסי נאלץ לפנות תוך מספר ימים כמעט את כל השטח שבשליטתו במחוז חרקוב, כולל אזור איזיום, ולסגת לקו נהר אוסקיל.\nבמחצית השנייה של ספטמבר אירעו שני אירועים משמעותיים, עם פוטנציאל לשנות את מהלך המלחמה באוקראינה. ב-21 בחודש הודיע פוטין על \"גיוס חלקי\" של כוחות המילואים ברוסיה ושר ההגנה הרוסי הודיע שבשלב ראשון יגויסו כ-300 אלף חיילי מילואים לתגבר את הכוחות הרוסיים הלוחמים באוקראינה. במקביל הודיעו הרוסים על עריכת משאלי עם במחוזות דונצק, לוהנסק, זפוריז'יה וחרסון, על צירוף אותם מחוזות לפדרציה הרוסית. בעקבות התוצאות של משאלי העם, שנערכו בשטחים שבשליטת רוסיה במחוזות הנ\"ל בין 23 ל-27 בספטמבר, הכריזה הדומה הרוסית ב-30 בספטמבר על סיפוח ארבעת המחוזות של אוקראינה לרוסיה, אף שרוסיה לא שלטה על כל שטחם באותה עת, צעד שספג ביקורת בין-לאומית נרחבת.\nעל אף הסיפוח, המשיך הצבא האוקראיני לתקוף ולהשתלט מחדש על שטחים במחוזות שסופחו על ידי רוסיה. בצפון הדונבאס, האוקראינים הבקיעו את קו נהר אוסקיל ויצרו ראש גשר רחב בגדה המזרחית שלו, אך התקדמותם בגזרה זו נבלמה כמעט לחלוטין על ידי הכוחות הרוסיים. בדרום אוקראינה המשיכו האוקראינים לתקוף את ראש הגשר הרוסי בגדה המערבית של הדנייפר באזור חרסון. בראשית נובמבר החליט הפיקוד הרוסי לפנות ביוזמתו את ראש הגשר, ועד 11 בנובמבר השלים את פינוי כוחותיו מראש הגשר, מהלך שאיפשר לאוקראינים לשחרר את העיר חרסון, ולהשתלט מחדש על כ-30 אחוז משטח מחוז חרסון.\nבחודשים הראשונים של שנת 2023, היוזמה האסטרטגית הייתה בידי הצד הרוסי, שערך שורת מתקפות מוגבלות לאורך קו החזית באזור דונבאס. המאמץ ההתקפי העיקרי של הצבא הרוסי התמקד במרחב סביב העיר באחמוט. בשלב הראשון של המתקפה הצליחו הרוסים לכתר כמעט לחלוטין את הכוחות האוקראיניים שהחזיקו בעיר, ובשלב השני הם השתלטו בהדרגה על שטח העיר, לאחר קרבות רחוב קשים, והשלימו את כיבושה ב-20 או ב-21 במאי, לאחר כמעט שמונה חודשי לחימה. ביוני 2023, אוקראינה יזמה מתקפת נגד גדולה בדרום מזרח המדינה שנבלמה ברובה.\nהמלחמה הביאה לעיצומים בין-לאומיים נרחבים על רוסיה ולגינויה, ולהתגייסות המערב לסייע לאוקראינה בנשק ובממון. פינלנד ושוודיה הצטרפו לברית נאט\"ו. ככל שהתמשכה המלחמה הפכה אוקראינה תלויה יותר ויותר בסיוע הצבאי והכלכלי המערבי, כדי להמשיך לנהל את המלחמה. בשטחי אוקראינה נתגלו עדויות למעשי זוועה רוסיים נגד אזרחים בהיקף גדול, שנחקרים כפשעי מלחמה על ידי גופים מערביים ובין-לאומיים. כתוצאה מהמלחמה נגרם הרס עצום לתשתיות ולכלכלה באוקראינה, המוערך במאות מיליארדי דולרים, ומיליוני אוקראינים נאלצו לעזוב את שטח המדינה והפכו לפליטים. לקראת חודשי החורף רוסיה הגבירה את התקיפות נגד מתקני תשתית ברחבי אוקראינה. כתוצאה מכך, חלה פגיעה קשה באספקת חשמל, מים ושירותים חיוניים. ברוסיה פנימה הטיל נשיא רוסיה הגבלות נרחבות על האזרחים והידק את שליטתו במדינה.",
    "pageid": 2073829
  },
  {
    "title": "מלחמת וייטנאם",
    "extract": "מלחמת וייטנאם היא הכינוי המקובל במרבית העולם המערבי למלחמה שהתנהלה בין צפון וייטנאם הקומוניסטית והווייטקונג (אשר נתמכו על ידי ברית המועצות וסין) לבין דרום וייטנאם וארצות הברית. המלחמה מכונה גם \"מלחמת הודו־סין השנייה\", ובווייטנאם היא ידועה בשם \"המלחמה האמריקאית\".\nהמלחמה החלה ב-1955 והסתיימה בניצחון צפון וייטנאם בשנת 1975 ובאיחודה של וייטנאם כולה תחת שלטון קומוניסטי, כשנתיים לאחר נסיגת ארצות הברית. מלחמה זו נחשבת לחוליה בולטת במלחמה הקרה בין הגוש המערבי-קפיטליסטי לגוש המזרחי-קומוניסטי. מעריכים כי מספר ההרוגים הכולל במלחמה היה קרוב לארבעה מיליון נפש, בהם כ-2 מיליון מאזרחי וייטנאם (צפון ודרום), לאוס וקמבודיה, כ-1.2 מיליון חיילים מצפון וייטנאם וכוחות הוייטקונג, כ-224 אלף חיילים מדרום וייטנאם וכ-58 אלף חיילים אמריקניים.\nמלחמת וייטנאם היא חלק מרצף מלחמות ופועולות איבה באזור הודו-סין שהחלו בפלישה היפנית להודו סין במהלך מלחמת העולם השנייה בשנת 1940 ונמשכו כמעט ברצף עד 1975.",
    "pageid": 4618
  },
  {
    "title": "מתקפת הכטב\"ם על תל אביב (יולי 2024)",
    "extract": "מתקפת הכטב\"ם על תל אביב הייתה מתקפה של החות'ים מתימן על העיר תל אביב במסגרת מלחמת חרבות ברזל, שאירעה ב-19 ביולי 2024 באמצעות שיגור כטב\"ם מסוג סמאד-3. הפיצוץ התרחש ברחוב בן-יהודה במרכז תל אביב וגרם למותו של אדם אחד ולפציעתם של כעשרה אנשים נוספים, והוביל למחרת למבצע יד ארוכה.",
    "pageid": 2357584
  },
  {
    "title": "נדודי בני ישראל במדבר",
    "extract": "נדודי בני ישראל במדבר (או מסעי בני ישראל) נמשכו לפי המסופר בתורה ארבעים שנה, מתום יציאת מצרים ועד לכניסתם לארץ כנען. בלשון חז\"ל מכונים האנשים שיצאו ממצרים ולא זכו להיכנס לארץ המובטחת \"דור המדבר\".\nעל פי המסופר בתורה, בחודש השלישי לאחר שיצאו בני ישראל ממצרים התרחש מעמד הר סיני, ובו התגלה אליהם אלוהים ונתן להם את התורה.\nבמהלך המסע אכלו בני ישראל מן שירד מהשמים ושליו. המן ירד פעם ביום במשך ימי השבוע, ובימי שישי ירדה כמות כפולה, שכן המן לא ירד בשבת משום קדושתה.",
    "pageid": 723296
  },
  {
    "title": "נמל התעופה בן-גוריון",
    "extract": "נמל התעופה הבין-לאומי בן־גוריון (ראשי תיבות: נתב\"ג) הוא נמל התעופה הבין-לאומי הגדול ביותר בישראל מבחינת תעבורת נוסעים וכלי טיס, ומשמש כשער הכניסה והיציאה הראשי למדינה מאז הקמתו. הנמל שוכן במרחק של כ־40 ק\"מ מירושלים וכ־20 ק\"מ מתל אביב.\nבעת הקמתו על ידי רשויות המנדט הבריטי בשנת 1934, לפני קום המדינה, כונה שדה התעופה בשם \"Lydda Airport\" וגם \"שדה התעופה וילהלמה\", על שם היישוב הטמפלרי וילהלמה ששכן בסמוך. לאחר מלחמת השחרור המשיך להיקרא \"שדה התעופה לוד\" על שם העיר לוד הסמוכה. בדצמבר 1973, כשבוע לאחר מותו של דוד בן־גוריון, ראש הממשלה הראשון של ישראל, הוסב שמו של נמל התעופה על שמו של בן־גוריון.\nהשדה מופעל על ידי רשות שדות התעופה, ומשמש כמרכז הפעילות ומושב הנהלתה של חברת אל על, חברת הדגל של ישראל. עוד משמש הנמל כמרכז פעילותן של חברות התעופה הישראליות ישראייר וארקיע ושל חברת המטען ק.א.ל. נמל התעופה משמש גם כמרכזה של התעשייה האווירית לישראל וכמקום מושבה של רשות שדות התעופה. רשות התעופה האזרחית שוכנת סמוך לו, באיירפורט סיטי.\nבשנת 2022 עברו בנמל 20,008,532 נוסעים.",
    "pageid": 9933
  },
  {
    "title": "נמלי אש",
    "extract": "נמלי אש (שם מדעי: Solenopsis, או \"להבית\" בעברית) הוא סוג של נמלים עוקצות, מתוך סוגים רבים אחרים של נמלים עוקצות. ישנם מינים רבים של נמלים המכונים \"נמלת אש\", והם אינם קרובים זה לזה.",
    "pageid": 126773
  },
  {
    "title": "נעמה לוי",
    "extract": "נעמה לוי (נולדה ב-22 ביוני 2004) היא חיילת ישראלית המשרתת כתצפיתנית בצבא ההגנה לישראל. בבוקר 7 באוקטובר 2023, נחטפה ממוצב נחל עוז על ידי מחבלי חמאס, במהלך מתקפת הפתע על ישראל. מאוחר יותר באותו יום היא צולמה כשידיה קשורות מאחורי גבה ומחבלים גוררים אותה מתא המטען של ג'יפ, ומאלצים אותה להיכנס לרכב. בתיעוד נראית לוי עם מספר פציעות גלויות, כולל פצע בגיד אכילס וכתם דם גדול במכנסי הטרנינג האפורים שלה, מה שהוביל לחשש כבד שעברה אונס או הותקפה מינית על ידי המחבלים. היה זה אחד הסרטונים הוויראליים הראשונים של מלחמת חרבות ברזל, והוא הפך לסמל האלימות המינית נגד נשים ישראליות על ידי מחבלים פלסטינים.\nנכון ליולי 2024, לוי היא בין החטופים המוחזקים בעזה על ידי חמאס וארגוני טרור אחרים, ומשפחתה ממשיכה במאמצים להבטיח את שחרורה.",
    "pageid": 2335154
  },
  {
    "title": "נפתלי בנט",
    "extract": "נַפְתָּלִי בֶּנֶט (נולד ב-25 במרץ 1972, י' בניסן ה'תשל\"ב) הוא פוליטיקאי ישראלי, אשר כיהן כראש ממשלת ישראל ה-13 בשנים 2021–2022. קודם לכן כיהן כשר הביטחון, שר החינוך, שר הכלכלה, כיו\"ר רשימת ימינה וכיו\"ר מפלגות הימין החדש והבית היהודי.\nבתחילת דרכו היה יזם היי-טק, וממייסדי חברת סאיוטה. כמו כן היה מנכ\"ל מועצת יש\"ע וממייסדי תנועת ישראל שלי. נבחר לראשות הבית היהודי ב-2012. בשנים 2013–2019 עמד בנט בראש מפלגת הבית היהודי, והיה שר הכלכלה (2013–2015) שר החינוך (2015–2019) וחבר הכנסת מטעמה, המפלגה הייתה שותפה בממשלות נתניהו השלישית והרביעית. ב-2019 פרש ממפלגת הבית היהודי והקים יחד עם איילת שקד את מפלגת הימין החדש, ואחר כך את סיעת \"ימינה\". כשעמד בראש מפלגת הימין החדש כיהן במשך חצי שנה של ממשלת מעבר בתפקיד שר הביטחון, ובמהלך כהונתו התקיים מבצע חגורה שחורה. עם הקמת ממשלת נתניהו החמישית לאחר בחירות 2020 נשאר באופוזיציה.\nלאחר בחירות 2021 ובצל המשבר הפוליטי ו\"מבצע שומר חומות\" חידש את השותפות עם יאיר לפיד והקים איתו ממשלת חילופים שכללה מפלגות מימינה ועד רע\"ם, והייתה מבוססת על 61 ח\"כים. במסגרת ממשלת החילופים שהוקמה כיהן בנט ראשון כראש הממשלה. במהלך כהונתו המשיכה התפרצות מגפת הקורונה, וכמו כן הממשלה יזמה את מבצע שובר גלים לטיפול בהתגברות הטרור הפלסטיני מיו\"ש. בנט קידם את פיזור הכנסת והיציאה לבחירות לכנסת העשרים וחמש לאחר שממשלתו איבדה את הרוב הקואליציוני שלה, וב-1 ביולי 2022 לאחר שאושר החוק לפיזור הכנסת ה-24 בקריאה שלישית, עברה ראשות הממשלה ליאיר לפיד בהתאם לתיקון לחוק ממשלת החילופים שעבר בתחילת הכהונה.",
    "pageid": 747851
  },
  {
    "title": "סוג דם",
    "extract": "סוג דם הוא תכונה גנטית של דם הנקבעת בהתאם לסמנים הסוכריים (קבוצה גדולה של אנטיגנים) הנמצאים על פני כדוריות הדם האדומות. התכונה מועברת בתורשה מדור לדור.\nעירויים בין סוגי דם לא תואמים עלולים לגרום לתוצאות חמורות ואף למוות, ומכאן חשיבותה הרבה של ההבחנה בין סוגי הדם השונים. שני הסיווגים העיקריים של דם אנושי, קבוצות ABO וגורם Rh, פותחו על ידי הרופא האוסטרי קרל לנדשטיינר, שקיבל על כך פרס נובל ב-1930.",
    "pageid": 8633
  },
  {
    "title": "עדי זריפי",
    "extract": "עדי זריפי (נולדה ב-3 במרץ 1990) היא עיתונאית ומגישה ישראלית. המשמשת כמגישת חדשות ומבזקנית בחברת החדשות בערוץ 12 וכתבת מדע וסביבה באתר N12.",
    "pageid": 2296712
  },
  {
    "title": "עוזי פוגלמן",
    "extract": "עוזי פוגלמן (נולד ב-6 באוקטובר 1954) הוא משפטן ישראלי המשמש ממלא מקום נשיא בית המשפט העליון. כיהן גם כיושב ראש ועדת הבחירות המרכזית לכנסת ה-24.",
    "pageid": 328193
  },
  {
    "title": "עוצבת געש",
    "extract": "עוצבת געש (אוגדה 36) היא אוגדה משוריינת סדירה בפיקוד הצפון בצה\"ל. מפקד האוגדה הנוכחי הוא תת-אלוף דדו בר כליפא.",
    "pageid": 118786
  },
  {
    "title": "עוצבת הבזק",
    "extract": "עוצבת הבזק (אוגדה 99) היא אוגדת חי\"ר-אש בפיקוד המרכז. מפקד האוגדה הנוכחי הוא תא\"ל ברק חירם.",
    "pageid": 1848275
  },
  {
    "title": "עוצבת קלע דוד",
    "extract": "עוצבת קלע דוד (חטיבת אש מיוחדת 214) היא חטיבה בחיל התותחנים הכפופה לעוצבת האש ומשמשת מסגרת ארגונית בהכשרה, בסדיר ובמילואים, ליחידת מיתר, יחידת מורן ויחידות מסווגות נוספות המפעילות אמצעי לחימה מסווגים וחימוש מונחה מדוייק.",
    "pageid": 1307087
  },
  {
    "title": "עיליי פיינגולד",
    "extract": "עיליי פיינגולד (נולד ב-23 באוגוסט 2004) הוא כדורגלן ישראלי המשחק בעמדת המגן הימני במכבי חיפה ובנבחרת ישראל הצעירה.",
    "pageid": 2218536
  },
  {
    "title": "פדיון שבויים",
    "extract": "פדיון שבויים הוא המצווה לפעול להצלתם ושחרורם של בני עם ישראל הנתונים בשבי.",
    "pageid": 237157
  },
  {
    "title": "פרפר נחמד",
    "extract": "פרפר נחמד היא תוכנית טלוויזיה חינוכית ישראלית לילדים, שדנה, באמצעות שיח בין מנחים לבובות, בדילמות וסוגיות שונות מעולמם של הילדים, וכן בתכנים חינוכיים כגון פרקים המוקדשים לחגי ישראל. הפקת התוכנית לטלוויזיה החינוכית החלה בינואר 1982, והפרק הראשון שודר ב-31 במרץ 1982. פרקי התוכנית שודרו פעמים רבות בשידורים חוזרים.",
    "pageid": 1479
  },
  {
    "title": "פתח תקווה",
    "extract": "פתח תקווה (בניקוד: פֶּתַח תִּקְוָה), המכונה \"אֵם הַמּוֹשָׁבוֹת\", היא עיר במחוז המרכז, והחמישית מבחינת גודל אוכלוסייתה במדינת ישראל. נוסדה כמושבה ב-1878, והוכרזה כעיר בשנת 1937. גובלת בהוד השרון ובתל אביב, בני ברק וגבעת שמואל במערב, גובלת בכמה קיבוצים מהמועצה האזורית דרום השרון (עינת, גבעת השלושה ונחשונים) והמושב כפר סירקין במזרח, ועם גני תקווה, קריית אונו ומועצה אזורית חבל מודיעין (מושב נחלים, רינתיה, מזור, בארות יצחק) ובמושבי המועצה האזורית דרום השרון (מגשימים, גת רימון, כפר מעש) מדרום.",
    "pageid": 84552
  },
  {
    "title": "קונסטנטינופול",
    "extract": "קוֹנְסְטַנְטִינוֹפּוֹל (ביוונית: Κωνσταντινούπολις, בלטינית: Constantinopolis) היא עיר עתיקה, שהתקיימה במקום שבו נמצאת איסטנבול. עם התפרקות האימפריה הרומית, הייתה קונסטנטינופול לבירת האימפריה הרומית המזרחית (האימפריה הביזנטית) משנת 395 עד שנת 1453 (להוציא השנים 1204–1261) והייתה ידועה בעושרה הרב ויופיה.",
    "pageid": 11194
  },
  {
    "title": "קריאת שמע על המיטה",
    "extract": "קריאת שמע על המיטה היא תפילה יהודית הנאמרת בלילה לפני השינה, ועיקרה הוא אמירת \"קריאת שמע\", בתוספת פסוקים ובקשות. בסופה או תחילתה נאמרת \"ברכת המפיל\".\nלדעת רש\"י, יוצאים ידי חובת מצוות קריאת שמע על המיטה ולא בתפילת ערבית, כיוון שנהגו להתפלל ערבית מבעוד יום.",
    "pageid": 328096
  },
  {
    "title": "קרן מור",
    "extract": "קרן מור (נולדה ב-18 במרץ 1964) היא שחקנית וקומיקאית ישראלית, זוכת שני פרסי התיאטרון הישראלי, פרס מסך הזהב ופרס האקדמיה הישראלית לטלוויזיה.",
    "pageid": 101057
  },
  {
    "title": "שיטת הדירוג של אופ\"א",
    "extract": "שיטת הדירוג של אופ\"א היא הדרך שבעזרתה נקבע דירוג המדינות הליגות והקבוצות המשתתפות בטורנירים הבינלאומיים השונים.\nהשיטה נקבעה על ידי אופ\"א, אשר מנהלת את הכדורגל באירופה.\nהשיטה מחולקת ל-3 חלקים:\n\nדירוג עבור נבחרות לאומיות.\nדירוג עבור ליגות.\nדירוג עבור קבוצות.\n\nשיטת הדירוג של הנבחרות הלאומיות נקבע לפי תוצאות משחקי הנבחרות. עד לסוף טורניר יורו 2008, ניקוד הנבחרות חושב על ידי חלוקת הנקודות שנצברו על ידי הנבחרות (3 נקודות עבור ניצחון, נקודה עבור תיקו), במספר המשחקים אשר שוחקו בשני טורנירי המוקדמות האחרונים של גביע העולם ואליפות אירופה. משחקי פלייאוף לא נחשבו בספירת הנקודות. הניקוד של נבחרת אשר אירחה את אחד הטורנירים האחרונים נקבע על ידי חישוב הניקוד במוקדמות הטורניר בו הם לא אירחו.\nבמידה והיו שתי נבחרות או יותר בעלות אותו ניקוד, מקומן נקבע לפי השיטה הבאה:\n\nהניקוד שנצבר במוקדמות הטורניר האחרון,\nהפרש השערים הממוצע למשחק,\nממוצע השערים אשר נכבשו,\nממוצע שערי החוץ אשר נכבשו,\nהגרלה.\n\nב-20 במאי 2008 הכריזה אופ\"א על שינוי שיטת הדירוג.\nבשיטה החדשה הנבחרות מקבלות ניקוד עבור כל משחק אשר שוחק בחמשת טורנירי המוקדמות וטורנירי הגמר האחרונים של גביע העולם ואליפות אירופה, לפי השיטה הבאה:\n\n10,000 נקודות עבור כל משחק אשר שוחק,\n30,000 נקודות נוספות עבור תוצאת משחק אשר הסתיימה בניצחון, 20,000 במידה והניצחון היה בעקבות דו-קרב בעיטות עונשין, ו-10,000 נקודות עבור תוצאת תיקו,\nעבור משחקים אשר שוחקו בטורנירי הגמר ומשחקי הפלייאוף בטורניר המוקדמות מוענקות נקודות בונוס, בטווח של 6,000 (עבור משחקי הפלייאוף) עד 38,000 (עבור משחק הגמר) נקודות, לפי מעמד המשחק.\nעבור כל שער שנכבש מוענקות 501 נקודות, ועבור כל שער שנספג יורדות 500 נקודות,\nהניקוד הכולל מחולק במספר המשחקים אשר שוחקו,\nלטורנירים האחרונים יש משקל כפול מאשר לטורנירים הקודמים,\nנוהל נפרד קיים עבור קבוצות אשר אירחו את אחד הטורנירים, ולכן לא השתתפו במשחקי המוקדמות של אותו טורניר.\nדירוג הנבחרות יחושב לפי שיטה זו בחודש נובמבר בשנה בה לא מתקיים טורניר גמר של גביע העולם או אליפות אירופה.\nבנובמבר 2013 נקבעו קבוצות הדירוג לקראת הגרלת מוקדמות יורו 2016 לפי דירוג זה.\n\nשיטת הדירוג של הליגות משמשת לקביעת מספר הקבוצות אשר ישתתפו במפעלים השונים של אופ\"א מכל מדינה.\nהדירוג קובע עבור עונת המשחקים אשר תתקיים שתי עונות לאחר העונה בה חושב הדירוג, כך שהדירוג בסוף עונת המשחקים של 2010/2011 יקבע את הקבוצות אשר ישתתפו בעונת 2012/2013, ולא בעונת 2011/2012.\nדירוג הליגות נקבע לפי תוצאות משחקי הקבוצות מכל ליגה במשחקי ליגת האלופות, הליגה האירופית והקונפרנס ליג בחמש העונות האחרונות. שתי נקודות מוענקות עבור כל ניצחון ונקודה אחת עבור כל תוצאת תיקו. הניקוד המצטבר עבור מדינה בכל עונה מחולק במספר הקבוצות מאותה מדינה אשר השתתפו באחד מהמפעלים באותה העונה. המספר שהתקבל מעוגל ל-3 ספרות אחר הנקודה (לדוגמה, 2/3 2 יועגל ל-2.667). הניקוד שהושג עבור משחקים אשר שוחקו בשלבי המוקדמות והפלייאוף מחולק ב-2. ניקוד נוסף אשר ניתן:\n\n4 נקודות נוספות עבור כל קבוצה אשר הגיעה לשלב הבתים של ליגת האלופות,\n5 נקודות נוספות עבור כל קבוצה אשר הגיעה לשמינית גמר ליגת האלופות,\nנקודה אחת נוספת עבור כל קבוצה אשר הגיעה לשלב רבע הגמר, חצי הגמר או הגמר, של ליגת האלופות או הליגה האירופית.\nנקודות הבונוס מתווספות לניקוד השנתי של כל ליגה.\n\nהדירוג בסיום עונת 2023/2024 קובע את מספר הקבוצות המשתתפות במפעלים השונים עבור עונת המשחקים 2025/2026. הדירוג הסופי בסיום עונת 2024/2025 ייקבע את מספר הקבוצות המשתתפות במפעלים השונים עבור עונת המשחקים 2026/2027\nהדירוג הנוכחי מעודכן עבור: 19/07/2024\n\nכל ליגה מקבלת הזמנות לשלב הבתים והמוקדמות של ליגת האלופות והליגה האירופית ולמוקדמות הקונפרנס ליג לפי הטבלה הבאה (מעודכן ל-יוני 2023):\n\nהקבוצה שזכתה בליגת האלופות בעונה הקודמת מקבלת כרטיס ישיר לשלב הבתים. הקבוצה שזכתה בליגה האירופית בעונה הקודמת מקבלת כרטיס לשלב הפלייאוף של ליגת האלופות. במידה ומחזיקת ליגת האלופות הייתה מקבלת כרטיס גם מהליגה בה היא משתתפת, יחולו השינויים הבאים:\n\nמחזיקת הליגה האירופית תקבל כרטיס ישיר לשלב הבתים של ליגת האלופות, במקום לשלב הפלייאוף. במידה ומחזיקת הליגה האירופית הייתה מקבלת כרטיס גם מהליגה בה היא משתתפת, יחולו השינויים הבאים:\nהליגה המדורגת 11 תקבל כרטיס ישיר לשלב הבתים של ליגת האלופות, במקום לשלב השלישי של המוקדמות.\nהליגה המדורגת 13 תקבל כרטיס לשלב השלישי של מוקדמות ליגת האלופות, במקום לשלב השני של המוקדמות.\nהליגות המדורגות 16 יקבלו כרטיס לשלב השני של מוקדמות ליגת האלופות, במקום לשלב הראשון של המוקדמות.\n8 הקבוצות אשר נשרו משלב הבתים של ליגת האלופות מקבלות כרטיס ישיר לשלב השני של הליגה האירופית. 6 הקבוצות אשר נשרו מהפלייאוף של מוקדמות ליגת האלופות מצטרפות לשלב הבתים של הליגה האירופית. 8 הקבוצות אשר נשרו משלב המוקדמות השלישי של ליגת האלופות מצטרפות לפלייאוף הליגה האירופית.\nמכיוון שאין ליגה סדירה בליכטנשטיין, זוכת גביע הליגה במדינה מקבלת כרטיס לסיבוב הראשון במוקדמות הליגה האירופית, ללא קשר למיקום הליגה.\nלפני תחילת משחקי המוקדמות, וועדה מיוחדת של אופ\"א עוברת על רשימת הקבוצות אשר קיבלו כרטיס למפעלי אופ\"א, ומבצעת התאמות ושינויים במידת הצורך.\nהחל מעונת 2018/19 ארבע הקבוצות הראשונות מארבע הליגות המדורגות ראשונות יגיעו ישירות לשלב הבתים של ליגת האלופות, בנוסף לזוכת הליגה האירופית.\nהחל מעונת 2021/22 החלה לפעול הקונפרנס ליג והליגות השונות יקבלו הזמנות למוקדמות הליגה.\nבעקבות הפלישה הרוסית לאוקראינה והשעיית הליגה הרוסית הליגות שמדורגות 20–21 מתחילות את דרכן בסיבוב השני של ליגת האלופות במקום הראשון.\n\nדירוג הליגות האירופאיות פורסם לראשונה ב-1979 לקביעת מספר הקבוצות מכל מדינה אשר ישתתפו בטורניר גביע אופ\"א.\nלפני שנה זו לא בוצע חישוב שכזה, אך לאחר ששיטה זו נקבעה נבדק בדיעבד דירוג הליגות משנת 1971, השנה שבה הוחלט על יצירת הדירוג.\nמאז שנאספו דירוגי הליגות (בנוסף לספירה הרטרואקטיבית משנת 1971) הובילו את טבלת הליגות 4 מדינות בלבד.\n\nדירוג המועדון נקבע על פי הניקוד שצבר המועדון בליגת האלופות, הליגה האירופית ו/או הקונפרנס ליג בחמש העונות האחרונות או 20% מניקוד הליגה אליה הוא משתייך, הגבוה מבין השניים. קבוצה מקבלת 2 נקודות עבור ניצחון ונקודה אחת עבור תוצאת תיקו בליגת האלופות, הליגה האירופית והקונפרנס ליג. ניצחונות ותוצאות תיקו בשלבי המוקדמות של הטורנירים לא נחשבים לניקוד הקבוצה. קבוצה שניצחה אחרי דו-קרב בעיטות עונשין מקבלת נקודה אחת בלבד, וכך גם הקבוצה שהפסידה.\nהקבוצות אינן מקבלות ניקוד נוסף עבור ניצחונות בשלבים המוקדמים של ליגת האלופות, הליגה האירופית והקונפרנס ליג, אלא ניקוד נוסף עבור הגעה לאחד השלבים לפי הטבלה הבאה:\n\nקבוצות אשר עלו לסיבובים הראשוני, הראשון, השני, השלישי ולשלב הפלייאוף של ליגת האלופות אינן מקבלות ניקוד אוטומטי על שלבי המוקדמות, מכיוון שהפסד בשלבים אלו מעביר את הקבוצה לשלב אחר בליגה האירופית, והקבוצה תקבל את ניקוד המוקדמות משלב זה.\nקבוצות אשר עלו לסיבובים השלישי ולשלב הפלייאוף של הליגה האירופית אינן מקבלות ניקוד אוטומטי על שלבי המוקדמות, מכיוון שהפסד בשלבים אלו מעביר את הקבוצה לשלב אחר בליגה האזורית, והקבוצה תקבל את ניקוד המוקדמות משלב זה.\nהניקוד עבור שלבי המוקדמות אינו מצטבר, וקבוצה תקבל את הניקוד עבור השלב האחרון אליו הן הגיעה, וכך כל הקבוצות אשר משחקות בשלב מוקדמות מסוים מקבלות את אותו ניקוד עבור המוקדמות.\n\nבטבלה זו מופיעים המועדונים המדורגים ב-50 המקומות הראשונים בדירוג המועדונים של אופ\"א.\nהדירוג מעודכן ל-18 ביולי 2024.\nדירוג זה קובע את קבוצות הדירוג בשלבי הבתים של ליגת האלופות, הליגה האירופית והקונפרנס ליג, וכן את הקבוצות המדורגות והלא מדורגות בשלבי המוקדמות השונים.\n\nלהלן הקבוצות שדורגו במקום הראשון בכל תקופה בת 5 שנים.\n\nהמועדונים שהובילו את הדירוג לתקופה של 5 שנים, לפי מספר הפעמים בהם הובילו את הדירוג, מאז התקופה הראשונה שנותחה באופן רשמי (1975–1979).\n\nדירוג האצטדיונים של אופ\"א",
    "pageid": 820689
  },
  {
    "title": "שירה האס",
    "extract": "שירה האס (נולדה ב-11 במאי 1995) היא שחקנית ישראלית, זוכת שני פרסי אופיר, פרס השחקנית הטובה ביותר בפסטיבל הסרטים טרייבקה ומועמדות לפרס גלובוס הזהב ופרס אמי, בנוסף לפרסים רבים נוספים.",
    "pageid": 1210961
  },
  {
    "title": "אביב אמיר",
    "extract": "אביב אמיר (נולד ב-1986) הוא קצין בצה\"ל בדרגת אלוף-משנה מפקד על חטיבת הבקעה.",
    "pageid": 2242334
  },
  {
    "title": "אוננות",
    "extract": "אוֹנָנוּת היא פעולה מינית עצמית, שבדרך כלל אין מעורבים בה בני זוג או אנשים נוספים. האוננות מתבצעת על ידי גירוי איברי המין, שהם אזורים ארוגניים שנמצאים בהם עצבים רבים ורגישים. אצל האישה מתבצעת אוננות באמצעות גירוי הדגדגן (לרוב באמצעות לחץ משתנה של אצבע/ות), אזור הפות, השד או איברים ארוגניים אחרים. אצל הגבר מתבצעת אוננות באמצעות גירוי (שפשוף; לרוב עם רוק, סבון או חומר סיכה) של הפין, האשכים או אזור פי הטבעת. האוננות עשויה להסתיים באורגזמה ולהביא לחוויה גופנית עזה.\nככלל, האוננות אינה משמשת לשם רבייה, אלא לשם סיפוק והנאה מינית. יוצאי דופן הם למשל אוננות לצורך תרומת זרע לשם הפריה חוץ גופית, או אוננות במסגרת משחק מקדים לקראת חדירה וגינלית (באם זו מכוונת להיריון).",
    "pageid": 10323
  },
  {
    "title": "אירופה",
    "extract": "אֵירוֹפָּה היא יבשת מבחינה היסטורית ותרבותית ותת-יבשת מבחינה גאוגרפית. היא נמצאת בחלקה המערבי ביותר של יבשת העל אירואסיה, שבחצי הכדור הצפוני. בצפונה אירופה גובלת באוקיינוס הקרח הצפוני; במערבה – באוקיינוס האטלנטי; במזרחה – בהרי אורל ובים הכספי; ובדרומה – בים התיכון ובים השחור. כ-50 מדינות מרכיבות את אירופה: רוסיה היא הגדולה ביותר, הן מבחינת השטח והן מבחינת האוכלוסייה, ואילו קריית הוותיקן היא הקטנה ביותר. אירופה משתרעת על כ-10,180,000 קמ\"ר, והיא היבשת השישית בגודלה בעולם (מקדימה את אוקיאניה בלבד). עם זאת, היא אחת היבשות המאוכלסות בעולם (שלישית, אחרי אסיה ואפריקה). כ-11% מאוכלוסיית העולם מתגורר ביבשת זו, 892,000,000 נפשות (לשנת 2017).\nבאירופה נולדה תרבות המערב – שממלאת תפקידים דומיננטיים בעניינים גלובליים החל מהמאה ה-16, במיוחד מראשית הקולוניאליזם. בין המאה ה-16 למאה ה-20, מדינות אירופאיות שלטו לסירוגין באמריקה, רוב אפריקה, אוקיאניה וכן בחלקים גדולים של אסיה. שתי מלחמות העולם התמקדו בעיקר באירופה, ותרמו רבות לירידת הדומיננטיות של מדינות אירופה המערבית בעניינים דיפלומטיים באמצע המאה ה-20. במהלך המלחמה הקרה, אירופה חולקה לאורך מסך הברזל של נאט\"ו במערב וברית ורשה במזרח. האינטגרציה האירופית הובילה להיווצרותה של מועצת אירופה והאיחוד האירופי במערב אירופה, ששתיהן התרחבו בהדרגה מזרחה עם מהפכת סתיו העמים ונפילת ברית המועצות בתחילת שנות ה-90.\nאירופה דלה, באופן יחסי, במשאבי טבע. מבחינה היסטורית רוב חלק ניכר משטחה היה מכוסה ביערות והיא הייתה משופעת בעצים ובאבנים טובים לבנייה. בנוסף יש בה מרבצי ברזל ופחם ומעט נפט. משאבי טבע אחרים נמצאים בכמויות קטנות יחסית. גם שטחי אדמה חקלאית טובה מצומצמים באופן יחסי. עובדה זו, יחד עם אקלים קריר בצפונה ובמזרחה של היבשת הקשו על חקלאות מפותחת באזורים אלה. עם זאת, אירופה פתוחה לשיט ימי דרך האוקיינוס האטלנטי ושני ימים פנימיים גדולים – הים התיכון שמקשר בינה לבין אסיה ואפריקה והים הבלטי. שני הימים שימשו למסחר פורה ובהמשך נפתחו נתיבי שיט באוקיינוס שהובילו לתגליות גאוגרפיות חשובות.\nאירופה היא גם המקום שבו קיבל המדע את דחיפתו הגדולה ביותר. אמנם, עד העת החדשה אסיה הייתה מתקדמת יותר מבחינה טכנולוגית, אך פיתוחים מדעים חשובים הזניקו את אירופה קדימה. הפריצה הטכנולוגית החשובה החלה עוד לפני תקופת הרנסאנס. הפיתוח הטכנולוגי קיבל תאוצה נוספת עם תחילת הרנסאנס ופרץ קדימה בעת החדשה. מאז ועד היום אירופה וממשיכי דרכה הרעיוניים במערב הם השולטים בכיפה הטכנולוגית והמדעית. הפיתוח המדעי והטכנולוגי אפשר לאירופה להתעשר הרבה יותר מאשר לשכניה המידיים באפריקה ובאסיה ואפשר את מסע התגליות הענף שהביא בתורו את הקולוניאליזם והאימפריאליזם האירופאי.",
    "pageid": 319
  },
  {
    "title": "אלברט איינשטיין",
    "extract": "אלברט איינשטיין (בגרמנית: ‏‏?‏‏; 14 במרץ 1879 – 18 באפריל 1955) היה פיזיקאי יהודי-גרמני-אמריקאי, מגדולי המדענים בכל הזמנים.\nאיינשטיין נחשב לגדול התאורטיקנים, לצד אייזק ניוטון, אבי המכניקה הקלאסית. שם משפחתו הפך מילה נרדפת לגאונות. הוא זכה לפרסום עולמי ברבע הראשון של המאה ה-20 בזכות תורת היחסות אותה פיתח (תורת היחסות הפרטית ותורת היחסות הכללית), אשר שינתה את מה שהיה ידוע עד אז על מהותם של הזמן, המרחב, המסה, התנועה וכוח הכבידה. כן נודע בזכות תרומותיו לתחומי מכניקת הקוונטים והמכניקה הסטטיסטית ולהסברת האפקט הפוטואלקטרי. בגין תרומתו הייחודית בנושא האחרון זכה בפרס נובל לפיזיקה בשנת 1921.\nמלבד חלקו המכריע בפיתוח תחומי המדע, התבטא ופעל גם בנושאים אקטואליים והיה סוציאליסט נלהב. ב-1932, טרם עליית הנאצים לשלטון ובשל התגברות האנטישמיות בגרמניה ובפרט תנועת הפיזיקה הגרמנית שיצאה נגד איינשטיין, עבר להתגורר וללמד בארצות הברית. אף שהגדיר את עצמו פציפיסט, חתם איינשטיין על מכתב איינשטיין-סילארד שנכתב לנשיא רוזוולט ועודדו לקדם פיתוח של נשק גרעיני בארצות הברית לפני שגרמניה הנאצית תגיע ליכולת זו. עם זאת, לאחר הטלת פצצת האטום בהירושימה ונגסאקי, היה איינשטיין מן הדוברים הראשיים שקראו להחרמת הנשק הגרעיני, ואף הקים את \"ועדת החירום של מדעני האטום\" למטרה זו.\nמלבד פעילותו המדעית, איינשטיין היה ידוע בתמיכתו בציונות ובמדינת ישראל. יחד עם ידידו חיים ויצמן הוא פעל נמרצות להקמת האוניברסיטה העברית בירושלים, וכיהן כיו\"ר המועצה האקדמית שלה. בצוואתו ציווה להוריש לאוניברסיטה את כל כתביו. עם זאת דחה את הצעתו של דוד בן-גוריון לכהן כנשיא המדינה לאחר פטירת חיים ויצמן.",
    "pageid": 83
  },
  {
    "title": "אלי מזרחי (רקדן)",
    "extract": "אלי מזרחי (נולד ב-29 באוקטובר 1965) הוא רקדן, כוריאוגרף שופט בינלאומי לריקודים סלוניים; בעלים ומנהל של \"האקדמיה לריקודים סלוניים בישראל\". מזרחי מוכר כשופט בתוכנית \"רוקדים עם כוכבים\".\n\nבשנות ה-80 מזרחי היה רקדן בלהקת המחול של שלמה ממן, ובהמשך היה רקדן בלהקות \"כרמון\" ו\"בת שבע\". \nמזרחי עבד כדוגמן לפני שירותו הצבאי והיה דוגמן מסלול של רשת האופנה \"ראש אינדיאני\".\nמזרחי שימש כוריאוגרף ורקדן במסגרת הופעות בחו\"ל ב-\"Dance Troops ישראל\" ועבד במשך שנים עבור הסוכנות היהודית, במסגרת מחנות קיץ בניו יורק.\nאת שירותו הצבאי עשה מזרחי בעתודה כהנדסאי. לאחר שירותו טס לארצות הברית שם השלים לימודיו באוניברסיטת קונטיקט, כמהנדס מכונות מוסמך.\nבמהלך שהותו בארצות הברית ובקנדה עבד ככוריאוגרף עבור התיאטרון הלירי של קנדה למחזות זמר כגון \"כנר על הגג\" ו\"ברנשים וחתיכות\".\nמזרחי הפיק את המופע \"טנגו בוואנוס איירס\" בליווי התזמורת הפילהרמונית הישראלית.\nבמשך שנים התחרה בתחרויות בינלאומיות לריקודים סלוניים. הוא מחזיק בתואר \"Master Examiner\" - שופט מוסמך לריקודים סלוניים ולטיניים מאת התאחדות הריקודים הסלוניים הבינלאומית. \nמזרחי היה הראשון בישראל שהחזיק בזיכיון של רשת בתי הספר לריקודים סלוניים \"Arthur Murray\". בנוסף, כיהן כראש החוג להסמכת מורים לריקודים סלוניים במרכז הבינתחומי באוניברסיטת תל אביב. \nמזרחי היה אחראי מטעם אגף קנו\"ס בעיריית תל אביב על הריקודים הסלוניים בבתי הספר היסודיים ומרכזים קהילתיים ברחבי תל אביב. \nמזרחי עוסק בהפקת פסטיבלים, ימי עיון לחברות מסחריות, תחרויות ריקוד בינלאומיות ואירועים. כמו כן, הפיק את פסטיבל ה-Pro-Am הראשון בישראל.\nמזרחי שימש כשופט בתוכנית \"רוקדים עם כוכבים\" בכל שבע עונותיה בערוץ 2, ובשלוש עונותיה בקשת 12, ונודע בסגנון שיפוטו הקשוח.\nהוא יצר כוריאוגרפיות להפקות כגון \"פנטום האופרה\" בשיתוף האופרה הישראלית ולתוכניות טלוויזיה וסרטים כמו \"מרחק נגיעה\", \"שלוש אימהות\", \"מוכרחים להיות שמח\", \"הערת שוליים\" ו\"געגוע\".\n\nמזרחי נשוי ואב לשני בנים ובת.\nמתגורר בתל אביב.\n\n אלי מזרחי, ברשת החברתית פייסבוק\nאלי מזרחי, במיזם \"אישים\" לתיעוד היצירה הישראלית\nליאת לוי, שופט הכוכבים מגיע לראשל\"צ: שונאים אותי אבל זה חלק מהשואו, באתר nrg‏, 30 ביוני 2010",
    "pageid": 1964265
  },
  {
    "title": "אסי לוי",
    "extract": "אסנת (אסי) לוי (נולדה ב-28 בספטמבר 1969) היא שחקנית, במאית, מוזיקאית וזמרת-יוצרת ישראלית. זוכת שני פרסי אופיר, פרס התיאטרון הישראלי ופרס האקדמיה לטלוויזיה.",
    "pageid": 187302
  },
  {
    "title": "אריק איינשטיין",
    "extract": "אריק איינשטיין (3 בינואר 1939, י\"ב בטבת ה'תרצ\"ט – 26 בנובמבר 2013, כ\"ד בכסלו ה'תשע\"ד) היה זמר-יוצר, שחקן, קומיקאי ותסריטאי ישראלי, מחלוצי הרוק הישראלי ואחד האמנים הישראלים הגדולים, הפופולריים והמשפיעים בכל הזמנים. שיתופי הפעולה שלו היו אינטגרליים לעיצוב התרבות הישראלית. היה חבר בלהקות הנח\"ל, בצל ירוק, שלישיית גשר הירקון והחלונות הגבוהים, וחלק מחבורת לול. שיתופי הפעולה שלו עם שלום חנוך ולהקת הצ'רצ'ילים הניבו את אלבומי הרוק הראשונים בישראל.\nאיינשטיין נחשב לאחד הזמרים הישראלים המשפיעים ביותר ואף זכה למעמד פולחני בתרבות הישראלית. מבקר המוזיקה יואב קוטנר תיאר אותו כך: ”אריק איינשטיין הוא יותר מאשר הזמר הישראלי הגדול ביותר. איינשטיין הוא ארץ ישראל האמיתית”. בשנת 2013 יזמה שרת התרבות והספורט לימור לבנת פרס בשם פרס אריק איינשטיין.",
    "pageid": 32528
  },
  {
    "title": "בו ביידן",
    "extract": "ג'וזף רובינט \"בו\" ביידן השלישי (באנגלית: Joseph Robinette \"Beau\" Biden III;‏ 3 בפברואר 1969 – 30 במאי 2015) היה פוליטיקאי, עורך דין וקצין אמריקאי בסגל הפרקליטות הצבאית הראשית מווילמינגטון, דלאוור. הוא היה הבכור מבין שלושת הילדים מנישואיהם של נשיא ארצות הברית, ג'ו ביידן, ואשתו הראשונה, ניליה האנטר. הוא שימש כתובע הכללי של דלאוור וכמייג'ור במשמר הלאומי של דלאוור.",
    "pageid": 1894401
  },
  {
    "title": "בולגריה",
    "extract": "בּוּלְגַרְיָה, או בשמה הרשמי: הָרֶפּוּבְּלִיקָה הַבּוּלְגָרִית (בבולגרית: Република България) היא מדינה בחצי האי הבלקני, במזרח אירופה. היא גובלת ברומניה בצפון, בים השחור במזרח, ביוון ובטורקיה מדרום, ובמקדוניה הצפונית ובסרביה במערב. מבחינה מנהלית, מחולקת בולגריה ל-28 מחוזות, סופיה היא בירת בולגריה וב-2011 נמנו בה 1.2 מיליון תושבים, מתוך 6 מיליון בבולגריה כולה. לאורך גבולה הצפוני של המדינה עובר תוואי הדנובה ובמזרחה היא גובלת בים השחור. בבולגריה שני רכסי הרים מרכזיים: הרי הבלקן והרודופי.\nשבטים תראקים התיישבו באזור בולגריה עוד במהלך המאה ה-12 לפנה\"ס, אך ההיסטוריה הלאומית הבולגרית החלה בשלהי המאה ה-7, תקופת האימפריה הבולגרית הראשונה אשר בראשית המאה ה-9 הפכה למעצמה אזורית וליריבתה של האימפריה הביזנטית. במקביל אימצו הבולגרים את הנצרות האורתודכסית. ב-1018 עלה בידי הביזנטים להכריע את הבולגרים והם איבדו את עצמאותם המדינית למשך 167 שנים. ב-1185 הוקמה האימפריה הבולגרית השנייה אשר הייתה לפרקים עצמאית ולפרקים וסלית של אורדת הזהב והאימפריה הביזנטית. בשלהי המאה ה-14 פלש צבא האימפריה העות'מאנית לאזור בולגריה והכריע את הבולגרים. העות'מאנים שלטו בבולגריה עד לתבוסתם על ידי צבא האימפריה הרוסית במהלך המלחמה העות'מאנית-רוסית (1877–1878). לאחר המלחמה, הוקמה נסיכות בולגריה מתוקף סיכומי קונגרס ברלין.\nב-1908 הפכה בולגריה לממלכה תחת המלך פרדיננד הראשון. הבולגרים לחמו במלחמת הבלקן הראשונה, השנייה ובמלחמת העולם הראשונה ובכולן, לאחר הצלחות ראשוניות הובסו ואיבדו שטחים נרחבים ובכלל זה המוצא לים האגאי. במרבית שלבי מלחמת העולם השנייה, הייתה בולגריה בעלת בריתה של גרמניה הנאצית ואף חתמה על ההסכם התלת-צדדי. עם זאת, צבא בולגריה לא השתתף בפועל בקרבות לצד הוורמאכט. במהלך תקופה זו אימצה בולגריה מדיניות גזע והחילה על יהודי בולגריה את החוק להגנת האומה. במרץ 1943 גירשו הבולגרים לטרבלינקה את 11,343 יהודי תראקיה, מקדוניה הווארדארית ופירוט ונכשל ניסיון גירושם של יהודי בולגריה \"הישנה\". בספטמבר 1944 הופל השלטון המלוכני בהפיכת חזית המולדת הבולגרית ובהמשך עלה בידי המפלגה הקומוניסטית להשתלט באלימות על המדינה והיא הפכה לרפובליקה עממית. בולגריה הייתה גרורה נאמנה של ברית המועצות וחברה בברית ורשה. טודור ז'יבקוב היה שליטה בפועל של בולגריה למשך מרבית שנות השלטון הקומוניסטי והוא הפך לסמלה של התקופה. אירועי סתיו העמים לא פסחו על המדינה, ב-1989 הודח ז'יבקוב וב-1991 הפכה המדינה לרפובליקה והונהגה חוקה חדשה. בולגריה היא דמוקרטיה פרלמנטרית, נשיאה נבחר אחת ל-5 שנים ובפרלמנט הבולגרי 240 חברים.\nלאחר קריסת השלטון הקומוניסטי עברה בולגריה מכלכלה מתוכננת לכלכלה חופשית. המעבר המהיר לווה במשבר כלכלי חריף שהוביל גם למשברים פוליטיים. בשנת 2004 הצטרפה בולגריה לברית נאט\"ו, ב-2007 הפכה לחברה באיחוד האירופי, הצטרפות שהובילה לתנופת פיתוח ובכלל זה פיתוח תשתיות כגון חיבורה של המדינה לנתיבי התעבורה הפאן-אירופיים.\nבשלהי העשור הראשון של המאה ה-21 הושפעה כלכלת בולגריה מהמשבר הכלכלי העולמי, אחוזי האבטלה האמירו ונרשמה הגירה משמעותית מהמדינה, בעיקר הגירת עבודה, שצמצמה את אוכלוסייתה לכ-7 מיליון לעומת כ-9 מיליון שהתגוררו במדינה באמצע שנות ה-80.",
    "pageid": 17504
  },
  {
    "title": "בועז טופורובסקי",
    "extract": "בועז טופורובסקי (נולד ב-17 ביולי 1980) הוא חבר הכנסת מסיעת יש עתיד, לשעבר יו\"ר הסיעה ומרכז האופוזיציה. טרם כניסתו לפוליטיקה היה יושב ראש התאחדות הסטודנטים בישראל.\nהוא בעל תואר ראשון במשפטים וכלכלה ותואר שני במשפטים, מאוניברסיטת תל אביב.",
    "pageid": 557864
  },
  {
    "title": "בנות ברק",
    "extract": "בנות ברק היא תוכנית מציאות תיעודית ישראלית העוקבת אחר נשים חרדיות מהעולם החרדי של בני ברק. התוכנית משודרת בערוץ HOT3.",
    "pageid": 2128559
  },
  {
    "title": "בסיס נבטים",
    "extract": "בסיס חיל-האוויר נְבָטִים (בח\"א 28) הוא בסיס טיסה של חיל האוויר הישראלי השוכן בנגב הצפוני.",
    "pageid": 170506
  },
  {
    "title": "ברית המועצות",
    "extract": "ברית המועצות (ברוסית: (סוֹיוּז סוֹבְיֶטסקִיך סוֹצִיאָלִיסְטִיצֵ'סְקִיך רֶסְפּוּבְּלִיק), ידועה גם בראשי התיבות СССР, USSR או סססר. בתרגום לעברית: ברית הרפובליקות הסוציאליסטיות הסובייטיות) הייתה מעצמת על שהשתרעה על פני כ-17% מכלל היבשה בכדור הארץ, על פני צפון אירופה, מזרח אירופה ומרכז אסיה.\nלאחר מלחמת העולם השנייה הייתה, לצד ארצות הברית, אחת משתי מעצמות-העל החזקות בעולם. בברית המועצות שלטה המפלגה הקומוניסטית ושיטת הממשל הייתה ריכוזית, אף כי ניתנו סמכויות מסוימות גם ל-15 הרפובליקות דוברות-הרוסית שמהן הורכבה המדינה.\nברית המועצות הייתה למנהיגת הגוש המזרחי-סובייטי בעולם. היא הוקמה ב-30 בדצמבר 1922 בעקבות ניצחון הצבא האדום במלחמת האזרחים ברוסיה, כאיחוד בין רוסיה הסובייטית לרפובליקות הסובייטיות של עבר הקווקז, אוקראינה הסובייטית, ובלארוס הסובייטית, שהוקמו אף הן בזמן המלחמה, והתקיימה עד להתפרקותה הסופית ב-25 בדצמבר 1991. בשטחים שהשתייכו לברית המועצות חיו כ-100 עמים שונים.",
    "pageid": 6474
  },
  {
    "title": "ג'יי. בי. פריצקר",
    "extract": "ג'יי רוברט \"ג'יי. בי.\" פריצקר (באנגלית: Jay Robert \"J. B.\" Pritzker; נולד ב-19 בינואר 1965) הוא פוליטיקאי, איש עסקים ונדבן אמריקאי-יהודי, שמכהן מאז ינואר 2019 כמושל ה-43 של מדינת אילינוי. פריצקר הוא חבר במפלגה הדמוקרטית. הוא שותף מנהל של קבוצת פריצקר ובן למשפחת פריצקר, הבעלים של תאגיד המלונות הייאט. הונו הפרטי מוערך ב-3.6 מיליארד דולר (נכון ליוני 2023), והוא המושל העשיר ביותר בהיסטוריה של ארצות הברית.",
    "pageid": 1837143
  },
  {
    "title": "גאליס",
    "extract": "גאליס היא סדרת נעורים ישראלית בבימויו של עודד רז, ששודרה בערוץ הילדים למנויי HOT, החל מ-12 בפברואר 2012 ועד לסיומה ב-17 ביולי 2016 במשך 7 עונות ו-213 פרקים. הסדרה היא ספין אוף לסדרת הטלוויזיה \"החולמים\". העלילה עוסקת במחנה קיץ ששמו \"גאליס\" בו מתרחשות ההרפתקאות של חניכי המחנה. הסדרה זכתה להצלחה רבה בקרב ילדים ובני נוער ישראליים.\nבאוגוסט 2014, יצא לאקרנים הסרט \"גאליס - המסע לאסטרה\" ובאפריל 2016, הסרט \"גאליס - קונקט\", אשר מבוססים שניהם על עלילות הסדרה.\n\"גאליס\" היא זוכת פרס סדרת השנה בטקס נבחרי הילדים בשנים 2012–2016. בעקבות הצלחתה, נמכרה הסדרה לערוץ Planet Kids האיטלקי ודובבה לאיטלקית. הסדרה נמכרה לדיבוב גם לאנגלית ולהינדית.\nהסדרה עברה לשידור בבלעדיות ללקוחות פרטנר TV וסלקום tv בעקבות ירידת ערוץ הילדים מחברת HOT ב-1 בינואר 2018 אך נשארה זמינה ב-VOD של HOT עד ה-30 במאי 2019, וחזרה כחלק מספריית ערוצים חדשה ״FOMO”.\nב-26 בדצמבר 2019 הסדרה עלתה לראשונה ב-yesVOD KIDS.\nנכון לשנת 2020 הסדרה משודרת בשידורים חוזרים בערוץ הילדים שמשודר בשירות הסטרימינג BIGI, בסלקום tv ובפרטנר tv וזמינה לצפייה גם בשירותי ה-VOD של HOT ו-yes.",
    "pageid": 980850
  },
  {
    "title": "גלי בהרב-מיארה",
    "extract": "גלי בהרב-מיארה (נולדה ב-18 בספטמבר 1959) היא עורכת דין ישראלית המכהנת כיועצת המשפטית לממשלה. היא האישה הראשונה שמונתה לתפקיד זה. קודם לכן כיהנה, בין היתר, כפרקליטת מחוז תל אביב לעניינים אזרחיים וכיועצת למשרד עורכי הדין תדמור לוי ושות'.",
    "pageid": 2051668
  },
  {
    "title": "דוד",
    "extract": "דָּוִד הוא דמות מקראית, המתואר במקרא כמלכהּ השני של ממלכת ישראל המאוחדת (אחרי שאול המלך) ואבי שושלת בית דוד ששלטה בממלכת יהודה במשך למעלה מ-400 שנה לאחר מותו עד חורבן בית המקדש הראשון. התיאורים התנ\"כיים השונים, מייחסים לדוד כיבוש חבלי ארץ נרחבים בצפון ארץ ישראל ובמערבה.\nדמותו ופועלו של דוד תפסו מקום חשוב במסורת היהודית ובפולקלור, והוא נחשב לדמות מופת ולאחד מגדולי האומה. דוד המלך מכונה במקרא ”נְעִים זְמִרוֹת יִשְׂרָאֵל” (שמואל ב', כ\"ג, א'), המסורת היהודית רואה בו את המחבר של רוב ספר תהילים. על פי המסורת, המשיח יהיה אדם מזרע דוד. מסורת זו אומצה גם בברית החדשה, בה נאמר כי ישו היה נצר לבית דוד. בקבלה נמנה דוד עם אחד מ\"ארבעת רגלי המרכבה לשכינה\", שעליהם מתבססת השראת השכינה בעולם לאורך ההיסטוריה (השלושה הנוספים הם אבות האומה אברהם יצחק ויעקב).\nדוד הוא חלק מרשימה בת 53 דמויות מקראיות, שאושרו במחקר מבחינה ארכאולוגית כדמויות היסטוריות, ותקופתו מתוארכת לסביבות המאה ה־10 לפני הספירה.\nהתיאור התנ\"כי של חיי דוד משקף מסורות רבות, אך מכיוון שהטקסטים המקראיים הנמצאים בידינו היום נכתבו מאות שנים לאחר התקופה המשויכת לדוד, לאורך השנים חוקרי מקרא, ארכאולוגים והיסטוריונים, היו חלוקים בדעתם ביחס לדוד ולתיאור מלכותו אל מול המציאות ההיסטורית. ביחס לקיומה של מלכות דוד, אסכולות מסוימות מקבלות את הסיפור התנ\"כי כנכון בעיקרו, גם אם מוגזם לעיתים, ואחרות רואות בסיפורי דוד מסורות שהגיעו מסיפורים אחרים ושויכו בהמשך לדוד. ביחס למהימנות הסיפורים גופה, מקובל במחקר לראות בספרות זו כאפולוגיה, וכמתאימה ל\"סיפורי אוזורפציה\", במסגרתם מבקש האוזורופ להצדיק את עלייתו לשלטון ומרידתו בשליט החוקי.",
    "pageid": 10997
  },
  {
    "title": "הבורר",
    "extract": "הבורר היא סדרת טלוויזיה ישראלית, המשלבת דרמת פשע, אלמנטים של קומדיית פשע ודרמה משפחתית. הסדרה שודרה החל מ-27 במאי 2007 ועד לסיומה ב-1 בינואר 2014, במשך 4 עונות ו-45 פרקים, בחברת HOT. הסדרה מגוללת את סיפורו של נדב פלדמן, עובד סוציאלי צעיר, המגלה כי הוא מאומץ ומוצא עצמו בנבכי משפחתו של אביו הביולוגי, ברוך אסולין, מראשי הפשע המאורגן בישראל, המכונה \"הבורר\", עקב פעילותו כבורר בסכסוכי העולם התחתון.\nהסדרה מתמקדת בשילוב בין הדרמטי למותח, בעימות שבין החברה בכללה לנורמות של עולם הפשע, ובמיוחד בנורמות ובקודי ההתנהגות של העולם התחתון. בין השאר מבליטה הסדרה, באופן סאטירי, את הניגוד שבין אופני התנהגות מסוימים של חלק מגיבורי הסדרה (כמו הפגנת אדיקות דתית) ואופני התנהגות אחרים (כמו הזלזול המופגן בחיי אדם).\nיוצרי הסדרה הם רשף לוי, שכתב את כל פרקי הסדרה והמציא את הקונספט שלה, ושי כנות, שביים את כל הסדרה.\nהסדרה שודרה מספר פעמים בשידורים חוזרים בערוצים HOT3 ו-HOT Plus, וזמינה לצפייה בשירות ה-VOD. כמו כן שודרה בחלקה גם בערוץ 2. בשנת 2016 שודרה הסדרה לראשונה ב-yes, בערוץ yes קולנוע ישראלי באפיק 6, ובשנת 2019 גם בערוץ 24.",
    "pageid": 372582
  },
  {
    "title": "החזית הצפונית במלחמת חרבות ברזל",
    "extract": "החזית הצפונית במלחמת חרבות ברזל היא חזית הלחימה בין מדינת ישראל לארגון הטרור האסלאמיסטי-שיעי חזבאללה וארגוני טרור נוספים בגבול ישראל–לבנון ובגבול ישראל–סוריה במלחמת חרבות ברזל.\nב-8 באוקטובר 2023, ביומה השני של המלחמה, שיגר חזבאללה רקטות מונחות ופגזי ארטילריה לעבר עמדות צה\"ל בהר דב וחוות שבעא. ישראל הגיבה בתקיפות מל\"טים וירי ארטילרי על עמדות חזבאללה ליד גבול ישראל–לבנון. התקיפות הגיעו לאחר שחזבאללה הביע תמיכה במתקפת הפתע על ישראל. חילופי ירי, שכללו גם טילי נ\"ט ותקיפות מהאוויר, נמשכו לאורך המלחמה.\nעם תחילת המלחמה פינתה ישראל יישובים בעומק של 2 קילומטר מגבול ישראל–לבנון, בהם מטולה, קיבוץ חניתה, קיבוץ מנרה, קיבוץ ראש הנקרה ועשרות אחרים, והם נותרו שוממים למעט חיילי צה\"ל וכיתות כוננות. חזבאללה מטווח את היישובים הנטושים באופן יומיומי על ידי ירי נשק מדויק נגד טנקים והרס שיטתי של הבתים ביישובים. עם הימשכות הלחימה ארגון הטרור החל לשגר גם טילים וכטב\"מים חמושים ומתאבדים לעומק רב יותר. מתחילת המלחמה ועד סוף מאי 2024 שיגר חזבאללה כ-2,500 כטב\"מים לעבר ישראל. העיר קריית שמונה פונתה חלקית, ונזק ואבדות נגרמו לבסיסי צה\"ל באזור הצפון.\nצה\"ל הגיב בפעולות סיכול ממוקד של מחבלים, בעיקר בדרום לבנון אך גם בביירות, ובתקיפת בסיסי מחבלים בדרום לבנון. צה\"ל גם נהג לתקוף מהאוויר את חוליות משגרי הנ\"ט לפני הירי. כ-94,000 מתושבי דרום לבנון פונו מבתיהם, הרס רב נגרם ביישובי דרום לבנון הסמוכים לגבול ונזק כבד נגרם לחקלאות בדרום לבנון.\n\nבבוקר 7 באוקטובר 2023, יום שבת, שמחת תורה, כ\"ב בתשרי ה'תשפ\"ד, פתחו ארגוני הטרור חמאס והג'יהאד האסלאמי הפלסטיני במתקפת פתע על ישראל. בחסות שיגור אלפי רקטות, חדרו כ־3,000 מחבלים מרצועת עזה לעשרות יישובים ישראליים ומתקנים צבאיים באזור עוטף עזה ובסביבתו, תוך ניהול קרבות ירי נגד כוחות ביטחון מעטים. המחבלים ביצעו מעשי טבח ואונס, רצחו והרגו 1,150 בני אדם, מתוכם טבחו ב-779 אזרחים, וחטפו לרצועת עזה כ־251 אנשים, ובהם נשים, קשישים ותינוקות. בשעות הראשונות נלחמו נגדם כיתות הכוננות, שוטרי משטרת ישראל, לוחמי הימ\"מ וחיילי צה\"ל כשהם בנחיתות מספרית. בקרבות נהרגו כ־1,609 מחבלים בשטח ישראל, ובצד הישראלי נהרגו 301 חיילים, 55 שוטרים ו־10 אנשי שירות הביטחון הכללי.\nארגון הטרור חזבאללה הצטרף ללחימה כדי להזדהות ולתמוך בחמאס במלחמתו נגד ישראל, וכדי לפתוח חזית נוספת מול ישראל שתחייב את ישראל להשקיע מאמצי ומשאבי לחימה בגבול הצפוני, על חשבון הלחימה ברצועת עזה. הארגון שיגר לעבר ישראל רקטות ארטילריות, פצמ\"רים וטילי נ\"ט, ואף איפשר למחבלים פלסטינים לחדור לשטח ישראל. בנוסף הפיץ חזבאללה סרטונים המתעדים כיצד הצלפים יורים במצלמות ואמצעי תצפית על גדר המערכת בגבול ישראל–לבנון על מנת להשביתם. השלוחות הצבאיות של החמאס בלבנון והג'יהאד האסלאמי הפלסטיני בדרום לבנון השתתפו אף הן בפעילות, אך חזבאללה הוא הארגון העיקרי בזירה, כש־98% מהפעילות בה בוצע על ידו.\nהלחימה התבצעה בהסלמה הדרגתית: בתחילה בוצעו תקיפות באמצעות ירי צלפים, ירי פגזי תותחים, שיגור פצצות מרגמה, טילי נ\"ט (מונחים) ורקטות. לאחר כשלושה שבועות החל חזבאללה לעשות שימוש באמצעים נוספים, בהם כטב\"מים מתאבדים, רקטות בורכאן ושיגור טילי נ\"ט באמצעות משגר דו-קני בהפרש זמנים של כחצי שנייה. בינואר 2024 החל חזבאללה להשתמש באמצעי לחימה מתקדמים נוספים; כגון: טילי אלמאס המגיעים לטווח של כשמונה ק\"מ, ורקטות כבדות בשם פלק 1 (Falaq 1). במקביל, הרחיב הארגון מעת לעת את טווח התקיפות לעומק צפון ישראל והחל לבצע תקיפות נגד קריית שמונה, הר מירון וצפת. יעד התקיפות והיקפן תלוי על פי רוב במספר תקיפות הנגד שבוצעו על ידי ישראל ובמספר ואופי ההרוגים בקרב פעיליו.\n\nכ-25 שעות מתחילת המלחמה, בבוקר 8 באוקטובר, ירה חזבאללה רקטות ופגזים לעבר אזור חוות שבעא. מוצב צה\"ל ניזוק, ללא נפגעים. בתגובה ירה צה\"ל פגזי ארטילריה ומזל\"ט לדרום לבנון והרס אוהל של חזבאללה שנבנה בשטח ישראל חודשים אחדים קודם לכן. ניסיון של מחבלי חזבאללה להקים מחדש את האוהל הופסק בירי אזהרה.\nבשעות הצהריים של 9 באוקטובר, חדרו ארבעה מחבלים מלבנון בסמוך לקיבוץ אדמית, מתוכם שניים נהרגו ושניים הצליחו לשוב ללבנון. חזבאללה הכחיש מעורבות בתקרית, והג'יהאד האסלאמי הפלסטיני קיבל אחריות על החדירה. חזבאללה הודיע על מותם של שלושה מחברי הארגון. בתגובה לחדירה תקפו כלי טיס של צה\"ל מטרות טרור בדרום לבנון ליד העיירות מרווחין, עייתא א-שעב ודהיירה (ער') בנפת בינת ג'בייל. בהיתקלות נהרגו שלושה לוחמי צה\"ל – סא\"ל עלים עבדאללה, סגן מפקד חטיבה 300, רס\"ל ג'ואד עמאר מחורפיש, ורס\"ל (מיל') גלעד מולכו מתל אביב. בשעה 20:00 טיל נ\"ט שוגר מלבנון נגד מוצב אביבים, ללא נפגעים. בתגובה צה\"ל תקף בארטילריה עמדות של חזבאללה בדרום לבנון. בשעה 21:15 שוגרו רקטות מלבנון לעבר ישראל, ללא נפגעים. צה\"ל הגיב בירי ארטילרי.\nב-10 באוקטובר, בסביבות 17:20 שוגרו 14 רקטות לעבר ישראל, מתוכן 4 רקטות יורטו על ידי כיפת ברזל ועשר רקטות נפלו בשטח פתוח באזור שלומי וחניתה. צה\"ל הגיב בירי ארטילרי ותקף שתי עמדות תצפית של חזבאללה באמצעות טנקים. בשעה 22:00 נורו פצמ\"רים מסוריה לרמת הגולן.\nב-11 באוקטובר, לאחר השעה 10:30 בבוקר נורה טיל נ\"ט מלבנון לעבר עמדה צבאית בסמוך לערב אל-עראמשה. בתגובה תקף צה\"ל מטרות בלבנון. סמ\"ר (מיל') מתניה אלסטר נהרג כתוצאה מירי הנ\"ט. בשעות הערב נשמעו התרעות בכל מחוז הצפון וגם בחיפה ובקריות עקב חשש למתקפת מל\"טים כשבפועל החשד נשלל.\nלפי פרסומים, בישראל שקלו לבצע מתקפת מנע גדולה בלבנון באותו הזמן אך הוחלט לוותר על כך, ככל הנראה בשל לחץ אמריקני מהנשיא ג'ו ביידן.\nב-13 באוקטובר, לפי דובר צה\"ל ב-16:56 אירע פיצוץ בגדר הגבול בחניתה ונגרם נזק קל לחומה. אחרי סריקות נשלל החשד לפיגוע חדירה. בתגובה תקף צה\"ל בירי ארטילרי וירי טנקים עמדות של חזבאללה. בהמשך היום לאחר חשד לירי מקלעים אל עבר הקיבוץ משגב עם, צה\"ל פתח בירי ארטילרי לעבר לבנון. בתגובה חזבאללה ירה רקטה בודדת אל עבר היישוב, אשר יורטה על ידי כיפת ברזל. בצד הלבנוני נהרג העיתונאי עיסאם עבדאללה.\nב-14 באוקטובר, בלילה כוחות חיל האוויר הישראלי יירטו כטב\"ם שחדר לשמי ישראל מכיוון לבנון וחזבאללה שיגר טיל קרקע-אוויר נגד כלי טיס ישראלי. צה\"ל פרסם סרטון בו כלי טיס בלתי מאויש הורג שלושה מחבלים חמושים שחצו את הגבול לכיוון ישראל, סמוך למושב מרגליות. בשעות הצהריים חזבאללה ירה מעל ל-50 פצצות מרגמה ו-6 טילי נ\"ט לעבר הר דב, צה\"ל הרג שני מחבלים שניסו לחדור לשטח ישראל ותקף ארטילרית בחוות שבעא.\nב-15 באוקטובר, בשעות הלילה הופעלה אזעקה בשדה אליעזר בעקבות מטרה חשודה, שוגר מיירט לעבר המטרה. חזבאללה שיגר 5 טילי נ\"ט לעבר צפון ישראל: בשעות הבוקר ירה חזבאללה לעבר המושב שתולה והרג פועל בניין ובנוסף נפצעו עובד במקום באורח בינוני ושניים באורח קל. כמו כן בוצע ירי לעבר מוצב צה\"ל בגבול ישראל–לבנון. מספר פעמים במהלך היום בוצע ירי לעבר כוח צה\"ל באזור הגבול, ובאחת התקריות נהרג קצין צה\"ל, סגן אמיתי צבי גרנות (בנו של הרב תמיר גרנות). חזבאללה לקח אחריות על הריגתו. בשעות אחר הצהריים הזרוע הצבאית של חמאס שלוחת לבנון שיגרה מספר רקטות לנהריה, שלומי ויישובי הגליל המערבי, לפי דובר צה\"ל זוהו כ-9 שיגורים לעבר ישראל, מתוכם כ-5 יורטו.\nבשעות הבוקר של 16 באוקטובר, צה\"ל החליט על פינוי התושבים מהיישובים במרחק שני ק\"מ מגבול ישראל–לבנון. אחר הצהריים ובערב בוצע ירי טיל נ\"ט וכן ירי בנשק קל לעבר כוחות צה\"ל באזור הגבול, ללא נפגעים. צה\"ל תקף באמצעות ארטילריה.\nב-17 באוקטובר, בשעות הבוקר נהרגו ארבעה מחבלי חזבאללה שניסו לחדור לשטח ישראל לקיבוץ חניתה ולהטמין מטען חבלה. מאוחר יותר נהרג מחבל חזבאללה נוסף. במהלך היום נורה טיל נגד טנקים מלבנון לעבר מטולה, שפצע שלושה ישראלים, מתוכם אחד במצב בינוני. בוצע מלבנון ירי טילי נ\"ט לעבר מוצב עדי, קיבוץ יפתח וזרעית, וכן זוהו שני שיגורי ירי תלול מסלול משטח לבנון אל בית הלל והעיר קריית שמונה שלא גרמו לנפגעים. קצת לפני השעה שש יירט מערך ההגנה האווירית כלי טיס בלתי מאויש שהתקרב למרחב האווירי של ישראל משטח לבנון.\nב-18 באוקטובר, בשעות אחר הצהריים בוצע ירי מנשק קל לעבר מוצבי צה\"ל בזרעית ובראש הנקרה, ובנוסף לכך בוצעו גם מספר יריות של טילי נ\"ט לעבר מרחב מוצב דבורנית ואזור קיבוץ מנרה. צה\"ל הגיב בארטילריה לעבר מקורות הירי. כמו כן, זוהו 9 שיגורי ירי תלול מסלול לעבר קריית שמונה, מתוכם יורטו 4, וטילי נ\"ט נורו לעבר מנרה, מלכיה ומטולה. ב-18:46 כטב\"ם של צה\"ל הרג חוליית מחבלים ששיגרה פצצות מרגמה לעבר מרחב תורמוס. בנוסף הוחלט על פינוי היישובים עד 5 ק\"מ מגבול לבנון.\n\nמתחילת השעה 16:00 ב-19 באוקטובר, נורו מעל 30 רקטות לעבר יישובי קו העימות, ונפצעו מספר אזרחים ישראלים. שלוחת חמאס בלבנון לקחה אחריות על הירי, וצה\"ל הגיב בירי ארטילרי. בסביבות 16:06 זוהו 6 שיגורים של ירי תלול מסלול לעבר הגליל המערבי ולראשונה במלחמה לעבר העיר נהריה, 5 נפלו בשטחים פתוחים והנותר יורט בהצלחה. מאוחר יותר התקבל דיווח על ירי טיל נ\"ט לעבר מוצב דבורנית וירי נשק קל במרחב זרעית, ללא נפגעים.\nב-20 באוקטובר, מחבל ירה לעבר לוחם צה\"ל במילואים בסמוך למושב מרגליות ופצע אותו באורח קשה. המחבל נהרג בתום מרדף. תושבי מנרה, משגב עם וכפר גלעדי התבקשו להיכנס למרחבים מוגנים עד להודעה חדשה. אחר הצהריים בוצעו מספר שיגורים מלבנון לעבר גזרת הר דב ומטולה, וכוחות צה\"ל השיבו בירי ארטילרי לעבר מקורות הירי. ירי נ\"ט לעבר נטועה גרם למותו של לוחם צה\"ל, סמ\"ר במיל' עומר בלוה, ולפציעתם של 3 לוחמים נוספים. באותו יום חיסל צה\"ל 5 חוליות מחבלים של ארגון הטרור חזבאללה, ובלילה תקף מטרות נוספות. בנוסף, הוחלט על פינוי העיר קריית שמונה לבית הארחה במימון המדינה.\nב-21 באוקטובר המשיכו חוליות מחבלים לשגר רקטות וטילי נ\"ט לעבר ישראל. כטב\"מים ישראלים פגעו בשתי חוליות ששיגרו רקטות וטילי נ\"ט לעבר הר דב, ובחולייה ששיגרה טיל נ\"ט לעבר מרגליות. שני עובדים זרים נפצעו בינוני וקל מטילי נ\"ט במרחב חניתה, ובקיבוץ ברעם טיל נ\"ט גרם לפציעת לוחם צה\"ל באורח קשה, ושני חיילים נוספים נפצעו קל. כוחות צה\"ל הגיבו באש לעבר מקורות הירי. כמו כן, שר הביטחון יואב גלנט הודיע שחזבאללה החליט להצטרף למלחמה.\nבמהלך 22 באוקטובר חוליות מחבלים שיגרו טילי נ\"ט לעבר המרחבים זרעית, ציפורן, הר דב, תורמוס ושושן, ללא נפגעים. צה\"ל הגיב בירי טנקים וארטילריה. צה\"ל תקף 8 חוליות מחבלים ביממה וסיכל שיגורי רקטות וטילי נ\"ט. בבוקר יורט כלי טיס בלתי מאויש שהתקרב מלבנון לשטח ישראל, ומרגמות שנורו לעבר קיבוץ יפתח נפלו בשטח פתוח. הוחלט ש-14 יישובים נוספים בגבול הצפון יפונו במימון המדינה.\nצה\"ל יירט ב-23 באוקטובר באזור עכו כלי טיס עוין שחדר מלבנון. חילופי האש, הכבדים ביותר בגבול ישראל–לבנון מאז מלחמת לבנון השנייה, גרמו ללבנונים רבים באזור לנוע צפונה מאז תחילת הלחימה, רבים מהם לעיר צור.\nב-24 באוקטובר, צה\"ל הרג מחבל שניסה לשגר רקטה לעבר ישראל מדרום לבנון סמוך למרחב ברעם. טילי נ\"ט נורו לעבר שתולה ומנרה ללא נפגעים, וצה\"ל הגיב באמצעות ירי ארטילרי. בהמשך היום כלי טיס של צה\"ל תקף חוליית מחבלים בשטח לבנון והשמיד אמצעי לחימה. צה\"ל תקף באמצעות כטב\"מ וארטילריה חוליות מחבלים שביצעו ירי מרגמה וטילי נ\"ט לעבר מוצבי צה\"ל במרחב נטועה ואלקוש ולעבר קיבוץ יפתח. בשעות הערב בוצע ירי רקטי מסוריה לעבר דרום רמת הגולן – 5 נפילות בשטח פתוח. צה\"ל תקף בירי, ודווח על 11 חיילים סורים הרוגים.\nב-25 באוקטובר, צה\"ל תקף שתי חוליית מחבלים שניסו לירות טילי נ\"ט לעבר ישראל, ומחבלים ששיגרו טיל נ\"ט לעבר טנק צה\"ל במרחב אביבים. 4 רקטות ששוגרו מלבנון לעבר ישראל בסביבות השעה 16:00 נפלו בשטחים פתוחים, ולא שוגרו מיירטים על פי מדיניות. מספר חוליות מחבלים זוהו במרחב דוב\"ב וערב אל-עראמשה. בשעות הערב צה\"ל תקף מטרות צבאיות של ארגון חזבאללה. בלילה יירט מערך ההגנה האווירית טיל קרקע-אוויר ששוגר מלבנון לעבר כלי טיס בלתי מאויש של צה\"ל. כלי טיס של חיל האוויר הישראלי תקף בתגובה את מקור הירי.\nב-26 באוקטובר, זה חיסל צה\"ל 4 חוליות חזבאללה, ובסך הכל 35 חוליות מאז תחילת הלחימה. בשעות הצוהריים של יום המחרת נורו מספר רקטות מאזור לבנוני שמצפון לחוות שבעא לרמת הגולן, אך הן נפלו בגולן הסורי. למחרת צה\"ל בתגובה תקף תשתיות חזבאללה. בשעות אחר הצהריים, מחבלים ביצעו ירי משטח לבנון לעבר מוצב צה\"ל לעבר מרחב אביבים ולעבר מרחב משגב עם, ללא נפגעים. כוחות ארטילריה תקפו את מקורות הירי.\nב-28 באוקטובר, צה\"ל הפיל טיל קרקע-אוויר שנורה משטח לבנון לעבר כלי טיס בלתי מאויש של צה\"ל. צה\"ל תקף את מקור הירי ממנו שוגר הטיל. כלי טיס מאויש תקף חוליית מחבלים שניסתה לשגר טילי נ\"ט משטח לבנון לעבר שטח ישראל במרחב חניתה. ביום זה זוהו מספר שיגורים מלבנון לעבר ישראל ולעבר מוצבי צה\"ל שנפלו בשטחים פתוחים, והופעלו התרעות במשגב עם, ערב אל-עראמשה, מרגליות ושתולה.[דרוש מקור] צה\"ל הגיב בתקיפת מטרות צבאיות של חזבאללה.\nב-29 באוקטובר בשעות הצהריים זוהו מספר שיגורים משטח לבנון לעבר מרחב הר דב שנפלו בשטח פתוח, וזוהתה חוליית מחבלים שניסתה לשגר לשגר טילי נ\"ט לעבר מרחב אביבים. צה\"ל השיב ארטילריה ותקף את שתי החוליות יחד עם אמצעי לחימה רבים שנשאו עמם, ובתגובה לירי תקף מן האוויר תשתיות צבאיות של ארגון הטרור חזבאללה. בערב תקף צה\"ל שתי חוליות נ\"ט ושני מחבלים: פעיל חזבאללה שניסה לשגר רחפן לקיבוץ מנרה, ומחבל שהתקרב לגבול בחניתה. בשעות אחר הצהריים והערב בוצעו מעל 20 שיגורים מלבנון לאזורים שונים בישראל, בהם מרחב מלכיה ומרחב ערב אל-עראמשה, נהריה, שלומי והסביבה. לראשונה במלחמה, בוצעו שיגורים גם לעבר אזור ראש פינה וחצור הגלילית, והיה זה הירי לטווח הרחוק ביותר מתחילת המלחמה. בקריית שמונה נגרם נזק לבית מפגיעת רקטה, אך לא היו נפגעים. צה\"ל השיב באש לעבר מקורות הירי. בלילה זוהו מספר שיגורים מסוריה שנפלו בשטח פתוח ברמת הגולן. צה\"ל השיב באש לעבר מקורות הירי.\nב-30 באוקטובר, בשעות הצהריים מחבלים ירו לעבר מוצב צה\"ל בגבול לבנון, בתגובה צה\"ל תקף בירי ארטילרי לעבר מקור הירי ולעבר תשתיות צבאיות של ארגון חזבאללה. שעה לאחר מכן, מחבלים ירו שוב לעבר מספר מוצבי צה\"ל בגבול לבנון. צה\"ל הגיב בירי ארטילרי ובמרגמות. בעקבות הירי הופעלה אזעקה בשלומי ובסביבה. בשעות אחר הצהריים הופעלה התראה במושב אלקוש. זוהו שני שיגורים שחצו לשטח ישראל ונפלו בשטחים פתוחים. בנוסף מחבלים ירו שלושה טילי נ\"ט לעבר מרחב בירנית. כוחות צה\"ל הגיבו בירי ארטילרי לעבר מקורות הירי בשטח לבנון. כמו כן צה\"ל תקף חוליית מחבלים שניסתה לשגר פצצות מרגמה לעבר מרחב ראש הנקרה.\nבשעות הלילה של 31 באוקטובר, צה\"ל תקף תשתיות חזבאללה. בשעות הצהריים בוצע ירי נ\"ט לעבר שני מוצבי צה\"ל בגבול לבנון ובנוסף זוהו שני שיגורים כושלים משטח לבנון לעבר מרחב מטולה שלא חצו את שטח ישראל כמו כן כוחות צה\"ל תקפו חוליית מחבלים שניסתה לשגר טילי נ\"ט. כוח צה\"ל הגיב בירי לעבר מקורות הירי. כשעה לאחר מכן חשודים ירו לעבר מוצב צה\"ל בגבול לבנון ובנוסף זוהו שיגורי פצצות מרגמה משטח לבנון שנפלו בשטחים פתוחים במרחב תל חי, בתגובה צה\"ל תקף תשתיות חזבאללה והגיב בירי לעבר מקורות הירי. שעה לאחר מכן בוצע ירי פצצות מרגמה לעבר מרחב ערב אל-עראמשה שנפלו בשטחים פתוחים. כוח צה\"ל הגיב בירי ארטילרי.\n\nבשעות הלילה של 1 בנובמבר צה\"ל הפיל טיל קרקע-אוויר שנורה משטח לבנון לעבר כלי טיס מאויש מרחוק של צה\"ל. צה\"ל תקף את מקור הירי ואת החוליה שביצעה את הירי.\nטנק של צה\"ל תקף חוליית מחבלים שניסתה לשגר טילי נ\"ט משטח לבנון לעבר מרחב זרעית. טיל נ\"ט נורה לעבר מרחב יפתח ובתגובה צה\"ל באש ארטילרית לעבר מקורות הירי. בשעות אחה\"צ הופעלה התראה באזור שתולה – זוהו מספר שיגורי פצצות מרגמה שנפלו בשטחים פתוחים ובנוסף שוגרו פצצות מרגמה לעבר מרחב שומרה – צה\"ל תקף את חוליית המחבלים. כמו כן טנק של צה\"ל תקף חוליות מחבלים שניסו לשגר טילי נ\"ט משטח לבנון לשטח ישראל במרחב שתולה.\nבמהלך ליל 2 בנובמבר נורה טיל קרקע-אוויר לעבר כלי טיס מאויש מרחוק של צה\"ל. בתגובה, כוחות צה\"ל תקפו את החוליה שביצעה את הירי ואת אתר השיגור ממנו שוגר הטיל. לא נגרם נזק לכלי הטיס. בנוסף, זוהו מספר שיגורים משטח לבנון לעבר מרחב הר דב והחרמון, שנפלו בשטחים פתוחים. כוחות ארטילריה תקפו בתגובה את מקור הירי. בשעות הצהריים מחבלים ירו טיל נ\"ט לעבר מוצב צה\"ל במרחב מנרה ובנוסף כוחות צה\"ל תקפו חוליה שניסתה לשגר טילי נ\"ט משטח לבנון לעבר שטח ישראל במרחב ליבנה. זוהתה פגיעה. בנוסף, תקפו הכוחות שתי עמדות שיגור טילי נ\"ט בשטח לבנון. בשעה 15:30 הופעלה אזעקה באזור ערב אל-עראמשה ובאזור משגב עם זוהו כ-25 שיגורים. לקראת השעה 17:00 הופעלו לראשונה אזעקות צבע אדום בגוש חלב והסביבה ואף בעיר צפת והר מירון לאחר ששוגרו 20 רקטות מדרום לבנון – כוחות צה\"ל תקפו מטרות חזבאללה – ולקראת השעה 17:20 הופעלה אזעקה בקריית שמונה, מרגליות, בית הלל ובמנרה – לאחר ששלוחת חמאס בלבנון שיגרה 12 רקטות וכתוצאה מכך שניים נפצעו בינוני וקל מפגיעה ישירה בכביש 90 בקריית שמונה. חמאס שלוחת לבנון וחזבאללה לקחו אחריות על הירי. חזבאללה הודיע על עוד 5 הרוגים מכוחותיו, שהעלו את מניין מחבלי חזבאללה שנהרגו במלחמה ל-55 או יותר.\nבשעות הבוקר של 3 בנובמבר צה\"ל חיסל חוליית טרור של חזבאללה שניסה לשגר טילי נ\"ט. בשעות הצהריים חוליית מחבלים שיגרה משטח לבנון טיל נ\"ט לעבר מוצב צה\"ל במרחב מתת. אין נפגעים. בתגובה כוחות צה\"ל שבמרחב זה השיבו בירי ארטילרי לעבר מקור הירי. בשעות הערב טנק של צה\"ל תקף שתי עמדות שיגור נ\"ט ועמדה צבאית של ארגון הטרור חזבאללה, בשטח לבנון במרחב יפתח בתגובה לכמה וכמה שיגורים של נ\"ט שבוצעו מהעמדות הללו לעבר מרחב זה. בנוסף, כלי טיס של צה\"ל הרג מחבל שהתקרב לעבר מרחב הגדר באזור היישוב שלומי. חזבאללה הודיע על עוד שני הרוגים, מספר ההרוגים הגיע ללפחות 57 מחבלי חזבאללה.\nצה\"ל העמיד בכוננות עליונה את מטוסי ה\"אדיר\" (F-35I), כחלק מהיערכות רחבה להידרדרות בגזרת הצפון וכמסר מאיים לחזבאללה ושותפיה בלבנון ובסוריה וכהכנה לנאום שנשא חסן נסראללה ביום שישי ב-15:00.\nב-4 בנובמבר, בשעות הבוקר צה\"ל חיסל 2 חוליות נ\"ט בדרום לבנון, לאחר מכן זוהו מספר שיגורים שחצו משטח לבנון לשטח ישראל במרחב דבורנית ובמרחב ינקינטון. לא היו נפגעים – כוחות צה\"ל תקפו את מקורות הירי. לאחר פחות משעה הופעלה אזעקה ביישובים דישון ומלכיה. בתגובה מטוסי קרב של צה\"ל תקפו תשתיות טרור, מחסני רקטות ומתחמים המשמשים את ארגון חזבאללה. כמו כן מספר ההרוגים בחזבאללה עלה ל-58 ובנוסף הארגון עלה מדרגה בירי לעבר ישראל וירה שתי רקטות עתירות משקל מדגם בורכאן לעבר מוצב ישראלי בגבול שלא גרמו לנפגעים.\nמספר רחפנים של חזבאללה שהיו בדרכם לשטח ישראל זוהו במרחב הר דב, צה\"ל ביצע ירי מרגמות למיסוך – והרחפנים חזרו לשטח לבנון. מאוחר יותר באותו ערב רחפנים נוספים חדרו לשטח ישראל, רחפן אחד יורט במרחב מטולה, ורחפן נוסף יורט באזור מוצבי צה\"ל בחרמון. בשעות הלילה בוצע ירי נ\"ט משטח לבנון אף הוא (כמו ירי הרחפן האחרון) לעבר מרחב היישוב מטולה. בתגובה לירי זה צה\"ל שיגר פצצות תאורה ותקף את המקורות הירי שבכפרים קליעה וראמיה שבדרום לבנון בארטילריה.[דרוש מקור]\nבשעות הבוקר של 5 בנובמבר, הופעלה התרעת צבע אדום במרחב היישוב מתת, שוגר טיל מיירט לעבר מטרה חשודה שחצתה משטח לבנון לשטח ישראל. מאוחר יותר באותו הבוקר הופעלו התרעות צבע אדום גם ביישובים יראון ואביבים כתוצאה מירי של פצמ\"רים וטילי נ\"ט לעבר מרחב זה. כמעט במקביל כטב\"ם של החזבאללה הופל בעומק שטח לבנון לאחר שהיה במעקב על ידי מערכות הגילוי והבקרה של מערך ההגנה האווירית. מספר ההרוגים הרשמי בחזבאללה עלה ל-61. אזרח ישראלי נהרג בקיבוץ יפתח שבגליל העליון מירי נ\"ט לעבר משאית, צה\"ל הגיב בירי ארטילריה לעבר מקור הירי. בשעות אחר הצהריים צה\"ל תקף כלי רכב בשטח לבנון אשר \"זוהה כרכב חשוד ובו מספר מחבלים\". במכונית הייתה משפחה, ובתקיפה נהרגו שלוש ילדות וסבתן. דובר צה\"ל מסר: \"נבדקת הטענה כי ברכב היו מספר אזרחים בלתי מעורבים. האירוע בבדיקה\". בשעות הערב עקב התראה לאירוע ביטחוני התבקשו תושבים השוהים במספר יישובים במועצה אזורית הגליל העליון להיכנס למרחבים המוגנים. באותן שעות שוגרו רקטות לעבר קריית שמונה. חלקן נפלו בעיר וגרמו נזק למבנים ולמכוניות.\nבשעות אחר הצהריים של 6 בנובמבר שיגרו מחבלים מלבנון 30 רקטות אל עבר הגליל המערבי, נהרייה, ולראשונה במלחמה אף לעיר עכו ואזור הקריות. לפני כן שוגרו כ-14 טילי נ\"ט ופצמ\"רים והופעלו התראות ביישובים מלכיה, אביבים ודישון. חמאס לקח אחריות על שיגור הרקטות. דקות לאחר שיגורי הרקטות הללו, יורטו שני רחפנים בגבול הצפון ליד ערב אל-עראמשה. בשתולה הופעלו 3 אזעקות בגלל פעילות צה\"ל. מספר ההרוגים הרשמי של חזבאללה עלה ל-63.\nב-7 בנובמבר, בשעות הבוקר טנק של צה\"ל תקף חוליית מחבלים שניסתה לשגר טילי נ\"ט משטח לבנון לעבר שטח ישראל סמוך למרחב היישוב שתולה. לפני כן תקפו כוחות צה\"ל עמדת חזבאללה, על מנת להסיר איום. בשעות הצהריים לוחמי מערך ההגנה האווירית יירטו מטרה חשודה שזוהתה בגבול לבנון לפני שחדרה לעבר שטח ישראל ובנוסף לכך באותה העת מחבלים ירו לעבר מוצב צה\"ל במרחב ערב אל-עראמשה, אין נפגעים. הכוחות שבשטח הגיבו בירי ארטילרי לעבר מקור הירי. בשעות אחר הצהריים הופעלו אזעקות ביישובים עין קנייא ומסעדה שבצפון רמת הגולן, וביישובים קיבוץ דן, דפנה, שניר ושאר ישוב שבגליל העליון בעקבות שיגורם של כ-20 רקטות שחצו משטח לבנון לשטח ישראל. בתגובה לשיגורים הללו צה\"ל הגיב בירי ארטילרי מאסיבי לעבר מקורות הירי.\nב-8 בנובמבר, מחבלים שיגרו טיל נ\"ט לעבר כוח צה\"ל במרחב דוב\"ב, כתוצאה מהירי שני לוחמי צה\"ל נפצעו באורח קל ובינוני ופונו לקבלת טיפול רפואי – צה\"ל הגיב בירי ארטילרי לעבר מקורות הירי. בנוסף זוהו שיגורים לעבר מרחב שתולה ומרחב יפתח – לא היו נפגעים, צה\"ל תקף בירי טנקים וארטילריה לעבר מקורות הירי. כמו כן כוח צה\"ל תקף עמדת שיגור נ\"ט של ארגון הטרור חזבאללה. באותו יום צה\"ל תקף חוליית מחבלים סמוך לראש הנקרה. במהלך יום המחרת זיהו כוחות צה\"ל 5 חוליות נ\"ט, שתיים זוהו בשטח לבנון במרחב בירנית ובמרחב יפתח, ושלוש שיגרו טילי נ\"ט לעבר מצפה עדי, לעבר מרחב היישוב אדמית ולעבר מוצב צה\"ל במרחב מטולה, ללא נפגעים. צה\"ל הגיב בתקיפה באמצעות טנקים וארטילריה, וכן תקף מחבלים שירו לעבר כטב\"ם של צה\"ל במרחב הר דב. בשעות אחר הצהריים נורו פצמ\"רים לעבר שטח ישראל והופעלו התרעות ביישובים אבן מנחם ושתולה. כוחות צה\"ל תקפו את המשגר ממנו בוצע הירי. בשעות הערב מטוסי קרב ואמצעי ארטילריה (בהם עוקץ פלדה) של צה\"ל תקפו תשתיות טרור, עמדות תצפית ואמצעים טכנולוגיים של חזבאללה בשטח לבנון. מילציית \"האימאם חוסיין\", מיליציה איראנית בסוריה שיגרה כטב\"ם, לעבר ישראל, שעבר דרך ירדן והגיע עד אילת מבלי שהמערכות הגילוי הישראליות יזהו אותו. לפי פביאן הינץ, הכטב\"ם היה מסוג שאהד 101 (מוראד-5) ולפי ynet מדובר בצאמד 3. באילת הוא פגע במבנה בית ספר וגרם לו נזק, אך ללא נפגעים. המיליציה שיגרה גם כטב\"ם נוסף אך הוא יורט.\nבשעות הלילה של 10 בנובמבר, תקף צה\"ל בסוריה מטרות של חזבאללה ושל צבא סוריה בתגובה לשיגור הכטב\"ם לאילת ביום הקודם, והודיע כי \"משטר אסד אחראי באופן מלא על כל פעולת טרור שמבוצעת משטח סוריה\". בתקיפה נהרגו שבעה פעילי חזבאללה וארבעה חיילים מצבא סוריה. בשעות הצהריים שיגרו מחבלים טיל נ\"ט משטח לבנון לעבר מוצב צה\"ל שבמרחב מנרה. שלושה חיילים נפצעו באורח קשה. בתגובה תקפו כוחות צה\"ל בארטילריה את מקור הירי. בשעות אחר הצהריים שלושה כלי טיס בלתי מאוישים מתאבדים חדרו לשטח מדינת ישראל מלבנון, לוחמי מערך ההגנה האווירית יירטו כלי אחד, שני כלי טיס נוספים נפלו במרחב הצפון אחד מהם פגע בשני חיילי צה\"ל שאחד נפצע באורח קשה, והשני באורח בינוני.\nבמהלך ליל 11 בנובמבר זוהו שיגורים לעבר כלי טיס של צה\"ל שפעל במרחב גבול לבנון, כטב\"ם תקף את המשגר ממנו בוצע הירי. בשעות הבוקר זוהה שיגור לעבר מרחב מרגליות שנפל בשטח פתוח, בתגובה צה\"ל תקף בארטילריה תשתיות צבאיות של ארגון הטרור חזבאללה. אחר הצהריים הופלה מטרה אווירית שזוהתה חוצה את הגבול לעבר שטח ישראל במרחב הקיבוץ כברי, ויורטו שתי מטרות חשודות נוספות באזור הגבול. טנק של צה\"ל תקף חוליית מחבלים שניסתה לשגר טילי נ\"ט לעבר שטח ישראל במרחב ערב אל-עראמשה, וזוהו גם שיגורי מרגמות ונ\"ט לעבר מוצבי צה\"ל במרחב הגבול. בשעה 19:15 הופעלו אזעקות ביישובים אבני איתן, אלי-עד ונוב בדרום רמת הגולן כתוצאה מ-3 שיגורים מסוריה שנפלו בשטחים פתוחים.\nמ-12 בנובמבר, חזבאללה שינה את טקטיקת ירי טילי הנ\"ט והחל לירות ממקומות שונים לאותה מטרה כדי להגדיל את סיכויי הפגיעה. בשעות הבוקר שיגרה חוליית מחבלי חזבאללה טיל נ\"ט לעבר מרחב דוב\"ב, וגרם למותו של עובד חברת החשמל תושב טבריה, ולפציעתם של 5 עובדים נוספים באורח קשה. צה\"ל הגיב בתקיפת החולייה. לאורך היום בוצעו למעלה מ-15 שיגורים מלבנון לעבר אזורים שונים הצפון: גורנות הגליל, שתולה, קריית שמונה והסביבה, שלומי, ראש הנקרה והסביבה. בהמשך היום הורחב הירי לעכו, דרום הגליל המערבי ולקריית ביאליק. שלוחת חמאס לבנון לקחה אחריות על הירי. בלילה תקפו כוחות צה\"ל שתי חוליות מחבלים שניסו לשגר טילי נ\"ט לעבר שטח ישראל, ושתי חוליות מחבלים ששיגרו פצצות מרגמה במרחב מנרה ויראון. זוהו גם שיגורי פצצות מרגמה לעבר מרחב יקינטון. כתוצאה מהירי במנרה נפצעו 7 לוחמי צה\"ל במצב קל.\nבמהלך ליל 13 בנובמבר, כוחות צה\"ל תקפו חוליית מחבלים חמושה שזוהתה בשטח לבנון במרחב בירנית, זוהתה פגיעה במחבלים. בבוקר שוגרו מרגמות מלבנון לעבר אזור גורנות הגליל וערב אל-עראמשה, אך נפלו בשטחים פתוחים ללא נפגעים. מחבלים שיגרו טיל נ\"ט לעבר מרחב נטועה, והוסיפו לירות לעבר מרחב נטועה - כתוצאה מהירי שני לוחמי צה\"ל מגדוד 299, חטיבה 300 נפצעו באורח קשה, כמו כן בוצע ירי נ\"ט לעבר מוצב צה\"ל בשתולה. לקראת השעה 13:00 אירע בלבול נרחב בהתראות פיקוד העורף,[דרושה הבהרה] בצפת חדר כלי טיס בלתי מאויש ובעכו זוהו מספר שיגורים. לאחר מכן דווח על שיגור טיל נ\"ט לעבר מרחב ברעם.\nב-14 בנובמבר, בשעות הלילה זוהו מספר שיגורים לעבר מוצב צה\"ל במרחב מלכיה, יורט רק טיל אחד - השאר נפלו בשטח פתוח. בשעות הבוקר יורטה מטרה חשודה סמוך לחופי עכו. במהלך הבוקר טנק של צה\"ל תקף חוליית מחבלים שניסתה לשגר טילי נ\"ט משטח לבנון למרחב יפתח, כמו כן במהלך היום, מחבלים שיגרו טילי נ\"ט ופצצות מרגמה לעבר מוצבי צה\"ל במרחב מרגליות, ערב אל-עראמשה ויפתח ולעבר מרחב שומרה ומתת. בנוסף זוהו שיגורים לעבר מרחב הר דב ומרגליות ומחבלים ירו מנשק קל לעבר מרחב משגב עם. בשעות הערב זוהו שני שיגורים כושלים משטח סוריה שלא חצו לשטח הארץ, כוחות צה\"ל תקפו בירי ארטילרי את מקורות הירי. בשעות הצהריים של יום המחרת, זוהו מספר שיגורים לעבר שטח ישראל, מספר רקטות נפלו בשטחים פתוחים - לא היו נפגעים. צה\"ל תקף בירי ארטילרי את מקורות הירי.\nב-16 בנובמבר, בשעות הבוקר כוחות צה\"ל תקפו מחבל שהתקרב לגבול בשלומי. בשעות הצהריים זוהו מספר שיגורים לעבר אבן מנחם ושתולה, הופעלו אזעקות: מספר רקטות נפלו בשטחים פתוחים, בנוסף מחבלים ביצעו מספר שיגורים לעבר מרחב משגב עם ולעבר מוצבי צה\"ל במרחב מטולה ויפתח, כמו כן מחבלים שיגרו טילי נ\"ט לעבר מוצב צה\"ל במרחב דוב\"ב, בירנית וראש הנקרה והותקפה חוליית מחבלים שניסתה לשגר טילי נ\"ט, בכל האירועים לא היו נפגעים. וצה\"ל תקף בירי ארטילרי את מקורות הירי. כמו כן ארגון הטרור חזבאללה לקח אחריות על ירי של 6 טילי נ\"ט מהבוקר, ללא נפגעים, ול-9 קבלות אחריות של פעולות טרור נגד ישראל בגבול לבנון מהבוקר. בנוסף חזבאללה הודיע על עוד שני מחבלים שנהרגו משירותיו, כך שמספר הרוגי חזבאללה עלה ל-76 הרוגים מתחילת המלחמה.\nבליל 17 בנובמבר, צה\"ל תקף בלבנון בתגובה לשיגור פצמ\"רים למוצב תורמוס. בהמשך הלילה הודיע צבא סוריה שישראל תקפה בדמשק ומערכות ההגנה האווירית יירטו טילים ונגרם נזק, לפי האופוזיציה הסורית נתקפו מטרות של חזבאללה. בשעות הבוקר זוהו שיגורים לעבר המרחבים מנרה ומלכיה. בשעה 13:16 הופעלו אזעקות בערב אל-עראמשה ואדמית - זוהו מספר שיגורי פצצות מרגמה שנפלו בשטח פתוח, לא היו נפגעים בשני האירועים. צה\"ל תקף את מקורות הירי.[דרוש מקור] בשעות הצהריים זוהו מספר שיגורי טילי נ\"ט לעבר מרחב שומרה, שתולה ומנרה – כתוצאה מהירי במנרה נפצעו 4 אנשים, בהם אחד במצב קשה. כמו כן כוחות צה\"ל זיהו במרחב מטולה רחפן שחדר לשטח ישראל – הכוחות הפילו אותו, על פי החשד הוא נשא חומר נפץ. בנוסף זוהו שיגור מלבנון לעבר מוצב צה\"ל במרחב הר דב שנפל בשטח פתוח – צה\"ל תקף את המשגר.\nב-18 בנובמבר, בשעות הלילה צה\"ל ירט טיל קרקע-אוויר ששוגר לעבר כלי טיס בלתי מאויש של צה\"ל משטח לבנון, בתגובה מטוסי קרב השמידו מערכת טק\"א מתקדמת. לקראת השעה 10:00 הופעלו אזעקות בסאסא ובשתולה – זוהו 25 שיגורים שנפלו בשטח פתוח, לא היו נפגעים. בתגובה צה\"ל תקף מטרות חזבאללה. בשעה 13:00 הופעלו אזעקות בקריית שמונה ובמרגליות – זוהו 10 נפילות בשטחים פתוחים, צה\"ל הגיב בירי ארטילרי. בשעות הערב לוחמי ההגנה האווירית יירטו מטרה אווירית חשודה בשטח לבנון ובנוסף זוהו מספר שיגורים לעבר מוצבי צה\"ל בגבול לבנון. במסגרת פעילותו באזור, צה\"ל השמיד במרחב הגבול מחסנים של אמצעי לחימה, מפקדות ובורות שיגור. בנוסף, צה\"ל שרף באופן יזום את מרחבי הפעולה של אנשי החזבאללה – עצים ושיחים – מה שמונע מהם להסתתר או לנוע בחופשיות בסבך הטבעי, מה שאפיין את דרך פעולתו של הארגון. בדרך זו נחשפו לא רק הלוחמים של חזבאללה, אלא גם התשתיות הצבאיות שלו, שהוסוו בשנים האחרונות בחסות סבך השיחים והעצים.\nלמחרת, בשעה 8:30 הופעלה אזעקה בשלומי, זוהו כ-10 שיגורי פצצות מרגמה. מספר דקות לפני 10:30 הופעלה אזעקה על חדירת כלי טיס בברעם, אביבים ויראון, יורטה מטרה אווירית חשודה שחצתה מלבנון. כמספר דקות לאחר מכן הופעלה אזעקה שוב על חדירת כלי טיס עוין בדלתון, דוב\"ב והסביבה – שוגרו מיירטים לעבר מספר מטרות אווירית חשודות שחצו משטח לבנון לעבר שטח הגליל העליון. בנוסף זוהו בשעות הבוקר מספר שיגורים לעבר מספר מרחבים שונים בגבול. בשעות הצהריים הופעלה אזעקה במרגליות וכפר גלעדי – זוהו שני שיגורים משטח לבנון שלא יורטו על פי מדיניות, לא היו נפגעים. בשעות הערב זוהו מספר שיגורים של פצצות מרגמה וטילי נ\"ט לעבר מרחבים שונים בגבול הצפון שלא יורטו על פי מדיניות ושוגר מיירט לעבר מטרה חשודה במרחב דלתון.\nב-20 בנובמבר, בשעות הבוקר, זוהו מספר שיגורים משטח לבנון לעבר שטח מדינת ישראל במרחב ערב אל-עראמשה ובמרחב ברעם. אין נפגעים, בנוסף שוגרו 2 רקטות בורכאן לעבר מרחב בירנית – נגרם נזק כבד לבסיס. בנוסף, צה\"ל תקף חוליית מחבלים שניסתה לשגר טילי נ\"ט במרחב מרווחין וזוהו כ-25 שיגורים משטח לבנון לעבר שטח ישראל במספר מוקדים במרחב הגבול, לוחמי ההגנה האווירית יירטו מספר שיגורים והשאר נפלו בשטחים פתוחים, כמו כן, זוהו שלושה כלי טיס בלתי מאוישים שפגעו סמוך למוצב צה\"ל, אין נפגעים. בשעות הערב זוהה שיגור לעבר מרחב משגב עם שנפל בשטח פתוח ושוגר מיירט לעבר מטרה חשודה. לא זוהתה חדירה של כלי טיס.\nב-21 בנובמבר, בשעה 7:20 הופעלה אזעקה על חדירת כלי טיס, האירוע הסתיים כשעה וחצי אחרי. בנוסף זוהו 3 שיגורי טילי נ\"ט לעבר מרחב מטולה, לא היו נפגעים. כמספר שעות לאחר מכן מחבלים ירו פצצת מרגמה לעבר מוצב צה\"ל במרחב גבול לבנון, לא היו נפגעים. בתגובה לאירועים, כלי טיס בלתי מאויש של צה\"ל ביצע סיכול ממוקד בטנדר דרומית לצור והרג 4 מחבלים, אחד מהם הוא סגן מפקד הזרוע הצבאית של חמאס בלבנון כמו כן הותקפו תשתיות חזבאללה. אחרי השעה 16:00 הופעלה אזעקה בגליל העליון ובגליל מערבי, זוהו מספר שיגורים. אחרי השעה 18:00 הופעלו מספר אזעקות על חדירת כלי טיס עוין, יורטו מספר מטרות חשודות שחצו משטח לבנון לעבר הגליל המערבי. בשעה 23:37 הופעלה אזעקה על חדירת כלי טיס בחניתה, לוחמי ההגנה האווירית יירטו מטרה חשודה באמצעות \"כיפת ברזל\". בנוסף זוהו שיגורים לעבר מרחב שושן.\nב-22 בנובמבר, בשעות הצהריים הופעלו אזעקות במספר יישובים בגבול - זוהו מספר שיגורים שנפלו בשטחים פתוחים. בשעה 17:00 הופעלה אזעקה ביפתח ורמות נפתלי – זוהו מספר שיגורים. כמו כן כלי טיס בשילוב ירי ארטילרי תקפו חוליית מחבלים מארגון הטרור חזבאללה שביצעה ירי מלבנון לשטח ישראל סמוך למרחב חניתה, וכן הותקף מבנה צבאי אשר ממנו בוצע ירי למרחב מתת, בו פעלו כוחות צה\"ל מוקדם יותר היום. בלילה דווח ש-5 פעילי חזבאללה נהרגו בתקיפה ישראלית בבית יאחון, בהם בנו של יו\"ר סיעת חזבאללה בפרלמנט הלבנוני ומפקד בכיר בכוח רדואן.\nבשעות הבוקר של 23 בנובמבר, זוהו כ-35 שיגורים מלבנון שחצו לעבר שטח ישראל, ככל הנראה בתגובה לתקיפות צה\"ל יום לפני כן. בנוסף, מחבלים שיגרו מספר טילי נ\"ט ופצצות מרגמה לעבר מספר מרחבים לאורך הגבול. 20 שיגורים נוספים נפלו בשטח לבנון. בעקבות השיגורים הללו כלי טיס של צה\"ל תקפו מספר משגרים מהם בוצעו השיגורים ובנוסף, כוחות צה\"ל תקפו באמצעי הלחימה \"עוקץ פלדה\" משגר נוסף ממנו בוצע הירי, ובוצע ירי ארטילרי. כמו כן חזבאללה הודיע שמספר אנשיו שנהרגו במהלך מלחמת חרבות ברזל עלה ל-86 הרוגים. ההערכות הן שמספר הוא גבוה אף יותר.\nב-24 בנובמבר, בשעה 7:00 בבוקר, נכנסה לתוקפה הפוגה בלחימה במסגרת עסקת שחרור החטופים ישראל–חמאס. חזבאללה הודיע כי הפסקת האש תקפה גם לגבי הלחימה בינו לבין לישראל. למחרת, צה\"ל הפיל בשעות הבוקר טיל קרקע-אוויר ששוגר מלבנון לעבר כלי טיס מאויש מרחוק צה\"לי שלא חדר לשטח ישראל. בתגובה לשיגור, מטוסי קרב של חיל האוויר תקפו תשתית טרור של ארגון הטרור חזבאללה. בשעה 12:47 הופעלה אזעקה באילון, יערה ועבדון – שוגר מיירט לעבר מטרה אווירית חשודה, התרעה על ירי רקטות וטילים הופעלה בעקבות שיגור המיירט. בשעות הבוקר של 30 בנובמבר, הופעלה התרעה ביישובים דוב\"ב, מתת וסאסא. לוחמי מערך ההגנה האווירית יירטו מטרה אווירית חשודה.\n\nבשעות הצהריים של 1 בדצמבר לוחמי ההגנה האווירית יירטו בהצלחה מטרה אווירית חשודה שחצתה מלבנון לשטח מדינת ישראל. התרעות על ירי רקטות וטילים הופעלו בעקבות היירוט. בשעות אחר הצהריים בוצע ירי לעבר מוצב צה\"ל שבמרחב שלומי. החזבאללה נטל אחריות לראשונה מאז הסתיימה ההפוגה. כמו כן, בוצע ירי נ\"ט לעבר מנרה והופעלו אזעקות בקריית שמונה ומרגליות. בתגובה תקף צה\"ל באמצעות מטוסי קרב, מסוקי קרב וירי ארטילרי תשתיות טרור של חזבאללה בשטח לבנון. בנוסף כלי טיס של צה\"ל תקף חוליית ירי במרחב מלכיה שניסתה לבצע ירי לעבר שטח ישראל. בשעה 23:14 הופעלה אזעקה בדישון זוהו מספר שיגורים משטח לבנון לשטח ישראל, לא שוגרו מיירטים על פי מדיניות. בתגובה, כלי ארטילריה של צה\"ל תקפו את המרחב ממנו בוצע הירי, וכלי טיס של חיל האוויר תקף את החולייה שביצעה את הירי. חזבאללה הודיע על עוד שני הרוגים מקרב פעיליו. סך הכל מספר ההרוגים הרשמי של חזבאללה מתחילת מלחמת חרבות ברזל עומד על 88.\nב-2 בדצמבר, בשעות הבוקר החזבאללה נטל אחריות על ירי רקטות לעבר עמדות ארטילריה של צה\"ל בגבול לבנון. נטילת אחריות ראשונה שלו ליום זה. זוהו שני שיגורים לעבר מרחב שומרה. צה\"ל תקף בתגובה את מקור הירי וביצע ירי ארטילרי לעבר מספר מרחבים בשטח לבנון. בנוסף זוהו מספר שיגורים לעבר מספר מוצבי צה\"ל לאורך הגבול. כמו כן חזבאללה גם הודיע על ההרוג ה-89 שלו מקרב פעיליו באופן רשמי מאז תחילת מלחמת חרבות ברזל. חזבאללה ביום זה נטל אחריות בסך הכל על 11 פעולות בגבול.\nבשעות הלילה של 3 בדצמבר, מחבלים שיגרו טיל נ\"ט שנפל בשטח פתוח במרחב יפתח. אין נפגעים. צה\"ל תקף בירי ארטילרי מספר מרחבים שבשטח לבנון. בשעות הבוקר זוהה שיגור אחד משטח סוריה לעבר שטח ישראל, שלא יורט על פי מדיניות. כוחות צה\"ל בתגובה תקפו בירי ארטילרי את מקורות הירי. בשעות הצהריים שיגר חזבאללה טיל נ\"ט על כלי רכב בבית הלל ופצע 11 חיילים ואזרחים. כמו כן, זוהו מספר שיגורים במרחב הר דב. חלקם נפלו בשטח לבנון. בשעות הצהריים זוהו מספר שיגורים לעבר ישראל. בשעה 20:00 הופעלה אזעקה במושב קשת, זוהה שיגור אחד משטח סוריה שנפל בשטח פתוח - כוחות צה\"ל תקפו את מקור הירי. בנוסף, מטוס קרב של חיל האוויר יירט בהצלחה כלי טיס עוין שהיה בדרכו לשטח ישראל ממרחב לבנון.\nבמהלך ליל 4 בדצמבר, זוהו מספר שיגורים של פצצות מרגמה משטח לבנון לעבר מוצב צה\"ל במרחב שתולה. כתוצאה מכך, שלושה חיילי צה\"ל נפצעו באורח קל מרסיסים. בשעות הבוקר זוהו מספר שיגורי מרגמה משטח לבנון לעבר מוצב צה\"ל במרחב יפתח. בשעות הצהריים זוהו מספר שיגורים משטח לבנון לעבר מרחב הר דב שנפלו בשטחים פתוחים ושיגור נוסף לעבר מרחב משגב עם. בנוסף, זוהו מספר שיגורים משטח לבנון לעבר מרחב תל חי וקריית שמונה ולעבר מוצב צה\"ל במרחב שתולה. בתגובה, צה\"ל ביצע ירי ארטילרי לעבר מספר מרחבים בגבול והותקף מחסן אמצעי לחימה של ארגון הטרור חזבאללה במרחב ערב אל-עראמשה.\nבשעות הלילה של 5 בדצמבר מטוסי קרב של חיל האוויר תקפו עמדות שיגור, תשתיות טרור ומבנה צבאי של ארגון הטרור חזבאללה בשטח לבנון בתגובה לשיגורים שהתבצעו לעבר שטח ישראל ביום ב'. כמו כן התבצע שיגור לעבר מרחב זרעית, צה\"ל תקף את מקורות הירי שבשטח לבנון, ובנוסף תקף בירי ארטילרי מספר מרחבים בלבנון להסרת איום. בשעות הבוקר כלי טיס עוין שחצה משטח לבנון אותר במרחב מושב מרגליות, אין נפגעים, כוחות צה\"ל הוקפצו למקום וזיכו את הכלי. בין היתר מטוסי קרב של חיל האוויר תקפו שורת מטרות נוספות של ארגון הטרור חזבאללה שבשטח לבנון. בין המטרות שנתקפו, תשתיות טרור, עמדות ואתרים צבאיים בהן אוחסנו אמל\"ח רבים ומהם פעלו מחבלי החזבאללה. כמו כן גם זוהו מספר שיגורים שחצו משטח לבנון לעבר מרחבים שונים בצפון הארץ והם נפלו בסופו של דבר בשטחים פתוחים. החזבאללה ביום זה נטל אחריות על 7 אירועים בגבול.\nלמחרת, בשעות הבוקר זוהו מספר שיגורים שטח לבנון לעבר מוצב צבאי סמוך לערב אל-עראמשה ולעבר מוצב במרחב הר החרמון. צה\"ל תקף באש את מקורות הירי. החל משעה 16:00 הופעלו אזעקות במספר יישובים בגבול, זוהו מספר שיגורים.\nב-7 בדצמבר, בשעת בוקר נשמעה אזעקת צבע אדום ביישוב מרגליות זוהו 6 נפילות כולם בשטחים פתוחים. בשעות הצהריים חזבאללה שיגר טיל נ\"ט לעבר אזור מתת, כתוצאה מכך חקלאי אחד נפצע קשה זמן קצר אחר כך נקבע מותו, אייל אוזן. בנוסף, זוהו מספר שיגורים נוספים משטח לבנון לעבר שטח ישראל. מטוסי קרב של חיל האוויר תשתית טרור ומפקדה מבצעית של ארגון הטרור חזבאללה בשטח לבנון בתגובה לשיגורים לעבר שטח מדינת ישראל במהלך היום. בשעה 19:56 הופעלה אזעקה בבוקעאתא, שוגרו מספר רקטות מסוריה, אותרו מספר נפילות בשטחים פתוחים. כשעה לאחר מכן דווח בתחנת רדיו המזוהה עם משטר אסד: פיצוצים בדרום-מערב דמשק ובקוניטרה, ככל הנראה כתוצאה מתקיפה ישראלית. בשעה 20:00 הופעלה אזעקה בזרעית - כתוצאה נפצע אזרח, טרם ידוע על מצבו. מספר ההרוגים של חזבאללה עלה ל-93 כמו כן ביום הזה, ארגון הטרור לקח אחריות על 12 פעולות נגד ישראל. בין היתר הזרוע הצבאית של הג'יהאד האסלאמי הודיע על עוד שני הרוגים בקרב כוחותיו סך הכל 8 הרוגים לארגון זה מתחילת המלחמה.[דרוש מקור]\nב-8 בדצמבר, לוחמי ההגנה האווירית יירטו בהצלחה מטרה אווירית חשודה שחצתה מלבנון לשטח מדינת ישראל בשעות אחר הצהריים. התרעה על ירי רקטות וטילים הופעלה בעקבות שברי יירוט. בנוסף זוהו מספר שיגורים משטח לבנון לעבר מספר מוצבי צה\"ל במרחב הגבול. בשעות הערב, בוצע ירי משטח לבנון לעבר מוצב צה\"ל במרחב מתת. בשעה 18:15, לראשונה מתחילת המלחמה הופעלו אזעקות במעלות-תרשיחא והסביבה, זוהו מספר שיגורים. בתגובה לשיגור רקטות מסוריה, ביצע צה\"ל סיכול ממוקד ברכב בקוניטרה בו נהרגו 4 מחבלים: בכיר במיליציה הסורית \"המשמר הלאומי המערבי\" ו-3 פעילי חזבאללה. בין ההרוגים, על פי חזבאללה: חסן עלי דקדוק, בנו של הבכיר בחזבאללה עלי מוסא דקדוק. האב אחראי על יחידת \"תיק הגולן\" של הארגון. מספר ההרוגים של חזבאללה עלה ל-97, אך על פי הערכות המספר גבוה יותר.\nב-9 דצמבר, במהלך הלילה הופעלה אזעקה במלכיה, זוהו מספר שיגורים. בשעה 12:03 הופעלה אזעקה במשגב עם, זוהו מספר שיגורים. בשעות הצהריים זוהו מספר שיגורים משטח לבנון לעבר מספר מרחבים בצפון הארץ, אין נפגעים. בנוסף, כוחות צה\"ל ביצעו ירי טנקים להסרת איום במרחב מטולה. בתגובה, צה\"ל תקף מטרות בדרום לבנון. בין המטרות שנתקפו, מספר עמדות צבאיות מהן בוצעו שיגורים לשטח הארץ, אתרים צבאיים בהם פעלו מחבלי הארגון ותשתיות טרור נוספות. כמו כן, ארגון הטרור חזבאללה הודיע כי מפעיליו נהרגו 98 מחבלים. למחרת, בשעה 10:00 הופעלה התראה על חדירת כלי טיס באזור הגליל המערבי: זוהו כלי טיס עוינים שחצו מלבנון לשטח ישראל, לוחמי ההגנה האווירית יירטו שתי מטרות בהצלחה. שני לוחמי צה\"ל נפצעו באורח בינוני ומספר נוספים נפצעו באורח קל כתוצאה מרסיסים ושאיפת עשן. הלוחמים פונו לקבלת טיפול רפואי.\nב-11 בדצמבר, בשעה 7:15 הופעלו התראות צבע אדום בכפר ורדים ובמעלות תרשיחא: זוהו 8 שיגורים, 6 מהם יורטו על ידי כיפת ברזל. חזבאללה הודיע על עוד שני הרוגים ובסך הכל על 100 הרוגים מכוחותיו מאז תחילת הלחימה.\nב-12 בדצמבר, באזור השעה 11:30 הופעלו מספר התראות על חדירת כלי טיס באזור הגליל העליון האירוע הסתיים ללא פגיעות. כמו כן הופעלה התרעת צבע אדום בעכו עקב שיגור מיירט בגלל זיהוי שווא. באזור השעה 15:00 הופעלה התרעת צבע אדום במרחב ברעם זוהו מספר שיגורי מרגמה ונ\"ט צה\"ל תקף את מקור הירי. בשעות הערב המאוחרות תקף צה\"ל שורת יעדים בלבנון ובסוריה: כלי טיס וטנקים תקפו מספר תשתיות צבאיות ועמדה צבאית של צבא סוריה שבשטח סוריה. בנוסף לכך מטוס קרב של חיל האוויר תקף תשתית צבאית של ארגון הטרור חזבאללה ועמדת משגר בשטח לבנון. באותו יום, חזבאללה נטל אחריות סה\"כ על 8 פעולות נגד ישראל בגבול ישראל–לבנון: 2 פעולות בגזרה המזרחית ו-6 פעולות בגזרה המערבית.\nב-13 בדצמבר, חזבאללה הודיע על כך שמספר ההרוגים שלו עלה ל-103 מקרב פעיליו מאז תחילת מלחמת חרבות ברזל. בשעה 14:05 נשמעה אזעקת צבע אדום בראש הנקרה זוהה שיגור ללא נפגעים. בשעה 16:00 ארבעה טילים נפלו באזור קריית שמונה ללא אזעקה. למחרת, בשעות הבוקר צה\"ל תקף שורת מטרות של ארגון הטרור חזבאללה בדרום לבנון: מטוסי קרב של חיל האוויר תקפו תשתיות צבאיות ומבנים צבאיים של חזבאללה שבשטח לבנון. בנוסף לכך, זוהה שיגור אחד מלבנון לעבר שומרה. חזבאללה הודיע על ההרוג ה-104 שלו מאז תחילת מלחמת חרבות ברזל. קצת אחרי השעה 14:00 נורה מטח רקטות לעבר אזור קריית שמונה ורכס רמים. אחת מהן נפלה על כביש ראשי.\nב-15 בדצמבר, בשעות הצהריים נשמעו מספר אזעקות בגליל המערבי ובקריית שמונה חזבאללה טען ששיגר מספר טילי בורכאן. נורו לעבר ישראל 13 רקטות מתוכן 8 יורטו על ידי כיפת ברזל והשאר נפלו בשטחים פתוחים. לאחר מכן צה\"ל תקף בתגובה באמצעות מטוס קרב וכלי טיס של חיל האוויר שתקפו והשמידו מספר מטרות של ארגון הטרור חזבאללה בשטח לבנון, בין המטרות שהושמדו, עמדת שיגור ועמדה צבאית אשר ממנה בוצעו השיגורים הללו לעבר שטח ישראל. בין היתר החזבאללה הודיע שמספר ההרוגים שלו עלה ל-107 סך הכול מאז פרוץ מלחמת חרבות ברזל. בנוסף המפלגה הסורית הסוציאלית-לאומית הודיעה שפעיל שלה נהרג בתקיפה בכפר יארין שבלבנון. חזבאללה ביום זה נטל אחריות על 7 פעולות: 2 מהן בגזרה המזרחית ו-5 מהן בגזרה המערבית.\nב-16 בדצמבר, בשעה 11:03 ו-11:05 הופעלו התרעות באזור קו העימות עקב חשש לחדירת כלי טיס עוין. ככל הנראה שני כלי טיס חדרו משטח לבנון, אחד יורט והשני נפל בסופו של דבר במושב מרגליות (לא הופעלה שם התרעה). כתוצאה מנפילת כטב\"ם נפץ של חזבאללה במרחב מרגליות נהרג רס\"ב (מיל') יחזקאל עזריה, לוחם שריון מגדוד 129 של חטיבה 8. בנוסף, באירוע זה נפצעו גם שני לוחמי מילואים בגדס\"ר 6609, חטיבת אלכסנדרוני, באורח קשה וקל. בסביבות השעה 16:00 אחר הצהריים בוצעו מספר שיגורים לעבר מרחב קריית שמונה והסביבה. לא היו נפגעים. בתגובה לכך צה\"ל החל בגל תקיפות בדרום לבנון, תקף שורת יעדים של ארגון הטרור חזבאללה בהם: מבנים צבאיים, עמדות שיגור ותשתיות טרור. חזבאללה הודיע על ההרוג ה-108 שלו במספר מאז תחילת מלחמת חרבות ברזל. למחרת, חזבאללה הודיע שמספר ההרוגים שלו מאז תחילת מלחמת חרבות ברזל עלה ל-111. חזבאללה נטל אחריות על 10 פעולות בגבול ישראל–לבנון.\nב-20 בדצמבר, צה\"ל יזם מספר תקיפות של תשתיות ומפקדות טרור השייכות לחזבאללה בדרום לבנון. צהל תקף הכוחות מתחם צבאי של חזבאללה במחוז ג'זין, מצפון לנהר הליטני, במהלך הלילה. כשעה לאחר מכן, בחצות, ירה חזבאללה לעבר קריית שמונה וגם טען לירי לעבר בסיס בירנית של צה\"ל. למחרת, חזבאללה ביום זה נטל אחריות על 8 פעולות נגד ישראל, בגבול ישראל–לבנון. בנוסף, החזבאללה הודיע גם על כך שמספר ההרוגים שלו עלה לכ-119, מאז פרוץ מלחמת חרבות ברזל. באותו יום דיווח אתר חדשות 0404 על ניסיון לתקוף את אסדת הגז \"כריש\" באמצעות כטב\"ם מתאבד, שיורט על ידי \"כיפת ברזל\" הימית - כיפת מגן המותקנת על סטי\"ל סער 6.\nבשעות הבוקר והצהריים של 22 בדצמבר, בוצעו עשרות שיגורים של רקטות, פצמ\"רים ושל ירי נ\"ט לאורך כל קו העימות. בנוסף, החזבאללה הודיע על עוד שני פעילים שלו שנהרגו, מה שמעלה את מספר ההרוגים שלו לכ-121 מאז פרוץ מלחמת חרבות ברזל. חזבאללה ביום זה נטל אחריות על 6 פעולות בגבול ישראל–לבנון. כתוצאה משיגורי חזבאללה אל עבר מרחב שתולה, נהרג במהלך פעילות מבצעית סמל עמית הוד זיו לוחם שריון מגדוד 71 של חטיבה 188. כמו כן, באותו אירוע נפצע לוחם שריון של הגדוד באורח קשה. למחרת, חזבאללה הודיע על כך ששניים פעיליו נהרגו, מה שהעלה את מספר ההרוגים לכ-123 מאז פרוץ מלחמת חרבות ברזל. במהלך הבוקר דווח בתקשורת הלבנונית על שלוש תקיפות ישראליות באזור אל-חרדלי שמדרום לנהר הליטני. לאורך כל 23 בדצמבר, תקף חיל האוויר יחד עם אש ארטילריה יעדי חזבאללה בכפר כילא וכפר יארון. בין מטרות חזבאללה שהותקפו כמה תשתיות מבצעיות, תשתיות טרור ומתחם צבאי. חזבאללה נטל אחריות על לפחות 4 פעולות בגבול ישראל–לבנון.\nב-25 בדצמבר דווח על תקיפה ישראלית באזור דמשק של מחסני נשק איראניים בה נהרג בסיכול ממוקד סייד רזי מוסאווי, יועץ צבאי בכיר במשמרות המהפכה האסלאמית בדרגת מייג'ור גנרל, אשר היה אחראי על הקשר בין כוח קודס לצבא סוריה.\nב-26 בדצמבר ירה חזבאללה טיל נ\"ט לעבר כנסייה באזור שומרה ופצע אזרח ותשעה חיילים. בנוסף נורה טיל נ\"ט לעבר מושב דוב\"ב. במקביל, שוגרו רקטות לעבר הר דב. בתגובה תקף צה\"ל תשתיות טרור של חזבאללה וביניהם גם את המבנה ממנו בוצע הירי לכנסייה.\nב-28 בדצמבר, פורסם כי חזבאללה העביר חלק מכוחות העילית שלו לחלק הצפוני של דרום לבנון. במקביל, הוא החל לבנות קו התקפה מתוך כפרים לבנונים, והשתמש בהם כמגן אנושי. עמדות ירי הוקמו בין היתר בכפרים יארון, מארון א-ראס, בלידא, כפר כילא, אל-עודייסה, עייתא א-שעב, מרווחין, טייר חרפא, וא-נאקורה. מהם נורו טילי נ\"ט בעלי טווח של 5 קילומטר. נמשכו הירי הרקטי וחדירות הכטב\"מים לשטחי ישראל, באותם הצוהריים יורט כטב\"ם מעל הקריות ששוגר מלבנון. מאוחר יותר מיליציות שיעיות ששהו בעיראק נטלו אחריות על שיגור כלי הטיס. צה\"ל המשיך לתקוף במספר מרחבים בשטח לבנון. הותקפו גם מקורות הירי הרקטי. פיקוד הצפון פתח במתכונת חדשה של פעולה נגד חזבאללה, שבמסגרת מתבצעות בו זמנית התקפות משולבות נגד הארגון במוקדי טרור. בסוריה האשימו את ישראל בתקיפה בשדה תעופה בדמשק ובאזור א-סווידא. לדבריהם, התקיפה התרחשה פחות מיממה אחרי חידוש הטיסות מהשדה בדמשק, שהופסקו עקב תקיפה בסוף נובמבר.\nב-29 בדצמבר, נורו מספר עשרות רקטות לגליל המערבי ונורו גם מספר כטב\"מים לעמק החולה, בערב שוגרו 2 רקטות משטח סוריה לצפון רמת הגולן ונשמעו התרעות ביישובים מג'דל שמס, נמרוד ומסעדה. רקטה אחת יורטה ואחת נפלה בשטח פתוח. דווח ש-11 בכירים במשמרות המהפכה האסלאמית נהרגו בתקיפה שיוחסה לישראל בדמשק. למחרת, החזבאללה הודיע על 4 הרוגים נוספים בקרב פעיליו, מה שמעלה את מספר ההרוגים שלו לכ-133 מאז פרוץ מלחמת חרבות ברזל. הם נפגעו במתקפה באל-בוכמאל - ציר הברחות הנשק מאיראן לסוריה ומשם ללבנון. התקיפות יוחסו בתקשורת הערבית לארצות הברית אך היו הערכות שזו הייתה תקיפה ישראלית. נפגעו גם פעילים במיליציות פרו-איראניות. בלבנון דווח על כמה תקיפות של צה\"ל, ובצהריים הופעלה בצפון ישראל התרעה מחשש לחדירת כלי טיס. מאוחר יותר, נורו רקטות למרגליות וקריית שמונה. בסוריה, טענו כי ישראל תקפה בשדה התעופה הבין-לאומי חלב. התקיפה בסוריה כוונה למחסנים של כוח קודס האיראני ששימשו לאחסון נשק המועבר דרך היבשה.\nבשעה 11:30 של 31 בדצמבר, היום האחרון של שנת 2023, נשמעה אזעקה במושב זרעית עקב ירי רקטי מדרום לבנון. בשעות הערב נשמעו אזעקות במושב קשת ומיד לאחר מכן בקצרין עקב חדירת של מספר כלי טיס בלתי מאוישים מסוריה. כטב\"מ אחד נפל בדרום הגולן וכמה כטב\"מים נוספים יורטו. גדודי חזבאללה בעיראק לקחו אחריות על הכטב\"מים.\n\nב-1 בינואר, שעה 11 נשמעו אזעקות במושבים עבדון וגורן עקב ירי רקטי מלבנון. לקראת השעה 12 הופעלו אזעקות ביישובים במזרח הגליל העליון עקב חשש מחדירת כלי טיס עוין. בשעות האחר צהריים בוצע ירי רקטי לעבר מטולה. לאחר מכן בוצע ירי נוסף ירי נוסף אל עבר הגליל המערבי. ב-4 נשמעו אזעקות נוספות בגליל העליון עקב חדירת כלי טיס עוין. מאוחר יותר בוצע גם ירי לעבר קריית שמונה. בשעות הערב בוצע ירי רקטות מסוריה אל עבר דרום רמת הגולן.\nלמחרת, עם עלות השחר חיל האוויר תקף גדוד ארטילריה של הצבא הסורי, באזור העיירה כנאכר, דרומית מערבית לבירה דמשק. בנוסף החל צה\"ל לתקוף יעדי חזבאללה במארון א-ראס, דרום לבנון בעזרת ארטלריה. בצהריים מטוסי קרב וכטמ\"מים של חיל האוויר תקפו תשתיות טרור בהן פעלו מחבלי ארגון הטרור חזבאללה במרחב הכפר יארין שבשטח דרום לבנון. כלי תקשורת בלבנון ובעקבותם כלי תקשורת בישראל ובעולם דיווחו כי בשעות הערב תקף כלי טיס בלתי מאויש את משרדי חמאס בדאחייה בביירות בירת לבנון וחיסל בסיכול ממוקד את בכיר חמאס וסגן ראש הלשכה המדינית סאלח אל-עארורי ושניים מעוזריו. בכלי התקשורת הממלכתיים בלבנון דיווחו על שישה הרוגים סך הכול. ביניהם היה סמיר פנדי, למעשה המפקד בלבנון של גדודי עז א-דין אל-קסאם ולפי המרכז ללוחמה בטרור היה גם איש הקשר של חמאס עם החות'ים בתימן.\nב-3 בינואר, החזבאללה ביום זה נטל אחריות על 11 פעולות טרור כנגד ישראל, בגבול ישראל-לבנון. כמו כן, חזבאללה הודיע שמספר הרוגים שלו מקרב פעיליו עלה ל-147. למחרת, חזבאללה ביום זה נטל אחריות על 7 פעולות כנגד ישראל. עד אז, הצליח צה\"ל להרוס כמעט את כל המוצבים הקדמיים של כוח רדואן שישב בצמוד לגבול ישראל–לבנון. כמו כן פגע צה\"ל בשיטתיות באש מהאוויר ומהקרקע בחוליות הנ\"ט ושיגור הטילים והמרגמות של חזבאללה הפזורות בדרום לבנון. בעקבות כך נאלץ חזבאללה להרחיק את כוח רדואן למרחק של חמישה־שישה קילומטרים מהגבול, אבל הוא היה עדיין בטווח שסיכן את יישובי הגליל העליון ואת מוצבי צה\"ל שהיו על הגבול. וב-5 בינואר, חזבאללה נטל אחריות על 10 מקרים בגבול הצפון ובהם שלח רקטות לקריית שמונה.[דרוש מקור]\nב-4 בינואר נהרג חוסין יזבכ מפקד גזרת נאקורה בחזבאללה בסיכול ממוקד ביחד עם עוד 3 פעילי חזבאללה.\nבבוקר 6 בינואר, יום שבת, ירו מחבלי חזבאללה כ־62 רקטות (כ-40 מהם חדרו לשטח ישראל) וטילי נ\"ט מדגם קורנט-EM לעבר הר מירון, וגרמו נזק לבסיס צבאי של יחידה הבקרה האווירית. בנוסף היו מספר מקרים של חדירות כלי טיס עוינים. אזעקות הופעלו באזורים נרחבים בצפון.\nב-8 בינואר נהרג ויסאם א-טוויל, מפקד כוח רדואן של חזבאללה, בסיכול ממוקד בדרום לבנון. באותו היום נהרג חסן עכאשה, שהיה אחראי לשיגורי הרקטות של ארגון הטרור חמאס משטח סוריה לעבר ישראל בשבועות שקדמו לחיסול בסיכול ממוקד בסוריה.\nב-9 בינואר נהרג עלי חסין ברג'י, מפקד אזור דרום לבנון ביחידה האווירית של חזבאללה בסיכול ממוקד שביצע כלי טיס של חיל האוויר. בנוסף, סוכלה גם חוליית שיגור מהיחידה האווירית בחזבאללה שהייתה בדרכה לשגר כטב\"מי נפץ לעבר בישראל. באותו היום פגע כטב\"מ מתאבד של חזבאללה בבסיס פיקוד הצפון שגרם נזק קל לבסיס.\nב-14 בינואר כוח צה\"ל שביצע פטרול במרחב הר דב נתקל עם חוליית מחבלים שחצו משטח לבנון לעבר שטח מדינת ישראל. הכוח חתר למגע ובמהלך חילופי האש חיסל ארבעה מחבלים, במהלך הקרב צה\"ל ביצע ירי ארטילרי ומרגמות למרחב. ארגון 'גדודי העוז האסלמיים' לקחו אחריות על ניסיון החדירה, והודיע שנהרגו במהלך הפעילות 3 מחבלים, בעוד שניים הצליחו לשוב ללבנון. באותו היום נרצחו אם ובנה אזרחים ישראלים מפגיעת טיל נ\"ט ששיגר ארגון הטרור חזבאללה, וחדר לביתם במושב יובל.\nב-15 בינואר לוחמי מילואים מגדוד 5030 בחטיבה 228 קיימו תרגיל שבמסגרתו דימו התקפה בלבנון. תרגילים רבים של הגדודים השונים התבצעו בהמשך החודש. למחרת, מטוסי קרב של חיל האוויר וכוחות ארטילריה תקפו יחד עשרות מבנים צבאיים ותשתיות אמל\"ח של חזבאללה במרחב ואדי סלוקי.\nב-20 בינואר דווח על שורת תקיפות של ישראל בסוריה ולבנון כנגד יעדים של משמרות המהפכה וחזבאללה, בין ההורגים סאדק אומידזאדה ראש יחידית המודיעין של כוח קודס בסוריה. בנוסף נהרגו חמישה יועצים בכירים נוספים. למחרת ערוץ סקיי ניוז בערבית דיווח ממקורותיו כי פאדי סלימאן, מפקד שטח בכיר שאחראי על הגזרה המרכזית בחזבאללה, ניצל מתקיפה ישראלית בכפרא שבדרום לבנון. השומר ראש שלו נהרג באותה התקיפה.\nב-22 בינואר, לקראת הערב, מטוסי קרב של חיל האוויר תקפו במרחב מארון א-ראס מבנה צבאי שבו שהו מחבלי חזבאללה. בתוך חצי שעה, הותקפו במקביל ארבעה מרחבים שונים מטייבה ועד מרווחין – לאורך הגבול ממטולה ועד זרעית. הותקפו שלוש עמדות תצפית ומבנה צבאי של ארגון הטרור חזבאללה במרחבים מרווחין, שיחין, טייבה וטיר חרפא שבדרום לבנון.\nב-25 בינואר בסביבות השעה 10:30 שני כטב\"מים של חזבאללה התרסקו בשטח פתוח בעמק החולה, ללא נפגעים. בתגובה צה\"ל תקף מספר מטרות בדרום לבנון.\n\nב-8 בפברואר 2024 נפצעו 3 חיילים באורח קל עד בינוני בקריית שמונה ובירנית כתוצאה מירי טיל נ\"ט לעבר מרחבים אלו. לאחר מספר שעות ביצע כטב\"ם של צה\"ל סיכול ממוקד בנבטיה בו נהרג עבאס א-דבס, מפקד גזרה בחזבאללה שהיה מעורב בבניית מערך הנ\"מ בגזרה ופיקד על שיגור טיל הנ\"ט על קריית שמונה. מאוחר יותר, מטח כבד של כ-30 רקטות מדרום לבנון נורה לעבר הגליל העליון. צה\"ל הגיב בירי ארטילרי לעבר מקורות השיגורים. ביום זה חזבאללה נטל אחריות על כ-9 פעולות.\nבבוקר 9 בפברואר יורטה מעל המרחב הימי של חיפה מטרה אווירת חשודה, ככל הנראה כטב\"ם שהיה בדרכו לעבר יעד רגיש במפרץ חיפה. מאוחר יותר, נורה מטח של כ-40 רקטות לבסיס בצפון רמת הגולן. צה\"ל מסר כי השמיד את אחד המשגרים שמהם בוצע הירי. ביום זה חזבאללה נטל אחריות על כ-8 פעולות.\nבצהרי 10 בפברואר בוצע סיכול ממוקד בכלי רכב צפונית לצידון, עשרות קילומטרים מהגבול עם ישראל. בתקיפה נהרגו 3–4 מחבלים, מתוכם אחד לפחות הוא פעיל בארגון הטרור חזבאללה. יעד החיסול היה בכיר חמאס בלבנון ששמו באסל א-סלאח.\nב-13 בפברואר ירה חזבאללה טיל נ\"ט לעבר קריית שמונה. לטענת הארגון, הירי כוון לעבר תחנת המשטרה שבעיר. בעקבות ירי זה נפצעו שני אנשים באורח בינוני וקשה, אם ובנה.\nבבוקר 14 בפברואר ירה חזבאללה רקטות לעבר צפת והסביבה. הירי כוון בין היתר לעבר בסיס צה\"ל באזור. כתוצאה מירי זה נהרגה חיילת צה\"ל. באירוע נפצעו שמונה חיילים נוספים, בהם חייל שבמילואים באגף התקשוב באורח קשה. באותו לילה ביצע צה\"ל בתגובה גל תקיפות אוויריות נרחב בלבנון. באחת התקיפות חוסלו עלי מוחמד אלדבס, מפקד בכיר בכוח רדואן, וסגנו.\nבערב 15 בפברואר שיגר חזבאללה מטחים רבים לעבר קריית שמונה, לפחות 25 רקטות וטילים, ונגרם נזק רב לבתים בעיר. במרגליות נפגע לול ובו 9,000 עופות. במהלך היום תקף צה\"ל מטרות חזבאללה בדרום לבנון.\nב-22 בפברואר ביצע צה\"ל סיכול ממוקד בדרום לבנון נגד פעילי חזבאללה. בסיכול נהרגו 3–4 מחבלים, אחד מהם הוא חסן \"ג'עפר\" סאלח, מומחה טילים בכיר בחזבאללה.\nבערב 23 בפברואר מת מפצעיו מפקד מרחב מארון א-ראס בחזבאללה מוחמד עבד עלוויה, כתוצאה מתקיפה ממוקדת שהתבצעה באזור בינת ג'בל שבדרום לבנון, כשבוע וחצי קודם לכן.\nביום זה החזבאללה נטל אחריות על כ-5 פעולות בגבול ישראל–לבנון.\nב-26 בפברואר הצליח חזבאללה להפיל כטב\"ם זיק באמצעות טיל קרקע-אוויר. בתגובה צה\"ל תקף לראשונה מטרות בעומק לבנון בהם באזור בעלבכ. באותו היום חוסל בסיכול ממוקד אחראי גזרת חג'יר בחזבאללה, חסן חסין סלאמי.\nב-29 בפברואר חזבאללה שיגר כלי טיס בלתי מאויש לאזור חיפה (המרחק הגדול ביותר שחזבאללה שיגר אליו מתחילת המלחמה). הכטב\"ם הופל על ידי צה\"ל.\n\nבבוקר 2 במרץ הותקפה חוליה בת שלושה אנשים בעיירה א-נאקורה שבדרום לבנון המשתייכת לדיוויזיית האימאם חוסיין, מילצייה פרו-איראנית שנלחמת לצד חזבאללה.\nב-4 במרץ ביצע חזבאללה ירי נ\"ט לעבר מטע באזור מושב מרגליות שכתוצאה ממנו נהרג עובד זר מהודו ונפצעו 7 נוספים, שמתוכם כשניים באורח קשה.\nמאוחר יותר בשעות אחר הצהריים, הותקף מרכז בריאות של \"הרשות הבריאות האסלאמית\" הקשורה לארגון חזבאללה. כתוצאה מתקיפה זו נהרגו שלושה בני אדם מהרשות הזו.\nב-7 במרץ פרסם העיתון הלבנוני תומך חזבאללה אל-אח'באר שישראל הציבה אולטימטום להסדר מדיני עם לבנון עד 15 במרץ, שאחריו היא צפויה לפלוש ללבנון. היה זה דיווח כזב.\nב-10 במרץ שיגר חזבאללה מטח של 20 רקטות לעבר הצפון ובתגובה צה\"ל תקף מטרות בבעלבכ. ב-12 במרץ בבוקר שיגר חזבאללה מטח של כמאה רקטות לעבר רמת הגולן ואצבע הגליל. בתגובה תקף צה\"ל מטרות טרור נוספות בבעלבכ, 100 ק\"מ בעומק לבנון, כאשר לפי ההערכות מדובר באתרים אסטרטגיים של חזבאללה הקשורים למערך האווירי של הארגון וכנראה כללו גם מחסני כלי טיס בלתי מאוישים וטילים.\nנסראללה אט-אט החל לנטוש את ירי טילי הנ\"ט – ועבר לשיגור מטחים כבדים של רקטות ארטילריות לעבר יישובי הגליל והגולן.\nבבוקר יום שלישי, 12 במרץ, חזבאללה פתח במטח ירי של מאה רקטות לעבר קו העימות ורמת הגולן, תוך התרכזות בניסיונות פגיעה בבסיסי צה\"ל. כמו כן, באותו ערב פרסם דובר צה\"ל שמאז שבעה באוקטובר חוסלו לכל הפחות 300 פעילי חזבאללה, ונפצעו עוד 750 מחבלים, הותקפו 4,500 מטרות טרור (מתוכן 1,200 בתקיפות אוויריות ורובן כ-3,100 תקיפות יבשתיות), ומתוכם הושמדו 450 תשתיות התקפיות של כוח רדואן, 50 תשתיות שיגור רקטות כבדות, 150 עמדות תצפית על קו הגבול ו-70 מפקדות מאוישות.\nב-16 במרץ בוצע שיגור כושל לעבר ישראל מכיוון סוריה, שבעקבותיו צה\"ל הגיב באש תותחנים.\nב-26 במרץ שיגר חזבאללה רקטות לעבר בסיס יב\"א בהר מירון. בתגובה תקף צה\"ל מטרות בבעלבכ בעומק לבנון. בסביבות 16:20 שיגר חזבאללה למעלה מ-60 רקטות אל עבר צפון ישראל.\nב-27 במרץ שיגר חזבאללה 40 רקטות אל עבר ישראל. רקטה אחת פגעה בבית חרושת בקריית שמונה והרגה את אחד הפועלים. ביומיים אלו (עד הערב) חיסל צה\"ל 12 מחבלים בלבנון: 5 מהם פעילי חזבאללה ו-7 מהם פעילי ארגון טרור פלסטיני שמשמש פרוקסי לחזבאללה ותכננו לבצע פיגוע בהר דב. מאוחר יותר בערב חיסל צה\"ל שתי חוליות חזבאללה בא-נאקורה, בשתי התקיפות נהרגו 9 מחבלים נוספים. ב-27 במרץ אלוף הפיקוד גורדין הודיע: \"אנחנו במלחמה. [...] אנחנו פעלנו הלילה מול ג'מעה איסלאמיה, סיכול מוצלח, פגיעה בכמות פעילים גדולה, וחזבאללה עצמו מחליט הבוקר להגיב נגד קריית שמונה. אנחנו תוקפים באופן משמעותיות נגד חזבאללה, ואנחנו נמשיך ונהיה אגרסיביים כדי לפגוע ולדחוק את חזבאללה ולפגוע בו באופן משמעותי.\" עוד הוסיף גורדין: \"אם נבין שאנחנו נצטרך לפעול - אנחנו נפעל גם הלילה, והמוכנות היא קיימת\".\nב-29 במרץ, במהלך שעות הלילה, בוצעה תקיפה בעיר חלבּ שבסוריה, שיוחסה לישראל, ונהרגו בה עשרות רבות של בני אדם, ביניהם גם בכיר בחזבאללה הלבנונית. התקיפה כוונה לעבר מכון למחקרים מדעיים הנמצא בעיר ולעבר אזור שסמוך לנמל התעופה.\nמאוחר יותר בשעות הבוקר, נהרג בסיכול ממוקד בעיירה באזוריה שנמצאת באזור העיר צור שבלבנון, סגן יחידת הרקטות והטילים בארגון הטרור חזבאללה, עלי עבד אל-חסן נעים.\nב-31 במרץ חיסל צה\"ל בסיכול ממוקד את איסמאעיל א-זין, פעיל מרכזי ביחידת הנ\"ט של כוח רדואן.\n\nב-1 באפריל הותקף בניין הקונסוליה האיראנית בדמשק, ועל פי פרסומים שונים בתקיפה זו נהרג מוחמד רזא זאהדי מפקד סוריה ולבנון בכוח קודס שבמשמרות המהפכה האיראנית. בתגובה תקפה איראן את ישראל במתקפת כטב\"מים ב-13 באפריל.\nב-2 באפריל הופעלו אזעקות בנהריה לראשונה מזה 5 חודשים, בוצעו כ-14 שיגורים, חזבאללה נטל אחריות לירי זה.\nב-5 באפריל בוצע ירי נ\"ט של חזבאללה משטח לבנון לעבר המושבה מטולה, לוחם צה\"ל נפצע באורח קל בלבד.\nב-6 באפריל הופל בלבנון כלי טיס בלתי מאויש (כטב\"ם) מסוג הרמס 450 באמצעות טיל קרקע-אוויר שנורה על ידי אנשי חזבאללה.\nבליל 7 באפריל, בתגובה להפלת הכלי, חיל האוויר תקף באזור בעלבכ שלוש תשתיות צבאיות של מערך ההגנה האוויריות של החזבאללה.\nבבוקר 7 באפריל בתגובה לתקיפות בבעלבכ, ארגון חזבאללה ביצע מטח של כ-30 רקטות לעבר רמת הגולן, חלק מהרקטות יורטו והשאר נפלו בשטחים פתוחים. אותו יום נרצח בכיר במפלגת הכוחות הלבנונים הנוצרית, פסקל סלימאן, וגופתו נמצאה בסוריה. המוני נוצרים יצאו לרחובות וחסמו כבישים במחאות ובמהומות נגד חזבאללה ונגד פליטים סורים בלבנון. מנהיג מפלגת הכוחות הלבנונים, סמיר ג'עג'ע, הוקיע וגידף את חזבאללה והנהגתו והגיע לברית פוליטי עם יריבו מקרב המפלגות הנוצריות: סאמי ג'ומאייל מנהיג הפלנגות הנוצריות. אירועים אלו הוסיפו למתיחות, לתסיסה הציבורית ולעימות העדתי הקיים בלבנון.\nבליל 8 באפריל לפנות בוקר בוצעה תקיפה ממוקדת בכפר א-סולטאניה  שבדרום לבנון, בה נהרג מפקד בכיר בכוח רדואן של חזבאללה, יחד עם עוד שני פעילים, הוא היה בדרגה המקבילה למח\"ט (מפקד חטיבה), עלי אחמד חוסיין שמו, פיקד על מרחב רכס רמים בכוח רדואן וקידם שיגורים רבים לעבר שטח ישראל.\nבצהרי 13 באפריל כטב\"ם נפץ נפל באזור קיבוץ חניתה, וכתוצאה מכך נפצע חייל במילואים וחבר כיתת הכוננות בקיבוץ.\nבמקביל לתקיפה האיראנית על ישראל, מחבלים שיגרו כ-30 רקטות מלבנון לעבר מחנה צבאי ליד קצרין. לא היו נפגעים בבסיס. היו 2 אזרחים נפגעי חרדה. ירי רקטות וכטב\"מים נוספים נורו לאורכו של קו העימות במהלך התקיפה הלילית.\nבליל 15 באפריל, לפנות בוקר, נפצעו 4 לוחמי גולני ויחידת יהל\"ם במרחב גבול ישראל-לבנון בגזרת הגליל המערבי בדרגות פציעה שונות, מפיצוץ של מטען חבלה בתוך שטח לבנון שהחזבאללה הטמין ולקח אליו אחריות. מאוחר יותר, פורסם כי בצה\"ל העריכו שהפיצוץ נגרם מנפל ולא ממטען.\nבצהרי 16 באפריל ביצעו פיקוד צפון ואגף התקשוב תרגיל גדול של מעבר למצב מלחמה בלא התרעה מוקדמת, תוך התייחסות לתרחישי דפ\"א עוינים בלבנון ובסוריה וללוחמה אלקטרונית. בשעה שתיים וחצי בצהריים שני כטב\"מי נפץ ששוגרו מלבנון על ידי החזבאללה, התפוצצו באזור בית הלל וגרמו לפציעתם של שלושה חיילי צה\"ל במצב קל ולפגיעה בסוללת כיפת ברזל. דקות ספורות לאחר מכן, בוצעה תקיפה אווירית ממוקדת בכפר עין בעאל  שבנפת צור בדרום לבנון, בה נהרג מפקד גזרת החוף בחזבאללה איסמעיל יוסף באז, הוא היה בדרגה המקבילה למח\"ט (מפקד חטיבה) ועסק בתכנון שיגורי רקטות וטילי נ\"ט לעבר מדינת ישראל מגזרת החוף. בשעות אחר הצהריים בוצע סיכול ממוקד נוסף של מפקד בדרג השטח של חזבאללה בכפר שהאביה. בשעות הערב בוצע ירי נוסף של רקטות מלבנון לעבר הר מירון, קריית שמונה (שם נפלו שש רקטות), ואזור עבדון. בערב אישר צה\"ל שמוחמד חסין מוסטפא שחורי, מפקד יחידת הרקטות והטילים של כוח רדואן בגזרה המערבית, נהרג בסיכול ממוקד בכפר דונין  שבנפת בינת ג'בייל, דרום לבנון.\nב-17 באפריל 2024, בשעה אחת בצהריים התבצע ירי של כטב\"ם של החזבאללה מלבנון לעבר ערב אל עראמשה ללא התרעה. נפצעו כ-7 חיילים, 2 באורח קשה והיתר באורח קל עד בינוני. הפגיעה אירעה בתוך מבנה קהילתי. לאחר מכן, בעת הטיפול בפצועים, נורו טילי נ\"ט לעבר הכפר. אחת הפגיעות הנוספות היא על רכב. כ-14 חיילים נוספים נפצעו במתקפה. ב-21 באפריל 2024, התיר דובר צה\"ל לפרסום כי רס\"ן (מיל') דור זימל סגן מפקד פלוגה מחטיבת עציוני, מת מפצעיו לאחר שנפצע באורח קשה כתוצאה מתקיפת הכטב\"ם ב-17 באפריל.\nב-24 באפריל ביצע חיל האוויר סדרת הפצצות של ארבעים מטרות ברחבי דרום לבנון, בהן תשתיות תת-קרקעיות (מנהרות טרור). מפקד חיל האוויר האלוף תומר בר השתתף אישית במטח ההפצצות. גורמי תקשורת לבנונים וסורים התייחסו לתקיפה בתור \"חגורת אש\" - סדרת ההפצצות הכי גדולה של צה\"ל בלבנון מאז שהחל העימות ב-8 באוקטובר.\nבלילה שבין 25 ל-26 באפריל חל קרב אש בגזרת הר דב בין מחבלים שירו רקטות, נ\"ט ופצמ\"רים לבין כוחות צה\"ל שכללו תותחנים ושריון. מסוקי קרב תקפו עמדות של חזבאללה בחוות שבעא, צפונית להר דב. במארב שביצעו מחבלים של חזבאללה צפונית לציר הכביש המקביל לקו הגבול הכחול נהרג אזרח ישראלי, נהג משאית הנדסית. בבוקר שלמחרת ביצעו תותחנים ירי ארטילרי על מטרות טרור באזור חוות שבעא.\n\nב-3 במאי הופעלה אזעקה באזור ירכא שבאזור עכו ובוצעו ירוטים. לאחר מכן נמסר מדובר צה\"ל כי בוצע יירוט מוצלח של כטבמ של חזבאללה וכתוצאה משברי היירוט, נפצעה אישה בת 43 באורח קל שפונתה לבית החולים ובנוסף נגרם נזק לבית ביישוב ג'וליס. לאחר מכן באותו יום שוגר מטח של כ-18 רקטות לאזור מירון ללא נזק וללא נפגעים. בנוסף במהלך כל היום שוגרו מספר רב של טילי נ\"ט כנגד בתי תושבים ברחבים רבים לאורך הגבול. לאורך כל שעות היום צה\"ל תקף מבנים ותשתיות צבאיות של חזבאללה בדרום לבנון.\nב-5 במאי הופעלו מספר אזעקות בעיר קריית שמונה כתוצאה מעשרות שיגורים לכיוון העיר. כתוצאה מהשיגורים נפצעו קל 3 אנשים ונגרם נזק למספר בתים, כלי רכב, תשתיות וקווי חשמל. לאורך כל היום הופעלו מספר פעמים אזעקות באזור אצבע הגליל ובסך הכל בוצעו קרוב ל-100 שיגורים לאזור. כתוצאה ממספר השיגורים הנרחב, צה\"ל תקף מספר מטרות בעומק לבנון. בנוסף במהלך כל היום שוגרו מספר רב של טילי נ\"ט כנגד בתי תושבים ברחבים רבים לאורך הגבול. לאורך כל שעות היום צה\"ל תקף מבנים ותשתיות צבאיות של חזבאללה בדרום לבנון.\nב-6 במאי בשעות הבוקר נורה מטח נרחב של עשרות רקטות לגולן והופעלו אזעקות בקצרין והסביבה. חזבאללה לקח אחריות על המטח הזה וטען כי מדובר בתגובה לתקיפות צה\"ל בעומק לבנון בליל אמש וכי שיגר לכיוון בסיס אוגדת 210 (מחנה נפח) ששוכן בגולן. בשעה 11:30 בבוקר, שוגרו 2 כטב\"מים של חזבאללה למרחב מטולה. אחד יורט על ידי כיפת ברזל והשני התפוצץ במטולה. יום לאחר מכן הותר לפרסום כי בתקרית זו נפלו רס\"ר במיל' דן קמחג'י, בן 31 מכפר האורנים, ורס\"ר במיל' נחמן נתן הרץ בן 31 מאלעזר, 2 לוחמי צה\"ל במילואים וחייל נוסף נפצע באורח קל. בנוסף במהלך כל היום שוגרו מספר רב של טילי נ\"ט כנגד בתי תושבים ברחבים רבים לאורך הגבול. לאורך כל שעות היום צה\"ל תקף מבנים ותשתיות צבאיות של חזבאללה בדרום לבנון.\nב-7 במאי במהלך שעות היום הופעלו 78 התרעות במרחב הצפון. רובן היו על חשש לחדירת כלי טיס עוין. בסה\"כ שוגרו 2 כטב\"מי נפץ של חזבאללה ומספר רקטות נוספות. בנוסף במהלך כל היום שוגרו מספר רב של טילי נ\"ט כנגד בתי תושבים ברחבים רבים לאורך הגבול. לאורך כל שעות היום צה\"ל תקף מבנים ותשתיות צבאיות של חזבאללה בדרום לבנון.\nב-8 במאי בשעות הצהריים, מחבלי חזבאללה ירו פצצות מרגמה לעבר מוצב תורמוס הסמוך למלכיה בגזרה המרכזית של גבול לבנון. כוח לוחמים של האיסוף הקרבי התמקם באחת מעמדות המוצב, ומחבלי חזבאללה ככל הנראה זיהו את הכוח ופתחו לעברם באש. כתוצאה מפגיעת פצמ\"ר נהרג סמ\"ר חיים סבח לוחם איסוף קרבי גדוד 869 של עוצבת הגליל.\nלמחרת חזבאללה תקף במקביל את הגליל העליון ואת הגליל המערבי. ב-10 במאי, יום שישי, שוגרו לקריית שמונה כ-35 שיגורים בשורת מטחים - שגרמו לשריפות רבות לאור מזג האוויר החם. בעיר אמרו שנזק כבד נגרם לרכוש ולתשתיות, ועשרות בתים ורכבים נפגעו.\nב-12 במאי, עיתון לבנוני ציטט מקור בחזבאללה שטען כי הארגון החליט לבצע שינויים בטקטיקה. בדיווח נכתב כי חזבאללה החליט להסיג פעילים מהקווים הקדמיים, תוך השארה של יחידות הניטור והמעקב. לדברי המקור, כחלק מהשינוי הטקטי, חזבאללה מתמקד בירי \"קטיושות\" וטילים לטווח בינוני - ואליהם נוספה גם הסתמכות על כטב\"מים ששוגרו מאזור הגבול.\nב-14 במאי, טיל נ\"ט ששוגר בצהריי היום משטח לבנון פגע ישירות באדמית שבגליל המערבי, וכתוצאה מכך נהרג אזרח ישראלי, לוחם נפצע באורח בינוני - וארבעה לוחמים נוספים באורח קל. האזרח ניגש לסייע לכוחות צה\"ל אחרי שנורה לעברם טיל נ\"ט. מיד לאחר מכן שוגר טיל נ\"ט נוסף לאזור, שגרם למותו, שנקבע במקום. כלי טיס ומסוקים הוזנקו לגזרה, ובאזור נרשמו חילופי אש כבדים. דובר צה\"ל עדכן כי במסגרת חילופי האש \"מטוסי קרב תקפו מבנים צבאיים של חזבאללה במרחבים עייתא א-שעב ובכפר כילא שבדרום לבנון\". לאורך כל שעות הבוקר והצהריים של אותו היום נשמעו אזעקות ביישובים שונים באזור קו העימות בעקבות שיגורים לשטח ישראל. בירי לגליל חזבאללה הצליח לפגוע גם בבלון תצפית צה\"לי, שנפל בשטח לבנון. בהמשך, בשעות אחר הצהריים, שוגר מלבנון מטח של 10 רקטות לאזור החרמון בגולן. שריפה פרצה בגליל העליון מירי רקטות. גם התקיפות בדרום לבנון נמשכו באזור מיס אל ג'בל שבדרום לבנון. בנוסף, נמסר כי מטוסי קרב תקפו תשתיות טרור ומבנים צבאיים של חזבאללה באזורי אל ח'ריבה, חלתא ויארון שבדרום לבנון. בהמשך דווח גם על תקיפה בכפר כילא. בשעות הערב, פורסם בלבנון כי כטב\"ם ישראלי תקף רכב באזור צור ונהרגו שניים. דווח גם כי מדובר בפעילות חזבאללה. למחרת, צה\"ל אישר כי חיסל באזור צור באמצעות כטב\"ם את חסין איברהים מכי, מפקד שטח בכיר ביחידת 'חזית הדרום' של חזבאללה.\nלקראת צהרי 15 במאי, אזעקות רבות נשמעו בגליל העליון. עשרות רקטות שוגרו במטחים מלבנון לעבר יחידת הבקרה האווירית במירון (יב\"א). במקביל, טילי נ\"ט נורו לעבר קריית שמונה. בערב, כטב\"ם חזבאללה התפוצץ באתר בלון התצפית הגדול, \"טל שמיים\", סמוך לצומת גולני. צה\"ל אישר שנפגע מתקן צבאי. כטב\"ם נוסף ששוגר לעבר מרחב טבריה יורט. בתגובה לשיגורים, חיל האוויר תקף בבקאע שבלבנון אתר לייצור דיוק רקטות וכלי טיס של חזבאללה.}\nלמחרת, ב-16 במאי, בתגובה לתקיפה בבקאע שבעומק לבנון, מטח כבד של בין 40–60 רקטות מסוג קטיושה, שוגרו לעבר צפון רמת הגולן. נפילות זוהו בשטחים פתוחים ושריפות פרצו במקום. לפני כן, שני שיגורים זוהו לעבר הגליל העליון. באותו היום, הודיע חזבאללה כי תקף את מוצב צה\"ל במטולה באמצעות שני כטב\"מים התקפיים חמושים ברקטות מסוג S-5. זו הפעם הראשונה שהארגון הודיע כי שיגר רקטות מסוג זה מכטב\"מ חמוש לעבר ישראל. לטענת חזבאללה כל כטב\"מ שיגר שתי רקטות S-5 לכוון המטרה ואחר כך פגע בה בעצמו. באותו היום היו כ-150 אזעקות בצפון במה שהוחשב כאחד הימים הסוערים במלחמה. צה\"ל תקף באופן נרחב יעדי טרור של חזבאללה בלבנון.\nב-17 במאי, בשעות הבוקר המוקדמות, הופעלו שורת אזעקות בגליל המערבי על חדירת כלי טיס עוין בעיקר באזור נהריה והסביבה. דווח על כשני כטב\"מים שחדרו את המרחב האווירי של ישראל אחד מהם נפל באזור קיבוץ געתון והשני יורט. מאוחר יותר, בעקבות אותן חדירות של כטב\"מים לעבר הגליל המערבי דווח בלבנון על סדרת תקיפות של חיל האוויר הישראלי באזור צידון נגד 5 מטרות שונות. אחת התקיפות בוצעה נגד טנדר, ובה חוסל חוסין חדר מהדי ששימש כמפקד במערך האווירי של החזבאללה. החל משעה 14:30 החלו מטחים כבדים לעבר הגליל העליון ומרכז רמת הגולן. מדובר צה\"ל נמסר כי זוהו כ-75 שיגורים משטח לבנון לעבר שטח הארץ, עשרות מהם יורטו.\nבשעות אחר הצהריים, נהרג בכיר בארגון הטרור אל-ג'מאעה אל-אסלאמיה בשם שרחביל עלי אלסיד כתוצאה מתקיפה של צה\"ל בגבול לבנון-סוריה.\nב-18 במאי דווח דובר צה\"ל כי מטוסי קרב תקפו במהלך הלילה משגר ומבנים צבאיים של החזבאללה במרחבים כונין ואל-חיאם שבדרום לבנון. צה\"ל תקף בירי ארטילרי להסרת איום במרחב ח'נין שבדרום לבנון. בבוקר זוהו שני שיגורים לעבר מרחב בירנית, אין נפגעים ולא נגרם נזק. בהמשך להתרעות על חדירת כלי טיס עוין בצפון הארץ, לא דווח על נפגעים או נזק. כטב\"ם נפץ נפל במרחב יפתח. לא דווח על נפגעים. מטוסי קרב תקפו תשתיות טרור ומבנים צבאיים של חזבאללה במרחבים עייתא א-שעב, אל-עדייסה, עייתרון וראמיה שבדרום לבנון.\nבערב 20 במאי בוצעה תקיפה אווירית ממוקדת על אופנוע בכפר אל מנצורי  שבנפת צור בדרום לבנון ובו נהרג מפקד יחידת הרקטות והטילים בגזרת החוף בחזבאללה קאסם סקאלוי.\nבבוקר 23 במאי הותקף רכב בכפר דג'אל במחוז א-נבטיה שבדרום לבנון, ישנו הרוג אחד באירוע, פעיל חזבאללה בשם מוחמד עלי פראן אשר עסק במחקר ופיתוח של אמל\"ח, ובנוסף לפעילותו בארגון חזבאללה הוא עבד כמורה לפיזיקה. בתקיפה זו נפגעו עוד מספר אנשים.\nבשעות הצהריים המוקדמות בתגובה לתקיפה זו, בוצע מטח של כ-30 רקטות לאזור קיבוץ איילת השחר.\nב-24 במאי הופעלו התרעות רבות במרחב קו העימות וזוהו מספר נפילות בקיבוץ מנרה וכך גם בקיבוץ דוב\"ב, נגרם נזק למספר בתים בהם בית כנסת, לא היו נפגעים.\nב-26 במאי בוצעו מספר רב של סיכולים מאוויר בדרום לבנון לפחות שלושה מהם בתקיפת אופנועים שונים. נהרגו 6 פעילי חזבאללה מהם: 1 בא-נאקורה, 2 בעייתא א-שעב, 2 ביארון ו-1 בחולא.\nלפי מכון מחקר עלמא היושב בצפון הארץ, חודש זה היה החודש העצים ביותר במהלך מלחמת חרבות ברזל בגזרה הצפונית עם 325 תקיפות של החזבאללה, כ-10 תקיפות בממוצע ביום לעומת חודש אפריל שבו היו 238 תקיפות עם ממוצע של 7.8 ביום. לדוגמה, בהשוואה לחודש אפריל שבו היו 50 אירועי ירי נ\"ט בחודש מאי המספר הכפיל את עצמו לכ-95 אירועים, בחדירות הכטב\"מים לעבר שטח ישראל נרשמה את העלייה החדה ביותר עם כ-85 חדירות של כטב\"מים בחודש מאי לעומת 42 באפריל, בהיבט הירי תלול מסלול נרשמה עלייה קלה בלבד מ-128 תקריות ירי בחודש אפריל ל-139.\n\nב-1 ביוני, לפי דיווחים בלבנון, חזבאללה הפיל כטב\"ם הרמס 900 של צה\"ל באמצעות טיל קרקע-אוויר. עוד דווח כי פגעו במחנה גיבור בו נמצאת מפקדת עוצבת חירם בצפון העיר קריית שמונה באמצעות רקטת בורכאן, שריפות פרצו באזור צבאי. מעוצמת הפיצוץ נפגע גם הקניון של קריית שמונה הסמוך. רקטה נוספת פגעה בסופרמרקט שהיה סגור. נזק נגרם בבסיס, בנוסף לנזק שנגרם לכלי רכב ולמבנים בעיר, לא היה ידוע על נפגעים. צה\"ל פתח בגל תקיפות בלבנון.\nב-2 ביוני, לראשונה נפל כטב\"ם של החזבאללה בנהריה. נהריה ועכו היו שקטות יחסית במשך חודשים, בהשוואה ליישובים הסמוכים להן. בנהריה לא הייתה אזעקה במשך חמישה חודשים ברצף, מנובמבר עד אפריל. בעכו ארבעה חודשים לא נשמעה אזעקה, מסוף דצמבר עד סיום אפריל. בשניהם היו מספר אזעקות באותו היום. גם בקצרין ובמקומות נוספים הופעלו האזעקות. צוותי כיבוי פעלו שעות מול שריפות בקצרין, בסיוע 6 מטוסי כיבוי, והשיגו שליטה על האש. שריפות נוספות פרצו גם בקריית שמונה, ביפתח, באניעם ובאזור נחל יהודיה ונחל זוויתן. במקביל לירי של חזבאללה, צה\"ל המשיך בתקיפות בדרום לבנון. לדוגמה, תקפו מטוסי קרב מבנה צבאי של החזבאללה בעייתא א-שעב, ותשתית טרור של ארגון הטרור בטיר חרפא. בנוסף, בצה\"ל אמרו כי כוחות ביצעו ירי להסרת איום בראשיא אל-פוח'אר. שריפות לא מעטות פרצו בעקבות תקיפות חיל האוויר, בין היתר בראמיה, יארון, אל-עדייסה וחולא. הוערך שבעקבות החלטה בישראל להעלות את הרף בהפעלת האש מול חזבאללה, ארגון הטרור הגביר את נסיונותיו לפגוע בעורף ובמתקנים צבאיים.\nב-3 ביוני, לפנות בוקר, בוצעה תקיפה בסוריה המיוחסת לישראל באזור העיר חלב, לפחות 17 בני אדם נהרגו וכ-15 נפצעו, התקיפה כוונה לעבר נקודות איסוף של המיליציות הפרו-איראניות. דווח כי יועץ איראני בכיר נהרג. בהמשך היום, שריפות גדולות התלקחו מחדש ברכס רמים, צפונית לקריית שמונה. רשויות הכיבוי פינו כמה בתים בקריית שמונה שהאש התקרבה אליהם ואחזה בחצרות ובפרגולות. במקביל לשריפות המשתוללות, נמשכים חילופי האש המתגברים בחזית הצפון. בזמן שצה\"ל אישר כי הרג באזור העיר צור את המחבל עלי חסין סברא, שהיה פעיל צבאי במערך ההתעצמות של חזבאללה.\nב-5 ביוני, כעשרה בני אדם נפצעו מפגיעה ישירה של כטב\"ם במגרש כדורגל ביישוב חורפיש שבגליל המערבי. צוותי הצלה הוזנקו לזירה - ונפגעו מפגיעה ישירה נוספת. כלי תקשורת בלבנון דיווחו כי כתוצאה מירי פגזים של צה\"ל, נגרמו שרפות בכפרים עייתרון ומארון א-ראס.\nב-7 ביוני הופעלו לראשונה מאז ה-8 באוקטובר התרעות אמת של צבע אדום באזור הגליל התחתון ביישובים נוף הגליל, כפר כנא, ריינה ומשהד מחשש לשברי יירוט של כטב\"ם שחצה משטח לבנון עשרות רבות קילומטרים אל תוך עומק שטח ישראל. ניסיון היירוט נכשל והכטב\"ם נפל במרחב המועצה אזורית עמק יזרעאל. בנוסף לכך כטב\"ם נוסף נפל במרחב מושב שומרה.\nב-11 ביוני דווח מלבנון כי מטוסי חיל האוויר בצעו תקיפות באזורים שונים בדרום לבנון. דובר צה\"ל אישר כי צה\"ל פעל בשמי לבנון בתגובה להפלת כטב\"ם שלו. בין השאר תקף חיל האוויר מתחם צבאי של יחידה 4400, יחידת ההתעצמות הלוגיסטית של ארגון הטרור חזבאללה, אשר שימשה גורם לשינוע אמצעי לחימה אל לבנון ובתוכה. באותו היום יורט כטב\"ם בדרכו לחיפה. חזבאללה שיגר מטח לגליל ולגולן ונשמעו ביישובים בעומק הארץ, שלא פונו ב-8 באוקטובר. בגליל העליון: גדות, משמר הירדן וכפר הנשיא. במרכז הגולן: קצרין וקדמת צבי.\nחילופי אש התרחשו גם בזמן חגיגות ליל שבועות. במקביל, צה\"ל הרג בסיכול ממוקד את טאליב סאמי עבדאללה (\"אבו טאלב\"), מפקד בכיר בשורות חזבאללה, בכפר ג'ויא שבאזור צור, לצד שלושה מחבלי חזבאללה נוספים, מפקדים בכירים גם הם. ברויטרס ובעיתון הלבנוני אל-חאדת' טענו כי היה מדובר בבכיר החשוב ביותר שחוסל מתחילת המלחמה. גורמים מסרו לסוכנות כי חשיבותו של אותו בכיר השטח, דומה בחשיבותה לזו של וויסאם אל-טוויל, מפקד בכוח רדואן שחוסל בינואר 2024. לפי צה\"ל, בחזבאללה חילקו את דרום לבנון לשלוש יחידות: \"נאסר\", \"עזיז\" ו\"באדר\". יחידת \"נאסר\", תחת פיקודו של אבו טאלב, הייתה תמונת הראי ליישובים הבאים: יישובי קו העימות, קריית שמונה, רכס רמים ועד להר דב, עם השפעה ישירה על יישובים בגליל, אצבע הגליל ורמת הגולן.\nבבוקר 12 ביוני, אזעקות הופעלו ביישובים רבים ברחבי הגליל, בהם גם צפת ומירון, ושריפות פרצו מנפילות בשטחים פתוחים בכמה מוקדים. בטבריה הופעלה אזעקה לראשונה מאז אוקטובר. גם בעמק הירדן ובכנרת נשמעו האזעקות לראשונה מתחילת המלחמה. בקיבוץ סאסא זוהתה פגיעה ישירה במבנה. לאחר המטחים דווח בלבנון כי ישראל תקפה באמצעות ארטילריה לעבר המרחבים עייתרון, טיר חרפא, אל-ג'בין, בית ליף, זיבקין, יארון ובינת ג'ביל.\nבצהריי היום 13 ביוני התחילה מתקפה הגדולה ביותר של חזבאללה ביותר מאז 8 באוקטובר. זו הייתה לעבר ישובי הצפון, שבה במשך יותר משעה שוגרו יותר מ-30 כטב\"מים ו-150 רקטות וטילים מסוג קטיושה ופלאק לאזור צפת, קו העימות והגולן, לטענת הארגון. מתקפה זו גרמה ל-15 מוקדי שריפה ברחבי הצפון, ול-2 פצועים קל בקצרין. ארגון הטרור חזבאללה מסר שמתקפה זו היא תגובה ישירה לחיסול המפקד אבו טאלב ב-12 ביוני.\nבערב, נפצעו עוד שני לוחמי צה\"ל מפגיעה של טיל נ\"ט במרחב מושב מרגליות באורח קל עד בינוני.\nלפי הדיפלומטית הצרפתייה סלין אויסאל, לאחר התקיפה האיראנית והתגובה אליה באפריל הפחיתה ישראל זמנית את מספר התקיפות שלה נגד השלוחות של איראן באזור סוריה. לפי רויטרס, ישראל הגבירה את תקיפותיה באזור במהלך יוני.\nהחל מצהרי 15 ביוני, חזבאללה הפסיק לקחת אחריות על פעולות נגד ישראל במשך יותר מיומיים. היו שייחסו זאת לחג הקורבן שחל באותם ימים. צה\"ל פעל במקביל בשטחי לבנון. מטוסי קרב של חיל האוויר תקפו מספר יעדי חזבאללה בארבעה מרחבים שונים בדרום לבנון. בין המטרות שהותקפו, תשתיות טרור באזור שקרא  ובאזור א-טייבה, לצד מבנים צבאיים באזור מחיבב ובאזור כפר כילא. ב-17 ביוני, נהרג בסיכול ממוקד מפקד שטח ביחידת נאסר של חזבאללה בסלעא שבנפת צור. ב-18 ביוני, לאחר כ-60 שעות, שבו האזעקות בצפון ישראל.\nבצהריי 22 ביוני בוצע סיכול ממוקד בכפר אל חיארה  שבמרחב הבקאע הלבנונית בו נהרג אימן ע'טמה פעיל טרור מרכזי בחמאס ובאל-ג'מאעה אל-אסלאמיה אשר היה אחראי על אספקת אמל\"ח עבור ארגונים אלו ובקידום תשתיות טרור במרחב.\nבסוף יוני 2024, על פי דיווחים, תצפיתנים של חזבאללה לא היו יכולים להגיע בחופשיות אל הגבול וכוחות התקשו לנוע מבלי להיחשף. הפייננשל טיימס הבריטי דיווח כי תקיפות ישראל יצרו בחודשים האחרונים \"שטח מת\" בעומק 5 קילומטרים בתוך שטח לבנון.\nב-23 ביוני, התרעות על ירי רקטות וטילים הופעלו בכאוכב אבו אל-היג'א, קורנית, שכניה, מנוף, יובלים, מרכז אזורי משגב, עצמון-שגב, רקפת ואזור תעשייה תרדיון, כולם באזור מרכז הגליל. כטב\"ם של חזבאללה יורט באזור מתחם השייך לרפא\"ל. בנוסף באותו היום נפצע לוחם צה\"ל באורח קשה כתוצאה מפגיעת כטב\"ם סמוך לאיילת השחר.\nב-30 ביוני, נפצעו 17 חיילים במתקפת כטב\"ם בבסיס. אחד מהם מת מפצעיו.\n\nההתנקשות באבו נעמה נאסר: ב-3 ביולי תקף כטב\"מ ישראלי את הרכב בו נסע מפקד יחידת \"עזיז\" של חזבאללה (תפקיד המקביל למפקד אוגדה), אבו נעמה נאסר, והרג אותו בסיכול ממוקד. בתגובה החזבאללה שיגר על ישראל 100 רקטות ולמחרת (4 ביולי) שיגר 200 רקטות ארטילריות ו-20 כטב\"מים מהם נהרג חייל צה\"ל במילואים.\nצה\"ל אישר ב-6 ביולי כי חיסל בעומק לבנון באזור בעלבכ את מית'ם מצטפא אלטער, בכיר במערך ההגנה האווירית של חזבאללה.\nב-7 ביולי, בבוקר נורה מטח של עשרים רקטות לעבר הגליל התחתון. אזעקות הופעלו בין היתר בכפר נהר הירדן, מצפה נטופה, אבטליון, פקיעין וכפר זיתים. במד\"א דיווחו על פצוע אחד באורח קשה שפונה לבית החולים. מספר שריפות פרצו בקדמת גליל, כפר זיתים, לביא והזורעים באזור טבריה, כתוצאה מהמטח. בצהריים נורה מטח לבסיס היב\"א במירון ובשעה 18:00 נורה מטח לחצור הגלילית וצפת. בחזבאללה טענו כי שיגרו עשרות רקטות לעבר בסיס נמרה אשר היה מערבית לטבריה בתגובה לחיסול של איש הארגון.\nב-9 ביולי כטב\"מ צה\"לי סיכל את יאסר קרנבש במערב סוריה. קרנבש היה בעברו שומר ראשו של חסן נסראללה, וטרם סיכולו היה אחראי על הברחת אמל\"ח לחזבאללה דרך סוריה. חזבאללה שיגר כ-40 רקטות לרמת הגולן, מהם נפגע כלי רכב אזרחי בפגיעה ישירה ושני נוסעיו - הורים לשלושה מקיבוץ אורטל - נהרגו.\nב-11 ביולי בשעה 11:01 פתח חזבאללה במתקפת כטב\"מים על הגליל המערבי, ממנה נהרג חייל מילואים ושניים נפצעו, נגרם נזק רב לרכבים ולבית בקיבוץ כברי.\nב-16 ביולי, דווח על חמישה סורים שנהרגו בתקיפות ישראליות בלבנון, מתוכם שלושה ילדים, כולל שני אחים בני 7 ו-10.\n\nמספר האזרחים ההרוגים בלבנון עומד על למעלה מ-100.\nעל פי נתוני משרד האו\"ם לתיאום עניינים הומניטריים (OCHA), מספר העקורים מדרום לבנון עקב הלחימה עמד על 94,126, נכון ל-29 במאי 2024. על פי קרן החירום הבינלאומית של האו\"ם לילדים (יוניצ\"ף) 37% מהעקורים הם ילדים. את העקורים משרתים 18 מרכזי קליטה הפרוסים בערים צידון וצור ומספקים מקום לינה, מים, מזון ומקלחות. מנתוני OCHA עולה כי 72 בתי ספר הושבתו עקב העימות, ו-20 אלף תלמידים נשארו ללא מסגרת לימודים. במהלך העימות נפגעו 3,064 דונם של אדמות חקלאיות.\n\nבמהלך המלחמה השתמשה ישראל בפצצות זרחן בלבנון למטרות שונות, בהן חישוף צמחייה, ודובר צה\"ל אישר שאכן נעשה בהן שימוש.\nב\"וושינגטון פוסט\" דווח כי מניתוח של שרידי פגזים בדרום לבנון, ישראל השתמשה בפגזי זרחן לבן תוצרת ארצות הברית, בתקיפה שבה נפצעו תשעה אזרחים בתחילת המלחמה. ארגוני זכויות אדם אמרו כי ייתכן ומדובר בפשע מלחמה.\nארגון זכויות האדם Human Rights Watch דיווח על \"שימוש נרחב\" של זרחן לבן בתקיפות ישראליות בדרום לבנון. הארגון אימת את השימוש של כוחות ישראליים בתחמושת המכילה זרחן לבן בלפחות 17 רשויות מקומיות ברחבי דרום לבנון מאז אוקטובר 2023, כולל חמש רשויות מקומיות שבהן נעשה \"שימוש לא חוקי\" בתחמושת בפיצוץ אווירי מעל אזורי מגורים מאוכלסים.\nהמשרד לבריאות הציבור של לבנון הודיע כי נכון ל-28 במאי 2024, החשיפה לזרחן לבן גרמה לפציעתם של 173 אנשים, לפחות, מאז אוקטובר 2023.\n\nנשיא ארצות הברית ג'ו ביידן הודיע על תמיכה בישראל ושלח איום מרומז לחזבאללה ואיראן שלא לנצל את מצבה בחזיתות אחרות. בנוסף הורה הנשיא לשלוח לישראל את נושאת המטוסים ג'רלד פורד.\nבהצהרה שנתן ביידן הוא אמר כי \"חג יהודי קדוש הפך לשואה\". הוא הבהיר: \"אנחנו לא נעמוד מנגד ולא נעשה כלום. אנו עובדים עם שותפים ברחבי האזור כדי להחזיר את השבויים, אני לא יכול לדבר על הכל בפומבי, אבל זה אצלי בעדיפות עליונה\".\nצבא ארצות הברית הודיע על הגעת הצוללת הגרעינית 'פלורידה' למזרח התיכון.\nבדצמבר 2023, פורסם כי ארצות הברית, צרפת ומדינות ערביות קיימו דיונים שקטים עם לבנון. בין הצעדים שנידונו היו הרחקת חזבאללה אל מצפון לנחל ליטני והכנסת כוח בין־לאומי לחוות שבעא שבהר דב ולצפון הכפר רג'ר. האמריקנים שלחו למזרח התיכון את השליח המיוחד עמוס הוכשטיין לנסות \"לתפור\" תהליך הסדרה והסכם בין ישראל ללבנון, בדומה להסכם הגבול הימי בין ישראל ללבנון, במטרה ליצור הרחקה קבועה של חזבאללה מהגבול באמצעים דיפלומטיים ולמנוע מלחמה כוללת בזירה הצפונית.\nהעמדה הלבנונית הדורשת תיקון בסימון 13 נקודות בגבול היבשתי אינה עולה בקנה אחד עם התקבעות הגבול היבשתי בחסות האו״ם בשנת 2000 עת האו\"ם אישר שהנסיגה מרצועת הביטחון של ישראל הביאה אותה לקו הגבול הבינלאומי החופף לגבול בין המנדט הבריטי בארץ ישראל למנדט הצרפתי בלבנון וסוריה – הסכם ניוקומב-פולה 1923, ולקו הסכמי שביתת הנשק בתום מלחמת העצמאות משנת 1949, קו שאומץ גם בהסכם ישראל-לבנון 1983.\nביוני 2024, מלאני ג'ולי, שרת החוץ של קנדה, עדכנה את שר החוץ ישראל כ\"ץ כי קנדה נערכה צבאית להוציא את 45 אלף אזרחיה מלבנון מחשש שתפרוץ מלחמה.\nב-22 ביוני בהצהרה, משרד החוץ של כווית ביקש מאזרחיו לעזוב את לבנון בהקדם האפשרי. במשך גם סעודיה.\nרשת NBC האמריקנית דיווחה ב-28 ביוני כי ארצות הברית קירבה נכסים צבאיים, ביניהם ספינת קרב, לישראל ולבנון, במטרה להיערך לפינוי אמריקנים במידה שהמצב יחמיר, לצד תיאום עם בעלות בריתה הקרובות.\nמזכ\"ל חזבאללה חסן נסראללה אמר שהארגון משיג את מטרותיו בעימות מול ישראל. לדבריו, חמאס נושא ונותן בשם הציר כולו, והוא יסכים למה שחמאס יסכים.\n\nשיגור רקטות וטילים מלבנון לעבר ישראל\nהסכסוך האיראני-ישראלי במהלך מלחמת האזרחים בסוריה\n\nעוטף לבנון, באתר מאקו\nישנים במסתור, בונים גגות להגנה מהגשם: לוחמי צה\"ל מטרים ספורים מלבנון, באתר כאן – תאגיד השידור הישראלי, 21 בדצמבר 2023\nליאור בן ארי, הקשר לבכיר האיראני שחוסל, והפרס על ראשו של מנהיגה: יחידת הברחות הנשק של חיזבאללה, באתר ynet, 30 בדצמבר 2023\nאיתמר אייכנר, יואב זיתון, ליאור בן ארי, 40 רקטות במטח מלבנון, בזמן ביקור בכיר איראני: \"ממלאים תפקידכם באומץ\" | זה הנתון ש\"מטריף\" את נסראללה, באתר ynet, 9 בפברואר 2024\nגיא ורון, ‏\"דיאלוג האש\" מסלים: חיזבאללה שינה שיטת פעולה, ישראל תוקפת בעומק, באתר ‏מאקו‏, 12 במרץ 2024\nאין לנו צפון אחר: פרויקט מיוחד לחבל הארץ שאסור לנו לאבד\nיואב זיתון, 24 שעות של קרב מול חיזבאללה - \"כמו בבופור\": צוות ynet עם לוחמי גולני | תיעוד מיוחד, באתר ynet, 16 במאי 2024\nתומר אלמגור, ‏המלחמה בצפון: מתי תושבי הצפון יוכלו לחזור לביתם?, באתר ‏מאקו‏, 28 במאי 2024\n שירין פלאח סעב, הפחד מההפצצות, הפינוי הכפוי והכעס על חיזבאללה: קולות מדרום לבנון, באתר הארץ, 5 • 11 ביוני 2024\nעמית סגל בן כספית, ‏מסע אל הצפון הנטוש: הפנים מאחורי המלחמה, באתר ‏מאקו‏, 17 ביוני 2024",
    "pageid": 2267759
  },
  {
    "title": "הכחשת השואה",
    "extract": "הכחשת השואה היא הטענה כי השואה לא אירעה, או כי לא הייתה בממדים המיוחסים לה על ידי ההיסטוריונים מהזרם המרכזי, או כי לא הייתה מכוונת ומאורגנת על ידי הממשלה הנאצית בגרמניה או כי לא הייתה מכוונת דווקא כלפי יהודים. להכחשת שואה מאפיינים של תאוריית קשר אנטישמית הטוענת לשכתוב ההיסטוריה על ידי ארגונים רבי השפעה.\nהכחשת השואה היא עבירה פלילית, שעונשה קנס ומאסר, בישראל, בצרפת, בגרמניה, באיטליה, באוסטריה, בספרד ובבלגיה ואסורה בעקיפין במדינות נוספות. בישראל אין לפרסם פרסומים המהווים הכחשת השואה (או מביעים אהדה לפשעי הנאצים), ועונשה של הפרת הוראה זו הוא חמש שנות מאסר, בהתאם לחוק איסור הכחשת השואה. נכון לשנת 2024, מעולם לא הורשע אדם בעבירה על חוק זה בישראל.\nיש המבדילים בין רמות שונות של הכחשת שואה, למשל הכחשה המבטלת את התרחשות השואה מכל וכל, ובין הכחשה טוענת שהתרחשה שואה, אם כי לא בממדים המדוברים, או שאיננה תופעה ייחודית ודומה למעשי טבח ורצח עם אחרים שנעשו לפניה. בנוסף להכחשת השואה בידי יחידים, היא ניכרת בעיקר בקרב קבוצות נאו נאציות וארגונים אנטישמיים, וכן בקרב גורמים מוסלמים ובמיוחד הרדיקלים שבהם.",
    "pageid": 14063
  },
  {
    "title": "המדינה האסלאמית",
    "extract": "המדינה האסלאמית (בערבית: الدولة الاسلامية, תעתיק מדויק: אלדולה אלאסלאמיה), הידועה גם בשמה הקודם דאעש (בערבית: داعش, ראשי תיבות של الدولة الاسلامية في العراق والشام, תעתיק מדויק: אלדולה אלאסלאמיה פי אלעראק ואלשאם, בעברית: \"המדינה האסלאמית בעיראק ובלבנט\"; ראשי התיבות באנגלית: ISIS או ISIL‏ – Islamic State of Iraq and Syria/Levant), היא ארגון טרור ג'יהאדיסטי-סלפי שהשתלט זמנית על שטחים נרחבים בסוריה ובעיראק ופועל גם במדינות נוספות. הארגון מגדיר עצמו כח'ליפות אסלאמית סונית.\nהארגון הוקם בסוף שנות ה-90 של המאה ה-20, ב-2004 הצטרף לארגון אל-קאעידה המרכזי באפגניסטן, ונודע כ\"אל-קאעידה בעיראק\". ב-2014, בעקבות חילוקי דעות בין ההנהגה המרכזית של אל-קאעידה למפקדי הארגון בשטח, התנתק מאל-קאעידה והפך לארגון עצמאי בשם \"דאעש\".\nמנהיג הארגון עד לשנת 2019 היה אבו בכר אל-בגדאדי. הארגון תחתיו השתתף בלחימה בסוריה, בעיראק, בלוב, בתימן, באפגניסטן ובפקיסטן. בסוף יוני 2014 הכריז הארגון על הקמת ח'ליפות אסלאמית עצמאית בשטחים שבשליטתו וקיצר את שמו ל\"המדינה האסלאמית\", שינוי המלמד על השאיפות שגדלו ואינן מוגבלות עוד מבחינה גאוגרפית. בנוסף, הוא הכריז שכל המוסלמים בכל העולם חייבים לציית לאל-בגדאדי, שהוכרז כח'ליפה. הארגון נודע לשמצה בעולם כמבצע פשעים כנגד האנושות לאחר שפרסם ברשת האינטרנט סרטונים בהם הציג את אנשיו עורפים את ראשיהם של קורבנות שנחטפו על ידי הארגון, רוצחים אזרחים וחיילים בעיראק ובסוריה באמצעות רובים, צליבה, שריפה בעודם חיים ומכירה פומבית לעבדות של נשים ייזדיות שנשבו על ידם.\nלמדינה האסלאמית זרוע תקשורת שהוקמה בתחילת 2014 הנקראת \"אל-חיאת\", שאחראית על פרסומי הארגון, סרטוני תעמולה ועיתונות כדוגמת המגזין דַאבֶּק.\nלאחר קרבות קשים, איבד הארגון שטחים נרחבים. ביולי 2017 הובס הארגון בקרב על מוסול ובאוקטובר 2017 הובס בקרב על א-רקה ונלקחה ממנו השליטה בערים הללו. בדצמבר 2017 הכריז ראש ממשלת עיראק, חיידר אל-עבאדי כי לאחר שלוש שנים של קרבות הביסה עיראק את המדינה האסלאמית.\nבמרץ 2019 הוכרז כי הארגון הובס גם בסוריה. לאחר הבסתו, ירד למחתרת. בסוף מרץ 2019, נפלה העיירה באגוז  בסוריה בידי הכוחות הדמוקרטיים הסוריים, והביאה לקץ הח'ליפות הטריטוריאלית של הקבוצה באזור המזרח התיכון. אולם, חלק מהאסטרטגיה של המדינה האסלאמית הייתה התרחבות גלובלית. ואכן, הם הצליחו ליצור מובלעות בחצי האי סיני של מצרים, אפגניסטן (חוראסאן), לוב, בנגלדש, הפיליפינים, מערב אפריקה, הסאהל ומרכז אפריקה (מוזמביק והרפובליקה הדמוקרטית של קונגו). מרכז הכובד של המדינה האסלאמית עבר לחלקים מאפריקה שמדרום לסהרה ודרום אסיה.  באופן כללי, המדינה האסלאמית שולטת כעת בשטחים נרחבים מפאתי החוף המערבי של אפריקה ועד לאגן אגם צ'אד.\nב-27 באוקטובר 2019 נהרג מנהיג הארגון, אבו בכר אל-בגדאדי, בפעולה של צבא ארצות הברית ושיתוף קואליציה בינלאומית נגד דאעש, ואבו אברהים אל-האשמי אל קוריישי מונה במקומו. ב-3 בפברואר 2022 התאבד אל האשמי בעקבות פשיטת כוחות אמריקאים על מחבואו בסוריה, וכחודש לאחר מותו הוכרז אבו חסן אל-האשמי לח'ליפה השלישי של הארגון. ב-30 בנובמבר 2022, לאחר 9 חודשים בלבד בתפקיד, דובר הארגון הודיע כי אבו חסן נהרג במהלך לחימה מבלי לספק פרטים נוספים. למחליפו מונה אבו אל-חוסיין אל-חוסייני אל-קורשי.\nלפי אינדקס הטרור העולמי  המדינה האסלאמית (דאעש) ושלוחותיה נותרו קבוצת הטרור הקטלנית ביותר בעולם בשנת 2023, זו השנה התשיעית ברציפות, עם פיגועים בכ-21 מדינות, שבהם נרשמו המספר הגבוה ביותר של פיגועים ומקרי מוות מטרור. אירועי טרור המיוחסים להם ברחבי אירופה, כוללים את ה-Bataclan בפריז (2015), מתקפת המטרו של בריסל (2016), ניס (2016), ברלין (2016), סטוקהולם ( 2017), איסטנבול (2017) וברצלונה (2017), ולאחרונה הפיגוע באולם הקונצרטים \"קרוקוס סיטי הול\" בעיר סמוכה למוסקבה, ב-26 במרץ 2024. בין 10 המדינות המובילות שנפגעו מטרור של המדינה האיסלאמית ושלוחותיה בשנת 2023 היו: בורקינה פאסו, מאלי, פקיסטן, אפגניסטן, סומליה, ניגריה וניז'ר.",
    "pageid": 1200691
  },
  {
    "title": "הפרעת אישיות נרקיסיסטית",
    "extract": "הפרעת אישיות נרקיסיסטית (באנגלית: Narcisistic Personality Disorder; בראשי תיבות: NPD) היא הפרעת אישיות המתבטאת בדפוס מתמשך של התנהגות חריגה המאופיינת ברגשות מוגזמים של חשיבות עצמית גרנדיוזית, צורך מוגזם בהערצה, ויכולת נמוכה לגלות אמפתיה כלפי אחרים. היא מסווגת ב-DSM 5 באשכול B של הפרעות האישיות. הלוקים בה משקיעים זמן רב בחשיבה ובפנטזיות על השגת כוח, או על השגת הצלחה, או על המראה שלהם, לעיתים תוך ניצול הסובבים אותם. ההתנהגות מתחילה בדרך כלל בבגרות המוקדמת, ומשפיעה על הלוקים בה בכל תחומי החיים. יש להבחין בין נרקיסיזם מהסוג השכיח בגיל הנעורים לבין נרקיסיזם המתאפיין ביכולת הסתגלות מוגבלת ובנוקשות מחשבתית המאפיינת בני נוער שעתידים לפתח את ההפרעה.\nהטיפולים בהפרעה זו לא נחקרו היטב. ההפרעה תוארה לראשונה בשנת 1925 על ידי רוברט ואלדר, והמונח \"הפרעת אישיות נרקיסיסטית\" נטבע לראשונה על ידי היינץ קוהוט בשנת 1968. הביטוי \"נרקיסיסט\" נתפס כמילת גנאי, והשימוש בו מתייג אנשים באופן שלילי, אף שחלקם יכולים להיות מקסימים, מוכשרים ומצליחים על פי אמות מידה חברתיות.",
    "pageid": 108771
  },
  {
    "title": "התקווה",
    "extract": "\"הַתִּקְוָה\" הוא ההמנון הלאומי של מדינת ישראל, ועד הקמתה הייתה המנונה של התנועה הציונית. ההמנון כולל, בשינויים קלים, את שני הבתים הראשונים מהשיר \"תִּקְוָתֵנוּ\" של נפתלי הרץ אימבר, אשר חובר בשנת 1878. מקור הלחן במנגינה רומנית עממית, והוא הותאם למילות התקווה על ידי שמואל כהן. השיר, שהתקבל כהמנון לאומי ביישוב ובתנועה הציונית משלהי המאה ה־19, נחשב להמנון מדינת ישראל מיום הקמתה, אך עוגן בחוק הישראלי רק כעבור 56 שנה, ב־10 בנובמבר 2004.",
    "pageid": 1333
  },
  {
    "title": "ווק (אידאולוגיה)",
    "extract": "ווק (באנגלית: Woke, מתורגם לעיתים כנעורות) היא תנועה חברתית שמקורה בשמאל האמריקאי שמטרתה לפעול למען מה שתומכיה מגדירים כצדק חברתי, באמצעות פעולה אקטיבית לשינוי מעמדן של קבוצות מסוימות בחברה.\nמקורו של המונח בתרבות האפרו-אמריקאית בראשית המאה ה-20, ופירושו אז היה מודעות ומעורבות פוליטית המקדמת אנטי-גזענות. בראשית המאה ה-21 התרחב המונח למאבק לזכויות של שלל קבוצות חברתיות אחרות \n. משנת 2020 התפשט השימוש במונח ווק בארצות הברית ככינוי מזלזל בפי שמרנים כלפי רעיונות פרוגרסיביים.",
    "pageid": 2251394
  },
  {
    "title": "ויקינגים (סדרת טלוויזיה)",
    "extract": "ויקינגים (באנגלית: Vikings) היא דרמה היסטורית קנדית-אירית שנוצרה ונכתבה על ידי מייקל הירסט עבור ערוץ ההיסטוריה. הסדרה עלתה לשידור ב-3 במרץ 2013 בארצות הברית ובקנדה. הסדרה צולמה באירלנד בהשראת הסיפורים על הוויקינג רגנאר לודברוק, אחד מגיבורי התרבות הנורדית הנודעים ביותר. הסדרה מציגה את רגנאר כחקלאי שעולה לגדולה לאחר פשיטות מוצלחות באנגליה ובסופו של דבר הופך למלך סקנדינביה בתמיכת משפחתו וחבריו הלוחמים - אחיו רולו, בנו ביורן צד-ברזל ונשותיו בתולת המגן לגרטה והנסיכה אסלוג.\nהסדרה חודשה במרץ 2015 לעונה רביעית ארוכה מהרגיל הכוללת 20 פרקים, שעלתה לשידור ב-18 בפברואר 2016. ערוץ ההיסטוריה חידש את הסדרה לעונה חמישית במרץ 2016, שכוללת 20 פרקים ומשודרת מנובמבר 2017. החלק השני של העונה החמישית שודר החל מנובמבר 2018. בספטמבר 2017 חודשה לעונה שישית בת 20 פרקים אף היא, עד דצמבר 2020.\nהסדרה הייתה מועמדת לפרסים רבים, בהם פרס אמי לאפקטים חזותיים לשנים 2013-‏2015, וזכתה בארבעה פרסי המסך הקנדיים לשנים 2015-‏2016 וכן ארבעה פרסי גילדת הבמאים של קנדה לשנים 2014-‏2015.\nלאחר סיום הסדרה נודע על יצירת סדרת-בת בשם: \"ויקינגים: ולהאלה\", אשר תתחולל 100 שנים לאחר הסדרה.",
    "pageid": 1144380
  },
  {
    "title": "זהויות טריגונומטריות",
    "extract": "במתמטיקה, זהויות טריגונומטריות הן זהויות בין ביטויים המכילים פונקציות טריגונומטריות אשר מתקיימים עבור כל ערך אפשרי שיציבו במשתנים. הזהויות שימושיות במקרים רבים כדי לפשט ביטויים המכילים פונקציות טריגונומטריות.",
    "pageid": 542506
  },
  {
    "title": "חברת החדשות",
    "extract": "החדשות 12 (בעבר החדשות 2 ובשמה המלא חברת החדשות הישראלית בע\"מ) היא חברת תקשורת ישראלית, שמפיקה את מהדורות החדשות ואת רוב תוכניות האקטואליה עבור \"קשת 12\" ובבעלות \"קשת\". החברה פועלת בהתאם להוראות חוק הרשות השניה לטלויזיה ורדיו. מאז 2020 אתר חדשות 12 נודע גם בשם N12, כשהוא מתופעל על גבי אתר מאקו.\n\nהחל מ-2 באוגוסט 2020 משדרת החברה גם מבזקי חדשות בשמונה תחנות רדיו אזוריות, לאחר שנים רבות בהן שידרה \"חדשות 13\" את המבזקים, גם בימי \"חדשות 10\". החל משנת 2000 אולפני החברה שוכנים בקריית התקשורת שבנווה אילן שבהרי ירושלים. לפני כן שכנו אולפני החברה באולפני הבירה שבירושלים.\nבמשך שנים רבות הפיקה החברה את תוכני החדשות והאקטואליה עבור \"ערוץ 2\" הישראלי ולכל זכייניותיו – \"טלעד\", \"קשת\" ו\"רשת\", ובין פיצול \"ערוץ 2\" למיזוג \"רשת\"-\"עשר\" עבור \"רשת 13\". מאז פיצול ערוץ 2 ב-1 בנובמבר 2017 ועד 16 בינואר 2019, חברת החדשות התקיימה בבעלות משותפת של הזכייניות, ובהתאם לכך שידרה במקביל בערוצים \"קשת 12\" ו\"רשת 13\" את: מבזקי הבוקר, \"מהדורה ראשונה\", \"שש עם עודד בן עמי\", \"המהדורה המרכזית\", \"אולפן שישי\", \"סדר עולמי\" ו\"חדשות סוף השבוע\". בתקופת שידורי החברה בשני הערוצים במקביל, חדלה החברה מלקדם את שידורי הזכייניות בערוצים החדשים שלהן. כמו כן, שלוש תוכניות בולטות של החברה לא שודרו בשני הערוצים במקביל: \"לילה טוב ישראל\" (אשר ירדה מהאוויר עת מיזוג \"רשת\"-\"עשר\") ו\"פגוש את העיתונות\" שודרו רק ב\"ערוץ 13\" ואילו \"התוכנית הכלכלית\" (\"תוכנית חיסכון\") שודרה רק ב\"ערוץ 12\", זאת מאחר שהתוכנית מוגדרת כתוכנית תעודה – ואינן כלולות בתוכניות שמורשות לשידור בשני הערוצים. בנוסף, עובדי חברת החדשות לא הופיעו בתוכניות הזכייניות ובערוצים החדשים – ומגישים של מבזקי \"החדשות\" לא שוחחו עם מגישי התוכניות של \"רשת\" ו\"קשת\" ולא הופיעו לצידם ב\"חלונות\" (כפי שקרה עד אז במקרים של תוכניות בוקר ואקטואליה במסגרת שידורי \"ערוץ 2\").\nבתחילה, הפעילות המקבילה בשני הערוצים הייתה אמורה להימשך למשך שלוש שנים נוספות לאחר הפיצול – עד נובמבר 2020, כשבתום התקופה, החברה תועמד למכרז או שיתקיים תמחור בין הזכייניות. בעקבות מיזוג רשת-עשר, החברה עברה לבעלות בלעדית של \"קשת\" כבר בינואר 2019. ב-16 בינואר 2019, אחרי כ-25 שנים בהן הפיקה ושידרה חברת החדשות עבור \"רשת\", החברה עברה לשדר באופן בלעדי ב\"ערוץ 12\" של \"קשת\", ששילמה 120 מיליון ש\"ח עבור מחצית החברה, והפכה לבעלת השליטה היחידה בה.\n\nחברת החדשות הוקמה בשנת 1993 יחד עם הקמת הערוץ השני והפכה לאחד מהסמלים המזוהים ביותר עם הערוץ. מהדורות החדשות השונות של החברה ביססו אותה כאחד המקורות העיקריים לצרכן התקשורת הישראלי בנושאי אקטואליה. במרוצת השנים הרחיבה חדשות \"ערוץ 2\" את פעילותה מעבר למהדורה המרכזית והעלתה תוכניות נוספות כגון: \"שש עם\", \"אולפן שישי\", \"פגוש את העיתונות\", \"מהדורה ראשונה\" ו\"תוכנית חיסכון\". בכל מהלך שנותיה של החברה, היא נאלצה להתמודד מול מתחרים רבים מהטלוויזיה, מהאינטרנט ומהרדיו.\n\nחברת החדשות הוקמה ב-1993 על ידי שלוש הזכייניות הראשונות של \"ערוץ 2\" המסחרי. החברה הוקמה על מנת ליצור ולספק ל\"ערוץ 2\" את כל מהדורות החדשות. משדר החדשות הראשון היה בן פחות מחמש דקות, בהגשת יעקב אילון, ופתח את שידורי הערוץ, ב-4 בנובמבר 1993. כתוצאה מהקמת \"ערוץ 2\" החליטו ב\"ערוץ הראשון\" להקדים את מהדורת \"מבט\" לשעה שמונה בערב, לחדש את אולפני רוממה, ליצור פתיחים חדשים ומוספי תרבות וספורט ולהאריך את מהדורת החדשות שלהם לכדי 50 דקות.\nאת חברת החדשות הקים אילון שליו שמונה להיות המנכ\"ל הראשון שלה.\nבעת הקמת החברה עמד שלום קיטל על כך ששום עיתונאי לא יעבור לחברה מ\"הערוץ הראשון\" ואסף עובדים מכלי תקשורת אחרים כמו הרדיו או העיתונים. עם העיתונאים הראשונים של חברת החדשות נמנו יעקב אילון, מיקי חיימוביץ', משה נוסבאום, גיא זהר, דנה ויס, גדעון סער, רינה מצליח, אושרת קוטלר, עמנואל רוזן, יוסי עין-דור ואהרן ברנע. מהר מאוד נפרצה ההגבלה שקבע קיטל ונבחרת החדשות התחילה לכלול גם עיתונאים מ\"הערוץ הראשון\" (ביניהם גדי סוקניק) ועם חלוף השנים גם מ\"ערוץ 10\".\nמהדורות החדשות של \"ערוץ 2\" הפכו לפופולריות קצת לאחר הקמת הערוץ. במאי 1994 כבר גברה מהדורת החדשות של \"ערוץ 2\" במדרוג הכולל על זו של ה\"ערוץ הראשון\". התחרות בין השניים בסיקור אירועים ביטחוניים כמו פיגועים גררה ביקורת ציבורית רבה כיוון שמערכות החדשות עלו מהר לשידור במתכונת גל פתוח ושידרו תמונות לא מצונזרות של חלקי גופות.\nלמרות התחרות העיקשת בין שני הערוצים, שיתפו שניהם פעולה בעת חתימת הסכם השלום בין ישראל לירדן בסוף אוקטובר 1994. השידור הישיר של חתימת הסכם השלום עם ירדן שודר במשותף בשני הערוצים. שנה לאחר מכן, שיתפו שוב שני הערוצים פעולה כאשר מסע ההלוויה של ראש הממשלה יצחק רבין הועבר בו זמנית בשני הערוצים.\n\nנקודת מפנה בהיסטוריית החברה היא סיקור רצח יצחק רבין שהתרחש ב-4 בנובמבר 1995, בדיוק שנתיים מיום תחילת שידורי הערוץ. כתב החברה דב גיל-הר היה מטרים ספורים ממקום הרצח, ומיד שלח הודעה למכשירי הזימוניות של רוני דניאל ואהרן ברנע שגם היו באותו אזור. בחברה נכנסו לעבודה על פי נוהל חירום, יורם ארבל עלה בהודעה דרמטית ראשונה על האירוע באולפני \"טלעד\", הוא העביר את השידור לגיא זהר באולפן החדשות שהמשיך עם עדכונים ראשונים מהשטח, גדי סוקניק הגיע לאולפן עם השערות ראשוניות, יעקב אילון הוזעק למערכת ונכנס ישירות לאולפן והחליף את זהר לאחר שזה שידר ארבעים וחמש דקות בקירוב. כתב החברה משה נוסבאום הגיע עם ההודעה הרשמית ועם שמו של המתנקש, כמה דקות לאחר שאילון נכנס לאולפן. לאחר ההודעה על מותו של רבין הועבר השידור לידי רפי רשף ששידר שידור רציף במהלך כל הלילה עד לשעות הבוקר, לאחר מכן קיבל לידיו דן שילון את השידור כשבמהלך היום החליפו מגישי החברה אחד את השני והמתכונת של הגל הפתוח נמשכה מספר ימים. לאחר הרצח חשבו ב\"ערוץ 2\" ובחברת החדשות שהתחרות פוגעת בשני הצדדים ולכן החליטו לנסות לאחד כוחות עם חטיבת החדשות של \"הערוץ הראשון\"[דרוש מקור]. נחמן שי, מנכ\"ל הרשות השנייה לטלוויזיה ולרדיו, יצר קשר עם מוטי קירשנבאום, מנכ\"ל רשות השידור, והלה השיב לו בשלילה: \"כל אחד יעשה את העבודה שלו\"[דרוש מקור]. ההחלטה הזו היטיבה עם החברה שכן מאז טיפסו אחוזי הצפייה בערוץ.\nחודש וחצי לאחר הרצח, קנו \"חדשות 2\" את קטע הווידאו המתעד את מעשה הרצח מידי רוני קמפלר – צלם חובב שתיעד את הרצח. בעבור הקטע שילמה החברה סכום של מיליון ש\"ח. השגת הקטע ושידורו בערוץ הייתה לראשונה יתרון לערוץ שנחשב חדש במפת העיתונות הישראלית. צופים רבים ביקשו לשדר את הקטע פעם נוספת ובחברת החדשות נענו לקריאות.\n\nבשנת 1996 נערכו בחירות בישראל. \"חדשות 2\" הכינה עצמה למשדר הבחירות הראשון שלה, שיתחרה במשדר המיתולוגי של \"הערוץ הראשון\". לכבוד הערב המיוחד, נבחרה נעימה מוזיקלית (\"first report\" של המלחין הבריטי בוב היטלי ) לפתיח של משדר הבחירות, שלימים הפכה למנגינה של המהדורה המרכזית של החברה שליוותה אותה בין השנים 1997 - 2003. בערב הבחירות עצמו העמידה החברה כתבים בכל מטות המפלגות, הקימה אולפן מרשים יחסית לאולפנה הרגיל, ובשעה 10 בערב בדיוק פורסמו תוצאות המדגם של החברה. למחרת בבוקר התבררה הטעות של הסוקרים בשני הערוצים כאשר שניהם טעו בתוצאות המדגם.\nבשנת 1997 פרש חיים יבין מהגשת מהדורת \"מבט\" ב\"ערוץ הראשון\" ועבר ל\"ערוץ 2\". את תפקידו קיבלה מגישה צעירה בשם גאולה אבן. בחברת החדשות ראו בכך חצי נחמה כי אבן נחשבה חסרת ניסיון לעומת יבין. בכל אותן השנים, יעקב אילון ומיקי חיימוביץ' היו אלה שהגישו את מהדורת החדשות המרכזית של החברה, כאשר לעיתים רחוקות בלבד החליפה אושרת קוטלר את חיימוביץ בהגשת המהדורה לצדו של אילון.\n\nב-15 בפברואר 1998 החלה מדידת המדרוג בישראל. \"חדשות 2\" לא נכללה בחמשת החודשים הראשונים בבדיקות אחוזי הצפייה ורק לאחר תקופה זו, ב-5 ביולי החלו משדרי החברה להיבדק על ידי הוועדה הישראלית למדרוג. עם החלת המדידה על משדרי החברה היה אפשר לראות עד כמה נתוני הצפייה במהדורות החדשות היו גבוהים. היה ניתן לראות שבימים רגילים, השיגה המהדורה המרכזית בין 30 ל-40 אחוזי צפייה. גם מהדורות נוספות של החברה היו משיגות נתונים גבוהים.\nבאותה השנה, בהיותה חברת חדשות פופולרית העלתה חדשות \"ערוץ 2\" אתר אינטרנט – דבר שנחשב אז באותה התקופה לחדשני. באתר היה ניתן להתעדכן במידע חדשותי שוטף לאורך כל שעות היום, לקבל מידע על משדרי החברה, המגישים, הכתבים והפרשנים, ליצור קשר עם מערכות התוכניות השונות ולצפות בשידורי וידאו חיים ובכתבות נבחרות מתוך משדרי החדשות השונים. האתר גם סיפק מידע על ההיסטוריה של החברה מאז הקמתה. האתר נשאר ברשת כשלוש שנים ולאחר מכן ירד.\nבשנת 1999 התקיים משדר הבחירות השני של חברת החדשות, משדר שסיקר את הבחירות לכנסת ולראשות הממשלה. בפעם הזו הצליח המדגם של החברה שנערך על ידי מינה צמח מ\"מכון דחף\" לחזות את ראש הממשלה הנבחר. גם בפעם זו הוקם אולפן מיוחד לבחירות. יחוד האולפן היה במערכת התאורה המשוכללת שהוצבה בו.\nבחודש אפריל של אותה השנה חזר חיים יבין ל\"ערוץ הראשון\" ומנכ\"ל הערוץ הדיח את גאולה אבן מהגשת \"מבט\". הערוץ העלה מהדורת חדשות מוקדמת למבט לקראת הבחירות באותה השנה בשם \"שבע וחצי\" על מנת לנגוס בנתוני המדרוג של המהדורה המרכזית של חדשות \"ערוץ 2\". בתגובה מאוחרת העלתה החברה את המגזין \"סדר עולמי\" עם ערד ניר, שעסק בחדשות חוץ ושודר בשעה 19:30.\n\nבתחילת שנות האלפיים, כשחברת החדשות הייתה למובילה בישראל, השתנה צוות המגישים של החברה. אל החברה הצטרפו מגישים וכתבים רבים ובהם: כרמל לוצאטי שלי יחימוביץ', עודד בן-עמי (בשנת 2000), דני קושמרו, אהוד יערי (שניהם בשנת 2001), אמנון אברמוביץ', אורן וייגנפלד (שניהם בשנת 2003), לילך סונין (משנת 2004 עד שנת 2013). ועוד. נבחרת החדשות החלה לשנות את פניה מזו שהייתה מוכרת בשנות התשעים.\nבאותה שנה התחילה חברת החדשות לשדר מהאולפנים בקריית התקשורת נווה אילן. הגרפיקה של כל מהדורות החדשות של החברה שונתה, למעט נעימת הפתיחה של המהדורה המרכזית שנשארה דומה יחסית למנגינה הקודמת. נעימת הפתיחה של \"אולפן שישי\" הוחלפה במנגינה של חדשות \"ערוץ 4\" הבריטי שנכתבה על ידי אלאן הוקשאו, וכאשר התחיל להגיש את התוכנית דן שילון הוחלפה המנגינה בזאת שמלווה את התוכנית עד ימינו. באותה עת גם האריכו את המהדורה המרכזית מחצי שעה לכ-45 דקות, מגמה זו נמשכה עד אשר המהדורה הפכה לשעה שלמה, בשנת 2003. כתוצאה מכך מקבצי הפרסומות במהדורה המרכזית גדלו פי ארבעה: משלוש דקות פרסומות בסוף המהדורה אשר ארכה חצי שעה בשנות התשעים, לכ-12 דקות פרסומות עם הארכת המהדורה לשעה שלמה.\nבשנת 2000 פרצה האינתיפאדה השנייה שחייבה היערכות לשידור חדשות גם בשעות לא רגילות, בדיווחים ישירים מהשטח אחרי כל פיגוע ובחלונות זמן קצרים במיוחד. החלטת משרד התקשורת להקים ערוצי נישה ייעודיים הביאה גם למכרז להקמת ערוץ החדשות הייעודי במטרה שישדר תוכני חדשות ואקטואליה 24 שעות ביממה. המכרז לערוץ התחיל לצאת לדרך וגרם מכה קשה ל\"חדשות 2\" עם עזיבתו של יעקב אילון כדי להצטרף לחברה המתמודדת במכרז.\nעם פרסום המכרז להקמת ערוץ החדשות בשנת 2001, פרש אילון מהגשת המהדורה ומהחברה כדי להתמודד במכרז יחד עם הקבוצה \"חדשות ישראל\" אשר גם הפיקה את משדרי החדשות של \"ערוץ 10\" בשלב מאוחר יותר. משלא הוקם הערוץ, התפרקה החברה ואילון עבר להקים את חברת החדשות העצמאית של ערוץ 10 בשנת 2003. המהדורה המרכזית של הערוץ הצעיר ששודרה עד אז בשעה 19:00 בערב הועברה לשעה 20:00 – מול המהדורה המרכזית של \"ערוץ 2\".\nבאותה תקופה החלה חברת החדשות להשתמש בטיקרים (כותרות מתחלפות בתחתית המסך). לאחר פרישתו של יעקב אילון הגישה מיקי חיימוביץ' למשך זמן קצר לבדה את המהדורה המרכזית, ואת משדר הבחירות השלישי של החברה שהיה באותה השנה (בחירות 2001) הנחתה חיימוביץ' לצדו של דן שילון, מגיש \"אולפן שישי\" לשעבר. גדי סוקניק, שהיה עד אז כתב פוליטי ומגיש התוכניות \"חמש עם גדי סוקניק\" ו\"אולפן שישי\", החליף את אילון והתחיל להגיש את החדשות לצדה של חיימוביץ'.\n\nב-2 במרץ 2002 הייתה תקרית ב\"ערוץ 2\" שהכתה גלים בתקשורת – המסך המפוצל. באותו היום שידרה \"טלעד\" משחק כדורגל מותח. כשנודע על הפיגוע בשכונת בית ישראל בירושלים, המסך פוצל לשניים: בשליש אחד שלו שודר משחק הכדורגל, ובשני השלישים הנותרים בצד שמאל נמסרו דיווחים ראשונים מזירת הפיגוע. הפסקול כלל רק את זה של הדיווחים. לאחר כעשר דקות הופסק השידור המפוצל, והמסך יוחד כולו לדיווח על הפיגוע. אירוע זה גרר טענות וביקורות ציבוריות כלפי \"טלעד\" וחברת החדשות. בחברת החדשות הגיבו: \"מבחינתנו, העיקר שהיה אפשר לפרוץ מהר לשידור וכך עשינו\".\nלקראת סוף השנה הודיעה מיקי חיימוביץ' על פרישתה מהגשת המהדורה המרכזית, ומעברה ל\"חדשות 10\", עקב הצעת חוזה נדיב. לאחר שחיימוביץ' פרשה, יונית לוי ואושרת קוטלר היו המתמודדות העיקריות על התפקיד של המגישה לצדו של גדי סוקניק. מבין שתיהן בחר שלום קיטל ביונית לוי להגיש את המהדורה. בחירתה של לוי בת ה-25 להגשת המהדורה נחשבה בעיני רבים לעניין תמוה שכן היא הייתה צעירה יחסית לסוקניק וחסרת ניסיון. לוי הגישה את מהדורתה הראשונה ב-15 בדצמבר 2002. כשנתיים לאחר מכן, בתחילת שנת 2004, פרשה אושרת קוטלר מחברת החדשות. הפרישה הגיעה לאחר שני מקרים בהם בכתה באמצע שידור, ולאחר מספר מקרים בהם ראיונות עם פוליטיקאי הגיעו למצב של צעקות והטחת האשמות באמצע השידור.\n\nבתחילת 2003 הגיעה עת חזרתו של האסטרונאוט הישראלי, אילן רמון לכדור הארץ. ב\"חדשות 2\" הכינו משדר מיוחד לליווי נחיתת מעבורת קולומביה. לאולפן זימנו את אביו של אילן רמון לרגל המעמד החגיגי של חזרת האסטרונאוט הישראלי הראשון שהיה בחלל. המעבורת התפוצצה בעת כניסתה לאטמוספירה ואביו של אילן קיבל את הידיעה בעת ששהה באולפן. ערד ניר היה הכתב היחיד מכל העולם שהעביר את המתרחש בשידור חי והוא נאלץ לבשר את הידיעה הקשה. ניר עשה זאת בעדינות רבה ומאוחר יותר, בשנת 2009, התוודה שהיה מדובר בשידורו הקשה ביותר.\nבתחילת השנה הגישו גדי סוקניק ויונית לוי את מהדורת החדשות ובנוסף שידרו את משדר הבחירות הרביעי של החברה והראשון של סוקניק ולוי ביחד כמגישי \"חדשות 2\" (בחירות 2003). בתקופת מלחמת המפרץ השנייה החליפה החברה את האריזה הגרפית של המהדורה המרכזית בלבד. באותה התקופה שיתפה החברה פעולה עם פורטל האינטרנט \"MSN\". באתר היו כתבות וידאו מתוך תוכניות חברת החדשות. שירות זה ירד לאחר תקופה קצרה.\nבשנת 2005 הודיע החזאי דני רופ, מסמליה הבולטים של חברת החדשות, על פרישתו ומעברו ל\"ערוץ 10\". בכך הושלם האיחוד של אילון-חיימוביץ'-רופ שהיו מזוהים כשלישיית מגישי החדשות המובילה עוד מתקופתם בחדשות \"ערוץ 2\". במקומו של דני רופ הצטרף לחברה חזאי \"הערוץ הראשון\", דני דויטש.\nבאפריל התקיים המכרז על \"ערוץ 2\" שבו זכו \"קשת\" ו\"רשת\". בעקבות זכייה זו הפסיקה \"טלעד\" לשדר בערוץ ולממן את חברת החדשות וגירעון החברה החל לגדול עד לכדי 10 מיליון שקלים.\nבסוף אוגוסט, לאחר תוכנית ההתנתקות, החליפה שוב החברה את האריזה הגרפית של כל תוכניות החברה בפעם השלישית מאז שנת 2000. באותה השנה התחילו לעלות נתוני המדרוג של \"ערוץ 10\" על חשבון \"הערוץ הראשון\" שהתחיל להדרדר מאותה השנה. עם סיום המכרז הוחלט לבחור מנכ\"ל חדש לחברה אך בסוף הוחלט ששלום קיטל יישאר בתפקיד.\nבמשדר הבחירות החמישי של החברה (בחירות 2006) החליפה החברה את אולפניה לשבוע שידורים מיוחד, רכשה מערכת גרפיקה תלת-ממדית ושיתפה פעולה עם תוכנית הסאטירה \"משחק מכור\" של זכיינית הערוץ \"רשת\". כל שבוע השידורים המיוחד מותג רבות תחת הסיסמה \"ישראל בוחרת 2\".\n\nבאותה השנה החליטה ועדת הבחירה המיוחדת שמינה יושב-ראש הכנסת ראובן ריבלין לבחור בהצעתה של חברת החדשות של \"ערוץ 2\" להפעלת \"ערוץ הכנסת\". לאחר מכן, ביוני 2006, כאשר נערך המכרז החדש לערוץ, בחרה שוב ועדת המועצה לשידורי כבלים ולוויין את חברת החדשות להפעיל את \"ערוץ הכנסת\" החל מנובמבר 2006 לעשר השנים הבאות.\nבספטמבר 2006 \"חדשות 10\" הצליחו לעקוף בפעם הראשונה את המהדורה המרכזית של החברה במדרוג למשך שני ערבים בעקבות רכישת הסרט \"חטופים\" שבו נראית חטיפת שלושת חיילי צה\"ל בהר דב בשנת 2000 וקטע וידאו חדש שלא פורסם בו נראה רון ארד מדבר למצלמה בהיותו בשבי. \"חדשות 10\" שילמו עבור הסרט סכום המוערך בכמיליון שקלים.\n\nלאחר 12 שנים בתפקיד, פרש המנכ\"ל שלום קיטל במאי 2007 ובמקומו מונה לממלא מקומו אבי וייס, שהיה אחד העורכים הראשיים בחברת החדשות. אחד האנשים הבולטים ביותר שהתמודדו על תפקידו של קיטל היה רפי גינת שרצה להגיש גם את המהדורה המרכזית. בין המתנגדים למינויו של גינת היו חברת דירקטוריון חברת החדשות עו\"ד רחל בן ארי ויו\"ר הדירקטוריון יצחק לבני, ומועצת הרשות השנייה החליטה שלא להאריך את כהונתם. פסיקת בג\"ץ אישרה את החלטת מועצת הרשות השנייה. את יצחק לבני החליף ד\"ר יהודה לנקרי, לשעבר חבר הכנסת ושגריר ישראל באו\"ם. ב-2011 החליפה עו\"ד תמי רווה את לנקרי.\nב-12 ביולי 2007 הודיע גדי סוקניק על התפטרותו לאחר יותר משש שנות הגשה של המהדורה המרכזית וב-1 באוגוסט הגיש את המהדורה האחרונה שלו, בה הכינה לוי מצגת מיוחדת, המראה את כל עבודות סוקניק בחברה. עם הודעת פרישתו עלו שמות מחליפים רבים ולמרות מספר המועמדים הרב ועל אף שכבר צולמו מהדורות חדשות ניסיוניות עם המתחרים על התפקיד, לא נבחר מחליף. בדצמבר הוחלט שיונית לוי תמשיך להגיש לבדה את המהדורה ברוב הימים בשבוע ומדי פעם יחליף אותה דני קושמרו.\nתמר איש שלום, מגישת תוכנית הבוקר של \"ערוץ 10\", הצטרפה ל\"חדשות 2\" בתחילת אוקטובר 2007. היא החלה לשמש כשליחת \"חדשות 2\" בלונדון וסוכם שלאחר חזרתה היא תשמש כמגישה בחברה.\nבהמשך החודש החליפה חברת החדשות את אולפניה לאולפנים משוכללים, גדולים ומרווחים יותר בעיצובו של אבי פחימה ובעלות של 2 מיליון שקלים. להקמת האולפנים נדרש כחודש ובאותה התקופה תוכניות החברה שודרו מאולפן זמני. כל האלמנטים של האולפן הישן הופיעו בו, אך במקום המערכת האמיתית נראתה מערכת החדשות דרך מסך ענק.\nגיא סודרי, העורך של המהדורה המרכזית ב\"חדשות 10\", עבר בספטמבר לחברת החדשות. סודרי קיבל את תפקיד עריכת המהדורה המרכזית בחברה. הוא החליף את בועז סטמבלר ולירן דן. סטמבלר עבר לערוך את התוכנית \"אולפן שישי\" ולאחר זמן מה הודיע פרישתו מעריכת התוכנית. לירן דן מונה לראש פרויקט הקמת אתר האינטרנט של החברה בספטמבר 2007. בחברת החדשות הודיעו שבשלב הראשון בכוונתם לרכז את כל התכנים שלהם באתרי זכייניות \"ערוץ 2\" (\"קשת\" ו\"רשת\"), ולאחר מכן, בשלב השני, בכוונתם להקים אתר אינטרנט עצמאי שירכז את כל התכנים של החברה. לבסוף הוחלט להמשיך ולמקם את האתר בתוך אתרי הבית של \"קשת\" ו\"רשת\" כדי לנצל את התעבורה שכבר קיימת באתרים אלה.\nבתחילת אוקטובר 2007, כחודשיים לפני החלפת ימי זכייניות \"ערוץ 2\", הודיע אהרן ברנע, מגיש התוכנית \"אולפן שישי\", על רצונו לעבור לוושינגטון ולשמש כשליח חדשות \"ערוץ 2\" במקום. רצונו עלה בקנה אחד עם רצונה של הזכיינית \"רשת\" לרענן את התוכנית לקראת מעברה לשדר באותו היום. \"רשת\" הציעה את תפקיד מגיש התוכנית ליאיר לפיד שנענה בחיוב. לפיד חתם על חוזה עם חברת החדשות ב-19 בנובמבר,\nהוא הגיש את \"אולפן שישי\" עד חודש ינואר 2012, אז הודיע על פרישתו מההגשה לצורך הצטרפות לפוליטיקה.\n\nבתחילת אפריל 2008 פורסם כי חברת החדשות חתמה על הסכם עם חברת \"אל על\". על פי ההסכם שנחתם, תפיק ותערוך חברת החדשות מהדורה מיוחדת בת כחצי שעה עבור נוסעי החברה. בנוסף, ב-17 באפריל החלה חברת החדשות להפיק ערוץ חדשות אשר משודר בשידור חי רק באתרי האינטרנט של הזכייניות \"קשת\" ו\"רשת\".\nכשנה וחצי לאחר שאבי וייס החל לשמש כמנכ\"ל זמני של חברת החדשות, בחרו בו חברי דירקטוריון החברה בתחילת מאי כמנכ\"ל הקבוע. על אותו התפקיד התמודד גם ניסים משעל, אך בעקבות הפסקת התמיכה של ראשי \"רשת\" במשעל, נבחר וייס. וייס צפוי לשמש כמנכ\"ל לתקופה של 5 שנים.\nלאחר כחצי שנה בה ערך יאיר לפיד את התוכנית \"אולפן שישי\" (מאז הצטרפותו לחברת החדשות), באמצע יוני הוחלט כי גולן יוכפז יערוך את המהדורה. יוכפז בין היתר גם ערך את התוכנית \"כלבוטק\" עם רפי גינת במשך 9 שנים.\nבאפריל 2008 החלה החברה להפיק מבזק חדשות יומי בשעה 13:00 באתר בהגשתו של אורן וייגנפלד. בספטמבר השיקה חברת החדשות את אתר החדשות שלה באופן רשמי באתרי \"קשת\" ו\"רשת\" לצד תכנים רבים ומגוונים.\nבשנת 2009 במסגרת שידורי הבחירות שיתפה חברת החדשות פעולה עם אתר שיתוף הווידאו \"יוטיוב\" ובו הציע לגולשים לשאול את המועמדים לראשות הממשלה שאלות שעליהן יענו במשדר מיוחד כמו שיתוף הפעולה של \"CNN\" עם \"יוטיוב\" לבחירות לנשיאות בארצות הברית. המשדר ששודר במוצאי שבת הביא למדרוג של 19%, תוצאה נאה יחסית לשעת שידור התוכנית בשעה 18:30.\nבמסגרת שידורי ליל בחירות 2009 שיתפה חברת החדשות של הערוץ פעולה עם תוכנית הסאטירה \"ארץ נהדרת\" של זכיינית \"ערוץ 2\", \"קשת\", כאשר את המשדר עצמו הנחתה יונית לוי לבדה. משדר הבחירות המרכזי זכה למדרוג של 32.6% בזמן פרסום תוצאות המדגם של ד\"ר מינה צמח מ\"מכון דחף\", המדרוג היה גבוה כמעט פי שלושה מזה שנרשם במדגם \"ערוץ 10\" ופי חמישה משל \"הערוץ הראשון\". אחוזי הצפייה הגבוהים היו מדהימים יותר לנוכח ההשקעה הקטנה ב\"גימיקים\" כמו בשנים קודמות וכמו בערוצים המתחרים, עקב המשבר הכלכלי העולמי של אותה השנה. בערב הבחירות עצמו, העביר האתר של \"חדשות 2\" שידור ישיר במקביל לשידור של ליל הבחירות ב\"ערוץ 2\". המשדר סיקר את מאחורי הקלעים של משדר הבחירות המרכזי.\nבתחילת מרץ 2009 הודיע \"ערוץ 9\" הרוסי על סיום ההתקשרות שלו עם חברת החדשות לאחר כשש וחצי שנים בהן \"חדשות 2\" הפיקה עבורו את מהדורות החדשות שלו. בערוץ הרוסי תכננו להקים חברת חדשות עצמאית כדי לצמצם בעלויות של הפקת החדשות שהסתכמה בכתשעה מיליון שקלים אותן שילמה לחברת החדשות בכל שנה. הצמצום בא בעקבות המשבר הכלכלי הקשה של אותה השנה. רוב עובדי החטיבה הרוסית של חברת החדשות, 45 במספר, נמצאים עקב כך בסכנת פיטורים.\nכחלק מהמצב הכלכלי הקשה, הוחלט בתחילת שנת 2009 לקצץ בתקציב החברה. בחברה נאלצו לקצץ בתוכניות החברה ואחת מהתוכניות שהייתה אמורה לרדת מהמסך הייתה \"תוכנית חיסכון\". בסופו של דבר נמנעה הורדתה מהמסך על ידי הבאת מקורות מימון חדשים למערכת התוכנית: נוספה \"תחזית מזג אוויר עולמית\" למהדורה הקצרה ועל ידי כך נוספה גם חסות לתחזית אשר הוסיפה הכנסה למערכת התוכנית. בסוף 2010, החלה יוזמת חקיקה של \"חוק שידורים חדש\". טיוטת הצעת החוק קבע, בין היתר, שיחול איסור על הזכייניות רשת וקשת להמשיך להחזיק ביחד בבעלות משותפת את חברת החדשות. הזכייניות נאבקו נגד ההצעה, טענו שחברת החדשות תיסגר עקב חוסר כדאיות כלכלית, ש\"זאת תהיה פגיעה בדמוקרטיה\". ההצעה לבסוף נפלה.\nבמאי 2011 העלתה החברה את מהדורת החדשות שבועית לילדים בשם \"המהדורה הצעירה\" בהגשתו של גדעון אוקו אשר משלבת בתוכה את כל כתבי החברה ופרשניה יחד עם כתבים צעירים. בנובמבר 2012 הפכה המדורה גם לרצועה יומית בת 10 דקות.\nבנובמבר 2012 העלתה את \"מערכת בחירות\", מהדורה יומית לסיקורי אירועי בחירות 2013 תוך שילוב ניתוחי עומק, מבט היסטורי וניתוח האירועים האקטואליים בהנחיית אודי סגל ודנה וייס.\nבדצמבר 2012 נאלצה החברה, לראשונה במהלך שנותיה, להוריד מלוח המשדרים את התוכניות \"שש עם\" ו\"פגוש את העיתונות\" ולקצר את המהדורה המרכזית ל-45 דקות. זאת, לאור דרישה של דירקטוריון חברת החדשות לקיצוץ של 20 מיליון שקל לפחות בתקציב החברה. לאחר עשרה ימים בהם לא שודרו, שבו התוכניות למרקע והמהדורה המרכזית שבה לאורכה המקורי הודות לשינוי החקיקה בחוק הרשות השנייה לטלוויזיה ולרדיו וההקלות לזכייני \"ערוץ 2\" שהביאו בסופו של דבר לקיצוץ של 5 מיליון בתקציב החברה.\n\nבליל בחירות 2013 חברת החדשות של הערוץ שוב שיתפה  פעולה עם תוכנית הסאטירה \"ארץ נהדרת\" של \"קשת\", כאשר את המשדר עצמו הנחתה יונית לוי בגפה בפעם השנייה. משדר הבחירות המרכזי זכה למדרוג של 47.4% בזמן פרסום תוצאות המדגם של ד\"ר מינה צמח מ\"מכון דחף\" ול־42.7% בממוצע למשדר ובכך הפך לנתון הצפייה הגבוה ביותר מאז החלו מדידות נתוני הרייטינג בישראל לעומת 10% ל\"ערוץ 10\" ו-7.4% ב\"ערוץ הראשון\".\nבדומה לבחירות 2009 העביר אתר החברה שידור במקביל לשידור של הבחירות הטלוויזיוני משדר מאחורי הקלעים של משדר הבחירות המרכזי.\nבמאי 2013 ביצעה החברה סבב הגשה כאשר דני קושמרו נבחר להגשה קבועה של \"אולפן שישי\", דנה וייס נבחרה להגיש את \"חדשות סוף השבוע\" במקומו ואילו רינה מצליח הפכה למגישת \"פגוש את העיתונות\".\nבאוקטובר 2013 החלה החברה לשתף פעולה עם \"ערוץ הילדים\" ולהפיק את \"המהדורה הצעירה\" במהדורה יומית בת 20 דקות בנוסף למהדורה השבועית המשודרת בימי שישי ב\"ערוץ 2\".\nבנובמבר 2013 העלתה החברה לציון 20 שנות פעילות, סדרת פרומואים בהם מתוארים מגוון האירועים החדשותיים הגדולים ששידרה וכדומה. עוד באותו חודש, העלתה החברה את מהדורת חדשות הלילה במקום מבזק חצות שהיה משודר עד אז. בעקבות יציאתה של יונית לוי לחופשת לידה, קרן מרציאנו נבחרה להחליף אותה בצורה זמנית והחלה להגיש את המהדורה המרכזית לסירוגין עם דני קושמרו.\n\nבמהלך מבצע \"צוק איתן\" (יולי 2014) ממוצע הצפייה במהדורה המרכזית עמד על כ-29.4%, חודש יולי הגבוה אי פעם וכחודש החזק ב-15 השנים האחרונות (שנת 1999 בממוצע 35.8%).\nבמסגרת בחירות 2015, ערכה החברה, לראשונה מזה כ-16 שנה, עימות בחירות בין ראשי המפלגות המתמודדות (פרט למועמדים הריאליים לראשות הממשלה: יו\"ר \"המחנה הציוני\", יצחק הרצוג ויו\"ר \"הליכוד\" וראש הממשלה, בנימין נתניהו). העימות שודר ב-26 בפברואר 2015 בהגשתה של יונית לוי וזכה לרייטינג של 30.6%.\nבבחירות 2015 שידרה החברה את המשדר המרכזי מאולפן שקוף שהוצב ברחבת הכנסת, לראשונה בסיקור מערכות בחירות. זאת במסגרת שבוע שידורים מיוחד. משדר הבחירות המרכזי רשם רייטינג של 37.7 אחוזי רייטינג ממוצע של 39.6%.\nבשלהי 2015 המהדורה המרכזית הוסיפה את התוכן \"ערך מוסף\" – סיקור כלכלי נרחב.\n\nבעקבות יציאתה של קרן מרציאנו לחופשת לידה, דנה ויס נבחרה להצטרף לצוות ההגשה של המהדורה המרכזית לסירוגין עם יונית לוי ודני קושמרו.\nלקראת פיצול \"ערוץ 2\" ב-1 בנובמבר, חברת החדשות מיתגה עצמה מחדש בשם \"החדשות\" (ללא הספרה 2) ומרבית תכניה שודרו בערוצים 12 ו-13 (\"קשת\" ו\"רשת\", בהתאמה) בפורמט שידור HD. לקראת שידורי ה-HD וכן שינוי השם, עברה החברה החל מ-25 בספטמבר 2017 לאולפן זמני הממוקם בנווה אילן. האולפן החדש הושק ב-1 בנובמבר 2017, ביחד עם המותג המחודש שיצר סטודיו אדם פיינברג.\nעם הפיצול הוחלט שרוב משדרי החברה ישודרו בשני האפיקים החדשים, עם זאת \"תוכנית חיסכון\" שתחליף את שמה ל\"התוכנית הכלכלית\" תשודר רק ב\"קשת 12\" ואילו \"תוכנית הלילה\" (ששודרה רק בימי השידור של \"רשת\" מ-2016) תשדר 5 ימים בשבוע ב\"רשת 13\" בשם \"לילה טוב ישראל\". כמו כן, \"פגוש את העיתונות\" תמצא את עצמה במתכונת שונה בין הערוצים: האחת ב\"קשת 12\" הנקראת \"השבוע\" בימי שישי והשנייה ב\"רשת 13\" בימי שבת. בכל הקשור למשדרים מיוחדים ופריצות לשידור בעתות חירום בערוצים 12 ו-13, הצוות שמגבש את השימוש המשותף של \"קשת\" ו\"רשת\" בחברת החדשות של \"ערוץ 2\" החליטה כי אבי וייס, מנכ\"ל חברת החדשות יחליט בנושא ויידע את \"שידורי קשת\" ו\"רשת\". עם זאת, כל ערוץ ייבחר אם לפרוץ לשידור של חברת החדשות או להמשיך בתכניו.\nב-31 באוקטובר 2017, שודרה המהדורה המרכזית האחרונה של חדשות \"ערוץ 2\". באותו ערב הוצג בפני הצופים אולפן החדשות החדש של החברה על ידי דני קושמרו.\nב-1 בנובמבר 2017, החלו שידורי חברת החדשות בערוצים \"קשת 12\" ו-\"רשת 13\" במקביל (ברוב התוכניות) תחת שינוי השם ל\"החדשות\", עם אולפן חדש ואיכות שידור HD.\nבערב הראשון לפיצול גרפה המהדורה המרכזית בהגשת יונית לוי 20.5% אחוזי צפייה בשני האפיקים במקביל (ב\"קשת 12\" – 12.2%, ב\"רשת 13\" – 8.3%) ונותרה התוכנית הנצפית ביותר באותו ערב.\nב-1 באוגוסט 2018, לאחר שהחברה הפסידה את המכרז ל\"ערוץ הכנסת\", עבר הערוץ לידי \"חדשות עשר\".\n\n ערך מורחב – מיזוג רשת וערוץ עשר\n\nעם ההחלטה על סגירת \"ערוץ עשר\" והתמזגותו על כל תכניו ותכני חברת החדשות שלו לערוץ \"רשת 13\", בערב 10 בינואר 2019, 5 ימים לפני מיזוג רשת וערוץ עשר, החלו להיות משודרים ב\"ערוץ 12\" של \"קשת\" פרומואים המציגים את הטאלנטים של הערוץ ואת מגישי החדשות – כאשר הסיסמה המלווה את הפרומואים היא \"החדשות רק בערוץ 12\" ו\"12 – הערוץ של החדשות\". כתוצאה מכך, השם השתנה ל\"החדשות 12\", אם כי החברה עדיין מיוצגת בשידוריה כ\"החדשות\".\nכחלק מהקמפיין שהעלתה \"קשת\" על שיתוף הפעולה הבלעדי בינה לבין חברת החדשות, נמתחה ביקורת מצד \"רשת\", ובמיוחד על ידי מגיש תוכנית הבוקר של הערוץ – אברי גלעד, שהתבטא נגד ההוראה שהוכתבה למגיש המבזק, עופר חדד, לקדם את שידורי \"קשת 12\" על גבי הערוץ המתחרה. בשידור אמר גלעד, ”אנחנו עדיין ביחד, חברים, אתם לא יכולים להתחיל את מערכת היחסים החדשה שלכם בעודכם משדרים אצלנו”. הקידום של חברת החדשות בשידורי \"רשת\" לא פסח גם על שידור התוכנית האחרונה של \"פגוש את העיתונות\" ב\"ערוץ 13\", כאשר המגישה רינה מצליח קידמה את שידור התוכנית ב\"ערוץ 12\" המתחרה ובעת דיבורה צופף המסך על מנת לקדם את שידורי \"חדשות עשר\" ב\"ערוץ 13\". אותו הדבר קרה שוב באותו היום במהלך שידור \"חדשות סוף השבוע\" בהגשת דנה ויס, כשאז המסך לא צופף אלא הוסתר בחלקו התחתון בערוץ \"רשת 13\" עם קידום ל\"חדשות עשר\", בעת שחברת החדשות קידמה את עצמה ב\"ערוץ 12\" המתחרה. גם בימים שלאחר מכן ה\"קרב\" על המסך נמשך, כאשר בשידורי חברת החדשות נאמר כי החברה תשדר רק ב\"ערוץ 12\" ובתגובה, המסך של \"ערוץ 13\" הוצף בבאנרים שכיסו את הכתובית (\"רק בערוץ קשת 12\") ובעת היציאה להפסקת פרסומות שודר \"מבזק מיוחד\" בהגשת תמר איש שלום באומרה: \"אנחנו ניקח את זה מכאן\". שידור מהדורת החדשות האחרונה של חברת החדשות ב\"ערוץ 13\" נקטע ושודר רק ב\"ערוץ 12\", כאשר אז הוצג על המסך באולפן מאחורי יונית לוי לוח השידורים החדש של חברת החדשות בערוץ, והשידור ב\"ערוץ 13\" הועבר לאולפני \"חדשות עשר\". בחצות שודר משדר חגיגי בהנחיית שיבל כרמי מנסור ועמליה דואק, אשר השיק את השידורים הבלעדיים של החברה ב\"ערוץ 12\".\nלאחר המעבר, החלו השינויים המשמעותיים בשידורי החברה ב\"ערוץ 12\":\n\nמבזקי הבוקר מתחילים אחרי מעבר בין חלונות השידור של אולפן \"חדשות הבוקר\" ואולפני החדשות, וכן מבזק השעה 7:00 הפך למהדורת בוקר קצרה בת קרוב לרבע שעה, הנקראת \"מהדורת הבוקר\", שמתחילה כבר ב-6:57.\n\"התוכנית הכלכלית\", ששודרה בשם זה בתקופת הפיצול, חזרה לשמה המקורי \"תוכנית חיסכון\" עם המעבר לשידור בלעדי ב\"ערוץ 12\".\nהתוכנית \"חמש עם רפי רשף\" עברה מ\"ערוץ עשר\", ושובצה בשעה 17:00 במקומה של התוכנית \"אנשים\" שעברה לשעות הלילה.\nעיתונאי החברה החלו להיות מעורבים יותר בתוכניות הערוץ, בניגוד לתקופת הפיצול.\n\"פגוש את העיתונות\", ששודרה רק ב\"ערוץ 13\", עברה ל\"ערוץ 12\" בעקבות המיזוג.\nהתוכנית \"לילה טוב ישראל\", ששודרה ב\"ערוץ 13\", בוטלה בעקבות הדומיננטיות של התוכנית \"חי בלילה\" בשידורי הלילה של \"ערוץ 12\", ולפיכך חזר לשידור יומי מבזק חצות המסורתי של החברה.\n\nבטלוויזיה תוכני החברה מופצים בערוץ 12, ובעבר רוב תוכני החברה הופצו במקביל גם בערוץ 13. חברת החדשות משדרת כל יום בערוץ כשלוש שעות של מהדורות חדשות או תוכניות אקטואליה, ובסופי שבוע כשעתיים וחצי. רוב תוכניות החברה זוכות למדרוג גבוה. עם זאת היו כאלו שלא הצליחו, כמו \"סדר עולמי\" שהייתה היחידה שנעקפה על ידי רפי רשף, שאז היה המתחרה מערוץ 10. את התוכנית \"סדר עולמי\" החליפה \"חדשות בחמש\" בהגשתם של דני קושמרו ונטשה מוזגוביה, אך גם זו ירדה ו\"סדר עולמי\" שבה למסך. לבסוף החליפה \"מהדורה ראשונה\" בהגשתו של אורן וייגנפלד את \"סדר עולמי\" ואילו זו האחרונה עברה ליום שבת.\nבנוסף, הפיקה החברה בעבר משדרי חדשות ותוכניות אקטואליה עבור זכייניות ערוץ 2 \"רשת\" ו\"קשת\". בין המשדרים שהפיקה חברת החדשות לזכיינית היו התוכניות \"אחרי הכול\" עם טל ברמן ל\"רשת\", ואת \"מסע לילי\" עם אהרן ברנע הפיקה החברה עבור הזכיינית \"קשת\". כמו כן סיפקה החברה תכנים חדשותיים לתוכניות שונות של כל זכייניות הערוץ, כגון: \"יום חדש\", \"העולם הבוקר\", \"משעל חם\", \"עובדה\" ו\"השורה התחתונה\".\nתוכניות חברת החדשות בימי חול רגילים לפי סדר שידורן:\n\n\"מהדורת היום\" בשעה 15:00 - מהדורת חדשות אקטואלית העוסקת באירועי היום בישראל ומחוצה לה, בהגשתם של עופר חדד ועמליה דואק. משודרת בימי ראשון-חמישי בין השעות 15:00 - 17:00 עלתה לשידור לראשונה ב-8 באוקטובר 2023, יממה לאחר מתקפת הפתע על ישראל.\n\"חמש עם רפי רשף\" בשעה 16:55 - מגזין אקטואליה יומי בהנחיית רפי רשף, ששודר בעבר ב\"ערוץ עשר\". בימי חמישי המגיש הוא ירון אברהם.\n\"שש עם\" בשעה 17:55 – מגזין אקטואליה יומי אשר מגיש עודד בן-עמי ומחליפים אותו בעיקר יאיר שרקי וגיא פלג.\n\"המהדורה המוקדמת\" – מהדורת חדשות בת שעה בהגשתם של הכתבת הכלכלית, קרן מרציאנו וגדעון אוקו לסירוגין. עלתה לשידור באוקטובר 2023, במהלך מלחמת חרבות ברזל.\n\"המהדורה המרכזית\" בשעה 20:00 – המהדורה המרכזית לסיכום חדשות היום עם יונית לוי ודני קושמרו לסירוגין (משודרת משנת 1993).\nתוכניות חברת החדשות ביום שישי רגיל לפי סדר שידורן:\n\n\"אולפן שישי\" בשעה 20:00 – תוכנית של החברה המשלבת את פרשנות חדשות השבוע, כתבות בנושאים שונים ותחקירים. את התוכנית מגיש דני קושמרו. בעבר הגישו אותה גדי סוקניק, עמנואל רוזן, אושרת קוטלר, דן שילון, אהרן ברנע ויאיר לפיד.\nתוכניות חברת החדשות ביום שבת רגיל לפי סדר שידורן:\n\n\"המהדורה הצעירה\" – סיכום חדשות השבוע לילדים ולנוער בהגשת גדעון אוקו בשעה 06:30. משודרת מראשון עד רביעי בערוץ \"זום\". בעבר שודרה ב\"ערוץ הילדים\", ב\"לוגי\" וב-\"KidZ\".\n\"שבת בחמש\" בשעה 17:00 – תוכנית המסכמת את השבוע, בהגשת גדעון אוקו.\n\"פגוש את העיתונות\" בשעה 19:00 – תוכנית בה מתראיינים האנשים שעמדו במרכז העניינים החדשותיים במהלך השבוע האחרון בהגשתם של בן כספית ועמית סגל (משודרת משנת 1996). בין נובמבר 2017 לינואר 2019 שודרה התוכנית רק ב\"רשת 13\".\n\"חדשות סוף השבוע\" בשעה 20:00 – מהדורת סוף השבוע של החברה שחלקה הראשון מוקדש לכותרות סוף השבוע והשני לחדשות רכות וסיפורים בהגשתה של דנה וייס.\nתוכניות בולטות ששודרו בעבר:\n\n\"חדר החדשות\" בשעה 19:15 – המהדורה המוקדמת של חברת החדשות אשר אותה הגיש דני קושמרו. מטרת המהדורה הייתה, בין היתר, להתמודד מול המתחרים \"לונדון את קירשנבאום\" בשנת 2005.\n\"חדשות בחמש\" בשעה 16:55 – מגזין חדשות אשר עסק בענייני השעה והיום. את התוכנית הגישו דני קושמרו ונטשה מוזגוביה. התוכנית ירדה לאחר ביקורות ומדרוג נמוך. (שודרה בשנת 2006 במשך כחמישה חודשים).\nחדשות הבוקר בשעה 06:45 – בזמן תוכנית ההתנתקות (2005) ומלחמת לבנון השנייה (2006) ויתרו זכייניות \"ערוץ 2\" על תוכניות הבוקר שלהן ובמקומן שודרה תוכנית של חברת החדשות. את תוכנית הבוקר הגישו דני קושמרו, דנה ויס, אהרן ברנע וקרן מרציאנו.\n\"תוכנית חיסכון – סיכום שבועי\" בימי שישי בשעה 18:30 – מהדורה כלכלית בת כארבעים דקות בהגשתה של הכתבת הכלכלית, קרן מרציאנו. המהדורה סיכמה את כל תוכניות \"תוכנית חיסכון\" בשבוע החולף (שודרה משנת 2009 עד שנת 2010).\n\"השבוע שהיה\" בימי שבת בשעה 17:00 – סיכום אירועי חדשות השבוע בעזרת כתבות וראיונות נבחרים מתוכניות החברה בשבוע החולף בהגשתה של לילך סונין (שודרה משנת 2006 עד שנת 2010).\n\"לילה טוב ישראל\" בשעה 23:15 ברביעי וחמישי – מהדורה לילית של החדשות – מגישים מתחלפים (שודרה מנובמבר 2013). נקראה בעבר \"חדשות הלילה\" וכן \"תוכנית הלילה\". החל מנובמבר 2017 שודרה התוכנית רק ב\"רשת 13\", וירדה מהאוויר עת מיזוג רשת וערוץ עשר.\n\"שלוש\" בשעה 15:00 – עם עופר חדד ומגישים מתחלפים. המהדורה שודרה מתחילת התפרצות מגפת הקורונה בישראל ב-2020, ושודרה עד אוקטובר 2023, כאשר \"המהדורה המוקדמת\" תפסה את משבצות השידור שלה ושל \"מהדורה ראשונה\".\n\"מהדורה ראשונה\" - עם אורן וייגנפלד ומגישים מתחלפים לסירוגין - מהדורת סיכום אירועי היום, ששודרה מנובמבר 2007 עד אוקטובר 2023. שודרה מ-2019 עד ירידתה מהאוויר בין 16:00 ל-17:00. \"מהדורת היום\" תפסה את משבצות השידור שלה ושל \"שלוש\".\n\"תוכנית חיסכון\" – מהדורה כלכלית בת 45 דקות בהגשתה של הכתבת הכלכלית, קרן מרציאנו וגדעון אוקו התוכנית משודרת משנת 2007. עד אוגוסט 2008 שם התוכנית היה \"המוסף הכלכלי\". עד נובמבר 2017 נקראה \"תוכנית חיסכון\". לאחר פיצול \"ערוץ 2\", ועד מיזוג רשת וערוץ עשר, שודרה התוכנית רק ב\"קשת 12\" בשם התוכנית הכלכלית, ולאחר המיזוג התוכנית נקראת שוב תוכנית חיסכון.\n\"الأسبوع\" (השבוע) בשעה 08:00 – מגזין חדשות בשפה הערבית, בהגשתו של פוראת נסאר.\n\"סדר עולמי\" בשעה 17:00 – מגזין חדשות החוץ שסוקר את אירועי השבוע בעולם בהגשתו של עורך חדשות החוץ ערד ניר (שודרה משנת 2001 עד שנת 2007 במסגרת יומית ומשנת 2007 משודרת במסגרת שבועית לסירוגין עם ערד ניר, עורך חדשות החוץ ועם גדעון אוקו).\n\nלמרות היותה חברת חדשות מרכזית בישראל, כמעט לכל אורך השנים לא היה לחברה אתר אינטרנט רשמי. ברוב המקרים שיתפה החברה פעולה עם אתרים שונים ברשת.\nבמהלך 2008 הקימה החברה את דסק האינטרנט שלה ובאוגוסט 2008 העלתה החברה את אתר האינטרנט שלה באתרי \"Mako\" ו\"רשת\" המשלב את התוכן הטלוויזיוני ותכנים ייחודיים כמו \"וידאופדיה\" – אנציקלופדיית וידאו המשלבת תכנים של החברה מאז הוקמה, \"מאחורי הקלעים\", \"אכן תמונות קשות\", \"כותרות העבר\" ועוד.\nבמרץ 2010 השיקה החברה את \"ערוץ החדשות\" באינטרנט כולל אולפן שהוקם במיוחד עבור כך.\nערוץ החדשות משדר בימי חול בשידור ישיר החל מהשעה 9 בבוקר ל-11 בלילה וכולל רצועת אולפן פתוח, מבזקים, תוכניות החברה בהן \"שלוש\", \"מהדורה ראשונה\", \"שש עם\", \"חמש עם רפי רשף\", \"תוכנית חיסכון\", ו\"מהדורת החדשות המרכזית \".\nהחל ממיזוג \"רשת\"-\"עשר\" ועד פברואר 2020, אתר חברת החדשות הקבוע היה חלק מאתר \"mako\" של שידורי \"קשת\".\nבפברואר 2020 הקימה חברת החדשות, ביחד עם \"קשת\", אתר חדשות בשם \"N12\", במטרה להוות זרוע דיגיטלית ל\"חדשות 12\" שתספק דיווחים חדשותיים על פני כל היום, ולהתחרות מול האתר \"ynet\" של \"ידיעות אחרונות\", שנחשב לאתר החדשות הגדול בישראל.\n\nהחברה סיפקה משנת 2001 ועד שנת 2014 את השירות הסלולרי \"כוכבית 22\" (22*), שבאמצעות שיחת קול או בשיחת וידאו למכשירים תומכי דור שלוש, ניתן היה להאזין או לצפות בתכניה השונים של חברת החדשות בטלפון הסלולרי. בנוסף הפעילה החברה שירות עדכוני חדשות על ידי מסרונים (SMS) אשר נשלחו בעת אירועים מיוחדים ועדכנו על הכותרות החדשותיות בכל יום.\nבנובמבר 2009 השיקה החברה את הישומון שלה עבור מכשירי האייפון ובהמשך למכשירי האנדרואיד. בשנת 2012 זכתה כישומון הסלולר הטוב בתחרות MOBI בנימוק: \"באפליקציה ישנה יכולת שיתוף תכנים וצפייה, הכוללת עמידה בעומסים, לצד החשיבות והיכולת לדווח ולשתף מכל מקום ובכל זמן – ובפרט בזמן אמת\". בשנים הראשונות, אתרי האינטרנט של \"חדשות 2\" מותגו כ\"החדשות 2 באינטרנט\", ולאחר מכן, ב-2014, שונה המיתוג ל-\"החדשות 2 Online\".\nמאז פיצול \"ערוץ 2\" ב-1 בנובמבר 2017, מותג מחדש שירות האינטרנט של חברת החדשות כ\"החדשות Online\".\nבחודש יולי 2019, כחצי שנה לאחר המיזוג של \"רשת\" ו\"ערוץ עשר\" והרכישה הבלעדית של \"קשת\" את חברת החדשות, שהפכה ל\"החדשות 12\", הישומון של \"החדשות\" עודכן מחדש ונקרא מאז \"החדשות 12\", כשסמל הישומון כולל גם את סמלילו של \"ערוץ 12\".\nבישומון החדש ניתן לנווט בין כתבות לפי נושאים וגם בחיפוש ידני במקלדת שעל המסך. בין הנושאים ניתן למצוא גם נושאים שמופיעים גם מחוץ לנושאי \"החדשות\", כמו NEXTER של \"Mako\" ומדור \"ערוץ הספורט\" שמופיע באותו אתר. בפברואר 2020 הישומון שינה שמו ל-\"N12\", כחלק מהשקת האתר החדש של \"חדשות 12\".\n\nעד למיזוג רשת וערוץ עשר שודרה בגלי צה\"ל מדי יום חצי השעה הראשונה של המהדורה המרכזית ובאירועים מיוחדים, כולה. בעבר סיפקה החברה מבזקי חדשות רדיופוניות בכל שעה עגולה עבור \"רדיו 99\". החל מאוגוסט 2020, הוחלט על שיתוף פעולה מחודש ושידור המהדורה בשמונה תחנות רדיו אזוריות, והן: \"רדיו 103FM\", \"אקו 99FM\", \"רדיו צפון 104.5FM\", \"התחנה\" (101.5FM), \"רדיוס 100FM\", \"רדיו לב המדינה\", \"רדיו קול רגע\" ו\"רדיו קול הים האדום\".\n\nב-4 בנובמבר 1993 נחשף האולפן הראשון של חדשות \"ערוץ 2\". האולפן היה סגור וריק (מכאן כינויו), והשדרים הגישו כאשר מאחוריהם פסים כחולים או מפת עולם בצבע כחול. באותה תקופה, צבע הדגל של חברת החדשות היה כחול.\n\nהאולפן החדיש נחשף בשנת 1997. האולפן היה בצבע כחול, ובמרכזו שולחן צפוף, שלעיתים גרם לצפיפות בין אילון וחיימוביץ' בפרט. האולפן נחשב להישג באותה תקופה מבחינת החברה, שכן מבנהו היה מרווח מאוד. עם חנוכת האולפן נחשף הלוגו החדש \"החדשות 2\".\n\nב-31 בדצמבר 1999 נחשף אולפן המילניום, שנועד לשמש רק בערב הכניסה לשנת 2000. קירות האולפן היו מסך כחול, אשר עליו הוקרן אולפן וירטואלי. האולפן היה צפוף אבל מרשים, שכן נוצרה הרגשה שהמסכים מעבירים את האנימציות לידיהם של חיימוביץ' ואיילון. האולפן נבנה בהשקעה של יותר ממיליון שקל חדש. האולפן פורק ב-2 בינואר.\n\nהאולפן השלישי של חברת החדשות נחשף ב-4 ביוני 2000 ופורק ב-10 באוקטובר 2007. לאורך השנים עבר כמה שינויים במראהו (כמו הגדלת השולחן, הוספת מסכים ועוד).\n\n4 ביוני 2000 – 19 במרץ 2003\nהאולפן נחשף ב-4 ביוני בערך. בתקופתו הראשונה היה מואר בצורה שגרמה לקירותיו להיראות כחלחלים. האולפן היה מצויד במאות טלוויזיות, ומסך עומד ליד מדרגות המערכת. באולפן היה גם כן שולחן צפוף עם גלובוס ענקי. מעל השדרים היה רולר, בו הוצגו בצבעים אדום וירוק הכותרות ושם החברה.\n20 במרץ 2003 – 27 באוגוסט 2005\nלאחר חניכת האריזה החדשה, המסך העומד הורד, והשולחן הצפוף הוחלף בשולחן מרווח וגדול. כמו כן הוצבה טלוויזיית פלזמה בצדו השמאלי של האולפן. התאורה באולפן השתנתה, וקירותיו של האולפן הפכו ללבנים. הרולר, המשיך לדווח בכתום.\n28 באוגוסט 2005 – 10 בנובמבר 2007\nבשנת 2005, עת שדרוג האריזה הגרפית שודרג גם מראה האולפן. נוספה טלוויזיית פלזמה בצד הימני שהסתירה את \"ג'ונגל\" המערכת האפל, וכמו כן בצדו הימני של האולפן נוסף מסך ענק מ-9 טלוויזיות פלזמה. בטלוויזיות נראה לראשונה לוגו מסתובב של \"החדשות 2\". התאורה השתנתה מחדש, והקירות נראו כחולים כהים. האולפן פורק ב-10 באוקטובר 2007.\n\nלאחר כחודש שבו מערכת החדשות הוחלפה במסך ענק עם רזולוציה נמוכה, ב-11 בנובמבר נחשף האולפן החדיש של החדשות. באולפן ישנה תאורה דינמית, מסך ענק מ-12 מסכי פלזמה 36 אינץ', כ-25 טלוויזיות רקע, ושולחן ענק הניתן להזזה. באולפן ישנם 2 חלקים: האחורי והקדמי. כמו כן, באותה שנה נחשף הלוגו החדש של \"החדשות 2\", שהיה, לראשונה בתולדות החברה, עם אותיות מעוגלות. האולפן נבנה בהשקעה של 2 מיליון ש\"ח. בשנת 2013 בצד השמאלי הוצב מסך רחב יותר שמורכב משלוש פלזמות במקום אחת. עד אז, רק במשדרים מיוחדים חיברו את מסכי הפלזמות. ב-25 בספטמבר 2017 פורק האולפן והייתה צפויה מתיחת פנים לתפאורה.\n\nלאור פירוק האולפן הדינמי, נאלצו בחברה להרכיב את אותה התפאורה באולפן אחר באותו מתחם. בין האולפן הקודם לבין הדסק חצץ חלון זכוכית, אך באולפן הזמני בוצעה הקרנה גרפית על מסכי טלוויזיה המדמה את פעילות הדסק.\n\nצבעי האולפן החדש דומים לצבעים של האולפן הקודם, אך ללבן והאדום נוסף צבע כחול שמהווה את הרקע ללוגו. האולפן החדש מחליף את העיצוב העגול של האולפן עצמו עם עיצוב מלבני, כמו גם האריזה הגרפית שזנחה את העיצוב המעוגל לטובת מלבני ואימצה את הגופן \"יונית\". האולפן החדש גדול יותר ו\"ארוך\", המסך הענק הוגדל ונהיה שטוח ונייד. כלומר, ניתן להורידו מטה כך שיסתיר את דסק החדשות מאחוריו, או להרימו מעלה וכך דסק החדשות גלוי לעין. עיצוב השולחן דומה, וכך גם מקומו באולפן, אך כעת מתווספים אליו \"ריבועים\" עם מסכים אינטראקטיביים המהווים פאנלים לאורחים. בנוסף, קיימת גם מערכת למציאות רבודה בה נעשה שימוש כבר במהדורה הראשונה באולפן החדש בעת הצגה סקר מנדטים. המסך הגדול הוא גם מסך מגע, כמו ברשת \"CNN\". מנגינת \"החדשות\" היא ביצוע מחודש לפתיח של 2007, בעל טון גבוה יותר ושינויים קלים.\n\nחברת החדשות החזיקה גם במערכת ואולפן שהיו הממוקמים בבית JCS, בשדרות ההשכלה בתל אביב. לאורך השנים חזות האולפן השתנתה. עד לשנת 2007, האולפן היה אפל יחסית, וכלל רולר ומספר שעונים עם מסכי טלוויזיה מאחורי הזכוכית באולפן בו ישבו המרואיינים או הכתבים, כשברולר הופיעו קוביות המציגות את הלוגו של \"ערוץ 2\". עם חניכת המראה המחודש ב-2007, השתנה מראה האולפן באופן משמעותי והואר יותר, והקירות נצבעו באדום. כמו כן נוספו מסכי פלזמות בזכוכית מאחורי המגישים (בחדר המערכת) עם לוגו התוכנית המשודרת. בשנת 2018, מספר חודשים לאחר חידוש האולפן בנווה אילן לרגל הפיצול, חודש המראה של האולפן בתל אביב כך שהוא דומה במידה רבה לאולפן הראשי, מסכי הפלזמה האופקיים הפכו לאנכיים, נוסף רקע של עיר ותחבורה (כמו באולפן בנווה אילן) והצבעים האדומים הוחלפו בצבע לבן. בכל השנים מבנה האולפן היה אחיד: מקדימה האולפן עצמו בו יושבים המרואיינים, מאחוריהם חלון זכוכית גדול ומאחורי חלון הזכוכית – חברי המערכת.\n\n\tסמלילי חברת החדשות\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nד״ר פרימק ביקר את חדשות 12 בטענה שמתוך רצון לשמור על שיעורי הצפייה, היא מזמינה לאולפנים דמויות קיצוניות מן הימין. כך, בסיוע חיקוי ב\"ארץ נהדרת\", היא מאדירה אותן והופכת אותן לחלק מהזרם המרכזי בחברה. פועל יוצא מזה הוא פגיעה בדמוקרטיה.\n\nבשנת 2020, בעוד אחד מבעלי החברה, הטייקון יצחק תשובה, בעיצומה של קריסה כלכלית שתשפיע על חסכונות הציבור הרחב שמושקע בחברות שבשליטתו – קבוצת דלק – נטען כי הנושא הוזכר בערוץ פעם אחת בלבד ובחטף. באותו הזמן הוזכר הנושא בערוץ המתחרה לפחות 18 פעמים.\nב־2022 התפרסמה עבודה אקדמאית של שגיא ירוסלב, שהראה כי הערוץ סיקר באופן מוטה את בעלי השליטה בו. העבודה עקבה אחר סיקורם לאורך 2021 והשוותה אותו לסיקור בערוצים 11 ו-13. על פי העבודה, בערוץ 12 היה קשר מובהק בין הבעלות לסיקור.\nכמו כן נאמר, גם כן ב־2022, כי עם עליית כוחה של \"קשת\" הפכה חדשות 12 ל\"זרוע החדשותית של גוף התקשורת החזק והמצליח במדינה\", וכי \"כרגע אין גופי תקשורת שמוטת ההשפעה שלהם רחבה כמו זו\" שלה. הטענות שנשמעו בהקשר זה הן שחדשות 12 נוהגת בנקמנות בידיעה שלנקמה מצידה יש כוח מיוחד; שהיא הודפת בעקשנות ביקורת ודרישות לשקיפות; שהיא מארחת יועצי תקשורת בעלי אינטרסים כפרשנים לגיטימיים; ושרון ירון, לשעבר העורך הראשי של \"ידיעות אחרונות\", נבחר לערוך את \"אולפן שישי\" בין היתר בגלל יכולתו להבין מבין השורות כיצד לרצות את הממונים עליו.\n\nהמנכ\"ל והעורך ראשי – אבי וייס\nהמשנה למנכ\"ל – אורי שלוש\nהעורך הראשי – גיא סודרי\n\nיונית לוי – \"המהדורה המרכזית\" ומשדרים מיוחדים; מתמחה בהיסטוריה אמריקאית ובחדשות חוץ\nדני קושמרו – \"המהדורה המרכזית\" ו\"אולפן שישי\"\nקרן מרציאנו – \"תוכנית חיסכון\" ו\"המהדורה המרכזית\"; העורכת הכלכלית\nגדעון אוקו – \"תוכנית חיסכון\" ו\"שבת בחמש\"\nעודד בן-עמי – \"שש עם\"\nעופר חדד ועמליה דואק – \"מהדורת היום\"\nרפי רשף, ירון אברהם – \"חמש עם רפי רשף\"\nדנה ויס – \"חדשות סוף השבוע״\nעמית סגל בן כספית – \"פגוש את העיתונות\"\nערד ניר – \"סדר עולמי\" ושידורים מיוחדים מהעולם; מתמחה בחדשות חוץ\nפוראת נסאר – חדשות השבוע בערבית; מתמחה בפלילים ובחברה הערבית\nלירון זייד, גל חן – \"המהדורה הצעירה\", משדרים מיוחדים ומבזקן\nיעל אודם, לי נעים, אדוה דדון, אורי איזק, דין פישר, אלמז מנגיסטו, עדי זריפי, תמיר סטיינמן, גל חן – מבזקני חדשות, משדרים מיוחדים ומגישים מחליפים\n\n, מי ששמו מופיע ראשון הוא ראש הדסק או עורך התחום\n\nדסק מדיני: דנה ויס, אמנון אברמוביץ' ועופר חדד\nדסק פוליטי: עמית סגל, דפנה ליאל וירון אברהם\nדסק צבא וביטחון: ניר דבורי ואורי איזק\nדסק לענייני ערבים ושטחים: אהוד יערי, אוהד חמו, אורי איזק, מוחמד מג'אדלה, פוראת נסאר, גאנם איברהים, ירון שניידר\nדסק חדשות החוץ: ערד ניר, יונית לוי, קרן בצלאל, אסף יחזקאלי, עמית ולדמן, רותי שילוני\nדסק כלכלה: קרן מרציאנו, איתמר מינמר, עמליה דואק, גל חן, מעיין פרתי ולי אברמוביץ'\nדסק תרבות, מדע וטכנולוגיה: יונתן ריגר, לירון זייד, אבי סדרינה, נועם כהן, אילן לוקאץ', איתמר מינמר ועמית אטיאס\nמחלקת התחקירים: אדוה דדון ויוסי מזרחי\nכתבי משטרה, משפט ופלילים: משה נוסבאום, גלעד שלמור, ברהנו טגניה, עמרי מניב\nדסק משפט: גיא פלג, לי נעים ויובל אראל\nכתבי רווחה, חינוך ובריאות: יואב אבן, ענבר טויזר, יעל אודם ומיכל פעילן\nכתב ספורט: בן גולפריינד\nכתב תחבורה ותעופה: דין פישר\nכתב לענייני חרדים: יאיר שרקי\nחזאים וכתבי מזג אוויר: מתן יעקב ואילנית אדלר\nכתבים אזוריים: תמיר סטיינמן, ניצן שפירא (דרום), גיא ורון, אדר גיציס (צפון), ענבר טויזר (ירושלים)\nכתבים בעולם: אלעד שמחיוף (הממלכה המאוחדת ואירופה), אנטוניה ימין (גרמניה) ויונה לייבזון (ארצות הברית)\nכתבת מבית הנשיא: שושי חתוקה\nכתבים נוספים: מנחם הורוביץ, יגאל מוסקו, אפרת לכטר, לי נעים, יוסי מזרחי, אבי סדרינה, אלינור צוקרמן, מלך זילברשלג\nכתבי תוכנית חיסכון: איתמר מינמר, יולן כהן, מעיין פרתי, גל חן, שרון קנובליך, לירן שבתאי ורביד אדרי\nכתבי \"N12\": עמית ולדמן, אביבית מיסניקוב, אור רביד, אדר גיציס, ניצן שפירא, עמית אטיאס, איתמר מינמר, כרמל ליבמן, טל שגיא, גאנם איברהים, אבי סדרינה, אלינור צוקרמן, רותי שילוני, ספיר ליפקין, אסף רוזנצוייג, תומר אלמגור.\n\n אתר האינטרנט הרשמי של חברת החדשות\n חברת החדשות, ברשת החברתית פייסבוק\n חברת החדשות, ברשת החברתית אקס (טוויטר)\n חברת החדשות, ביישום טלגרם\n חברת החדשות, ברשת החברתית אינסטגרם",
    "pageid": 35424
  },
  {
    "title": "חיל הגנת הגבולות",
    "extract": "חיל הגנת הגבולות (איחוד של מערך הגנת הגבולות וחיל האיסוף הקרבי) הוא חיל בצה\"ל הכפוף לזרוע היבשה שתפקידו הוא פעילות ביטחון שוטף, איסוף מודיעין קרבי ושמירה והגנה על גבולות ישראל.\nהחיל, שנקרא לפני יולי 2020 מערך הגנת הגבולות, כולל תחתיו חמישה גדודים אשר כונו בעבר חי\"ר קל: קרקל, אריות הירדן, ברדלס, לביאי הבקעה ופנתר, וחמישה גדודי איסוף קרבי גזרתיים, המורכבים מתצפיתניות ולוחמים, כאשר חלק מהפלוגות הלוחמות הן מגדריות לבנים או לבנות בלבד וחלקן מעורבות.\nבינואר 2020 צורפה יחידת הגששים של צה\"ל לחיל הגנת הגבולות.\nכמו כן מערך נוסף אשר נמצא תחת החיל הוא מערך ההגמ\"ר. (הגנת היישוב)\nמפקד חיל הגנת הגבולות הנוכחי הוא תת-אלוף אליעד מאור.",
    "pageid": 1540909
  },
  {
    "title": "יונה לייבזון",
    "extract": "יוּנה לייבזון (נולדה ב-21 במרץ 1989) היא עיתונאית ישראלית ילידת ליטא הסובייטית, המשמשת ככתבת בארצות הברית של חברת החדשות של קשת 12.",
    "pageid": 1285033
  },
  {
    "title": "יוסי מרשק",
    "extract": "יוסי מרשק (נולד ב-9 באוגוסט 1969) הוא שחקן קולנוע, טלוויזיה ותיאטרון ישראלי.",
    "pageid": 124099
  },
  {
    "title": "כדורגל במשחקים האולימפיים",
    "extract": "טורניר כדורגל הגברים במשחקים האולימפיים נערך בכל אחת מהאולימפיאדות מלבד אולימפיאדת אתונה (1896) ואולימפיאדת לוס אנג'לס (1932). טורניר כדורגל נשים הצטרף רק באולימפיאדת אטלנטה (1996).",
    "pageid": 146385
  },
  {
    "title": "מזל סרטן",
    "extract": "מזל סרטן הוא אחד משנים עשר המזלות שבגלגל המזלות. באסטרולוגיה המערבית, \"בן מזל סרטן\" הוא מי שנולד בין 21 ביוני ל-22 ביולי (לערך). במסורת היהודית מתייחס מזל סרטן לחודש תמוז. בלוח השנה במגילות קומראן משויך מזל סרטן לחודש סיוון. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל סרטן האסטרולוגי. כיום, אין חפיפה בין קונסטלציית הסרטן לבין אזור השמיים של מזל סרטן בגלל נקיפת ציר כדור הארץ.",
    "pageid": 176001
  },
  {
    "title": "מייקל פלפס",
    "extract": "מייקל פרד פֶלפּס (באנגלית: Michael Fred Phelps; נולד ב-30 ביוני 1985) הוא שחיין עבר אמריקאי, אלוף אולימפי, אלוף עולם ושיאן עולם. נחשב לשחיין הטוב בהיסטוריה ולאחד הספורטאים הטובים ביותר בכל הזמנים, זכה 8 פעמים בתואר שחיין השנה בעולם, יותר מכל שחיין אחר בהיסטוריה. פלפס הוא הספורטאי האולימפי המעוטר ביותר בהיסטוריה, עם 28 מדליות אולימפיות (מתוכן 16 מדליות אישיות), וגם האלוף האולימפי בעל מספר מדליות הזהב הרב ביותר בתולדות המשחקים האולימפיים המודרניים מכל ענפי הספורט – 23 מדליות זהב (מתוכן 13 אישיות). כמו כן, הוא אלוף העולם המעוטר ביותר, עם 33 מדליות, בהן 26 מדליות זהב, 6 מדליות כסף ומדליית ארד אחת מ-6 אליפויות עולם. הוא השחיין היחיד עד כה בהיסטוריה שזכה במדליית זהב בארבע אולימפיאדות רצופות במשחה ל-200 מטר מעורב אישי.\nבאולימפיאדת אתונה (2004) זכה ב-8 מדליות, מהן 6 מדליות זהב, שהושגו בארבעה משחים אישיים ובשני משחי שליחים.\nבאולימפיאדת בייג'ינג (2008) זכה ב-8 מדליות זהב בחמישה משחים אישיים ושלושה משחי שליחים, תוך שבירת שבעה שיאי עולם ושיא אולימפי אחד; בכך שבר את שיאו של מארק ספיץ מאולימפיאדת מינכן ב-1972, שבה זכה ב-7 מדליות זהב בארבעה משחים אישיים ושלושה משחי שליחים עם שבעה שיאי עולם. לאחר הישגיו באולימפיאדת בייג'ינג הוכרז כספורטאי השנה של ספורטס אילוסטרייטד לשנת 2008.\nבאולימפיאדת לונדון (2012) זכה פלפס ב-6 מדליות, מהן 4 זהב ו-2 כסף והיה השחיין המעוטר ביותר בתחרות בפעם השלישית ברציפות.\nבאולימפיאדת ריו דה ז'ניירו (2016) זכה ב-6 מדליות, 5 מהן זהב והיה השחיין המעוטר ביותר בתחרות בפעם הרביעית ברציפות. נוסף על כך, הוא זכה 4 פעמים ברציפות במשחה ל-200 מטר מעורב אישי, הישג יחיד בהיסטוריה של המשחקים.\nבאליפות העולם במלבורן שבאוסטרליה ב-2007 זכה ב-7 מדליות זהב, על אף שנבחרתו נפסלה במשחה השליחים 4X100 מטרים מעורב. בשנים 2001–2011 זכה ב-5 אליפויות עולם במשחה ל-200 מטר פרפר (ב-2005 הוא לא שחה משחה זה), ובכך היה לשחיין היחיד בהיסטוריה שזכה בחמש אליפויות עולם באותו משחה.",
    "pageid": 129113
  },
  {
    "title": "ממשלת ישראל השלושים ושבע",
    "extract": "ממשלת ישראל השלושים ושבע (מכונה גם ממשלת נתניהו השישית) היא ממשלת ישראל הנוכחית בראשות בנימין נתניהו. הממשלה קיבלה את אמונה של הכנסת העשרים וחמש והושבעה ב־29 בדצמבר 2022, ה' בטבת ה'תשפ\"ג. מכהנים בה 32 שרים וחמישה סגני שרים, והיא הממשלה הגדולה ביותר שהייתה בישראל בשיאה.\n\n ערך מורחב – המשבר הפוליטי בישראל (2019–2022)\nמערכת הבחירות לכנסת העשרים וחמש הייתה החמישית בישראל בתוך ארבע שנים, לאחר ארבע מערכות בחירות שלא הביאו לכינונה של ממשלה יציבה ומתפקדת לאורך זמן. מערכות הבחירות האלו באו לאחר כעשור שבו בנימין נתניהו כיהן כראש הממשלה. מול נתניהו התייצבו מפלגות שהתנגדו להמשך כהונתו, בהובלת  יאיר לפיד ובני גנץ ומנעו ממנו להקים ממשלה פעם נוספת, כאשר מאידך היעדר רוב מוצק של מפלגות ציוניות המתנגדות לנתניהו הביא לכך שלא קמה ממשלה חלופית. בתווך היו מפלגות שלא זיהו עצמן עם אף אחד מן הצדדים בשלב כלשהו.\nלאחר מערכת הבחירות השלישית, ובתוך מגפת הקורונה, החליטו נתניהו וגנץ להקים יחדיו ממשלת אחדות, ויזמו את מודל ממשלת חילופים. ואולם, ממשלה זו התפרקה לאחר כשנה ומדינת ישראל הלכה למערכת בחירות רביעית בתוך שלוש שנים.\nב־13 ביוני 2021 הוקמה ממשלת ישראל השלושים ושש, ובראשותה עמדו נפתלי בנט כראש הממשלה ויאיר לפיד כראש הממשלה החלופי. הממשלה נתמכה על רוב קואליציוני צר בן שמונה סיעות.\nבמהלך כהונת הכנסת העשרים וארבע פחת בהדרגה הרוב הקואלציוני שעליו התבססה הממשלה, עד שב־20 ביוני 2022 הודיעו בנט ולפיד על מיצוי הניסיונות לייצב את הקואליציה ועל החלטתם להוביל לפיזור הכנסת ולעריכת בחירות. החוק לפיזור הכנסת התקבל ב־30 ביוני והבחירות נקבעו ל־1 בנובמבר. תוצאות הבחירות הביאו להכרעה בדבר חזרת נתניהו לתפקיד ראש הממשלה, כאשר הגוש שבראשותו זכה ב־64 מושבים בכנסת.\n\n ערכים מורחבים – הבחירות לכנסת העשרים וחמש, הכנסת העשרים וחמש\n\nב־9 בנובמבר 2022 החל נשיא המדינה יצחק הרצוג בסבבי ההתייעצויות עם נציגי הסיעות שנבחרו לכנסת, בדבר זהות המועמד להרכבת הממשלה.\nב־15 בנובמבר 2022 הושבעה הכנסת העשרים וחמש, כאשר המגעים לכינון הממשלה החלו עוד קודם לכן.\nבהתאם לתוצאות הבחירות וכפי שהיה צפוי מהן, המליצו 64 חברי הכנסת על בנימין נתניהו (32 חברי הליכוד, 11 חברי ש\"ס, 7 חברי יהדות התורה, 7 חברי הציונות הדתית, 6 חברי עוצמה יהודית וחבר אחד מטעם נעם).\nבעד ראש הממשלה המכהן, יאיר לפיד, המליצו 28 חברי הכנסת (24 חברי יש עתיד ו-4 חברי מפלגת העבודה), ו־28 חברי הכנסת לא המליצו על אף מועמד (12 חברי המחנה הממלכתי, 6 חברי ישראל ביתנו, 5 חברי רע\"ם ו־5 חברי חד\"ש-תע\"ל).\nבהתאם להמלצות נציגי הסיעות, הטיל הרצוג על נתניהו ב־13 בנובמבר את מלאכת הרכבת הממשלה, וניתנה לו תקופה של 28 ימים בהתאם לחוק-יסוד: הממשלה. בתום תקופה זו, ולאחר שביקש נתניהו לקבל הארכה של 14 ימים נוספים, הקציב לו הרצוג 10 ימי הארכה.\n\nב־21 בדצמבר, מעט לפני תום תקופת המנדט שניתנה לנתניהו, הוא הודיע לנשיא כי עלה בידו להרכיב ממשלה. ההודעה על כך נמסרה לכנסת ב־26 בדצמבר, ומועד ההשבעה נקבע ל־29 בדצמבר. ההסכמים הקואליציוניים נחתמו באופן סופי ב־28 בדצמבר והונחו על שולחן הכנסת בו ביום.\nבבוקר 29 בדצמבר כונסה הכנסת לישיבה לצורך כינון הממשלה, ובשעות אחר הצהריים התקיימה הצבעה לבחירת אמיר אוחנה לתפקיד יושב ראש הכנסת. לאחר מכן התקיימה ההצבעה על הבעת האמון בממשלה שהוצעה. בהבעת האמון בממשלה תמכו 63 חברי כנסת (ח\"כ יעקב טסלר שהה מחוץ לישראל בזמן ההצבעה), ונגדה הצביעו 54. הממשלה קיבלה את אמון הכנסת, ושריה נשבעו אמונים מיד לאחר מכן.\nבעקבות מלחמת חרבות ברזל והמצב הביטחוני, יו\"ר המחנה הממלכתי בני גנץ אמר כי הודיע לראש הממשלה שהוא מוכן להתייצב למערכה ולדון על הצטרפות של המחנה הממלכתי בכוונה להקים קבינט מלחמה. לאחר כמה ימים החליטו סיעות הקואליציה לצרף את סיעת המחנה הממלכתי לממשלה לתקופת המלחמה כדי ליצור ממשלת אחדות שתכונה \"ממשלת חירום לאומית\". ב-12 באוקטובר 2023 הושבעו חמישה שרים מטעם המחנה הממלכתי.\nעל פי ההסכם שנחתם בין סיעת הליכוד לסיעת המחנה הממלכתי, הממשלה בהרכב זה תכהן עד סוף המלחמה ובתקופה זו לא יקודמו חוקים ללא הסכמות הליכוד והמחנה הממלכתי. בנוסף לכך, תוארך עד לסיום המלחמה כהונת בעלי תפקידים שכהונתם אמורה להסתיים בזמן המלחמה.\n\nלהלן קווי היסוד של הממשלה:\n\nלעם היהודי זכות בלעדית ובלתי ניתנת לערעור על כל מרחבי ארץ ישראל. הממשלה תקדם ותפתח את ההתיישבות בכל חלקי ארץ ישראל – בגליל, בנגב, בגולן, ביהודה ובשומרון.\nהממשלה תפעל באופן אקטיבי כדי לבצר את הביטחון הלאומי ולהקנות ביטחון אישי לאזרחיה תוך מאבק נחרץ ונחוש באלימות ובטרור.\nהממשלה תפעל להמשך המאבק נגד תוכנית הגרעין של איראן.\nהממשלה תפעל לחיזוק מעמדה של ירושלים.\nהממשלה תפעל לקידום השלום עם כל שכנינו תוך שמירת האינטרסים הביטחוניים, ההיסטוריים והלאומיים של ישראל.\nהממשלה תחתור לצדק חברתי על ידי פיתוח הפריפריה וצמצום הפערים החברתיים תוך מאבק בלתי מתפשר בעוני באמצעות חינוך, תעסוקה, והגברת הסיוע לשכבות החלשות באוכלוסייה.\nהממשלה תפעל לעידוד השימוש בתחבורה הציבורית ולפתרון העומס בתחבורה.\nהממשלה תקדם תוכנית להתמודדות עם יוקר המחיה הגואה ותפעל ליצירת התנאים הכלכליים שיאפשרו צמיחה בת קיימא.\nהממשלה תראה בהוזלת מחירי הדיור והגדלת היצע הדירות, יעד לאומי, ותפעל להוזלת מחירי הדיור.\nהממשלה תנקוט בצעדים להבטחת המשילות ולהשבת האיזון הראוי בין הרשות המחוקקת, הרשות המבצעת והרשות השופטת.\nהממשלה תפעל להגברת העלייה והקליטה מכל מדינות תבל.\nהממשלה תעמיד את החינוך במרכז סדר העדיפויות הלאומי ותפעל לקידום רפורמות במערכת החינוך תוך פעולה לשוויון בין כל האוכלוסיות במערכות החינוך השונות וחיזוק הזהות היהודית.\nהממשלה תשמור על צביונה היהודי של המדינה ומורשת ישראל, וכן תכבד את הדתות והמסורות של בני הדתות במדינה בהתאם לערכי מגילת העצמאות.\nיישמר הסטטוס קוו בנושאי דת ומדינה כפי שהיה מקובל זה עשרות שנים בישראל ובכלל זה ביחס למקומות הקדושים.\nהממשלה תפעל לטיפול בבעיית הביטחון האישי בחברה הערבית ומאבק בפשיעה בחברה הערבית, תוך עידוד השכלה, מתן פתרונות מתאימים וראויים לצעירים והשקעה מתאימה בתשתיות ביישובים הערביים.\nהממשלה תפעל לקידום ההכשרה המקצועית וההשכלה במקצועות הטכנולוגיים לשם מתן מענה הולם לצרכים העדכניים של התעשייה בישראל כגורם צמיחה מרכזי במשק.\nהממשלה תפעל לשילובם של בעלי מוגבלויות מכל סוג שהוא בחיי החברה, תוך סיוע בחינוכם ותעסוקתם, ותדאג לצרכיהם הבסיסיים של אלה שאינם מסוגלים לקיים את עצמם, לשיפור מעמד הקשישים, הנכים, ומשפחות מרובות ילדים.\nהממשלה תפעל להגנה על איכות הסביבה בישראל, לשיפור איכות החיים של תושבי המדינה ולהשתתפות ישראל בתרומה למאמץ הגלובלי בנושאי אקלים וסביבה.\nהממשלה תפעל לחיזוק כוחות הביטחון, ומתן גב ללוחמים והשוטרים כדי להילחם בטרור ולהכריע אותו.\nהממשלה תפעל להכיר ברמת הגולן כחבל ארץ אסטרטגי, בעל פוטנציאל פיתוח רחב, ותיצור תנופת התיישבות, עשיה, פיתוח וקידום יזמויות תוך שמירה על ערכי הטבע, האדם והסביבה הייחודיים לגולן.\n\nמתמשך — הרפורמה המשפטית בישראל\nמתמשך — המחאה נגד ממשלת ישראל השלושים ושבע.\nמתמשך — המערכה שבין המלחמות למניעת התבססות וסיכול פעילות התקפית של איראן במזרח התיכון.\n7 באוקטובר 2023 — מתקפת הפתע על ישראל, בה השתלטו מחבלי חמאס על מספר יישובים בעוטף עזה, רצחו מעל 1,100 אנשים וחטפו 256 אנשים לרצועת עזה.\nמתמשך — מלחמת חרבות ברזל.\nגל הטרור בישראל (2023).\nמבצע שובר גלים נגד הטרור הפלסטיני ביהודה ושומרון.\n31 בדצמבר 2022 — החלטת העצרת הכללית של האו\"ם לבקש מבית הדין הבינלאומי לצדק בהאג לגבש חוות דעת משפטית בנוגע ל\"כיבוש הישראלי בגדה המערבית\", השלטון הישראלי ביהודה ושומרון.\n18 בינואר 2023 — חבר הכנסת אריה דרעי פוטר מתפקידיו בממשלה בעקבות פסיקת בג\"ץ שקבעה כי דרעי לא יכול לכהן כשר בממשלה.\n1 באפריל 2023 — נכנס לתוקפו הסכם סחר חופשי מלא בין ישראל לאיחוד האמירויות הערביות. ההסכם הוא הסכם הסחר החופשי המלא הראשון והיחיד בין ישראל למדינת ערב.\n31 במאי 2023 — הוכרז על אישור של משרד האנרגיה בשדה גז בשם קטלן בבעלות חברת אנרג'יאן במים הכלכליים של ישראל בנפח של 68 BCM.\n1 בפברואר 2024 — ארצות הברית ומדינות מערביות נוספות הטילו לראשונה סנקציות על מתנחלים שיוחסה להם אלימות נגד פלסטינים.\n10 בפברואר 2024 — הורדת דירוג האשראי של ישראל על ידי מודי'ס — ההורדה הראשונה מאז שישראל נמדדה בדירוגי האשראי. בהמשך השנה, הורידה גם S&P את הדירוג.\n13 באפריל 2024 — התקיפה האיראנית על ישראל. מתקפה איראנית ישירה על ישראל בעקבות חיסול מפקד כוח קודס בסוריה ולבנון\n19 ביולי 2024 — מתקפת הכטב\"ם על תל אביב. מתקפה של החות'ים מתימן על העיר תל אביב באמצעות שיגור כטב\"ם מסוג סמאד-3 שגרם למותו של אדם אחד ולפציעתם של כעשרה אנשים נוספים.\n\n9–13 במאי 2023 — מבצע מגן וחץ של צה\"ל לסיכול בכירי ארגון הטרור הג'יהאד האסלאמי הפלסטיני ופגיעה בתשתיות הארגון ברצועת עזה.\n3-5 ביולי 2023 — מבצע בית וגן של צה\"ל לסיכול תשתיות טרור, פגיעה במחבלים, מעצר מבוקשים, סיכול מפקדות וחמ\"לים, מעבדות מטענים ואמל\"ח במרחב העיר ומחנה הפליטים ג'נין.\n7 באוקטובר 2023 — פתיחה במלחמת חרבות ברזל בעקבות מתקפת פתע נרחבת על ישראל של חמאס ברצועת עזה.\n13 באפריל 2024 — התקיפה האיראנית על ישראל. מתקפה איראנית ישירה על ישראל בעקבות חיסול מפקד כוח קודס בסוריה ולבנון.\n20 ביולי 2024 — מבצע יד ארוכה, תקיפה הצבאית של חיל האוויר בתימן נגד מטרות צבאיות של החות'ים.\n\nנחתם הסכם שיתוף פעולה ביטחוני בין משרד הביטחון הישראלי ומשרד ההגנה האמריקני שיעניק לשתי המדינות עדיפות הדדית בעתות חירום באספקת נשק ואמצעי לחימה מהתעשיות הביטחוניות של ישראל וארצות הברית.\n2 בפברואר 2023 — נחנכה שגרירות רפובליקת צ'אד ברמת גן.\n29 במרץ 2023 — נחנכה שגרירות אזרבייג'ן בתל אביב.\n19 ביולי 2023 — ישראל הכירה בריבונותה של מרוקו על חבל הארץ סהרה המערבית.\n25 ביולי 2023 — נחתם הסכם אזור סחר חופשי בין ישראל ווייטנאם.\n5 בספטמבר 2023 — ראש ממשלת פפואה גינאה החדשה חנך את שגרירות המדינה בירושלים.\n27 בספטמבר 2023 — ארצות הברית הודיעה רשמית כי ישראל הצטרפה לתוכנית הפטור מוויזה.\n28 בספטמבר 2023 — נחתם הסכם לשיתוף פעולה ביטחוני בין ישראל לגרמניה, במהלכו נחתמה העסקה לאספקת מערכת ההגנה חץ 3 לגרמנים.\n4 באוקטובר 2023 — נחתם הסכם שיתוף פעולה בתחום החלל בין ישראל ואזרבייג'ן. במסגרת ההסכם ישראל תייצר לוויינים לאזרבייג'ן.\n\nהעברת תקציב המדינה לשנים 2023 ו-2024 ואת חוקי ההסדרים הנלווים אליו.\nהוספת נקודת זיכוי במס הכנסה להורים בעד כל ילד בן 6–18 והשוואת סכום מענק העבודה שמקבל גבר לזה שמקבלת אישה.\nהעברת 927 מיליון ש\"ח לחינוך החרדי, למוסדות התורניים, למנהל החינוך הדתי, למשרד לשירותי דת ולקרן לסיוע לאברכים.\nהגדלה משמעותית בכמות הכספים הקואליציוניים, מ-2.9 מיליארד בשנים 2021–2022 ל-13.7 מיליארד בשנים 2023-2024.\nהגדלה נרחבת בגירעון התקציבי.\n\nהקלה בקריטריונים לקבלת רישיון לנשיאת כלי נשק פרטי.\n\nהסדרת 10 יישובים באיו\"ש: אביגיל, עשהאל, שחרית, גבעת ארנון, גבעת הראל, גבעת הרא\"ה, מלאכי השלום, מצפה יהודה, בית חגלה, ושדה בועז.\nב-12 בנובמבר 2023 נפתח המקטע המרכזי של כביש לב השומרון.\n\nהקמת \"קרן הארנונה\", שאליה רשויות מקומיות יצטרכו להעביר כסף בעד כל שטח עסקי שיבנו. הכספים שיצטברו בקרן יעברו לרשויות מקומיות שיאשרו בנייה של יחידות דיור.\nדחיית הבחירות לרשויות המקומיות בישראל שהיו אמורות להתקיים ב-31 באוקטובר 2023 ל-30 בינואר 2024, בעקבות מלחמת חרבות ברזל.\n\nתחילת קידום הרפורמה המשפטית, ובתוך כך צמצום עילת הסבירות בתיקון מספר 3 לחוק יסוד: השפיטה.\nהקמת ועדת דרורי, ועדת בדיקה ממשלתית לחקירת פרשת השימוש ברוגלה במשטרת ישראל.\n\nהקמת משרד העבודה, משרד ההסברה (וסגירתו בהמשך), המשרד לעניינים אסטרטגיים והמשרד לקידום מעמד האישה (וסגירתו בהמשך).\nפיצול משרד ירושלים ומורשת למשרד המורשת ולמשרד ירושלים ומסורת ישראל.\nחתימת הסכם שכר חדש במגזר הציבורי.\nהקמת הרשות לזהות לאומית יהודית.\n\nביטול מכס על הגבינות מוצרלה טרייה רכה, חלומי, ג'מיד, גורגונזולה, מוצרלה קשה וגבינות שמנת (גבינות רכות מעל 5% שומן) מחלב צאן או מחלב בקר. חלק מהביטולים מיידיים וחלקם בפעימות.\n29 בינואר 2023 — ביטול המס על כלים חד-פעמיים.\n27 במרץ 2023 — ביטול המס על משקאות ממותקים.\nיולי 2023 — ביטול זמני של המכס על חלב ניגר למשך שלושה חדשים. שהוארך בספטמבר למשך חצי שנה נוספת.\n\nהקמת \"בית הספר הווירטואלי\".\nהגדלת קצבת האברכים מ-680 ש\"ח ל-1000 ש\"ח לפחות.\nתוספת של 2.5 מיליארד ש\"ח (40 אחוז) לתקציבי הישיבות במשך שנתיים.\n\nהארכת כהונת נגיד בנק ישראל אמיר ירון ב-5 שנים נוספות.\nמינוי ניצב קובי יעקובי לנציב בתי הסוהר.\n\nמספר חברי הכנסת החברים בקואליציה\n\n64 ח\"כים לפני הצטרפות סיעת המחנה הממלכתי (29 בדצמבר 2022 – 11 באוקטובר 2023)\n76 ח\"כים לפני פרישת תקווה חדשה (11 באוקטובר 2023 – 27 במרץ 2024)\n72 ח\"כים לפני פרישת המחנה הממלכתי (27 במרץ 2024 - 9 ביוני 2024)\n64 ח\"כים לאחר פרישת המחנה הממלכתי (החל מ-9 ביוני 2024)\n\nבממשלה זו מכהנים 21 שרים חדשים: מאיר פרוש, איתמר בן גביר, יצחק גולדקנופף, יואב קיש, חיים ביטון, ניר ברקת, אורית סטרוק, אופיר סופר, עמיחי אליהו, יצחק וסרלאוף, יואב בן צור, עמיחי שיקלי, עידית סילמן, מיכאל מלכיאלי, שלמה קרעי, מיקי זוהר, רון דרמר, מאי גולן, משה ארבל, גדי איזנקוט ואוריאל בוסו.\n\n• לפי הסיכומים בסיעת הליכוד, בחלוף שנה לכהונת הממשלה החל אלי כהן לכהן כשר האנרגיה וישראל כץ החל לכהן כשר החוץ; ובחלוף שלוש שנים לכהונת הממשלה, יתחלפו בחזרה בתפקידיהם, עד לסוף כהונת הממשלה.\n\nעד הרחבת הממשלה ביום 12 באוקטובר 2023, אז הצטרפה סיעת המחנה הממלכתי לקואליציה, הייתה הממשלה ה-37 הימנית ביותר והדתית ביותר בתולדות מדינת ישראל עם למעלה ממחצית השרים וסגני השרים מהמפלגות הדתיות.\n\nבממשלה זו מכהנות חמש נשים:\n\nהליכוד (4): מירי רגב, עידית סילמן, גילה גמליאל, מאי גולן\nהציונות הדתית (1): אורית סטרוק\n\nבממשלה זו מכהנים שלושה שרים ששימשו בדרגת תת-אלוף ומעלה בצה\"ל, ואחד כראש ארגון ביטחוני:\n\nהליכוד (3): יואב גלנט (אלוף), מירי רגב (תת-אלוף), אבי דיכטר (ראש השב\"כ).\n\nמזכיר הממשלה: יוסי פוקס\nהיועצת המשפטית לממשלה: גלי בהרב-מיארה או אחד מהמשנים שלה\nראש המטה לביטחון לאומי: צחי הנגבי\nראש הסגל בלשכת ראש הממשלה: צחי ברוורמן\nמנכ\"ל משרד ראש הממשלה: יוסי שלי\nראש המועצה הלאומית לכלכלה: אבי שמחון\nהמזכיר הצבאי של ראש הממשלה: אלוף אבי גיל\nהמשנה למזכיר הממשלה: ליאור נתן\n\n אתר האינטרנט הרשמי של ממשלת ישראל השלושים ושבע\n אתר האינטרנט הרשמי של ממשלת ישראל השלושים ושבע (בערבית)\n אתר האינטרנט הרשמי של ממשלת ישראל השלושים ושבע (באנגלית)\n\nממשלת ישראל השלושים ושבע באתר משרד ראש הממשלה\nממשלת ישראל השלושים ושבע באתר הכנסת\nשאול אמסטרדמסקי, שאול מסביר עם עוגה: למה הממשלה המתקרבת תתקשה לתפקד?, באתר כאן – תאגיד השידור הישראלי, 16 בדצמבר 2022\nאוריה בר-מאיר, ‏כל המספרים והנתונים של הממשלה החדשה. וגם, מה אפשר ללמוד מההיסטוריה על סיכויי ההישרדות שלה?, באתר גלובס, 29 בדצמבר 2022\nפרופ' עופר קניג, הממשלה ה-37 במספרים: מעט נשים, מרבית השרים חסרי ניסיון מיניסטריאלי, באתר המכון הישראלי לדמוקרטיה, 03 בינואר 2023\nתני גולדשטיין, ממשלת ישראל מכה בתדהמה, באתר זמן ישראל, 29 בינואר 2023\n חגי עמית, קינן ראובני, \"באנו לכסח\": מסע הטיהורים חסר התקדים של ממשלת נתניהו, באתר TheMarker‏, 17 במרץ 2023",
    "pageid": 1994933
  },
  {
    "title": "מערך ההגנה האווירית",
    "extract": "מערך ההגנה האווירית (בראשי תיבות: מערך ההגנ\"אנ, בעבר: מערך הנ\"מ) הוא הגוף המאגד את יחידות הקרקע של ההגנה האווירית של צבא הגנה לישראל. המערך, אשר כפוף לחיל האוויר, אחראי על הגנת המרחב האווירי של ישראל לצד כלי הטיס של החיל. דוקטרינת הגנת המרחב האווירי הישראלי קובעת כי חיל האוויר נסמך בעיקר על מטוסי יירוט ככלי להשגת עליונות אווירית ואל מול זאת מערך ההגנה האווירית מהווה את קו ההגנה האחרון מפני איומים אוויריים הכוללים כלי טיס וקו ההגנה הראשון כנגד איומים אוויריים הכוללים טילים בליסטיים, טילי קרקע־קרקע ורקטות ארטילריות. \nבראש מערך ההגנה האווירית עומד קצין בדרגת תת־אלוף, הכפוף ישירות למפקד חיל האוויר; בעבר, הקצין, וכן מִפְקֶדֶת המערך, היו קרויים מכהנ\"מ – מפקד (או מִפְקֶדֶת) כוחות הנ\"מ. החל משנת 2011, לאור השינוי הגדול בסוגי האמל\"ח אותו מתפעל המערך, ועל מנת להדגיש את שינוי הייעוד של המערך מ\"מגן מפני מטוסים\" בלבד למגן מפני כלי טיס, טילי קרקע קרקע ורקטות קרקע קרקע, שוּנה שם המערך, ובהתאם, מפקד המערך נקרא מהגנ\"א (מפקד מערך ההגנה האווירית). מפקדו הנוכחי של המערך הוא תת-אלוף גלעד בירן.\n\nמערך ההגנה האווירית הישראלי מתבסס על ממספר סוגי מערכת הגנה אווירית אקטיביות וסוללות טילים נגד טילים. היחידה הבסיסית ביותר היא הפלגה – (מחלקה) צוות הגנה אווירית בסיסי. מספר פלגות מאוגדות בסוללה (פלוגה). הסוללות מאורגנות ביחידות (גדודים). כלל גדודי ההגנה האווירית המבצעיים נמצאים תחת פיקודו הישיר של מפקד מערך ההגנה האווירית. בנוסף, קיימת כנף היערכות 168.\nלמערך ההגנה האווירית גדודים מבצעיים המתפעלים מגוון מערכות לחימה והגנה:\n\nבית הספר להגנה אווירית ממוקם בצפון הנגב המערבי בסמוך לקיבוץ משאבי שדה. בעבר שכן במרכז הארץ, סמוך לשדה התעופה הרצליה, הועבר לנגב כחלק ממדיניות צה\"ל ומחסור בשטחי אש לאימונים. בקרקע שהתפנתה, הוקם ב־31 באוגוסט שנת 1993 המרכז הבינתחומי הרצליה. על בית הספר מפקד קצין צה\"ל בדרגת אלוף-משנה. בבית הספר מספר מגמות הכשרה, טייסות וגדוד קשר מבצעי. על כל אחד מהם מפקד קצין צה\"ל בדרגת סגן אלוף.\nמגמת יסודות\nמגמת יירוט\nמגמת פיקוד\nטייסת הדרכה ותעופה\nטייסת תחזוקה\nצבעי הדגל של המערך הם כחול כהה ושחור והמוטו שלו הוא \"טכנולוגיה קרבית\", \"השמיים הם הגבול\" ו\"אנשים עם מטרה\".\n\nמערך ההגנה האווירית מפעיל חמש מערכות נשק עיקריות אל מול האיום של ירי תלול מסלול: ה־MIM-104 פטריוט ומערכת ההגנה הרב־שכבתית הנחלקת לחמש מערכות נפרדות המגבות האחת את השנייה.\n\nפטריוט (\"יהלום\") – מערכת טילי קרקע־אוויר ארוכי טווח מונחי מכ\"ם מתוצרת חברת ריית'יאון. הפטריוט יועד במקור ליירוט כלי טיס (נ\"מ) אך בהמשך עבר מקצה שיפורים במטרה להרחיב את ביצועיו גם ליירוט טילים (רשמה יירוטי בכורה ב־2014). הפטריוט הוא ככל הנראה מערכת טילי הקרקע־אוויר הראשונה שהפגינה יכולת מסוימת ליירט טילים בליסטיים ושמשה כשכבת גיבוי לחץ 2 נגד טילים בליסטיים, עד לכניסת מערכת קלע דוד לשירות מבצעי אשר לה יכולות יירוט מתקדמות יותר. כיום משרת הפטריוט בישראל כמערכת מקבילה למערכת קלע דוד וכאמצעי נ\"מ. לדור הבא של מערכת הפטריוט יצרניות שתי המערכות הללו מתכננות אינטגרציה בין הטיל של קלע דוד למערכות המכ\"ם והשו\"ב של הפטריוט, בעיקר לצורך שיווק ומכירה למדינות זרות. - ב-30 באפריל 2024, הודיע חיל האוויר על סגירת סוללות היהלום (פטריוט) במערך ההגנה האווירית.\n\nמערך ההגנה הרב־שכבתית בנוי מ־5 שכבות הגנה המשלימות ולרוב מגבות אחת את השנייה. מערכת משלימה היא מערכת המסוגלת לתת מענה לאיום הנמצא מתחת לטווח היירוט של המערכת הקודמת ובכך משלימה אותה בשכבת הגנה נמוכה יותר במתחם האווירי המוגן. מערכת מגבה מיועדת למקרה שזו שמעליה נכשלה ביירוט.\n\nהשכבה הראשונה והרחוקה ביותר היא החץ 3 שמיירט טילי אויב בחלל, מאות קילומטרים מגבולות ישראל. המטרה של חלק זה במערך ההגנה היא ליירט איומים רחוק ככל האפשר מישראל, על מנת להרחיק את השפעותיהם של פיצוץ גרעיני, נשק כימי או נשק ביולוגי. אם המיירטים הראשונים ייכשלו עדיין ייוותר זמן לשיגור מטח שני של מיירטי החץ 3.\nאם גם ניסיונות יירוט אלו ייכשלו תיכנס לפעולה השכבה השנייה, חץ 2, שהיא גם מערכת משלימה. על פי דוקטרינת ההגנה בישראל ישוגרו 2 מיירטים על כל טיל מאיים.\nליירוט טילים מתחת לטווח היירוט של החץ 2 נכנסות לפעולה מערכות קלע דוד (שרביט קסמים) ופטריוט. הן מהוות גם מערכות גיבוי אם טיל חץ 2 ייכשל מליירט את האיום, ואז הן ישגרו מיירטים לעבר האיום.\nשכבת הגנה נמוכה יותר, כיפת ברזל, משלימה את קלע דוד ומגנה מפני טילים בעלי טווח בינוני־קצר וכלי טיס.\nמערכת משלימה לכיפת ברזל ובעלת טווח קצר אף יותר היא מגן אור המתוכננת להיכנס למערך ההגנה הרב־שכבתית. מערכת זו היא בעלת טווח של עד 7 ק\"מ – מתחת לסף היכולת של מערכת \"כיפת ברזל\" – והיא מיועדת להגנה מפני פצמ\"רים.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nקלע חד – טיל שמטרתו תהיה ליירט טילים היפרסוניים מתמרנים. נכון ל-2023 המערכת נמצאת בשלב הפיתוח וטרם בוצעו בה ניסויים. היירוט יבוצע בגבהים שבין 20 ל-70 ק\"מ, שבהם מערכות נ\"מ אינן יעילות, וייעשה באופן דו-שלבי - פגיעה ישירה של הטיל המיירט בטיל ההיפרסוני, ויצירת פיצוץ של הטיל המיירט ליד הטיל ההיפרסוני שגורם להשמדתו.\n\nבעבר היו בשירות המערך מקלעים בקוטר 0.5 אינץ' (12.7x99 מ\"מ נאט\"ו) ותותחים בקוטר 20 מ\"מ, 23 מ\"מ, 37 מ\"מ ו־40 מ\"מ. כמו כן שירתו במערך מערכות טילי קרקע־אוויר ניידות מסוג MIM-72 צ'פרל (\"דרקון\"), FIM-43 רד־איי (\"בזק\"), ו\"מחבט\" וולקן M163, מערכת המכ\"ם \"רמית\", מערכת טילי כתף מונחית תת־אדום לטווחים קצרים בעיקר להפלת מסוקים מסוג FIM-92 סטינגר (ברקן) ומערכת נייחת לשיגור טילי קרקע־אוויר מונחי מכ\"ם תוצרת חברת ריית'יאון מסוג MIM-23 הוק.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n ערך מורחב – היסטוריה של מערך ההגנה האווירית\n\nמערך הנ\"מ החל דרכו בחיל התותחנים הישראלי. במלחמת העצמאות הגיעו לארץ תותחי הנ\"מ הראשונים בקוטר 20 מ\"מ מתוצרת \"היספנו־סוויזה\" שיועדו להצבה הן במטוסים והן על הקרקע. כבר במלחמת העצמאות הפילו תותחני נ\"מ חמושים במקלעים נגד מטוסים מטוסי ספיטפייר מצריים.\nפיקוד הנ\"מ הוקם ב־1951 ובמסגרתו שתי יחידות, אחת האחראית לצפון הארץ והשנייה למרכז ולדרום. ב־1953 הוקמה יחידה שלישית שקלטה תותחי 3.7 אינץ מונחי מכ\"ם. במלחמת סיני הוכפף לראשונה מערך הנ\"מ לחיל האוויר הישראלי.\nבשנות השישים קלט חיל התותחנים מערכת של תותחי נ\"מ 40 מ\"מ מונחי מכ\"ם מדגם בופורס L-70 קליבר 40 מ\"מ מונחי מכ\"ם. כאשר הגיעו המערכות של טילי ה\"הוק\" בשנת 1965, הן נקלטו ביחידות טילי קרקע אוויר (יטק\"א) בחיל האוויר. אחר כך, התמזג מערך הנ\"מ כולו בחיל האוויר, בפברואר 1971. המערך כלל אז גם את מערכות תותחי נ\"מ L-70, צריחי נ\"מ עם ארבעה מקלעים קליבר 0.5 (12.7 מ\"מ) לצריח, וצריחי נ\"מ עם זוג תותחים \"היספנו־סוויזה\" בקליבר 20 מ\"מ.\nבמלחמת ששת הימים השתתף תותח נ\"מ L-70 בהפלת מפציץ עיראקי מדגם טופולב 16, בעת שניסה להפציץ את שדה התעופה מגידו (ראו: תקיפת מטוס טופולב עיראקי בישראל).\nבמלחמת ההתשה רשמו כוחות הנ\"מ הפלה של מטוס מיג 17 ושל מיג 21 מצריים. במלחמת יום הכיפורים הופלו על ידי המערך 46 מטוסים מצריים ו־7 מטוסים סורים. במהלך המלחמה הגיעו ברכבת האווירית האמריקאית ראשוני טילי ה־MIM-72 צ'פרל.\nבמבצע חומת מגן התנדבו לוחמי ה\"מחבט\" (M163 וולקן משופר) לסייע ללוחמת הקרקע, באמצעות כוח האש הגדול של תותח ה־M61A1 וולקן. הם סייעו בשיתוק אש עוינת וטיהור גגות מצלפי אויב.\n\nב־11 בינואר 2011 שינה מערך הנ\"מ את שמו למערך ההגנה האווירית, שם המבטא את העיסוק של המערך לא רק בהגנה נגד מטוסים, אלא גם נגד טילים ורקטות, וכן את השיוך הארגוני לחיל־האוויר. כחלק מהשינוי שעבר המערך, השתנה גם המבנה הארגוני שהיה נהוג מאז תקופת שיוכו לחיל התותחנים. ואגדי הנ\"מ לשעבר עברו להיקרא כנף (חטיבה), כמקובל בחיל, וחולקו לכנף הגנת שמיים וכנף ההגנה האקטיבית.\nבאפריל 2011 הפכה מערכת כיפת ברזל למבצעית בנוהל מזורז ורשמה יירוטי בכורה של רקטות גראד שירו המחבלים הפלסטינים מרצועת עזה. מאז רשמה המערכת עשרות אלפי יירוטים מוצלחים. במבצע עמוד ענן בנובמבר 2012 פעלו 5 סוללות מבצעיות של כיפת ברזל, והללו יירטו למעלה מ־400 רקטות ארטילריות שירו הפלסטינים. במבצע צוק איתן ביולי-אוגוסט 2014 פעלו כבר 8 (ומאוחר יותר 9) סוללות של כיפת ברזל שיירטו בהצלחה רבה למעלה מ־700 רקטות שירו הפלסטינים. מערך טילי הפטריוט יירט שני כלי טיס בלתי מאוישים ששיגר חמאס.\nביולי 2014 יירט מערך ה\"יהלום\" (MIM-104D פטריוט) שני כלי טיס בלתי מאוישים של חמאס וב־23 בספטמבר 2014 רשם הפלת בכורה עולמית עבור הפטריוט כאשר סוללת פטריוט ישראלית הפילה מטוס קרב סורי מדגם סוחוי Su-24 מעל רמת הגולן.\nבשנת 2016 נערך שינוי ארגוני נוסף, הכנפות פורקו, הוקמה כנף היערכות 168 ו-6 היחידות המבצעיות עברו לפיקוד ישיר של מפקדת המערך.\nבספטמבר 2017 הוקם גדוד נוסף של \"כיפת ברזל\". הגדוד יתמחה בגזרה הצפונית ויערך להגנה מפני איום הארטילריה הרקטית של חזבאללה. בעתיד תוקם בגדוד החדש גם פלוגה ימית שתתמחה בהפעלת המערכת על גבי ספינות טילים ובתווך הימי.\nב־8 בינואר 2020 חשף משרד הביטחון פריצת דרך בייצור לייזר רב עוצמה[דרושה הבהרה], שישמש לפיתוח מערכות הגנה אווירית ויירוט רקטות, בפיתוח משותף של מפא\"ת, רפאל - מערכות לחימה מתקדמות ואלביט מערכות. המערכות כוללות גרסה קרקעית נייחת יבילה, גרסה מתנייעת על גבי רכב קרבי משוריין וגרסה אווירית המותקנת על כלי טיס ליירוט טילים מעל גובה העננים. מערכת היירוט תיכנס לניסוי במחצית 2020 ותיקלט בצה\"ל כבר בסוף השנה. ביוני 2021 פרסם משרד הביטחון שניסוי ראשוני של המערכת עבר בהצלחה.\nב-25 בנובמבר 2021 הוענק למערך ההגנה האווירית אות הערכה מבצעי מטעם הרמטכ\"ל על פעילותו במבצע שומר החומות.\nבפברואר 2022 פורסם לראשונה כי נרקמת ברית הגנה אזורית בין ישראל לשכנותיה. מטרת הברית היא לנצל את יכולת הגילוי והיירוט של כל אחת מהמדינות נגד מל\"טים מתאבדים.\nבמהלך מלחמת חרבות ברזל שפרצה ב-7 באוקטובר 2023 בעקבות מתקפת הפתע של ארגוני הטרור הפלסטיניים על ישראל התמודד מערך ההגנה האווירית עם מספר רב של איומים, ששוגרו מזירות שונות ברחבי המזרח התיכון, ומערכת ה\"חץ\" רשמה יירוטי בכורה מבצעיים באמצעות מיירטי חץ 2 וחץ 3, כולל יירוטים של טילים בליסטיים מחוץ לאטמוספירה. הפעילות הגיעה לשיא בתקיפה האיראנית על ישראל ב-13 ו-14 באפריל 2024, שבה יירט מערך ההגנה האווירית לצד חיל האוויר כמאה טילים בליסטיים, טילי שיוט וכטב\"מים רבים שלראשונה שוגרו מאדמת איראן. מערכות ההגנה האווירית רשמו 99% הצלחה, דבר שנחשב להשיג היסטורי בכלל תולדות הלוחמה האווירית.\nב-30 באפריל 2024, הודיע חה\"א על סגירת סוללות היהלום (פטריוט) במערך ההגנה האווירית.\nב-21 במאי 2024, הודיעה צה\"ל על פתיחתו מחדש של גדוד 139 במערך ההגנ\"א כגדוד ״כיפת ברזל״ נוסף לאור הצורך מבצעי לחלוקת מרחבי הפיקוד בצורה שתאפשר ניהול לחימה מותאם לגזרות הפעילות השונות.\n\nעם קבלת הסעיף הנוסף לחוק שירות הביטחון הקובע כי כל התפקידים בצה\"ל פתוחים לנשים (אלא אם כן אופי התפקיד לא מאפשר זאת), החל מערך הנ\"מ לקבל לשורותיו גם נשים, ובכך הפך למערך הלחימה השני בצה\"ל, לאחר קורס טיס, ששילב בתוכו נשים.\nבאוגוסט 1998 נפתח מחזור הגיוס הראשון ששילב בקרבו נשים כלוחמות. מרגע זה ואילך החלו הכשרות המערך לכלול בתוכן גם נשים, אשר התנדבו לשרת כלוחמות לכל דבר. התנדבות זו כוללת בתוכה שירות של 32 חודשים וכן שירות מילואים, בהתאם למסמך עליו חותמות הבנות – \"דין אישה כדין גבר\".\nהלוחמות המתנדבות למערך עוברות טירונות ברמת רובאי 03 וכן קורס מקצועי על מערכת הנשק אליה השתבצו, משובצות לסוללות השונות הפרוסות ברחבי הארץ, ומשם ממשיכות לקורסים מקצועיים מתקדמים ולקורסי הפיקוד והקצונה. את כל המסלול הנ\"ל עוברות הנשים לצד הגברים המתגייסים למערך, בדגש על שוויון בין המינים, אך עם זאת עדיין קיימות הקלות מסוימות לנשים, בעיקר בתחום הכושר הגופני בו הן צריכות לעמוד בכל האתגרים, אך סולם המאמצים הוא מעט שונה כאשר רף ההצטיינות במשימות נמוך יותר אצל הנשים מאשר אצל הגברים.\nמערך ההגנה האווירית פתח לנשים את האפשרויות לשרת במערכות נשק שונות – טילי היהלום (פטריוט), כיפת ברזל וטילי החץ. בעבר הייתה גם מערכות הרמית וטילי הוק פתוחות בפני הנשים אך היא הוצאה משירות. מערכת הנשק ברקן (סטינגר) לא הייתה פתוחה בפני נשים, זאת בשל המאמץ הפיזי הניכר אשר היה כרוך במערכת נשק זו (הכולל בין היתר נשיאת טיל במשקל עשרות ק\"ג), אשר לא תאם את סרגל המאמצים הפיזיים שנקבע לנשים.\nמחקרים מראים כי מרבית הנשים המתנדבות לשרת כלוחמות במערך ההגנה האווירית הן בעלות מוטיבציה גבוהה לשירות וכן בעלות נתונים ראשוניים גבוהים המסייעים להן בשירותן הסדיר. כיום משרתות עשרות לוחמות במערך הסדיר ומהוות כ־20% מהכוח הלוחם בסוללות ההגנה האווירית, וכן קצינות במערך המשרתות כמסו\"ליות (מפקדות סוללה), קמב\"ציות ובתפקידי קצונה שונים ומגוונים.\n\nבתקופת היותו חלק מחיל התותחנים, הצטייד מערך הנ\"מ במכ\"ם חדיש תוצרת גרמניה שהיה למכ\"ם הראשון בצה\"ל. שמו של המכ\"ם היה סופרפלדרמאוס , שמשמעותו \"עטלף על\" בגרמנית. בהשראת שמו של המכ\"ם, עוצב סמל הנ\"מ – עטלף לבן על רקע שחור. כאשר עבר המערך לחיל האוויר בשנת 1970, הושאר העטלף והרקע הוחלף לפסים כחולים־שחורים המסמלים שילוב חיל האוויר ושטח. גם כשעוצב הסמל מחדש עבור מערך ההגנה האווירית על ידי המעצב יגאל גבאי, נשאר העטלף להיות האלמנט המרכזי בסמל.\n\nהערה: רשימת גדודי ויחידות הנ\"מ שלהלן, שהתקיימו בחיל האוויר הישראלי, היא חלקית.\n\nתא\"ל (מיל) ד\"ר דני אשר, ואם יעלו השמים משם אורידם - סיפורו של מערך הנ\"מ הישראלי במלחמת יום הכיפורים, 2023\n\"70 שנות הגנה אווירית מאז ועד היום\", משרד הביטחון - ההוצאה לאור, יוני 2018, ספר אונליין באתר flipbuilder.com\nתא\"ל דורון גביש, \"מערך ההגנה האווירית – מכוח טקטי למערך אסטרטגי לאומי\", מערכות 444, אוגוסט 2012\n\nשימור ותיעוד מורשת מערך ההגנה האווירית, באתר \"מרכז מורשת והנצחה למערך ההגנה האווירית\"\nמערך ההגנה האווירית – מידע כללי, באתר חיל האוויר הישראלי\nמערך ההגנה האווירית – אמצעי לחימה, באתר חיל האוויר הישראלי\nמערך ההגנה האווירית – כתבות מגזין, באתר חיל האוויר הישראלי\nמערך ההגנ\"א – ההגנה האווירית, באתר יחידה\nאשכול סמלי מערך ההגנה האווירית, פורום צבא וביטחון בפרש\nהגנה רב שכבתית, באתר משרד הביטחון\n\nאריה ברנע, ‏כך נולד הנ\"מ, בטאון חיל האוויר 104, ינואר 1978, באתר הספרייה הדיגיטלית להיסטוריה ומורשת חיל האויר\nיעל פוקס, ‏מכפילי הכוח: 16 שנים למבצע \"חומת מגן\", באתר חיל האוויר הישראלי, 29 במרץ 2018\n כך סוכל הירי המורכב מעזה. הצטרפנו למיירטים של \"כיפת ברזל\", באתר צה\"ל, 31 במאי 2018\n  איך נראה אימון ירי טילים חי?, באתר צה\"ל, 17 באפריל 2019\n אודם כץ, כולם יודעים מה הם עשו ב-11 ימים, אבל מה קרה ב-354 האחרים?, באתר צה\"ל, 1 בפברואר 2022\nגילי שגיא, ‏בהתאם למציאות המשתנה: גדוד 139 מצטמצם, באתר חיל האוויר הישראלי, 5 בינואר 2021\nניקול רטפן, ‏גדוד 139 מסכם חמישים ושלוש שנות פעילות, באתר חיל האוויר הישראלי, 26 בינואר 2022\n גל וינטר, עוד ישוב הנ\"מ הטקטי? הצורך החוזר בהגנה אווירית לכוחות היבשה, בין הקטבים, גיליון 37, ‏ 11 באוקטובר 2022.\n תא\"ל (מיל') פיני יונגמן, על תפיסת ההגנה האווירית של ישראל, אתר מערכות, 2023\nנמשיך לעמוד על משמרתנו\": גדוד 139 נפתח ויחל להפעיל את מערכת כיפת ברזל, באתר חיל האוויר הישראלי, 21 במאי 2024\n\nאהרון לפידות, מטריית הביטחון של מדינת ישראל, באתר ישראל היום, 13 באוקטובר 2016\nורד תללה, חיל האוויר, שנה ליירוט המבצעי הראשון: מערך \"יהלום\" מסתכל קדימה, באתר צה\"ל (דרך ארכיון האינטרנט), 15 ביולי 2015\nדני בלר, הצצה מיוחדת לבסיס שמכשיר את לוחמי ההגנה האווירית, באתר nrg‏, 15 באפריל 2013\nמיכל דניאלי, ‏בדריכות שיא: הכירו את מערך ההגנה האווירית, באתר ‏מאקו‏, 1 ביולי 2011\nנעה כפרי, ‏עלייה משמעותית בביקוש לשירות כלוחמות נ\"מ, באתר חיל האוויר הישראלי, אוקטובר 2008\nיוסי מלמן, ניסוי מערכת הנעה רקטית, באתר הארץ, 10 בדצמבר 2019\nניצן סדן, הקברניט: כבר שמעתי את הבום של היירוט; כמה מסוכן לצאת מהמרחב המוגן?, באתר כלכליסט, 18 בנובמבר 2023\nכתבי ynet, הטילים הבליסטיים של איראן מול מערכות ההגנה של ישראל: השוואה בין הצבאות, באתר ynet, 12 באפריל 2024",
    "pageid": 30642
  },
  {
    "title": "מרוקו",
    "extract": "ממלכת מרוקו (בערבית מרוקאית: المغرب אל־מַעְ׳רִבּ, או المملكة المغربية אַלְ־מַמְלַכַּה אלְ־מַעְ׳רִבִּיַּה, תרגום מילולי: ממלכת המערב או הממלכה המערבית) היא מונרכיה בקצה הצפון-מערבי של יבשת אפריקה. מצפון היא גובלת בים התיכון, בסאוטה ומלייה (ספרד) ובמצר גיברלטר, במערבה באוקיינוס האטלנטי, במזרחה באלג'יריה ובדרומה בסהרה המערבית, אשר נמצאת בשליטת מרוקו מאז שנות ה-70. מרוקו קיבלה את עצמאותה מצרפת בשנת 1956. בירת מרוקו היא העיר רבאט, על אף שהעיר המרכזית והגדולה ביותר בה היא קזבלנקה. הדת הרשמית במרוקו היא אסלאם-סוני, והשפות הרשמיות בה הן צרפתית, ערבית וברברית.\nממלכת מרוקו חברה בליגה הערבית ובארגון לשיתוף פעולה אסלאמי.",
    "pageid": 19722
  },
  {
    "title": "ניר בן ארצי",
    "extract": "ניר בן ארצי (נולד בשנת 1957) הוא מנהיג רוחני המתגורר במושב תלמים ומפעיל את עמותת \"תאיר נרי\". בן ארצי עוסק בקבלה ובגאולה, וטוען שהוא מחזיק ביכולות על-טבעיות.\n\nבן ארצי נולד במושב תלמים למשפחת בוכרית, שעלתה לישראל מהאי ג'רבה, תוניסיה. הוא למד בבית הספר במושב ולאחר מכן בפנימייה הדתית בכפר בתיה אך לא השלים את לימודיו התיכוניים. הוא שירת בצבא זמן קצר, השתחרר בגיל 19 והתחתן עם איריס (אז בת 18). הם הורים לארבעה ילדים.\nבן ארצי התפרסם כשהיה נהג טרקטור בגוש קטיף, וסופר עליו כי הוא בעל יכולות על-טבעיות, בהמשך עבר לעבוד בחנות למוצרי טבע באשקלון שהייתה בבעלות אחיו וסופר עליו שצפה מראש את פיגועי 11 בספטמבר. הוא צבר חסידים שהעריצו את יכולותיו והקים את עמותת \"תלמי גאולת עם ישראל\".\n\nכמה רבנים יצאו נגד בן ארצי, ובהם הרב אליהו בקשי דורון, הרב בן ציון מוצפי, הרב יגאל קמינצקי והרב יוסף קאפח. הרב שלמה אבינר פרסם ספר המזהיר מפני \"אדמו\"רים מזויפים\" הרומז לבן ארצי אך איננו מזכיר את שמו במפורש. רבנים אחרים תמכו בו, בהם הרב שמואל אליהו הרב מאיר מזוז, רב שכונת רמת-אשכול בירושלים והרב יוסף ישר רבה של עכו ועוד.\nביולי 1999 הגיש בן ארצי תביעה בבית הדין הרבני הגדול נגד הרב אבינר על סך מיליון ש\"ח באשמת הוצאת דיבה. הרב אבינר הגיש עם הרב יגאל קמינצקי כתב תביעה נגדי על סך 2.7 מיליון ש\"ח לאותה ערכאה ובו הואשם בן ארצי בהתחזות (למשיח), מעשים מגונים, הונאה, סחיטה ועבירות נוספות. בפברואר 2000 הגיעו שני הצדדים לפשרה בפני בית הדין ובה סוכם על כמה סעיפים האוסרים על בן ארצי להתחזות למשיח ולהתערב בעניינים שאינם ממקצועו (כגון רפואה וחיי נישואים). ערעור של בן ארצי לבית הדין לא התקבל.\n\nבשנת 2005 הפסיק בן ארצי להיראות בציבור ומאמיניו קיבלו מסרים בשמו, לכאורה, דרך מנהלי העמותה. ביום 4 באוגוסט 2008 הופיע בן ארצי וטען כי מנהלי העמותה שלו ובעלי השליטה בכספיה (שמואל שוקרון, שמעון קטורזה, צבי ויצמן ומיכה פטיטו) חטפו אותו וכלאו אותו במשך שלוש שנים. לטענתו הם כלאו אותו במספר דירות בטבריה, בתנאים גרועים, הורו לחסידיו הוראות מומצאות בשמו וכעת הם מחזיקים בכספי העמותה ובנכסיה. לדבריו הם הכריחו אותו לפברק מכתב שבו הוא מייחס לעצמו סטיות מיניות והפרעות נפשיות.\nלגרסת מנהלי העמותה, ביקש בן ארצי עזרה מהם על מנת להתמודד עם מחלת נפש קשה ממנה סבל בלי להיחשף לציבור. המנהלים עזרו לו להסתתר והעלימו את הידיעה כדי שלא להסב נזק לעמותה ולפעילות הציבורית שסביבה. מנהלי העמותה פרסמו קטעים לכאורה ממכתביו של בן ארצי, המתארים מעשי פדופיליה, ניצול מיני של חברי הקהילה וזואופיליה.\nבפברואר 2013 הורשעו הארבעה בבית המשפט המחוזי בבאר שבע בעסקת טיעון בעבירה של קבלת דבר במרמה. על כל אחד מהם הוטלו חמישה חודשי עבודות שירות, מאסר על תנאי ופיצוי לבן ארצי בסך 10,000 ש\"ח כל אחד.\nביולי 2015 נתן בית המשפט המחוזי בבאר שבע תוקף של פסק דין להסכם פשרה שלפיו ישלמו שלושה מן החוטפים פיצוי של 700 אלף ש\"ח לתלמידי הרב ניר בן ארצי, רעיה שטראוס, ואברהם משה מרגלית. כמו כן נקבע כי עליהם למסור מכתב חרטה על כך שקיבלו מהתובעים תרומות ניכרות על סמך מסרים פיקטיביים שמסרו להם בשמו של בן ארצי.\nפרשת ההיעלמות שימשה השראה לסרט הקולנוע הישראלי \"פלאות\" (2013).\n\nמוסדותיו של בן ארצי במושב תלמים כללו מפעל חסד, ישיבה גבוהה, מכון לחוזרים בתשובה, מכון להכשרת רבנים, מדרשה תורנית לנשים, גני ילדים ובית ספר. ברחבי הארץ החזיקה העמותה עוד כעשרה בתי מדרש. \nלעמותה, שהופעלה באמצעות שמואל שוקרון, שמעון קטורזה, מיכה פטיטו וצבי ויצמן, נתרמו מיליוני שקלים מדי שנה על ידי בעלי הון המקורבים לבן ארצי. בשנת 2012 העריך העיתון פורבס כי שווי מוסדותיו הוא כמאה מיליון ש\"ח. על חוג מקורביו נמנו אישים כמו רעיה שטראוס, גליה אלבין ופרופסור יעקב נאמן.[דרוש מקור]\nלאחר חשיפת פרשת היעלמותו, הוציאו מנהלי העמותה את בן ארצי מהשותפות בה, והפסיקו את התקציבים לישיבותיו במושב תלמים ובטבריה. בשל חשיפת שחיתויות לכאורה בניהול העמותה, שופטת בית המשפט בבאר שבע קבעה בחודש מרץ 2009 שיש להטיל הגבלות על הוצאות הכספים, ויש למנות חוקר שיחקור את התנהלותה. במקביל, הוקמה על ידי בן ארצי ותומכיו העמותה \"תאיר נרי\" התומכת בישיבה בתלמים.\n\nאיתן כלפה, תנועת \"תלמי גאולת עם ישראל\": כריזמה אישית, מנגנונים פסיכולוגים והקשר סוציו-תרבותי ופוליטי בקהילה משיחית בישראל, מנחים: יורם בילו ועמיה ליבליך - המחלקה לפסיכולוגיה באוניברסיטה העברית, 2003\n\nאתר עמותת תאיר נרי בנשיאות ניר בן ארצי\n\"תעלומת הרב הנעלם״ כתבת טלוויזיה מפורטת של לוי זיני, המציגה את סיפור חטיפת הרב ניר בן ארצי על כל עדויותיו במלואו, שודרה במוצ\"ש, 17 במרץ 2009\n\"תעלומת הרב הנעלם\" עם כתוביות באנגלית (Youtube).\n״The mystery of the disappearance of the Rabbi\". Investigative report broadcast on Channel 2 on Saturday night, Tishrei 17/10/2009, presents the full kidnapping story of Harav by his closest assistants, and how he managed to survive over three years.\n\nהרב ניר בן ארצי, אתר שהקים חסיד של בן ארצי, עתיר סרטונים וקישורים\nמוטי לוי‏, חזון הרב ניר בן ארצי: התמוטטות כלכלית בארה\"ב, באתר וואלה‏, 5 באפריל 2011\n ניר בן ארצי, דף שער בספרייה הלאומית\nכל הכתבות על הרב ניר בן ארצי, באתר ערוץ 7\nפרשת היעלמותו:\n\nאבישי בן-חיים, הרב בן ארצי לחסידיו: חטפו ועינו אותי, באתר nrg‏, 15 במרץ 2009\nצאלה קוטלר, ‏מגזין G: האם ניר בן-ארצי, רב החביב על הקהילה העסקית, נחטף והוחזק שלוש שנים בניגוד לרצונו?, באתר גלובס, 19 במרץ 2009\nכתבה בערוץ 10 ששודרה ב-21 מרץ 2010 בנושא העלמות הרב הסיפור האמיתי.\nברוך קרא ודניאל חג'בי, כתבה על ניר בן ארצי, ערוץ 10, 21 במרץ 2009\nאדם צחי, ‏הרב ניר בן ארצי: חטפו אותי,  באתר כיפה, 15 במרץ 2009\nגלי גינת, \"הם השתלטו לנו על המחשבה\", באתר nrg‏, 31 במרץ 2009\nיותם פלדמן, היעלמותו של הרב ניר בן ארצי, סחיטה וערימות של כסף - מי נגד מי במושב תלמים?, באתר הארץ, 2 באפריל 2009\nיניר יגנה, נעצרו 5 חשודים בסחיטת הרב ניר בן ארצי, שעוכב אף הוא לחקירה, באתר הארץ, 18 במאי 2009\nניסים בן חיים, חוטפי הרב ניר בן ארצי ישלמו 700 אלף ש\"ח לרעיה שטראוס ולבעלי 'אושר עד׳, באתר כיכר השבת, 9 ביולי 2015\nכתבה בערוץ 10 ששודרה ב-21 מרץ 2010 בנושא העלמות הרב הסיפור האמיתי.\nריקי רט, שלום לתמימות: ריאיון עם הרב ניר בן-ארצי, באתר nrg‏, 23 במרץ 2013\nיהונתן גוטליב, \"מגיל קטן לא היה לי אבא\": הבן של הרב ניר בן ארצי פותח את סיפור חטיפת אביו, באתר ערוץ 7, 27 בפברואר 2023",
    "pageid": 650174
  },
  {
    "title": "סטלוס",
    "extract": "סטלוס (נולד ב-1960) הוא שם הבמה של שמעון מזרחי, זמר ישראלי השר מוזיקה יוונית.",
    "pageid": 1626235
  },
  {
    "title": "סטפן לגר",
    "extract": "סטפן גאגבה (בצרפתית: Stéphane Gagba; נולד ב-13 במאי 1998), המוכר בשם הבמה סטפן לגר (Stéphane Legar), הוא זמר, דוגמן ורקדן היפ הופ טוגולזי-ישראלי.",
    "pageid": 1545679
  },
  {
    "title": "עלינו לשבח",
    "extract": "עלֵינו לשבֵּח היא תפילה. חלקה הראשון מכיל דברי שבח לאלוהים על כך שעם ישראל זוכים להתפלל לפניו, בניגוד לגויים המתפללים לאל שווא. \nחלקה השני, \"עַל כֵּן נְקַוֶּה\" מביע תקווה שכל בני האדם יכירו בייחודו של אלוהי ישראל ויעבדו אותו 'שכם אחד'. התפילה נתקנה עבור החלק הפותח את מלכויות בתפילת מוסף של ראש השנה, אך בחלק מהקהילות נאמרת גם בסיום שלוש התפילות בכל יום. על פי המסורת תפילה זו חוברה בידי יהושע בן נון.",
    "pageid": 106022
  },
  {
    "title": "פורטוגל",
    "extract": "פורטוגל (נקראת רשמית: הרפובליקה הפורטוגלית; בפורטוגזית: República Portuguesa) היא מדינה בדרום-מערב אירופה, הגובלת בספרד, ושוכנת בחלקו המערבי של חצי האי האיברי. תחת ריבונותה מספר איים באוקיינוס האטלנטי (חבלי פורטוגל האוטונומיים), בהם האיים האזוריים ואיי מדיירה. בני פורטוגל מכונים פורטוגזים, כשם שפתם – פורטוגזית.\nבעברה הייתה פורטוגל מעצמה קולוניאלית ימית (ראו האימפריה הפורטוגלית), חלוצת עידן התגליות האירופי, ושלטה בחלקים גדולים באפריקה ובדרום אמריקה וכן בנתיבי המסחר בין אירופה למזרח הרחוק ולהודו. פורטוגזית, השפה המדוברת בפורטוגל, מדוברת גם במושבותיה לשעבר, כגון ברזיל שבאמריקה הדרומית, אנגולה ומוזמביק שבאפריקה, ומקאו שבמזרח אסיה.\n\nהשם פורטוגל נגזר מהשם הלטיני-רומאי \"פורטוס-קאלה\" (Portus Cale). \"קאלה\" היה שמו של יישוב פרימיטיבי, מקום בו העיר וילה נובה דה גאיה נמצאת כיום, השוכן בשפך נהר דורו, שנשפך לאוקיינוס האטלנטי בצפון פורטוגל. במהלך המלחמה הפונית השנייה (בסוף המאה השלישית לפנה\"ס), פלשו הרומאים לחצי האי האיברי, כדי להתעמת עם צבא קרתגו, וכבשו את אזור קאלה (נמל שהוקם על ידי יורדי ים יווניים, באתר בו נמצאת העיר אופורטו המודרנית). מעתה, כינו הרומאים את היישוב בשם \"פורטוס-קאלה\" (Portus – \"נמל\", בלטינית). במהלך ימי הביניים החלו הוויזיגותים לכנות את הסביבה של קאלה בשם פורטוקלה. בין המאה השביעית למאה השמינית נגזר שם חדש – פורטוגלה. המינוח שימש להתייחסות לאזור התחום בין הנהר דורו לנהר מיניו, שהפך לגבול בין פורטוגל לספרד.\nיש הגורסים[דרוש מקור] כי המילה \"קאלה\" נגזרת מהמילה היוונית קאלס שפירושה \"יפה\", בהתייחס ליופיו של עמק הדורו, שבו החליטו היוונים להקים מושבות בעבר הרחוק. בעקבות היוונים באו הפיניקים, ואלה ביטאו את המילה כקאלה, וכך גם, מאוחר יותר, הרומאים. אחרים גורסים[דרוש מקור] כי קאלה נגזרת משפתם של העמים הגלאיקים, ששכנו גם כן באזור.\nפירוש המילה פורטו (Portu) – נמל. שמה של העיר המודרנית אופורטו (Oporto), שנמצאת באותו האזור, לחופי האוקיינוס האטלנטי, נגזר ממילה זו.\n\n ערך מורחב – היסטוריה של פורטוגל\n\nבשנת 1249 כבש המלך אפונסו השלישי את פארו בדרום, ובכך הייתה פורטוגל לממלכה הנוצרית הראשונה בחצי האי האיברי אשר נשלם בה תהליך הרקונקיסטה, גבולות פורטוגל של המאה ה-13 נותרו עד ימינו.\n\nבמהלך עידן התגליות, בין המאה ה-15 למאה ה-16, הרחיבה פורטוגל את אחיזתה מעבר לים, וכפועל יוצא הפכה לאימפריה עולמית רחבת ידיים. היא הפכה למעצמה בעקבות יורדי ים שיצאו בשליחותה ואשר גילו את הנתיב הימי בין אירופה להודו. ב-1494 הסדיר חוזה טורדסיאס את חלוקת העולם החדש בינה ובין ספרד.\nרעידת האדמה והצונאמי של 1755, אשר הרגו יותר משליש מאוכלוסייתה של הבירה ליסבון והחריבו את רובה של העיר העתיקה, היו בעלי השפעה על הפוליטיקה הפנימית.\nב-1808 נכבשה פורטוגל על ידי צרפת במסגרת המלחמות הנפוליוניות. בית המלוכה הפורטוגלי ברח לברזיל. זמן קצר לאחר מכן, הכריזה ברזיל על עצמאותה תחת שלטונו של פדרו הראשון, יורש העצר הפורטוגלי, שהכתיר עצמו כקיסר ברזיל.\nהמאה ה-19 אופיינה בליברליזם. המחלוקת בין קיסר ברזיל פדרו הראשון הליברל לבין אחיו מלך פורטוגל מיגל השמרן שהדיח את מריה הראשונה, בתו של קיסר ברזיל מכס המלוכה של פורטוגל, הובילה למלחמת אזרחים בין השנים 1832–1834 ולחוקה חדשה ב-1836.\nבפוליטיקה ובחברה בפורטוגל של המאה ה-19 שרר חוסר יציבות.\n\nב-1910 הוכרזה פורטוגל כרפובליקה, והמלך יצא לגלות בממלכה המאוחדת.\nבשנים 1932 עד 1968 התקיימה בפורטוגל דיקטטורה תחת אנטוניו דה אוליביירה סלזאר. במהלך מלחמת העולם השנייה הוביל סלזאר את פורטוגל בדרך האמצע בין בעלות הברית ומדינות הציר. ברית הנייטרליות האיברית נחתמה בין שני העריצים, הספרדי פרנקו והפורטוגלי סלזאר, בשנת 1939. סלזאר סיפק עזרה לבעלות הברית והרשה להן להשתמש באיים האזוריים כבסיס. הוא הניח כי אם יצטרף למלחמה לצד גרמניה, יוביל המאבק עם בריטניה לאובדן המושבות הפורטוגליות באפריקה ובאסיה.\nב-1945 שלטה פורטוגל באיים האזוריים, במדיירה, באיי כף ורדה, בסאו טומה ופרינסיפה, באנגולה, בגינאה ביסאו, בקבינדה, במוזמביק, ובמושבות גואה, דאמאן ודיו שבהודו, מקאו שבסין, ומזרח טימור שבדרום-מזרח אסיה. סלזאר לא ראה צורך להרחיב את המושבות, אך ראה צורך להבטיח את המשך השליטה בהן. המושבות היו הבסיס לגאוותה הלאומית של פורטוגל, שראתה עצמה ככוח הקולוניאלי השלישי בחשיבותו בעולם. גם לאחר שהחל תהליך הדה קולוניזציה באסיה ובאפריקה לאחר תום מלחמת העולם השנייה, סירבה פורטוגל בכל תוקף להעניק עצמאות למושבותיה. סלזאר התעלם מגינוי מדיניותו באו\"ם ודיכא את התנועות הלאומיות במושבות בשפיכות דמים רבה, שהגיעה לשיאה במרד באנגולה ב-1961 שבו נהרגו כ-50,000 אנגולים וכ-2,000 חיילים פורטוגליים.\nפורטוגל הצטרפה לברית נאט\"ו בשנת 1949, והדגישה את מעמדה כבסיס נגד הקומוניזם, אך נותרה מדינה מסתגרת וחשדנית, שלא אפשרה השפעה חיצונית. ב-14 בדצמבר 1955 הצטרפה פורטוגל לאו\"ם. ב-1968 לקה סלזאר במוחו, דבר שהכריח את הנשיא אמריקו טומאש לפטר אותו מתפקידו. ממשיכו בתפקיד היה מרסלו קייטנו, שהמשיך בקו של דיקטטורה שמרנית שבו נקט סלזאר.\n\nבשנת 1974 הובילו קציני צבא צעירים שקצו בשלטון הארכישמרני, במלחמות הקולוניאליות, ובסגירותה של פורטוגל לעולם, מהפכה ללא שפיכות דמים שכונתה מהפכת הציפורנים (שכן החיילים שביצעו את המהפכה הכניסו פרחי ציפורן לקני רוביהם על מנת להדגיש כי מדובר במהפכה שקטה). המהפכה הובילה להדחתו של קייטנו ולרפורמות דמוקרטיות נרחבות, שהביאו את הדיקטטורה הסלזארית לסיומה, והובילו לשחרור המושבות אנגולה ומוזמביק.\nבבחירות הדמוקרטיות שנערכו באפריל 1976 זכתה המפלגה הסוציאליסטית במספר מושבים מספיק בפרלמנט על מנת להקים ממשלת מיעוט בראשותו של מריו סוארש. לממשלה זו התנגדו הקומוניסטים משמאל והשמרנים מימין, וסוארש נאלץ להתפטר מתפקידו בשנת 1978. האווירה השמאלית שהביאה עמה המהפכה התפוגגה, וממשלות השמאל פינו את מקומן לסדרת ממשלות שמרניות עד 1983, עת שוב זכה סוארש בבחירות, ושוב כיהן כראש ממשלה עד 1985. הישגו העיקרי בתקופה זו היה כניסת פורטוגל לאיחוד האירופי ב-1986. ב-1999 העבירה פורטוגל לסין את מקאו, השריד האחרון לאימפריה הפורטוגלית.\n\nפורטוגל היא רפובליקה דמוקרטית, המתנהלת על פי חוקת 1976. ליסבון היא בירתה. כמו מרבית מדינות אירופה, לפורטוגל אין דת רשמית. הנשיא נבחר אחת לחמש שנים, ותפקידו הוא בעיקר סמלי ולא ביצועי. הנשיא הנוכחי הוא מרסלו רבלו דה סוזה. למדינה פרלמנט יחיד (אוניקמרלי) המונה 230 חברים, הנבחרים אחת ל-4 שנים. בפרלמנט הפורטוגלי שתי מפלגות עיקריות, המפלגה הסוציאליסטית והמפלגה הסוציאל-דמוקרטית (שלמרות שמה היא מפלגת ימין-מרכז). ראש הממשלה הנוכחי הוא לואיש מונטנגרו מהמפלגה הסוציאל-דמוקרטית.\n\nפורטוגל היא אחת המדינות הפחות עשירות במערב אירופה. בין ענפי הכלכלה בה בולטת החקלאות, בין השאר בגידול ירקות, פירות (בעיקר גפנים ליין ולצימוקים), זיתים ואלוני שעם, וכן דיג. ענפי התעשייה העיקריים הם עיבוד תוצרת חקלאית, יצור סרדינים, צימוקים, יין ושמן זית. משנות ה-60 חלה התפתחות ניכרת גם בענפי תעשייה שאינם מבוססים על חקלאות.\nאוצרות הטבע של פורטוגל הם: פחם, ברזל, נחושת, טונגסטן ובדיל ששימשו יסוד להקמת תעשייה כבדה. בערים פורטו ובראירו פותחה תעשיית ברזל ופלדה. כן הוקמו בתי-זקוק לנפט ותעשייה פטרו-כימית. ענף כלכלי חשוב בפורטוגל הוא הצי הסוחר.\nבשנת 1986 הצטרפה פורטוגל לאיחוד האירופי והחל משנת 1999 אימצה את מטבע האירו.\nבמשבר החוב האירופי בשנת 2009 נמנתה פורטוגל על מדינות PIIGS שנקלעו לחובות חיצוניים גבוהים ונקלעו לקשיים להחזרת חובותיהן, ובשנת 2013 עמד שיעור האבטלה בקרב הצעירים על כ-40%.\n\nפורטוגל שוכנת בחצי האי האיברי ממערב לספרד, ותחומה מדרום וממערב על ידי האוקיינוס האטלנטי. ממערב ומדרום-מערב לה, במרחק רב, שוכנים האיים האזוריים ומדיירה, שהם חלק מהמדינה (חבלי פורטוגל האוטונומיים). אורכה מצפון לדרום 560 ק\"מ, ורוחבה ממזרח למערב 220 ק\"מ. רכס ההרים הגבוה ביותר בה הוא סרה דה אשטרלה , וההר הגבוה בו הוא הר טור (1,993 מטר) . שנת 1945 הייתה השנה הקרה ביותר בתולדות פורטוגל מאז החלו המדידות, ובעיר הבירה ליסבון אף ירד שלג.\nהאקלים בפורטוגל, לפי שיטת קפן, הוא אקלים ים-תיכוני ומשתנה במידה ניכרת מאזור אחד למשנהו ומושפע מקו הרוחב והקרבה לים.\nבאזור פנים הארץ, קרוב יותר לספרד, החורפים קרים יותר, אם כי הטמפרטורות עדיין מתונות בהשוואה לשאר אירופה.\nהקיץ חם ויבש, במיוחד באזורים הפנימיים והטמפרטורות מעט נמוכות באזורי החוף, בגלל השפעת הים.\nהטמפרטורות השנתיות הממוצעות נעות בין 8–12 מעלות צלזיוס. בחלק הפנימי, ההררי של הצפון, הטמפרטורות תלויות יותר בגובה מאשר בקו הרוחב, יגיעו הטמפרטורות השנתיות הממוצעות עד כ־20 מעלות צלזיוס.\n\n ערך מורחב – חלוקה מנהלית של פורטוגל\n\nהאוכלוסייה בפורטוגל, אשר מונה כ-10.2 מיליון תושבים (2018), נחשבת אחידה למדי מבחינה אתנית, דתית ולשונית. העם הפורטוגלי נוצר מתערובת של עמים איברים (בפרט לוסיטנים) וקלטים, עם השפעות מסוימות של הרומאים, הגרמאנים, המורים, האנוסים וכן קבוצות נוספות. קיימים הבדלים תרבותיים מסוימים בין תושבי הערים הגדולות ובין העיירות והאזורים החקלאיים, אך ההבדלים בין אזורים שונים במדינה קטנים ביחס למדינות אירופיות אחרות.\nפרט לתושבים שמוצאם פורטוגלי, ישנה בפורטוגל אוכלוסיית מהגרים, המונה נכון ל-2017 כ-4 אחוז מכלל האוכלוסייה. ארצות המוצא עיקריות של מהגרים אלו הן המושבות הפורטוגליות לשעבר באסיה ובאפריקה, (בעיקר כף ורדה וגינאה ביסאו), ארצות מזרח אירופה, ברזיל, ובמידה פחותה סין, בריטניה (בעיקר פנסיונרים) וספרד. נוסף למהגרים, קיים גם מיעוט קטן של צוענים, המונה כ-40,000 נפש.\nהדת השלטת היא נצרות קתולית, אליה השתייכו ב-2011 כ-81 אחוזים מן האוכלוסייה. 6.8% מגדירים עצמם חסרי דת.\nהשפה הפורטוגלית מדוברת בכל המדינה, מלבד מספר כפרים באזור מירנדה דו דורו שבצפון מזרח המדינה, הדוברים מירנדזית.\n\n ערך מורחב – יהדות פורטוגל\nהידיעות הראשונות על ישיבת יהודים בפורטוגל הן מהמאה ה-12 וכבר אז היו קיימים רבעים יהודיים בליסבון, בז'ה וסנטרן. ב-1492, בעת גירוש היהודים מספרד, כ-150,000 יהודים מספרד הורשו להתיישב בפורטוגל לאחר ששילמו כופר גדול לשלטון.\nבלחצם של מלכי ספרד, פרננדו ואיזבלה, ושל שרים בממלכתו הוציא לבסוף המלך מנואל צו גירוש בדצמבר 1496, אך באמצעות שורה של פעולות הפך את הקערה על פיה, אסר על יהודי פורטוגל לצאת מהמדינה, וכן לעבור הטבלה קולקטיבית בניגוד גמור לרצונם בכיכרות העיר ליסבון – הטבלת יהודי פורטוגל לנצרות (1497).\nיהודים אנוסים רבים (מראנוס\\קריפטוס), היו בתפקידים בכירים בחצר המלוכה כשרי אוצר, יועצים כלכלים ומשפטיים, וכן היוו גרעין וציר מרכזי בגילוי העולם החדש (יבשת אמריקה וגילוי ברזיל), מערב אפריקה, הודו (גואה וקוצ'ין) והמזרח הרחוק (גואה, פיליפינים, איי התבלינים). יהודים רבים היו מדענים, רופאים, מתמטיקאים, אסטרונומים, סוחרים, כלכלנים, סופרים ונווטים ימיים.\nבשנת 1521 החלה לפעול בפורטוגל האינקוויזיציה הפורטוגזית והועלו באש ראשוני \"הנוצרים החדשים\". באופן פורמלי לא נותרו יהודים בפורטוגל, אולם רבים מהיהודים חיו כאנוסים ושמרו בסתר על זהותם היהודית. רבים מהאנוסים בפורטוגל היגרו למרוקו, תוניסיה, לוב, סלוניקי, עיראק, אמסטרדם, אנגליה, ברזיל והאימפריה העות'מאנית, וחזרו בגלוי ליהדותם.\nקהילות של יהודים ספרדים-פורטוגליים התפתחו בעקבות האינקוויזיציה, בברזיל (רסיפה, בלם), באיים הקאריביים (ג'מייקה, פורט רויאל), ניו אמסטרדאם (לימים ניו יורק), אמסטרדאם (היו הברוקרים המרכזיים בחברת הודו המזרחית ההולנדית), מדינות צפון אפריקה, איטליה (ליבורנו) מדינות הבלקן, המבורג, לונדון וארץ ישראל העות'ומנית (ירושלים, צפת, חברון וטבריה).\nבין השנים 1996–2006 כיהן בפורטוגל נשיא ממוצא יהודי – ז'ורז'ה סמפאיו. נכון לעשור הראשון של המאה ה-21 יש בפורטוגל כ-3,500 יהודים, רובם חיים בליסבון ופורטו.[דרוש מקור]\n\nפורטוגל היא חלק מארגון המדינות האיברו-אמריקניות, בו משתפות מדינות איברו-אמריקאיות פעולה בנושאי חינוך, מדע ותרבות.\n\nיחסי ישראל–פורטוגל\n\n אתר האינטרנט הרשמי של פורטוגל\nפורטוגל, באתר אנציקלופדיה בריטניקה (באנגלית)\nפורטל ממשלת פורטוגל - הפורטל המרכזי של הממשלה\nנשיא הרפובליקה - אתר נשיא המדינה\nאספת הרפובליקה - אתר הפרלמנט\nפורטוגל, תקציר ונתונים סטטיסטיים באתר ספר העובדות על מדינות העולם של ה-CIA (באנגלית)\nמידע פוליטי-חברתי על פורטוגל, באתר המכון הישראלי לדמוקרטיה\nכרמית וייס, ‏מרכז פורטוגל: יעדי טיול באזור החוף, באתר GoTravel\n גיל כהן־מגן, לצאת לחופשה ולחלום על הפנסיה - במקום שהכי טוב לפרוש בו, באתר TheMarker‏, 20 ביולי 2018\n איתי מור, בין ליסבון לפורטו: הטיול שיגרום לכם להתאהב בפורטוגל, באתר הארץ, 24 בדצמבר 2018\nמשה גלעד, פורטוגל: המלצות, מסלולים, אטרקציות וכל המידע למטייל, באתר הארץ, 5 בפברואר 2019",
    "pageid": 3213
  },
  {
    "title": "פורנוגרפיה",
    "extract": "פּוֹרנוגרפיה או בקיצור פּוֹרנו, היא תחום שעיקרו הוא הצגה של גוף האדם או ההתנהגות המינית של האדם במטרה לעורר גירוי מיני. הגדרת גבולות הפורנוגרפיה שנויה במחלוקת.\nבמדינות רבות בעולם קיימות מגבלות על יצירה והפצה של פורנוגרפיה. דוגמאות לאיסורים מקובלים הם איסור על יצירת פורנוגרפיה בהשתתפות ילדים ועל הצגת פורנוגרפיה בפני ילדים.",
    "pageid": 629142
  },
  {
    "title": "פינחס",
    "extract": "פִּינְחָס הוא דמות מקראית, היה בנו של אלעזר ונכדו של אהרן הכהן. בחטא בעל פעור פעל כקנאי והרג את זמרי בן סלוא וכזבי בת צור, וקבל על כך שכר מה'. פינחס מוזכר פעם אחת גם בספר יהושע כמי שעשה שלום בין השבטים ומנע מלחמה בין שבטי ארץ ישראל המערבית לשבטי עבר הירדן, וכן בספר שופטים, כמצביא שהנהיג את בני ישראל לתקוף את שבט בנימין בפרשת פילגש בגבעה.",
    "pageid": 222525
  },
  {
    "title": "פלישת טורקיה לקפריסין",
    "extract": "פלישת טורקיה לקפריסין (בטורקית: Kıbrıs Barış Harekâtı - \"מבצע השלום בקפריסין\", ביוונית: Τουρκική εισβολή) התרחשה ב-20 ביולי 1974, בעקבות ההפיכה הצבאית בקפריסין ותפיסת השלטון בידי ארגון קפריסאי יווני לאומני אשר רצה לספח את האי ליוון חמישה ימים קודם לכן. המערכה זכתה לשם הקוד הצבאי \"מבצע אטילה\" ונמשכה עד תחילת חודש אוגוסט 1974, תוך שהיא מבססת מסדרון בשליטה טורקית מחופו הצפוני של האי עד לבירה ניקוסיה. לאחר שלא הושגה הפסקת אש כבש הצבא הטורקי את כל חלקו הצפוני של האי במסגרת \"מבצע אטילה 2\", וביסס את חלוקת האי לשתי ישויות נפרדות. בחלקו הצפוני של האי הוקמה הרפובליקה הטורקית של צפון קפריסין, וחלקו הדרומי המשיך להתקיים כרפובליקה של קפריסין. שתי הישויות המדיניות הנפרדות ממשיכות ומתקיימות מאז זו לצד זו.",
    "pageid": 393888
  },
  {
    "title": "קובי שבתאי",
    "extract": "יעקב (קובי) שבתאי (נולד ב-11 בנובמבר 1964) הוא קצין משטרה בדרגת רב-ניצב, שכיהן כמפכ\"ל ה-19 של משטרת ישראל. קודם לכן כיהן כמפקד משמר הגבול.",
    "pageid": 1216280
  },
  {
    "title": "קובלט",
    "extract": "קוֹבַּלְט (באנגלית: Cobalt) הוא יסוד כימי שסמלו הכימי Co ומספרו האטומי 27.",
    "pageid": 36772
  },
  {
    "title": "ראשון לציון",
    "extract": "רִאשׁוֹן לְצִיּוֹן היא העיר הרביעית בגודלה בישראל. העיר ממוקמת במישור החוף, בין חלקו הדרומי של גוש דן לאזור הצפוני של שפלת יהודה, גובלת בבת ים מדרום מערב בחולון מדרום מזרח, צפונית לפלמחים, צפונית לנס ציונה, גובלת בצריפין במזרח ומשתרעת לאורך הים התיכון ממערב. העיר חלק מגוש דן וחברה בארגון פורום ה-15.\nהעיר נוסדה ב-31 ביולי 1882, טו' באב תרמ\"ב, והוכרזה כעיר בשנת 1950. היא הוקמה כמושבה חקלאית ציונית; היא המושבה הראשונה שהקימו אנשי העלייה הראשונה. בראשון לציון עוצב דגל ישראל; חודשה התרבות העברית – בייחוד בשפה ובחינוך. ב-1920 הוכרזה כמועצה מקומית וב-1950 הוכרזה כעיר ואם בישראל. בסוף המאה ה-20 התרחבה העיר מערבה וצפונה וגדלה באופן ניכר, והפכה לאחת הערים הגדולות בישראל.",
    "pageid": 5720
  },
  {
    "title": "ריצ'רד ניקסון",
    "extract": "ריצ'רד מילהאוס ניקסון (באנגלית: Richard Milhous Nixon‏; 9 בינואר 1913 – 22 באפריל 1994) היה נשיאהּ ה-37 של ארצות הברית, בין השנים 1969–1974. התפטר מתפקידו עקב פרשת ווטרגייט, והיה לנשיא האמריקאי היחיד שעשה כך. קודם לכן כיהן בתפקיד סגן הנשיא, בין השנים 1953–1961, ולפני כן כיהן כחבר בבית הנבחרים של ארצות הברית וכסנאטור מטעם מדינת קליפורניה.\nניקסון היה הנשיא שסיים את מלחמת וייטנאם ב-1973 וגם את גיוס החובה לצבא ארצות הברית. ביקורו ברפובליקה העממית של סין ב-1972 הוביל, בסופו של דבר, לכינון יחסים דיפלומטיים בין שתי המדינות אחרי עשרות שנות נתק ואיבה.\nבתקופת כהונתו השנייה הורה על משלוח רכבת אווירית של ציוד צבאי ותחמושת לשם סיוע לישראל במלחמת יום הכיפורים והוציא את מצרים מחוג ההשפעה הסובייטי.",
    "pageid": 4222
  },
  {
    "title": "תאילנד",
    "extract": "ממלכת תאילנד (בתאית: ประเทศไทย, תעתיק: פּרַאתֶט תַאִי, תרגום: מדינת החופשיים; ‏‏?‏) היא מדינה בדרום-מזרח אסיה. ידועה גם בשמה הקודם, סיאם (สยาม - היה זה שמה הרשמי עד 23 ביוני 1939 וגם מ-1945 עד 11 במאי 1949). תושבי תאילנד נקראים \"תאים\" (בשפה יומיומית מקובל גם \"תאילנדים\"). תאילנד גובלת בלאוס מצפון-מזרח, בקמבודיה מדרום-מזרח, במלזיה מדרום, ובמיאנמר (בורמה) מצפון-מערב.",
    "pageid": 3203
  },
  {
    "title": "תנ\"ך",
    "extract": "הַתַּנַ\"ךְ (ראשי תיבות של תורה, נביאים וכתובים), או המקרא, הוא קובץ הספרים שהם כתבי הקודש היסודיים של היהדות. מבין כל הספרות היהודית, רוב ספרי התנ\"ך הם העתיקים ביותר. הם נכתבו ונערכו לאורך מאות שנים, והמאוחר שבהם נכתב כמאה ושישים שנה לפני תחילת ספירת הנוצרים. גם תהליך הקנוניזציה של ספרי התנ\"ך היה ארוך, ועודנו מושא להשערות החוקרים, כשלפי מרבית ההערכות הושלם בין המאה ה-2 לפנה\"ס למאה השנייה לספירה. הטקסט המוכר של התנ\"ך העברי הוא נוסח המסורה, שהיה מגובש לכל המאוחר במאה העשירית. שפת ספרי התנ\"ך היא עברית, אולם היא מכילה מיעוט של קטעים בשפה הארמית המקראית.\nהתנ\"ך מהווה מוקד מרכזי לתרבות היהודית לדורותיה. הספרים שנכללו בקאנון התנ\"ך העברי הם גם חלק מכתבי הקודש של הנצרות, ויחד עם כמה מן הספרים החיצוניים שלא נשמרו ביהדות, הם מרכיבים את הברית הישנה הנוצרית (ברבים מהזרמים הפרוטסטנטיים, הספרים החיצוניים הוצאו לגמרי במאה ה-19 והברית הישנה זהה לתנ\"ך מבחינת תוכן הספרים). זהו החלק הראשון בביבליה הנוצרית, שהיא סדרת הספרים בעלת התפוצה הגדולה ביותר בתולדות האנושות והספר שתורגם למספר השפות הרב ביותר. עקב זאת, התנ\"ך השפיע בצורה עצומה על התרבות והיצירה האנושית. מספר רב של יצירות אמנות מספרות דרך פיסול ועד ציור ומוזיקה, מהמופתיות בהיסטוריה האנושית נוצרו בהשפעתו והשראתו. בדת האסלאם, התנ\"ך אינו נחשב ספר קדוש, אולם אפשר למצוא השפעות ממנו בקוראן ובמסורת המוסלמית. חלק מסיפורי התנ\"ך מופיעים בקוראן, אם כי בגרסאות שונות.\nקודקס ששון הוא העותק הקדום והשלם ביותר של התנ\"ך העברי.",
    "pageid": 748
  },
  {
    "title": "23 ביולי",
    "extract": "23 ביולי הוא היום ה-204 בשנה (205 בשנה מעוברת) בלוח הגרגוריאני. עד לסיום השנה, נשארו עוד 161 ימים.",
    "pageid": 11528
  },
  {
    "title": "אדון עולם",
    "extract": "אֲדוֹן עוֹלָם הוא פיוט המופיע בסידורי רבות מקהילות ישראל בטרם תפילת שחרית. המשקל הערבי מחזק את ההשערה ששיר זה חובר בימי הביניים, וסביר שנכתב בספרד או באיטליה. המחבר אינו ידוע, וחלק מהאחרונים ייחסוהו לרב שרירא גאון, לרב האי גאון, או לרב שלמה אבן גבירול. הפיוט נמצא לראשונה בסידור בן המאה ה־13, ועל־כן המחקר דחה השערות אלו.",
    "pageid": 318141
  },
  {
    "title": "אהרון חליוה",
    "extract": "אהרון חליוה (נולד ב-12 באוקטובר 1967) הוא קצין בצה\"ל בדרגת אלוף, המשמש ראש אגף המודיעין מאז 5 באוקטובר 2021. קודם לכן שימש ראש אגף המבצעים, ראש אגף הטכנולוגיה והלוגיסטיקה, ראש חטיבת המבצעים באמ\"ץ, מפקד עוצבת האש, מפקד חטיבת הצנחנים ומפקד בה\"ד 1. בהיותו ראש אמ\"ן התרחשה מתקפת הפתע על ישראל, שבעקבותיה הודיע על בקשתו לסיים את תפקידו ולפרוש מצה\"ל.",
    "pageid": 671499
  },
  {
    "title": "אוסטרליה",
    "extract": "אוסטרליה (באנגלית: Australia), או הקהילייה של אוסטרליה (באנגלית: Commonwealth of Australia) היא פדרציה של שש מדינות ועוד עשר טריטוריות, כששלוש מהן הן חלק מהיבשת עצמה. המדינות: ניו סאות' ויילס, ויקטוריה, קווינסלנד, אוסטרליה הדרומית אוסטרליה המערבית וטסמניה. הטריטוריות: \"הטריטוריה הצפונית\", \"טריטוריית מפרץ ג'רוויס\" ו\"טריטוריית הבירה האוסטרלית\". אוסטרליה היא מונרכיה חוקתית, המשתייכת לממלכות חבר העמים הבריטי כשהמלך צ'ארלס השלישי הוא ראש המדינה.\nהאוכלוסייה באוסטרליה כיום כוללת ברובה אנשים ממוצא אירופאי, בפרט מהאיים הבריטיים. תושביה המקוריים של אוסטרליה וילידי המקום מכונים אבוריג'ינים, ומהווים כיום מעט יותר מ-2 אחוזים מאוכלוסיית היבשת.",
    "pageid": 2699
  },
  {
    "title": "אמינם",
    "extract": "מרשל ברוס מאת'רס השלישי (באנגלית: Marshall Bruce Mathers III; נולד ב-17 באוקטובר 1972), המוכר בשם הבמה אמינם (Eminem), או בשם האלטר אגו שלו סלים שיידי (Slim Shady), הוא ראפר, שחקן, ומפיק מוזיקלי אמריקאי. אמינם התפרסם ב-1999 עם אלבומו פורץ הדרך, The Slim Shady LP, אשר זכה בפרס גראמי בקטגוריית אלבום הראפ הטוב ביותר. האלבום השלישי שלו, The Marshall Mathers LP, הפך לאלבום הסולו הנמכר במהירות הרבה ביותר בהיסטוריה של ארצות הברית. אמינם צבר פופולריות במהירות עצומה, מה שהביא אותו להקים חברת תקליטים משלו בשם שיידי רקורדס, בו החתים את קבוצת הראפ D12, אשר חבריה הם חברי ילדות של אמינם, בנוסף, הוסיף אמינם לחברת התקליטים את ההרכב שלו עם הראפר רויס דה \"9'5 – \"Bad Meets Evil\". אמינם הוא הראפר הראשון בהיסטוריה שזכה בפרס האוסקר. הישגיו האישיים קבעו את מעמדו כאחד מאמני הראפ הגדולים בכל הזמנים.\nהאלבום The Marshall Mathers LP ואלבומו הרביעי The Eminem Show זכו גם הם בפרסי גראמי, מה שהפך את אמינם לאמן הראשון שזכה בפרס אלבום הראפ הטוב ביותר עבור שלושה אלבומי סולו ברציפות. ב-2010 זכה שוב בפרס גראמי עבור אלבומו Relapse, בכך צבר 11 פרסי גראמי ופרסי הרפר הכי מהיר לשנת 2009, בכל הקריירה שלו. ב-2003, הוא זכה בפרס השיר המקורי הטוב ביותר של האוסקר עבור השיר \"Lose Yourself\" מהסרט \"8 מייל\", שבו שיחק את הדמות הראשית. \"Lose Yourself\" כיכב במקום הראשון של מצעד הראפ במשך התקופה הארוכה ביותר. ב-2004 הוציא את אלבומו החמישי Encore, איתו קיים סיבוב הופעות כלל עולמי בשנת 2005. בזמן סיבוב ההופעות, התמכר אמינם לתרופות שינה, והודיע באופן פתאומי על הפסקת מסע ההופעות ויציאה לגמילה, ובכך, למעשה, יצא להפסקה מהקריירה המוזיקלית. ב-15 במאי 2009, הוציא את אלבומו השישי, הראשון מאז 2004, Relapse. באותה התקופה, עם תום העשור הראשון של המאה ה-21, הוכרז אמינם בתור האמן הנמכר ביותר של העשור בארצות הברית. אמינם מכר מעל ל-800 מיליון אלבומים בכל העולם, מה שהופך אותו לאמן ההיפ הופ הנמכר ביותר בעולם כולו. בשנת 2010, הוציא אמינם את אלבומו השביעי Recovery. ב-2013 הוציא אמינם את אלבומו השמיני The Marshall Mathers LP 2, אשר זכה לביקורות חיוביות רבות.\nאמינם דורג במקום ה-1 ברשימת \"100 האמנים הגדולים בכל הזמנים\" של ערוץ VH1.‏ בנוסף, הוא דורג במקום ה-5 ברשימת \"100 האמנים הגדולים בכל הזמנים\" של מגזין המוזיקה רולינג סטון. אם כוללים את עבודתו המשותפת עם להקת D12, לאמינם היו 7 אלבומים אשר כיכבו במקום הראשון במצעד הבילבורד 200.‏ ב-2010, דירג הערוץ MTV את אמינם במקום ה-7 ברשימת \"עשרת אמני הפופ הגדולים ביותר בהיסטוריה\". אמינם גם זכה ב-10 פרסי בילבורד, ו-10 פרסי VMA. הצלחתו לא פסחה על ישראל, ובשנת 2010, במצעד השנה של גלגלצ, שירו \"Love The Way You Lie\" בו הוא מארח את ריהאנה, נבחר להיות שיר השנה, בדומה לשירו \"Stan\" בשנת 2000. כמו כן, הוא נבחר גם לזמר השנה של גלגלצ. ב-2013 זכה בפרס אמן ההיפ הופ של השנה בטקס ה-EMA, ובנוסף זכה בפרס האייקון על עבודתו. ב-2017 זכה בפרס אמן ההיפ הופ של השנה בטקס ה-EMA.",
    "pageid": 40263
  },
  {
    "title": "ארגנטינה",
    "extract": "הרפובליקה הארגנטינאית (בספרדית: República Argentina, ‏‏?‏), הנודעת גם בשם ארגנטינה, היא מדינה השוכנת בחלק הדרום-מזרחי של היבשת אמריקה הדרומית, בין הרי האנדים לאוקיינוס האטלנטי. ארגנטינה גובלת באורוגוואי, בברזיל, בפרגוואי, בבוליביה ובצ'ילה. מבחינה גאוגרפית, לשונית ותרבותית, שייכת ארגנטינה לאמריקה הלטינית. ארגנטינה היא פדרציה אשר מורכבת מ-23 פרובינציות והעיר האוטונומית בואנוס איירס, בירת המדינה.\nהמילה ארגנטינה באה מהשם הלטיני של המתכת כסף – ארגנטום (Argentum). הרפובליקה נקראה כך לאחר איחוד הפרובינציות של נהר לה פלטה (נהר הכסף) שקדם לה.",
    "pageid": 2196
  },
  {
    "title": "אתיופיה",
    "extract": "הרפובליקה הדמוקרטית הפדרלית של אתיופיה (באמהרית: የፌፈን ዲሞክራሲያዊ ሪፐብሊክ, תעתיק לעברית: יאיתיופ'יה פדראלאווי דימוקיראסייווי ריפביליק) היא מדינה ללא מוצא לים בקרן אפריקה שבמזרח אפריקה. היא גובלת בצפון באריתריאה, בסודאן ובדרום סודאן במערב, בקניה בדרום, בסומליה במזרח, ובג'יבוטי בצפון-מזרח. אתיופיה כיום היא פדרציה של שבעה מחוזות אתניים, ארבעה מחוזות מולטי-אתניים, ושתי ערים עצמאיות. המדינה מכונה בחוקתה \"הפדרציה האתיופית השנייה\" ומוגדרת כפדרציה דמוקרטית רב-לאומית שצורת שלטונה רפובליקה.\nאתיופיה היא ארץ בעלת היסטוריה רצופה מאז העת העתיקה. המדינה המודרנית היא המשכה של האימפריה האתיופית, שהיא עצמה מקורה בקיסרות אקסום. זו, על פי המסורת, התפתחה ממלכות שבא אשר קמה בשנת 1978 לפנה\"ס. הנצרות הוכרזה כדת המדינה בשנת 325 לספירה, כך הפכה אתיופיה למדינה השנייה ולאימפריה הראשונה שקיבלה את הנצרות[דרוש מקור]. במהלך המאה השביעית הגיע גם אסלאם לאזור, מה שהחל את תקופת החושך האתיופית, שבמהלכה התפשטה ממלכת אקסום דרומה, ואיבדה שטחים בצפון שנכבשו על ידי המוסלמים. בתחילת ימי הביניים הפכה אתיופיה לאחת מהאימפריות החזקות בתבל, ובסופם החלה הידרדרות. במהלך העת החדשה התרחבו גבולות המדינה, אך מאפייניה המדיניים ותשתיתה התרבותית המשיכו להתבסס על מקורותיה הקדומים שראשיתם בתקופה האקסומית. שמה הקודם של אתיופיה נקרא חבש.\nאתיופיה מנהלת מדיניות עצמאית השונה מיבשת אפריקה וממדינות המזרח התיכון, אך מאידך היא מובילה במספר תחומים ביבשת. בשנת 1923 היא הפכה לחברה בחבר הלאומים, ובשנת 1942 היא חתמה על הצהרת האומות המאוחדות, והייתה אחת מ-51 המדינות המייסדות של הארגון. בעקבות כך היא קיבלה עמדת בכורה ביבשת וזכתה לארח את מרכז האו\"ם באפריקה. אתיופיה היא גם אחת ממייסדות האיחוד האפריקאי, ומזכירות הארגון שוכנת בבירתה, אדיס אבבה.",
    "pageid": 4155
  },
  {
    "title": "באבא סאלי",
    "extract": "הרב ישראל אביחצירא (א' בתשרי ה'תר\"ן, 26 בספטמבר 1889 – ד' בשבט ה'תשמ\"ד, 8 בינואר 1984) היה רב מחוז תאפילאלת, ראש ישיבה, אב בית דין ומקובל מרוקאי-ישראלי, מוכר בכינוי הבאבא סאלי (\"אבא ישראל\", או \"האבא המתפלל\" \"בבא צלי\" - לשון תפילה). נודע בציבור כמחולל ניסים ורבים נהרו אליו לקבלת עצות וברכות.",
    "pageid": 8989
  },
  {
    "title": "באר שבע",
    "extract": "באר שבע היא עיר במחוז הדרום המשמשת כבירת המחוז (ולעיתים מכונה \"בירת הנגב\"). היא העיר התשיעית באוכלוסייתה במדינת ישראל והשנייה בגודל אוכלוסייתה במחוז הדרום אחרי אשדוד. שטח השיפוט של באר שבע הוא 117,500 דונם, ובשטח השיפוט היא הרביעית בגודלה בישראל והשלישית במחוז הדרום, אחרי דימונה וערד. הוכרזה כעיר בשנת 1906. משמשת כמרכז מטרופולין באר שבע.\nהעיר שוכנת בצפון הנגב, בקצה המערבי של בקעת באר שבע. בעיר נמצאים אוניברסיטת בן-גוריון בנגב, המרכז הרפואי סורוקה, בית המשפט המחוזי, מפקדת מחוז הדרום של משטרת ישראל, ומפקדת פיקוד הדרום.\nבתחום השיפוט המוניציפלי של באר שבע נמצאים כ-38 אחוזים מסך הכפרים הלא מוכרים, ובהם כרבע מתושבי הפזורה הבדואית.\nראש עיריית באר שבע מאז נובמבר 2008 הוא רוביק דנילוביץ'. העיר חברה בארגון הערים פורום ה-15 והיא הדרומית מבין חברות הפורום.",
    "pageid": 5687
  },
  {
    "title": "בית\"ר ירושלים",
    "extract": "בית\"ר ירושלים היא מועדון כדורגל ישראלי מירושלים, המשתייך לאגודת הספורט בית\"ר. קבוצת הכדורגל הבכירה של המועדון משחקת בליגת העל – ליגת הכדורגל הבכירה בישראל. המועדון הוקם ב-1936, והחל משנות השבעים, נחשב לאחד הבכירים והאהודים ביותר בכדורגל הישראלי. המועדון חבר שותף בארגון המועדונים האירופיים.\nהקבוצה נוהגת לשחק בתלבושת צהובה-שחורה. אצטדיונהּ הביתי של הקבוצה, החל משנת 1991, הוא אצטדיון טדי, הממוקם בשכונת מלחה, ירושלים ומכיל 31,733 מקומות ישיבה. קודם לאצטדיון טדי, שיחקה הקבוצה בשנותיה המוקדמות באצטדיון ימק\"א.\nלזכות בית\"ר שש אליפויות ישראל, שמונה גביעי מדינה, שלוש זכיות בגביע הטוטו ושתי זכיות בתואר אלוף האלופים. בית\"ר ירושלים היא הקבוצה הראשונה בתולדות הכדורגל הישראלי ששיחקה במפעל במסגרת אירופאית, במשותף עם הפועל באר שבע, כאשר השתתפה בגביע האינטרטוטו לעונת 1976/1977.\nהחל משנת 2022 נמצא המועדון בבעלות איש העסקים ברק אברמוב.",
    "pageid": 48329
  },
  {
    "title": "בני גנץ",
    "extract": "בנימין (בני) גנץ (נולד ב-9 ביוני 1959) הוא פוליטיקאי ישראלי, יושב ראש \"המחנה הממלכתי\" וחבר הכנסת מטעמה. כיהן כראש ממשלת ישראל החלופי, יושב ראש הכנסת, שר הביטחון, שר המשפטים, סגן ראש ממשלת ישראל, יושב ראש \"כחול לבן\" ושר בלי תיק בממשלה ה-37.\nבשנים 2011–2015 כיהן כראש המטה הכללי ה-20 של צבא הגנה לישראל. קודם לכן, במהלך שירותו בצה\"ל שימש, בין היתר כמפקד יחידת שלדג, מפקד חטיבת הצנחנים, מפקד יק\"ל, מפקד אוגדת איו\"ש, מפקד פיקוד הצפון, מפקד זרוע היבשה, נספח צה\"ל בארצות הברית וסגן הרמטכ\"ל.\nלאחר שחרורו מהצבא, ובטרם נכנס למגרש הפוליטי, שימש כיו\"ר יד דוד בן-גוריון, יו\"ר חברת המימד החמישי, ובעוד מספר תפקידים.",
    "pageid": 118352
  },
  {
    "title": "ברזיל",
    "extract": "הרפובליקה הפדרלית של ברזיל (בפורטוגזית: República Federativa do Brasil, נהגה: ברזיאוּ [bɾaˈziw] ‏‏?‏) היא המדינה הגדולה ביותר בשטחה ובאוכלוסייתה בדרום אמריקה, החמישית בגודל שטחה והשביעית באוכלוסייתה בעולם.\nברזיל חולשת על שטח גדול, בין מרכז היבשת לבין האוקיינוס האטלנטי; זו המדינה המזרחית ביותר ביבשת אמריקה. היא גובלת בעשר מדינות – למעשה בכל מדינות דרום אמריקה, מלבד אקוודור וצ'ילה. בדרום היא גובלת באורוגוואי, בדרום-מערב בארגנטינה, במערב בפרגוואי, בבוליביה ובפרו, בצפון-מערב בקולומביה, ובצפון בוונצואלה, בגיאנה, בסורינאם ובגיאנה הצרפתית.\nבברזיל אדמות חקלאות פוריות וגם יערות גשם עצומים, אשר המפורסם שבהם הוא יער האמזונאס. ניצול אוצרות הטבע של המדינה והתיעוש הנרחב שהתפתח בה הפכו את ברזיל למעצמה כלכלית מובילה בדרום אמריקה ולמנהיגה אזורית. מדד הפיתוח האנושי של ברזיל הוא גבוה יחסית לשכנותיה, על אף הפערים החברתיים הניכרים השוררים בין שכבות החברה הברזילאית.\nהמדינה נקראת על שם עץ הברזיל (pau-brasil), שגדַל בה בשפע עד אמצע המאה ה-16 (כיום בסכנת הכחדה); ראשוני המתיישבים האירופאים העריכו אותו כמשאב טבע חשוב. שם העץ נגזר מן המילה \"בראזה\" (brasa), שפירושה בפורטוגזית \"גחלת\", בהשראת הגוון הכתום-אדום של ליבת גזע עץ הברזיל.\nבראשיתה הייתה ברזיל קולוניה פורטוגלית, והשפה הרשמית בה היא פורטוגזית, בשונה מרוב ארצות אמריקה הלטינית, שבהן השפה העיקרית היא ספרדית. \nבעוד האימפריה הספרדית באמריקה חולקה בין מדינות רבות, נשמרה אחדות האימפריה הפורטוגזית באמריקה תחת מדינת ענק אחת – ברזיל.",
    "pageid": 1081
  },
  {
    "title": "גדי טאוב",
    "extract": "גדי טאוב (נולד ב-19 באפריל 1965, י\"ז בניסן ה'תשכ\"ה בירושלים) הוא היסטוריון, סופר, תסריטאי, עיתונאי ופובליציסט ישראלי; ד\"ר להיסטוריה של ארצות הברית, מרצה בכיר באוניברסיטה העברית בירושלים, במגמה לתקשורת ומדיניות ציבורית. מהמבקרים הבולטים של הפוסטמודרניזם בישראל.",
    "pageid": 182416
  },
  {
    "title": "דנה פרידר",
    "extract": "דנה פרידר (נולדה ב-19 בפברואר 1987) היא רקדנית, שחקנית, דוגמנית, זמרת ומנחת טלוויזיה ישראלית. זוכת שני פרסי טקס נבחרי הילדים בקטגוריית \"שחקנית השנה\" ב-2010 וב-2011.",
    "pageid": 512637
  },
  {
    "title": "האח הגדול עונה 13",
    "extract": "האח הגדול עונה 13 היא העונה ה-13 של תוכנית המציאות הישראלית \"האח הגדול\", והעונה השביעית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-30 במאי 2023. הגמר נערך ב-10 בספטמבר, ובסופו ניצחה הדיירת יובל מעתוק. את העונה הנחו גיא זו-ארץ ולירון ויצמן.",
    "pageid": 2218872
  },
  {
    "title": "האיחוד האירופי",
    "extract": "האיחוד האירופי הוא איחוד פוליטי וכלכלי על-לאומי של 27 מדינות באירופה. שטחו הכולל של האיחוד הוא 4,233,255 קמ\"ר, עם אוכלוסייה מוערכת של למעלה מ-448 מיליון תושבים. האיחוד האירופי מתואר לעיתים קרובות כישות פוליטית חסרת תקדים, המשלבת את המאפיינים של פדרציה וקונפדרציה כאחד.\nבשנת 2020, תושבי המדינות החברות באיחוד האירופי היוו 5.8% מאוכלוסיית העולם וייצרו תמ\"ג (תוצר מקומי גולמי נומינלי) של כ-16.6 טריליון דולר, כשישית מהתמ\"ג העולמי. בנוסף, לכל מדינות האיחוד האירופי מלבד בולגריה יש מדד פיתוח אנושי גבוה מאוד לפי תוכנית הפיתוח של האו\"ם (UNDP). אבן היסוד של האיחוד, איגוד המכס של האיחוד האירופי, סלל את הדרך להקמת השוק האירופאי האחיד המבוסס על מסגרת חוקית וחקיקה בסיסית החלה בכל המדינות החברות בעניינים, ורק בעניינים, בהם הסכימו המדינות לפעול כאחד. מדיניות האיחוד האירופי שואפת להבטיח חופש תנועה של אנשים, סחורות, שירותים והון בתוך השוק האירופי האחיד, לחוקק חקיקה בענייני המשפט והפנים, ולקיים מדיניות משותפת בנושאי סחר, חקלאות, דיג ופיתוח אזורי. ביקורת הדרכונים בוטלה עבור נסיעות בתוך אזור שנגן. גוש האירו הוא קבוצה המורכבת מ-20 מדינות החברות באיחוד האירופי ביישמו במלואן את האיחוד הכלכלי ומשתמשות במטבע האירו כמטבע אחיד. באמצעות מדיניות החוץ והביטחון המשותפת, האיחוד פיתח תפקיד משמעותי ביחסי חוץ וביטחון. האיחוד מקיים משלחות דיפלומטיות קבועות ברחבי העולם ומייצג עצמו באו\"ם, בארגון הסחר העולמי, ב-G7 וב-G20. בשל השפעתו הגלובלית, האיחוד האירופי תואר על ידי כמה חוקרים כמעצמת על בהתהוות.\nהאיחוד האירופי הוקם, יחד עם היכולת לקבל אזרחות באיחוד, כאשר אמנת מאסטריכט נכנסה לתוקף ב-1993, והתאגדה כיישות משפטית אחיד עם כניסתה לתוקף של אמנת ליסבון ב-2009. את תחילתו של האיחוד ניתן לייחס לשש המדינות \"הפנימיות\" (בלגיה, צרפת, איטליה, לוקסמבורג, הולנד ומערב גרמניה), שבתחילת האינטגרציה האירופית המודרנית ב-1948 סייעו להקים את האיחוד המערבי, קהילת הפחם והפלדה האירופית, הקהילה הכלכלית האירופית והסוכנות האטומית האירופית. גופים אלה הלכו והתאחדו, ובאופן משפטי האיחוד האירופי ירש אותם. בין השנים 1973 עד 2013 האיחוד גדל משמעותית והצטרפו אליו 22 מדינות נוספות.\nבשנת 2012 הוענק לאיחוד האירופי פרס נובל לשלום. ב-2020, הפכה בריטניה למדינה החברה היחידה שעזבה את האיחוד האירופי. כיום, עשר מדינות שואפות או מנהלות משא ומתן להצטרף אליה.",
    "pageid": 5854
  },
  {
    "title": "האנטומיה של גריי (סדרת טלוויזיה)",
    "extract": "האנטומיה של גריי (באנגלית: Grey's Anatomy) היא סדרת טלוויזיה אמריקאית העוסקת בדרמה רפואית שעלתה לשידור לראשונה ב-27 במרץ 2005, שנוצרה על ידי שונדה ריימס ומשודרת בערוץ טלוויזיה \"ABC\". הסדרה מתמקדת בחייהם של רופאים מתמחים, תושבים והמטפלים בכירורגיה כשהם מתפתחים לרופאים ותיקים תוך איזון יחסים אישיים ומקצועיים. הכותרת היא רמז לאנטומיה של גריי, ספר לימוד קלאסי של האנטומיה האנושית שפורסם לראשונה ב-1858 בלונדון ונכתב על ידי הנרי גריי. שונדה ריימס פיתחה את הפיילוט והמשיכה לכתוב לסדרה עד 2015. קריסטה ורנוף, שעבדה בעבר עם ריימס, היא כעת המפיקה הבכירה של הסדרה. ריימס היה גם אחד מהמפיקים בפועל לצד בטסי בירס, מארק גורדון, קריסטה ורנוף, רוב קורן, מארק וילדינג, אלן היינברג ואלן פומפאו. למרות שהסדרה מתרחשת בסיאטל שבוושינגטון, היא מצולמת בעיקר בלוס אנג'לס, קליפורניה, ובונקובר, קולומביה הבריטית.\nהסדרה סובבת סביב דמותה של אלן פומפאו, ד\"ר מרדית' גריי, עד מחצית העונה ה-19 שלה, שלאחריה היא עוברת לפורמט אנסמבלי יותר, כאשר פומפאו תופיע רק ב-8 פרקים בעונה 19. גריי מוצגת לראשונה כמתמחה ואחר כך הופכת להיות ראש הכירורגיה הכללית, תוך הצגת סיבוכי חייו של מנתח. צוות השחקנים המקורי כלל תשעה שחקנים: אלן פומפאו, סנדרה או, קתרין הייגל, ג'סטין צ'יימברס, טי אר נייט, צ'נדרה וילסון, ג'יימס פיקנס, איזאיה וושינגטון ופטריק דמפסי. צוות השחקנים עבר שינויים גדולים במהלך הסדרה. בתחילת העונה ה-19, לתוכנית היה צוות גדול של 18 שחקנים - כולל שלושה שחקנים מהצוות המקורי (פומפאו, וילסון ופיקנס).\nהאנטומיה של גריי היא תוכנית הפריים-טיים התסריטאית הארוכה ביותר המשודרת כעת ב-ABC, וסדרת הפריים-טיים התסריטאית הארוכה ביותר שמועברת על ידי ABC. הצלחת הסדרה הזניקה רבים מכוכביה, כולל את פומפאו, דמפסי ואוה, להכרה עולמית; הם היו בין חמשת שחקני הטלוויזיה המרוויחים ביותר ב-2013. בעוד שהרייטינג של התוכנית ירד במהלך ההרצה (היא הייתה פעם בין עשרת התוכניות המובילות בארצות הברית), היא עדיין אחת התוכניות עם הדירוג הגבוה ביותר מבין 18–49 הדמוגרפיות, והמספר 3 דרמה בכל הטלוויזיה המשודרת בארצות הברית. הסדרה הייתה התוכנית המרוויחה ביותר בטלוויזיה מבחינת פרסום בעונת 2007–2008; בשנת 2017, הוא דורג במקום העשירי ברשימה. בעונתה ה-15, האנטומיה של גריי דורגה כדרמה בעלת הדירוג הגבוה ביותר של ABC. נכון ל-28 בפברואר 2019, זו הייתה סדרת הדרמה הרפואית האמריקאית בפריים-טיים הארוכה ביותר. ב-10 במאי 2019, הסדרה חודשה לעונה 16 ו-17. העונה ה-16 עלתה לראשונה ב-26 בספטמבר 2019. העונה ה-17 עלתה לראשונה ב-12 בנובמבר 2020, כחודשיים מאוחר מהרגיל, עקב עיכובים בהפקה שנגרמו על ידי מגפת הקורונה. ב-10 במאי 2021, הסדרה חודשה לעונה 18, כאשר פומפאו, וילסון ופיקנס חזרו כולם. העונה ה-18 עלתה לראשונה ב-30 בספטמבר 2021. בינואר 2022, הסדרה חודשה לעונה 19, כאשר פומפאו הכריזה שתופיע כדמות לא מרכזית בסדרה. ב-14 במרץ 2024, עלתה לראשונה ה-20. ב-2 באפריל 2024, חודשה הסדרה לעונה ה-21, שתעלה לשידור ב-30 בספטמבר. לתוכנית היו סדרות ספין-אוף הנקראות \"מרפאה פרטית\" (2007–2013), ו-\"תחנה 19\" (2018–2024).\nהסדרה שודרה בישראל בחברות HOT, Yes, סלקום TV ובפרטנר TV. החל מ-16 ביוני 2022 הסדרה זמינה במלואה בשירות הסטרימינג דיסני+.",
    "pageid": 241339
  },
  {
    "title": "האנטר ביידן",
    "extract": "רוברט האנטר ביידן (באנגלית: Robert Hunter Biden; נולד ב-4 בפברואר 1970) הוא עורך דין, איש עסקים, ויועץ השקעות אמריקאי.\nהאנטר ביידן הוא בנו השני של נשיא ארצות הברית, ג'ו ביידן, ואחד האישים המרכזיים בפרשת טראמפ–אוקראינה.",
    "pageid": 1898391
  },
  {
    "title": "הולנד",
    "extract": "הוֹלַנְד (בהולנדית: Nederland; ‏‏?‏) היא מדינה בצפון מערב אירופה, הגובלת במערב ובצפון בים הצפוני, במזרח בגרמניה ובדרום בבלגיה. הולנד היא החלק העיקרי והגדול ביותר בממלכת ארצות השפלה (\"ממלכת הולנד\"), הכוללת גם כמה איים בים הקריבי. הולנד היא אחת המדינות הצפופות ביותר באירופה ובעולם כולו, ובין החברות המייסדות של האיחוד האירופי וברית נאט\"ו.\nאמסטרדם, העיר הגדולה בהולנד, היא עיר הבירה הבלעדית של הולנד. מעמדה כבירת הולנד קבוע בסעיף 32 של חוקת הולנד. כל מונרך ממלכת ארצות השפלה (כולל הולנד) מחויב להישבע אמונים באמסטרדם הבירה עם מועד המלכתו. רוב מוסדות המדינה הרשמיים והשגרירויות וכן ארמון המלוכה שוכנים בעיר האג (Den Haag). בשונה מהמחלוקת העולמית סביב העיר ירושלים כבירת מדינת ישראל, הערים אמסטרדם והאג אינן-נחשבות לסוגיות השנויות במחלוקת סביב הולנד.",
    "pageid": 3970
  },
  {
    "title": "היורשים: עלייתה של רד",
    "extract": "היורשים: עלייתה של רד (באנגלית: Descendants: The Rise of Red) הוא סרט פנטזיה קרוסאובר מוזיקלי אמריקאי, שבוים על ידי ג'ניפר פאנג על פי תסריט מאת דן פריי וראסל זומר. הסרט, שהופק על ידי ערוץ דיסני, הוא הרביעי בזיכיון \"היורשים\", ומשמש כספין אוף לטרילוגיה המקורית.\nבסרט מככבות צ'יינה אן מקליין ומלאני פקסון, ששבות לגלם את דמויותיהן של אומה והפיה הסנדקית מהטרילוגיה המקורית; וברנדי נורווד ופאולו מונטלבן, ששבים לגלם את דמויותיהם של סינדרלה והמלך מקסים מהעיבוד הטלוויזיוני של רוג'רס והמרשטיין משנת 1997.\nהסרט עלה לשירות הזרמת המדיה \"דיסני+\" ב-12 ביולי 2024.\n\nרד, בתה של מלכת הלבבות, וקלואי, בתם של סינדרלה והמלך מקסים, חוברות יחד על מנת לנסוע בזמן באמצעות שעון הכיס של הכובען המטורף ולמנוע אסון קטסטרופלי המאיים על ממלכת אורדון ותושביה.\n\nקיילי קנטרל – רד, בתה של מלכת הלבבות.\nמאליה בייקר – קלואי מקסים, בתם של סינדרלה והמלך מקסים.\nצ'יינה אן מקליין – אומה, בתה של אורסולה.\nלאונרדו נאם – מדוקס, בנו של הכובען המטורף והממציא הראשי של מלכת הלבבות.\nפדר לינדל – מורגי, בנה של מורגן לה פיי.\n\nברנדי נורווד – אלה / סינדרלה, אשתו של המלך מקסים ואמם של קלואי וצ'אד. את דמותה של אלה בצעירותה מגלמת מורגן דאדלי.\nפאולו מונטלבן – המלך מקסים, בעלה של סינדרלה ואביהם של קלואי וצ'אד. את דמותו של מקסים בצעירותו מגלם טריסטן פאדיל.\nמלאני פקסון – הפיה הסנדקית הפיה הסנדקית של סינדרלה. את דמותה של פיי (הפיה הסנדקית הצעירה) מגלמת גרייס נארדוצ'י.\nג'רמי סוויפט – מרלין חונכו לשעבר של המלך ארתור ומנהל אקדמיית \"מרלין\".\nלבין ואלייל – אלאדין. את דמותו של אלאדין בצעירותו מגלם כביר ברי.\nשאזיה פסקל – יסמין. את דמותה של יסמין בצעירותה מגלמת עיזה אזאר.\nסם מורלוס – רפונזל / זלי, בצעירותה.\n\nריטה אורה – ברידג'ט / מלכת הלבבות. את דמותה של ברידג'ט בצעירותה מגלמת רובי רוז טרנר.\nדארה רנה – אוליאנה, אחותה הצעירה של אורסולה ודודתה של אומה.\nאלכס בונילו – נסיך היהלומים, ראש צבא הקלפים של מלכת הלבבות.\nג'ושוע קולי – הוק, בצעירותו\nמארס – מליפיסנט, בצעירותה.\nאנתוני פיאט – האדס, בצעירותו.\nג'ולי קרדה – ליידי טרמיין, אמה החורגת של סינדרלה.\n\nב-18 באוגוסט 2021, לאחר הפצת הספיישל הטלוויזיוני המונפש \"היורשים: החתונה המלכותית\", הצהירה לורן קיסילבסקי, סגנית הנשיא הבכירה של סרטי המקורי של ערוץ דיסני, בתגובה לשאלות על הקליף האנגר שעמו הסתיים הספיישל, כי סרטי \"היורשים\" מסתיימים ברמזים לסיפורים נוספים, וכן הוסיפה ש\"ערוץ דיסני יראה לאן [הם] מגיעים עם הזיכיון\".\nב-21 בספטמבר 2021, אושר כי סרט \"היורשים\" רביעי נמצא בפיתוח כחלק מעסקה כוללת בין חברת וולט דיסני לחברת ההפקה של נשיא חטיבת הטלוויזיה של דיסני לשעבר, גארי מארש. במאי 2022, נמסר כי הסרט הוזמן רשמית על ידי שירות הזרמת המדיה \"דיסני+\" כספין אוף. עוד נמסר כי את הסרט תביים ותפיק ג'ניפר פאנג, על פי תסריט מאת דן פריי וראסל זומר; וכי על הפקת הסרט בפועל יופקד מארש.\nב-21 במרץ 2023, הוכרז שמו הרשמי של הסרט; \"היורשים: עלייתה של רד\".\n\nבכנס D23 ‏2022, נחשף כי צ'יינה אן מקליין, שגילמה את דמותה של אומה בטרילוגיה המקורית, תשוב לגלם את דמותה בסרט זה, לצד ליהוקן של קיילי קנטרל ודארה רנה לצוות השחקנים. בנובמבר 2022, נחשף על פי הודעת הליהוק על שובן של ברנדי נורווד ומלאני פקסון לגילום דמויותיהן של סינדרלה מהסרט \"סינדרלה\" (1997) והפיה הסנדקית, בהתאמה. עוד נחשף כי לסרט לוהקו ריטה אורה, מאליה בייקר, רובי רוז טרנר, מורגן דאדלי וג'ושוע קולי. לאחר תחילת הצילומים, נמסר בפברואר 2023 על ליהוקם של ג'רמי סוויפט ולאונרדו נאם; ובמרץ 2023, על שובו של פאולו מונטלבן לדמותו של המלך מקסים, אותו גילם לראשונה לצד נורווד בשנת 1997 ועל ליהוקו של אלכס בונילו.\n\nצילומי הסרט החלו בסתיו 2022. על עיצוב ההפקה הופקד מארק הופלינג שעבד על הטרילוגיה המקורית. פאנג אמרה שהיא רוצה שהכוריאוגרפיה במהלך קטעי הפעולה יוכלו עדיין להעביר את הרגש שבעלילה. במהלך עיצוב התפאורות של ארץ הפלאות, נעזרה פאנג בסרט \"עליסה בארץ הפלאות כאסמכתא, תוך שאיבת השראה מניסיונה הקודם בהפקת סרטים. צילומי הסרט עברו לאטלנטה בשלהי ינואר 2023, ושם נמשכו עד לאמצע מרץ.\n\nלדבריה של פאנג, במהלך הפקת הסרט נעשה שימוש באפקטים חזותיים על מנת \"לשפר\" את התפאורות והסטים המופיעים בסרט.\n\nהסרט כולל שבעה שירים מקוריים, בנוסף לשירים מתוך סרטי ההנפשה הקלאסיים של דיסני.\n\nבניגוד לשאר הסרטים בזיכיון, הסרט עלה ישירות לשירות \"דיסני+\" במקום לעלות תחילה לערוץ דיסני.\n\n \"היורשים: עלייתה של רד\", במסד הנתונים הקולנועיים IMDb (באנגלית)\n \"היורשים: עלייתה של רד\", באתר Rotten Tomatoes (באנגלית)",
    "pageid": 2209810
  },
  {
    "title": "הלוח העברי",
    "extract": "הלוח העברי הוא לוח שנה המבוסס על שילוב מחזור הירח ומחזור השמש (לוח ירחי-שמשי) עם התחשבות בימות השבוע. כל שנה מכילה בדרך כלל 12 חודשים (שנה פשוטה) ולעיתים 13 חודשים (שנה מעוברת) המתחילים כל אחד במולד הירח. המספר המשתנה של חודשי השנה שומר על הקבלה בין שנה עברית ממוצעת למחזור השמש. אורך שנה פשוטה בלוח העברי הוא 353–355 ימים, ואורך שנה מעוברת הוא 383–385 ימים (בעוד מחזור השמש הוא בן כ-365 ימים).\nהיממה בלוח העברי מתחילה עם שקיעת החמה או צאת הכוכבים.\nבעבר, נקבעו חודשי הלוח העברי על ידי בית דין לפי עֵדוּת-רְאִיָּה, אף שבית הדין ידע לחשב את מועד המולד האסטרונומי, מכיוון שהתורה מצווה לקדש את החודשים על-פי עדים (מצוות קידוש החודש). כיום הלוח העברי הוא לוח מחושב. המסורת מייחסת שינוי זה לתקנה של רבי הלל נשיאה בשנת ד'קי\"ט (359 לספירה).\nעל-פי הלוח העברי נקבעים חגי ישראל ומועדיו. במדינת ישראל הלוח העברי הוא לוח השנה הרשמי, לצד הלוח הגרגוריאני, המשמש כלוח השנה האזרחי הבין-לאומי.",
    "pageid": 865
  },
  {
    "title": "המפלגה הסורית הסוציאלית-לאומית",
    "extract": "המפלגה הסורית הסוציאל-לאומנית (בערבית: الحزب السوري القومي الاجتماعي, בצרפתית: Parti Populaire Syrien) היא מפלגה חילונית לאומנית סורית, הפועלת בסוריה, בלבנון, בירדן ובעיראק. המפלגה תומכת בהקמת מדינת סוריה הגדולה המשתרעת על שטחי הלבנט והסהר הפורה, שטח הכולל – לפי הגדרת המפלגה – לא רק את סוריה ולבנון, אלא גם את עיראק, כווית, ירדן, ישראל, קפריסין, קיליקיה וסיני (ואף חלקים מצפון ערב הסעודית ומערב איראן).\nנכון לשנת 2016, חברים בה יותר מ־100,000 אנשים, והיא המפלגה הפוליטית החוקית השנייה בגודלה בסוריה. בלבנון היא נחשבת למפלגה החילונית הגדולה במדינה, ומחזיקה בתואר זה למעלה מ־80 שנים.\nהמפלגה נוסדה בביירות בשנת 1932 על ידי אנטון סעאדה ומילאה תפקיד מרכזי בפוליטיקה הלבנונית מאז הקמתה, בעיקר בשל מעורבותה בניסיונות להפיכות צבאיות ב־1949 וב־1961. המפלגה התנגדה באופן פעיל לנוכחות הישראלית בלבנון בשנים 1982–2000, והיא תומכת נלהבת בנוכחות סורית בלבנון, מתוך אמונה באירדנטיזם סורי.",
    "pageid": 678432
  },
  {
    "title": "וולברין",
    "extract": "וולברין (באנגלית: Wolverine, מילולית: גרגרן) הוא דמות בדיונית של אנטי-גיבור מוטאנט המופיעה בחוברות הקומיקס, בסדרות ובסרטים ביקום מארוול קומיקס. דמותו של וולברין הופיעה לראשונה בעמוד האחרון של החוברת Incredible Hulk #180 מאוקטובר 1974, ובהופעה מלאה בחוברת לאחר מכן. הדמות נוצרה על ידי העורך הראשי של מארוול רוי תומאס , הכותב לן ויין  והארט דיירקטור ג'ון רומיטה האב , ואויירה לראשונה ע״י המאייר הרב טרימפ .\nוולברין הוא חבר בקבוצות האקס-מן, האוונג'רס והאוונג'רס המופלאים, ומזוהה רבות עם הקבוצות אלפא פלייט ואקס פורס. הוא הצטרף לראשונה לקבוצת האקס-מן בחוברת Giant Size X-Men #1 ממאי 1975. מבין הצוות האמנותי של חוברות הקומיקס Uncanny X-Men, הכותב כריס קלרמונט היה האחראי להתפתחות הדמות של וולברין ולפופולריות הגדולה שצבר מאז שהפך לחלק מהאקס-מן ב-1976, ביחד עם המאייר והכותב ג'ון ביירן, שהתעקש שוולברין יהיה מבוגר יותר משאר חברי הקבוצה. המאייר פרנק מילר עזר לקלרמונט עם כותר הסולו המוגבל של וולברין, שכלל 4 חוברות ופורסם מספטמבר ועד דצמבר 1982. בכותר זה נטבעה אמרת הכנף של וולברין: ”אני הטוב ביותר במה שאני עושה, אבל מה שאני עושה טוב איננו נחמד במיוחד” (\"I'm the best there is at what I do, but what I do best isn't very nice\").\nוולברין, שנולד בשם ג'יימס האולט, וידוע בשם לוגאן, הוא מוטאנט בעל כוחות-על הכוללים חושים מחודדים, כוח פיזי על אנושי, שלושה טופרי עצם נשלפים בכל יד, ויכולת ריפוי המאפשרת לו להחלים כמעט מכל פצע, מחלה, או רעל בקצב מואץ. יכולת זו מאטה את קצב הזדקנותו, דבר המאפשר לו לחיות מעל ומעבר לתוחלת החיים של אדם רגיל. יכולת הריפוי החזקה שלו אפשרה לניסוי הצבאי נשק אקס לצפות את השלד שלו ואת טפריו במתכת האדמנטיום, שאינה ניתנת להשמדה, מבלי שהניסוי יהרוג אותו.\nבסרט הקרוסאובר \"אקס-מן המקור: וולברין\" מוצג וולברין בגיל 7 בשנת 1845, כך שלפי הסרט הוא נולד ב-1838, שנת לידה מוקדמת בחמישים שנה משנת לידתו בקומיקס.\nבשל תכונותיו זכה לכינוי Wolverine, שפירושו הוא \"גרגרן\" - טורף הקרוב לגירית, הידוע בכוחו, מהירותו ונחישותו בציד ובקרב, וזאת על אף גודלו הקטן, וכן חליפתו הכחולה צהובה שאולה מצבעיה של ציפור ממשפחת האורגיים וזה משום שעקב צבעיה המיוחדים אי אפשר להסיר את העיינים ממנה.\nוולברין היה אחד מהמוני דמויות האנטי-גיבור הקשוחות והמרדניות שנוצרו בתרבות האמריקאית אחרי מלחמת וייטנאם, ודמותו מתקיימת כאנטיתזה לדמותו של סייקלופס, מנהיג האקס-מן בעל מאפייני גיבור התרבות האמריקאית. שימושו בכוח קטלני ואופיו המדוכדך הפכו למאפיינים סטנדרטיים לאנטי-גיבורים בחוברות הקומיקס עד סוף שנות השמונים של המאה ה-20. כתוצאה מכך, הדמות נהפכה לדמות האהובה ביותר של כותרי האקס-מן, שהפכו פופולריים מיום ליום.\nוולברין הוצג בכותר סולו משלו מאז 1988 והיה לדמות מרכזית ברוב עיבודי האקס-מן, הכוללים סדרות טלוויזיה, משחקי וידאו, וסדרת סרטי הלייב אקשן \"אקס-מן\", בו הוא מגולם על ידי השחקן יו ג'קמן.  מתוכנן לצאת משחק וידאו) ללא שנת יציאה \"וולברין\".וסרט עם דדפול \nבמאי 2008 דורג וולברין במקום הראשון ברשימת 200 גיבורי-העל של כל הזמנים של מגזין Wizard, וביולי 2008 דורג במקום הרביעי ברשימת 50 דמויות הקומיקס הגדולות של כל הזמנים לפי מגזין אמפייר. האתר Fandomania.com דירג את וולברין במקום 21 ברשימת 100 הדמויות הבדיוניות הגדולות ביותר. נוסף על כך, וולברין מדורג במקום הרביעי ברשימת מאה גיבורי העל הגדולים, לפי אתר IGN.",
    "pageid": 95058
  },
  {
    "title": "זאב ז'בוטינסקי",
    "extract": "זאב (ולדימיר) יבגנביץ' זַ'בּוֹטִינסקי (בכתיב יידי: זשאַבאָטינסקי; בכתיב רוסי: Влади́мир (Зеэв) Евге́ньевич Жаботи́нский )  (י\"ב בחשוון תרמ\"א, 17 באוקטובר 1880, אודסה, האימפריה הרוסית – כ\"ט בתמוז ת\"ש, 3 באוגוסט 1940, האנטר, ניו יורק) היה מנהיג ציוני, סופר, משורר, עיתונאי, מתרגם, פובליציסט ונואם, ממחדשי הצבאיות  העברית (כונה: החייל הראשון ליהודה) וממקימי הגדוד העברי במסגרת הצבא הבריטי במלחמת העולם הראשונה ויחידת הגנה עצמית של יהודי אודסה, מכונן הציונות הרוויזיוניסטית, ראש בית\"ר, מפקד האצ\"ל ונשיא הצה\"ר. מההוגים היהודים הליברלים הבולטים בעת החדשה.",
    "pageid": 367
  },
  {
    "title": "זרח ורהפטיג",
    "extract": "זֶרַח וַרְהַפְטִיג (לרוב נהגה: זוֹרַח, Zorach; שם משפחתו בכתיב יידי: װאַרהאַפֿטיק; ז' בשבט ה'תרס\"ו, 2 בפברואר 1906 – כ' בתשרי ה'תשס\"ג, 26 בספטמבר 2002) היה חבר הכנסת ושר בממשלת ישראל, מראשי הפועל המזרחי והמפד\"ל. מחותמי מגילת העצמאות.",
    "pageid": 43223
  },
  {
    "title": "חטיבת ביסלמ\"ח",
    "extract": "בית הספר למפקדי כיתות ומקצועות חיל הרגלים (חטיבה 828; או בקיצור: חטיבת ביסלמ\"ח) משמש כבית ספר להכשרת מקצועות החי\"ר בצה\"ל ובעיקר להכשרת מפקדי הכיתות של חטיבות החי\"ר השונות. בשגרה משמש בית הספר להכשרת מפקדי הכיתות וסמלי המחלקות של כל יחידות חיל הרגלים של צה\"ל, וכן להכשרת לוחמי חטיבות החי\"ר במקצועות המסייעים (נשק נ\"ט, ניהוג נגמ\"שים וכו'). בעיתות חירום משמש בית הספר כחטיבה וככוח מבצעי לחלוטין. החטיבה נמצאת תחת פיקוד ההכשרות והאימונים. החל משנת 2007 נקרא בית הספר על שמו של הרמטכ\"ל השישי צבי צור.",
    "pageid": 62146
  },
  {
    "title": "חטיבת המרום",
    "extract": "חטיבת המרום – פתרונות מבצעיים (בעבר נקראה: המרהו\"ם – מרכז הטסה והכשרות מיוחדות) היא חטיבה סדירה בצה\"ל הנמצאת תחת פיקוד מקחצ\"ר הכוללת יחידות מבצעיות וכן בתי ספר המכשירים למיומנויות ספציפיות את לוחמי חיל הרגלים והיחידות המובחרות בצה\"ל. מפקדת החטיבה שוכנת בסמוך לבסיס חיל האוויר תל נוף.\nב־2 בספטמבר 2009 נקרא הבסיס על שם הרמטכ\"ל ה־12 של צה\"ל, רב-אלוף משה לוי, שהיה בשנים 1966–1968 מפקדו של בית הספר לצניחה (שנכלל כיום במרום).",
    "pageid": 704716
  },
  {
    "title": "ט\"ו באב (מועד)",
    "extract": "ט\"ו באב (חמישה עשר בחודש אב) מצוין ביהדות כמועד בסימן פיוס, אהבה ונחמה בעם ישראל.\nהמשנה במסכת תענית מתארת את ט\"ו באב בימי קדם כיום שבו בנות ישראל היו לובשות בגדי לבן שאולים (כדי שלא לבייש את מי שאין לה בגד) ויוצאות לרקוד בכרמים כדי למצוא חתן. תאריך זה בולט במיוחד לאור המשפט שם: \"לא היו ימים טובים לישראל כחמישה-עשר באב וכיום הכיפורים\" (פרק ד', משנה ח').\nחז\"ל מנו סיבות היסטוריות שונות לחג זה, והיו מן החוקרים שהציעו סיבות הקשורות לאורח החיים החקלאי באותם ימים. לאורך שנות הגלות השתמר זיכרונו בהלכה כיום שלא אומרים בו תחנון ועל פי תורת הסוד מגבירים בו את לימוד התורה.",
    "pageid": 7273
  },
  {
    "title": "טיילור סוויפט",
    "extract": "טיילור אליסון סוויפט (באנגלית: Taylor Alison Swift; נולדה ב-13 בדצמבר 1989) היא זמרת-יוצרת אמריקאית ואחת הזמרות עם שיאי המכירות הגבוהים בעולם.\nסוויפט נולדה בווסט רידינג, פנסילבניה. עברה להתגורר בנאשוויל, טנסי בשנת 2004 כדי להמשיך בקריירת מוזיקת הקאנטרי שלה. אלבום הבכורה שלה משנת 2006 היה האלבום היחיד משנות ה-2000 שהצליח לשהות 275 שבועות במצעד הבילבורד 200. הסינגל השלישי מתוכו, \"Our Song\", הפך אותה לאדם הצעיר ביותר שכתב והקליט שיר לבדו, שהגיע למקום הראשון במצעד שירי הקאנטרי. אלבום האולפן השני שלה, Fearless ‏(2008‏), הכיל בתוכו את סוגת הקאנטרי פופ וזיכה אותה בפרס גראמי לאלבום השנה. לאור הצלחתם הבינלאומית של שני הסינגלים \"Love Story\" ו-\"You Belong with Me\", ‏Fearless קיבל את תואר היהלום, על ידי איגוד תעשיית ההקלטות האמריקאי (RIAA). ‏Speak Now‏ (2010), אלבומה השלישי, משלב את סוגת הקאנטרי פופ עם קאנטרי רוק והוא הנפיק את שני הלהיטים \"Mine\" ו-\"Back to December\". אלבום האולפן הרביעי שלה, Red ‏(2012), היה אלבום ניסיוני שהכיל סוגות כמו פופ, קאנטרי ורוק. הוא כלל את שני הלהיטים \"We Are Never Ever Getting Back Together\" ו-\"I Knew You Were Trouble\", שהפכו לשניים מהשירים המצליחים ביותר בעשור השני של המאה ה-21.\nעם צאת אלבום האולפן החמישי שלה, 1989 (2014), הודיעה סוויפט על מעבר מלא שלה לעולם הפופ. האלבום הפך אותה לאישה הראשונה שזכתה פעמיים בפרס גראמי לאלבום השנה והנפיק שלושה להיטים שכבשו את פסגת מצעד הבילבורד הוט 100: \"Shake It Off\",‏ \"Blank Space\" ו-\"Bad Blood\". היא המשיכה להשתמש בסוגת הפופ האלקטרוני בשני אלבומי האולפן הבאים שלה: Reputation ‏(2017), ששילב אלמנטים של היפ-הופ והנפיק את הלהיט \"Look What You Made Me Do\" ו-Lover ‏(2019), שהיה אלבום האולפן הנמכר ביותר בעולם בשנת 2019. שני אלבומי האולפן הבאים שלה, Folklore ו-Evermore (שניהם יצאו בשנת 2020), מכילים את סוגות הפולק רוק והרוק האלטרנטיבי. הסינגלים המובילים מתוכם, \"Cardigan\" ו-\"Willow\", הפכו אותה לאמן הראשון בכל הזמנים שהופיע לראשונה במקביל במקום הראשון במצעד הבילבורד הוט 100 והבילבורד 200.\nעם מכירות של למעלה מ-414.86 מיליון אלבומים ושירים, סוויפט היא אחת מהאמנים הנמכרים ביותר בכל הזמנים. הישגיה כוללים 14 פרסי גראמי, פרס אמי, עשרים ושבעה שיאי גינס, 40 פרסי המוזיקה האמריקאית, 39 פרסי המוזיקה של בילבורד, 11 פרסי איגוד מוזיקת הקאנטרי, שמונה פרסי האקדמיה למוזיקת קאנטרי ושני פרסי המוזיקה הבריטית. חמשת סיבובי ההופעות של סוויפט הכניסו מעל 940 מיליון דולר, והיא נכללה שלוש פעמים ברשימת 100 האנשים המשפיעים ביותר בעולם של טיים מגזין. היא דורגה במקום השמיני ברשימת \"האמנים הגדולים ביותר בכל הזמנים\" על פי בילבורד ונכללה ברשימת \"100 כותבי השירים הגדולים בכל הזמנים\" על פי רולינג סטון (2015). היא נבחרה לאשת העשור (של שנות ה-2010) על ידי בילבורד, לאמנית העשור (של שנות ה-2010) על ידי פרסי המוזיקה האמריקאית, לאמנית הנשית השנייה המושמעת ביותר באותו עשור בספוטיפיי (לאחר אריאנה גרנדה) והמושמעת ביותר בכל הזמנים בפלטפורמה, תוך ששניים מאלבומיה הופיעו ב-500 האלבומים הגדולים בכל הזמנים על פי רולינג סטון (2020). בשנת 2021 זכתה בפעם השלישית בפרס גראמי בקטגוריית \"אלבום השנה\" עבור Folklore והייתה לאישה הראשונה והיחידה בהיסטוריה שעשתה זאת. בשנת 2023 נבחרה לאשת השנה של טיים מגזין.",
    "pageid": 665861
  },
  {
    "title": "יאנוש קורצ'אק",
    "extract": "יאנוּש קוֹרצ'אק (בפולנית: Janusz Korczak‏; 22 ביולי 1878 – 7 באוגוסט 1942) הוא שם העט שבו נודע הנריק גולדשמיט (Henryk Goldszmit), רופא, מחנך והוגה חינוכי, סופר, פובליציסט ופעיל חברתי יהודי-פולני.\nקורצ'אק היה ממבשרי הפעילות למען זכויות הילד ושוויון זכויות לילדים. בתי היתומים שהקים וניהל יחד עם שותפתו סטפניה (סטפה) וילצ'ינסקה היו מהניסיונות המוקדמים בחינוך דמוקרטי, שכללו גם בית דין של ילדים. אחד מהחלוצים בתחום שיקום ילדים ובני נוער ואבחון חינוכי, ומחלוצי המחקר בתחום ההתפתחות הפיזית והנפשית של הילד. חיבר ספרים בתחום התאוריה והמעש של החינוך, לצד ספרי ילדים. יהודי פולני שהצהיר כל חייו על השתייכותו לשני העמים. בימי השואה, כשהגיע תורם של ילדי בית היתומים שלו בגטו ורשה להישלח לטרבלינקה, סירב להצעה להינצל לבדו, ובחר, יחד עם וילצ'ינסקה, ללכת לטרבלינקה עם חניכיהם. בכך הפך לאחד הסמלים ההיסטוריים-יהודיים הגדולים של ימינו.",
    "pageid": 372
  },
  {
    "title": "יאסר ערפאת",
    "extract": "מוחמד יאסר עבד א-רחמן עבד א-ראוף ערפאת אל-קודווה אל-חוסייני (בערבית: محمد ياسر عبد الرحمن عبد الرؤوف عرفات القدوة الحسيني, נודע גם בכינוי אבו עמאר, أبو عمار; 24 באוגוסט 1929 (מצרים) – 11 בנובמבר 2004 (צרפת)) היה יושב ראש הארגון לשחרור פלסטין (אש\"ף), נשיא הרשות הפלסטינית וממנהיגי הפלסטינים, שהנהיג מדיניות של מלחמה בישראל באמצעות פיגועי טרור פלסטיני ולוחמת גרילה שבהם נרצחו מאות ישראלים. בשנת 1993 חתם על הסכמי אוסלו עם יצחק רבין, מעשה שבגינו הוענק לו פרס נובל לשלום.",
    "pageid": 880
  },
  {
    "title": "יובל מנדלסון",
    "extract": "יובל מנדלסון (נולד ב-25 באוקטובר 1982) הוא מוזיקאי, שחקן, תסריטאי, מורה ובמאי ישראלי. סולן להקת \"יובל מנדלסון והמסע לפולין\". מוכר בעיקר כסולן להקת הרוק \"שייגעצ\", בה שר, כתב, הלחין וניגן בגיטרה.",
    "pageid": 154561
  },
  {
    "title": "יחידת דובדבן",
    "extract": "יחידת \"דובדבן\" (יחידה 217) היא יחידה מובחרת בצה\"ל, הפועלת תחת פיקודה של חטיבת עוז (עוצבה 89). היחידה מתמחה בלוחמה בטרור ובפעילות מסוערבת נגד מחבלים.\nלפני שהוכפפה לחטיבת עוז ב־27 בדצמבר 2015, פעלה היחידה תחת פיקודה הישיר של אוגדת איו\"ש מיום הקמתה (יוני 1986).\nתפקידיה של היחידה כוללים משימות מודיעין ומעצרים מורכבים או סיכול ממוקד של מבוקשים ומחבלים (פעילי טרור) בלב שטחים עוינים תוך שימוש ביכולות מתקדמות ומסווגות, כאשר חלק מהפעילות נעשית בצורה מסוערבת (כלומר: הלוחמים מחופשים לעוברי־אורח ערבים). הפעילות מבוצעת בשיתוף עם השב\"כ.",
    "pageid": 110523
  },
  {
    "title": "יצחק בשביס-זינגר",
    "extract": "יצחק בשביס-זינגר (בכתיב יידי: יצחק באַשעוויס-זינגער; באנגלית: Isaac Bashevis-Singer‏ 21 בנובמבר 1902 או 14 ביולי 1904, ורשה – 24 ביולי 1991, מיאמי) היה מגדולי סופרי היידיש; סופר יהודי פולני, חתן פרס נובל לספרות לשנת 1978. חי בפולין ולאחר מכן בארצות הברית.",
    "pageid": 11425
  },
  {
    "title": "כנף 2",
    "extract": "כנף 2 (כינוי: בסיס שדות האלה) הוא בסיס של חיל האוויר הישראלי. מפקד הבסיס הוא קצין בדרגת אלוף-משנה.\nעל פי האתר GlobalSecurity, הבסיס ממוקם בסמוך למושבים שדות מיכה וזכריה, מערבית לבית שמש. על פי פרסומי האתר, אף שהוא נקרא \"כנף\" ועל אף שלכאורה ממוקמות בו טייסות, הוא אינו בסיס טיסה ואין בו כלל שדה תעופה או מסלול טיסה. על פי האתר ממוקמות בבסיס שלוש טייסות של טילים בליסטיים מסוג \"יריחו\" המסוגלים לשאת גם ראשי קרב גרעיניים. הטייסות הן טייסת 150, טייסת 199 וטייסת 248. לטענת האתר נכרו בבסיס מנהרות ופירים לאחסון טילים ולשיגורם. מניתוח צילומי הלוויין המסחרי איקונוס משנת 2002 וצילומי לוויין הריגול האמריקאי קורונה אשר שוחררו לציבור עולה, על פי טענת הכותבים באתר, כי במקום נמצא גם מאגר תחמושת גדול שיוכל לשמש גם את בסיס תל נוף.\nגם מקורות נוספים טוענים שבסיס \"שדות האלה\" נמצא ליד זכריה והוא משמש כמקום אחסון לטילי יריחו.\nהאזור בו נטען שנמצא הבסיס מכונה במסמכים רשמיים \"שטח אש 209\" ושטחו 12,550 דונם. השטח נמצא בבעלות מדינת ישראל ומיועד לשימוש משרד הביטחון. נכון ל-2005 חלקו מיועד לסוללת חץ וחלקו לחברה הממשלתית \"תומר\" ולחברת תעש מערכות. המרחב האווירי שבסביבת הבסיס מסומן במפות טיסה כאזור אסור לטיסה.\nבצילומי לוויין שנערכו מיד לאחר מתקפת הפתע על ישראל ב-7 באוקטובר 2023, פרצה בבסיס שריפה, ככל הנראה כתוצאה מרקטה ששוגרה על ידי ארגון חמאס. על פי הערכת מנהל פדרציית המדענים האמריקאים במחקר שפורסם בשנת 2022, בבסיס מאוחסנים 46-23 משגרי טילי יריחו במנהרות, אולם ראשי הנפץ מאוחסנים בנפרד במתקן סמוך.",
    "pageid": 193354
  },
  {
    "title": "מאיר אריאל",
    "extract": "מאיר אריאל (2 במרץ 1942, י\"ג באדר ה'תש\"ב – 18 ביולי 1999, ה' באב ה'תשנ\"ט) היה משורר, פזמונאי, מלחין, גיטריסט, וזמר ישראלי. הוא כונה \"הצנחן המזמר\" ו\"הטרובדור הנודד\", ונחשב ליוצר בולט במוזיקה הישראלית בשנות ה-80 וה-90. שיריו בוצעו על ידי אמנים ישראלים רבים.",
    "pageid": 17663
  },
  {
    "title": "מטוס נשיאותי",
    "extract": "מטוס נשיאותי הוא, במדינות רבות, מטוס נוסעים או מטוס מנהלים, אשר מסופק ומתוחזק על ידי גורם רשמי של אותה מדינה, לרוב חיל האוויר, לצורך תנועה אווירית של המנהיג או של בכירי המדינה. ייחודו של המטוס הוא בציודו המיוחד המאפשר הגנה על המנהיג וכן בציוד תקשורת מתקדם ומוצפן המאפשר את המשך ניהול ענייני המדינה גם בעת התנועה האווירית. מטוס זה צבוע בצבעי הלאום, מעוטר בסמל של אותה המדינה ונושא עליו כיתוב רשמי של שמה.\nבמדינות רבות לא קיים מטוס ייחודי עבור המנהיג, וזה משתמש במטוס נוסעים רגיל, לרוב מחברת הדגל של מדינתו. כמו כן, בחלק מן המדינות נמצא בשימוש המנהיג מסוק מאחר שעלותו נמוכה יחסית והתנועה באמצעותו מהירה, יעילה ונוחה יותר מאשר בכביש.",
    "pageid": 1911958
  },
  {
    "title": "מין אנאלי",
    "extract": "מין אנאלי הוא פעילות מינית הכוללת גירוי של פי הטבעת והרקטום (בלטינית: Anus).‏ במקרים רבים משמש המונח לתיאור פרקטיקה מינית המשלבת החדרה של הפין או של אביזר מין לתוך פי הטבעת של השותפה או השותף למגע המיני. המונח \"מין אנאלי\" עשוי לתאר כל גירוי מיני של האזור האנאלי – גירוי המתבצע באמצעות היד והאצבעות, באמצעות מין אוראלי או כמשגל אנאלי. מין אנאלי עשוי להיות הדרך העיקרית ליחסי מין, או להילוות לדרכים אחרות של גירוי מיני. על אף שמין אנאלי נתפס לעיתים כייחודי להומוסקסואלים, אין כך הדבר, וזוגות הטרוסקסואלים מתנסים בו אף הם; במחקר שנערך בשנת 2009 בקרב סטודנטים בארצות הברית, רובם הטרוסקסואלים, העיד אחד מכל ארבעה נחקרים כי התנסה במין אנאלי.\nבשל ריבוי כלי דם באזור פי הטבעת, הוא רגיש במיוחד למגע ונחשב לאזור אֵרוֹגני (רגיש לגירוי מיני). נשים וגברים רבים רואים במין אנאלי פעולה מענגת ומהנה, ואף יכולים להגיע באמצעותו לאורגזמה (אצל גברים – דרך גירוי של בלוטת הערמונית, ואצל נשים – בשילוב של גירוי הדגדגן וגירוי פנימי של נקודת ג'י על ידי גירוי הדופן האחורי של הנרתיק); ואולם יש שנרתעים ממנו ומחשיבים אותו ללא-נעים ואף למכאיב ביותר. בקרב גברים המקיימים מין אנאלי, בין עשירית לרבע מדווחים על כאב מסוים באופן קבוע, וכשני שלישים מדווחים שכאב זה בעת חדירה הוא הבעיה העיקרית בחיי המין שלהם. בקרב נשים, חלקן מדווחות כי מין אנאלי נמנה עם הפרקטיקה המינית שהכי פחות מועדפת עליהן, בעקבות סוגיית הכאב. נמצא שחוויית הכאב מושפעת באופן ניכר מגורמים פסיכולוגיים, וכן מטכניקה. מאחר שהקרום הרירי של הרקטום מייצר מעט מאוד חומר סיכה טבעי, נהוג להשתמש בעת משגל אנאלי בחומר סיכה.\nמין אנאלי נחשב למגע מיני הנושא סיכונים משמעותיים; מין אנאלי לא-מוגן (ללא שימוש בקונדום) הוא המסוכן ביותר מבין כל הצורות של יחסי מין. הסיכונים נובעים מהפגיעוּת של הרקמות: חדירה אנאלית עלולה לגרום לקרע ולדימום של הרקמות הרכות ולפגוע בשרירי הרקטום. בנוסף, מין אנאלי יכול לגרום להעברה של מחלות מין.\nכמו מין אוראלי, גם מין אנאלי נחשב בישראל מבחינת הדין הפלילי ל\"מעשה סדום\", שלעניין סימן ה' בחוק העונשין העוסק בעבירות מין, מוגדר כ\"החדרת איבר מאברי הגוף או חפץ לפי הטבעת של אדם, או החדרת איבר מין לפיו של אדם.\" לפי סעיף זה, כאשר פעולה זו נעשית בקטין מתחת לגיל 16, או שלא בהסכמה, או תוך ניצול יחסי מרות, היא מהווה עבירה פלילית. המונח \"מעשה סדום\" משמש לעיתים גם ככינוי גנאי לביצוע יחסי מין שלא לצורכי רבייה, ושימוש זה נגזר ממקורות נוצריים. במדינות רבות יש הגבלות על מין אנאלי, או על כל מין \"שלא כדרך הטבע\". מקור החוקים האלו בהשקפה שרק משגל מהסוג המאפשר רבייה הוא לגיטימי.",
    "pageid": 861219
  },
  {
    "title": "מעלות-תרשיחא",
    "extract": "מַעֲלוֹת-תַרשִׁיחָא (בערבית: معالوت ترشيحا) היא עיר מעורבת במחוז הצפון בישראל, קילומטרים ספורים מגבול ישראל-לבנון, 20 קילומטרים מזרחית לנהריה, 20 קילומטרים מערבית לצפת, 15 קילומטרים צפונית לכרמיאל. העיר שוכנת בגליל המערבי בגובה של כ-600 מטרים מעל פני הים. רוב של כ-64% מתושביה הם יהודים, לצד מיעוט משמעותי של כ-21% ערבים-מוסלמים וערבים-נוצרים.\nמעלות-תרשיחא הוכרזה כעיר בשנת 1995. ראש העירייה הנוכחי הוא מוטי בן דוד.",
    "pageid": 7751
  },
  {
    "title": "מצרים",
    "extract": "מִצְרַיִם (בימינו – רפובליקת מצרים הערבית; בערבית מצרית: جمهوريّة مصر العربيّة, גֻמְהוּרִיַּת מַצְר אֶלְעַרַבִּיַּה; בערבית: מִצְר; בתרגום לשפות זרות: הרפובליקה הערבית של מצרים) היא המדינה המאוכלסת ביותר מבין מדינות ערב, והמדינה השלישית המאוכלסת ביותר באפריקה (אחרי ניגריה ואתיופיה). היא גם ציוויליזציה עתיקת יומין, אחד המקומות הנחשבים ל\"ערש הציוויליזציה\", ומכונה בערבית \"אם העולם\" (أم الدنيا). שוכנת בפינה הצפון-מזרחית של אפריקה, לחוף הים התיכון בצפון וים סוף במזרח. בצפון-מזרח גובלת בישראל וברצועת עזה, במערב בלוב ובדרום בסודאן. על אף שטחה הגדול, מרוכזת כמעט כל אוכלוסייתה בעמק הנילוס, שנמצא במזרחה. זאת, משום ש־98% משטח מצרים הם מדבר שומם. גם בעמק הנילוס הפורה לא יורדים כמעט גשמים, ומקור המים העיקרי הוא נהר הנילוס, העובר לאורכו. נהר הנילוס יוצר דלתה בחלקו הצפוני, מקום השפך לים התיכון. בדלתה זו מרוכזים השטחים החקלאיים. דתה הרשמית של מצרים היא האסלאם, ושפתה הרשמית של המדינה היא הערבית. קיים ברפובליקת מצרים הערבית גם מיעוט קטן אך משמעותי של נוצרים-קופטים, הנחשבים כצאצאים ישירים של המצרים הקדומים.\nכמעט כל אוכלוסיית מצרים היא מוסלמית ובפרט בני הזרם הסוני, היא מדינה-חברה בארגון לשיתוף פעולה אסלאמי, כשבליגה הערבית מצרים היא חברה-מייסדת.",
    "pageid": 376
  },
  {
    "title": "סטיב ג'ובס",
    "extract": "סטיבן פול \"סטיב\" ג'ובס (באנגלית: Steven Paul \"Steve\" Jobs; ‏24 בפברואר 1955 – 5 באוקטובר 2011) היה יזם, משקיע וממציא אמריקאי. ג'ובס היה ממייסדי חברת אפל והמנכ\"ל הראשון שלה, תפקיד בו כיהן בשנים 1976–1983, ולאחר מכן משנת 1997 ועד חודשים ספורים לפני מותו ב-2011. בזכות מחשב Apple II פורץ הדרך, נחשב ג'ובס לאחד מחלוצי המחשוב האישי. הוא נמנה עם המניעים העיקריים להבאת ממשק המשתמש הגרפי למחשב האישי במחשבי מקינטוש, ונחשב לדמות המרכזית שמאחורי הזינוק הכלכלי של חברת אפל בראשית המאה ה-21, בזכות מוצרים פופולריים וחדשניים כדוגמת אייפוד,‏ אייפד ואייפון. בנוסף לכך, ג'ובס היה שותף להקמת חברת NeXT וכיהן כיושב-ראש וכבעלים של אולפן ההנפשה פיקסאר. הוא נמנה עם עשירי העולם, והונו הוערך בספטמבר 2011, סמוך למותו, בסך של 7 מיליארד דולר. ג'ובס בעל עיטור מדליית החירות הנשיאותית (2022).",
    "pageid": 43272
  },
  {
    "title": "עומאן",
    "extract": "סולטנות עוּמאן (בערבית: سلطنة عُمان, סַלְטנת עֻמַאן) היא מדינה מזרח-תיכונית, בחלק הדרומי-מערבי של אסיה, בדרום-מזרח חצי האי ערב. היא גובלת באיחוד האמירויות הערביות בצפון-מערב, בערב הסעודית במערב, בתימן בדרום-מערב, בים הערבי בדרום ובמזרח, ובמפרץ עומאן במזרח ובצפון. הדת הרשמית בעומאן היא האסלאם, והשפה הרשמית היא הערבית.\nהיא גם חברה בארגון לשיתוף פעולה אסלאמי.",
    "pageid": 29455
  },
  {
    "title": "עוצבת סיני",
    "extract": "עֻצְבַּת סִינַי (אוּגדה 252, \"אוּגדַת סיני\", וגם \"מפקדת הכוחות המשוריינים בסיני\") היא אוגדת מילואים משוריינת בפיקוד הדרום, והעוצבה הקבועה הראשונה שהוקמה בצה\"ל. מפקד האוגדה הנוכחי הוא תת-אלוף יהודה ואך. מפקדת העוצבה נמצאת במרכז הלאומי לאימונים ביבשה, ומפקד העוצבה שימש כמפקד הבסיס עד לשנת 2016.\nהעוצבה הוקמה ב-1968, לאחר מלחמת ששת הימים, במטרה לאגד את הכוחות המשוריינים בסיני ולהקים חזית ישראלית איתנה בהגנת הגבול הישראלי-מצרי. את הפיקוד על העוצבה החדשה קיבל האלוף אברהם אדן.\nהעוצבה לקחה חלק פעיל במלחמת ההתשה (1969–1970) תחת פיקודו של האלוף שלמה להט, וכן במלחמת יום הכיפורים (אוקטובר 1973), כשנטלה חלק נכבד בקרבות בסיני ובצליחת תעלת סואץ תחת פיקודם של האלופים אברהם מנדלר (שנהרג במהלך הקרבות) וקלמן מגן.\nבמלחמת לבנון הייתה העוצבה בין הכוחות הפורצים בגזרה המזרחית בלבנון במסגרת הגיס הצפוני.\nהעוצבה השתתפה בכל מלחמות ישראל מאז מלחמת ששת הימים ועד למלחמת חרבות ברזל.",
    "pageid": 250389
  },
  {
    "title": "קופה ראשית",
    "extract": "קופה ראשית היא קומדיית מצבים סאטירית ישראלית מסוגת מוקומנטריה. הסדרה עלתה לשידור ב-21 בפברואר 2018 בטלוויזיה החינוכית, והחל מ-31 באוגוסט 2018 היא משודרת בערוץ כאן 11.\nהסדרה מתרחשת בסניף יבנה של רשת המרכולים הבדיונית \"שפע יששכר\", ועוקבת אחרי התרחשויות אופייניות במרכול ישראלי בין עובדי המרכול ללקוחותיו. היא מלווה ב\"ראיונות\" של עובדי המרכול והלקוחות הקבועים המלווים את ההתרחשויות בכל פרק. החל מ-31 באוגוסט 2018 הסדרה משודרת בערוץ כאן 11.\nהעונה הראשונה של הסדרה צולמה בסניף רעננה של \"סופר עמנואל\" (נכון ל-2023 \"סופר יודה\") לפני שנפתח לקהל הרחב. לאחר היפתחו לא ניתן היה לצלם שם עונה נוספת, והעונות הבאות צולמו בסניף הנטוש של \"חצי חינם\" שבמתחם ירקונים שלימים נהרס בעקבות שימוש לא חוקי בשטח עליו הוקם המתחם. העונה השלישית עלתה לשידור ב-26 ביולי 2021. שלוש העונות עלו לשידור ב-19 באפריל 2023 בנטפליקס. העונה הרביעית עלתה לשידור ב-26 באפריל 2023. ב-1 בינואר 2024 עלה לשידור פרק ספיישל של הסדרה בעקבות מלחמת חרבות ברזל. ב-14 במאי 2024 עלה לשידור פרק ספיישל של הסדרה לכבוד יום העצמאות.\nהדמויות בסדרה מודעות להיותן מצולמות לסדרה דוקומנטרית, והן מנהלות לעיתים דיאלוגים עם \"המראיין\", המכונה על ידם \"שינקין\" (מגולם, בקולו בלבד, על ידי במאי הסדרה בעונות 1–3, אורן שקדי).\n\n ערך מורחב – קופה ראשית - דמויות\n\nשירה שטיינבוך (נועה קולר): מנהלת סניף הסופר \"שפע יששכר\" ביבנה. שירתה כקצינת שלישות בצה\"ל. תמימה ועדינה, ולעיתים עובדיה מנצלים תכונות אלה. שירה רואה כמודל לחיקוי את סטיב ג'ובס, ותמונתו תלויה במשרדה.\nראמזי עבד ראמזי (אמיר שורוש): עובד כללי בכיר בסופר ממוצא ערבי-ישראלי, תושב ג'סר א-זרקא. התחיל לעבוד בסניף בגיל 13, ומאז הוא מקדיש לסופר את כל חייו. מדבר לרוב במשלב של לשון תקנית ובשפה גבוהה. מעריץ את המנהלת שירה ומכנה אותה \"בוס גדול\" או בקיצור \"בוסגה\".\nכוכבה שביט (קרן מור): קופאית עצלנית, ערמומית וצינית, הנוטה להתעצבן בקלות ובאופן אגרסיבי ולריב עם הלקוחות. גם בפני המצלמות, כוכבה מבליטה ומתגאה בתכונות אלו, גם כאשר אלו נתפסות כשליליות. מרבה להתעמת עם הלקוח אמנון טיטינסקי, ולנצל את תמימותה של שירה אותה מכנה \"פצלוחה\". חברה טובה של ניסים ואנטולי. אם לשלושה: ג'סיקה, אוצר, קו-סיטל.\nניסים שמעוני (יניב סוויסה): עובד כקצב בקצבייה של הסניף יחד עם חברו הטוב אנטולי. דתי חוזר בתשובה, שלפעמים \"מקבל אישורים מהרב\" לכל מיני דברים לטובתו ולאינטרסים שלו. עצלן ואוהב למתוח את עובדי הסופר ביחד עם כוכבה.\nאנטולי (סרגיי) קירילנקו (דניאל סטיופין): עולה חדש ממולדובה. עובד כקצב בקצבייה של הסופר ביחד עם חברו הטוב ניסים, יחדיו הם מבצעים מעשי קונדס. נוטה להתעצבן בקלות ולהתערב בענייניהם של אנשים אחרים. נשוי למאשה. ייצג את מולדובה באירוויזיון 1998.\nאסתי צגאי (אביבה נגוסה): קופאית ממוצא אתיופי. צינית, יפה, שנונה וחכמה. סטודנטית.\nמרדכי צ'יבוטרו (יעקב בודו): מאבטח הסופרמרקט, מבוגר מאוד שמגיב באיטיות לאירועים הקורים בסופר, אף על פי שמחשיב את עצמו כמתאגרף מצטיין. לשעבר אלוף הארץ בבוקס.\nאביחי גרציאן (יגאל עדיקא): מנהל אזור ברשת \"שפע יששכר\". אדם חם מזג ועממי. לא מחבב את שירה, טועה רבות בשמה ומכנה אותה ריקי. אביחי נוטה לקחת קרדיט על רעיונות שהיא יזמה. מחמיא לאסתי כל הזמן. נשוי לעופרה. בפרק הסיום של העונה הרביעית מונה לסמנכ\"ל הרשת.\nנעמי (בוצ'ה) לוי (מיה לנדסמן): עובדת מחסן וירקנית בסופר. מרבה להתעמת עם אמנון. לסבית.\n\nאמנון טיטינסקי (דב נבון): רווק בשנות ה-60 לחייו, הגר בבית אמו, סוניה טיטינסקי. פרופסור בכיר להיסטוריה בטכניון. קמצן, עצבני, אגואיסט ועקשן. מרבה להתעמת עם כוכבה ונעמי.\nשוני סטרטינר (וייס) (דורית לב-ארי): קואוצ'רית אמידה ומתנשאת הנוטה להתערב בכל דבר הקורה בסופר, אוהבת לעשות שיימינג לאנשים. נשואה למוש ואמא לסוף, גומא ונילוס.\nמוש סטרטינר (משה פרסטר): בעלה של שוני. אדם חסר עמוד שדרה, דבר שגורם לאנשים לנצל אותו. מאוד תלותי בשוני.\nנתן פרנקו (רודי סעדה): בחור ערמומי ותחמן אך מאוד חברותי. נשוי לשירלי ואבא למאיה ונאור. לעיתים קרובות מנסה לרצות את אשתו ובמקביל לסיים את הקניות כמה שיותר מהר, כדי לשחק כדורגל עם חבריו.\nגאולה יצחקי (ענת פטלסקי): לקוחה ממורמרת המרבה לומר \"גועל נפש\" על סיטואציות שונות שמתרחשות בסופר.\n\n\"הקצבייה\" הוא פודקאסט המופיע בדף הסדרה באתר האינטרנט של כאן 11, שהופק במסגרת \"כאן הסכתים\", בתור מעין \"ספין אוף\" של הסדרה. הפודקאסט הופק בשנת 2021. מנחי הפודקאסט הם ניסים ואנטולי, דמויות הקצבים בסדרה, הלומדים תוך כדי תנועה כיצד לערוך ולהגיש פודקאסט. דמויות נוספות בסדרה מופיעות בפודקאסט כאורחות, ומלבדן מצטרפים לעיתים אורחים שאינם חלק מהסדרה. מנגינת הנושא של הפודקאסט לקוחה מהשיר אותו שרה להקתו של אנטולי, כשייצגה, על פי הסדרה, את מולדובה באירוויזיון 1998 (במציאות השתתפה מולדובה באירוויזיון לראשונה רק ב-2005). לפודקאסט שתי עונות (העונה השנייה מכונה \"פרקי חירום\", אשר הוקלטו עקב מלחמת חרבות ברזל).\n\nתאריכי השידור רלוונטיים לפלטפורמת ספוטיפיי בלבד.\n\nתאריכי השידור רלוונטיים לפלטפורמת ספוטיפיי בלבד.\n\nבסמוך לצילומי העונה השלישית שודר מערכון מיוחד של הסדרה בליל הבחירות לכנסת העשרים וארבע שנקרא \"דמוקרטיה בנעימים\". בנוסף, ביום ולנטיין שלאחר סיום שידורי העונה השלישית הועלה מערכון בשם \"ולנטיין בנעימים\" וביום העצמאות שלאחריו הועלה מערכון נוסף בשם \"עצמאות בנעימים\". בנוסף הועלה מערכון לכבוד החזרה לבית הספר, בשם \"חוזרים ללימודים בנעימים\".\n\nפרסומת ל\"דור אלון\" הופקה בשיתוף צוות התוכנית ובהתבסס על התוכנית, בכיכובה של דמותו של ראמזי. בנובמבר 2021 הופקה פרסומת לבזק בשיתוף צוות התוכנית המבוסס על דמויות הסדרה. בפסטיגל 2024 (SING פסטיגל) משתתפת דמותו של ראמזי.\nבחודש דצמבר 2022 יצא משחק קופסה בעקבות הסדרה. המשחק מדמה חווית קנייה בסופר, כאשר המשתתפים נדרשים למלא רשימת קניות והמנצח הוא הראשון שיוצא מהסופר עם הרשימה המלאה. קלפי ההפתעה במשחק כוללים משימות וקנסות המבוססים על סצנות וציטוטים מהסדרה.\n\nהסדרה הייתה אחת מהמועמדות לזכייה בפרס אמי הבין-לאומי בקטגוריית \"סדרת הקומדיה הטובה ביותר\" של שנת 2019. הסדרה זכתה בפרס האקדמיה לטלוויזיה לשנת 2020 בקטגוריית \"קומדיית המצבים הטובה ביותר\". הסדרה זכתה שוב באותה הקטגוריה בטקס פרסי האקדמיה לטלוויזיה לשנת 2021.\n\n אתר האינטרנט הרשמי של קופה ראשית\n \"קופה ראשית\", במסד הנתונים הקולנועיים IMDb (באנגלית)\n \"קופה ראשית\", באתר נטפליקס\n \"קופה ראשית\", במסד הנתונים הקולנועיים KinoPoisk (ברוסית)\n\"קופה ראשית\", במיזם \"אישים\" לתיעוד היצירה הישראלית\nגדי סולומון, \"קופה ראשית\": עוד סיבה להשאיר את החינוכית, באתר ישראל היום, 22 בפברואר 2018\nשי סגל, ‏\"קופה ראשית\" של החינוכית מצחיקה כמו רשות השידור, באתר \"Time Out ישראל\", 22 בפברואר 2018\nנדב מנוחין‏, מריר מתוק: \"קופה ראשית\" תוליד מכם צחוק לצד ייאוש תהומי, באתר וואלה‏, 27 ביוני 2018\nדור סער מן, ‏\"קופה ראשית\" מחביאה בין הצחוקים ביקורת אמיתית על ישראל הראשונה, באתר \"Time Out ישראל\", 23 באפריל 2020\n  רז שכניק, דפקנו הקופה, באתר \"ידיעות אחרונות\", 23 ביולי 2021\nשכתוב טקסטים של הסדרה (עונה 1), באתר LingQ\n  חן ארצי־סרור, משפחת סופר, באתר \"ידיעות אחרונות\", 10 בדצמבר 2021\nגיל משעלי, ‏למה ראמזי לא מופיע בקמפיין של \"קופה ראשית\" ובזק?, באתר ‏מאקו‏, 22 בנובמבר 2021\nרן בוקר, סצנת הסקס הגנוזה והבשר המקולקל: הסודות של \"קופה ראשית\" נחשפים, באתר ynet, 14 ביולי 2023\nאיתי סגל, \"'קופה ראשית' היא הניצחון של האנשים שבשוליים. קרקס של הלא מקובלים\", באתר ynet, 29 במאי 2023\nאיתמר ב\"ז, תאגיד השידור הישראלי: המחיר זול, הלקוח יקר, באתר העין השביעית, 6 במרץ 2022\n\"מנכ\"ל התאגיד לא רצה את קופה ראשית, הוא טעה\", באתר אייס, 8 בנובמבר 2021",
    "pageid": 1567143
  },
  {
    "title": "קח אותי לירח",
    "extract": "קח אותי לירח (באנגלית: Fly Me to the Moon) הוא סרט קולנוע אמריקאי משנת 2024 מסוגת דרמה היסטורית בבימויו של גרג ברלנטי, עם סקרלט ג'והנסון, צ'נינג טייטום ווודי הרלסון בתפקידים הראשיים.\nהתסריט מבוסס על סיפור החללית אפולו 11 בתוספת סיפור פיקטיבי על הסרטת סרט גיבוי לנחיתה במקרה שהנחיתה ישתבש (בהשראת תאוריית הקשר על זיוף הנחיתה על הירח)\nהשיר \"Fly Me to the Moon\" מושר בסרט בפי פרנק סינטרה.\n\nקלי ג'ונס (סקרלט ג'והנסון) היא אשת פרסומת מצליחה במנהטן. יום אחד נפגש אתה מו באקוס (וודי הרלסון) שמציג עצמו כיועץ מקורב לנשיא ניקסון ומבקש ממנה להגיע לפלורידה והיות אחראית על הפרסומת ויחסי הציבור של נאס\"א בקשר לתוכנית לשגר אדם לחלל כפי שהבטיח בזמנו הנשיא קנדי.\nהיא פוגשת בקול דייוויס (צ'נינג טייטום) האחראי על תוכנית אפולו 11 מההמראה, הנחיתה על הירח והחזרה ארצה.\nהתכנית מתנהלת באיטיות בגלל בעיות תקציב היות שחלק מהסנאטורים מתנגדים לה ורואים בה בזבוז כספי ציבור. קלי מגייסת תמיכה של חברות פרטיות גדולות כמו שעוני יוקרה שעונדים האסטרונאוטים. דייוויס לא מסכים לזה אבל אין לו ברירה. קלי היא אשפית המניפולציה על אנשים והיא מצליחה בשיטות שלה לגרום לכמה סנאטורים מתנגדים לשנות את הצבעתם. התקציב מאושר והתכנית רצה.\nעיקרה של התכנית היא בגלל המרוץ לחלל עם ברית המועצות והוא שיאה של המלחמה הקרה. ארצות הברית חוששת מאד ממה שיקרה אם התכנית תיכשל.\nבאקוס נפגש בחשאי עם קלי ומורה לה להפיק \"תוכנית גיבוי\" למקרה שהנחיתה תיכשל. היא מגייסת את הבמאי ואנס (ג'ים ראש) שאיתו עבדה בפרסומות כדי לביים את הנחיתה המבוימת. נבנית \"חללית\" ומגויסים ניצבים המלובשים בחליפות חלל ומדמים את האסטרונאוטים על הירח.\nתוכנית הגיבוי נכשלת (ללא ספוילר) והנחיתה מתבצעת כראוי, קלי ודייוויס מתנשקים.\n\n \"קח אותי לירח\", במסד הנתונים הקולנועיים IMDb (באנגלית)\n \"קח אותי לירח\", באתר Rotten Tomatoes (באנגלית)\n\"קח אותי לירח\", באתר Metacritic (באנגלית)\n \"קח אותי לירח\", במסד הנתונים הקולנועיים KinoPoisk (ברוסית)\nקדימון לקח אותי לירח, באתר יוטיוב\nגוהנסון וטייטום משוחחים על הסרט, באתר יוטיוב",
    "pageid": 2357104
  },
  {
    "title": "קרב ח'אן יונס (2023)",
    "extract": "קרב ח'אן יונס היה קרב בין צה\"ל בהובלת אוגדה 98, לחמאס וארגוני הטרור האחרים ברצועת עזה, כחלק מהלחימה ברצועת עזה במלחמת חרבות ברזל. הקרב החל בתקיפות אוויריות ובארטילריה ב-2 בדצמבר 2023, מיד עם תום ההפוגה ועסקת שחרור החטופים, והמשיך בתמרון מלא בלילה שבין 4 בדצמבר ל-5 בדצמבר והסתיים ב-7 באפריל ביציאת אוגדה 98 מחאן יונס.",
    "pageid": 2283540
  },
  {
    "title": "קשת 12",
    "extract": "קשת 12 (נקרא גם ערוץ 12) הוא ערוץ טלוויזיה מסחרי ישראלי של שידורי קשת בע\"מ, קבוצת תקשורת הכוללת גם את הזרוע הבינלאומית קשת אינטרנשיונל ואת הזרוע הדיגיטלית mako. עם עליית ערוץ 2 המסחרי, ב-4 בנובמבר 1993, נמנתה \"קשת\" יחד עם שתי זכייניות נוספות, \"רשת\" ו\"טלעד\". בעקבות פיצול ערוץ 2, ערוץ \"קשת 12\" הושק ב-1 בנובמבר 2017, והחל מינואר 2019 משדר באופן בלעדי את תוכני חברת החדשות של ערוץ 2 לשעבר, הנקראת היום חדשות 12.\nבערוץ משודרות תוכניות טלוויזיה מסוגות שונות, בהן ריאליטי, סאטירה, סדרות דרמה וקומדיה, ותוכניות בידור ומגזין. בין התוכניות המזוהות עם הערוץ: \"עובדה\", \"ארץ נהדרת\", \"נינג'ה ישראל\", \"הכוכב הבא\", \"מאסטר שף\", \"בשבילה גיבורים עפים\", \"צומת מילר\", \"חתונה ממבט ראשון\", \"אופירה וברקוביץ\", \"חדשות הבוקר\", \"ערב טוב עם גיא פינס\", \"אנשים\", \"יצאת צדיק\", \"המתחזים\", \"מועדון לילה\", \"MKR המטבח המנצח\", \"כפולים\" ועוד.",
    "pageid": 1516403
  },
  {
    "title": "ראפע סלאמה",
    "extract": "ראפע סלאמה (בערבית: رافع سلامة; ? – 13 ביולי 2024; או בכינויו אבו סלאח) היה טרוריסט פלסטיני, מפקד חטיבת ח'אן יונס בזרוע הצבאית של חמאס, גדודי עז א-דין אל-קסאם.\nהוא ניצל פעם אחת מחיסול אך חוסל לבסוף על ידי חיל האוויר הישראלי ב־13 ביולי 2024, במהלך התקיפה הישראלית באל-מוואסי, במסגרת מלחמת חרבות ברזל.",
    "pageid": 2319558
  },
  {
    "title": "רן בוקר",
    "extract": "רן בוקר (נולד ב-16 באוגוסט 1989) הוא עיתונאי ישראלי, המשמש כתב לענייני תרבות ובידור באתר החדשות ynet.\n\nבוקר נולד וגדל בבאר שבע. למד בבית הספר התיכון מקיף ו׳. את דרכו העיתונאית החל בגיל 15 במקומון \"זמן הנגב\" מבית מעריב. שירת בצה\"ל בדוברות מפקד מחוז של המשטרה בפיקודו של מפקד המחוז אורי בר לב, מאוחר יותר עבר לבסיס שדה תימן כדי לחזור לעבוד בתקשורת. בשנים 2005–2010 עבד בעיתון זמן הנגב מבית מעריב במדור הספורט. מאוחר יותר הצטרף לרדיו דרום במחלקות הספורט והאקטואליה. בשנת 2010 עבר בוקר לזירה הארצית ושימש כתב הרכילות באתר nrg. שנה אחר כך שימש בתפקיד ראש הדסק הישראלי בתוכנית \"חדשות הבידור\" ששודרה ב־HOT.\nב-2011 הצטרף לאתר ynet מבית ידיעות אחרונות, שם שימש כתב הרכילות באתר. שלוש שנים מאוחר יותר עבר לתפקיד כתב התרבות וסיקר את עולם הטלוויזיה והמוזיקה הישראלי.\nבוקר חשף את מיזוג רשת וערוץ עשר ב-2019 והיה בין חושפי סיפור האבחנה השגויה של אמיר פרישר גוטמן כחולה בסרטן. בוקר חשף את פרשת איילת זורר שפוטרה מחברת האופנה גולברי בטענה שהמראה שלה השתנה לרעה, דבר שיצר הד תקשורתי בנוגע לאי-העסקת נשים מגיל מסוים בעולם האופנה. עוד חשף בוקר כי איוב קרא עשה אודישנים ל״הישרדות VIP” בעודו מכהן כשר התקשורת. בין חשיפותיו האחרות של בוקר היה הריאיון הגנוז של חבר הכנסת עפר שלח, שהתפרץ על המראיינים בערוץ הכנסת ובנוסף, הגעתה של מדונה להופעה באירוויזיון שנערך בישראל אחרי זכייתה של נטע ברזילי.\nבספטמבר 2020 פרסם לראשונה את ההצעה הכספית של ישראל אוגלבו לבני ברוכים תמורת הצבעה עבורו בגמר הישרדות VIP מה שהביא לפסילת קולו של ברוכים - ולזכייתו של אסי בוזגלו.\nבדצמבר 2023 חשף בוקר לראשונה את הפרידה המקצועית של אופירה אסייג ואייל ברקוביץ׳, מה שהוביל לסיום התוכנית המשותפת שלהם בטלוויזיה ״אופירה וברקוביץ׳״ בתום שש שנים, ולהפסקת ההגשה המשותפת בתוכנית הספורט ברדיו תל אביב. \nבינואר 2024 הצטרף לערוץ הספורט, שם במקביל לתפקידו ב-ynet משמש חבר פאנל בתוכנית ״יציע העיתונות״.\nבצל ״מלחמת חרבות ברזל״, בוקר היה הראשון לפרסם  על כוונת האירוויזיון לפסול את השיר הישראלי ״OCTOBER RAIN”, בשל החשש שיש בו התבטאויות פוליטיות. הפרסום ב-ynet עורר סערה גדולה בישראל ובעולם.\nבנוסף, מעביר הרצאות על מאחורי הקלעים של תעשיית הטלוויזיה והתרבות בישראל והוא מרצה במגמת התקשורת במכללת ספיר.\nלבוקר תואר ראשון במשפטים מהקריה האקדמית אונו.\n\nנשוי למפיקת הטלוויזיה נטלי עטון, הם הורים לבת ומתגוררים בבאר שבע. בן דודו הוא העיתונאי אלמוג בוקר.\n\n רן בוקר, ברשת החברתית פייסבוק\n רן בוקר, ברשת החברתית אקס (טוויטר)\n רן בוקר, ביישום טלגרם\n רן בוקר, ברשת החברתית אינסטגרם\nכתבות של רן בוקר, באתר ynet",
    "pageid": 1874168
  },
  {
    "title": "שבטי ישראל",
    "extract": "שבטי ישראל או בני ישראל הם השבטים שעל פי המקרא הרכיבו את עם ישראל הקדום, ונחשבים לפי המסורת לאבותיהם של היהודים של ימינו.\nלפי המקרא, השבטים הם הצאצאים של שנים־עשר בניו של יעקב, שנקרא גם \"ישראל\". מאחר שמצאצאי יוסף בן יעקב יצאו שני שבטים נפרדים – אפרים ומנשה - היו בפועל שלושה־עשר שבטים, אך בהתייחסויות לשבטי ישראל במקרא המספר היחיד המוזכר במפורש הוא שנים־עשר. הסיבות לכך שונות: בחלק מהמקרים נספרים רק השבטים שקיבלו נחלה בארץ ישראל, ולכן שבט לוי נעדר מהספירה ובני יוסף, אפרים ומנשה נספרים כשני שבטים; במקרים אחרים נספרים שנים עשר בני יעקב, ואפרים ומנשה לא מוזכרים; ובחלק מהמקרים נכתב רק \"שנים עשר שבטי ישראל\" מבלי לפרט.\nעל פי המסופר בתורה ובספר יהושע, שבטי ישראל נדדו במדבר סיני, ובתום מסע של ארבעים שנה במדבר כבשו את הארץ מידי העמים הכנענים, התנחלו באזורים שונים של ארץ ישראל, הנקראים נחלות, ויחד הקימו את ממלכת ישראל המאוחדת.\nבארכאולוגיה המקראית וביקורת המקרא ישנן מספר תאוריות בנוגע למוצאם האתני והגאוגרפי של השבטים. חלק מהן כוללות התפתחות של תרבות ישראלית מתוך עמי כנען שישבו בארץ ישראל, ואחרות מתארות שילוב של עמים אלה עם קבוצות שונות שהגיעו ממקומות אחרים כמו ממלכת מיתני, עבר הירדן, ומצרים. חוקרים אינם בטוחים כי אכן התקיימו 12 שבטים ומניחים כי מדובר במספר טיפולוגי. כמן כן, במחקר המדעי יש ויכוחים וספקות לגבי היבטים כמו תקופת האבות, הנדודים במדבר סיני, כיבוש הארץ בתקופת יהושוע, ומקום התיישבות השבטים. חוקרים רבים סבורים כי חלק גדול מהטקסטים הנוגעים לתיאור תקופת השבטים בתקופת האבות, השופטים וספרי מלכים, נערכו בתקופות מאוחרות יותר כמו לאחר גלות ישראל או אף מאוחר יותר וכי יש בהם אי דיוקים. גם לגבי האמונות הדתיות של השבטים יש תאוריות שונות כאשר חלק מן החוקרים טוענים כי המסורת הדתית של ישראל גובשה כתוצאה משילוב של אמונות שהביאו שבטים שונים, שמקורן ממקורות שונים כמו מצרים, עמים במדבר סיני, עמי כנען ועוד והתגבשו לגבי תאולוגיה יהודית רק בשלבים מאוחרים יותר.",
    "pageid": 10899
  },
  {
    "title": "אברהם",
    "extract": "אַבְרָהָם (במקור: אַבְרָם, מכונה גם אברהם אבינו) הוא דמות מקראית, הראשונה מבין שלושת האבות. אבי יצחק וישמעאל (שלפי הקוראן הערבים העדנאנים הם צאצאיו) ואבי המדיינים, ונכדיו בני יצחק הם יעקב ועשו, שעל פי המקרא הם אבותיהם של בני ישראל, האדומים והעמלקים.",
    "pageid": 2009
  },
  {
    "title": "אברהם לינקולן",
    "extract": "אברהם לינקולן (באנגלית: Abraham Lincoln; ‏‏?‏, נהגה: אֵיְבְּרֵהָם לִינְקְן; 12 בפברואר 1809 – 15 באפריל 1865) היה הנשיא ה-16 של ארצות הברית, ממרץ 1861 ועד הירצחו באפריל 1865. נחשב לאחד הנשיאים החשובים והמשפיעים ביותר בתולדות ארצות הברית. ביטל את העבדות בארצות הברית וחיזק את אחדותה במלחמת האזרחים האמריקאית.\nלינקולן נולד בקנטקי וגדל במערב הישן. למד בכוחות עצמו והפך לעורך דין באילינוי. נבחר למנהיג במפלגה הוויגית, ולחבר בבית הנבחרים של אילינוי ואחר כך בבית הנבחרים של ארצות הברית. ב-1854 סייע בהקמת המפלגה הרפובליקנית, שהשיגה רוב באילינוי וב-1860 נבחר למועמדה לנשיאות ולאחר מכן נבחר לנשיא ארצות הברית, הנשיא הראשון מטעם המפלגה הרפובליקנית.\nניצחונו הוביל להקמת קונפדרציית המדינות של אמריקה, עוד לפני שנכנס אל הבית הלבן וב-12 באפריל 1861 תקפה הקונפדרציה את פורט סאמטר, מה שהוביל לאיחוד הצפון ופתיחתה של מלחמת האזרחים האמריקאית.\nלינקולן פיקח על המלחמה מקרוב, בחר את הגנרלים בעצמו, כולל את יוליסס ס. גרנט והכריע באסטרטגיה של האיחוד, כולל הטלת סגר ימי על הדרום, השתלטות על קנטקי וטנסי, ושימוש בסירות לצורך השתלטות על הנהרות הדרומיים. הוא ניסה לכבוש את בירת הקונפדרציה, ריצ'מונד, והחליף את הגנרלים עד שגרנט הצליח לכבוש אותה.\nמהלכיו לסיום העבדות הובילו להצהרת האמנציפציה ב-1863. הוא השתמש בצבא לצורך הגנה על עבדים נמלטים, עודד את מדינות הגבול לאסור על העבדות, והעביר בקונגרס את התיקון ה-13 לחוקת ארצות הברית, שאסר על העבדות.\nב-14 באפריל 1865, בעת ביקורו בתיאטרון פורד חמישה ימים לאחר כניעת רוברט לי, גנרל הקונפדרציה, נרצח על ידי ג'ון וילקס בות'.",
    "pageid": 11063
  },
  {
    "title": "אגם רודברג",
    "extract": "אגם רוּדברג-קרוּבִּינר (נולדה ב-8 בפברואר 1986) היא שחקנית, מדבבת ודוגמנית ישראלית. זוכת פרס מסך הזהב (2004) ופרס האקדמיה הישראלית לטלוויזיה (2020).",
    "pageid": 63375
  },
  {
    "title": "אודי סגל (עיתונאי)",
    "extract": "אודי סגל (נולד ב-23 בנובמבר 1971) הוא עיתונאי ומגיש טלוויזיה ישראלי, מגיש את מהדורת החדשות המרכזית של חדשות 13.",
    "pageid": 847275
  },
  {
    "title": "אילנה דיין",
    "extract": "אילנה דיין-אורבך (נולדה ב-8 במאי 1964) היא עיתונאית, פובליציסטית, שדרנית, ותחקירנית ישראלית; בעלת תואר דוקטור במשפטים. פעילותה העיתונאית הבולטת היא תוכנית התחקירים \"עובדה\" בעריכתה, אותה היא מובילה מאז 1993.",
    "pageid": 24095
  },
  {
    "title": "אליזבת השנייה, מלכת הממלכה המאוחדת",
    "extract": "המלכה אליזבת השנייה (שמה הפרטי המלא: אליזבת אלכסנדרה מרי; באנגלית: Elizabeth II,‏ Elizabeth Alexandra Mary; ‏21 באפריל 1926 – 8 בספטמבר 2022) הייתה מלכת הממלכה המאוחדת של בריטניה הגדולה וצפון אירלנד ו-14 מדינות נוספות. היא כיהנה בנוסף כראש חבר העמים הבריטי, בו חברות גם מדינות שהיא לא מלכה עליהן. החל מספטמבר 2015 הפכה למלכה אשר תקופת כהונתה היא הארוכה ביותר בהיסטוריה של המלוכה הבריטית. בעת פטירתה הייתה האדם עם הוותק הרב ביותר בעולם הנושא בתואר \"ראש מדינה\".\n\nמלבד היותה ראש הממלכה המאוחדת וחבר העמים הבריטי, שימשה אליזבת כמפקדת העליונה של הצבא הבריטי והמושלת העליונה של הכנסייה האנגליקנית העולמית. במקומות מסוימים היא נשאה תארים שונים, בין היתר: דוכסית נורמנדי, דוכסית לנקסטר, ראש השבטים העליונה של פיג'י ושליטת האי מאן. המלכה הייתה אחת משני אישים בלבד המכהנים כראש מדינה ביותר ממדינה אחת (השני הוא נשיא צרפת, המכהן כנסיך שותף של אנדורה).\nבתחילת שלטונה, בשנת 1952, היו נתונות למלכותה שבע מדינות, ולאורך כהונתה היא מלכה ב-32 מדינות שונות. במהלך כהונתה קיבלו מדינות רבות שהיו נתונות לשלטון האימפריה הבריטית עצמאות, אך חלקן הוסיפו לראות בה את מלכתן באופן סמלי עד שמינו לעצמן ראש מדינה מקומי (בדרך-כלל נשיא). 14 מדינות מלבד בריטניה הוסיפו לראות בה את מלכתן עד לפטירתה, בשנת 2022, בהן קנדה, אוסטרליה, ניו זילנד ושאר ממלכות חבר העמים הבריטי. בכל מדינה ממדינות אלו הוכר שלטונה של המלכה באופן עצמאי והיא הייתה מיוצגת בהן על ידי מושל כללי, שמונה מטעמה בהמלצת הממשלה המקומית. כל המדינות שבהן מלכה אליזבת השנייה היו חברות בחבר העמים הבריטי ואוכלוסייתן מקיפה כ-140 מיליון תושבים. בחבר העמים הבריטי חברות גם מדינות שלא היו נתונות למלכותה של אליזבת השנייה, אולם היא כיהנה גם כראש הארגון.\nסמכויותיה היו רחבות היקף להלכה, אך בפועל היא לא עשתה בהן שימוש. כמעט כל פעולותיה, בפרט בתחום הפוליטי, נעשו לצרכים סמליים וטקסיים בלבד. לדוגמה, בעת הצגת ממשלה חדשה בבריטניה, היא קראה את הנאום שכתב ראש הממשלה הנבחר. עם זאת, תחקירים שנעשו על שימוש בכוח הרשמי של המלוכה הראו שנעשה שימוש, בהקף לא ידוע, בחובת הפרלמנט לקבל את הסכמת המלוכה לדיון על הצעות חוק שנוגעות לאינטרסים או לסמכות של המלוכה כדי להשפיע על החקיקה.\nכהונתה החלה עם פטירת אביה, המלך ג'ורג' השישי, ב-6 בפברואר 1952. היא נישאה בשנת 1947 לנסיך פיליפ, שמאז נישואיהם ועד מותו נשא את תואר \"הדוכס מאדינבורו\" (ובהתאם, אליזבת הייתה גם דוכסית אדינבורו מנישואיה לפיליפ, בלי קשר לעובדת היותה מלכה), שכן במקרה שהמלכה מכהנת בתפקיד המונרך, בעלה לא נקרא \"מלך\".\nב-8 בספטמבר 2022 הלכה לעולמה בגיל 96, לאחר 70 שנות מלכות. את הכתר ירש בנה, המלך צ'ארלס השלישי.",
    "pageid": 12468
  },
  {
    "title": "אסמאעיל הנייה",
    "extract": "אִסמאעיל עבד א-סלאם אחמד הנייה (בערבית: إسماعيل عبد السلام أحمد هنية; תעתיק מדויק: אסמאעיל עבד אלסלאם אחמד הניה, מוכר גם בכוניה \"אבו אל-עבד\"; נולד ב-29 בינואר 1962) הוא ראש הלשכה המדינית של חמאס החל ממאי 2017. הוא החליף בתפקיד זה את ח'אלד משעל. קודם לכן כיהן כראש ממשלת הרשות הפלסטינית ה-5, ולאחר ההפיכה בעזה המשיך לכהן כראש הממשלה של ארגון הטרור חמאס, ברצועת עזה, בניגוד להחלטת יושב ראש הרשות הפלסטינית מחמוד עבאס, שמינה כראש ממשלה את סלאם פיאד.\nהנייה הוא אחד מראשי הנהגת ארגון חמאס לאחר הריגת אחמד יאסין ועבד אל עזיז א-רנתיסי, ובאפריל 2012 נבחר גם לכהן כראש הלשכה המדינית של החמאס בעזה, עד להחלפתו בשנת 2017 על ידי יחיא סנוואר.",
    "pageid": 146532
  },
  {
    "title": "ארטיום דולגופיאט",
    "extract": "אַרְטְיוֹם אוֹלֵגוֹבִיץ' דּוֹלְגוֹפְּיַאט (באוקראינית: Арте́м Олегович Долгопят; נולד ב-16 ביוני 1997) הוא מתעמל ישראלי, אלוף אולימפי (טוקיו 2020), אלוף עולם (2023), פעמיים אלוף אירופה (2020 ו-2022) ואלוף ישראל בתרגיל הקרקע.",
    "pageid": 1505166
  },
  {
    "title": "בחורים רעים: הכל או כלום",
    "extract": "בחורים רעים: הכל או כלום (באנגלית: Bad Boys: Ride or Die) הוא סרט פעולה קומי אמריקאי משנת 2024. הסרט הוא סרט המשך לסרט בחורים רעים לתמיד, שבעצמו היה המשך לסרט משנת 1995, \"בחורים רעים\".",
    "pageid": 2320965
  },
  {
    "title": "בלה חדיד",
    "extract": "איזבלה ח'איר \"בלה\" חדיד (באנגלית: Isabella Khair \"Bella\" Hadid; נולדה ב-9 באוקטובר 1996) היא דוגמנית אמריקאית.",
    "pageid": 1855387
  },
  {
    "title": "בלעם בן בעור",
    "extract": "בִּלְעָם בֶּן בְּעוֹר הוא דמות מקראית שסיפורה מופיע בתורה, בספר במדבר, ומאוחר יותר נזכר בספר דברים. בלעם מתואר כנביא שניסה לקלל ונמצא מברך את עם ישראל בהיותם במדבר טרם כניסתם לארץ. בספר יהושע הוא נקרא גם קוסם.\nב-1968 התגלתה עדות חוץ מקראית (מהמאה ה-9 לפנה\"ס-המאה ה-8 לפנה\"ס) על בלעם בן בעור, הידועה כ\"כתובת בלעם\".\n\nעל פי המסופר בפרשת בלק שבספר במדבר, בלק בן ציפור מלך מואב התיירא מעם ישראל שעלה מארץ מצרים, ולכן שלח את זקני מואב ומדין אל בלעם שגר בארם נהריים ביישוב פתור על נהר פרת, (במדבר, כ\"ב, ה'), שישכרו אותו לקלל את עם ישראל. הזקנים מגיעים לבלעם ומציעים לו את הצעתם ובלעם מתלבט. בהתחלה נאמר לו על ידי האלוהים שנגלה אליו בחלום, שהוא לא יוכל לקלל את עם ישראל \"כי ברוך הוא\", ובהמשך, בהסכמת אלוהים מתאפשר לו ללכת, ובתנאי שאת אשר ישים אלוהים בפיו אותו ידבר. בלעם מסכים להצעה ונפגש עם בלק בגבול מואב ליד נחל ארנון.\nלפי רש\"י, לבלעם הייתה הצלחה קודמת. כאשר הכתוב מספר: ”עַל כֵּן יֹאמְרוּ הַמֹּשְׁלִים: בֹּאוּ חֶשְׁבּוֹן, תִּבָּנֶה וְתִכּוֹנֵן עִיר סִיחוֹן.” (במדבר, כ\"א, כ\"ז) אומר רש\"י: \"באו חשבון\" - שלא היה יכול סיחון לכבשה (את מואב) והלך ושכר את בלעם לקללו וזה שאמר לו בלק: כי ידעתי את אשר תברך מבורך (כ\"ב, ו').\nבדרכו אל בלק, מתייצב מלאך בדרך לעומת בלעם מספר פעמים עד שגורם לרביצת האתון עליה רכב. בלעם מכה את האתון, וזו פותחת את פיה בדרך פלא ומתווכחת עמו. המלאך חוזר ומתרה בבלעם לומר אך ורק את דברי האלהים.\nלאחר המפגש לוקח בלק את בלעם לבמות בעל, שהוא הר גבוה, שממנו אפשר לראות את מחנה ישראל. ולאחר שבנה שבעה מזבחות והקריב בכל מזבח פר ואיל, הוא מנסה לקללם אבל לא מצליח (שם, פרק כ\"ג, פסוקים א'–י\"ב). בפעם השנייה הוא חוזר על התהליך מפסגת שדה צופים וגם משם אינו מצליח לקלל, אמר, \"לא אִ֥ישׁ אֵל֙ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַעֲשֶׂ֔ה וְדִבֶּ֖ר וְלֹ֥א יְקִימֶֽנָּה. הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃.\" (במדבר, כ\"ג, י\"ט)\nבפעם השלישית הוא הולך למקום הקרוי ראש הפעור הנשקף אל פני הישימון, חוזר על התהליך ושוב מברך את ישראל. במקום לקללם אמר \"מַה־טֹּ֥בוּ אֹהָלֶ֖יךָ יַעֲקֹ֑ב מִשְׁכְּנֹתֶ֖יךָ יִשְׂרָאֵֽל׃ ... כָּרַ֨ע שָׁכַ֧ב כַּאֲרִ֛י וּכְלָבִ֖יא מִ֣י יְקִימֶ֑נּוּ מְבָרְכֶ֣יךָ בָר֔וּךְ וְאֹרְרֶ֖יךָ אָרֽוּר׃\" (שם, פרק כ\"ד, פסוקים א'–כ\"ה).\nבלעם מתאר את עצמו באופן הבא:\n\nבפעם הזאת, בלק לא מתאפק, סופק את כפיו, כועס עליו ומגרשו מעליו \"וְעַתָּה בְּרַח לְךָ אֶל מְקוֹמֶךָ, אָמַרְתִּי כַּבֵּד אֲכַבֶּדְךָ, וְהִנֵּה מְנָעֲךָ ה' מִכָּבוֹד:\"\nלאחר שסיים את נבואותיו ולא הצליח במשימתו, הוא חוזר לעירו בבושת פנים, ולפי חלק מהפרשנויות הוא נותן עצה להחטיא את עם ישראל באמצעות פיתויָן של בנות מואב ומדין, שישדלו את ישראל לעבוד את בעל פעור, האל האזורי של המקום שבו הם נמצאים. פרשנות זו לא מופיעה בסיפור העוסק בו, והיא נחשפת מדברי משה בפרשה הבאה: ”הֵן הֵנָּה הָיוּ לִבְנֵי יִשְׂרָאֵל, בִּדְבַר בִּלְעָם לִמְסָר מַעַל בַּה', עַל דְּבַר פְּעוֹר, וַתְּהִי הַמַּגֵּפָה בַּעֲדַת ה':” (ספר במדבר, פרק ל\"א, פסוק ט\"ז). ואכן ישראל נוהים אחרי בנות מואב ואחר עבודת בעל פעור, ונענשים בעונש כבד. ”וַיֵּשֶׁב יִשְׂרָאֵל בַּשִּׁטִּים וַיָּחֶל הָעָם לִזְנוֹת אֶל בְּנוֹת מוֹאָב: וַתִּקְרֶאןָ לָעָם לְזִבְחֵי אֱלֹהֵיהֶן וַיֹּאכַל הָעָם וַיִּשְׁתַּחֲווּ לֵאלֹהֵיהֶן: וַיִּצָּמֶד יִשְׂרָאֵל לְבַעַל פְּעוֹר וַיִּחַר אַף ה' בְּיִשְׂרָאֵל... וַיִּהְיוּ הַמֵּתִים בַּמַּגֵּפָה אַרְבָּעָה וְעֶשְׂרִים אָלֶף:” (ספר במדבר, פרק כ\"ה, פסוקים א'–ג', פסוק ט')\nבגלל שכירת בלעם לקלל את ישראל, המקרא מכריז איבה מוחלטת על מואב. עוד מתואר שם שקללתו המאגית רבת-העוצמה של בלעם הייתה עלולה להצליח, ולעשות שמות בישראל, אילולא חסד אלוהי מיוחד, שה' עושה עם ישראל. ”לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי... וַאֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלֲלֶךָּ, וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ:” (ספר דברים, פרק כ\"ג, פסוקים ד'–ו') התערבות אלוהית זו שנעשית לפנים משורת הדין, מוזכרת בעוד כמה מקומות בתנ\"ך, ביהושע, (פרק כ\"ד, פסוק י') במיכה, (פרק ו', פסוק ה') ובספר נחמיה (פרק י\"ג, פסוק ב').\nסופו של בלעם היה שישראל הרגו אותו במלחמת מדין כמתואר בספר במדבר (פרק ל\"א, פסוק ח'), וכמתואר בספר יהושע: ”וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב אֶל חַלְלֵיהֶם:” (יהושע, י\"ג, כ\"ב)\n\nבין השליחים לבלעם נמצאים גם זקני מדין. לאחר כישלון הקללות של בלעם מסופר שבנות מואב פיתו את בני ישראל בעצת בלעם, ובתוך סיפור זה מסופר שפנחס הרג את זמרי בן סלוא שזנה עם כזבי בת צור המדיינית. כן מסופר שבלעם נהרג במלחמת מדין.\nנראה שמדין ומואב שיתפו פעולה במישור הצבאי וגם במישור הדתי - מאגי. מקום ישיבתם של המדיינים מאפשר לשני המחנות הללו לתקוף את ישראל משני צדדים. מדין מצפון ומואב מדרום.\nמשום כך בני ישראל מצווים גם על מדיין: ”צרור את המדיינים” (במדבר, כ\"ה, י\"ז). יש המסיקים מכך שבלעם היה מדייני.\n\nאלחנן פרינץ מוכיח מהפסוקים כי בלעם היה רודף בצע. תכונה זו מסבירה את מעשיו. תחילה, נתן לבלק תשובה שלילית ורק לאחר שבלק שלח שליחים יותר מכובדים והציע לו סכום רב יותר של כסף בלעם הסכים. בנוסף, בלעם הלך עם שליחי בלק למרות שאלוהים אמר לו שהוא ידבר במקומו. בלעם הלך בתקווה שהוא יוכל לשנות את דעתו של אלוהים כדי שהוא יוכל לקבל את הכסף והזהב שהבטיח לו בלק אך בלי להצטרך לקלל את עם ישראל. בלעם חושב שמשמעות השליחות שלו היא השכר והכסף הרב שיקבל בלעם מבלק. הוא מסכים ללכת לעם ישראל למרות שיודע בליבו שבסוף לא יוכל לקלל את עם ישראל, מכיוון שאלוהים הוא זה שמדבר. אך הוא מקווה שאלוהים ישנה את דעתו, כך שבסוף הוא יוכל לקלל אותם על מנת לקבל את השכר הרב. על כך אלוהים כועס.\n\nהרש\"ר הירש, טוען בפרשנותו לספר במדבר, פרק כ\"ב, פסוק כ\"א כי סוג אמונתו של בלעם באלוהים היא האמונה שישנו ניתוק בין הבורא לבריאה. כלומר, שאלוהים קיים אך אינו יודע את ההתרחשויות הקורות בין אדם לחברו, ולכן אינה קיימת דרישה מן האדם להתנהגות ערכית כלפי בני אדם אחרים. אמונתו של בלעם מסבירה את התנהגותו - התעלמותו מכוונת מאלוהים והליכה עם שליחי בלק. לדעת הרב הירש, זו הסיבה שהאמין בלעם שיוכל לשנות את דעתו של אלוהים על ידי קסמים ומעשי \"נחשים\".\n\nחז\"ל מנו את בלעם בין שבעת נביאי אומות העולם, וסברו שמדרגת נבואתו הייתה קרובה למדרגת נבואתו של משה רבנו על סמך פרשנות הפסוק \"לא קם נביא עוד בישראל כמשה - בישראל לא קם, אבל באומות העולם קם ומאן הוא? בלעם\". יש מדרשים הטוענים אף שהיה גדול בכמה דברים ממשה רבינו. (תדבא\"ר כ\"ח, במדבר רבה י\"ד כ'). בתלמוד הוא מתואר כמי שיכול לכוון לשבריר השנייה שבו הקב\"ה כועס ובמסכת אבות מציינים אותו כאנטיתזה לאברהם אבינו, בעל אופי רע: קנאי, יהיר וחומרני. לעומת הגישה הדיכוטומית במדרשים לגבי גדלותו של בלעם, בספר הזוהר היחס אליו בעיקר שלילי. כך הוא מדומה לשרף עצים המתערב באפרסמון בעת חטיבתם, ונאמר עליו שמשתמש בכתרים תחתונים לא קדושים, לעומת משה שמשתמש בכתר של המלך העליון. (זוהר שמות, פרשת בלק) עוד הוא מתואר כמי שכוחו גדול בעיקר בכישוף, בשל היותו בעל מום ושתום עין.\nבתלמוד מתוארים דבריו של מין אחד לרבי חנינא, כי ראה ב\"פנקסיה דבלעם\" שבלעם מת בגיל 33 על ידי \"פנחס ליסטאה\". יש הטוענים לקשר בין דמותו של בלעם לבין דמותו של ישו בעולמם של חז\"ל, בנקודת הגיל, ובנקודות נוספות בתלמוד. בעקבות זאת, מפרש אברהם גייגר ש\"פנחס ליסטאה\" (השודד) הכוונה היא לפונטיוס פילטוס, ו\"פנקסיה דבלעם\" (ספרו של בלעם) הכוונה היא לאוונגליון - ספרי הבשורות המהווים את החלק המרכזי של הברית החדשה.\nבגמרא מסכת סוטה נאמר שבלעם היה אחד מהיועצים של פרעה, כך נאמר על הפסוק מספר שמות, א', י' \"הבה נתחכמה לו\" - : \"שלושה היו באותה עצה – בלעם, יתרו ואיוב. בלעם שיעץ נהרג, איוב ששתק התייסר, יתרו שברח בניו מיושבי לשכת הגזית\" – פרשן המקרא חזקוני סבור כי מדובר בבלעם אחר, סבו של בלעם שקלל, כיישוב לסתירת גיל מותו של בלעם. רש\"י בפירושו לסנהדרין שם כתב ששני בעלי המאמרים חולקים ביניהם מה היה גילו של בלעם, וממילא אם בלעם אכן השתתף בעצת פרעה.\nבמספר מקומות בתלמוד הבבלי מוזכר סיפור לפיו טרם גיורו העלה אונקלוס אחיינו של טיטוס באוב את בלעם ושאל אותו אודות היחס לישראל בעולם האמת. בלעם סיפר לו כי ישראל חשובים שם, אך פקד עליו שלא לדרוש בשלומם וטובתם (כפי שהצטוו ישראל עצמם אודות מואב). לשאלת אונקלוס כיצד נענש בלעם על שעולל לישראל, ענה לו כי נידון בשכבת זרע רותחת. רש\"י במקום מסביר כי עונש זה ניתן לו \"מדה כנגד מדה, שבעצתו התחיל העם לזנות אל בנות מואב\".\nאור החיים כותב בשם המקובלים: \"כי נפשו של בלעם באה (התגלגלה) בחמורו של רבי פנחס בן יאיר וזה יורה שנתקן באחריתו\".\nרבי צדוק הכהן מלובלין ביאר כי בלעם השיג את כוח החוצפה, ובעקבתא דמשיחא יבוא כוח זה לידי מימוש.\n\nחז\"ל פירשו את גזרון שמו של בלעם: \"בלע - עם\" או \"בלה - עם\" כלומר טורף עם או מבלבל עם. למחקר המקראי אין תשובה חד משמעית לשאלה בדבר משמעות השם. לפי סברה אחת זו וריאציה על השם \"בלע\" המוכר מהמקרא, ולמעשה \"בלע בן בעור\" מופיע ראשון ברשימת מלכי אדום הנזכרת במקרא, רשימה שעל משמעותה נחלקו החוקרים. לפי סברה אחרת, זהו קיצור לצירוף יבל+עם, כלומר האל הקרוב לשבט, מרבה את השבט או את יבול האדמה, בדומה לשם המקום \"יבלעם\".\n\nבתלמוד הבבלי מזוהה לבן הארמי עם בלעם בן בעור, או עם בעור – אביו של בלעם. דברי הגמרא, \"בן בעור\" – שבא על בעירו, מתייחסים לכאורה לבלעם עצמו, שכן אגדות חז\"ל מלמדות על כך שבלעם נהג לשכב עם אתונו; ולפי זה המשך הגמרא \"הוא בעור הוא כושן רשעתים הוא לבן הארמי\" מתייחס לבלעם עצמו. בתרגום יונתן לתורה מזוהה גם כן בלעם עם לבן. ואולם רש\"י בפירושו על התלמוד מזהה את בעור, אביו של בלעם, כלבן.\nבתרגום רב יוסף על הספר דברי הימים, מזוהה בלעם כלבן, וכ\"בלע בן בעור\", אחד משמונת מלכי אדום. עם זה, בבמדבר רבה מתואר בלע בן בעור כצאצא של אדום (עשו). ייחוס זה של בלע בן בעור כצאצא של עשו מקשה על הטענה שבלעם בן בעור הוא בלע בן בעור (משום שבלעם ולבן היו ארמיים, ולא אדומי). כמו כן סותר הייחוס את הזיהוי כלבן הארמי, שכן לבן היה דודו של עשו, ולא ייתכן שהיה מצאצאיו.\nרבי אברהם בן עזרא, בפירוש האבן עזרא על התורה, שולל את הזיהוי של לבן כבלעם בן בעור או כבלע בן בעור, ומשער שהכוונה בדברי חז\"ל היא הדמיה של הדמויות ולא זיהוין.\n\nבספרות המדרשית מתואר בלעם כחוזה את הופעתו של אדם שייחס את עצמו לאל, והוא מתנבא על אובדנו.\n\nבמסכת סנהדרין מצוטט מין אחד שסיפר לרב חנינא ”לדידי חזי לי פנקסיה דבלעם (אני עצמי ראיתי את ספרו של בלעם) והוה כתיב ביה (והיה כתוב בו) בר תלתין ותלת שנין בלעם חגירא כד קטיל יתיה פנחס ליסטאה (בן שלושים ושלוש שנה שנים היה בלעם החיגר כאשר הרג אותו פנחס השודד)” (תלמוד בבלי, מסכת סנהדרין, דף ק\"ו, עמוד ב'). ראו לעיל הסבר מאמר זה.\nבפסקה תלמודית אחרת נאמר: ”משה כתב ספרו ופרשת בלעם” (תלמוד בבלי, מסכת בבא בתרא, דף י\"ד, עמוד ב'). היו מן הראשונים שפירשו שהכוונה אינה לפרשה המקראית המובאת בספר במדבר, אלא לספר אודות בלעם שייתכן שהיה קיים בעבר, כמו ספר הישר וספרים נוספים המוזכרים במקרא כספרים שעליהם התבסס הכותב המקראי; כך כתבו הריטב\"א ועוד במסכת בבא בתרא שם, וכן מבואר בדרשות אבן שועיב בפרשת בלק. אחריהם הביעו דעה זו חכמים נוספים כמו רבי מנחם ציוני ורבי ישעיה הלוי הורוביץ בעל השל\"ה. השערה דומה העלה לאחרונה זאב ח. ארליך (ז'אבו).\n\n ערך מורחב – כתובת בלעם\nעדות חוץ מקראית על בלעם בן בעור התגלתה בתל דיר עלא שבירדן ב-1968. דיר עלא מזוהה עם סוכות המקראית, והכתובת נמצאה באתר מקדשי המתוארך לשנים: 880–760 לפנה\"ס - מאות שנים לאחר הזמן שבו חי בלעם לפי המקרא. כתובת בלעם, שנכתבה על גבי טיח בדיו אדום ושחור, פותחת במילים: \"בלעם בר בער [=בן בעור] אש חזה אלהן [=איש חוזה אלוהים, כלומר נביא]\". בכתובת מתואר בלעם כנביא אפוקליפטי החוזה את אחרית הימים, ומזהיר מפני הרעה המתקרבת, דבר המתקשר לנבואותיו במקרא.\n\nבארו (בבלי)\nכתובת בלעם\n\nתמר אלכסנדר, \"המכשף בלעם על פי מדרש מעם לועז\", בתוך: הגר סלמון ואביגדור שנאן (עורכים), מרקמים - תרבות, ספרות, פולקלור, לגלית חזן-רוקם, האוניברסיטה העברית בירושלים, 2013, עמ' 211–224. (המאמר זמין לצפייה במאגר JSTOR לאחר הרשמה)\nהרב ישראל דנדרוביץ, אתה נותן לי כל כסף וזהב שבעולם (על נפשו הרחבה של בלעם), בתוך: ספר הנחמדים מזהב, ערד תש\"ע, פרק יד, עמודים: 223-232.\nפרשת בלעם: עולם התנ\"ך - במדבר, עורכים: יצחק אבישור ויעקב מילגרום. הוצאת: דברי הימים הוצאה לאור בע\"מ, 1997, עמ' 136 - 152.\nמות בלעם: סיפור עוקב סיפור, אנציקלופדיה של הסיפור היהודי, כרך ד' עמ' 9–34\n\nבלעם בן בעור, באתר אנציקלופדיה בריטניקה (באנגלית)\n\"בלעם\" באתר הספרייה הווירטואלית של המרכז לטכנולוגיה חינוכית.\nאלי אשד, בלעם: הספר האבוד - הספרים האבודים של התנ\"ך מגזין אימגו, 13 בספטמבר 2009.\nד\"ר רפאל ירחי, בלעם - מקוסם אלילי לנביא ישראלי (אורכב 12.06.2009 בארכיון Wayback Machine), אוניברסיטת בר-אילן, הפקולטה למדעי היהדות, י\"ז בתמוז, תשס\"ד.\n\"ספר בלעם ברבער\",\n- בתוכנית סיפור מההפטרה \n בלעם (אישיות מקראית), דף שער בספרייה הלאומית",
    "pageid": 32886
  },
  {
    "title": "ג'ארד הארפר",
    "extract": "ג'ארד למאר הארפר (באנגלית: Jared Lamar Harper; נולד ב-14 בספטמבר 1997) הוא שחקן כדורסל מקצועני אמריקאי ששיחק לאחרונה בקבוצת הכדורסל וולנסיה מהליגה הספרדית ACB והיורוליג . הוא שיחק כדורסל בקולג' עבור האובורן טייגרס שם היה הרכז הפותח בקבוצת הפיינל פור הראשונה אי פעם של טייגרס.\nג׳ארד שיחק כ- 15 משחקים בליגת ה- nba במדי הפיניקס סאנס, ניו יורק ניקס, וניו אורלינס פליקנס ( שיחק בנוסף לכך בליגת הג׳י ליג במדי ניו יורק ובניו אורלינס ).\nבשנתיים האחרונות שיחק הארפר במדי ולנסיה מליגת העל הספרדית והיורוליג. לאחרונה חתם בהפועל ירושלים מליגת העל הישראלית.",
    "pageid": 2357726
  },
  {
    "title": "גאליס - דמויות",
    "extract": "גאליס היא סדרת נעורים ישראלית ששודרה החל מפברואר 2012 עד יולי 2016 בערוץ הילדים למנויי HOT בבימויו של עודד רז. הסדרה עוסקת במחנה קיץ ששמו \"גאליס\", ובהרפתקה של חניכי המחנה. \"גאליס\" היא סדרת ספין אוף של הסדרה \"החולמים\". באוגוסט 2014, יצא הסרט \"גאליס - המסע לאסטרה\" המבוסס על הסדרה. באפריל 2016 יצא הסרט \"גאליס - קונקט\" המבוסס על הסדרה. בסיום עונה 6 היוצרים הודיעו כי הסדרה תשוב לעונה שביעית ואחרונה, אשר עלתה לשידור ב-30 במאי 2016.\nהסדרה זכתה לפופולריות בקרב בני נוער, וכן זכתה בפרס סדרת השנה בטקס נבחרי הילדים בשנים 2012 עד 2016. בעקבות הצלחתה נמכרה הסדרה לערוץ Planet Kids האיטלקי ודובבה לאיטלקית.[1] הסדרה נמכרה לדיבוב גם לאנגלית ולהינדית. לסדרה 7 עונות ו-213 פרקים.",
    "pageid": 1351728
  },
  {
    "title": "גאלפסטרים 5",
    "extract": "גאלפסטרים 5 (Gulfstream V) הוא מטוס מנהלים סילוני מהמתקדמים בעולם, מתוצרת חברת גאלפסטרים איירוספייס-ג'נרל דיינמיקס האמריקנית. מספר מטוסים מדגם זה נרכשו על ידי חיל האוויר הישראלי, ונכנסו לשירות ב-2005. בחיל האוויר הישראלי קיבל המטוס את הכינוי \"נחשון\".",
    "pageid": 73910
  },
  {
    "title": "גבי אופיר",
    "extract": "גבי אופיר (נולד בשנת 1950), הוא אלוף במילואים בצה\"ל, כיהן כמפקד פיקוד העורף. לאחר שחרורו כיהן בין היתר כמנכ\"ל המשרד להגנת העורף, כמנכ\"ל רשות שדות התעופה וכיו\"ר הוועדה הקרואה בעיר הכרמל. כיום, איש עסקים.",
    "pageid": 403598
  },
  {
    "title": "דור תורג'מן",
    "extract": "דור דוד תורג'מן (נולד ב-24 באוקטובר 2003) הוא כדורגלן ישראלי המשחק בעמדת החלוץ והקיצוני במכבי תל אביב מליגת העל, בנבחרת ישראל הבוגרת ובנבחרת ישראל הצעירה.",
    "pageid": 2111778
  },
  {
    "title": "דני אבדיה",
    "extract": "דֶנִי אָבְדִיָה (בסרבית: Дени Авдија; נולד ב-3 בינואר 2001) הוא כדורסלן ישראלי-סרבי, המשחק בקבוצת פורטלנד טרייל בלייזרס מליגת ה-NBA ובנבחרת ישראל בכדורסל בעמדות הסמול פורוורד והפאוור פורוורד. הוא זכה בשתי מדליות זהב עם נבחרת העתודה של ישראל, כולל באליפות אירופה בכדורסל עד גיל 20 בשנת 2019, שבה גם זכה בתואר השחקן המצטיין של האליפות. באותה שנה זכה גם עם תיכון חדש תל אביב באליפות העולם לתיכונים.",
    "pageid": 1529579
  },
  {
    "title": "דשן",
    "extract": "דֶּשֶׁן הוא חומר המשמש בחקלאות להעשרת הקרקע במינרלים לשם שיפור הצמיחה של גידולים.",
    "pageid": 86892
  },
  {
    "title": "האי (סדרת טלוויזיה)",
    "extract": "האי היא סדרת דרמה ומדע בדיוני ישראלית לילדים ונוער, אשר שודרה בערוץ הילדים החל מ-28 באוקטובר 2007 ועד לסיומה ב-1 במרץ 2010 בחברת HOT. הסדרה מציגה את סיפורם של חבורת ילדים שייעודם הוא להציל את העולם מאסטרואיד שאמור לפגוע בכדור הארץ ב-9 בספטמבר 2009. את הסדרה יצר וכתב גיורא חמיצר והיא בוימה על ידי עפר ויצמן.\nשיר הנושא של הסדרה, \"כאילו אין מחר\", נכתב על ידי גיורא חמיצר, הולחן על ידי דני רייכנטל ובוצע על ידי השחקנית והזמרת דנה ברגר (משחקת בסדרה בתפקיד סילביה).\nהסדרה הופקה בעלות של כ-150 אלף שקל לפרק בממוצע, והיא אחת מסדרות הילדים שהופקו בעלות הגבוהה ביותר בישראל. היא זכתה בפרס האקדמיה לטלוויזיה בקטגוריית תוכנית לילדים ונוער הטובה ביותר לשנת 2008. כוכב הסדרה יון תומרקין זכה בפרס שחקן השנה בטקס נבחרי ערוץ הילדים על תפקידו בסדרה שלוש פעמים.",
    "pageid": 439627
  },
  {
    "title": "האימפריה הביזנטית",
    "extract": "האימפריה הרומית המזרחית (ביוונית: Ανατολική Βασιλεία Ῥωμαίων), הידועה יותר בכינוי האנכרוניסטי האימפריה הביזנטית או ביזנטיון, הייתה אימפריה שנוצרה כתוצאה מפיצול האימפריה הרומית בשנת 395, והתקיימה עד נפילתה הסופית של בירתה קונסטנטינופול בידי הטורקים העות'מאנים בשנת 1453.\nבזמן קיומה של האימפריה הביזנטית לא נהגו לכנותה בשם זה. בראשיתה היא נקראה \"רומא\", ואילו בתקופות מאוחרות יותר כינו אותה תושביה בשם \"רומאניה\" ולעצמם קראו \"רומאנים\". המונחים \"ביזנטים\" ו\"האימפריה הביזנטית\" מקורם בשמה של העיר היוונית הקדומה ביזנטיון, ששכנה בעבר במקומה של קונסטנטינופוליס, והם המשמשים היסטוריונים מאז תקופת הרנסאנס, אולם רק באמצע המאה ה-19 נעשה המונח שגור בעולם המערבי.\nהאימפריה הביזנטית, שהתקיימה למעלה מאלף שנה, השפיעה על תולדות מזרח הים התיכון ודרום אירופה ותרמה גם לעיצוב אופייה של מזרח-אירופה. הנצרות האורתודוקסית שקמה באזורים שונים במזרח-אירופה הושפעה רבות מהמודל הביזנטי הנוצרי.",
    "pageid": 17652
  },
  {
    "title": "הדירוג העולמי של פיפ\"א",
    "extract": "הדירוג העולמי של פיפ\"א הוא מערכת לדירוג של נבחרות הכדורגל הלאומיות החברות בפיפ\"א. כל נבחרת צוברת נקודות על פי תוצאות משחקיה וחשיבותם. ככל שמספר הנקודות גדול יותר, כך מקומה של הנבחרת בדירוג גבוה יותר. השיטה הנוכחית הוכנסה לשימוש ב-20 באוגוסט 2018.",
    "pageid": 113808
  },
  {
    "title": "המנדט הבריטי",
    "extract": "המנדט הבריטי מטעם חבר הלאומים על פלשתינה (ארץ-ישראל), המוכר בעברית בשמות \"המנדט הבריטי\" או פשוט \"המנדט\", היה מנדט (ייפוי כוח, פיקדון) שקיבלה הממלכה המאוחדת מידי מדינות ההסכמה בוועידת סן רמו 1920, וקיבלה לכך תוקף נוסף מידי חבר הלאומים ב-1922. המנדט נועד, בין היתר, על מנת לסייע ליישוב היהודי ולהבטיח הקמת בית לאומי לעם היהודי בארץ ישראל, ברוח הצהרת בלפור ועל פי הנאמר בכתב המנדט. הבריטים שלטו בארץ ישראל מקיץ 1917 ועד חודש מאי 1948.\n\n\"שלטון המנדט\" הוא כינוי מקוצר לתקופת שלטון בריטניה בארץ ישראל, שהחל מתוקף המנדט שקיבלה מחבר הלאומים.\n\"ממשלת המנדט\" היא הממשלה הבריטית שפעלה בארץ מתוקף המנדט שקיבלה מחבר הלאומים, משנת 1923.\n\"תקופת המנדט\" היא התקופה שמכניסת הצבא הבריטי לארץ ישראל בקיץ 1917, ועד לסיום המנדט בחצות הלילה שבין 14 ו-15 במאי 1948.\nשטח המנדט מנהר הירדן ועד לים התיכון הוא 25,585.3 קילומטרים רבועים.\nפלשתינה (א\"י) הוא השם הרשמי בעברית של הישות המדינית שהייתה בארץ ישראל המערבית תחת שלטון המנדט. באופן בלתי רשמי, מוכרת גם כ\"ארץ ישראל המנדטורית\".",
    "pageid": 114247
  },
  {
    "title": "הפרעה דו-קוטבית",
    "extract": "הפרעה דו־קוטבית (באנגלית: Bipolar disorder, נודעת גם בשמה הלועזי המקוצר כ\"בי־פולאריות\"), שנודעה בעבר גם בשם מאניה דֶפרסיה (Manic depression), היא הפרעה נפשית ממשפחת הפרעות מצבי הרוח, המתאפיינת במנעד רגשי רחב הבא לידי ביטוי בגלים (אפיזודות, פרקי זמן מסוימים) של שינויים –  לעיתים אף קיצוניים מאוד – במצב הרוח של החולה, ללא-תלות הכרחית בנסיבות הסביבתיות.\nב-ICD 10 (קטלוג המחלות וההפרעות הנפשיות של ארגון הבריאות העולמי) מופיעה הפרעה זו בפרק העוסק בהפרעות מצב רוח, יחד עם דיכאון חד-קוטבי (דיכאון מז'ורי) והפרעות מצב רוח נוספות. ה-DSM 5 מקדיש להפרעה זו פרק שלם (Bipolar Related Disorders), בנפרד מהפרעות מצב רוח.",
    "pageid": 11571
  },
  {
    "title": "זוהר ארגוב",
    "extract": "זוהר ארגוב (16 ביולי 1955, כ\"ו בתמוז ה'תשט\"ו – 6 בנובמבר 1987, י\"ד בחשוון ה'תשמ\"ח) היה זמר ישראלי, אשר היה פעיל בין השנים 1977–1987. ארגוב נחשב לגדול זמרי המוזיקה המזרחית והאחראי המרכזי על ההכרה במוזיקה הים תיכונית כחלק מההוויה הישראלית. מכונה \"הזמיר\" ו\"המלך\". יחד עם זאת, ארגוב הוא דמות שנויה במחלוקת, בשל התמכרותו לסמים והעבירות הפליליות שבהן הורשע, בהן אונס.\nמבקר המוזיקה בן זילכה תיאר את חשיבותו המוזיקלית כך: \"ארגוב הוא פורץ דרך אמנותי בסדר גודל של יוצרים ידועי שם מהתרבות הפופולרית המערבית, גאונים מוזיקליים שמעט מאוד מהמהפכה שלהם הייתה קשורה ליד המקרה\".",
    "pageid": 30894
  },
  {
    "title": "חדשות 13",
    "extract": "חדשות 13 (בעבר: \"החדשות 13\", \"חדשות 10\", בין 2003 ל-31 באוקטובר 2017 ו\"חדשות עשר\", החל מ-1 בנובמבר 2017 עד 15 בינואר 2019), הוא שם המותג של חברת \"חדשות 13 בע\"מ\" המפיקה את תוכניות החדשות והאקטואליה המשודרות בערוץ 13. החברה פועלת בהתאם להוראות חוק הרשות השנייה לטלוויזיה ורדיו. רם לנדס היה מקים החברה והמנכ\"ל הראשון שלה, וכיום בעל השליטה בה הוא המיליארדר הלונדוני לן בלווטניק.\nב-1 בנובמבר 2017, שונה שם המותג מ\"חדשות 10\" ל\"חדשות עשר\" בעקבות מיתוג מחדש של ערוץ 10 והמעבר לשדור באפיק 14. ב-16 בינואר 2019, השתנה שם המותג של \"חדשות עשר\" פעם נוספת ל\"החדשות 13\". זאת, עקב מיזוג רשת וערוץ עשר והפיכת החברה להיות מפיקת החדשות של ערוץ 13. ב-1 במרץ 2020, יום לפני הבחירות לכנסת העשרים ושלוש, הושק האולפן החדש של החברה בנווה אילן, ויחד איתו שונה שם המותג ל\"חדשות 13\".\n\nבראשית ימי ערוץ 10, ב-28 בינואר 2002, נחתם הסכם לשנה, עבור אספקת חדשות, בין ערוץ 10 לבין חברת \"חדשות ישראל\". במסגרת ההסכם, נקבע ש\"חדשות ישראל\" תספק לערוץ המסחרי החדש מהדורת חדשות מרכזית בת 30 דקות בשעה 19:00 ומהדורה קצרה, בת 10 דקות, ב-22:00. את שתי המהדורות הגיש יעקב אילון בימי ראשון עד חמישי, בימי שישי הגיש ניצן הורוביץ מגזין חדשות חוץ ובמוצאי שבת שודרה מהדורה קצרה.\nבתום השנה הראשונה, ובעקבות החלטה כי ערוץ שידור מרכזי אינו יכול לקנות חדשות מגורם חיצוני, החליטה הנהלת ערוץ 10 להקים חברת חדשות עצמאית, שתפיק עבורה את מהדורת החדשות המרכזית של ערוץ 10 החל מינואר 2003. ביום ההחלטה נפלה הממשלה ונקבע מועד בחירות בתוך שלושה חודשים. רם לנדס, מקים החברה, החליט שחדשות 10 החדשה תשדר את משדר הבחירות, מה שהכתיב לוח זמנים של פחות משלושה חודשים להקמת חברה ובניית האולפנים מהייסוד. נקבע שאת המהדורה ימשיך להגיש יעקב אילון, ולצידו תצטרף מיקי חימוביץ שעברה מחדשות ערוץ 2. עוד נקבע ששעת המהדורה המרכזית תעבור ל-20:00 – באותה שעת שידור של מהדורת החדשות המרכזית של חדשות 2. המנכ\"ל הראשון של החברה החדשה היה רם לנדס. רם החליט שמהדורת חדשות 10 תהיה ארוכה מהמקובל באותה תקופה (30 דקות) ואכן כבר מהיום הראשון שודרה מהדורה של 45 דקות שהוארכה בהמשך לשעה שלמה. החלטה זו הכתיבה את האורך של מהדורות החדשות בישראל עד היום. עוד נקבע כי חדשות 10 לא תשדר מהלוויות, לא תשלח כתבים לבתים של משפחות שכולות ותעסוק בקונטקס רחב של האירועים. החלטות אלה לא שרדו לאחר שדור המייסדים עזב. רם לנדס אסף סביבו כתבים, עורכים, פרשנים ומגישים כגון עמנואל רוזן, אלון בן דוד, רביב דרוקר, אור הלר, ציפי ברנד, ניצן הורוביץ, שלומי אלדר, צבי יחזקאלי, ינון מגל, מורן ברק, חיים הר-זהב, גיל תמרי ומוטי קירשנבאום. יחד עם יעקב אילון ומיקי חיימוביץ', שעברה מחברת החדשות של ערוץ 2, הורכבה אז קבוצת הכתבים והמגישים הראשונה של \"חדשות 10\". עם הזמן, השתנתה הקבוצה ובין המצטרפים הבולטים נמנו דן מרגלית, גלעד עדין ודני רופ.\nכאשר ערוץ 10 נכנס להקפאת הליכים במהלך שנת 2003, \"חדשות 10\" מילאה שעות שידור נוספות והחלה לבסס את עצמה בתחומים נוספים מלבד \"המהדורה המרכזית\" – היא החלה להפיק תוכנית בוקר (\"כל בוקר\"), מהדורת הלילה (\"היום שהיה\"), את תוכנית האקטואליה \"לונדון את קירשנבאום\", וגם תוכניות תחקירים ותעודה כמו \"זה הזמן\", \"דין וחשבון\", \"מאחורי המודעות\", \"העולם הזה\" ו\"פוליטיקה פלוס\". בהמשך, החלה החברה גם להפיק גם סדרות וסרטים תיעודיים לערוץ.\n\nבמאי 2005 רם לנדס התפטר מתפקידו כמנכ\"ל \"חדשות 10\". לאחר שעלו מספר שמות כמועמדים להחליפו, ובהם גיא זהר ואילנה דיין, הוחלט שאבי ברזילי יהיה מנהלה הכללי הבא של \"חדשות 10\". תקופת כהונתו של ברזילי כללה סכסוך עם בכירי \"חדשות 10\" בנוגע לקיצוץ משכורתם, וכן את פיטוריהם של קובי אריאלי ושירה פליקס ופרישתו של הכתב הכלכלי עידן גרינבאום. כחצי שנה לאחר כניסתו לתפקיד, פרש אבי ברזילי. בדצמבר 2005 מינה דירקטוריון \"חדשות 10\" את גלעד עדין לתפקיד מנכ\"ל \"חדשות 10\" והעורך הראשי.\nב-4 בינואר 2006 לקה ראש הממשלה אריאל שרון בשבץ מוחי חמור ושקע בתרדמת. \"חדשות 10\" הציגו ראשונים את הידיעה, שידרו את נסיעת האמבולנס לבית-החולים באמצעות טלפון סלולרי, ובימים הבאים ביססו את מעמדם כאופציה מרכזית בעיתות חירום.\nבמרץ 2006 החליפה החברה את האריזה הגרפית של המהדורה המרכזית.\nבבחירות לכנסת השבע עשרה הקימה החברה את פרויקט \"כיכר הבחירות\" בו שידר ערוץ 10 את משדרי הבחירות מאולפן שקוף בכיכר רבין בתל אביב, והכיכר כולה הפכה להפנינג בחירות עם דוכני תעמולה לכל המפלגות וקלפיות מדגם לילדים. כ-100,000 איש ניצלו את יום השבתון ובאו לראות את אנשי החדשות של ערוץ 10 בשידורי הבחירות. רוב הרשתות הבינלאומיות הציבו את עמדות השידור שלהן בככר רבין, שם פרס ערוץ 10 על בנין העירייה מסך גדול שעליו הוקרן מדגם הבחירות. היה זה הערב הראשון שבו עבר ערוץ 10 במדרוג את הערוץ הראשון וצמצם את הפער לערוץ 2.\nבמלחמת לבנון השנייה נתפסה \"חדשות 10\" כמובילת הקו הביקורתי, כאשר כבר במהלך ימי הלחימה שידרה את הביקורת הפנימית בצה\"ל ובממשלה על התנהלות מערכת הביטחון. הגישה ספגה בתחילה ביקורת רבה, אולם לאחר המלחמה אמר גלעד עדין בריאיון עיתונאי כי \"חדשות 10\" חשפו רק את קצה הקרחון במחדלים. ואכן היקף הבעיות התברר מאוחר יותר עם החקירות של ועדת וינוגרד והתפטרות הרמטכ\"ל דן חלוץ. למרות הגישה הביקורתית, מסקר שערכה הרשות השנייה לטלוויזיה ולרדיו התברר כי ערוץ 10 היה הנצפה ביותר בקרב תושבי הצפון אשר שהו במשך יותר מחודש במקלטים. בספטמבר 2006 \"חדשות 10\" שידרו את סרט הווידאו שבו נראה רון ארד מדבר למצלמה בהיותו בשבי, וכן נראית חטיפת חיילי צה\"ל בהר דב. במשך שני ערבים עברו \"חדשות 10\" את חדשות ערוץ 2 בנתוני המדרוג, וערוץ 10 כולו הוביל באחוזי הצפייה באותם ערבים.\n\nלאחר שהודיעה על רצונה לפרוש מהגשת המהדורה המרכזית לטובת הקדשת זמן רב יותר למשפחתה, הגישה מיקי חיימוביץ' ב-6 ביוני 2011 את המהדורה האחרונה שלה. המהדורה באותו יום הניבה נתון של 16.1% כשהיא עוקפת את חדשות 2. כשהפעם האחרונה שמהדורת חדשות 10 זכתה לרייטינג גבוה מזה של חדשות 2 הייתה בספטמבר 2006. לאחר מכן נותר יעקב אילון מגיש יחיד של מהדורת החדשות המרכזית, כאשר למחליפתו פעם בשבוע ובעת הצורך, מונתה תמר איש-שלום.\nבעקבות כתבת תחקיר על שלדון אדלסון ששודרה במהדורת החדשות של ליל שבת בהנחייתו של גיא זהר בינואר 2011, נדרש \"ערוץ 10\" לשדר התנצלות שתוכנה הוכתב על ידי שלדון אדלסון. בחודש ספטמבר באותה שנה שודרה ההתנצלות ולוותה בהתפטרותם של מנכ\"ל חברת \"חדשות 10\", ראודור בנזימן ועורכת \"השבוע\", רותי יובל, ופרישתו של מגיש \"השבוע\", גיא זהר מהגשת התוכנית. בהמשך החודש, עקב פרסומים שהאשימו את רון לאודר בהפעלת לחץ פסול על ערוץ 10 על מנת שיתנצל, החליט לאודר להפסיק את הזרמת הכספים למימון הערוץ, שכתוצאה מכך היה צפוי להיסגר באוקטובר 2011. לאחר מכן הוחלט כי ב-27 בינואר 2012 שידורי הערוץ ייפסקו. זאת, לא רק בשל נושא ההתנצלות, אלא עקב חובות הערוץ למדינה - 42 מיליון ש\"ח. חמישה ימים טרם המועד שנקבע לסגירתו, הושגה הסכמה שמנעה את הסגירה.\nבפברואר 2012 הודיע יעקב אילון על התפטרותו מחדשות 10. לטענתו, ההתפטרות נבעה מחוסר הנוחות הנובעת מכך ששידר בכל ערב מהאולפן בירושלים, וכך נמנעה ממנו אינטראקציה עם המגישים והכתבים בגבעתיים. בעקבות התפטרותו הוחלט כי תמר איש שלום תגיש את המהדורה לבדה ארבע פעמים בשבוע, וגיא זהר ימלא את מקומה במהדורת היום הנוסף. יומיים לאחר עזיבתו של אילון, חדשות 10 החליפו את האריזה הגרפית שלהם.\nבסוף אפריל 2012 התחוללה סערה לאחר שהתברר כי ידיעה שהוצגה בהרחבה במהדורה המרכזית בדבר ניסיון חטיפה של ילדה ישראלית בפארק השעשועים דיסניוורלד היא ברווז עיתונאי. הידיעה הובאה על ידי הכתבת סיון כהן, אושרה על ידי מערכת החדשות והוצגה באופן דרמטי במיוחד. האמת התבררה בעקבות ספקות שהתעוררו בתוכנית הבוקר של טל ברמן ואביעד קיסוס ב\"אקו 99 FM\" למחרת הפרסום בערוץ 10. הסתבר שהסיפור אינו אלא אגדה אורבנית שכבר התרוצצה ברשת לאורך תקופה ארוכה. לאחר שהתבררה הטעות, פורסמה במהדורה המרכזית הודעת תיקון תמציתית בה הוטלה האשמה על מקור הידיעה.\nעקב בעיות כספיות שהערוץ היה שרוי בהן, בראשית יוני 2012 אושרו בדירקטוריון חדשות 10 מספר צעדי קיצוצים שנועדו להביא לחיסכון כספי. בין היתר, הוחלט אז על הפסקת שידור התוכנית \"השבוע\", תוכנית המגזין ששודרה בימי שישי בערב.\nלאחר מינויו של רפי גינת לתפקיד מנכ\"ל הערוץ בתחילת 2013, מונה גולן יוכפז למנכ\"ל חדשות 10. באפריל 2013 פרסם \"תא העיתונאיות\" כי איש בכיר בתקשורת הטריד בכירות בעולם התקשורת. כמה ימים אחר כך נחשף כי האיש הוא עמנואל רוזן. בעקבות כך, רוזן הושעה לאלתר מערוץ כפרשן מדיני וכמגיש.\nבשלהי 2013 הושק במהדורה המרכזית \"פרק מגזין נרחב\", במסגרתו משודרת מדי שבוע סדרת כתבות תחקיר בעריכת אחד מכתביה הבכירים של החברה. חלק מהסדרות זכו לסיקור תקשורתי נרחב וביניהן, \"היורדים החדשים\" של מתן חודורוב, אשר עסקה בתופעת ההגירה-הכלכלית מישראל, \"לחם עבודה\" של אבי עמית, שעסקה במשבר המעמיק בישראל בענף התעסוקה ו\"שנאה\" של עורך חדשות החוץ נדב אייל, שעסקה בהתעוררות האנטישמיות החדשה באירופה.\nבמסגרת פרק המגזין במהדורת החדשות, החלו בינואר 2014 בשידור \"אנליסט\", מוסף כלכלי בהגשתו של כתב הכלכלה מתן חודורוב. במרץ 2015 הושק בפרק המגזין מוסף הצרכנות \"ברקוד\", בהגשתה של נגה ניר נאמן.\nבשלהי 2015 הצטרפה איילה חסון לחדשות 10, והחלה להגיש את מגזין סוף השבוע, \"שישי\".\nב-1 במרץ 2016 עברו כל תוכני \"חדשות 10\" לשידור בפורמט מסך רחב (16:9), לרבות מהדורת החדשות המרכזית, מבזקי החדשות, \"חמש עם רפי רשף\", \"לונדון את קירשנבאום\" ו\"היום שהיה\". ביוני אותה שנה, זכתה מהדורת החדשות של \"חדשות 10\" בפרס \"מהדורת החדשות הטובה ביותר\" לשנת 2015 בטקס פרסי האקדמיה הישראלית לטלוויזיה. באותו מעמד, זכתה התוכנית \"לילה כלכלי\" לתואר \"תוכנית הכלכלה הטובה ביותר\" ל-2015 ו\"לונדון את קירשנבאום\" הוגדרה כ\"תוכנית האקטואליה הטובה ביותר\" בפעם החמישית.\nב-1 בנובמבר 2017 במסגרת שינויים באפיקי הטלוויזיה, ערוץ 10 עבר לשדר באפיק 14 ושינה את שמו ל\"ערוץ עשר\". בעקבות שינוי שמו של הערוץ, הוחלף גם שם המותג של חברת החדשות שבבעלותו ל\"חדשות עשר\".\nבאפריל 2019 החלה הבנייה בנווה אילן של אולפנים חדשים ודסק חדשות חדש. לאחר סיום בניית המתחם צפוי דסק החדשות מבית הורד ומאולפני הבירה לעבור למתחם חדש. במסגרת מעבר זה יפסיקו את השידורים מהאולפן בגבעתיים ובירושלים.\n\n ערך מורחב – מיזוג רשת ועשר\nבמהלך יוני ויולי 2018 פורסם כי בעקבות ההפסדים הצורבים אחרי פיצולו של ערוץ 2 בנובמבר 2017, \"רשת\" וערוץ עשר, אחרי שנים של שמועות על איחוד ביניהם, החליטו לחתום על הסכם מיזוג, אשר יביא לסגירת ערוץ עשר והעברת עובדיו ל\"רשת\". משמעות המיזוג היא גם העברת \"חדשות עשר\" לערוץ 13, מה שאומר מבחינת \"רשת\" שהיא תצטרך למכור את החזקותיה בחברת החדשות של ערוץ 2 לשעבר לזכיינית \"קשת\". בתחילה לא פורסם איך ימותגו מחדש החדשות בערוץ ועתיד שידורי חדשות עשר ברדיו האזורי, בעקבות מעבר צפוי מהאולפנים בבית הוורד לבית \"רשת\", לא היה ידוע.\nב-21 בספטמבר 2018 הודיעה הרשות השנייה לבעלי המניות של \"רשת\" ושל ערוץ עשר כי המיזוג ביניהן אינו אפשרי על פי החוק. בנוסף, נמסר לשתיים אז כי אם מפעילת ערוץ עשר תחזיר את הרישיון, תוטל עליה החובה לפרסם הודעה לציבור לפיה כל גוף שרואה עצמו כשיר ומסוגל לנהל ערוץ טלוויזיה, יוכל לרכוש את הזכות לשדר באפיק 14 וכן את חברת \"חדשות עשר\", אלא אם כן יבחר שלא לרכוש את החברה ויודיע על כך לרשות. עוד הודיעה הרשות, כי הן לערוץ עשר והן לרשת עומדת הזכות להשיב למכתב עד 27 בספטמבר. קודם להודעה זו של הרשות, הציעה יו\"ר המועצה, יוליה שמאלוב-ברקוביץ' לערוץ עשר להפוך עצמו לערוץ המשדר חדשות בלבד. בערוץ עשר דחו את הצעתה בטענה שהיא אינה רווחית.\nב-15 באוקטובר 2018 הודיעה רשת על ביטול המיזוג עם ערוץ עשר, אך לא הגישה בקשה רשמית לביטול המיזוג. כחודש לאחר מכן, ב-8 בנובמבר 2018 הודיעה הרשות השנייה על אישור המיזוג בין רשת לערוץ עשר. בעקבות המיזוג, שונה שם המותג של החברה ל\"חדשות 13\".\nב-14 בינואר 2019, יום לפני סיכום המיזוג, איימה \"קשת\" על ערוץ 13 בדרישה לשנות את המותג של \"חדשות עשר\" בערוץ 13, שצפוי להיות \"החדשות 13\", בגוונים של אדום ובתוספת האות ה' עד למועד הסופי לאישור המיזוג - 15 בינואר 2019, והציבה אולטימטום שאם הלוגו לא ישונה, המיזוג יוכשל, זאת בטענה כי לוגו \"החדשות 13\" דומה ללוגו חברת החדשות. בסופו של דבר, נחתם ההסכם, ובערוץ 13 התחייבו לשנות את השם והלוגו של \"החדשות 13\" ולבצע שינויים נוספים בהמשך. מהלך זה אכן נעשה, בתחילת מרץ 2020, כאשר האות ה' הוסרה מהמילה \"החדשות\".\nב-9 באפריל 2020, אחרי 17 שנים, נפרדה חדשות 13 מאולפניה בגבעתיים ועברה לשדר את מבזקיה ואת תוכניות המשנה שלה (להבדיל מהמהדורה המרכזית) באולפני \"רשת\" בתל אביב.\nיוכפז עזב את תפקידו כמנכ\"ל בסוף מאי 2019, על רקע חילוקי דעות מקצועיים עם בעלי השליטה בחברה. באוגוסט 2019 מינה דירקטוריון החברה את ישראל טויטו למנכ\"ל.\nבעקבות משבר הקורונה בישראל, שגרם לכמה עסקים גדולים להוציא עובדים לחופשה ללא תשלום, גם בחדשות 13 החלו בתוכנית קיצוצים בה מפוטרים עובדים הן מהחברה והן גם מ\"רשת\", כאשר ועד העובדים של החדשות מביע התנגדות למהלך. בין העובדים הבולטים שפוטרו או עזבו מרצון ניתן למנות את טלי מורנו, עקיבא נוביק, דני רופ, נעמה אייזנברוך, אבי עמית וברק רביד.\nבאוגוסט 2021 הודיע טויטו כי הוא פורש, והדירקטוריון מינה את אבירם אלעד למנכ\"ל במקומו. ביוני 2023 הודיע אלעד על התפטרותו על רקע ירידה משמעותית ועקבית באחוזי הצפייה של מהדורת החדשות המרכזית לעומת המתחרים.\nהדירקטוריון בחר את אור צלקובניק במקומו. במאי 2024 נודע כי צלקובניק ביקש לפרוש לאחר פחות משנה בתפקיד. ב-13 ביוני 2024 בחר הדירקטוריון ביוליה שמאלוב ברקוביץ' לתפקיד המנכ\"לית. מינויה של שמאלוב-ברקוביץ', המנכ\"לית החמישית בתוך שש שנים מאז המיזוג בין רשת לערוץ 10, נתקל בהתנגדות חריפה מצד העיתונאים בחברה. במכתב ששלחו 100 מהם לדירקטוריון הם מכנים את ההחלטה \"מבישה\" ואת המינוי \"פסול ומופרך\".\n\nבפברואר 2003, מעט לאחר הקמת החברה, חתמה \"חדשות 10\" על הסכם עם תחנות הרדיו האזורי לפיו תפיק החברה מהדורות חדשות רדיופוניות אחת לשעה, מדי שעה עגולה, החל מ-6:00 בבוקר ועד חצות. שיתוף הפעולה בין החברה לתחנות הרדיו היה ייחודי וחדשני באותה העת, שכן לתחנות הרשות השנייה לא הותר להפיק מהדורות באופן עצמאי והן אולצו לשדר את מהדורות קול ישראל וגלי צה\"ל, כמו גם שהמתחרה הוותיקה, חדשות ערוץ 2, לא הציעה דבר דומה באותם זמנים. בתחילת הדרך, השתתפו בשידור המבזקים ברדיו גם מגישי המהדורה המרכזית, מיקי חיימוביץ' ויעקב אילון.\nלאורך מרבית שנות פעילות מחלקת הרדיו, המחלקה שכנה בבית הורד שבגבעתיים. על הכנת המבזקים השעתיים עמלו עורך, טכנאי שידור ומגיש. חלק מהמבזקנים, שהיו בעיקר מוכרים משידורי הרדיו, בהם חן אטיאס, אסף צ'רנילס, נטי פיינברג, עומר ירדני ואורי קוואל, הפכו למוכרים יותר כשהחלו בהדרגה להופיע על מסך חדשות 10 בטלוויזיה, במקביל לעבודתם בתחום מבזקי הרדיו.\nהמבזקים שודרו ברדיו חיפה, 104.5FM רדיו צפון, רדיו קול רגע, 103fm, רדיו 90FM, רדיו דרום, רדיו קול הים האדום, רדיו ירושלים, רדיו תל אביב, אקו 99FM, רדיוס 100FM ורדיו לב המדינה.\nבשנת 2012, הפסיקה \"חדשות 10\" להפיק עבור חלק מתחנות הרדיו האזוריות, את המבזקים השעתיים, והחדשות עברו לידי ynet.\nלקראת סוף שנת 2014, הוחלט בחדשות 10 להפיק מבזק \"כותרות חדשות הערב\", ששודר בימי חול בשעה 18:00 (ובשבת בשעה 19:00) בהגשת מגישות המהדורה המרכזית, תמר איש שלום, טלי מורנו ואושרת קוטלר. המבזק שודר על ידי המגישות באולפן הירושלמי שבבית אולפני הבירה ירושלים, והובא לשידור על ידי טכנאים או המבזקן ששידר את המבזק שקדם למהדורת חדשות הערב באולפן בגבעתיים. באותה שנה החלה חברת חדשות 10 לצמצם בכח האדם הקשור במחלקת הרדיו, תהליך שהחל בהפסקת העבודה של העורכים (או העברתם למחלקות אחרות), וכך המבזק נערך על ידי המגישים עצמם. לאחר מכן הוחלט בחברה לצמצם עוד יותר בכח האדם ולהפסיק את השימוש בטכנאי שידור, כך שבשנת 2016 לערך, המבזקים החלו להיות ערוכים, מופקים ומוגשים על ידי אדם אחד בלבד, והוא המגיש (או המגישה) באותה העת. לאחר כמה שנים, \"כותרות חדשות הערב\" ירדה מהאוויר. עם ההחלטה על הפסקת השימוש בטכנאי שידור, המהדורות סבלו מבעיות.\nלאורך שנותיה של חדשות 10 תחת המותג \"חדשות 10\", המבזקים התחילו בקריינות של יעקב אילון במשפט \"אתם מאזינים לחדשות 10\". המבזקים הסתיימו במשפט \"עד כאן מחדשות 10\". עם פיצול ערוץ 2 חדשות 10 עברה לשדר באפיק 14 ועקב כך שונה הנוסח ל\"עד כאן מחדשות עשר, אפיק 14, אחת-ארבע בשלט\", על מנת להדגיש את מספר האפיק (ששונה משם המותג). לאחר המיזוג בין רשת לעשר, שונה הנוסח ל\"עד כאן מחדשות 13 ברשת, אחת-שלוש בשלט\", שלימים הוחזר לנוסח המקורי - \"עד כאן מחדשות 13\".\nמעט לפני חודש יולי 2020 פורסם כי בכוונת תחנות הרדיו האזוריות להפסיק את ההתקשרות עם חדשות 13, ולהעביר את ההפקה לידי חדשות 12. המבזק האחרון של חדשות 13 שודר בחצות הלילה שבין שישי לשבת (31 ביולי - 1 באוגוסט 2020), והוגש בפעם האחרונה על ידי שלומי אברבוך. במהלך השבת לא שודרו מבזקי רדיו. מחלקת הרדיו פורקה ועובדיה פוטרו.\n\nהאולפן הישן של חדשות 10 הושק בסוף שנת 2002, עם המהדורה הראשונה של חדשות 10, לאחר החלפת \"חדשות ישראל\". האולפן התבסס על תאורה פיזית בעיקר, מנורות כתומות, אשר לא שינו את צבען כלל. באולפן היו כ-10 טלוויזיות פלזמה עם רקעים פנורמיים (2003–2006 - רקעים כתומים-כחולים, 2006-2010 - רקעים סגולים-אדמדמים-כתומים). באולפן היו כ-9 מסכים שהרכיבו את \"המסך הענק\". ב-2006 שודרג מסך הגדול ונוספו לו עוד 3 מסכים. על פי סקר דעת קהל שנערך בשנת 2007, האולפן של חדשות 10 זכה לביקורות רעות. נכתב אז שהאולפן באותה תצורה הוא סגרירי, אפלולי וקרוב מדי למערכת החדשות. בסקר דעת קהל שנערך לגבי האולפנים האחרים נמצא שיש תמיכה בעיצוב האולפן של חדשות ערוץ 2 וכלל לא בעיצוב של אולפן מבט. בחדשות 10 הבינו שכבר אין טעם באולפן המבוסס על תפאורה פיזית והחליטו לפרק את האולפן שלהם. בין 11 באוקטובר לבין 13 באוקטובר 2010 פורק האולפן של חדשות 10 והשידורים הועברו כשמאחורי המגיש מסך ירוק עליו הוקרן צילום האולפן שכבר פורק.\n\nב-7 בנובמבר 2010, לאחר חודש של שידורים תוך שימוש במסך ירוק וירטואלי, נחנך האולפן החדש של חדשות 10, אשר זכה לכינוי \"האולפן הדינמי\". האולפן מתבסס על אותו רעיון עליו מתבסס האולפן של חדשות ערוץ 2, שלפיו בלחיצת כפתור ניתן לשנות את צבעו של האולפן. עם חניכת האולפן החדש והדינמי בנובמבר, שלוותה בקמפיין פרסום, עלה שיעור הצפייה בערוץ למספר דו-ספרתי, 13.4 אחוזים. בכך, צומצם הפער בין חדשות 10 לחדשות ערוץ 2, עם נתון של 18.1 אחוזים.\nהאולפן הדינמי בנוי מיותר מ-100 מסכי פלזמה המתחברים לצורת מסכים ענקיים. יחד עם האולפן נחנכה גם אריזה גרפית חדשה, אך בתחילה רק האריזות למהדורה המרכזית ול\"היום שהיה\" היו מוכנות, כך שבמשך חודש, שידורי סוף-שבוע נעשו במתכונת הגרפית הקודמת.\nבסוף שנת 2015 חלון המערכת (אשר היה קיים מאז הקמת האולפן הדינמי) הוחלף במסך אשר מוקרן עליו וידאו של המערכת בגבעתיים. בנוסף הורחב השולחן.\nבספטמבר 2019 שופץ האולפן לקראת הבחירות לכנסת העשרים ושתיים. במסגרת שיפוץ האולפן, הוחלף השולחן הישן (שהורחב בסוף שנת 2015 עם החלפת חלון המערכת במסך) לשולחן מעוגל רחב יותר. ברצפת האולפן התווסף מסך שטוח עגול. מעת החלפת השולחן, מצלמת הרחף של תחזית מזג האוויר כבר לא מראה את האולפן הדינמי כבעבר אלא רק את מסכי הפלזמה שמאחורי המגיש, זאת מאחר שהשולחן אינו מסוגל להסתובב ולזוז כמו קודמו.\nב-9 באפריל 2020 שודר מבזק החדשות האחרון מבית הורד ובסופו צוין שהחל מיום המחרת, יתחלק שידור החדשות בין \"בית רשת 13\" ברמת החייל לאולפן בנווה אילן.\n\nלאור חוק שהתקבל, לפיו מחויבים ערוצי חדשות לשדר מהבירה, ב-1 בינואר 2012 עבר שידור המהדורה המרכזית לאולפני הבירה ירושלים. מאז, בעוד מגיש המהדורה ישב באולפן בירושלים, רבים מהכתבים היו מצולמים כשהם אינם יישובים לצידו של המגיש, כפי שהיה נהוג עד למעבר לאולפן החדש, אלא דיברו מהאולפן בגבעתיים. אותו אולפן - חדרון עם מסך ירוק, שימש בעברו כאולפן של חדשות ערוץ 2 בשנות ה-90. בין ינואר 2013 לספטמבר אותה שנה, חזר שידור המהדורה לאולפן בגבעתיים, תוך כדי בניית אולפן הקבע בירושלים. ב-1 בספטמבר 2013, החל שידורה של מהדורת החדשות המרכזית מאולפן זמני (שלימים הפך קבוע), הממוקם בקומת הקרקע של אולפני הבירה בירושלים. זאת, עד להשלמת בניית אולפן קבוע למהדורה, בקומת הגג שאותו בניין, שלא יצאה לפועל.\nבאולפן בירושלים נבנו חדרים עבור דסק החדשות, דסק החוץ, דסק הערבים, וכן חדרי שידור, עריכה, הפקה וניהול.\n\nלאור המעבר לאפיק 14, החליטו בערוץ לבנות אולפן חדיש עם מסכים באיכות גבוהה ולשנות את עיצוב את האולפן, כ-4 שנים לאחר הקמת האולפן הזמני בבניין אולפני הבירה בעיר. האולפן פורק ללא ידיעת הצופים במשך מספר ימים, וב-29 באוקטובר 2017 נחשף שבונים אולפן חדש והוא יחשף בליל המעבר בין 31 באוקטובר 2017 ל-1 בנובמבר 2017[דרוש מקור]. האולפן החדש נבנה באותו מקום שהיה נמצא האולפן הקודם, ולמשך תקופה המהדורות שודרו מהאולפן בגבעתיים כאשר ברקע (על המסך המדמה את הקונטרול בגבעתיים) הושתל סרטון המדמה את חדר הבקרה של אולפן החדשות שבירושלים. באולפן החדש נותר השילוב של דסק החדשות האמיתי מלפני הווירטואלי אשר הוצג על מסכים גדולים כפי שנעשה בגרסת האולפן הקודם, אך הפעם באיכות טובה יותר, נוסף טיקר חדשות המציג את כותרות הערב, הוחלף השולחן המרובע בשולחן עגול אשר מדמה חלל רחב יותר בשטח האולפן, על אף ששטח האולפן נותר כפי שהיה.[דרוש מקור]\nביולי 2018 הודיעו אולפני הבירה על פירוק החברה, ואלי עזור רכש את המתחם באמצעות ג'רוזלם פוסט. פורסם שאולפן חדשות ערוץ 20 יפעל ממתחם אולפן חדשות 13 לאחר העזיבה.\nב-28 בספטמבר 2019 הסתיימו השידורים מאולפני הבירה בירושלים. שידורי החדשות עברו לאולפן בגבעתיים, עד להפסקתם גם שם ומעברם לבית רשת.\n\nבאפריל 2019 נחתם הסכם לשכירת אולפן בקריית התקשורת נווה אילן שבו אמורה \"חדשות 13\" לבנות אולפן ולהעביר אליו את דסק החדשות בתוך שבעה חודשים.\nהשקת האולפן תוכננה לתחילת ינואר 2020 אך נדחתה לתחילת מרץ.\nב-25 בפברואר 2020 החל שידורו של סרטון פרומו המקדם את המעבר לאולפנים החדשים, יחד עם שינוי שם המותג ל\"חדשות 13\", וב-29 בפברואר 2020 נחשף האולפן החדש לראשונה במהדורת השבת.\nב-1 במרץ התחילה החברה להעביר את השידורים מהאולפן החדש.\nהאולפן החדש מתפרס על שתי קומות, כ-500 מטר מרובע בקומה התחתונה (כולל דסק) וכ-75 מ\"ר במרפסת בקומה העליונה. במרכז האולפן נמצא שולחן רב-תכליתי שישמש למהדורה המרכזית ולתוכניות האקטואליה. במתחם האולפן מעל ל-120 מ\"ר של מסכי לד בצורות שונות לתפעול מערך אינפוגרפיקה הכולל תריסים מתחלפים ומרכז תצוגה למציאות רבודה.\nעם חניכת האולפן ממותג לוגו חברת החדשות מחדש ובחידוש האריזה הגרפית והעטיפה המוזיקלית של המהדורה המרכזית.\nהאולפן והאריזה הגרפית החדשה הופיעו רק בשידור המהדורה המרכזית (לא כולל \"שישי\" ו\"מהדורת השבת\"). מ-17 באפריל משודרות גם \"שישי\" ו\"מהדורת השבת\" באולפן החדש, בעוד שאר התוכניות מצולמות באולפן בתל אביב.\nתוכניות החדשות מזוהות בצבעים שונים, כאשר המהדורה המרכזית מלווה בצבע אדום, הצבע הראשי של חדשות 13, \"שישי\" מלווה בצבע כחול (כפי שהייתה מאז 2015 בימי ערוץ 10), \"מהדורת השבת\" בצבע סגול ו\"המטה המרכזי\" בצבע כתום.\nב-2 באוגוסט התוכנית \"חמש עם שרון גל\" עברה להפקת חברת החדשות, ועברה לשידור מהאולפן. כמו כן, עברה לשימוש באריזה הגרפית החדשה. התוכנית \"הכל כלול\" חזרה לשידור לאחר פגרה ארוכה, ובהתאם מהדורת השעה 16:00 הוקדמה לשעה 15:00.\n\nב-10 באפריל 2020 צולמו מבזקי החדשות, עדיין באריזה הגרפית הישנה, לראשונה באולפני \"רשת\". באולפנים אלו צולמו כל תוכניות חדשות 13 למעט המהדורה המרכזית, בין היתר \"שישי\" ו\"מהדורת השבת\" לצורך מעבר פיזי (העתקת שרתי החדשות) מבית הורד לרמת החייל, דבר שהשבית גם אולפן נווה אילן. החל מ-17 באפריל החלו מבזקי הערב להיות משודרים גם באולפני נווה אילן.\nב-20 במאי נחנכה האריזה הגרפית החדשה במבזקים מתל אביב ובתוכניות החדשות המצולמות שם, למשל \"שש - אמנון לוי\" מלווה כעת בצבע התכלת.\nהתוכנית \"הכל כלול\" גם כן עושה שימוש באולפן רשת. התוכנית \"לפני החדשות\" עברה ב-2 באוגוסט לאריזה הגרפית של חברת החדשות. עם זאת, היא אינה מופקת על ידה, אלא על ידי רשת ומגי וילנסקי מדיה.\n\n\"שיחת היום\" - תוכנית אקטואליה יומית המשודרת בכל יום חול בין השעות חמש לשש אחר הצהריים. מגישת התוכנית היא העיתונאית לוסי אהריש.\n\"אלמוג בשש\" - תוכנית אקטואליה יומית בהגשת העיתונאי אלמוג בוקר, משודרת בכל יום חול בין השעות שש לשבע לפנות ערב.\n\"אזור בחירה\" - תוכנית אקטואליה פוליטית יומית בהגשת העיתונאי רביב דרוקר, משודרת בכל יום חול בין השעות שבע לשמונה בערב.\n\"המהדורה המרכזית\" - מהדורת חדשות מרכזית המסכמת את אירועי היום בארץ ובעולם בכל יום בשמונה בהגשת העיתונאים אודי סגל והילה קורח.\n\"היום שהיה\" - תוכנית אקטואליה לילית המסכמת את אירועי היום. התוכנית מוגשת על ידי העיתונאי טל ברמן.\n\"המקור\" - תוכנית התחקירים השבועית בהגשתו של רביב דרוקר.\nתוכניות \"חדשות 13\" ביום שישי\n\n\"המגזין\" - עם נגה ניר נאמן, משודרת בשעה 17:00\n\"עושים שישי\" בהנחיית אריק וייס, משודרת בשעה 18:00.\n\"זמן שישי\" - מהדורה המסכמת את כותרות השבוע, עם נטעלי שם טוב.\nתוכניות \"חדשות 13\" ביום שבת\n\n\"המטה המרכזי\" - עם ספי עובדיה, משודרת בשעה 18:00.\n\"מהדורת השבת\" - מהדורת סיכום חדשות סוף השבוע בהגשת כתבי חדשות 13. \n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\"השבוע\" עם גיא זהר\n\"זה הזמן\" עם עמנואל רוזן\n\"חדר מצב\" עם תמר איש שלום וטלי מורנו\n\"רצון חופשי\" עם אבי רצון\n\"העולם האמיתי מאחורי המודעות\" עם ציפי ברנד – תוכנית תחקירים תיעודית, אשר עקבה אחרי מודעות המתפרסמות בכלי התקשורת השונים\n\"דין וחשבון\" עם רינו צרור – בכל תוכנית יצא צרור ל\"מסע\", במטרה להביא לצופה את פניה של ישראל\n\"G10\" – מגזין אשר סיקר את הפעילות האתגרית בישראל\n\"האולפן המרכזי בשישי\" עם גלעד עדין ורוני יובל – מגזין סוף השבוע הראשון של ערוץ 10\n\"הזירה\" עם דן מרגלית – בכל שבוע עסקה התוכנית בנושא אחד ונתנה ייצוג למגוון הדעות הקשורות בו\n\"מועצת החכמים\" עם דן מרגלית\n\"לילה כלכלי\" בהגשת שרון גל, גדי סוקניק ואחרים\n\"אוטוטו שבת\" – תוכנית המסכמת את חדשות היום והשבוע, בהנחיית אלמוג בוקר\n\"לונדון את קירשנבאום\" עם ירון לונדון (ועד ליום פטירתו, גם עם מוטי קירשנבאום).\n\"חמש עם רפי רשף\" בהנחיית רפי רשף\n\"אורלי וגיא\" - תוכנית אקטואליה בהגשת אורלי וילנאי וגיא מרוז המשודרת בימים ראשון - חמישי בשעה 19:10\n\"ברקוד\" – תוכנית צרכנית בהגשת נגה ניר נאמן.\n\"כותרות היום\" - מהדורת חדשות קצרה בהגשת אלי ראכלין, ששודרה בעבר בשעה 16:30.\n\"מהדורת חמש\" – תוכנית אקטואליה בהגשת יעקב אילון.\n\"חמש\" - תוכנית אקטואליה בהגשת שרון גל. שודרה בימים ראשון - חמישי בשעה 16:50. בתחילה הופקה על ידי רשת, לאחר מכן הפקתה עברה לידי חדשות 13 עד לחודש מאי 2021, עת הועברה לידי חברת \"מגי וילנסקי מדיה\".\n\"שש - אמנון לוי\" – תוכנית אקטואליה בהגשת אמנון לוי.\n\"מהדורת 19:00\" (בעבר נקראה גם \"מהדורת 19:00 - כותרות הערב\") - מבזק בן 10 דקות שמסכם את אירועי היום בשעה 19:00, מוגש על ידי תמר איש שלום או אודי סגל. בעבר המבזק הוגש בין היתר על ידי אלי ראכלין, עומר ירדני ומבזקני \"חדשות עשר\", ובתקופת עלייתו לאוויר הוגש על ידי רומי נוימרק.\n\"הכל כלול\" - התוכנית הכללית-החברתית בהגשת סיון כהן. הועברה עם המיזוג בשנת 2019, להפקת רשת.\n\"הצינור\" - תוכנית בהגשת גיא לרר העוסקת בחדשות מתוך הרשת, בתרבות רשת ובטכנולוגיה. הוגשה, עד לספטמבר 2017, בידי גיא לרר, ועד המיזוג בינואר 2019 על ידי טל ברמן. הועברה עם המיזוג להפקת רשת.\n\"לפני החדשות\" - תוכנית אקטואליה בהגשת עומר ירדני, המקדימה את מהדורת החדשות של ערוץ 13. הועברה להפקת חדשות 13, לאחר שבעבר הייתה בהפקת מגי וילנסקי מדיה. את התוכנית הגישו בין היתר אודי סגל, הילה קורח ומירי מיכאלי.\n\n\"אללה אסלאם\" (2012) – סדרה תיעודית בארבעה פרקים בבימוי דוד דרעי ובהגשת צבי יחזקאלי הבוחנת את התפשטות האסלאם באירופה\n\"על המשקל\" (2004) – סדרה תיעודית על שיגעון הדיאטות בהגשת העיתונאית מיקי חיימוביץ'\n\"איך לחצות את אירופה עם 100$?\" (2004) – ספיישל תיעודי בשני חלקים, ובו יצא יגאל צור למשימה לחצות את אירופה רק עם 100 דולר ודרכון\n\"המובחרים\" (2005) – סדרה דוקומנטרית בת שלושה פרקים, אותה הגיש דני רופ וחשפה את אליפות צה\"ל בכושר קרבי\n\"בעקבות הגביע האבוד\" (2005) – סדרה תיעודית שבמהלכה מסייר עמנואל רוזן בארצות שונות וחוקר את בעיית הכדורגל הישראלי\n\"צהובים\" (2005) – רינו צרור תיעד שלושה חודשים את קבוצת הכדורגל מכבי תל אביב\n\"כל אנשי הקמפיין\" (2006) – סרטה התיעודי של הבמאית ענת גורן שבו עקבה אחרי ההתרחשויות בפוליטיקה הישראלית בבחירות 2006\n\"העולם הבא\" (נקראה גם \"ניצן הורוביץ מחפש את המחר\") (2008) – סדרה בת שישה פרקים המציגים תופעות מפתח בדור הבא: מהפכות הפיתוח בסין והודו, המהפכה הסביבתית בערים, גלי ההגירה, והזינוק בתוחלת החיים\n\nסמלילי חברת החדשות של ערוץ עשר\n\nסמלילי חברת החדשות של רשת 13\n\nאייל דה פאו – מ\"מ מנכ\"ל\nליאור לנדנברג - סמנכ\"ל תוכן\nקרן בן אברהם – סמנכ\"לית כספים\nשי לוי – סמנכ\"ל טכנולוגיה\nאמנון ברקאי – סמנכ\"ל תפעול\n\nאודי סגל – מגיש המהדורה המרכזית\nהילה קורח – מגישת המהדורה המרכזית\nמגישים מתחלפים – \"מהדורת השבת״\nנטעלי שם טוב- מגישה מהדורת ״זמן שישי״\nלוסי אהריש – מגישת התוכנית היומית ״שיחת היום״\nרביב דרוקר – פרשן פוליטי ומגיש התוכנית היומית \"אזור מלחמה\"\nטל ברמן – מגיש התוכנית היומית \"היום שהיה\"\nרוני שצ'וצ'ינסקי, אלי ראכלין, טליה כהן - מבזקנים\n\nפוליטי-מדיני – רביב דרוקר, ליאור קינן ומוריה אסרף וולברג\nביטחוני-צבאי – אלון בן-דוד ואור הלר\nערבים – חזי סימנטוב ועלי מוגרבי\nכלכלה וצרכנות – מתן חודורוב, נגה ניר נאמן וטליה כהן\nחדשות החוץ – גיל תמרי ויוסף ישראל\nמשטרה, משפט ופלילים – ברוך קרא, אביעד גליקמן ואלי סניור\nבריאות – הילה אלרואי ומאיר מרציאנו\nספורט – טל שורר\nחברה ורווחה – עומר ירדני ומיה איידן\nחינוך – ליאור ורוצלבסקי\nתחבורה – חן זנדר\nדתות ומסורת – אבישי בן חיים ואריאלה שטרנבך\nכתבים אזוריים – יוסי אלי (ירושלים) וישי פורת (יהודה ושומרון)\nכתבים בעולם – נריה קראוס (ארצות הברית)\nתחקירים – אריאלה שטרנבך ורועי ינובסקי (עורך התחקירים והסדרות)\nכתבי \"המקור\" – איתי רום, ישראל רוזנר וחיים ריבלין\nכתבים נוספים – רוני שצ'וצ'ינסקי ונעם גולדברג\n\nחדשות 12\nכאן 11\nערוץ הכנסת\nעכשיו 14\n\n אתר האינטרנט הרשמי של חדשות 13\n חדשות 13, ברשת החברתית פייסבוק\n חדשות 13, ברשת החברתית אקס (טוויטר)\n חדשות 13, ביישום טלגרם\n חדשות 13, ברשת החברתית אינסטגרם\n חדשות 13, סרטונים בערוץ היוטיוב\n \"חדשות 13\", במסד הנתונים הקולנועיים IMDb (באנגלית)\n\"חדשות 13\", במיזם \"אישים\" לתיעוד היצירה הישראלית\n נתי טוקר, מאחורי הקלעים: הדרמה הגדולה בחדשות 13, באתר TheMarker‏, 24 במאי 2019\n איתי שטרן, יותר כתבות צרכנות, אוכל ועיתונאים ימנים: מה עובר על חדשות 13?, באתר הארץ, 24 באוגוסט 2019\nשגיא בן נון‏, \"רוח המפקד בחדשות 13 היא רוח בלפור. סיכלו עיתונאים שלא באו טוב למנכ\"ל\", באתר וואלה‏, 13 ביולי 2020\nשוקי טאוסיג ואורן פרסיקו, סימני עשן, באתר העין השביעית, 14 ביולי 2020\nדוד ורטהיים‏, צוללים קדימה: במהלך שלוש שנות המיזוג - חדשות 13 נחתכה בקרוב לחמישית, באתר וואלה‏, 17 במאי 2022\nדוד ורטהיים‏, \"עם כל הכבוד לרייטינג, נוצרה פה הזדמנות חד פעמית\", באתר וואלה‏, 19 במרץ 2023\n יסמין גואטה, נתי טוקר, \"היא הביאה לפה את השיטות של מרכז הליכוד\": עובדי חדשות 13 מצאו עצמם בקרב הישרדות, באתר TheMarker‏, 19 ביולי 2024",
    "pageid": 96204
  },
  {
    "title": "חיל ההנדסה הקרבית",
    "extract": "חיל ההנדסה הקרבית (בראשי תיבות: חה\"ן) הוא אחד החילות בזרוע היבשה של צבא הגנה לישראל. זהו כוח ההנדסה הקרבית של צה\"ל. ייעודו של החיל הוא הבטחת יכולת התמרון של כוחות צה\"ל בד בבד עם שלילת יכולת זו מהאויב, הבטחת שרידות כוחות צה\"ל והשמדת תשתיות אויב תוך כדי לחימה רגלית וממוכנת, התעסקות בחבלה, מיקוש, צליחת מכשולים, הנדסה, בנייה והריסה. בנוסף אחראי החיל על תחומים שונים הדורשים ידע ומומחיות בנושאי הנדסה צבאית בהם רובוטיקה, לוחמת מנהרות, עיסוק בחומרי נפץ והתגוננות מפני נשק בלתי-קונבנציונלי. תפקידי החיל כוללים פריצת מכשולים, ביקוע קווי הגנה עוינים, פריצת שדות מוקשים, ניתוץ ביצורים, פריצת ופתיחת צירים, הכשרת צירי תנועה, גישור וצליחה, מיקוש הגנתי, עיסוק בחומרי נפץ, חבלה התקפית, חבלה וסילוק פצצות, בניית קווי הגנה ומכשולים, בניית ביצורים, הפעלת ציוד מכני הנדסי וציוד סער, משימות הריסה ובנייה תחת אש, והתגוננות מפני נשק בלתי-קונבנציונלי בשדה הקרב. כמו כן, לוחמי החיל (מלבד הצמ\"ה) מאומנים בלוחמת חי\"ר והפעלת רכב קרבי משוריין. החיל מופקד על 3 גדודי פלסים סדירים (גדוד 601 – \"אסף\", גדוד 603 – \"להב\" וגדוד 605 – \"המח\"ץ\") ובהם מחלקות סיור ופלוגות צמ\"ה (ציוד מכני הנדסי) כבד, גדודי מילואים נוספים ויהל\"ם – יחידת הנדסה למשימות מיוחדת, יחידת עילית בצה\"ל העוסקת בקומנדו הנדסי, חבלה, סילוק פצצות, רובוטיקה, לוחמת מנהרות ועוד. במסגרת מאמץ התמרון כוחות ההנדסה נכנסים ראשונים לשדה הקרב המשולב ומובילים את שאר הכוחות דרך צירים שנפרצו וזוכו ממכשולים טבעיים ומלאכותיים.\nשורשי חיל ההנדסה נעוצים עוד בארגון \"ההגנה\" ובמתנדבי \"היישוב\" לצבא הבריטי במלחמת העולם השנייה והוא נוסד עם הקמת צה\"ל על ידי הקצין עמנואל שחר. החיל השתתף בכל מלחמות ישראל ובמבצעים רבים, כאשר בחלקם הוא נטל תפקיד מרכזי. חיל ההנדסה זכה בפרס ביטחון ישראל ואות הערכה מבצעי מטעם הרמטכ\"ל ומספר יחידות בחיל זכו בצל\"ש יחידתי. חיילים רבים בחיל ההנדסה זכו לעיטורים וצל\"שים.\nקצין ההנדסה הראשי הנוכחי הוא תת-אלוף יואב טורחאנסקי.",
    "pageid": 32059
  },
  {
    "title": "חתונה ממבט ראשון",
    "extract": "חתונה ממבט ראשון היא תוכנית מציאות ישראלית, המבוססת על הפורמט הדני Gift Ved Første Blik. הפרק הראשון של הסדרה הישראלית שודר בערוץ 2 על ידי קשת ב-30 באוקטובר 2017. לאחר פיצול הערוץ, הסדרה משודרת בקשת 12. בספטמבר 2023 הסתיימה העונה השישית והסדרה צפויה לחזור גם בעונה שביעית.",
    "pageid": 1614453
  },
  {
    "title": "טורקיה",
    "extract": "טוּרְקִיָּה (מקובל גם: תורכיה; בטורקית: Türkiye), שמה הרשמי רפובליקת טורקיה (Türkiye Cumhuriyeti \"טורְקִיֶה גֻ'מְהוּרִיֶּתִי\"), היא מדינה מוסלמית המשתרעת בימינו על כל חצי האי אסיה הקטנה שב מזרח התיכון, איים מסוימים במזרח הים התיכון, ושטח קטן במערב חבל הבלקן שבדרום-מזרח אירופה. טורקיה גובלת כיום בדרום בים התיכון, בסוריה ובעיראק, במערב בים האגאי, בצפון-מערב ביוון ובבולגריה, בצפון בים השחור, בצפון-מזרח בגאורגיה ובמזרח בארמניה, באזרבייג'ן (דרך נחיצ'יבאן) ובאיראן. שפתה הרשמית היא הטורקית (שעד 1928 נכתבה באותיות האלפבית הערבי, ומאז נכתבת באותיות המבוססות על   האלפבית הלטיני).\nהאזור בו נוסדה טורקיה המודרנית היה ערש הולדתן של תרבויות חשובות, בהן האימפריות הביזנטית והעות'מאנית. בשל המיקום האסטרטגי של טורקיה, בנקודת המפגש בין אסיה ואירופה, התרבות הטורקית היא מיזוג אחד ויחיד במינו של המסורת המערבית והמזרחית. יש לה גם חשיבות גאו-פוליטית אסטרטגית משמעותית. רוב תושבי טורקיה מוסלמים.\nטורקיה היא רפובליקה מאוחדת וחוקתית. בשנת 2018 הוחלפה בה שיטת הממשל מפרלמנטרית לנשיאותית לאחר משאל עם.\nמוסטפא כמאל אטאטורק הקים את המערכת הפוליטית שלה ב-1923, לאחר נפילת האימפריה העות'מאנית. טורקיה נמנתה עם החברות המייסדות של האומות המאוחדות, וכמייסדת-חברה בארגון לשיתוף פעולה אסלאמי, והצטרפה לנאט\"ו ב-1952. טורקיה של אטאטורק התאפיינה בחילוניות ופתיחות למערב, מאפיינים שנחלשו בתקופתו של ארדואן.\nמאז 2005 מנהלת טורקיה משא ומתן להצטרפות לאיחוד האירופי, כשב-2017 היא נדחתה באופן רשמי על ידי האיחוד עקב \"צעדיה של טורקיה אל עבר משטר אוטוקרטי\". הממשל של ארדואן, מאז עלייתו לשלטון, הנהיג חוקים ותקנות שמגבירים את השפעת האסלאם, ובכך מערערים את השפעת עקרונות ששת החיצים ומחלישים את חופש העיתונות.",
    "pageid": 357
  },
  {
    "title": "יחידה 636",
    "extract": "יחידת ניצן 636 היא יחידה מיוחדת בצבא ההגנה לישראל הכפופה פיקודית לאוגדת איו\"ש ופיקוד המרכז ולמערך האיסוף הקרבי בחיל הגנת הגבולות. היחידה פועלת בשגרה ביהודה ושומרון ובבקעת הירדן. מפקד היחידה הוא קצין בדרגת סגן-אלוף. היחידה עוסקת בסיכול טרור, איסוף מודיעין קרבי בשטחי אויב, מארבי תצפית וסיכול ייחודיים, אבטחת כוחות צה\"ל בשטחי אויב ויירוט מפגעים תוך שימוש באמצעים טכנולוגיים מתקדמים.\nהיחידה הוקמה בשנת 1993 כיחמ\"מ בגזרת רצועת הביטחון, ולאחר מבצע חומת מגן בו השתתפה הוחלט על הצורך ביחידה כדוגמתה בגזרת יהודה ושומרון והיא הועברה לפיקוד המרכז. בעקבות הישגי היחידה בסיכול טרור, מספר המשרתים הגבוה והגדלת כמות משימותיה, הוגדלה היחידה והוסבה מגדוד ליחידה צבאית, בעלת היקף גבוה במיוחד של משרתים ותחומי עיסוק, ומבנה וארגון של יחידה מיוחדת. היחידה מוגדרת כיחידת חוד של יחידות האיסוף הרב-ממדיות בגבולות, והיא היחידה הגדולה בצה\"ל עליה מפקד סגן-אלוף.\nליחידה עיטור אות הערכה מבצעי מטעם הרמטכ\"ל משנת 2020 ועיטור צל\"ש אלוף פיקוד המרכז משנת 2023. במלחמת חרבות ברזל פועלת היחידה בזירות נוספות, כרצועת עזה, ולא רק בפיקוד המרכז.",
    "pageid": 2259882
  },
  {
    "title": "יחסי אישות (הלכה)",
    "extract": "יחסי אישות (או בלשון חז\"ל: תשמיש המיטה) בהלכה הם אוסף הכללים והחוקים בהלכה היהודית הנוגעים לקיום יחסי מין.\nבהלכה ישנה הדרכה מפורטת לגבי האופן שבו יש לקיים יחסי אישות, כולל התייחסות למקום, לתדירות, לעיתוי, וכן לדיבור, למחשבה ולכוונה בשעת קיום היחסים.\nאיש ואישה נשואים מחויבים זה לזה לקיום יחסי אישות, חוץ מזמן הנידה שבו הם אסורים זה על זה. תדירות חובת קיום היחסים בהלכה נקבעת באופן המותאם למצבם של בני הזוג. בהלכה ישנן דוגמאות הקובעות פרקי זמן של בין אחת ליום ועד אחת לחצי שנה, לפי עיסוקו של הבעל. מחויבותו של הבעל לקיום היחסים מכונה מצוות עונה, אך לפי הפסיקה די בכוונתו לשמח את אשתו באמצעות יחסי המין כדי להפוך אותם לדבר מצווה.\nחלק מהיהדות רואה את התשוקה ואת ההנאה ביחסי אישות כמרכיבים חיוביים, ובלבד שהשימוש בהם ייעשה גם לשם מצווה. השקפה זו נובעת מתוך גישה של קידוש החומר כשהוא נעשה בכוונה נכונה ובאופן של קדושה וצניעות. עם זאת, זרם שני ביהדות התנגד להפרזה ביחסי אישות ואפילו המותרים, והדבר התבטא בדברי הרמב\"ן שכינה את ה\"שטוף בזימת אשתו\" ומפריז בקיום יחסי אישות \"נבל ברשות התורה\".\nישנם הוגים הקושרים את יחסה של היהדות למין ליחסה לצרכים גופניים בכלל, כגון אכילה, שתייה וכדומה. הרמב\"ם כותב כי האדם צריך לכוון כל מעשיו לידיעת הבורא ועבודתו, ובפרט שהאכילה, השתייה ואף הבעילה ייעשו לשם בריאות הגוף והנפש כאמצעי לעבודת הבורא, כמאמר הפסוק: \"צדיק אוכל לשובע נפשו\".",
    "pageid": 454125
  },
  {
    "title": "יצחק שמיר",
    "extract": "יצחק שָמִיר (יֶזֶרניצקי ‏‏?‏);‏ 22 באוקטובר 1915, י\"ד בחשוון ה'תרע\"ו – 30 ביוני 2012, י' בתמוז ה'תשע\"ב) היה ראש ממשלת ישראל השביעי ושר בממשלותיה, יושב ראש הכנסת, ראש האופוזיציה, מבכירי \"המוסד\" וממפקדי לח\"י.\nשמיר עלה לארץ ישראל ב-1935, ושנתיים אחר כך הצטרף לאצ\"ל. בינואר 1941 עבר ללח\"י, ולאחר רצח אברהם שטרן היה לאחד ממנהיגי המחתרת. לאחר הקמת מדינת ישראל כיהן במגוון תפקידים במגזר הפרטי עד גיוסו למוסד ב-1955. מראשית שנות ה-70 של המאה ה-20 היה חבר תנועת החרות, ונבחר מטעמה לכנסת השמינית.\nלאחר שכיהן כיושב ראש הכנסת וכשר החוץ, נבחר שמיר לראש ממשלת ישראל העשרים עם התפטרותו של מנחם בגין מתפקיד זה באוקטובר 1983. שמיר כיהן כראש הממשלה לסירוגין במשך שש שנים וחצי. ביחד עם יריבו הפוליטי, שמעון פרס, עמד שמיר בראש ממשלת האחדות הלאומית שהוקמה ב־1984, ובה החזיקו השניים לסירוגין במשרות ראש הממשלה ושר החוץ (הממשלה ה-21 בראשות פרס והממשלה ה-22 בראשות שמיר). בשנים 1987–1988 כיהן גם כשר הפנים. בבחירות לכנסת ה-12 ניצח הליכוד בראשותו, ושמיר עמד תחילה בראש ממשלת אחדות לאומית נוספת (הממשלה ה-23), ולאחר \"התרגיל המסריח\", בשנת 1990, עמד בראש ממשלה צרה (הממשלה ה-24). שמיר פרש מראשות הליכוד, לאחר הפסדו בבחירות לכנסת ה-13 בשנת 1992. עד ניצחונו של בנימין נתניהו בבחירות הפנימיות של הליכוד בשנת 1993, כיהן שמיר כראש האופוזיציה. שמיר פרש מהכנסת בתום הכנסת ה-13 בשנת 1996.\nשמיר היה איש הקו המדיני הנוקשה וחסיד ארץ ישראל השלמה, ולמרות זאת השתתף בתקופת כהונתו בוועידת מדריד, שהיו שראו בה סכנה לשמירת ארץ ישראל השלמה. כראש ממשלה התמודד שמיר עם נפילת טילים על ערי ישראל במהלך מלחמת המפרץ, והבליג על כך כדי שלא לסכן את שלמות קואליציית 34 המדינות בראשות ארצות הברית ובשיתוף מדינות ערב שלחמה בסדאם חוסיין.\nבשנת ה'תשס\"א (2001) הוענק לשמיר פרס ישראל על מפעל חיים, על תרומה מיוחדת לחברה ולמדינה.",
    "pageid": 518
  },
  {
    "title": "מבצעי צבא הגנה לישראל",
    "extract": "נוסף על המלחמות שידעה מדינת ישראל, ביצע צה\"ל מספר גדול של מבצעים צבאיים, כחלק ממלחמה כוללת או בנפרד ממנה, מהם נקודתיים ביותר (כמה פעולות תגמול) ומהם שהתפתחו לממדים של מלחמה (למשל מלחמת שלום הגליל).\nרשימה זו מרכזת את כל המבצעים הצבאיים של צה\"ל ושל כוחות הביטחון הישראליים (שפרסומם הותר) בסדר כרונולוגי, בחלוקה לפי מלחמות ולפי תקופות.",
    "pageid": 15736
  },
  {
    "title": "מוחמד",
    "extract": "מוחמד בן עבדאללה בן עבד אל-מוטלב, הידוע כמֻחַמַּד (בערבית: مُحَمَّد, ‏‏?‏, 570 בערך – 8 ביוני 632) היה מנהיג חברתי, דתי ופוליטי ערבי שייסד את דת האסלאם. נחשב במסורת המוסלמית לאחרון ולחשוב ביותר מבין הנביאים; תורתו ומנהגיו משמשים יחד עם הקוראן לבסיס האמונה האסלאמית.\nמוחמד נולד בסביבות שנת 570 בעיר מכה שבחצי האי ערב (כיום בערב הסעודית) לעבדאללה בן עבד אל-מטלב ולאשתו אמינה בנת והב. אביו מת כמה חודשים לפני לידתו, ואמו מתה כשהיה בן שש. מוחמד היתום חונך על ידי סבו, עבד אל-מוטלב אבן האשם ודודו אבו טאלב. מוחמד נהג להתבודד במערה בהר ג'בל א-נור ולהתפלל במשך ימים רצופים. בשנת 610, כשהיה בן 40, מוחמד סיפר שעבר התגלות מהמלאך גבריאל, לפיה דרך החיים הראויה היא התמסרות לאל היחיד. מוחמד החל להפיץ את משנתו במכה, אך הוא ומאמיניו נרדפו בשל אמונתם ונאלצו להגר בשנת 622 לעיר ית'רה, שנודעה לימים בשם אל-מדינה. בדצמבר 629 מוחמד אסף צבא של 10,000 מאמינים, יצא בראשו למכה וכבש אותה. בשנת 632 מוחמד חלה ומת. בשעת מותו רוב תושבי חצי האי ערב כבר המירו את דתם לתורתו של מוחמד – האסלאם.\n\n",
    "pageid": 416182
  },
  {
    "title": "מלטה",
    "extract": "הרפובליקה של מלטה (במלטית/מלטזית: Repubblika ta' Malta, באנגלית: Republic of Malta) היא מדינת איים קטנה הממוקמת במרכז הים התיכון, מדרום לאיטליה. עקב מיקומם האסטרטגי של האיים, הם נכבשו שוב ושוב במהלך ההיסטוריה, אך מאז 1964, מלטה היא מדינה עצמאית. ב־2004 היא הצטרפה לאיחוד האירופי.",
    "pageid": 14427
  },
  {
    "title": "ניימאר",
    "extract": "ניימאר דה סילבה סנטוס ז'וניור (בפורטוגזית: Neymar da Silva Santos Júnior; נולד ב-5 בפברואר 1992 במוז'י דאס קרוזס, סאו פאולו), המוכר בשמו הפרטי בלבד, ניימאר, הוא כדורגלן ברזילאי המשחק באל-הילאל מהליגה הסעודית ובנבחרת ברזיל בעמדת הקיצוני. סגנון המשחק שלו כולל שימוש בטכניקה גבוהה ובתרגילים ייחודיים. הוא מצטיין בשליטה בכדור, במהירות, בזריזות ובכדרור. הוא מדורג ראשון יחד עם פלה בטבלת הכובשים הגדולים ביותר בהיסטוריה של נבחרת ברזיל, לאחר מונדיאל 2022. הוא גם הופיע כשחקן בטלוויזיה ובקולנוע.",
    "pageid": 806467
  },
  {
    "title": "סוול אריאל אור",
    "extract": "סְוֶול אריאל אור (נולדה בשנת 1999) היא שחקנית ישראלית.",
    "pageid": 2122324
  },
  {
    "title": "ספרד",
    "extract": "סְפָרַד (בספרדית: ‏‏?‏ \"אֶסְפַּנְיַה\") או ממלכת ספרד (בספרדית: Reino de España, תעתיק: \"ריינו דה אספניה\") היא מדינה בדרום-מערב אירופה ושטחה נפרש על פני מרבית שטחו של חצי-האי האיברי, אותו היא חולקת עם פורטוגל, אנדורה והטריטוריה הבריטית גיברלטר.\nחלק גדול מאדמתה גובל בדרום ובמזרח לים התיכון, למעט קו גבול יבשתי קצר עם גיברלטר; בצפונה, לאורך שרשרת הרי הפירנאים, היא גובלת בצרפת ובנסיכות אנדורה ולחופי מפרץ ביסקאיה; במערב וצפון-מערב היא גובלת בפורטוגל ובאוקיינוס האטלנטי. בטריטוריה הספרדית כלולים האיים הבלאריים בים התיכון, הסמוכים לחוף המזרחי של חצי האי (בהם מיורקה ואיביזה), והאיים הקנריים באוקיינוס האטלנטי, הסמוכים לחופי יבשת אפריקה. בנוסף, בשטחי ריבונותה של ספרד שתי הערים האוטונומיות סאוטה ומלייה, מעבר למצר גיברלטר, ומהוות מובלעות ספרדיות בצפון אפריקה, הגובלות במרוקו ובים התיכון. שטח המדינה נפרש על פני 505,370 קמ\"ר והיא המדינה השנייה בגודלה במערב אירופה ובאיחוד האירופי, אחרי צרפת.\nעקב מיקומו היה שטח ספרד נתון להשפעות חוץ ממקורות שונים, לעיתים בו-זמנית, הן בתקופה הפרהיסטורית, והן לאורך השנים הארוכות בהן התגבשה ספרד לכדי ישות מדינית אחת. מאידך, הייתה לספרד השפעה חשובה מחוץ לגבולותיה ואף מעבר לים, בעיקר בעידן המודרני (בין המאה ה-16 למאה ה-19). בשנים אלה, הייתה האימפריה הספרדית רחבת ההיקף מעצמה עולמית, ועקב כך שגורה כיום שפתה העיקרית, הספרדית, בפיהם של מעל 400 מיליון בני אדם בעולם, רובם באמריקה הלטינית.\nהחל משנת 1978, עקב מותו של החנרליסימו פרנקו שלוש שנים קודם לכן, ספרד היא דמוקרטיה פרלמנטרית הכפופה למונרכיה חוקתית. במונחים של תוצר לאומי גולמי ואיכות חיים (על פי מדד הפיתוח האנושי) נחשבת ספרד למדינה מפותחת. המדינה חברה באומות המאוחדות, האיחוד האירופי, נאט\"ו, הארגון לשיתוף פעולה ולפיתוח כלכלי וארגון הסחר העולמי ומשתייכת לפי הגדרת כלכלנים לקבוצת מדינות ה-PIGS במדינות גוש האירו.\nספרד מחולקת ל-17 קהילות אוטונומיות ושתי ערים אוטונומיות.",
    "pageid": 3104
  },
  {
    "title": "עברית",
    "extract": "עִבְרִית היא שפה שמית, ממשפחת השפות האפרו-אסייתיות, הידועה כשפתם של היהודים ושל השומרונים. היא שייכת למשפחת השפות הכנעניות והשפה הכנענית היחידה המדוברת כיום. העברית היא שפתה הרשמית של מדינת ישראל, מעמד שעוגן בשנת תשע\"ח, 2018, בחוק יסוד: ישראל – מדינת הלאום של העם היהודי.",
    "pageid": 625
  },
  {
    "title": "עוצבת חצי האש",
    "extract": "עוּצבּת חִצֵי האש (חטיבה 551 וקודם לכן חטיבה 409) היא חטיבת קומנדו במילואים בצה\"ל, הכפופה לעוצבת האש.\nגדודי החטיבה מוזנים בעיקר מיוצאי חטיבת עוז וסיירת צנחנים.",
    "pageid": 1187556
  },
  {
    "title": "עמיר בניון",
    "extract": "עמיר בניון (נולד ב-כ\"ג באלול ה'תשל\"ה, 30 באוגוסט 1975) הוא זמר-יוצר, מוזיקאי, פזמונאי, ומלחין ישראלי, זוכה פרס אקו\"ם.",
    "pageid": 128597
  },
  {
    "title": "עמית סגל",
    "extract": "עמית יצחק סגל (נולד בי\"ז בניסן ה'תשמ\"ב, 10 באפריל 1982) הוא עיתונאי, איש רדיו וטלוויזיה ישראלי. משמש כפרשן הפוליטי של חברת החדשות, בעל טור פוליטי בעיתון \"ידיעות אחרונות\" ומגיש את התוכנית \"פגוש את העיתונות\" יחד עם בן כספית.\n\nסגל נולד בחיפה וגדל בעפרה. הוא בנו של העיתונאי חגי סגל, ולו ארבעה אחים. אחד מהם הוא העיתונאי ארנון סגל. למד בצעירותו בישיבת נתיב מאיר ובתיכון הימלפרב שבירושלים.\nבהמשך דרכו, למד באוניברסיטה העברית בירושלים תואר ראשון במשפטים, ותואר שני במדיניות ציבורית מהקולג' האוניברסיטאי של לונדון (UCL). ואחרי כן החל לימודי דוקטורט במדע המדינה באוניברסיטה העברית.\nסגל החל את דרכו העיתונאית בגיל 17 ככתב חינוך במקומון \"כל העיר\". בשנת 2000 התקבל לגלי צה\"ל. בתחילת דרכו בתחנה הצבאית שימש ככתב תקשורת ובהמשך ככתב בכנסת.\nב-2006 עבר לתפקיד המקביל ב\"חברת החדשות של ערוץ 2\", והגיש את התוכנית \"זוג או פרט\" ב\"ערוץ הכנסת\", בתחילה יחד עם נדב פרי ובהמשך יחד עם ברק רביד ומגישים אחרים, עד שנת 2016.\nבשנים 2009–2010 שימש ככתב חוץ בלונדון, שם שהה לצורך לימודים, ולאחר מכן חזר לתפקיד כתב הכנסת.\nבמאי 2013 מונה לפרשן הפוליטי של \"חברת החדשות\" במקום רינה מצליח.\nבין השנים 2011–2018 כתב סגל טור שבועי בנושאי פוליטיקה בעיתון \"מקור ראשון\". החל מ-2018 הוא בעל טור ב\"מוסף לשבת\" של \"ידיעות אחרונות\".\nבשנים 2015–2019 הגיש את התוכנית \"דקלסגל\" יחד עם העיתונאי ירון דקל. התוכנית שודרה בראשיתה בגלי צה\"ל, והחל מחודש פברואר 2019 ב\"כאן רשת ב'\". בדצמבר 2019, עם פרוץ המשבר הפוליטי בישראל (2019–2021), פרש סגל מהתוכנית.\nביולי 2021 החל סגל במכירה מוקדמת של ספרו הראשון, \"סיפורה של הפוליטיקה הישראלית\", שיצא לאור בהוצאה עצמית, את ספרו אייר הקריקטוריסט הראשי של העיתון \"הארץ\", עמוס בידרמן.\nהחל מספטמבר 2022 מגיש סגל יחד עם בן כספית את התוכנית פגוש את העיתונות המשודרת ב\"ערוץ 12\".\nסגל פעיל ברשתות החברתיות, ומחזיק מעל 800,000 עוקבים בטוויטר. ב-2020 חשף כי חסם כ-4,200 מגיבים בטוויטר, בפרט את \"מי שבוחר לקלל, להטריל או לערב הורים\". סגל מחזיק בערוץ טלגרם המונה כ-253,000 עוקבים. בינואר 2024 פתח ערוץ בווטסאפ שאליו הצטרפו עשרות אלפי עוקבים.\nבמהלך 2022 הציע יו\"ר הליכוד בנימין נתניהו לסגל שריון ברשימת הליכוד לכנסת. סגל דחה את ההצעה.\nלצד עיסוקו כעיתונאי, עוסק סגל גם במסירת הרצאות.\n\nבין חשיפותיו כעיתונאי: פרשת אגרקסקו; פרשת יחיאל חזן (\"פרשת המוח\"); פרסום הקלטות מרשת הקשר הצה\"לית בהן נשמע החייל אודי גולדווסר דקות לפני חטיפתו ופרשת התלונות נגד מועמד \"מפלגת העבודה\" אורי שגיא.\nב-2008, בעקבות עתירה שהגיש יחד עם התנועה לחופש המידע נגד הכנסת, הורה בית המשפט המחוזי בירושלים לכנסת לפרסם סרטים ממצלמות האבטחה, בהם נראים ח\"כ יחיאל חזן (\"ליכוד\") והשרה סופה לנדבר (\"ישראל ביתנו\") מבצעים עבירות פליליות.\nב-2012 פרסם תחקיר על אורח חייו של שר התיירות סטס מיסז'ניקוב, ובו העידו מאבטחים כי השר נוהג להשתכר כמעט מדי לילה, להיעדר מישיבות ממשלה ובהן אישור עסקת שליט, ולפגוע באבטחה עליו. התחקיר הוזכר בתקשורת כסיבה המרכזית שבעטיה לא שובץ מיסז'ניקוב ברשימת \"ישראל ביתנו\" לכנסת ה-19.\nבדצמבר 2014 חשף הקלטות משנת 2008 שבהן נראה מנהיג \"ש\"ס\", הרב עובדיה יוסף, תוקף בחריפות את יו\"ר המפלגה אריה דרעי. בעקבות חשיפת ההקלטות התפטר דרעי מהכנסת ומראשות המפלגה. החשיפה אירעה במהלך מערכת הבחירות בה התמודד יו\"ר ש\"ס לשעבר אלי ישי, שנחשבה להתמודדות אישית בינו לבין דרעי. לאחר הבעת אמון מחודשת מצד מועצת חכמי התורה, חזר לעמוד בראש הרשימה שבועיים לאחר מכן.\nבנובמבר 2017 פרסם תחקיר שעסק בשגריר ישראל באו\"ם דני דנון, ובו עדויות שמהן עולה חשד בדבר מינויים של עשרות פעילי \"ליכוד\" לתפקידים במועצה הציונית בתמורה לתמיכה פוליטית בדנון בפריימריז ב\"ליכוד\".\nבמרץ 2019 פרסם סגל שאיראן פרצה לטלפון הסלולרי של יו\"ר \"כחול לבן\" בני גנץ ושאבה את תכולתו, וכי השב\"כ עדכן בעניין את גנץ בפגישה חשאית במהלך מערכת הבחירות.\nב-30 במאי 2019 ערב פיזורה של הכנסת ה-21, חשף סגל כי אבי גבאי וטל רוסו מתכוונים להצטרף לממשלה בראשות בנימין נתניהו. החשיפה של סגל מנעה את התקדמות המהלך, ואת סיומו של המשבר הפוליטי.\nבנובמבר 2019 פרסם סגל תמלילים מחקירת ניר חפץ במסגרת תיק 4000. לפי הפרסום, הפעילו החוקרים לחץ על חפץ כדי שישמש עד מדינה נגד בנימין נתניהו. הלחץ כלל סירוב לספק טיפול רפואי לעקיצות הפשפשים שמהן סבל במשך כשבועיים, איום שיפגעו במשפחתו והזמנה לעדות של אדם קרוב לחפץ שאין לו קשר לתיק. לאחר שעדות חפץ הייתה רצופה סתירות והציגה טענות שהופרכו אחרי איכון טלפונים, יצאו חפץ והחוקרים מחדר החקירה. כשחזרו ידע חפץ לספק תאריך מדויק לפגישת נתניהו-אלוביץ'.\nבדצמבר 2019 שודרה סדרה שכתב, \"ימי בנימין\", העוסקת בבנימין נתניהו.\nארבעה ימים לפני הבחירות לכנסת ה-23, פרסם סגל יחד עם דפנה ליאל הקלטת סתר של יועצו הבכיר של גנץ ישראל בכר, בה אמר כי לגנץ אין אומץ לתקוף באיראן וכי הוא סכנה לישראל.\nבספטמבר 2020 חשף סגל מסמכים אשר נטען שמהם עולה כי מערכת המשפט גררה רגליים בטיפול בניגוד עניינים בקרב חוקר משטרה רפ\"ק אבי רוטנברג, וכן התכתבות פנימית בין פרקליט המדינה שי ניצן לראש מח\"ש אורי כרמל בעניין פרשת אום אל-חיראן, שעוסקת בהכרזת מפכ\"ל המשטרה רוני אלשיך שיעקוב אל קיעאן היה מחבל שביצע פיגוע דריסה ובהתקפותיו על מח\"ש בהקשר זה. ניצן כתב שהתנהלות זו שערורייתית, אבל מנע מאנשי מח\"ש להגיב על התקפות אלשיך, בנימוק שבעיתוי זה הדבר יפגע במערכת אכיפת החוק. בעקבות החשיפה התנצל נתניהו בשידור טלוויזיה בפני משפחת אל קיעאן על דבריו סמוך לאחר האירוע, שיעקוב אל קיעאן היה מחבל, שאותם אמר בעקבות מידע שקיבל בשעתו ממשטרת ישראל.\nב-13 באוקטובר 2020 חשף עם העיתונאי גיא פלג הקלטות שבהן אומר אביחי מנדלבליט, היועץ המשפטי לממשלה, ששי ניצן, ששימש פרקליט המדינה, דוחה את סגירת התיק שלו בכוונה ותופס אותו בגרון. החשיפה עוררה מבוכה במערכת המשפטית וסערה במערכת הפוליטית.\nב-27 בדצמבר 2023 חשף חלק מטיוטה של פסק דין בעתירת עילת הסבירות, לפיה שמונה שופטים הביעו עמדה התומכת בפסילת תיקון לחוק יסוד ושבעה התנגדו. חשיפה זו של סגל זכתה לביקורת בטענה של הצגת מידע חלקי ומטעה, זאת לאחר פרסום ההחלטה של בג\"ץ לפיה הסתבר שחיות טענה הפוך ממה שייחס לה סגל ובעוד שבמקרה של חוק עילת הסבירות אכן יחס השופטים היה 8:7 אך במקביל התקבלה בבג\"ץ ההחלטה לפיה לבג\"ץ יש סמכות להתערב בחוקי יסוד, וזאת ברוב של 12 שופטים כנגד שלושה.\n\nביוני 2015 פרסם סגל תחקיר שבו טען כי ח\"כ אורן חזן ניהל קזינו בבורגס שבבולגריה, וכן הוצגו עדויות על כך שעישן את הסם מתאמפטמין והציע שירותי זנות ללקוחותיו בקזינו. בעקבות התחקיר נמנע יושב ראש הכנסת יולי אדלשטיין, מלשבץ את סגנו חזן לניהול ישיבות מליאת הכנסת.\nחזן הכחיש את הדברים והגיש נגד סגל תביעת לשון הרע.\nבאוקטובר 2016 דחה בית משפט השלום בתל אביב את מרבית תביעתו של חזן. השופט אמר כי התרשם שסגל ערך תחקיר מאוזן ושהדברים לא הוצגו בכתבה באופן מגמתי. עוד קבע השופט כי חזן אכן השתמש בסמים קשים, שימש כמנהל הקזינו, וכי הפרסום בדבר ארגון נערות ליווי למבקרי הקזינו חוסה תחת הגנת 'תום לב' ו'עיתונות אחראית', אף שלא הוכח כנכון; לכן ייחוס סרסרות לזנות לחזן הוא בגדר הבעת דעה החוסה תחת ההגנה של \"הבעת הדעה\" לפי סעיף 15(4) לחוק. סגל חויב בפיצויים בסך 40,000 ש\"ח בשל פרסום מוטעה באתר \"מאקו\" שנכתב בשמו ולפיו חזן סחר בסמים, וכן בשל דבריו בריאיון עם עודד בן-עמי שמהם עלולים היו הצופים להבין כי חזן הוא \"דילר\" של סמים, אף על פי שהשופט השתכנע שסגל לא התכוון לכך.\n\nבפברואר 2019, במהלך מערכת הבחירות לכנסת ה-21 כתב סגל: \"על בל\"ד, ארגון תומך טרור עם מימון מפלגות, לא הוחלה הנורמה שנדרשת כעת מול כהנא\". לאחר יומיים, בתוכנית \"פגוש את העיתונות\", אמר: \"הרצוג... ניהל מגעים ללא הרף כדי ש\"הרשימה המשותפת\", הכוללת את ארגון הטרור עם מימון המפלגות \"בל\"ד\", תקבל עוד מנדט בזכות הסכם העודפים עם \"מרצ\".\" המפלגה הגישה תביעת דיבה נגד סגל ודרשה פיצוי בסך 280,000 ש\"ח. בהתאם לפשרה בין הצדדים פרסם סגל הודעה שלפיה המפלגה \"איננה ארגון טרור או תומך טרור מבחינה משפטית וחוקית וכך קבע בית המשפט העליון\".\n\nב-13 ביולי 2008 פרסם סגל ידיעה בחדשות ערוץ 2 כי כביכול פרופ' עמירם גולדבלום, ראש המחלקה לכימיה תרופתית באוניברסיטה העברית בירושלים ומייסדי שלום עכשיו, היה מעורב בהחזרה ללימודים של סטודנט שהורשע בחברות בארגון טרור. פרופ' גולדבלום תבע את עמית סגל ואת ערוץ 2, ולאחר הליך גישור אולץ ערוץ 2 להתנצל ולאשר שהכתבה של עמית סגל לא הייתה נכונה, וכי פרופ' גולדבלום כלל לא היה מעורב בהחלטת האוניברסיטה העברית בשאלת החזרת הסטודנט ללימודים. הערוץ גם אולץ לשלם את דמי הגישור עבור התובע.. בספטמבר 2020 הגיש סגל תביעת דיבה נגד פרופ' עמירם גולדבלום, שכתב ב\"פייסבוק\" שסגל \"הצדיק את רצח רבין\". תביעה זו הסתיימה בפשרה, שבה חויב גולדבלום לפרסם התנצלות, לשלם לסגל 5,000 ש\"ח ולתרום 7,500 ש\"ח לעמותת \"מקימי\".\n\nבנובמבר 2023, הדיפלומטית רונית בן-דור תבעה כ-300 אלף שקל מהעיתונאי עמית סגל: בשל פרסום פרסומים שקריים בלי שביקש תגובה.. חדשות 12 מחקו את שתי הידיעות של עמית סגל בנושא ופרסמו את גרסתה של בן-דור ובנוסף מחק סגל את הידיעה מחשבון הטלגרם שלו\n\nבפברואר 2019 פרסם יצחק לאור פוסט ב\"פייסבוק\" ובו הכיתוב \"א. היטלר\" מתחת לתמונתו של סגל. הפוסט הוסר על ידו לאחר כמה שעות. סגל הגיש תביעת דיבה נגד לאור ובה דרש פיצוי בסך 140,000 ש\"ח. המשפט הסתיים בפשרה שקיבלה תוקף של פסק דין ועל פיה לאור יתנצל בדף ה\"פייסבוק\" שלו וישלם לסגל סכום שלא יפורסם.\nבאוגוסט 2020 הגיש סגל תביעת דיבה נגד איש העסקים ערן צ'רפק, על שכתב נגדו ב\"טוויטר\" שהוא מצדיק רוצחים מימין ואזכר את הרשעותיו של אביו של סגל, חגי סגל, בעבירות הקשורות לחברותו \"במחתרת היהודית\" ובכללן עבירת פעילות בארגון טרור, וכינה אותו \"מכונת הסתה\". תביעה זו הסתיימה בפשרה שפרטיה לא פורסמו אולם לא פורסמה התנצלות והאם שולמו הוצאות משפט.\nתביעה נוספת הגיש סגל נגד מוטי אקסמיט, בעל משרד יחסי ציבור, על שכתב נגדו ב\"פייסבוק\" שהוא \"שופר התעמולה של גבלס\". גם תביעה זו הסתיימה בפשרה. באוקטובר 2020 הגיש סגל תביעת דיבה נגד עומר נחמני, דוברו של ח\"כ יאיר גולן, על שישה פוסטים שפרסם נגדו ובהם טען בין היתר שסגל גזען.\nביוני 2023 תבע עמית סגל על סך חצי מיליון שקל את העיתונאי אבי וייס. התביעה הסתיימה בהתנצלותו של וייס ובפיצוי כספי.\n\nעמית סגל הוא בנו של חגי סגל ואחיו של ארנון סגל. הוא נשוי לרעות, ואב לשני בנים ובת. מתגורר בשכונת משכנות האומה בירושלים.\n\nב-2007 נבחר על ידי \"ידיעות אחרונות\" לאחד מעשרת עיתונאי הטלוויזיה הטובים בישראל.\nב-2008 נבחר על ידי \"Time Out תל אביב\" לאחד מ-30 האנשים המצליחים בישראל מתחת לגיל 30.\nב-2009 נבחר על ידי \"מקור ראשון\" לאיש התקשורת הדתי הבולט ביותר בישראל.\nב-2012 נבחר על ידי \"nrg מעריב\" לכתב הפרלמנטרי הטוב ביותר.\nב-2012 זכה באות אומ\"ץ על גילוי אי-סדרים בפעילותם של כמה ח\"כים.\nב-2015 זכה בפרס DIGIT לעיתונות דיגיטל בישראל.\nב-2016 נבחר על ידי חברת \"Vigo\" לעיתונאי המוביל ב\"טוויטר\".\nבשנים 2019–2020 נבחר על ידי \"גלובס\" לעיתונאי המשפיע ביותר בישראל.\n\n אתר האינטרנט הרשמי של עמית סגל\n עמית סגל, ברשת החברתית פייסבוק\n עמית סגל, ברשת החברתית אקס (טוויטר)\n עמית סגל, ביישום טלגרם\n עמית סגל, ברשת החברתית אינסטגרם\n עמית סגל, סרטונים בערוץ היוטיוב\nעמית סגל, במיזם \"אישים\" לתיעוד היצירה הישראלית\n עמית סגל, במסד הנתונים הקולנועיים IMDb (באנגלית)\nהכתבות והפרשנויות של עמית סגל ב-N12\nלי-אור אברבך, זה ילד זה?, באתר nrg‏, 22 בפברואר 2009\n דרור גלוברמן, ‏\"בועדת הקבלה לגל\"צ אמרו שמקבלים אותי למרות שאבא שלי כמעט רוצח\", באתר ‏מאקו‏, 16 במרץ 2015, מתוך התוכנית \"אנשים\"\n רפי רשף תוכנית אינטימי עם, עמית סגל: \"הרבה פעמים אני מתחרט\", באתר nana10‏, 04 באפריל 2017\nאילנה דיין, יאיר גולן ועמית סגל, תוכנית עובדה, 7 באפריל 2019.\n גילי איזיקוביץ, איך התנחל עמית סגל בתודעה הציבורית והנחיל בה את האג'נדה מבית, באתר הארץ, 10 באפריל 2019\n  יהודה נוריאל, \"אין לי מושג עד היום מה יש בפלאפון של גנץ. אני לא עומד בקשר רציף עם חמינאי\", באתר \"ידיעות אחרונות\", 13 בדצמבר 2019\nדוד ורטהיים, ‏עמית סגל מודה שיש לו גישה ספקנית לגבי תיקי נתניהו. והוא לא מתכוון להתנצל על זה, באתר גלובס, 18 בספטמבר 2020\n  דנה ספקטור, \"נחשבתי למאמי, עד שהתחלתי להגיד את דעתי\", באתר \"ידיעות אחרונות\", 27 באוגוסט 2021\nשוקי טאוסיג, קץ הדמוקרטיה, באתר העין השביעית, 16 בפברואר 2023\nשוקי טאוסיג, הבית הלבנבן, באתר העין השביעית, 1 במרץ 2023",
    "pageid": 210211
  },
  {
    "title": "פות",
    "extract": "פּוֹת (בלטינית: Vulva) היא מכלול של איברי מין חיצוניים הנמצאים במפשעה הנקבית.\nתפקידיה הביולוגיים העיקריים של הפות כוללים מתן שתן, לידה, יחסי מין והפרשת נוזלי הווסת. הפות מתפתחת בשלבים אחדים, בעיקר בתקופת ההיריון ובגיל ההתבגרות. על פתח הנרתיק, הדגדגן ופתח צינור השופכה מגינות שפתי הפות.\nבפות ובמיוחד בדגדגן מצויים תאי עצב בריכוז גבוה יחסית לאיברי גוף אחרים, ומכאן הרגישות הרבה לכאב או לעונג (שנועד מבחינה ביולוגית לשמש תמריץ לקיום פעילות מינית).",
    "pageid": 63162
  },
  {
    "title": "צ'ארלס השלישי, מלך הממלכה המאוחדת",
    "extract": "המלך צ'ארלס השלישי (שמו הפרטי המלא: צ'ארלס פיליפ ארתור ג'ורג', באנגלית: Charles Phillip Arthur George;‏ נולד ב־14 בנובמבר 1948) הוא מלך הממלכה המאוחדת של בריטניה הגדולה ושל 14 ממלכות חבר העמים הבריטי. טקס ההכתרה הרשמי נערך במנזר וסטמינסטר ב־6 במאי 2023.\nצ'ארלס היה יורש העצר לתקופה הארוכה ביותר בתולדות מלכי בריטניה, 70 שנה ו־7 חודשים (החל מעליית אמו המלכה אליזבת השנייה למלוכה ב־6 בפברואר 1952, כאשר היה בן שלוש, ועד לפטירתה ב־8 בספטמבר 2022) ובמהלכה כונה נסיך ויילס. הוא המונרך הבריטי המבוגר ביותר שנכנס לתפקיד, בגיל 73‏.",
    "pageid": 42835
  },
  {
    "title": "ראיין ריינולדס",
    "extract": "ראיין רודני ריינולדס (באנגלית: Ryan Rodney Reynolds; נולד ב-23 באוקטובר 1976) הוא שחקן קולנוע ואיש עסקים קנדי.",
    "pageid": 640912
  },
  {
    "title": "שי קלפר",
    "extract": "שי קלפר (נולד ב-8 בינואר 1976) הוא קצין בצה\"ל בדרגת תת-אלוף, המשמש מפקד עוצבת הגליל. קודם לכן שימש מפקד מרכז הכשרות היסוד בפיקוד ההכשרות והאימונים, מפקד חטיבת גולני, מפקד המרכז לאימונים באש במל\"י, מפקד חטיבת שומרון, מפקד גדוד גפן ומפקד גדוד 51.",
    "pageid": 1196308
  },
  {
    "title": "תאג\"ד (סדרת טלוויזיה)",
    "extract": "תאג\"ד היא סדרת טלוויזיה ישראלית שעלתה לשידור ב-19 בספטמבר 2016 בחברת yes. יוצר הסדרה הוא ציון רובין, שגם כתב וביים. הסדרה מתארת את עלילותיהם של חובשי תאג\"ד של גדס\"ר צנחנים שמספרו בסדרה שונה ל-33 במקום 35. שיר הנושא של הסדרה בעונה הראשונה הוא \"ימים יפים\", אותו כתב והלחין אביהו לנדוור, ובעונה השנייה השיר \"עוד יום\" של להקת פול טראנק.\nב-7 בנובמבר 2016, \"yes\" הזמינה לסדרה עונה שנייה. היא עלתה ב-15 ביוני 2020. על אף סיומה של זו בקליף האנגר, התסריטאי והבמאי רובין החליט שלא להמשיך את הסדרה לעונה שלישית.\nביולי 2018 נרכשה הסדרה על ידי חטיבת הטלוויזיה של סרטי פרמאונט, וזו הפיקה את העיבוד האמריקאי \"68 Whiskey\".",
    "pageid": 1408037
  },
  {
    "title": "תוכנית הגרעין של ישראל",
    "extract": "ישראל הייתה המדינה השישית שהשיגה יכולת שימוש עצמאית בנשק גרעיני. עם זאת לישראל מדיניות של \"עמימות גרעינית\" - כלומר, לא לאשר ולא להכחיש יכולת גרעינית. אף על פי שישראל לא הודיעה במפורש על יכולתה הגרעינית, על פי הדלפה לעיתונות של מרדכי ואנונו (טכנאי שעבד בקריה למחקר גרעיני) וכן על פי הערכות של מומחים וארגוני מודיעין שונים ורמיזות של אנשי ממשל בישראל, ישראל נמנית עם המדינות שברשותן נשק גרעיני.\nבשל העמימות אין מידע אמין אודות המספר המדויק של הפצצות הגרעיניות שברשות ישראל, אך מקובל להעריך סדר גודל של עד 600 פצצות מדגמים שונים. ההערכות מתבססות על הדלפתו של ואנונו, על קיומו של הידע הנדרש בידי מדעני ישראל, ועל פוטנציאל הייצור של הקריה למחקר גרעיני.\nהדיון ביכולתה הגרעינית עולה מפעם לפעם לכותרות העיתונים. ראשי ממשלה ישראלים שונים התבטאו בעניין ובפרט עלתה הסוגיה לדיון עם המידע שפרסם ואנונו בשנת 1986. בעקבות הפרסום הורשע ואנונו בבגידה ובריגול חמור. הדיון ביכולתה הגרעינית של ישראל מקודם בחלקו גם על ידי ממשלת מצרים.",
    "pageid": 13234
  },
  {
    "title": "תסמונת אספרגר",
    "extract": "תסמונת אַסְפֶּרְגֵּר הייתה אחת מתסמונות הקשת האוטיסטית. מאז שנת 2013, התסמונת כבר לא-מאובחנת בפני עצמה, ואנשים בעלי אספרגר נקראים אוטיסטים בתפקוד גבוה.\nהתסמונת מתאפיינת בעיקר בקשיים באינטראקציה חברתית ובתקשורת לא מילולית. מאפיינים בולטים נוספים הם התנהגות חזרתית והעמקה אובססיבית בתחומי עניין צרים. התסמונת נבדלת משאר הלקויות האוטיסטיות בכך שהתפתחות הדיבור והשפה תקינות, ורמת האינטליגנציה נורמלית ולעיתים אף גבוהה. הלקות המרכזית של בעלי תסמונת אספרגר באה לידי ביטוי בתקשורת לא-מילולית עם הסביבה – בקושי בהבנת סיטואציות חברתיות ובהבנת הבעות פנים, קושי ביצירת מערכת יחסים אינטימית וכיוצא בזה. בהשוואה לתסמונות אחרות על הקשת האוטיסטית, לאספרגרים יש פחות כפייתיות (compulsive), פחות הפרעות במשחק דמיוני, ופחות הפרעות בשפה המדוברת. לרוב, לאנשים עם תסמונת אספרגר ישנן יכולות טובות של הבנת הנקרא ולימוד שפות וחלקם בעלי יכולת זיכרון טובה במיוחד.\nהתסמונת נקראת על שם הרופא האוסטרי הנס אספרגר, אשר חקר ותיאר אותה אצל ילדים בשנת 1944.",
    "pageid": 36569
  },
  {
    "title": "תענית",
    "extract": "ביהדות, תַּעֲנִית היא יום צום בעל משמעות דתית. ישנן שש תעניות קבועות במהלך השנה: יום הכיפורים שהוא חיוב מן התורה ומטרתו תשובה וכפרה על חטאים, תשעה באב, שבעה עשר בתמוז, צום גדליה, עשרה בטבת שהן תעניות אבל על אירועים מצערים שאירעו בתאריכים אלו, ותענית אסתר שהיא לזכר התענית שהתענו יהודי שושן בעקבות גזירות המן. בנוסף, ההלכה עוסקת בתעניות אחרות, באופנים שיחידים או קהילות מחליטים לצום, או באופנים שונים שיש לצום או שראוי לצום בעקבות או לרגל אירועים שונים. ההלכות הקשורות לתעניות מפורטות במשנה ובתלמוד בעיקר במסכת תענית, וכן במסכת יומא העוסקת ביום הכיפורים.\nשורש המילה תענית הוא ע-נ-ה, במשמעות של עינוי עצמי, ואולי במובן של רצון למענה.[דרוש מקור]",
    "pageid": 55308
  },
  {
    "title": "שיחה:רבקה ורדי",
    "extract": "",
    "pageid": 2039296
  },
  {
    "title": "11 הנקודות",
    "extract": "11 הנקודות הן אחד-עשר יישובים אשר הוקמו במבצע התיישבות גדול בנגב הצפוני, במוצאי יום הכיפורים תש\"ז י\"א בתשרי, בלילה שבין 5 ל-6 באוקטובר 1946, ביוזמת הסוכנות היהודית. מטרת המבצע הייתה הכללת אזור הנגב בתוך גבולותיה העתידיים של המדינה היהודית. נחשב למבצע ההתיישבות הגדול מסוגו בתקופת היישוב.\nהיישובים שהוקמו זכו לראשי התיבות \"קח משכנתא נג\"ב\" (קדמה, חצרים, משמר הנגב, שובל, כפר דרום, נירים, תקומה, אורים, נבטים, גלאון ובארי).",
    "pageid": 27917
  },
  {
    "title": "אגף המודיעין",
    "extract": "אגף המודיעין (בראשי תיבות: אמ\"ן) של צה\"ל הוא חלק מקהילת המודיעין הישראלית, האחראי על איסוף וניתוח מודיעין צבאי. אגף המודיעין פועל בתיאום ובמשולב עם שירותי המודיעין האחרים על פי הגדרת ייעודם.\nאגף המודיעין נושא באחריות למתן התרעה מפני מלחמה ומפני פעולות איבה וטרור, להערכת המודיעין הלאומית במישור הצבאי והמדיני, למתן מודיעין צבאי שוטף ולהפצתו, לביטחון המידע, ולמודיעין המסכל בצה\"ל.\nאגף המודיעין מנחה מקצועית את כל גופי המודיעין בצה\"ל:\n\nגופי המודיעין בזרועות צה\"ל: להק המודיעין (למד\"ן) בחיל האוויר ומספן המודיעין (מד\"ן) בחיל הים.\nיחידות המודיעין בפיקודים המרחביים: פיקוד הצפון, פיקוד המרכז, פיקוד הדרום ופיקוד העורף; ובאוגדות והחטיבות שתחתיהם.\nאגף המודיעין פועל בתיאום עם המוסד למודיעין ולתפקידים מיוחדים (\"המוסד\"), שירות הביטחון הכללי (שב\"כ), ואגף המודיעין במשטרת ישראל.\nבראש אגף המודיעין עומד קצין בדרגת אלוף. ראש אגף המודיעין הנוכחי הוא האלוף אהרון חליוה.\nלאחר מלחמת יום הכיפורים הוחלט על הפרדה בין אגף המודיעין לחיל המודיעין, אשר בראשו יעמוד קצין מודיעין ראשי, שיהיה כפוף לראש אמ\"ן ויבוא במקום תפקיד \"עוזר ראש אמ\"ן לחמ\"ן\". המטרה הייתה לאפשר לראש אמ\"ן להתמסר לנושאי המחקר, הערכת המודיעין וההתרעה, ולהסיר ממנו את הצורך לדאוג לטיפול היום-יומי בענייני הלוגיסטיקה והארגון הקשורים לניהול זרוע המודיעין בצבא.",
    "pageid": 29206
  },
  {
    "title": "אוטיזם",
    "extract": "אוטיזם, הפרעה על רצף האוטיזם או הספקטרום האוטיסטי (באנגלית: Autism Spectrum Disorder ובקיצור ASD) הוא שונות נוירולוגית הנגרמת משילוב של גורמים סביבתיים, תורשתיים וגנטיים. זוהי תסמונת קלינית המתאפיינת בקשיים שונים בתחום הקשרים הבין-אישיים, בתחום החברתי, השפתי והתקשורתי. מאפיינים נוספים שבדרך כלל מופיעים אצל אוטיסטים הם תחומי עניין מצומצמים, בעיות בוויסות החושי ובוויסות הרגשי, והתנהגות סטראוטיפית וחזרתית הכוללת בין היתר תנועות חזרתיות שמבוצעות ללא מטרה מוטורית מוגדרת, כמו נפנופי ידיים או סיבובים במקום.\nלפני 2013 היה נהוג לחלק את הספקטרום האוטיסטי למספר אבחנות נפרדות, שכללו אוטיזם קלאסי, תסמונת אספרגר, וקבוצת תסמונות בשם \"הפרעה התפתחותית נרחבת\" (באנגלית: Pervasive Developmental Disorder ובקיצור PDD). אולם לאחר פרסום DSM-5 ו-ICD-11 בוטלו האבחנות הנפרדות, וכל האבחנות אוחדו לאבחנה יחידה בשם \"Autism Spectrum Disorder\", המוכרת גם בראשי התיבות ASD.\nהספקטרום האוטיסטי מתאפיין בשונות נוירולוגית, כלומר שונות בתהליכי חשיבה, ובשונות תפיסתית שמתבטאת בשונות בתהליכי עיבוד מידע חושי. מחקרים מראים כי לאוטיזם יש קשר גנטי תורשתי – קיים מתאם גבוה בין שכיחות האוטיזם לבין קשר משפחתי.\nמכיוון שאוטיזם הוא ספקטרום, לא כל המאפיינים המזוהים עם אוטיזם מופיעים אצל כל אוטיסט. יתרה מכך, המאפיינים מתבטאים אצל כל אוטיסט בצורה שונה ובעצימות שונה. ישנם אוטיסטים בעלי צורכי תמיכה גבוהים, חלקם אינם מדברים כלל, וכן אוטיסטים אחרים שצריכים מעט מאוד תמיכה מהסביבה. בנוסף, הצורך בתמיכה עשוי אף להשתנות אצל אותו אדם בהתאם לסיטואציה.",
    "pageid": 2199438
  },
  {
    "title": "אוניברסיטת הווארד",
    "extract": "אוניברסיטת הווארד (באנגלית: Howard University) היא אוניברסיטה פרטית בוושינגטון די. סי., ארצות הברית. האוניברסיטה, מבחינה היסטורית וגם כיום, מאופיינת ברוב של אפרו-אמריקאים.\nבאוניברסיטה לומדים (נכון ל-2010) כ-10,500 תלמידים, ב-15 פקולטות, בין השאר בית הספר לרפואה הוותיק, המפעיל אף בית חולים מטעמו.",
    "pageid": 1094190
  },
  {
    "title": "אורגזמה",
    "extract": "אורגזמה או אֲבִיּוֹנָה (מיוונית: ὀργασμός) היא פורקן מיני המתרחש אצל יונקים. אורגזמה יכולה להתרחש במהלך ההזדווגות, במהלך אוננות ואף בזמן השינה (ראו גם: קרי לילה). אצל שני המינים, האורגזמה מלווה בתחושת עונג, ואצל הזכר בדרך כלל בפליטת נוזל זרע. אצל האדם, וגם אצל יונקים רבים אחרים, כגון דולפינים ובונובו, קיום מגע מיני אינו לצורכי רבייה בלבד אלא גם לצורך הנאה פיזית, שהאורגזמה היא שיאה.",
    "pageid": 98554
  },
  {
    "title": "אלבניה",
    "extract": "רפּוּבְּלִיקַת אַלְבַּנְיָה (באלבנית: Republika e Shqipërisë; פירוש השם הוא \"ארץ העיטים\") היא מדינה בדרום-מזרח אירופה. אלבניה גובלת במדינות מונטנגרו בצפון, קוסובו בצפון-מזרח, מקדוניה הצפונית במזרח, יוון בדרום, וחוף הים האדריאטי במערב. בשנת 2009 הצטרפה אלבניה לברית נאט\"ו.\nאלבניה היא גם מולדת העם האלבני. עיר בירתה היא טירנה.\nרוב אזרחי אלבניה הם מוסלמים-סונים, ומיעוטם הם נוצרים-קתולים או נוצרים-אורתודוקסים-מזרחיים. אלבניה היא גם חברה בארגון לשיתוף פעולה אסלאמי.",
    "pageid": 12612
  },
  {
    "title": "אמה ד'ארסי",
    "extract": "אמה זיא ד'ארסי (באנגלית: Emma Zia D'Arcy; תאריך לידה: 27 ביוני 1992) היא שחקנית תיאטרון, קולנוע וטלוויזיה ממוצא אנגלי. היא א-בינארי.",
    "pageid": 2030287
  },
  {
    "title": "אמפטמין",
    "extract": "אמפטמין (alpha-methyl-phenetylamine) הוא תרופה ממשפחת הממריצים הפועלת על מערכת העצבים המרכזית, ומשמשת לטיפול בהפרעת קשב, ריכוז והיפראקטיביות (ADHD), לטיפול בנרקולפסיה (נרדמות) וכמדכא תיאבון בבקרת משקל גוף.\nשילוב של דקסטרואמפטמין  + אמפטמין, משמש לטיפול בתסמיני ADHD וידוע בשמות המסחריים \"אמפטמין מיקס\", אטנט ואדרל (Adderall בחו\"ל).\nלאמפטמין מרכז כיראלי אחד בלבד, ולכן הוא מופיע בשתי תבניות אופטיות פעילות – איזומר ימני (-dextro או d-) ואיזומר שמאלי (levo- או I-). כיום השימוש באיזומר השמאלי של אמפטמין לטיפול תרופתי ב-ADHD הוא בתערובת של מלחים יחד עם תערובת אננטיומרים של אמפטמין (MES-amphetamine), שמכילה ביחס של 1:3 אמפטמין איזומר ימני: אמפטמין איזומר שמאלי. הרכב זה נמכר הן בתצורת שחרור מידי והן בתצורת שחרור מושהה. ריכוז השיא בפלזמה הוא לאחר 3 שעות מנטילת הכדור, נתון שאינו משתנה בין האיזומרים.\nבשנת 2007 הוצגה תרופה חדשה בשם ליסדקסאמפטמין (lisdexamfetamine dimesylate) שהוא אמפטמין בצורת קדם-תרופה הידוע גם בשם המסחרי ויואנס (Vyvanse). ליסדקסאמפטמין מכילה את החומצה האמינית הטבעית ליזין, שקשורה בקשר קוולנטי דרך קבוצת האמין לאמפטמין איזומר ימני. התרופה עוברת פירוק לאחר ספיגה למחזור הדם על ידי תאי הדם האדומים היא מפורקת לשני מרכיבי היסוד שלה (אמפטמין וליזין) על ידי הידרוליזה אנזימטית. ריכוז השיא של התרופה בדם מגיע לאחר פחות משעה ונמשך בערך 12 שעות.\nהתרופות הללו נמצאות בשימוש נרחב כבר עשרות שנים. מחקרים רבים, שבחנו את ההשפעה לטווח ארוך של נטילת תרופות ממריצות, לא מצאו שיש סכנה מיוחדת בנטילת התרופה, גם לא לטווח הארוך כאשר האמפטמין נלקח כגלולה, האפקט של התרופה \"חלק\" יותר (מתון יותר) ונמשך לזמן רב יותר. לעיתים אמפטמין נלקח גם כדי להגביר את התופעות השונות של סמים אחרים[דרוש מקור]. בשל השפעותיו הממריצות האמפטמין נחשב כסם אסור בספורט אלא באישור רפואי בלבד. הוא משווק כיום בישראל בשמות מסחריים כגון אדרל, אטנט, ובעבר שווק בשם Amphetamine Mixed Salts.",
    "pageid": 86088
  },
  {
    "title": "אפרו-אמריקאים",
    "extract": "אפרו-אמריקאים (באנגלית: Afro-Americans; גם אפריקאים אמריקאים (African Americans), או אמריקאים שחורים (black Americans)) הם קבוצה אתנית בארצות הברית שמקורה ביבשת אפריקה ומורכבת בעיקרה מצאצאי העבדים שהובאו מאפריקה. לפי מפקד האוכלוסין ב-2019, בארצות הברית חיים כ-46.7 מיליון אפרו-אמריקאים, שהם כ-14.2% מכלל האוכלוסייה.\nבמאה ה-16 החל תהליך שינוע של מיליוני בני אדם מאפריקה לארצות הברית הנקרא גם סחר העבדים האטלנטי. במסגרת הסחר הובאו מיליוני אפריקאים לאמריקה והם נמכרו לעבדות. אחרי יותר מ-200 שנות עבדות, בעקבות מלחמת האזרחים, אושר התיקון ה-13 לחוקת ארצות הברית אשר ביטל את העבדות, אך אפרו-אמריקאים לא זכו לשוויון בחוק עד 1964. מצבם של אמריקאים-אפריקאים השתפר מאז תקופת השיקום, וכלל פיתוח תרבותי, השתתפות בעימותים ובמלחמות של ארצות הברית, סיום ההפרדה גזעית, והופעת התנועה לזכויות האזרח. בבחירות לנשיאות שנערכו ב-2008 ניצח ברק אובמה, שאביו הוא קנייתי שחור ואימו אמריקאית ממוצא אירופי, והפך לאמריקאי-אפריקאי הראשון שנבחר לנשיאות ארצות הברית, ואף נבחר לכהונה שנייה. בבחירות שנערכו ב-2020 זכה סגנו של אובמה, ג'ו ביידן, ממוצא אירופי, ואיתו נבחרה סגניתו קמלה האריס, שאימה ממוצא טמילי ואביה ממוצא אפרו-אמריקאי. עם בחירתה הפכה האריס הן לאישה הראשונה המחזיקה בתפקיד סגנית הנשיא והן לאפרו-אמריקאית הראשונה בתפקיד זה.\nעל פי נתוני לשכת מפקד האוכלוסין של ארצות הברית, מהגרים שהגיעו לארצות הברית מאפריקה אינם מזדהים כאפרו-אמריקאים, אלא כילידי הארצות שמהן היגרו (כ-95%), ואילו מהגרים מהאיים הקריביים או מאמריקה הדרומית וצאצאיהם עשויים לעיתים להזדהות כאפרו-אמריקאים. התרבות, השפה, ההיסטוריה ומאפיינים נוספים שלהם שונים מאלה של אמריקאים אפריקאים שהם צאצאי העבדים בארצות הברית. מהגרים מהאיים הקאריביים או מאפריקה דוברים לעיתים קרובות צרפתית, אנגלית בריטית או שפה אירופאית אחרת כשפת אם.",
    "pageid": 28123
  },
  {
    "title": "ארץ ישראל",
    "extract": "ארץ ישראל (בראשי תיבות: א\"י, נקראת בלועזית: פָּלֶשְׂתִּינָה, ובערבית: فلسطين, בתעתיק לעברית: פָלַסְטִין) היא חבל ארץ הנמצא בדרום-מערב יבשת אסיה, באגן הים התיכון ובחלק של המזרח התיכון המכונה הלבנט ומחולק כיום בין מדינת ישראל וממלכת ירדן לפחות, ולפי גבולות רחבים יותר אף בין סוריה, לבנון ואולי מצרים. המינוח המתייחס לשטח בו נחלו שבטי ישראל משני עברי הירדן או לגבולות ההבטחה וארץ ישראל השלמה. ארץ ישראל המערבית חופפת בקירוב לחלק המערבי של פלשתינה-א\"י המנדטורית. ארץ ישראל ממזרח לנהר הירדן בה נחלו שניים וחצי השבטים ובכללה הגולן מכונה בשם עבר הירדן המזרחי. ב-1921 הוציאה בריטניה (שקיבלה מנדט על שני עברי הירדן) את רובו הגדול של עבר הירדן המזרחי מתחום ארץ-ישראל (פלשתינה), וייסדה בו את אמירות עבר הירדן לימים ממלכת ירדן. שטחי רמת הגולן נכבשו על ידי מדינת ישראל מסוריה, במלחמת ששת הימים.\nלארץ ישראל, השוכנת במיקום אסטרטגי בין מצרים, סוריה וחצי האי ערב, נודעה חשיבות רבה מבחינה דתית, תרבותית, מסחרית ופוליטית. מהאלף ה-2 לפנה\"ס ועד לימינו, אוכלסה הארץ על ידי עמים שונים וקבוצות אתניות שונות, בהם כנענים, עברים (יהודים), פלשתים, אדומים, יוונים וערבים, וחלקים ממנה היו תחת שלטונן של אימפריות ומדינות שונות, בהן מצרים העתיקה, ממלכות ישראל ויהודה, אשור, בבל, פרס, מצרים התלמיית, הממלכה הסלאוקית, יהודה החשמונאית, האימפריה הרומית, האימפריה הביזנטית, הערבים המוסלמים, הצלבנים, הממלוכים, העות'מאנים, בריטניה, ישראל, ירדן ומצרים. כיום, בתחום ארץ ישראל המערבית חיים מספר כמעט שווה של יהודים ומוסלמים.\nבארץ ישראל התחולל חלק ניכר מן ההיסטוריה של עם ישראל, ועל פי התנ\"ך היא הארץ אותה הבטיח אלוהים לזרעם של אברהם, יצחק, ויעקב, הקרוי גם בשם \"ישראל\". לכן העם היהודי, \"בני ישראל\", רואים בה מרכז לאומי יהודי. כמו כן, האסלאם והנצרות רואות בארץ ישראל מרכז דתי בעל חשיבות היסטורית רבה.\nהחל מסוף המאה ה-19 ותחילת המאה ה-20 האזור עומד במוקד סכסוך לאומי בין התנועה הציונית לתנועה הלאומית הפלסטינית. כיום, למעט רצועת עזה, כל שטחה של הארץ, שהיה לפני קום המדינה תחת שלטון המנדט הבריטי, נשלט על ידי מדינת ישראל. הקו הירוק הוא גבול המדינה המוכר על ידי הקהילה הבין-לאומית, בעוד בקעת הירדן וחלקים מיהודה ומהשומרון, השוכנים בליבה של הארץ, מוחזקים צבאית על ידי ישראל מאז מלחמת ששת הימים, ומיושבים חלקית בישראלים שהתנחלו באזור. המחלוקת על מעמדו של שטח זה מהווה את אחד מנושאי הליבה של הסכסוך הישראלי-פלסטיני.\nעל פי נתוני הלשכה המרכזית לסטטיסטיקה והמנהל האזרחי, בשנת 2022 יהודים ו\"אחרים\" היוו 49.84% מהאוכלוסייה בארץ ישראל, לעומת 50.16% פלסטינים. עם זאת, הגיאודמוגרף ארנון סופר ציין כי מדדים אלה אינם מביאים בחשבון קבוצות רבות של מי שאינם יהודים, אשר מספרם הכולל מגיע לכ-650 אלף נפש, וכי עובדה זו מורידה את שיעור היהודים בארץ ישראל ל-46%–47% בלבד.",
    "pageid": 1975
  },
  {
    "title": "בידו",
    "extract": "בידו (ערבית: بدّو) היא עיירה פלסטינית בהרי ירושלים, המשתייכת לנפת ירושלים של הרשות הפלסטינית. העיירה מצויה כ-6 קילומטרים מצפון מערב לירושלים וסמוך לקוביבה, בית סוריכ והר אדר. על פי נתוני הלשכה הפלסטינית המרכזית לסטטיסטיקה, בשנת 2006 התגוררו ביישוב 6,368 תושבים.",
    "pageid": 1522297
  },
  {
    "title": "גרינלנד",
    "extract": "גרינלנד (בגרינלנדית: Kalaallit Nunaat – ‏ IPA: ‏[kaˈlaːɬːit ˈnunaːt] – \"ארץ הכלשיט\"; דנית: Grønland, גְּרֶנְלֶנְד) הוא האי הגדול ביותר בעולם מבחינת שטח (2,130,800 קמ\"ר). הוא נמצא בצפון האוקיינוס האטלנטי, ומוקף באוקיינוס האטלנטי מדרום, האוקיינוס הארקטי מצפון, ים גרינלנד ממזרח ומפרץ באפין ממערב. גרינלנד היא טריטוריה דנית בעלת שלטון עצמי רחב, ואינה חלק מהאיחוד האירופי.",
    "pageid": 15949
  },
  {
    "title": "דגדגן",
    "extract": "הדגדגן (בלועזית: קליטוריס, Clitoris) הוא רקמה זקיפה בעלת כ-8,000 קצות עצבים שנמצאת בפות - איבר המין הנקבי אצל יונקים. הדגדגן הוא האיבר האורגזמטי העיקרי בגוף האישה - בעת עוררות מינית הדגדגן מתנפח, נעשה רגיש למגע, ומעביר ריגוש והנאה מינית העשויים להוביל לאורגזמה.",
    "pageid": 10634
  },
  {
    "title": "דודו טופז",
    "extract": "דודו טופז (20 בספטמבר 1946 – 20 באוגוסט 2009) היה קומיקאי, שחקן, תסריטאי, סופר ומנחה טלוויזיה ישראלי. חתן פרס כינור דוד. כונה בפי התקשורת הישראלית \"הראשון בבידור\", על שם תוכנית הטלוויזיה שלו, ו\"מלך הרייטינג\", בשל הצלחתו המסחרית הנרחבת כמנחה תוכניות בידור ואירוח פופולריות. התאבד בתא המעצר לאחר שנעצר בחשד שהזמין ביצוע מעשי אלימות שגרמו חבלות לאנשי תקשורת שונים.",
    "pageid": 11096
  },
  {
    "title": "האלופה",
    "extract": "\"האלופה\" היא טלנובלה טלוויזיונית ששודרה החל מ-2 באפריל 2006 ועד לסיומה ב-23 בדצמבר 2009 במשך 3 עונות ו-288 פרקים בחברת HOT. הסדרה עוקבת אחר חייהם של שחקני קבוצת כדורגל ישראלית דמיונית, \"הכח ירושלים\", שלוקחת חלק בליגת העל.",
    "pageid": 168222
  },
  {
    "title": "היורשים (סרט, 2015)",
    "extract": "היורשים (באנגלית: Descendants) הוא סרט טלוויזיה מוזיקלי מקורי של ערוץ דיסני ששודר לראשונה ב-31 ביולי 2015. הסרט מתעד את חיי ילדיהם של חלק מנבלי דיסני הגדולים ביותר כשהם לומדים בבית הספר יחד עם ילדיהם של הגיבורים. בסרט מככבים מיטשל הופ, שרה ג'פרי, ג'דדיה גודאייקר, דיאן דואן, בראנה דאמיקו, דאב קמרון, בובו סטיוארט, קמרון בויס וסופיה קרסון.\nבשנת 2016 יצא לאור באנגלית ספר של \"היורשים\" ששמו \"חזרה לאי האבודים\", אותו כתבה הסופרת מליסה דה לה קרוז (כותבת \"המכשפות מאיסט אנד\"). לסרט יצא בשנת 2017 סרט המשך הממשיך את עלילותיהם של ארבעת ילדי הנבלים. ובשנת 2019 יצא לאור הסרט השלישי של ״היורשים״ הסוגר את עלילת הסרטים הקודמים.",
    "pageid": 1297487
  },
  {
    "title": "המפקח הכללי של משטרת ישראל",
    "extract": "המפקח הכללי של משטרת ישראל או בקיצור מפכ\"ל המשטרה הוא קצין משטרה בדרגת רב-ניצב, העומד בראש משטרת ישראל ואחראי על ניהול המשטרה. מקום משרדו הוא בבניין המטה הארצי של משטרת ישראל בקריית הממשלה ע\"ש מנחם בגין בירושלים.\nהמפכ\"ל נבחר לתפקידו על ידי הממשלה בהמלצת השר לביטחון הפנים.\nב-17 בינואר 2021 מונה קובי שבתאי לתפקיד המפכ\"ל ה-19. עם סיום תפקידו ב-18 ביולי 2024 ובלא שאושר מינויו של מפכ\"ל חדש, החל סגן המפכ\"ל, ניצב אבשלום פלד, את תפקידו כממלא מקום המפכ\"ל.",
    "pageid": 16897
  },
  {
    "title": "הפרעה טורדנית-כפייתית",
    "extract": "הפרעה טורדנית-כפייתית או טורדנות כפייתית (באנגלית: Obsessive–compulsive disorder; או בקיצור: OCD) היא הפרעה נפשית המאופיינת בחוזרניות יום יומית של מחשבות פולשניות והתמודדות איתן כך שהתפקוד היום יומי נפגע קשות – או מהפרעה לקשב בשל המחשבות, או מחרדה מתוכן המחשבות, או מהזמן והאנרגיה שמופסדים מההתמודדות עם המחשבות, או מכל אלה יחדיו.\nבמסגרת ההפרעה, כל מחשבה פולשנית מוגדרת כאובססיה, גורמת הסחה ואולי גם חרדה ומצריכה ביצוע פעולה מסוימת כמו זימון מחשבה נגדית (מחשבה המבטלת לוגית את המחשבה הקודמת או מתעלמת ממנה) ו\\או ביצוע פעולה מרחבית מסוימת כמו התוודות בקול רם מול אדם קרוב על תוכן המחשבה ועל ביטולה או ניקיון או טהרה מספר פעמים או כמו פתיחה וסגירה של דלת מספר פעמים עד שמורגש שהיא נסגרה \"טוב\" ועוד; כל פעולה כזו מוגדרת כקומפולסיה ומטרתה להפסיק את ההסחה ואולי גם את החרדה.\nכל אדם סובל לעיתים ממחשבות פולשניות והוא בדרך כלל גם יכול לבטל אותן עם מחשבה נגדית או להתעלם מהן אבל כאשר מחשבות פולשניות הופכות אובססיביות, כלומר מתרחשות באופן יום יומי, לפחות שעה ביום או ברוב היום ופוגעות בתפקוד הכללי ואף ביכולתו להתפרנס ובמיוחד אם מחשבות אלה הן על פגיעה בעצמי או באחר (גם אם פגיעה כזו לא מתרחשת כלל והמחשבה עליה מבוטלת במחשבה נגדית פעם אחר פעם) הוא חווה הפרעה טורדנית-כפייתית במסגרתה הוא מפסיד כמות גדולה של זמן ואנרגיה בשל האובססיות והקומפולסיות או בשל החרדה הכבדה בהיעדר הקומפולסיות אשר יכולה לגרום סיבוכים רפואיים.\nהפרעה טורדנית-כפייתית שבה קורים התקפי אובססיות חריפים ושאינה מטופלת כיאות יכולה להוביל להתקפי פאניקה, דיכאון קליני ועוד ואף לדחפים אובדניים וניסיונות התאבדות ובמקרים כאלה היא מצריכה טיפול מיידי והשגחה מתמדת על הסובל – השגחה שלעיתים רק בית חולים פסיכיאטרי יכול לספק.\nהגורמים להפרעה טורדנית-כפייתית הם נושא שנוי במחלוקת אך ישנה הסכמה שהם קשורים לחוסר איזון כימי במוח שמקורו יכול להיות תרופתי (תרופות מסוימות יכולות לגרום להפרעה טורדנית-כפייתית כתופעת לוואי שלהן). מצב זה יכול להיות מוחרף ממצבים כמו פוסט טראומה או בדידות או חוסר תעסוקה או היעדר עקרונות קוגניטיביים (עקרונות חשיבה) שיכולים למנוע מההפרעה להפריע באופן משמעותי למהלך החיים.\nטיפול נפוץ להפרעה טורדנית-כפייתית יכול להיות מושג בעזרת טיפול קוגניטיבי-התנהגותי (CBT) שמטרתו, לכל הפחות, ללמד עקרונות קוגניטיביים שנועדו לעזור בהתמודדות עם האובססיות, או בעזרת טיפול תרופתי או בעזרת שילוב של שניהם.\nבבתי חולים פסיכיאטריים בהם הטיפול הוא בדרך כלל משולב (CBT ותרופות), לעיתים משולב איתם גם טיפול בהבעה ויצירה.\nעם חלוף השנים מתפרסמת בנושא גם יותר ויותר ספרות מחקרית לפיה חסרים תזונתיים בוויטמיני B כגון ויטמין B12 וכן במספר נוטריאנטים נוספים כמו אינוזיטול , יכולים להחריף את הבעיה אם לא לגרום לה ולכן ייתכן ויהיו גם אלמנטים תזונתיים בטיפול.",
    "pageid": 9804
  },
  {
    "title": "הצל (ראפר)",
    "extract": "יואב אליאסי (נולד ב-22 בנובמבר 1977), המוכר בשם הבמה הצל, הוא ראפר, אושיית רשת, בלוגר, פקד במשטרה, פעיל פוליטי וחברתי ימני ישראלי. נודע בעיקר בזכות עבודתו המשותפת עם הראפר סאבלימינל במסגרת הצמד \"סאבלימינל והצל\". החל מ-2014, הצל נודע גם עקב פעילות חברתית, הסברתית ופוליטית ימנית אשר הוא מגדיר כקיצונית בעיקר על ידי העלאת פוסטים בעלי אופי ימני-פוליטי ברשתות חברתיות.",
    "pageid": 351115
  },
  {
    "title": "חברים",
    "extract": "חברים (באנגלית: Friends) היא קומדיית מצבים אמריקאית, ששודרה לראשונה ברשת NBC בין השנים 1994–2004, וכללה עשר עונות שידור. יוצרי הסדרה הם מרתה קאופמן ודייוויד קריין. בסדרה מככבים מת'יו פרי, קורטני קוקס, מאט לה-בלאנק, ליסה קודרו, דייוויד שווימר וג'ניפר אניסטון, המגלמים, בהתאמה, שישה חברים קרובים: צ'נדלר בינג, מוניקה גלר, ג'ואי טריביאני, פיבי בופה, רוס גלר ורייצ'ל גרין. הסדרה עוקבת אחר עלילותיהם במנהטן שבניו יורק.\nהסדרה שודרה בערוצי טלוויזיה ברחבי העולם, ושידוריה החוזרים נמשכים עד היום. לאורך שידורה, זכתה \"חברים\" לביקורות טובות. מדרוג הצפייה הגבוה של הסדרה מיקם אותה באורח קבוע בעשירייה הפותחת של רשימות הרייטינג והיא אחת מקומדיות המצבים הפופולריות ביותר ברשת NBC. בישראל, הסדרה המקורית שודרה כולה בהוט קומדי סנטרל, ב-yes Comedy HD ובנטפליקס. בעבר, שודרה גם בערוץ ביפ, בערוץ 2, וב-HOT3. הסדרה זכתה במספר רב של פרסי טלוויזיה והייתה מועמדת ל-63 פרסי אמי. לסדרה יש השפעה תרבותית גדולה. לדוגמה, בית הקפה \"סנטרל פרק\", שהופיע באופן בולט בסדרה, נתן השראה לבתי קפה בכל רחבי העולם ושימש מקור לחיקויים רבים. כל עונותיה של הסדרה יצאו במארזי DVD, ולאחר סיום הסדרה, נוצרה סדרת הבת \"ג'ואי\" בכיכובו של מאט לה-בלאנק.\nפרק איחוד רשמי, צולם כשני עשורים לאחר סיום הסדרה, ועלה לשידור ב-27 במאי 2021, בשירות הסטרימינג HBO Max.",
    "pageid": 2783
  },
  {
    "title": "חיל השריון",
    "extract": "חיל השריון הישראלי (בראשי תיבות: חש\"ן) הוא החיל המתמרן העיקרי בזרוע היבשה של צבא הגנה לישראל והוא מבין חילות השריון הגדולים בעולם, חיל השריון מבסס את עיקר כוחו על טנקי מערכה.\nחיל השריון הוא החיל המכריע בזרוע היבשה אשר מבסס את המחץ שלו על שילוב של ניידות, עמידות וכוח אש. החיל מפעיל בעיקר טנקי מערכה מסדרת המרכבה אך גם יחידות פלס\"ר ופלמ\"ס. כמו כן, לרוב חטיבות השריון כפופים גם גדודים של חיל ההנדסה הקרבית שמפעילים כלים הנדסיים מסוגים שונים. במלחמות תפקיד חיל השריון הוא כפול. מצד אחד להוביל את הכוחות המסתערים בקו הראשון ולטהר את השטח מכוחות אויב, ומהצד השני לבלום את כוחות השריון של האויב ולהשמיד את הטנקים שלו. בימי שלום, מספק חיל השריון גיבוי לחיל הרגלים בעת ביצוע משימות ביטחון שוטף, כאשר הטנקים משמשים בגדר \"מוצב נייד\" המהווה מכפיל כוח לכוחות הבט\"ש.\nצבעה של כומתת החיל הוא שחור ואילו צבעי הדגל של חיל השריון הם ירוק ושחור. בסמל החייל, הקבוע על הכומתות, מופיע טנק קרומוול – מדגמי הטנקים שמהם הורכב החיל בראשית דרכו. סיסמתו של החיל היא \"האדם שבטנק ינצח\".\nקצין השריון הראשי הנוכחי הוא תת-אלוף אוהד מאור.",
    "pageid": 32064
  },
  {
    "title": "יהודים",
    "extract": "יְהוּדִים, המוכרים גם בשם עַם יִשְׂרָאֵל (או הָעָם הַיְּהוּדִי), הם לאום וקבוצה אתנו-דתית שמקורה על פי המסורת בחלק משבטי ישראל, ובממלכות העבריות ישראל ויהודה, שהיו מתושבי ארץ ישראל שבמזרח התיכון בסוף האלף השני לפנה\"ס. האתניות, הלאומיות, התרבות והדת היהודיות קשורות זו לזו באופן הדוק; האמונה והמסורות של עם ישראל היא היהדות. יחד עם זאת, במהלך ההיסטוריה הצטרפו או צורפו לעם ישראל אישים וקבוצות שונות בתהליך המכונה גיור.\nהאזכור החיצוני הקדום ביותר לקבוצה בשם \"ישראל\" בארץ ישראל הוא בכתובת מצרית משלהי המאה ה-13 לפנה\"ס. למרות ויכוח בין ארכאולוגים בין 'מינימליסטים' (המייחסים חשיבות קטנה לעדות המקרא ומכפיפים אותה לממצאים ארכאולוגים ולעדויות חיצוניות) ל'מקסימליסטים' או שמרנים או אלו המזוהים עם 'ארכאולוגיה מקראית' (כלומר חוקרים המוכנים עקרונית לקבל את עדות המקרא כבעלת תוקף כשלעצמו), מקובלת על רוב החוקרים עובדת קיומו של עם עברי לכל המאוחר במאה ה-10 לפנה\"ס. הוויכוח בין האסכולות הנזכרות מתקיים גם לגבי היקף ואופי ההתיישבות של העם העברי, אך ברור שלכל המאוחר במאה ה-9 לפנה\"ס התבססו באזור שתי ממלכות עבריות מקראיות – ממלכת ישראל וממלכת יהודה – שהתפלגו להן מממלכת ישראל המאוחדת. היהודים נקראים על שם ממלכת יהודה, שנותרה לבדה לאחר חורבן ממלכת ישראל בשנת 722 לפנה\"ס, וחורבנה של ממלכת יהודה בשנת 586 לפנה\"ס עם גלות בבל. עם שיבת ציון, החלה תקופת בית שני, ברובה חיו תושבי יהודה תחת שלטון זר, למעט תקופה קצרה של שלטון עצמאי בימי החשמונאים. במקביל שגשגה פזורה יהודית גדולה בכל אגן הים התיכון, ובתקופה הרומית הגיע אחוז היהודים באוכלוסיית העולם לשיא היסטורי. עם זאת במהלך מרידות יהודה ברומא מקרב פרובינקיה יוּדַיְאָה (בלטינית: Provincia Iudaea), יהודים רבים נהרגו, נעקרו, הוגלו, או נמכרו לעבדות, וחבל יהודה כמעט התרוקן כולו מיושביו. לאחר המרידות מרכז כובדו של היישוב היהודי עבר לגליל, ומאוחר יותר לבבל השכנה.\nהיישוב היהודי בארץ ישראל המשיך להצטמצם תחת השלטון הביזנטי והמוסלמי, עד שהגיע לשיעור נמוך במיוחד בזמן השלטון העות'מאני, לכל היותר 8% בלבד מאוכלוסיית ארץ ישראל במאה ה-19.\nיהודים המשיכו להתפזר בעולם המוכר (נוצרי ומוסלמי) במהלך ימי הביניים המוקדמים והמאוחרים, ועל פי הערכות מקובלות, עמד מספר היהודים בעולם בשנת 1700 על כ-650 אלף נפש. על קהילות וותיקות בארצות האסלאם ובאיטליה נוספו קהילות קטנות במערב אירופה, וקהילות ביניניות במרכז ובמזרח אירופה ובספרד. ב-1290 גורשו יהודי אנגליה, במהלך המאה ה-14 גורשו יהודי צרפת, ובסוף המאה ה-15 גורשו היהודים מספרד. חלקם נדדו לאירופה, חלקם לצפון אפריקה ולאורך השנים גם לרחבי האימפריה העות'מאנית.\nבעולם כולו היו בשנת 1800 כ-2.25 מיליון יהודים בלבד, אך מספרם גדל פי 4.5 תוך מאה שנה, ועמד על יותר מ-10 מיליון בשנת 1900.\nבמקביל השתנו קהילות יהודיות בארצות שונות גם בשל הגירה: יהודי צרפת שמנו ב-1789 לכל היותר 30 אלף נפש, הפכו לקהילה של כ-300 אלף נפש תוך כמאה שנה. בארצות הברית בה חיו ב-1776 לא יותר מ-2000 יהודים, חי ב-1860 מעל ל-250 אלף וב-1924 לפחות 5 מיליון. התחזקות היישוב היהודי בארץ ישראל החלה במהלך המאה ה-19, עם התמורות בתחבורה לארץ-ישראל, שיפור יחסי של המצב בעיקר אחרי 'מלחמת קרים' והגידול במספר היהודים בעולם, שחלק זעיר מהם רצה לממש את מצוות העלייה לארץ. ב-1878 כבר חיו בארץ ישראל כ-24,000 יהודים, ועם הופעת התנועה הציונית, התחזק זרם העלייה אך עדיין היה רק כ-2% מכלל היהודים שהיגרו עד 1924. עליות המוניות יחסית החלו רק מהעלייה הרביעית, והעליה החמישית כמו גם גידול טבעי הביא את אחוז היהודים באוכלוסיית הארץ, עד לכדי כ-650 אלף איש, כ-37% ערב קום המדינה. שואת העם היהודי בידי גרמניה הנאצית ועוזריה באמצע המאה ה-20 הביא להשמדת למעלה משליש מעם ישראל. לאחריה, שארית הפליטה, וכן קהילות נוספות מרחבי העולם, עלו לארץ ישראל.\nמדינת ישראל הוקמה בשנת ה'תש\"ח, היא 1948, כמדינה היהודית היחידה בעולם. חוק השבות של המדינה – מעניק זכות למתן אזרחות ישראלית לכל יהודי בתפוצות. כ־46% מיהודי העולם מתגוררים בישראל, ישראל היא המדינה היחידה בעולם שבה היהודים מהווים רוב (וכן היחידה בעולם שבה היהודים מהווים מעל ל-2% מכלל האוכלוסייה כיום). נכון לשנת 2023 יש ברחבי תבל כ־15.7 מיליון יהודים המהווים כחמישית האחוז מאוכלוסיית העולם.\n\n ערך מורחב – היסטוריה של עם ישראל\n\nעל פי המקרא, אביהם הקדמון של היהודים הוא אברהם העברי, שנחשב במורשת היהודית לאבי האומה. על פי המסופר, אברהם עזב את ממקום מגוריו בהשראת התגלות אלוהית ויצא להתיישב בארץ כנען עם שרה אשתו ובני לוויתם. בכך התחילה תקופת האבות. על-פי המסורת האבות והאימהות קבורים במערת המכפלה בחברון, מלבד רחל שנקברה בדרך לבית לחם, בקבר רחל. נכדו של אברהם, יעקב המכונה גם בשם \"ישראל\", ירד עם משפחתו המורחבת לגלות זמנית במצרים העתיקה, שם השתקעו וצמחו לשלושה עשר שבטים שלעתיד יהיה לעם גדול.\nעל פי המקרא, לאחר שבני ישראל יצאו ממצרים, תחת הנהגתו של משה, הם שבו אל הארץ המובטחת לאבותיהם לאחר מסעם במדבר, כבשו אותה ויישבו אותה לאורך תקופת הנהגתו של יהושע בן נון, התיישבות שהמשיכה גם בחלק מתקופת השופטים. מצבת ישראל המצרית, שלפי השערת החוקרים נוצרה במאה ה-13 לפנה\"ס, היא אחד הממצאים הארכאולוגיים המוקדמים ביותר שמראים כי התקיימה אוכלוסייה בשם \"ישראל\" בשטח ארץ ישראל בשלהי תקופת הברונזה. מצבה זו, שהוצבה על ידי פרעה מרנפתח, מתארת את השמדתה של קבוצת אוכלוסייה בשם \"אִי-סִי-רִי-אַר\", אשר רוב החוקרים מפרשים כ\"ישראל\".\nהמחקר הארכאולוגי אינו מספק ראיות חד־משמעיות לגבי מוצא בני ישראל. יש ארכאולוגים המשערים שהם פלשו לארץ באופן מרוכז או בקבוצות קטנות שהתגבשו עם הזמן, ויש המשערים שמוצאם בקבוצה בדלנית מקרב האוכלוסייה הכנענית המקומית. בנוסף להשערות אלה, יש הטוענים כי השילוב של שתי ההשערות הוא הפתרון למוצא ישראל, כלומר קבוצות נוודים שהגיעו מחוץ לכנען עם מסורות שונות על מסופוטמיה ועל בריחה ממצרים והתמזגו עם כנענים מקומיים שחיו באזור שדרת ההר המרכזי הדל באוכלוסייה הן הרקע ליצירת שבטי ישראל.\nמחקרים גנטיים מראים שקהילות יהודיות ברחבי העולם חולקות מטען גנטי משותף שמקורו במזרח התיכון הקדום. בנוסף, יהודים מקהילות שונות חולקים מאפיינים גנטיים עם עמים אחרים החיים באזור הסהר הפורה. ההרכב הגנטי של קבוצות יהודיות שונות מקורו בבריכה גנטית משותפת בת אלפי שנים, מה שמצביע על מוצא מאבות משותפים, אם כי העדות היהודיות השונות מתאפיינות גם בחתימה גנטית נבחנת. על אף ההפרדה הגאוגרפית בין קהילות ישראל במשך מאות אלפי שנים, הן שמרו על דת, מסורת ותודעה היסטורית ותרבותית משותפת.\n\nלפי המקרא, לאחר תקופת השופטים נוסד בארץ ישראל שלטון מלוכני, תחילה תחת שָׁאוּל בֶּן קִישׁ שהיה למלך ישראל הראשון. לאחר מות שאול נמשח למלוכה דוד המלך, שכבש את ירושלים והכריז עליה כבירתה של ממלכת ישראל המאוחדת. לאחר מות דוד ירש את המלוכה בנו שלמה, שבנה את בית המקדש הראשון, ולאחר מותו של שלמה חל פילוג בממלכה המאוחדת, כאשר עשרת השבטים הצפוניים יצרו את ממלכת ישראל ואילו שבטי יהודה, שמעון ובנימין יצרו את ממלכת יהודה. לא נמצאו ממצאים ארכאולוגיים אשר מאששים את קיומה של ממלכת ישראל המאוחדת, אולם קיימים ממצאים ארכאולוגיים רבים המאששים את קיומן של ממלכת יהודה וממלכת ישראל כשתי ממלכות נפרדות.\n\nבמאה השמינית לפנה\"ס החל תור הזהב של האימפריה האשורית שהתפשטה מערבה אל הלבנט והשתלטה על רוב ממלכותיו. ממלכות יהודה וישראל יצרו קשרים דיפלומטיים עם האשורים ואף לחמו נגדם במהלך השנים במטרה שלא להשתעבד להם כמו שאר שכניהן. בין השנים 734 לפנה\"ס ו-722 לפנה\"ס, כבשו האשורים את ממלכת ישראל במספר שלבים עד לחורבנה הסופי, וכחלק ממדיניות הכיבוש שלהם, הגלו האשורים חלק מתושבי ממלכת ישראל לשטחי האימפריה האשורית, ופיזרו אותם שם בפחוות שונות, וכך החלה תקופה המכונה גלות אשור. המחקר הארכאולוגי מצביע על כך שלאחר חורבן ממלכת ישראל ב־722/1 לפנה\"ס, חלק מתושבי ממלכת ישראל שלא הוגלו לאשור נמלטו דרומה אל ממלכת יהודה ונטמעו בה. תקופת בית המקדש הראשון הסתיימה בסביבות 586 לפני הספירה כאשר הבבלים כבשו את ממלכת יהודה והחריבו את בית המקדש. צאצאי בני ממלכת יהודה (כולל תושבי ממלכת ישראל שנטמעו בהם), שהוגלו על ידי נבוכדנאצר כבר בגלות יהויכין בשנת 597 לפנה\"ס וכן לאחר חורבן הבית בשנת 586 לפנה\"ס, הגיעו לבבל ושם הכו שורשים.\n\nב־538 לפני הספירה, חמישים שנים לאחר גלות בבל, המלך כורש, מלכה הראשון של האימפריה הפרסית, אישר ליהודים לחזור לארץ ישראל ולבנות מחדש את ירושלים ואת בית המקדש. אישור זה ידוע בשם הכרזת כורש. בתחילה חלק קטן מיהדות בבל חזר לציון במספר גלי עלייה, בכדי לחדש בו את היישוב היהודי ולייסד מחדש את המקדש בירושלים. הקמת בית המקדש השני הושלמה בשנת 516 לפני הספירה. עם הזמן צמח והתרחב היישוב ביהוד מדינתא.\nבשנת 332 לפנה\"ס כבש אלכסנדר הגדול את ארץ ישראל מידי הפרסים ובכך התחילה התקופה ההלניסטית בארץ ישראל. ראשיתה תחת שושלת בית תלמי שבסביבות 200 לפני הספירה איבדה אותן לשושלת בית סלאוקוס. הסלאוקים ניסו לבנות מחדש את ירושלים כפוליס הלניסטית, תוכנית שכשלה כאשר בשנת 168 לפני הספירה פרץ מרד המכבים בהנהגתם של מתתיהו הכהן וחמשת בניו נגד אנטיוכוס הרביעי. בעקבות זאת, החלה מלכות החשמונאים בשנת 152 לפני הספירה, כאשר ירושלים שוב משמשת כבירת היהודים, והממלכה מפיקה מטבעות עצמאיים בעברית. מלכות החשמונאים נמשכה מעל מאה שנים שבמהלכן נכבשו, גוירו וסופחו לעם היהודי האדומים והיטורים, אולם אז כאשר רומא התחזקה, מינו הרומאים את הורדוס כמלך וסאל של רומא על היהודים בארץ ישראל. תקופת מלכות בית הורדוס נמשכה כמאה שנים. ע\"פ ההלכה היהודית נחשבת גם תקופה זו לתקופת שלטון עצמאי יהודי ריבוני עד לחורבן בית המקדש השני במרד הגדול.\nכישלונו של המרד הגדול על ידי עם ישראל היושב ביהודה נגד הכובשים הרומאים בשנת 70 לספירה, ובייחוד מרד בר כוכבא בשנת 135, הובילו לחורבנו החלקי של היישוב ולפיחות במעמדו המדיני, אולם היהודים נותרו הרוב בארץ לפחות עד המאה השלישית. בעקבות מרד בר כוכבא חרב היישוב היהודי ברוב חלקי חבל יהודה למעט בדרומה, והגליל נעשה למרכז הכובד של היישוב היהודי בארץ. בתקופה הרומית המאוחרת זכה היישוב היהודי בגליל לפריחה מסוימת, וכאן נערכו המשנה והתלמוד הירושלמי, וכן כאן פעל מוסד הנשיאות. אבל, בהמשך הפיכת הדת הנוצרית לדתה הרשמית של האימפריה הרומית ויורשתה במזרח האימפריה הביזנטית, הובילה למדיניות שלטונית מתמשכת של פגיעה ביהודים ודתם, ורבים מהם נהרגו או ברחו לבבל, שבה הורשו היהודים לנהל את ענייניהם באופן אוטונומי. הכיבוש הערבי־מוסלמי הביא לתפוצה נוספת של היהודים, ומאז הם התפזרו בשאר ארצות העולם. בתקופה הזו, היישוב היהודי בארץ הגיע לכדי כעשרה אחוזים מהאוכלוסייה, רובם בגליל המזרחי.\nלאחר חורבן הבית בידי טיטוס בשנת 70 ולאחר דיכויו של מרד בר כוכבא בשנת 135 באו פליטים נוספים מארץ ישראל לבבל. בבבל היו ערים שאוכלוסייתן הייתה כמעט יהודית לגמרי, כגון נהרדעא על נהר פרת, סורא ופומבדיתא. בערים אלו נוסדו ישיבות, כגון ישיבת סורא וישיבת פומבדיתא, שנוהלו על ידי האמוראים, הסבוראים והגאונים. בתחילת המאה הראשונה מנו יהודי בבל כמיליון תושבים, וההערכה היא כי בין המאה השלישית ותחילת המאה השישית עלה מספרם ועמד על שני מיליון. ערים וקהילות יהודיות רחבות התקיימו בשטחי בבל עד המאה ה־13 ברציפות. לאחר מכן התמעטה אוכלוסיית היהודים בבבל, שנדדו לעבר צפון אפריקה, אירופה וארץ ישראל, והקהילות בארצות אלה גדלו בחשיבותן.\n\nכמיעוט אתני, היהודים סבלו מרדיפות רבות, בעיקר באירופה ובמזרח התיכון – שם נחשפו מפעם לפעם לתופעות של שנאת ישראל ואנטישמיות (כגון מסעי הצלב, גזרות ת\"ח ת\"ט והשואה). לצד הרדיפות, היו גם תקופות של צמיחה כלכלית ותרבותית, ושגשוג, במקומות ובזמנים שונים.\nבראשית ימי הביניים, יהודי אשכנז עסקו בתחומים שונים, והטביעו חותם בארצות מגוריהם. בצרפת, למשל, דמויות כמו יצחק היהודי וארמנטריוס זכו למעמד כלכלי וחברתי רם. במקביל, יהודים נאלצו להתמודד עם הפלייה, עלילות דם, גטאות ופוגרומים, וכן מעשי גירוש. אלו דחקו את יהודי אשכנז מזרחה, אל פולין, ליטא, אוקראינה ורוסיה. קהילות יהודיות בארצות האסלאם חו אף הן תקופות של שגשוג לצד תקופות של רדיפה. בבבל פעלו בתחילת ימי הביניים ישיבת פומבדיתא וישיבת סורא, שזכו לעמדת הנהגה בעולם היהודי. זו הייתה תקופת הגאונים ואחריהם, הראשונים. אולם, כמו בני עמם באירופה, גם יהודי ארצות האסלאם התמודדו עם תקופות של רדיפה, אפליה, והמרת דת בכפייה.\nאחת הקהילות החשובות ביותר בימי הביניים הייתה קהילת יהדות ספרד. תחת השלטון האסלאמי, חוו יהודי ספרד תור זהב, בו נרשמו הישגים אינטלקטואלים ותרבותיים כבירים בתחומים כמו פילוסופיה, רפואה, ספרות ושירה על-ידי דמויות כדוגמת שמואל הנגיד, יהודה הלוי ואבן גבירול. אבל, מהמאה ה-12 עד המאה ה-15, קהילה התמודדה עם סדרה של רדיפות, חקיקה אנטישמית, מעשי טבח והמרות דת בכפייה. אירועים אלו הגיעו לשיא עם גירוש יהודי ספרד בשנת 1492. כ-200,000 יהודים גורשו וחיפשו מקלט באימפריה העות'מאנית, בצפון אפריקה, באיטליה, בהולנד ובהודו. גורל דומה חיכה ליהודי פורטוגל שנים ספורות לאחר מכן. חלק מיהודי ארצות אלו התנצרו למראית עין, אך שמרו על אמונתם ומסורתם בחשאי; אלו נודעו ברבות השנים כ\"אנוסים\".\n\nמאז גלותם של היהודים מארץ ישראל, במשך כל הדורות, שאפו יהודים לחזור ממקומות גלותם ולעלות לארץ ישראל. הם עלו כיחידים ובקבוצות, בגלי עלייה שונים, ברישיון השלטונות ובלעדיו, וביקשו לחיות ולהיקבר בה, לקומם את הריסות הקהילות שחרבו או הידלדלו ולהקים קהילות חדשות במקומות נוספים. אלו מצאו בה יהודים המתגוררים בה מקדמת דנא, וקיבלו גם הם בתורם, את אחיהם העולים לרגל או העולים כדי להשתקע בארץ כמותם מכל פזורות ישראל. במהלך התקופה העות'מאנית התרחשו מספר עליות מאורגנות של יהודים שהרחיבו את היישוב הישן בכמה אלפי נפשות.\nבעת החדשה הוקמה תנועה לאומית יהודית – הציונות, ששאפה להקים מדינת לאום יהודית בארץ ישראל. עם הקמת התנועה הציונית החל גל של עליות המוניות שהגדילו את שיעור היהודים באוכלוסייה מכ-8% בסוף המאה ה-19 לכ-37% ערב הקמת המדינה. בשלהי המאה ה-19 וראשית המאה ה-20 התחוללה הגירה המונית של מיליוני יהודים ממזרח אירופה, רובם היגרו לארצות הברית של אמריקה, וכמה מאות אלפים מהם הגיעו לארץ ישראל. בין השנים 1939 ל-1945 התחוללה השואה, במהלכה נרצחו בידי גרמניה הנאצית ושותפיה כשישה מיליון יהודים, למעלה משליש מבני העם היהודי.\nלאחר השואה היגר חלק ניכר משארית הפליטה לישראל, וב־1948 הוקמה מדינת ישראל כמדינה יהודית. לאחר הקמת המדינה היגרו אליה יהודים רבים שנאלצו לעזוב את ארצות ערב, וכיום הקהילות היהודיות הגדולות ביותר מתקיימות בישראל ובארצות הברית.\n\nהמילה \"יהודים\" גזורה מן השם המקראי יְהוּדָה. שם זה מופיע במקרא, תחילה כשמו של יהודה (בנו הרביעי של יעקב). בספר בראשית מצוין כי אמו של יהודה, לאה, קראה לו יהודה משום שרצתה להודות לאלוהים על שאפשר לה להוליד כל כך הרבה ילדים: ”וַתַּהַר עוֹד וַתֵּלֶד בֵּן וַתֹּאמֶר הַפַּעַם אוֹדֶה אֶת-ה' עַל-כֵּן קָרְאָה שְׁמוֹ יְהוּדָה וַתַּעֲמֹד מִלֶּדֶת” (כ\"ט, לה). בהמשך מופיע שם זה כשמו של שבט יהודה משבטי ישראל (המורכב מצאצאיו של יהודה). לאחר פילוג ממלכת ישראל המאוחדת, נעשה שימוש בשם זה בשמה של ממלכת יהודה (הממלכה הדרומית) שהוקמה בנחלתם של שבט יהודה, שבט בנימין ושבט שמעון. אחרי חורבן בית שני שימשה המילה לתיאור אדם שהגיע מפרובינקיית יהודה. מאוחר יותר, החלה המילה לשמש כתואר לבני הדת היהודית, או לאנשים ממוצא אתני-לאומי (ראו: אתניות יהודית), ולדברים הקשורים בהם.\nבחלקים המוקדמים של התנ\"ך עדיין לא מופיעה המלה \"יהודי\", ובני שבט יהודה, או ממלכת יהודה בשלביה המוקדמים, נקראים באופן קולקטיבי במונחים אחרים, במיוחד \"איש יהודה\" (למשל, בספר שופטים ט\"ו: ”וַיַּעֲלוּ פְלִשְׁתִּים, וַיַּחֲנוּ בִּיהוּדָה; וַיִּנָּטְשׁוּ בַּלֶּחִי. וַיֹּאמְרוּ אִישׁ יְהוּדָה, לָמָה עֲלִיתֶם עָלֵינוּ; וַיֹּאמְרוּ, לֶאֱסוֹר אֶת-שִׁמְשׁוֹן עָלִינוּ” (ט\"ו, ט-י)).\nהמונח \"יהודי\" מאוחר יותר, ותחילתו בדורותיה האחרונים של ממלכת יהודה. ניתן לעקוב אחרי תהליך הפיכתה של מילה זאת מציון אדם שמוצאו מממלכת יהודה או אזור יהודה (כלומר, \"יהודאי\") למילה המציינת אדם השייך לקבוצה דתית או אתנית מסוימת (כלומר, \"יהודי\" במשמעותו המודרנית).\nהעדות הקדומה ביותר לתהליך זה מופיעה במנסרת סנחריב, שהיא טקסט אשורי המתעד כמה ממסעותיו הצבאיים של סנחריב וכולל בין השאר את הגרסה האשורית למצור על ירושלים בימי חזקיהו. חזקיהו נזכר שם בשמו תוך שימוש בכינוי \"חזקיהו היהודי\" (במשמעות \"היהודאי\"). במקביל, בגרסה המקראית לאותו מצור מתואר נאום רבשקה אל הנצורים בשפה המקומית, המכונה שם \"יהודית\". כינוי \"יהודית\" לשפת ארץ יהודה מופיע גם בספר נחמיה: ”וּבְנֵיהֶם חֲצִי מְדַבֵּר אַשְׁדּוֹדִית וְאֵינָם מַכִּירִים לְדַבֵּר יְהוּדִית וְכִלְשׁוֹן עַם וָעָם” (י\"ג, כד).\nהמילה יהודים מופיעה לראשונה בספר מלכים ב' פרק טז' פסוק ו': ”בָּעֵת הַהִיא, הֵשִׁיב רְצִין מֶלֶךְ-אֲרָם אֶת-אֵילַת לַאֲרָם, וַיְנַשֵּׁל אֶת-הַיְּהוּדִים, מֵאֵילוֹת; וארמים (וַאֲדֹמִים), בָּאוּ אֵילַת, וַיֵּשְׁבוּ שָׁם, עַד הַיּוֹם הַזֶּה” (ט\"ז, ו).\nבסיומו של ספר מלכים מוזכר כי ישמעאל בן נתניה הרג את גדליהו בן אחיקם ואת ”הַיְּהוּדִים, וְאֶת-הַכַּשְׂדִּים, אֲשֶׁר-הָיוּ אִתּוֹ, בַּמִּצְפָּה” (כ\"ה, כה). המילה \"יהודי\" מופיעה בספר ירמיהו (ירמיה, ל\"ד, ט') שם יהודי הוא (פחות או יותר) שם נרדף לעברי: ”לְ֠שַׁלַּח אִ֣ישׁ אֶת־עַבְדּ֞וֹ וְאִ֧ישׁ אֶת־שִׁפְחָת֛וֹ הָעִבְרִ֥י וְהָעִבְרִיָּ֖ה חָפְשִׁ֑ים לְבִלְתִּ֧י עֲבָד־בָּ֛ם בִּיהוּדִ֥י אָחִ֖יהוּ אִֽישׁ”. אזכורים של המילה \"יהודים\" מופיעים גם בסופו של ספר ירמיהו (ירמיה, נ\"ב, כ\"ח–ל') שם מוזכרים שלושת גלי ההגליה שבוצעו בידי הבבלים – תחילה ”זֶה הָעָם אֲשֶׁר הֶגְלָה נְבוּכַדְרֶאצַּר בִּשְׁנַת-שֶׁבַע יְהוּדִים שְׁלֹשֶׁת אֲלָפִים וְעֶשְׂרִים וּשְׁלֹשָׁה”, בגל השני ”מירושלים נפש שמונה מאות שלושים ושניים”, ובגל השלישי ”יהודים נפש שבע מאות ארבעים וחמישה”. בסופו של דבר מופיע סיכום של \"כל נפש\" שהוגלו – \"יהודים\" ו\"מירושלים\" יחד – \"ארבעת אלפים ושש מאות\". בבירור, בהקשר זה פירושו של \"יהודים\" הוא \"תושבי חלקי יהודה שמחוץ לירושלים\".\nהמילה \"יהודים\" מופיעה מספר פעמים גם בספר נחמיה. לדוגמה: ”וַיָּבֹא חֲנָנִי אֶחָד מֵאַחַי הוּא וַאֲנָשִׁים מִיהוּדָה וָאֶשְׁאָלֵם עַל-הַיְּהוּדִים הַפְּלֵיטָה אֲשֶׁר-נִשְׁאֲרוּ מִן-הַשֶּׁבִי וְעַל-יְרוּשָׁלָםִ” (א', ב).\nגם בספר זכריה מוזכרת המילה \"יהודי\" בפסוק ”בַּיָּמִים הָהֵמָּה אֲשֶׁר יַחֲזִיקוּ עֲשָׂרָה אֲנָשִׁים מִכֹּל לְשֹׁנוֹת הַגּוֹיִם וְהֶחֱזִיקוּ בִּכְנַף אִישׁ יְהוּדִי לֵאמֹר נֵלְכָה עִמָּכֶם כִּי שָׁמַעְנוּ אֱלֹהִים עִמָּכֶם\"” (זכריה ח', כג).\nולבסוף, מגילת אסתר היא המקום המפורסם בתנ\"ך שבו המילים \"יהודי\" ו\"יהודים\" מופיעות מספר רב של פעמים. ישנו ויכוח ממושך מתי נכתב ספר אסתר ועד כמה היסטוריים המאורעות המוזכרים בו – אך אין ספק כי בזמן שנכתב, המלה \"יהודים\" כבר קיבלה משמעות הדומה לזאת הקיימת עד היום, כלומר קבוצה אתנית-דתית המפוזרת בארצות רבות ומאורגנת בקהילות אוטונומיות. אולם רש\"י מפרש שם: \"איש יהודי. על שגלה עם גלות יהודה. כל אותן שגלו עם מלכי יהודה היו קרויים יהודים בין הגוים ואפילו משבט אחר הם. איש ימיני. מבנימין היה. כך פשוטו, ורבותינו דרשו מה שדרשו.\"\n\nהמונח \"העם היהודי\" הופיע לראשונה בימיה הראשונים של התנועה הציונית[דרוש מקור][דרושה הבהרה].\n\n ערך מורחב – עברים\nבספרי המקרא אנו מוצאים כינויים נוספים לעם, המכונה בו \"עברים\" (להרחבה על מקור השם ראו אטימולוגיה).\n\nכינוי נוסף הוא \"בני ישראל\" (\"בנות ישראל\" לנשים) או \"עם ישראל\" על שום ייחוסם במקרא ליעקב, המכונה גם \"ישראל\". בסופו של דבר, בשלב כלשהו בהיסטוריה נוצר מצב שבו כל בני עם ישראל כונו או החלו להיקרא בשם \"יהודים\", ללא קשר להשתייכותם השבטית.\n\nהעם היהודי מכונה בקוראן \"עם הספר\".\n\n ערך מורחב – מיהו יהודי\nהשאלה \"מיהו יהודי\" נמצאת במחלוקת בשיח הדתי, הפוליטי, המשפטי והחברתי. היהדות מוגדרת הן כדת, הן כלאום, הן כקבוצה אתנית, והן כתרבות. במדינת ישראל, 'יהודי' הוא גם סטטוס בעל השלכות משפטיות, לדוגמה חוק השבות ויום המנוחה בשבוע.\n\nאומנם הדת היהודית היא המאפיין התרבותי הראשון במעלה של האתניות היהודית, אך למרות זאת, גם על פי ההלכה, האמונה בדת היהודית או שמירת מנהגים יהודיים אינן תנאי מחייב להיות יהודי. כך למשל, ישנם אנשים שמגדירים עצמם \"יהודים חילונים\", \"יהודים חופשיים\" או אתאיסטים[דרוש מקור], אך הם מוגדרים יהודים מבחינת ההלכה.\nלפי ההלכה, כל מי שנולד לאם יהודייה הוא יהודי, אף אם הצהיר מפורשות על המרת דת, וכן כל אדם שעבר גיור הוא יהודי. השקפות הלכתיות שלפיהן המרת דת מבטלת את יהדותו של אדם היו קיימות בימי הביניים, אך השפעתן הייתה זניחה[דרוש מקור].\nיהודים התייחדו כקבוצה דתית ואתנית לאורך אלפי שנים, ושמרו על ייחוד כמקיימי פולחן בהתאם לכתבי הקודש שלהם. כך שרדה השפה העברית כשפת קודש עד לתחייתה בסוף המאה ה-19. לאורך ההיסטוריה סבלו היהודים מרדיפות על רקע מוצאם ומנהגיהם. בעידן המודרני, נהוג לכנות תופעה זו אנטישמיות. שיאן של הרדיפות האנטישמיות התחולל במלחמת העולם השנייה, בשואת יהודי אירופה.\nבחוק השבות מוגדר \"יהודי\", לעניין חוק זה: \"מי שנולד לאם יהודייה או שנתגייר והוא אינו בן דת אחרת\". לפי חוק זה, יהדותו של אדם נקבעת על פי אחד משני גורמים:\n\nיהודי הוא מי שנולד לאם יהודייה. זהות האב אינה רלוונטית.\nגיור: משרד הפנים מכיר בגיור שנעשה מחוץ לישראל על ידי קהילה יהודית מוכרת (אורתודוקסית, קונסרבטיבית או רפורמית), לעומת זאת, בישראל מוכר גיור אורתודוקסי בלבד, למעט גיור רפורמי וקונסרבטיבי שנעשה עבור תושבי קבע או אזרחים חוקיים במדינת ישראל.\n\n ערך מורחב – אתניות יהודית\n\nהיהודים נחשבים קבוצה אתנית, אך גם בתוך קבוצה זו יש ונעשית חלוקה אתנית המבחינה בין יהדות אשכנז לבין יוצאי ארצות האסלאם וצאצאיהם (\"יהדות ספרד\" או \"מזרחים\"). החלוקה מתבססת על עולם חברתי שונה שבו חיו שתי הקבוצות במהלך מאות שנות הגלות, שבמסגרתו התעצבה, בין השאר, תרבות יהודית-דתית מובחנת. החלוקה בין שתי הקבוצות היא גסה וגבולותיה נזילים. כך, למשל, יהדות תימן ויהדות אתיופיה נחשבות לעיתים לקבוצות נפרדות; ונעשית לעיתים הבחנה בין צאצאי מגורשי ספרד ובין שאר הקבוצות הלא-אשכנזיות.\nעל אף המגוון הרב, מרבית האוכלוסייה היהודית המודרנית מורכבת מיהודי אשכנז – לפחות 70% מכלל יהודי העולם (90% לפני מלחמת העולם השנייה והשואה). כתוצאה מהגירתם מאירופה במשך תקופות המלחמה, מהווים יהודי אשכנז רוב בולט בקרב היהודים בארצות העולם החדש, שבעבר לא הכילו קהילות יהודיות, כגון ארצות הברית, קנדה, בריטניה, ארגנטינה, אוסטרליה, ברזיל וכן בדרום אפריקה. בצרפת, ההגירה המרובה של יהודי צפון אפריקה הובילה לבסוף לכך שמספרם עבר את קהילת היהודים האירופאיים שגרו בה לפני כן. האוכלוסייה היהודית במדינת ישראל היא כור היתוך של עדות יהודיות רבות מרחבי העולם. רבים מבני העדות השונות מתחתנים אלו עם אלו, כך שקשה להגדיר היום את יהדות ישראל כיהדות עדתית.\nקבוצות יהודיות קטנות יותר כוללות את יהדות גאורגיה ויהודי ההרים (שמוצאם מאזור הקווקז); יהדות הודו שכוללת בתוכה את קהילת בני ישראל, קהילת בני מנשה, קהילת יהודי קוצ'ין וקהילת בני אפרים; עדת הרומניוטים (שמוצאם מאזור חבל הבלקן ואסיה הקטנה); קהילת ביתא ישראל (יהדות אתיופיה); יהדות בוכרה (שמוצאה ממרכז אסיה) ויהדות סין.\n\n ערך מורחב – מחקרים גנטיים על יהודים\n\nההרכב הגנטי של אוכלוסיות של יהודים אשכנזים, ספרדים ומזרחים מראה מוצא מזרח תיכוני משותף במידה רבה. לדברי הגנטיקאי דורון בכר ועמיתיו, הדבר \"תואם את התיאוריה על-פיה מקור היהודים בעברים ובעם ישראל הקדום של אזור הלבנט\" ובדבר \"תפוצתם של תושבי ארץ ישראל העתיקה בכל רחבי העולם הישן\". הארי אוסטרר, מנהל התוכנית לגנטיקה אנושית במרכז הרפואי לנגון באוניברסיטת ניו יורק, סבור כי \"ניתן לזהות מוצא יהודי באמצעות ניתוח גנטי, ולכן הרעיון של עם יהודי מתקבל על הדעת\".\nמהמחקרים עולה כי השושלות האבהיות של רוב העדות היהודיות מקורן במזרח התיכון. שושלות אבהיות אלו דומות מאוד לאלו שנמצאו באוכלוסיות אחרות באזור הלבנט. כ-35% עד 43% מהגברים היהודים נמצאים בשושלת האבהית המכונה הפלוגרופ J ותתי-ההפלוגרופים שלה (הבולטים בהם הם J1, J2). הפלוגרופ זה שכיח במיוחד במזרח התיכון ובדרום אירופה. 15% עד 30% מהגברים היהודים משתייכים להפלוגרופ E1b1b (או E-M35) ותת-ההפלוגרופים שלו, השכיחים באזור המזרח התיכון, צפון אפריקה ודרום אירופה. ממצא זה עולה בקנה אחד עם המסורת המציבה את רוב המקורות היהודיים האבהיים באזור המזרח התיכון. לעומת זאת, השושלות האימהיות של האוכלוסיות היהודיות הן לרוב הטרוגניות יותר. חלק מהחוקרים הציעו שזכרים יהודים רבים שיצאו מארץ ישראל נשאו נשים מקומיות שהתגיירו, במקומות שהתיישבו בהם. מנגד, הגנטיקאי דורון בכר מצא ראיה לכך שכ-40% מהיהודים האשכנזים מקורם בארבע אימהות מייסדות בלבד שהיו ממוצא מזרח תיכוני. במקרה של יהודים אשכנזים וספרדים, שתי אוכלוסיות שהתגלתה ביניהן קרבה גנטית רבה, מקור התערובת הלא-יהודית הוא מאזור דרום אירופה.\nשאלת הדמיון התורשתי בין יהודים המתגוררים בקהילות שונות ברחבי העולם מעוררת עניין רב בשיח הציבורי בישראל ובתפוצות, בייחוד לאור ההבדלים החזותיים בין יהודים מארצות שונות. עוד בשלהי המאה ה-19 זיהו אנתרופולוגים וחוקרי תורת הגזע פנוטיפים שחורים בגזע היהודי ופנוטיפים יהודיים בשבטים שונים באפריקה, כחלק מהשיח המדעי והפסבדו-מדעי באירופה. קיבוץ הגלויות שחל עם הקמת מדינת ישראל הקל על מציאת הבסיס התורשתי למחלות נדירות השכיחות יותר אצל יהודים. מחקרים בגנטיקה אבולוציונית אנושית שהחלו להתפרסם בשלהי שנות ה-90 של המאה ה-20 בחנו את הדמיון התורשתי בין יהודים מתפוצות שונות, על סמך מקטעים קטנים על כרומוזום Y או הגנום המיטוכונדרי של מספר נבדקים שנדגמו מכל קבוצות אוכלוסייה. כרומוזום Y עובר מאב לבנו ולכן מעיד על השושלת האבהית של הנבדק, ואילו גנום מיטוכונדרי עובר מהאם לצאצאיה ולכן מעיד על השושלת האימהית של הנבדקים.\n\nבמחקר שפורסם בשנת 1997 במגזין Nature, נבדקה תפוצת טיפוסים שונים של כרומוזום Y ביהודים מארצות ומעדות שונות, כהנים ושאינם כהנים. נמצא שהתפלגותו בקרב הכהנים שונה מאוד מהתפלגותו בקרב היהודים שאינם כהנים, בעוד שבשאר הכרומוזומים שאינם תלויים דווקא באב לא נמצאה שונות משמעותית בין הקבוצות. ממצאים אלו מעידים כי רבים מהכהנים חולקים שושלת אבהית מובחנת. מחקרים אחרים העלו כי המאפיין התורשתי הכהני שכיח גם בקרב אוכלוסיות לא-יהודיות במזרח התיכון, ומוצאו באב קדמון משותף שחי לפני 3.5 ± 18.5 אלפי שנים. כך למשל נמצא המאפיין התורשתי הנ\"ל בקרב כשליש מהנבדקים מתימן, כרבע מהנבדקים מעומאן וכחמישית מהנבדקים מהנגב, מעיראק ומכורדיסטן, כולם לא יהודים. ממצאים אלה מעידים כי המאפיין התורשתי הכהני קדום באלפי שנים מהעם היהודי עצמו, והימצאו או היעדרו אינם מעידים כשלעצמם על מוצאו הכהני של הנבדק, או אפילו על יהדותו.\nבמחקר נוסף שהתפרסם בשנת 2000 נדגמו מקטעים מכרומוזום Y של 336 זכרים יהודים משבע תפוצות שונות, לצד 1,035 זכרים לא-יהודים מ-22 קבוצות אוכלוסייה. לטענת החוקרים, הדמיון התורשתי שנמצא בין הנבדקים היהודים מן הגלויות השונות תומך באפשרות כי מקורן באוכלוסייה ישראלית (Israelite population) משותפת שחוותה הסתעפות גאוגרפית ובעקבותיה – התפתחות עצמאית.\nבמחקר משנת 2001 שנערך על ידי פרופ' אריאלה אופנהיים מהאוניברסיטה העברית ועמיתיה, נדגמו מקטעים מכרומוזום Y של 526 נבדקים המייצגים שש אוכלוסיות מזרח תיכוניות (אשכנזים, ספרדים, יהודים ישראלים ממוצא כורדי, כורדים מוסלמים, ערבים מוסלמים מישראל ומהרשות הפלסטינית ובדואים מן הנגב). המחקר בדק את הדמיון התורשתי בין הקבוצות הנבדקות במטרה למצוא האם יהודי ספרד ויהודי אשכנז הם בני אותו עם קדום. אחת ממסקנות המחקר הייתה כי יש דמיון רב בין כרומוזום Y של יהודים ממוצא כורדי, ספרדי ואשכנזי. החוקרים העריכו כי השינויים בכרומוזום בקרב האשכנזים עשויים להיות תוצאה של התבוללות בקנה מידה קטן עם הסביבה האירופית. כמו כן הראה המחקר על קרבה תורשתית בין היהודים לבין עמים תושבי צפון הסהר הפורה – כגון: כורדים, טורקים וארמנים, שייתכן שמקור הקרבה בין היהודים והאוכלוסיות הללו הוא באוכלוסיות הילידיות הקדומות במזרח התיכון. כמו גם העיד המחקר כי קיים קשר גנטי כלשהו בין היהודים לבין הערבים מישראל ומהרשות הפלסטינית, אך הצביע על כך שקרבה גנטית זו היא פרה-היסטורית ומעידה על אב קדמון משותף בתקופה הנאוליתית. לפי המחקר, שתי הקבוצות האחרונות (ערביי ישראל וערבים פלסטינים) הן בעלות קרבה תורשתית בעיקר לשבטים באזור תימן.\nבשנת 2004 רפאל פלק כתב כי הממצאים המתפרסמים בספרות המדעית בנושא מוצא היהודים עודם ראשוניים, וניתן להעניק להם פרשנות שונה בתכלית מזו המצוטטת בציבור הרחב.\nלפי מחקר שערך ד\"ר דורון בהר בעבודת הדוקטור שלו בהדרכת פרופ' קרל סקורצקי מהפקולטה לרפואה בטכניון ושפורסם ב-2006, מוצאם של 3.5 מיליון יהודים, שהם 40% מיהודי אשכנז, מארבע נשים מזרח-תיכוניות שהיגרו לאירופה לפני כ-2,000 שנה וחיו באזורים שונים, וייתכן שאף במאות שונות ושהחומר הגנטי שלהן נמצא גם ביהודים לא-אשכנזים אם כי בכמות נמוכה יותר, מה שמעיד על מוצא משותף בין היהודים האשכנזים לבין קהילות יהודיות לא-אשכנזיות גם מבחינת הגנים הנקביים (mtDNA).\nבשנת 2008 דווח כי מוטציות השכיחות בגנום המיטוכונדרי של נבדקים משבטים ברברים וערבים בצפון אפריקה (M1 ו-U6) אינן מאותרות כלל אצל נבדקים מיהדות צפון אפריקה. זאת אף מסורות מסוימות על התגיירותם של מספר שבטים לפני עליית האסלאם. ממצא זה מחליש את הסברה כי יהדות צפון אפריקה גדלה באופן משמעותי הודות להתייהדות המונית, או לנישואי תערובת בין יהודים לבין ערבים או ברברים מצפון אפריקה. גם האחוז הנמוך של גנים תת-סהריים בתוך יהודי צפון אפריקה (1.3% ביהודי מרוקו, 2.7% ביהודי תוניס ו-3.6% ביהודי לוב) בהשוואה לריכוזם בגנום הברברי המיטוכונדרי (20%–25%) והקשר הגנטי בין יהודי ארצות אלה לבין יהודי אשכנז החליש טענה זו משמעותית.\nשני מחקרים רחבי-היקף שהתפרסמו ביוני 2010 דיווחו על מידה גבוהה של דמיון תורשתי בין קהילות יהודיות מארצות שונות באירופה, באסיה, באפריקה וחצי האי ערב. ממצאים אלה תומכים בסברה כי מידת ההתבוללות של יהודים עם לא-יהודים הייתה משנית למדי בהשוואה לקשרי החיתון בין יהודים לבין עצמם, בתוך הקהילה ועם קהילות יהודיות מארצות אחרות. באחד המחקרים נטען עוד, כי כתוצאה מקשרי חיתון חוזרים ונשנים בין אותן שושלות יהודיות, מידת הדמיון התורשתי בין שני יהודים זרים זה לזה דומה לזו של שני בני דודים מדרגה חמישית באוכלוסייה שאינה מתחתנת בתוך המשפחה. מידה גבוהה במיוחד של דמיון תורשתי בין בני הקהילה נמדדה בקרב יהודים מאיראן ומעיראק, קהילות שנפרדו מיהדות אירופה ומיהדות סוריה לפני כ־100–150 דורות. לאור זאת הציעו החוקרים כי גיורים המוניים בתקופה ההלניסטית והרומית של ארץ ישראל הביאו לשינוי משמעותי במטען התורשתי של ששת מיליון היהודים שחיו בתחומי הקיסרות הרומית.\nבאפריל 2011 פורסם מחקר שנערך על ידי פרופ' דייוויד רייך והדוקטורנטית פרייה מורג'אני מאוניברסיטת הרווארד. מחקר זה נערך בשיטה שונה ממחקרים גנטיים אחרים: במקום לבדוק את כרומוזום Y בלבד או את הגנום המיטוכונדרי (mtDNA) בלבד, נעשתה בדיקה של שינויים נקודתיים לרוחב הגנום כולו. המחקר בדק יהודים מתפוצות שונות ו-15 אוכלוסיות מאפריקה שמדרום לסהרה, ומצא כי 3% עד 5% מהגנום הממוצע של יהודי העולם המודרניים (אשכנזים, מזרחיים וספרדים) מקורו באוכלוסיות אפריקאיות שמדרום לסהרה. זמן הופעתם של הגנים האלה בתוך הגנום היהודי הוא מלפני 72 דורות שהם לפני כ-2,000 שנה, דהיינו בתקופה ההלניסטית; עם זאת אין הסבר ודאי לקשרי החיתון הללו בין אוכלוסיות יהודיות לבין כאלה שמוצאן באפריקה השחורה בתקופה הזו. המחקר מצא כי השיעור הממוצע של גנים תת-סהריים בכל רחבי המזרח התיכון משתנה עם המיקום הגאוגרפי עד דרום אירופה (השיעור מתמעט ככל שעולים צפונה), אך מקורם בתקופות מאוחרות יותר מהתקופה ההלניסטית. בקרב אוכלוסיות בלבנט ובמזרח הים התיכון (סוריה, לבנון, ישראל, ירדן והרשות הפלסטינית), השיעור הממוצע של גנים תת-סהריים בגנום עומד על בין 4% ל-15%, וזמן כניסתם לגנום תוארך לזמן שלפני 32 דורות, כלומר ימי הביניים – תקופה שהתקיימו בה קשרים הדוקים עם מצרים. ואילו בקרב אוכלוסיות בדרום-אירופה השיעור הממוצע הוא 1% עד 3%, ומקור הגנים הללו לפני 55 דורות דהיינו סוף ימי התקופה הרומית וזמן הכיבוש הערבי. החוקרים מסיקים שבאלפי השנים האחרונות התקיים קשר בלתי פוסק בין אפריקה לאזורנו באמצעות סחר בעבדים שהגיעו לערי החוף.\nב-8 באוקטובר 2013 פורסם בכתב העת המקוון \"נייצ'ור קומיוניקיישנס ג'ורנל\" מחקר גנטי בנושא \"מוצאם המיטוכונדרי של יהודי אשכנז\" שנערך על ידי מרטין ריצ'רדס מאוניברסיטת לידס שבבריטניה יחד עם חוקרים נוספים. לפי המחקר, בעוד שמחקרים גנטיים הובילו לקבלה רחבה של ההשערה שמוצא השושלות הגנטיות העיקריות שנמצאו אצל יהודי אשכנז, המהווים את רובו של העם היהודי, הוא בלבנט, הרי שניתוח מפורט יותר מעלה שרק מוצא הגברים שייסדו את הקהילות הוא במזרח התיכון, ואילו הגנום המיטוכונדרי, שמקורו באימהות הקדומות, הוא כ-80% ממקור אירופאי בן כ-10,000 עד 20,000 שנה, כ-8% מזרח תיכוני והשאר ממוצא אינו ברור. לפי המחקר, הגל הגדול הראשון של היטמעות נשים מקומיות ביהדות אשכנז אירע ככל הנראה לפני כאלפיים שנה באיטליה, עם אירועים מאוחרים יותר שאירעו במערב אירופה ובמרכזה. לדברי ריצ'רדס התרומה הניכרת ביותר ליהודי אשכנז מגיעה מצפון איטלקים, מה שלדעתו מעיד על כך שמוצא יהודי אשכנז הוא ביהדות רומא העתיקה. על המחקר כולו מתח ביקורת הגנטיקאי הישראלי הבכיר דורון בהר מבית החולים רמב\"ם שערך מחקר על יהודי אשכנז ב-2006, והגיע למסקנות אחרות; בריאיון ל\"ניו יורק טיימס\" טען בהר שאת טענותיו שיפריכו את תוצאות מחקרו של ריצ'רדס יחווה קודם במאמר אקדמי ורק אחר כך יוציא הודעה לתקשורת.\nמחקר משנת 2014, מצא כי בקרב יהודים אשכנזים, קיימת שכיחות גבוהה של גנים מיטוכונדריים (המועברים מאם לצאצאיה) מקבוצת הפלוגרופ K, המעידים למעשה על מוצא קדום מהמזרח התיכון. המחקר סתר למעשה את תוצאות מחקרו של ריצ'רדס משנת 2013, שטען כי הנשים האשכנזיות הראשונות היו אירופאיות במוצאן.\nמחקרים אלו ואחרים תומכים בתפיסה המסורתית, שלפיה קהילות היהודים בעולם מקורן באוכלוסיות ישראליות קדומות שהוגלו. בעיתונות מצוטטים מחקרים כעין אלה כהפרכה לתאוריות שלפיהן רבים מיהודי העולם מקורם בגויים שקיבלו על עצמם את היהדות בתהליך של גיור המוני, כמו במקרה של הכוזרים. אף כי ייתכן שקבוצות כמו הכוזרים התבוללו בקבוצות יהודיות שונות – במקרה של הכוזרים, ביהדות אשכנז – השפעתן על המטען התורשתי הזכרי של נבדקים אשכנזיים כיום נמוכה למדי. נטען כי עצם קיומה של אסמכתא מדעית לדמיון תורשתי לעם ישראל השפיע על גיבוש זהותם של בני שבט הלמבה ושל קהילת בני ישראל בהודו, כמו גם על הגדרתם העצמית למול שכניהם.\n\nארכאולוגים מזהים סימנים לכך שבשלהי האלף השני לפנה\"ס, בתקופת הברזל הראשונה, החלה חדירה הדרגתית של תרבות נוודית לתחומי ארץ ישראל המערבית - בעיקר לאזור ההר והגליל. על פי הממצאים תהליך החדירה נמשך עשרות רבות של שנים. ארכאולוגים רבים משערים שאוכלוסייה זו, לאחר שהתערתה בארץ והשתלבה עם העמים הכנעניים שישבו בה, הוותה את הבסיס לממלכות יהודה וישראל שהוקמו בתחילת האלף הראשון לפנה\"ס.\nבשנים 722–734 לפנה\"ס נכבשה ממלכת ישראל על ידי צבא האימפריה האשורית החדשה, חלק מתושביה הוגלו ממנה לפרובינציות אשוריות בצפון מסופוטמיה, כשחלק מהנותרים נטמעים בממלכה השכנה, ממלכת יהודה.\nבשנת 586 לפנה\"ס נכבשה ממלכת יהודה בידי צבא האימפריה הנאו-בבלית, שהגלתה חלק מהאוכלוסייה לבבל.\nעם נפילת בבל בידי הממלכה האחמנית-הפרסית, ועם עליית כורש לשלטון, ניתנה ליהודים אוטונומיה בארץ ישראל שנקראה פחוות יהודה. בעקבות זאת שבה קבוצה מהגולים מבבל לארץ ישראל (יהודה באותם ימים) והוקם בית המקדש השני.\nבתקופות ההלניסטית והרומית התקיימה תנועה גדולה של יהודים באימפריה. עקב חיכוך עמם רבו תופעות הגיור ופנייה למסורת פסאודו-יהודית של קבוצות ובודדים ברחבי האימפריה.\nבעקבות כישלון המרד הגדול (בשנת 70 לספירה), מרד התפוצות (בשנת 117 לספירה) ומרד בר כוכבא (בשנת 135 לספירה) – הוגלו יהודים רבים או נמכרו לעבדות ברחבי האימפריה הרומית. עם זאת, נשאר בארץ ישראל ריכוז יהודי גדול במשך מאות שנים אחרי חורבן בית המקדש, עד שהתדלדל בימי הביניים. במשך תקופה זו עבר המרכז היהודי העולמי לבבל, ובהדרגה התפזר לתפוצות שונות, כמו צרפת (\"אשכנז\") חצי האי האיברי (\"ספרד\"), מאוחר יותר לפולין, ובהמשך גם לארצות הברית.\nגירוש ספרד – בשנת 1492 גורשו יהודי ספרד משטחי ממלכת ספרד, בהוראת מלך ספרד פרננדו השני מלך ארגון ואשתו איזבלה הראשונה מקסטיליה. הגירוש התרחש לאחר כיבוש ספרד המורית בידי מלכות ספרד הנוצרית. לאחר גירוש זה גורשו גם יהודי פורטוגל משטחי מדינתם. גירושים אלה גרמו להגירת המוני יהודים (יש הטוענים כ-200,000 איש) לארצות צפון אפריקה, לבולגריה, לצרפת, לאיטליה, לגרמניה, ללבנט (בין היתר גם לשטחי האימפריה העות'מאנית), לארצות השפלה, לבריטניה ואף ל\"עולם החדש\"(אמריקה) שהתגלה בשנת הגירוש. הגירוש נומק על ידי מנהיג האינקוויזיציה תומאס דה טורקמדה בכך שעזיבת היהודים תביא להיטמעותם הסופית של היהודים שהתנצרו בחברה הספרדית.\nבמשך כל השנים הללו נשאר גרעין קטן של יישוב יהודי בארץ ישראל, שידע עליות ומורדות. בעת החדשה החלה עלייה המונית של יהודים ארצה, בעיקר בעקבות ייסוד הציונות. עלייה זו הביאה בהמשך להקמת מדינת ישראל.\n\nגודלה של האוכלוסייה היהודית לתפוצותיה השונות השתנה לאורך המאות, וככל אומה נלוו לה תקופות של שגשוג ופריחה, למול תקופות של שפל והכחדה. כמו כן את צאצאיה האתניים של ממלכות יהודה וישראל המקוריות לא ניתן להעריך כיום, ונושא זה נחקר בכלים גנטיים, אולם קיימות הערכות חלופיות.\nעל פי סרג'ו דלה-פרגולה, חוקר הדמוגרפיה של העם היהודי, בסביבות שנת 1000 לספירה חיו בעולם כמיליון יהודים, ומספר זה נשאר יציב לאורך כ-700 שנה. אולם מתחילת המאה ה-18 צמחה האוכלוסייה היהודית במהירות גדולה ובשנת 1800 הגיע מספר יהודי העולם לכ-2.5 מיליון, בשנת 1900 הוא נסק ל-10.5 מיליון, ועד שנת 1940 גדל בכ-6 מיליון נוספים. בשנת 1939 היוו היהודים 0.75% מאוכלוסיית העולם.\nלפי אחת ההערכות, הכוללת את כל מי שמחשיב עצמו כיהודי בין אם הוא נחשב ליהודי על פי ההלכה ובין אם לא (מלבד האוכלוסייה היהודית בישראל שכלולה כולה), אבל לא את אלה שאינם רואים עצמם כיהודים בין אם הם יהודים על פי ההלכה ובין אם לא, מספר היהודים הכולל ברחבי העולם עומד על בין 12 ל-14 מיליון. לפי הסוכנות היהודית, נכון לשנת 2007 ישנם 13.2 מיליון יהודים ברחבי העולם, מתוכם 5.4 מיליון יהודים (40.9%) חיים בישראל, 5.3 מיליון יהודים (40.2%) חיים בארצות הברית, והיתר מפוזרים בקהילות שונות ברחבי העולם. כיום יהודים מהווים כמעט רבע אחוז (0.227) מכלל אוכלוסיית העולם. אף על פי כן, קשה לאמוד את המספר המדויק הכולל של היהודים ברחבי העולם. בנוסף לגורם ההלכתי, קיימים גם גורמים פוליטיים, קרבה לדת, וזיהוי של קרבה משפחתית לעם היהודי שנכללים כאשר מנסים להגדיר מיהו יהודי. אם לוקחים בחשבון זיקות שונות אלה ליהדות, מספר היהודים ברחבי העולם גדול יותר.\nעל פי נתוני הלשכה המרכזית לסטטיסטיקה מספר היהודים במאות האחרונות:\n\nלפני מלחמת העולם השנייה מספר היהודים עמד על כ-16.6 מיליון. לאחר השואה והקמת מדינת ישראל מנה מספרם כ-11.5 מיליון. על פי נתוני הוועד היהודי-האמריקאי משנת 2019, חיו בעולם כולו כ-14.7 מיליון יהודים, לפי ההתפלגות הבאה:\n\nישראל – 6,841,000\nצפון אמריקה – 6,092,000\nאירופה – 1,340,200\nדרום אמריקה ומרכז אמריקה – 378,000\nאוקיאניה – 125,600\nאפריקה – 72,000\nאסיה (מלבד ישראל) – 34,100\nאולם יש הבדל בין גורמים שונים המעריכים את מספר היהודים בעולם. על פי רוב אין מספרים המבוססים על סקר מקיף, וכן ישנה מחלוקת באשר להגדרת מיהו יהודי. לפיכך אפשר למצוא הערכות הנעות בין 12 מיליון ל-17 מיליון. בנוסף יש מחלוקת בין החוקרים לגבי המגמות הדמוגרפיות של אוכלוסיית היהודים בעולם. מצד אחד, אין ספק שאוכלוסיית היהודים במדינת ישראל היא במגמת עלייה בעוד שזו שמחוץ לישראל היא במגמת ירידה. אולם גם כאן יש מחלוקת בין החוקרים (וראו את ההפניות בסוף המאמר).\n\n ערך מורחב – התבוללות\nהתבוללות בקרב יהודים התרחשה כל הזמן, בין אם מבחירה חופשית ובין אם בכפייה. היו קהילות יהודיות, כמו יהודי קאיפנג, שנעלמו לחלוטין במהלך ההיסטוריה. הופעת תנועת ההשכלה בקרב היהודים במאה ה-18 ומתן האמנציפציה ליהודים במאה ה-19 באמריקה ובאירופה האיצו את תהליך ההתבוללות. רבים מהיהודים התערו בתרבות החילונית והפסיקו לקחת חלק בקהילות היהודיות. כיום, בעיקר בצפון אמריקה ובמזרח אירופה, כמחצית ואף יותר מן הנישואים של היהודים הם נישואי תערובת, וכתוצאה מכך הולך וקטן מספר היהודים מדי שנה. בצרפת, כשליש מנישואי היהודים הם נישואי תערובת.\n\nבניגוד לנצרות, שרואה עצמה כדת אוניברסלית, ובהתאם השקיעה מאמצים בניצור אוכלוסיות גדולות (בין אם בשכנוע או בכוח), וכן בניגוד לאסלאם שיצר תנאים נוחים להתאסלמות ולעיתים באמצעות שימוש בכוח – היהדות לרוב ערמה קשיים בפני המתדפקים על דלתותיה (ראו את הפרק גיור). כך למשל בכל המקרא לא ניתן למצוא מצווה לגייר עמים שכנים ובמיוחד לא משבעת עמי כנען, בהם יש להילחם מלחמת חורמה. אף על פי כן, היו לאורך ההיסטוריה היהודית עמים שלמים שעברו גיור כמו האדומים במאה ה-1 לפנה\"ס והכוזרים במאה ה-10 לספירה. היהדות הרבנית קובעת הליך מורכב יחסית של גיור ודורשת קיום מספר רב של מצוות מעשיות.\nבתולדות היהודים בולטים אירועים אחדים שגרמו לצמצום מספר היהודים בעולם:\n\nשתי מרידות כושלות באימפריה הרומית שאירעו ביהודה במאה ה-1 ובמאה ה-2 לספירה החלישו מאוד את החברה היהודית. אומנם אחרי המרד הראשון (המרד הגדול) הייתה התאוששות, אולם כישלון המרד השני, מרד בר כוכבא, גרם לנזקים בלתי הפיכים לחוסנה הארגוני והכלכלי של החברה היהודית בארץ ישראל.\nהמרכז היהודי הגדול בבבל, שהיה מחוץ לשליטה רומית או נוצרית, נכבש במאה ה-8 בידי ערבים מוסלמים, יחד עם חלקים נרחבים אחרים במזרח התיכון ובצפון אפריקה. המוסלמים לא רדפו את היהודים בתקופה זו, אולם האסלאם הפך בהדרגה לדת הדומיננטית של האזור, והיווה אלטרנטיבה ליהדות מבחינות רבות[דרושה הבהרה]. לשם השוואה: גם מספר הזורואסטרים, שמרכזם היה אף הוא באזור זה, פחת בתקופה זו במידה רבה.\nבמהלך ההיסטוריה סבלו היהודים מרדיפות ואף ממעשי טבח המוניים. שיא הרדיפות בימי הביניים באירופה המערבית היה בעת מסעי הצלב, כאשר הצלבנים, בדרך ל\"שחרור\" ארץ הקודש מידי המוסלמים, פגעו בקהילות יהודיות. האחרון והגדול שברדיפות ומעשי הטבח הוא השואה במהלך מלחמת העולם השנייה שבה נספו כ-6 מיליון יהודים, כשליש מן היהודים בעולם. רדיפה ידועה אחרת היא גירוש ספרד (ראו גם: אנטישמיות, עלילות דם ופוגרום).\nהמרת דת בכפייה. לעיתים אולצו יהודים להמיר את דתם בכפייה בגזרות שמד שונות. אחת התופעות הבולטות בהקשר זה היא האנוסים בימי הביניים שהוכרחו לקבל על עצמם את הדת הנוצרית בספרד, בפורטוגל, ובדרום אמריקה. כך, למשל, אירע ליהדות פורטוגל בשנת 1497. על היקפה הגדול של המרת הדת מעיד מחקר גנטי שהתפרסם ב-2008, וממנו עולה כי ל-20% מתושבי חצי האי האיברי יש שורשים יהודיים.\nהתבוללות של יהודים, כלומר עזיבתם בפועל את היהדות והיטמעותם בחברה בקרבה חיו. לעזיבת היהדות היו טעמים שונים במהלך ההיסטוריה, אך לרוב היו אלה טעמים חברתיים וכלכליים. ההתבוללות לרוב הייתה ביחס ישר לליברליות ולפתיחות של החברה הכללית כלפי היהודים. לקראת סוף המאה ה-18, בעקבות האמנציפציה ליהודים במערב אירופה (בעיקר בגרמניה), הגיעה ההתבוללות של היהודים בעמי אירופה לממדים גדולים. כך גם הדבר קורה בעשורים האחרונים בקרב קהילות בקרב יהדות בתפוצות. בהם שיעורי הנישואים הבין דתיים גבוה מאוד. מה שמסביר את קצב גידול האוכלוסייה האיטי יחסית של היהודים מאז שנות השישים של המאה ה-20.\n\nיהדות\nמיהו יהודי\nהיסטוריה של עם ישראל\nשבטי ישראל\nשפות יהודיות\nיהדות התפוצות\nאנטישמיות\nהגניוס היהודי\nרשימת ערכים העוסקים ביהדות התפוצות\nיהודים במשחקים האולימפיים\nמחקרים גנטיים על יהודים\nתנ\"ך ובפרט תורה\n\nאלי בר-נביא (עורך), תולדות עם ישראל מימי האבות עד ימינו, תל אביב: הוצאת ידיעות אחרונות, 1994. (הספר בקטלוג ULI)\nאביתר פריזל, אטלס כרטא לתולדות עם ישראל בזמן החדש. (הספר בקטלוג ULI)\nאליעזר בן-רפאל, אבי בראלי, מאיר חזן, עופר שיף (עורכים), היהודים בהווה: כינוס ופיזור - בהוקרה ליוסף גורני, ירושלים: הוצאת יד יצחק בן-צבי, תש\"ע 2009 (הספר בקטלוג ULI).\n\nאקונומיסט, ערב תשע\"ג, יהדות העולם משגשגת, באתר הארץ, 16 בספטמבר 2012\nהמכון למדיניות העם יהודי\nרפאל ינקלביץ, ‏היחס בין גודל האוכלוסייה היהודית לנוכרית בארץ-ישראל בתקופת המשנה והתלמוד, קתדרה 61, ספטמבר 1991, עמ' 175-156\nWho is a Jew?, The Economist, January 11th 2014 (באנגלית)\nירון דרוקמן, מספר היהודים בעולם עדיין נמוך מאשר לפני השואה, באתר ynet, 10 באוקטובר 2015\nמרדכי קפלן, על רקונסטרוקציה של מושג העם היהודי.\nעיונים: כתב עת לחקר ישראל, הוצאת מכון בן-גוריון לחקר ישראל והציונות, אוניברסיטת בן-גוריון בנגב\nיהודים, באתר אנציקלופדיה בריטניקה (באנגלית)\n יהודים, דף שער בספרייה הלאומית",
    "pageid": 274511
  },
  {
    "title": "יהל\"ם",
    "extract": "יחידה הנדסית למשימות מיוחדות, בראשי תיבות: יהל\"ם (נהגה: יהלום), היא יחידה מובחרת בצה\"ל. היחידה משתייכת לחיל ההנדסה הקרבית ומוכשרת כיחידת קומנדו, אף על פי שאינה שייכת לחיל הרגלים. היחידה היא הסמכות ההנדסית הגבוהה ביותר בצה\"ל, ובעלת יכולות מיוחדות רבות הכוללות, בין השאר, פריצה הנדסית, חבלה התקפית, חבלה וסילוק פצצות, הפעלת רובוטים צבאיים, הגנה מפני איומי אב\"כ, קומנדו הנדסי ולוחמת מנהרות.\nהיחידה פועלת הן בצורה עצמאית והן לצד יחידות מיוחדות אחרות. רוב פעולותיה של היחידה שקטות ומסווגות. בשנים שאחרי יציאת צה\"ל מרצועת הביטחון בדרום לבנון, ועם התרחבות אירועי האינתיפאדה השנייה, גברה בצה\"ל ההכרה בחשיבותה וביכולותיה של היחידה לתת מענה מקצועי ומיידי להריסת בתים ופירוק מטענים ומלכודים. נפח הפעילות שלה גדל באופן ניכר, והפך לאחד מהגדולים בצה\"ל. ככל שהתרחבה פעילות המחבלים במנהרות וסליקים, כך נוצר צורך לתת מענה למתווה זה, בין אם על ידי לוחמים שמתמחים במנהור, ובין באמצעות רובוטים וכלים בלתי מאוישים, יהל\"ם הייתה הבית הטבעי ליכולות אלו. כתוצאה מכך הוחלט על הגדלה משמעותית של היחידה והפיכתה לאגד הנדסי.\nתפקידיה של היחידה מגוונים וכוללים ביצוע משימות הנדסה מיוחדות, הריסות מדויקות, פיצוץ מבנים, חבלה בתשתיות האויב, טיפול בחומרי נפץ, הכנת מטענים ופצצות, נטרול מטעני חבלה של האויב, סילוק פצצות, פינוי שדות מוקשים, הנדסה ופריצה בים וביבשה, לוחמת מנהרות, איתור והשמדה של סליקים ומנהרות הברחה ומנהרות טרור. היחידה מפתחת אמצעים ושיטות בתחום ההנדסה ומכשירה לוחמים ביחידה, בחיל ההנדסה הקרבית ובצה\"ל בתחומים הרלוונטיים.",
    "pageid": 327560
  },
  {
    "title": "יונית לוי",
    "extract": "יונית לוי (נולדה ב-12 ביולי 1977) היא שדרנית רדיו וטלוויזיה, מגישת חדשות ועיתונאית ישראלית. מגישה את המהדורה המרכזית של חדשות 12 ושל חברת החדשות מאז דצמבר 2002.",
    "pageid": 101185
  },
  {
    "title": "יחידה 81",
    "extract": "יחידה 81 (קרי: שמונה אחת) או היחידה הטכנולוגית של מערך המבצעים המיוחדים היא יחידה במערך המבצעים המיוחדים תחת אגף המודיעין של צה\"ל העוסקת במתן פתרונות טכנולוגיים לצרכים מבצעיים של אגף המודיעין.\nהיחידה מורכבת בעיקרה מאנשי צבא, אולם משרתים בה גם אזרחים, ובהם בעלי תואר דוקטור לתחומים ייחודיים בפיזיקה ובהנדסה. בראשה עומד קצין בדרגת אלוף-משנה.",
    "pageid": 1293779
  },
  {
    "title": "כרתים",
    "extract": "כרתים (ביוונית: Κρήτη, \"קְרִיטִי\"; בטורקית: Girit) הוא האי החמישי בגודלו מבין איי הים התיכון.\nהאי כרתים הוא אחד ממחוזות יוון והוא הגדול באיי יוון. אורכו 252 ק\"מ ורוחבו 12–60 ק\"מ. שטחו 8,300 קמ\"ר. ב-2011 מנתה אוכלוסיית האי 623,065 תושבים. כרתים מחולק לארבע יחידות אזוריות – חאניה (האניה), הרקליון (אירקליון), לסיטי ורת'ימנו. יש משערים כי כרתים היא האי כפתור, מקום מוצאם של הפלשתים על פי המקרא. גם השם כרתים מופיע במפורש במקרא כמקור הפלשתים: ”הוֹי יֹשְׁבֵי חֶבֶל הַיָּם גּוֹי כְּרֵתִים דְּבַר ה' עֲלֵיכֶם כְּנַעַן אֶרֶץ פְּלִשְׁתִּים” (ספר צפניה, פרק ב', פסוק ה').",
    "pageid": 25716
  },
  {
    "title": "לבורנט",
    "extract": "לַבּוֹרַנְט (בעברית: מַעְבְּדָן) הוא אדם, בעל תואר מתאים, העוסק בניהול מעבדה ובפיקוח על העבודה ועל הניסויים שמתבצעים בה.\nהלבורנט דואג להכין חומרים בתחילת כל ניסוי, לארגן כלים ואף לעיתים קרובות לבצע ולהדגים את הניסוי. תפקיד הלבורנט הוא סידור המעבדה, הכנת החומרים והכלים וביצוע הניסויים והפיקוח עליהם.\nבקופות החולים, לבורנטים ולבורנטיות לוקחים דגימות שונות (כגון דם, שתן, כיח) מן הנבדקים, וכמה שעות מאוחר יותר בודקים אותו.\nבתי ספר יסודיים ועל יסודיים, בהם יש מעבדות, מעסיקים לבורנטים. כיוון שישנן מגמות לימוד שונות, וניסויים מתחומי דעת שונים (פיזיקה, כימיה, ביולוגיה, אקולוגיה), הרי שלרוב הלבורנט צריך להבין בתחומי דעת אלו.",
    "pageid": 970727
  },
  {
    "title": "לבנון",
    "extract": "לְבָנוֹן, או בשמה הרשמי הרפובליקה הלבנונית (בערבית: الجمهوريّة اللبنانيّة, אַל-גֻ'מְהוּרִ֫יַּה א-לֻּבְּנַאנִ֫יַּה; בצרפתית: République libanaise, רפּוּבּליק ליִבּאַנּז); היא מדינה ערבית במזרח התיכון. היא גובלת בישראל בדרום, בסוריה במזרח ובצפון, ובים התיכון במערב. שטחה כ־10,400 קמ\"ר, ואוכלוסייתה מונה כ־5.3 מיליון בני אדם (2023) – המשתייכים לדתות ולעדות שונות. מהקמתה בשנת 1943, המדינה רוויה סכסוכים אתניים ומלחמות אזרחים על שליטה, שטח ומשאבים. בסכסוכים אלו מעורבות המדינות השכנות לה ומעצמות אחרות, דבר המתאפשר עקב השלטון המרכזי החלש, שלא הצליח לאכוף את מרותו על מלוא שטחה. רוב הלבנונים הם בני דת האסלאם (כולל המיעוט הדרוזי, הנספר כחלק מהאוכלוסייה המוסלמית), אך יש בה מיעוט נוצרי גדול (בערך שליש מהאוכלוסייה). מחוץ ללבנון ישנה פזורה לבנונית גדולה, שהיא נוצרית בעיקרה.\nהארץ נקראת על שם הר הלבנון, הקרוי כך על שום צבעו הלבן. שם זה הוא גם שמה המקראי של הארץ, ושמה בשפות אחרות, ובהן ערבית. בערבית הוא נכתב لُبْنَان ונהגה: לֻבְּנָאן (בערבית ספרותית) או לְבְּנֵין (בערבית סורית ולבנונית). בצרפתית: Le Liban. השפה הרשמית של לבנון היא ערבית, ושפה נוספת שמוכרת בה היא צרפתית.\nהיא חברה בארגון לשיתוף פעולה אסלאמי.\n\n ערך מורחב – היסטוריה של לבנון\nחבל הארץ של לבנון המודרנית היה מאוכלס כבר באלף החמישי לפני הספירה, ונמצאו בו שרידים מהתקופה הנאוליתית והכלקוליתית. בתקופת התנ\"ך נחשב החבל כחלק הצפוני של ארץ כנען, ותושביו היו הפיניקים, עם כנעני הנמנה עם משפחת העמים השמיים המערביים, שעסק במסחר ובשיט ונחשב לממציא האלפבית הפיניקי. מלכי ממלכות יהודה וישראל קשרו איתם קשרים מסחריים ומדיניים הדוקים. על פי התיאור המקראי, חירם מלך צור סיפק לשלמה המלך ארזים לבניית בית המקדש, ואחאב מלך ישראל נשא לאישה את איזבל בת אתבעל, מלך צידון.\nעוד התנ\"ך מציין במרומז את התיחום של היחידה הגאוגרפית הנקראת לבנון: \n\n ניתן להסיק מכאן שהתיחום הוא ברצועה שבין \"אמנה\" אותה רוב החוקרים מזהים עם הרי נור בדרום טורקיה, לבין הר חרמון שעל זיהויו אין ספק. תיחום זה גדול מכל תיחום אחר שנעשה בהמשך ההיסטוריה (המחוז האוטונומי בהר הלבנון ולבנון הגדולה וכדומה) והוא מקיף את כל רכסי ההרים שלאורך הים התיכון שמצפון לגליל.\nמאז עליית האימפריה האשורית במאה השמינית לפני הספירה היו הר הלבנון וחופיו נתונים לשלטונם של כובשים זרים: מלכי אשור ואחריהם מלכי מצרים, מלכי בבל, מלכי פרס, היוונים ואחריהם קיסרי רומא, הכובשים הערבים לבית אומיה ולבית עבאס והצלבנים בימי מסעי הצלב ואחריהם הממלוכים.\n\n ערכים מורחבים – לבנון תחת השלטון העות'מאני, לבנון תחת בשיר השני, תקופת הקאימקאמיות\nבשנת 1516 פלשו העות'מאנים לאזור, והעניקו את השליטה באזור הרי השוף והסביבה לאמיר פח'ר א-דין הראשון מבית הנכבדים הדרוזי בית מען (בהמשך \"בית שהאב\"). באותה תקופה הונהגה מערכת פיאודלית מיוחדת שלא התבססה כמקובל על כפיפות לאדון אלא על חכירה. כמו בראש המערכת הפיאודלית האירופית, גם בלבנון עמד בראש האדונים שליט-על שתוארו \"אמיר ההר\". אדמת הר-הלבנון חולקה ל־24 מוקאטעאת (אזורים). בראש כל מוקאטעה עמד שליט האזור – המוקטעג'י, אשר הוא ראש משפחת נכבדים המחויבת להעביר מס אל אמיר ההר שבתורו מחויב להפריש מס לוואלי של צידון.\n\nטבח עין דארה בשנת 1711 הביא בהדרגה לדלדול האוכלוסייה הדרוזית באזור דרום הר-הלבנון, אל מול הגירה לאזור של נוצרים מרונים. בשנות השלטון המצרי של מוחמד עלי ובנו אבראהים פאשא (1832–1840) בלבנון, ביטלו המצרים את האפליה המקובלת כלפי המרונים ובכך העלו עליהם את רוגזם של הדרוזים. בתקופת זו הושלם המהפך הדמוגרפי באוכלוסיית ההר מבחינת הרכב העדות: המרונים אשר היו מיעוט נהפכו לרוב גדול. עם הסתלקות איברהים פאשא מהאזור והגלייתו של אמיר ההר, בשיר השני (1840) בעקבות לחץ חמש מעצמות אירופה, חזר לשלוט שלטון ישיר הסולטאן העות'מאני. על מנת להפיג את המתח הבין-עדתי ולהסדיר שלטון בהר ניסח הנסיך האוסטרי, מטרניך, בשנת 1843, במסגרת מאמציה של אוסטריה להשיג שליטה בלבנון, הסדר ייחודי הכולל שני קַאִימַקַאמים (שליטי נפה) שיהיו כפופים לוואלי של צידון: אחד מרוני והשני דרוזי.\n\n ערכים מורחבים – יצירת לבנון הגדולה, לבנון הגדולה, עצמאות לבנון, המערכה בסוריה ובלבנון במלחמת העולם השנייה\nבמהלך מלחמת העולם הראשונה, נחתם בשנת 1916 הסכם סייקס–פיקו, במסגרתו הוסכם על הקמת מדינת \"לבנון הגדולה\", בשליטה ישירה של צרפת. בכך למחוז הר-הלבנון נוספו האזורים דרום לבנון, בקעת הלבנון, אזור החוף עם ביירות וצפון לבנון. על פי החוקה הלבנונית שהתקבלה בשנת 1926, בראש המדינה עמד נשיא (הראשון שבהם היה שארל דבאס, שמונה על ידי הנציב העליון) והיא הושתתה על פרלמנט דו-בתי: סנאט (בית עליון) שחלק מציריו מונו על ידי הנשיא, ומתחתיו – בית הנבחרים. מכל מחוז-בחירה נכנסו לפרלמנט נבחרים על-פי מכסה עדתית. מאז כינון החיים הפרלמנטריים מחדש בלבנון – ואף על פי שחלו שינויים במהלך השנים במספר הכולל של הצירים בפרלמנט, נשאר תמיד היחס בין הנוצרים למוסלמים (והדרוזים) 5:6, עובדה שעוררה חוסר-יציבות.\nבבחירות 1943 זכו הנציגים שתמכו בלבנון עצמאית לרוב גדול בפרלמנט. הממשלה אשר קמה – בהנהגת ראש הממשלה, ריאד אלצלח המוסלמי, והנשיא, בשארה אל-ח'ורי הנוצרי, מיהרה להודיע על כוונה להסיר את כל הסעיפים בחוקה שקושרים את לבנון למנדט הצרפתי. באותה תקופה התגבשה גם \"האמנה הלאומית\" בין הנוצרים והמוסלמים. האמנה קובעת כי המוסלמים מקבלים את גבולות \"לבנון הגדולה\" כ\"גבולות קבע\" של המדינה ואילו הנוצרים מוותרים על תמיכתה של צרפת ועל זיקתם הרשמית המיוחדת אליה, ומסכימים לקבלת לבנון אל משפחת העמים הערביים (ואכן סטטוס זה בא לידי ביטוי בהצטרפות לבנון ל\"ליגה הערבית\" ב־22 במרץ 1945). כמו כן הנציחה האמנה את המפתח העדתי של שנת 1932, ובהתאם לכך לחלוקת התפקידים בממשלת לבנון בהתאם לו, חלוקה אשר השתנתה רק בעקבות הסכם טאיף משנת 1989. צרפת – שיצאה חבולה קשות ממלחמת העולם השנייה, נאלצה להשלים עם עצמאות לבנון, שהוכרה רשמית ב־22 בנובמבר 1943.\nלאחר קבלת העצמאות החלו המתואלים (השיעים) – שישבו בדרום – להגר לביירות. עקב הריבוי הטבעי הגבוה באוכלוסייה המוסלמית והדרוזית, חל שינוי לרעה בגודל אוכלוסיית המרונים, המיעוט השולט, אשר רבים מקרב האליטה שלה החלו להגר לצרפת, מקור החיקוי התרבותי, וביתר שאת לאחר מלחמת האזרחים בלבנון ב־1958.\n\n ערך מורחב – מלחמת האזרחים בלבנון\nעל רקע הכנה של המיליציות לעימות הצפוי, על ידי אגירת נשק והגברת האימונים פרצה מלחמת האזרחים ב־13 באפריל 1975 כהמשך ישיר לסכסוכי דת קודמים בלבנון.\nהקבוצות הלוחמות העיקריות היו גורמים שמרניים ששאפו לשמר את הסטטוס קוו (ומעמדם העליון של המרונים), וגורמים נגדיים ששאפו לשנות אותו. המחנה השמרני כלל את הפלנגות של מפלגת הכתאיב, הנמרים של המפלגה הליברלית הלאומית, שומרי הארזים ועוד מיליציות קטנות אחרות. המחנה הנגדי כלל את אש\"ף, מפלגות קומוניסטיות, נאצריסטים לבנוניים, המפלגה הסוציאליסטית הפרוגרסיבית של הדרוזים, פשיסטים ונציונל-סוציאליסטים לבנוניים. סוריה שהתערבה במלחמה ב־1976 שינתה את עמדותיה מספר פעמים במהלך המלחמה, כשהיא תומכת לעיתים במחנה השמרן ולעיתים במחנה השמאלני. מיליציית אמל השיעית והמיליציה הפלסטינית א-סאעקה פעלו בדרך כלל בהתאם לעמדת דמשק. הצבא שמר על נייטרליות (למעט מקרים חריגים) ואיפשר ללחימה בין הצדדים להימשך.\nמספר מעשי טבח מזעזעים של שני הצדדים, פיצולה לשניים של ביירות והמשך הלחימה העיקשת משכו אליהם את תשומת הלב של חלק ממדינות העולם. כחלק ממדיניות החוץ שלה סיפקה ברית המועצות, ביחד עם לוב ועיראק, נשק וממון לפלסטינים ולתומכיהם במטרה להחליש את השפעת ארצות הברית בלבנון.\nלאחר פלישת צה\"ל ללבנון במבצע ליטני הוקם יוניפי\"ל על ידי האו\"ם כדי לשמור על הסדר באזור דרום לבנון. ב־1982 פתחה ישראל במלחמת שלום הגליל וסייעה למחנה השמרני, שבאותה התקופה אוגד תחת הכוחות הלבנוניים. נסיגת ישראל לרצועת הביטחון ב־1985 הותירה את המחנה השמרני בעמדת נחיתות, לוחמיו ספגו מספר תבוסות (בין היתר באזור טריפולי והרי השוף). השתלטותה ההדרגתית של סוריה על כל לבנון (למעט אזור הדרום) הובילה לעימותים בין צבא סוריה וגרורותיו לבין המיליציות הנוצריות. לאחר ההתנקשות בראש הממשלה ראשיד כראמה, מינה הנשיא המרוני אמין ג'ומייל לתפקיד ראש הממשלה מרוני נוסף, מישל עון מפקד צבא לבנון. המוסלמים התנגדו למינוי זה משום שתפקיד ראש הממשלה שמור למוסלמי סוני על פי האמנה הלאומית. בתגובה מונה סלים אל-חוס הסוני לראש הממשלה. לבנון לפיכך, התחלקה בין ממשלת הצבא הנוצרית במזרח ביירות, לשלטון האזרחים הסוני במערב הבירה. במרץ 1989 הכריז מישל עון על \"מלחמת שחרור\" נגד הכיבוש הסורי בלבנון. מאבקו זכה לתמיכה בקרב חלק מהנוצרים בלבנון, אולם תמיכתם לא הבטיחה את הישרדותו הפוליטית. ב־13 באוקטובר 1990 חוסלו (ויש האומרים נטבחו) כיסי ההתנגדות האחרונים של עון. הסכם טאיף שנחתם בשלהי 1989 איפשר לצדדים מוכי האבדות לחדול מלהילחם. ההסכם קרא לפירוק כל המיליציות הלבנוניות, וכולן אכן עשו כך למעט חזבאללה. ההסכם הגדיל את הייצוג המוסלמי בפרלמנט והקטין את סמכויותיו של הנשיא המרוני. נזקי המלחמה הוערכו על ידי קרן המטבע הבינלאומית בכ־25 מיליארד דולר, בלחימה נהרגו כ־150,000 איש, נפצעו כ־200,000 איש וכ־17,500 איש הוגדרו כנעדרים והוכרזו כמתים.\n\nלאחר מלחמת האזרחים חולקה לבנון לשלושה חלקים בלתי שווים: צפון ומרכז לבנון היו נתונים לשליטת ממשלת בובות שנשלטה על ידי סוריה, רצועת הביטחון בדרום נשלטה על ידי ישראל בסיוע צד\"ל. בין שני החלקים הקודמים הפרידה רצועה דקה יחסית של שטח שרובו בשליטת החזבאללה ומיעוטו (מובלעת ג'זין) בשליטת צד\"ל.\nבמהלך שנים אלו התאוששה לבנון לאיטה, בהובלת רפיק אל-חרירי, שמונה בהמשך לראש ממשלת לבנון. הגורם העיקרי שהפריע במהלך תקופה זו להתאוששות הכלכלית היה העימותים בין ישראל לחזבאללה, שהתפרצו באופן חמור ב־1993 (מבצע דין וחשבון) וב־1996 (מבצע ענבי זעם). בעוד שבשנים הראשונות הייתה הסכמה כלל לבנונית על החיוניות של נוכחות הכוחות הסוריים, הרי מצב זה הלך והשתנה. תהליך זה הואץ משמעותית לאחר נסיגת צה\"ל מדרום לבנון ב־2000, שלאחריה אנשי כוח האו\"ם הזמני בלבנון (יוניפי\"ל) שבו לאזור.  הלחצים לעזיבת הסורים גרמו לבסוף לקבלת החלטה 1559 של מועצת הביטחון ב־2 בספטמבר 2004 שקראה לנסיגת כל הכוחות הזרים מלבנון. מצב זה הגיע לכדי משבר לאחר רצח רפיק אל-חרירי שיוחס לסוריה. ההפגנות ההמוניות שפרצו בלבנון, שכונו \"מהפכת הארזים\", והפגיעות הרבות בפועלים סורים הכריחו את סוריה לפנות את כל כוחותיה הרשמיים עד ל־24 באפריל 2005. למרות נסיגתה של סוריה, המשיך ארגון חזבאללה להיות השליט בדרום המדינה, דבר שעורר התנגשויות חוזרות ונשנות עם ישראל ולבסוף הביא לפרוץ מלחמת לבנון השנייה ביולי 2006. לאחר המלחמה גבר הלחץ הלבנוני הפנימי על חזבאללה, שהואשם על ידי הכוחות האנטי-סוריים באחריות להרס שגרמה הלחימה, ובמעורבות ברצח חרירי.\nבתקופה שלאחר מלחמת האזרחים שימשה סוריה כגורם המסייע ליציבות הפוליטית בלבנון. מצב זה השתנה באופן חד עם פרוץ האביב הערבי, שהוביל למלחמת אזרחים בסוריה, ושינה את שיווי המשקל בפוליטיקה האזורית.\nבפן הביטחוני, לבנון הצליחה למנוע ממלחמת האזרחים בסוריה לפלוש לשטחה באופן ישיר – למעט פלישת כוחותיה של דאעש לערסול, עיירת גבול שנמצאת בסמוך לסוריה, בשנת 2014. אולם באופן עקיף הפסקת מעורבותה של סוריה בפוליטיקה הלבנונית האיצה שני תהליכים משמעותיים בלבנון – האחד הוא התחזקותו של ארגון חזבאללה, בתמיכת איראן, והתחזקות השפעתו על השלטון, והשני הוא חוסר יציבות פוליטי שהוביל לחוסר יציבות כלכלית שהלך והתדרדר.\nבשנת 2018 החל גל מהומות בלבנון בשם \"מהפכת האשפה\", כמחאה על אוזלת היד של הממשלה בפינוי מפגעי אשפה. ב־17 באוקטובר 2019 פרצו ברחבי המדינה מהומות בהיקף נרחב יותר בשם \"אינתיפאדת המס\", עקב העלאת מיסים שונים ביניהם הטלת \"מס וואטסאפ\". אלפי בני אדם הפגינו באלימות כשהם מבעירים צמיגים ופחי אשפה. המשטרה הגיבה בגז מדמיע, ואף ירתה לעבר מפגינים שהתגודדו סביב רכבו של סגן שר החינוך, אכרם שהיב. ב־18 באוקטובר התקפלה הממשלה וביטלה את המס, אך צעד זה לא עצר את המהומות, ובהמשך המחאה המפגינים השתלטו על שדה התעופה בביירות, חסמו בתים של פוליטיקאים, והממשלה הכריזה על מצב חירום. ראש הממשלה אל-חרירי הכריז על שורה של רפורמות נוספות, על פיהן צמצום התקציב יתבצע מהממשלה עצמה, על ידי צמצום שכר נבחרי ציבור ב־50%, מיסוי מיוחד על הבנקים, ביטול משרד ההסברה והקמת רשות לאומית למאבק בשחיתות. למרות זאת, ההפגנות והמחאות לא עצרו, ובחלק מהאירועים היו עימותים אלימים בין כוחות חזבאללה למפגינים. ב־30 באוקטובר הודיע ראש הממשלה על התפטרותו. במהלך מגפת הקורונה דווח כי במרבית אזורי המדינה אספקת החשמל עומדת על 4 שעות ביממה ובנוסף צנח ערך הלירה הלבנונית בכ־80% בתוך שמונה חודשים, דבר שהביא לשימוש תדיר בדולר האמריקאי ולפיטורין נרחבים. ביוני 2021 דווח כי המצב התדרדר למחסור במוצרי יסוד.\nב־4 באוגוסט 2020 בסביבות השעה 18:00 התרחש בנמל ביירות פיצוץ אדיר ממדים לאחר שרפה שפרצה במקום. למעלה ממאתיים אנשים איבדו את חייהם ולמעלה מ־4,000 נפצעו. באותו יום הוכרז בלבנון יום אבל. כתוצאה מאותו פיצוץ שגבה חיי אדם ונזק רב, הכריזה ממשלת לבנון בתאריך 10 באוגוסט 2020 על התפטרותה. המערכת הפוליטית התקשתה שוב להקים ממשלה ופסק הסיוע הביטחוני למדינה.\n\n ערך מורחב – פוליטיקה של לבנון\nשיטת הפוליטיקה בלבנון ייחודית לה, במסגרתה מתקיימת דמוקרטיה פרלמנטרית על בסיס עדתי/דתי, לפיה המשרות הבכירות מתחלקות בין העדות השונות על בסיס מפתח קבוע. בהתאם לכך, נשיא לבנון ומפקד הצבא הם נוצרים, יושב ראש הפרלמנט הוא שיעי וראש הממשלה הוא סוני.\nהחוקה הלבנונית קובעת כי על הבחירות לבית המחוקקים להתקיים אחת ל־4 שנים. בית המחוקקים בוחר את הנשיא לתקופה יחידה של 6 שנים והנשיא ובית המחוקקים בוחרים את ראש הממשלה. בפועל, משנות ה־70 ועד ל־1992 לא התקיימו בלבנון בחירות עקב מלחמת האזרחים. הבחירות האחרונות לפרלמנט התקיימו בשנת 2018 והנשיא הנוכחי (מישל עאון) נבחר בשנת 2016 לאחר שבעה-עשר חודשים שבהם למדינה לא היה נשיא מכהן.\nלמרות מבנה משטר דמוקרטי על הנייר בלבנון, בפועל, בשני העשורים הראשונים של המאה ה־21 השתלט ארגון חזבאללה על המערכת הפוליטית בלבנון ועל צבא לבנון, ובמקרים שונים השפיע על החלטות כך שיתאימו לאינטרסים של הארגון.\n\n ערך מורחב – כלכלת לבנון\nמלחמת האזרחים שהתרחשה בשנים 1975–1990 פגעה קשות בכלכלה הלבנונית, פגעה קשות בתשתית,\nוצמצמה את התוצר הלאומי בחצי, ובכך נפגע מעמדה של לבנון כמרכז הפעילות הבנקאית במזרח התיכון.\nסיום מלחמת האזרחים והשקט היחסי ששרר, איפשר לממשלה לגבות מסים ולהחזיר את השליטה בביירות ובמתקני המדינה.\nכתוצאה מכך, התוצר הלאומי הגולמי גדל ב־353% בשנות ה־90. היציבות היחסית המשיכה עד לשנת 2006, אז נפגעה כלכלתה של לבנון באופן חמור במהלך מלחמת לבנון השנייה, ובאותה שנה צנח התוצר ב־8.2%. עם זאת, המדינה חזרה לצמוח במהירות, ובשנים 2007–2010 צמחה בכ־8% בממוצע לשנה. התמ\"ג לנפש, העומד על כ־15 אלף דולר לפי מדד כח הקנייה (PPP), הוא אחד הגבוהים במזרח התיכון. עם זאת לבנון סובלת מחוב חיצוני גדול ושיעור אבטלה גבוה (כ־19% ב־2012).\nנכון ל־2008, כ־75% מהתוצר מגיע ממגזר השירותים. איכרי לבנון מעבדים פחות משליש משטח המדינה, והמגזר החקלאי מייצר רק כ־5% מהתוצר. בגלל השטחים המישוריים המצומצמים, נבנו במורדות המערביים של הרי לבנון מדרגות המעובדות עד לגובה רב. הגידולים העיקריים בלבנון הם: ירקות, פירות הדר, תפוחי–עץ, ענבים, זיתים, חיטה ובננות. רוב היבול מיוצא למדינות ערב, ובראשן סוריה, ערב הסעודית ואיחוד האמירויות הערביות.\nבשנת 2019 החלה סדרה של מחאות ברחבי לבנון בתגובה לכישלונה של הממשלה למצוא פתרונות למשבר הכלכלי במדינה בשנה שקדמה להן. הגעת מגפת הקורונה ללבנון החריפה את הבעיות הקודמות, ונכון לאפריל 2020 נמצאת לבנון במשבר כלכלי חריף בו משולבים יחד אינפלציה גדולה, איבוד רב בערך הלירה הלבנונית שגורם להיקף סחר רחב בדולרים ולהגבלות של הבנקים על משיכת מזומן, מחסור בחשמל, עליית יוקר המחיה ומאות אלפי משפחות ללא הכנסה.\nהמשבר הכלכלי בלבנון החריף עם הפיצוץ בנמל ביירות שאירע באוגוסט 2020 והרס חלקים נרחבים בביירות, פיצוץ זה גרם להידרדרות נוספת בכלכלה.\nקרן המטבע העולמית פרסמה כי כלכלת לבנון צנחה ב־22% בשנת 2020 לאחר שצנחה בכ־10% בשנתיים הקודמות לכן. רוב תושבי המדינה נמצאים מתחת לקו העוני, האינפלציה הגיעה ל־211 אחוז בשנת 2022 והמטבע איבד מערכו.\nבמאי 2022 המשבר הכלכלי הדרדר עוד כשסגן ראש ממשלת לבנון הודיע כי המדינה על סף פשיטת רגל ולא יכולה לשלם את חובותיה.\n\n ערכים מורחבים – מחוזות לבנון, נפות לבנון\nלבנון מחולקת ל־8 מחוזות או (\"מֻחאפזאת\") ול־26 נפות (\"קדאא\").\n\n ערך מורחב – גאוגרפיה של לבנון\nאקלימה של לבנון הוא אקלים ים תיכוני ודומה לזה שבישראל אך קר וגשום ממנו. כמות הגשמים השנתית נעה בין ממוצע שנתי של 500 מ\"מ בבקעת הלבנון עד 1,500 מ\"מ בהר הלבנון. ארזי הלבנון, הנזכרים כבר במקרא הם שהקנו למדינה זו את הכינוי \"ארץ הארזים\".\nבלבנון יש שתי רצועות הרים המשתרעות מצפון לדרום: האחת, הרי מול הלבנון הגובלת בסוריה, והחרמון הוא הנקודה הגבוהה בה (2,814 מטרים מעל פני הים), והשנייה היא הרי לבנון המערביים אשר פסגתה הגבוהה ביותר נישאת ל־3,088 מטרים מעל פני הים. בתקופת החורף ההרים מתכסים שלג, עד להפשרתו ההדרגתית באביב.\nלבנון היא המדינה הערבית היחידה, בפרט במזרח התיכון, שאין בה מדבריות כלל. בכך היא שונה מרובן המוחלט של המדינות הערביות והמזרח-תיכוניות שרוב שטחן מדבר.\n\n ערך מורחב – דמוגרפיה של לבנון\nלבנון היא המדינה השנייה בצפיפותה במזרח התיכון אחרי בחריין הזעירה, ואוכלוסייתה מונה נכון ל־2022 כ־5.2 מיליון תושבים. רוב התושבים יושבים בערים.\nהערים הראשיות בלבנון הן:\n\nביירות (بيروت, בָּיְרוּת) בת כ־2.1 מיליון תושבים (2017), היא הבירה ובה הנמל הראשי.\nצידון (صيدا, צָיְדָא) עיר נמל בת כ־250,000 תושבים לאורך החוף בין צור לביירות.\nטריפולי (طرابلس, טַרָאבֻּלֻס), בת כ־226,000 תושבים, עיר נמל בצפון לבנון.\nזחלה (زحلة, זַחְלָה) העיר הגדולה בבקאע, עם כ־150,000 תושבים.\nצור (صور, צוּר) עיר חוף בדרום המדינה בסמוך לגבול עם ישראל. בצור כ־120,000 תושבים.\nבלבנון חיים פליטים רבים: 1.2 מיליון סורים, 449,000 פלסטינים, 100,000 עיראקים ו-4,000 סודנים.\nממוצע הילודה הוא שני צאצאים לאישה. תוחלת החיים הממוצעת היא 79 שנים.\n\nהקתולים המרונים והדרוזים ייסדו את לבנון המודרנית בתחילת המאה ה-18, באמצעות מערכת שלטונית וחברתית המכונה \"הדואליזם המרוני – דרוזי\" בהר לבנון מוטסריפאט.\nבשנת 1932 נערך מפקד האוכלוסין הרשמי האחרון בלבנון, ובו היוו הנוצרים רוב של 54.7% מאוכלוסיית המדינה. מאז מסרבים האזרחים הנוצרים לקיים מפקד נוסף רשמי שיעיד על אחוזם הנמוך יותר לעומת המוסלמים בלבנון, שמא מפקד כזה ייפגע אף יותר בכוחם הפוליטי בשטח. דבר זה נובע בין השאר עקב גלי הגירה של מיליונים מהאוכלוסייה הנוצרית בלבנון החוצה ממנה אל מדינות נוצריות מעבר לים, ובפרט לדרום אמריקה.\nנכון ל־2012, מונים המוסלמים רוב של 54% מאוכלוסיית לבנון (כ־27% סונים וכ־27% שיעים), בעוד הנוצרים מהווים מיעוט של 40% (21% מרונים-קתולים, 8% נוצרים-יוונים-אורתודוקסים, 5% נוצרים-יוונים-קתולים וכ־6% עדות נוצריות אחרות), וכ־5.5% משתייכים למיעוט הדרוזי שבלבנון נספר כחלק מהאוכלוסייה המוסלמית, ופחות מאחוז של מיעוטים מדתות נוספות.\nמבחינת מוצא אתני, כ־95% מהלבנונים הם ערבים או ארמים (מרונים דוברי ערבית, המזדהים עם הארמים הקדומים או עם הפיניקים); כ־4% ארמנים, וכ־1% אחרים.\n\n ערך מורחב – יהדות לבנון\nלאחר הקמת מדינת ישראל ב־1948, מנתה יהדות לבנון כ־22,000 יהודים, רובם התגוררו בביירות. עם השנים עלתה מרבית הקהילה לישראל. לאחר גל ההתקפות, בעקבות מלחמת לבנון הראשונה ב־1982, על היהודים שחיו שם, עלו רוב הנותרים ארצה. כיום מתגוררים בלבנון כמה עשרות בודדות של יהודים.\n\nאדם ארנון, ארץ לבנון, הוצאת אורן, 2005\nקייס פירו, לבנון – אתגר השונות (ספר 5 בסדרה המזרח התיכון בימינו), האוניברסיטה הפתוחה, תשע\"ג–2013.\n\nלבנון, באתר המכון למחקרי ביטחון לאומי\n איל שגיא ביזאוי, רלבנט: פנטזיה על ביקור תרבותי בביירות, באתר הארץ, 17 במרץ 2014\nמפה מפורטת של לבנון בערבית ובאנגלית, באתר אל-משריק בשיתוף האוניברסיטה האמריקנית של ביירות\nhttp://www.worldometers.info/world-population/lebanon-population/\nלבנון, תקציר ונתונים סטטיסטיים באתר ספר העובדות על מדינות העולם של ה-CIA (באנגלית)\nהערך לבנון(הקישור אינו פעיל, 18.2.2024) באנציקלופדיית האוריינט (באנגלית)\nA Country Study: Lebanon מבית מחלקת המדינה האמריקאית (באנגלית)\nלבנון, באתר אנציקלופדיה בריטניקה (באנגלית)\n לבנון, דף שער בספרייה הלאומית",
    "pageid": 221222
  },
  {
    "title": "לברון ג'יימס",
    "extract": "לֶבְּרוֹן רֵיימוֹן גֵ'יימְס (באנגלית: .LeBron Raymone James Sr; נולד ב-30 בדצמבר 1984) הוא כדורסלן אמריקאיי  בעמדת הסמול פורוורד בקבוצת לוס אנג'לס לייקרס מהNBA ובנבחרת ארה\"ב. ג'יימס נמצא במקום הראשון ברשימת הקלעים המובילים בתולדות ה-NBA. ובמקום הראשון ברשימת הקלעים המובילים בתולדות פלייאוף ה-NBA. הוא זכה ארבע פעמים בתואר MVP של סדרת הגמר ב-NBA, והיחיד שעשה זאת בשלוש קבוצות שונות. נודע בכינוי קינג ג'יימס (King James - המלך ג'יימס).\nכבר בתקופת לימודיו בבית הספר התיכון ניבאו לו קריירה מוצלחת ב-NBA. כשהיה בן 18 בלבד הוא נבחר בבחירה מספר 1 בדראפט 2003, ועוד לפני משחק הבכורה שלו חתם על חוזה חסות עם נייקי בשווי 90 מיליון דולר. הוא זכה בתואר רוקי השנה בעונת 2003/2004, ומאז 2005 נכלל כל עונה באחת מחמישיות העונה ב-NBA והשתתף בקביעות במשחק האולסטאר. במהלך שבע שנותיו בקליבלנד, ג'יימס היה שחקן ההתקפה המרכזי של הקבוצה, והוביל את הקבוצה להופעות רצופות בפלייאוף בין השנים 2006–2010. בשנת 2007 העפילה קליבלנד עד לגמר האזור המזרחי של ה-NBA לראשונה מאז 1992, ולסדרת הגמר הכללית לראשונה בתולדות הקבוצה, שבה הפסידה לסן אנטוניו ספרס (0–4). הוא זכה בתואר ה-MVP של העונה הסדירה ב-2009, ב-2010, ב-2012 וב-2013, והגיע למקום השני בבחירות ל-MVP ב-2006.\nב-2010 עבר למיאמי היט, שאותה הוביל לארבעה גמרים רצופים לצד כריס בוש ודוויין וייד, כאשר בשניים מהם, בשנים 2012 ו-2013, הוביל אותה לזכייה באליפות ה-NBA תוך שהוא מוכתר פעמיים ל-MVP של סדרת הגמר, בנוסף להיותו ה-MVP של העונה הסדירה בשתי עונות אלו. ב-2014 חזר ג'יימס לקליבלנד קאבלירס, הוביל אותה ארבע פעמים ברציפות לסדרת הגמר, ולאליפות ראשונה בתולדות המועדון בשנת 2016, תוך שהוא מוכתר ל-MVP של סדרת הגמר. ב-2018 עבר ללוס אנג'לס לייקרס, ובשנת 2020 זכה איתה באליפות ה-NBA, והוכתר ל-MVP של סדרת הגמר.\nג'יימס שיחק בנבחרת ארצות הברית, שעמה זכה במדליות ארד באולימפיאדת אתונה ובאליפות העולם 2006, וכן במדליות זהב באולימפיאדת בייג'ינג ובאולימפיאדת לונדון (2012).\nבמשך הקריירה התמיד ג'יימס בהפגנת ממוצעים גבוהים בכמעט כל אספקט של המשחק, ולפיכך שבר שיאים רבים, לרבות השחקן הצעיר ביותר לחצות את רף 10,000, 20,000, 30,000 ו-40,000 הנקודות בקריירה. ג'יימס משחק בדרך כלל בעמדות הסמול פורוורד או הפאוור פורוורד, אך בעת הצורך יכול לשחק בכל העמדות. הישגיו האישיים והקבוצתיים של ג'יימס קיבעו את מעמדו כאחד הכדורסלנים הטובים ביותר בכל הזמנים.",
    "pageid": 128560
  },
  {
    "title": "ליגת העל בכדורגל",
    "extract": "ליגת העל בכדורגל היא ליגת הכדורגל הבכירה בישראל.\nהליגה נוסדה בתקופת המנדט הבריטי בשנת 1931, ושמה העברי היה ליגת ארץ ישראל בכדורגל.\nהליגה נקראת \"ליגת העל\" החל מעונת 1999/2000, כאשר בין השנים 1955 ל-1999 היא נקראה \"הליגה הלאומית\", ולפני כן \"הליגה הארצית\", \"הליגה הישראלית\" ו\"ליגה א'\". מכבי תל אביב היא הקבוצה היחידה המשתתפת בליגה ברציפות מאז שנת היווסדה.\nהליגה נמצאת תחת אחריות ההתאחדות לכדורגל בישראל, וביחד עם הליגה הלאומית אלו שתי הליגות המקצועניות בישראל. החל משנת 2014 מנוהלות שתי הליגות הבכירות על ידי מנהלת הליגות לכדורגל.\nנכון לעונת 2023/2024, מדורגת ליגת העל הישראלית במקום ה-16 בדירוג אופ\"א בשקלול של חמש העונות האחרונות.",
    "pageid": 115210
  },
  {
    "title": "מבחני התכנסות לטורים",
    "extract": "מבחני התכנסות לטורים במתמטיקה נועדו לבדוק האם טור אינסופי מתכנס למספר סופי. מבחנים אלו אינם מראים מהו סכום הטור, אלא רק מכריעים בשאלת ההתכנסות. ההגדרה הפורמלית להתכנסות טור היא שסדרת הסכומים החלקיים מתכנסת.\nעל התכנסות הטור משפיע רק זנבו, כלומר ניתן להוריד מספר סופי של איברים מתחילת הטור מבלי לשנות את התכנסותו (אך ייתכן שתוך שינוי של הסכום שאליו יתכנס). על כן אין צורך שדרישות המבחנים יתקיימו עבור כל אברי הטור, אלא רק עבור כל האיברים החל ממקום מסוים.",
    "pageid": 15116
  },
  {
    "title": "מונדיאל 2026",
    "extract": "מונדיאל 2026 (באנגלית: 2026 FIFA World Cup; בספרדית: Copa Mundial de la FIFA de 2026; בצרפתית: Coupe du monde de la FIFA de 2026) יהיה טורניר גביע העולם בכדורגל לנבחרות גברים של פיפ\"א ה-23, שעתיד להתקיים בקיץ 2026. הטורניר יתקיים ב-16 ערים בשלוש מדינות באמריקה הצפונית: ארצות הברית, מקסיקו וקנדה, כאשר רבע הגמר, חצי הגמר והגמר, יתקיימו בארצות הברית בלבד. טורניר זה יהיה הראשון לכלול 48 נבחרות.\nהצעתן של ארצות הברית, מקסיקו וקנדה גברה על הצעה של מרוקו במהלך הצבעה בקונגרס ה-68 של פיפ\"א שנערך במוסקבה. זהו המונדיאל הראשון מאז מונדיאל 2002 שנערך ביותר ממדינה אחת, והראשון אי פעם שנערך בלמעלה משתי מדינות. מקסיקו, שאירחה בעבר את מונדיאל 1970 ומונדיאל 1986, תהפוך למדינה הראשונה שמארחת את המונדיאל שלוש פעמים. ארצות הברית אירחה בעבר את מונדיאל 1994.\nב-18 במאי 2023 פורסם הלוגו הרשמי של הטורניר, שעוצב על ידי לוסיו בוסקרדין.",
    "pageid": 1475022
  },
  {
    "title": "מין אוראלי",
    "extract": "מין אוראלי הוא פעילות מינית הכוללת מגע בין הפה, הלשון, השיניים או הגרון ובין איברי המין (הפין והפות) או פי הטבעת. מין אוראלי מתבצע כחלק מהמשחק המקדים או כעיקר הפעילות מינית. גירויים אוראליים על חלקים אחרים בגוף האדם, כנשיקה או ליקוק, אינם נכללים בהגדרה המקובלת של מין אוראלי. בסלנג עברי מקובל לתאר מין אוראלי הנעשה לגבר כ\"מציצה\", והנעשה לאישה כ\"ירידה\".\nהיחס החברתי למין אוראלי נע בין חלחלה ורתיעה לאהדה והערצה. מהעת העתיקה ועד ימינו היו גישות שליליות וחיוביות כלפי אקט זה בסין, ברומי ובתרבויות נוספות. בתרבות המערבית המודרנית ישנן השגות רבות לגבי התנהגות מינית זו, אך מדובר בפרקטיקה שכיחה למדי הן בקרב מבוגרים והן בקרב בני נוער. יש הרואים במין אוראלי מעשה לא טבעי או לא מוסרי, שכן מדובר ביחסי מין שלא למטרות ילודה.\nיש שאינם רואים מין אוראלי כמעשה השקול למין וגינלי או למין אנאלי. רבים לא רואים בקיום יחסי מין אוראלי אקט שבו אובדים הבתולים, אך יש הרואים גם בו כקיום יחסי מין גם במובן זה, בעיקר בקרב לסביות. סוגיה זו זכתה לפרסום נרחב בפרשת מוניקה לווינסקי. בחוק העונשין הישראלי, מין אוראלי ומין אנאלי קרויים \"מעשה סדום\" (להבדיל ממין וגינלי, הקרוי \"בעילה\").",
    "pageid": 287653
  },
  {
    "title": "משה אדרי (קצין צה\"ל)",
    "extract": "משה אדרי (נולד ב־3 באפריל 1962) הוא קצין צה\"ל במילואים בדרגת תת-אלוף, המכהן כראש הוועדה לאנרגיה אטומית וכראש מנהלת תקומה האמונה על שיקום יישובי עוטף עזה. קודם לכן שימש כעוזר שר הביטחון להתגוננות וכראש אגף אמצעים מיוחדים במשרד הביטחון.",
    "pageid": 1320976
  },
  {
    "title": "משמר הגבול",
    "extract": "משמר הגבול, בראשי תיבות: מג\"ב, הוא כוח משמר גבול וז'נדרמריה, הזרוע המבצעית של משטרת ישראל, שמטרתהּ לתת מענה לבעיות בנושאי ביטחון פנים, לוחמה בטרור, לחימה בפשיעה קשה, אבטחת מתקנים רגישים (כולל מעברי גבול ושגרירויות), אבטחת האזורים הכפריים ומניעת גנבות חקלאיות, דיכוי הפרות סדר ובמקרה של מלחמה בתוך גבולות המדינה, לקיחת חלק בלחימה ובמעצרים. מג\"ב הוא כוח רב־תכליתי המסייע למשטרת ישראל ולצה\"ל בטיפול בבעיות שבתחומי התמחותו, ומשמש גם כעתודה מרכזית להתערבות מיידית באירועים. מטה משמר הגבול נמצא בלוד.\nסדר הכוחות של משמר הגבול, נכון לשנת 2022, הוא 8,523 איש (כ-25.75% מסדר הכוחות הכולל של משטרת ישראל) כוח האדם במג\"ב מורכב בעיקר מלוחמים, המשמשים בתפקיד ביניים בין שוטר לחייל. להלכה סמכויותיו של שוטר מג\"ב שוות לסמכויותיו של כל שוטר רגיל, אך לא כך הכשרתו, הוא מתמחה בלחימה כמו חייל קרבי (שוטרי משמר הגבול מוכשרים כרובאי 05) וחמוש ברובה סער כנשק אישי (שוטרים בשירות קבע חמושים גם באקדח שירות). כמחצית מהשוטרים משרתים במשמר הגבול במסגרת שירות החובה שלהם והמחצית השנייה הם אנשי קבע מקצועיים. למג\"ב כמה יחידות מיוחדות כגון: ימ\"מ, ימ\"ס, מתיל\"ן ויחידות החבלה – המתמחות בסוגים שונים של לחימה; וכוח מתנדבים שנקרא מתמי\"ד (מתנדבים במדים).\nמשמר הגבול הוקם בתחילה במסגרת צה\"ל כחיל הספר שהיה קיים חודשים מספר לאחר קום המדינה ועסק בשמירת גבולות, והוקם רשמית כחיל משטרתי בשנת 1953. מאז הקמתו עסק מג\"ב בתפקידים רבים ומגוונים והוא כוח ורסטילי המבצע משימות מסוגים רבים. יחידות מג\"ב פרושות בכל רחבי ישראל, מאילת ועד גבול לבנון, ובכל מקום הם כפופים למפקד האזור בו הם משרתים, כאשר ברוב חלקי הארץ הם כפופים למפקד המחוז המשטרתי וביהודה ושומרון – למפקד אוגדת איו\"ש (לפיקוד צה\"ל).\nמשמר הגבול הוא חיל חלוץ המשלב בני מיעוטים רבים המשרתים כלוחמים וכמפקדים בחיל. החיל מוביל גם בשילוב נשים בכל תפקידי הלחימה, כולל ביחידות המיוחדות.\nמג\"ב ובעיקר קציניו, משמשים גם כמאגר כוח אדם ממנו שואבת משטרת ישראל מועמדים מתאימים למילוי תפקידים במשטרה הרגילה. קציני מג\"ב לא מעטים הצטרפו לשדרות הפיקוד של המשטרה הכחולה.\nהשירות במשמר הגבול הוא שירות משטרתי במשטרת ישראל וצבאי\nרק מבחינת הפעולות הצבאיות שלו למרות השיתוף פעולה שעושה משמר הגבול עם צבא ההגנה לישראל משמר הגבול הוא משטרה ולא צבא.",
    "pageid": 62734
  },
  {
    "title": "נטלי פורטמן",
    "extract": "נטלי פורטמן (באנגלית: Natalie Portman; נולדה בשם נטע-לי הֵרְשְׁלַג; ב-9 ביוני 1981) היא שחקנית, במאית ומפיקת קולנוע אמריקאית-ישראלית.\nפורטמן התפרסמה לראשונה בשנת 1994, כששיחקה לצד ז'אן רנו בסרט \"לאון\". מאז שיחקה בעשרות סרטים, בהם בטרילוגיית \"מלחמת הכוכבים\", \"קרוב יותר\", \"ונדטה\" ו\"ברבור שחור\". בשנת 2005 הייתה מועמדת לפרס אוסקר וזכתה בפרס גלובוס הזהב עבור תפקידה בסרט \"קרוב יותר\". בשנת 2011 זכתה בפרס אוסקר לשחקנית הטובה ביותר, בפרס גלובוס הזהב, בפרס גילדת שחקני המסך ובפרס באפט\"א, עבור תפקידה בסרט \"ברבור שחור\". בשנת 2016 הייתה מועמדת בשלישית לפרס אוסקר, לפרס גלובוס הזהב ולפרס באפט\"א עבור תפקידה בתור ג'קלין קנדי-אונאסיס בסרט \"ג'קי\".",
    "pageid": 32942
  },
  {
    "title": "סדרה חשבונית",
    "extract": "במתמטיקה, סדרה חשבונית היא סדרה של מספרים, שבה ההפרש בין כל שני איברים עוקבים הוא קבוע: \n  \n    \n      \n         \n        \n          a\n          \n            n\n            +\n            1\n          \n        \n        −\n        \n          a\n          \n            n\n          \n        \n        =\n        d\n      \n    \n    {\\displaystyle \\ a_{n+1}-a_{n}=d}\n  \n (\n  \n    \n      \n        \n          a\n          \n            n\n          \n        \n      \n    \n    {\\displaystyle a_{n}}\n  \n הוא האיבר ה-\n  \n    \n      \n        n\n      \n    \n    {\\displaystyle n}\n  \n בסדרה). לדוגמה, בסדרה: 3, 5, 7, 9, 11, 13, ..., ההפרש בין כל שני איברים עוקבים הוא מספר קבוע, במקרה זה 2. בסדרה חשבונית, כל איבר מהווה ממוצע חשבוני של האיבר הקודם והאיבר העוקב לו, ומכאן שְׁמָהּ (בדומה לסדרה הנדסית ולסדרה הרמונית).\nסדרה חשבונית מוגדרת באמצעות שלושה מאפיינים:\n\n  \n    \n      \n        \n          a\n          \n            1\n          \n        \n      \n    \n    {\\displaystyle a_{1}}\n  \n – האיבר הראשון בסדרה\n\n  \n    \n      \n        d\n      \n    \n    {\\displaystyle d}\n  \n – ההפרש הקבוע בין (כל) שני איברים עוקבים בסדרה\n\n  \n    \n      \n        n\n      \n    \n    {\\displaystyle n}\n  \n – מספר האיברים בסדרה (שעשוי להיות סופי או אינסופי)\nלפי מאפיינים אלה, ניתן לדעת מהו כל אחד מאיברי הסדרה.",
    "pageid": 12517
  },
  {
    "title": "סינגפור",
    "extract": "רפובליקת סינגפור (באנגלית: Republic of Singapore, במלאית: Republik Singapura, במנדרינית: 新加坡共和国, בטמילית: சிங்கப்பூர் குடியரசு) היא עיר-מדינה בדרום-מזרח אסיה, השוכנת מדרום למלזיה. סינגפור מורכבת מאי מרכזי ומאיים קטנים. על אף ממדיה הזעירים, לסינגפור מעמד חשוב בכלכלה העולמית, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\n\n ערך מורחב – היסטוריה של סינגפור\nסינגפור התחילה את דרכה כנמל עתיק בשם טמסק. בחפירות ארכאולוגיות נמצאו באי שרידים ליישוב אורבני, ונראה שהוא היה מרכז מסחר אזורי. בימי הביניים נשלטה סינגפור בידי אימפריית סריויג'איה שמרכזה היה באי סומטרה.\nבמאה ה-14 נשלט האי בידי סולטנות מלאקה. בשנת 1613 נשרפה סינגפור בידי כוח צבאי של פורטוגל והתפתחותה נפסקה לזמן רב, אך המלזים נותרו אדוני האי עד 1819 וההשתלטות הבריטית. במאה ה-16 נפוץ הכינוי \"סינגפורה\" שמשמעותו בסנסקריט \"עיר האריה\", אם כי אריות, ככל הנראה מעולם לא חיו באזור זה. השם ניתן לסינגפור על ידי סאנג נילה אוטמה, שככל הנראה ראה באזור זה טיגריס וחשב כי מדובר באריה, אם כי ניתן לטעון שסאנג קרא לה על שם אריה מטפורי, ולא על-שם אריה אמיתי שראה. בעבר בימי ממלכת מג'פהיט נקרא האי גם בשם טומאסיק שמשמעו \"אי הים\" בשפת האי ג'אווה. שם קדום אחר לאי היה הוג'ונג טאנאה שמשמעו במאלאית \"קצה הארץ\". השם בגלל מקומו של האי מעבר לקצה חצי האי מלאיה.\nשגשוגה ומעמדה הנוכחי של סינגפור יכולות להיחשב, במידה לא מעטה, כתוצאה עקיפה של המלחמות הנפוליאוניות. כתוצאה מסיפוח הולנד בידי נפוליאון בשנת 1810 יצאו הבריטים, אויבי נפוליאון, בשנת 1811 למלחמה לכבוש את המושבה ההולנדית באי ג'אווה (אינדונזיה של היום). בראש המשלחת הבריטית עמד תומאס סטמפורד ראפלס, קצין מוכשר ושאפתני שהנהיג מדיניות ליברלית-יחסית בהיותו מושל ג'אווה הבריטי.\nלאכזבתו של ראפלס, אחרי מפלת נפוליאון ב-18 ביוני 1815 ב-1816 החזירה בריטניה את ג'אווה להולנדים. ראפלס, שהיה מושל ג'אווה מטעם חברת הודו המזרחית הבריטית בג'קרטה (אז בטביה), הואשם על ידי מעסיקיו ביצירת קשרים חבריים מדי עם מקומיים, והושב בגין זאת ללונדון, אך בשנת 1818 נזקקו הבריטים לנוכחותו בדרום-מזרח אסיה, בזכות הכרתו את השפה המלאית, והוא הושב לאזור, אל העיר בנגקולו שבסומטרה, שהייתה תחת שלטון בריטי. בשנת 1819 פנה ראפלס אל הסולטאן ג'והור בבקשה לקנות שטח ביצתי בדרום האי סינגפור. למרות חוסר נחת של ממשלת בריטניה, שראתה בשטח זה אזור השפעה הולנדי, מצא בו ראפלס עניין כיוון שבפועל ההולנדים לא היו בו. ראפלס הקים בסינגפור נמל פטור ממכס, אליו החלו לנהור במהרה סוחרים מכל האזור, אשר ביקשו להימלט מן המגבלות החמורות והמסים הגבוהים שהטיל השלטון הקולוניאלי ההולנדי. בעקבות הצלחתו, העניקה הממשלה הבריטית הכרה רטרואקטיבית לפעולתו של ראפלס. כאשר עזב ראפלס את סינגפור בשנת 1823, היו שם כבר נמל גדול ועיר שהתפתחה והתרחבה במהירות. בשנת 1824 ניצלו הבריטים חוסר ערנות של סולטאן ג'והור והשתלטו על כל האי.\nמיקומה האסטרטגי של סינגפור בשער הכניסה והיציאה של מצר מלאקה, אשר בו הבחין ראפלס, הוא מהגורמים המרכזיים לשגשוגה הכלכלי כעיר נמל. נתיב השיט העובר בה הוא מהעמוסים בעולם כולו.\nאת הבסיס לקהילה הסינית בסינגפור הניחו עובדים עניים מסין שהקימו את הנמל בשירות הבריטים, בתקופה שבה רוב האי היה עדיין מכוסה ג'ונגל.\nב-1942 נכבשה סינגפור בידי יפן, במה שנחשב לאחד הניצחונות הגדולים שלהם בתחילת המלחמה (ווינסטון צ'רצ'יל, ראש ממשלת בריטניה, הגדיר זאת כתבוסה הגדולה ביותר של ארצו במלחמה). היפנים שהגיעו ממלאיה לא התקשו כלל לכבוש את האי, שכן כל תותחיו היו מכוונים דרומה, למצר מלאקה, ולא היה ניתן לכוונם צפונה. יפן ביצעה באי מעשי זוועה, בהאשימה את הסינגפורים בסיוע לסין. תושבים ממוצא סיני הובלו למחנות ריכוז, הובלו לחוף הים ושם נקצרו באש מקלעים. נראה שנרצחו בדרך זו כמאה אלף סינגפורים. היפנים הקימו בו גם מחנה ענק לשבויי מלחמה אמריקאים, בריטים והולנדים, שנודע בתנאיו הלא-אנושיים, שרבים מאסיריו מתו בו.\nאחרי שובם של הבריטים נכשל ניסיון של הקומוניסטים לגרשם בכוח. ב-1955 על סמך המלצות ועדה בראשותו של סר ג'ורג' ויליאם רנדל העניקו הבריטים לאי אוטונומיה. ראש הממשלה הראשון היה היהודי דייוויד מרשל.\nב-1963 הצטרפה סינגפור לברית עם מלזיה. חילוקי דעות הובילו לעצמאות סינגפור ב-1965. סינגפור הקטנה והדלה במשאבים, ארץ של פליטים שרובם הגיעו מסין ומיעוטם ממלזיה ומהודו, לא הייתה מעוניינת בפירוד, שלמעשה נכפה עליה בידי המלזים, אך תחת הנהגתו של לי קואן יו, ששלט באי עד 1990, היא הגיעה לשגשוג כלכלי מזהיר והותירה מאחור את שכנותיה העניות. על אף שבתחילה כרת ברית עם הקומוניסטים, פנה לי קוואן יו ימינה בסופו של דבר והעלה את ארצו על מסלול קפיטליסטי. גם אחרי פרישתו המשיכה מפלגתו ה-PAP להחזיק בשלטון וכמעט בכל מושבי הפרלמנט. אחד ממנהיגיה הבולטים הוא בנו, שאחרי שנים רבות בהן שימש כסגן ראש הממשלה, מונה ב-2004 לראשות הממשלה.\n\nבראש סינגפור עומד נשיא סינגפור, אך סמכויותיו סמליות. את התפקידים ממלאת ממשלה שמוביל אותה מנהיג הרוב בפרלמנט.\nעל אף שבסינגפור מתקיימות בחירות, ובדרך כלל זוכה האופוזיציה בלמעלה מ-30% מהקולות, קשה לראות אותה כמדינה דמוקרטית.\nראשית, קביעת אזורי הבחירה היא שרירותית ונעשית בידי מפלגת השלטון ה-PAP בהתאם לצרכיה האלקטורליים, לעיתים זמן קצר לפני הבחירות. כך יוצא שעל אף שקיבלה רק שני שלישים מהקולות משתלטת ה-PAP על 80 מ-83 המושבים בפרלמנט ולעיתים אפילו על כל המושבים.\nשנית, מועמדים יריבים סובלים ממסע רדיפה, שנעשה לעיתים בסיוע המערכת המשפטית. הם עלולים להיות מפוטרים מעבודתם בשל עילה כלשהי ולהיתבע תביעת דיבה בשל התבטאויות בגנות הממשלה. במקרה בולט שהיה ב-1997 הצליחה מפלגת השלטון לחסל פוליטית את אחד מיריביה הבולטים ולהבריח אותו מסינגפור כאשר בית משפט פסק שעליו לתת פיצויי עתק בגין דברים שנשא נגד הממשלה. ההתרחשות הפוליטית זכתה לתשומת לב בינלאומית ולגינוי חריף של ארגון אמנסטי. עם זאת, מערכת המשפט נחשבת להוגנת ולא מושחתת כאשר היא עוסקת בעניינים כלכליים ואישיים ולא פוליטיים.\nכמו כן, אין מסתירים שאזור בחירה שבו ניצח מועמד האופוזיציה צפוי לעונש – לא יתקיימו בו שיפוצים וטיפוחו יוזנח.\nהעיתונות, הרדיו והטלוויזיה במדינה נשלטים לחלוטין בידי הממשלה.\n\nסינגפור משתדלת שלא לקומם עליה את שכנותיה המוסלמיות העניות ממנה, מלזיה ואינדונזיה. ליתר ביטחון היא מטפחת את כוחה הצבאי, במטרה למנוע כיבוש מהיר של האי ולאפשר לקהילה הבינלאומית להתערב במקרה הצורך. מומחים צבאיים מישראל מעורבים בבניית הצבא הסינגפורי, וסינגפור רואה בישראל מודל לחיקוי הראוי להערכה.\nבין מלזיה לסינגפור שוררות מספר מחלוקות מזה שנים בנושאים הבאים:\n\nהעברת מים לסינגפור ממלזיה;\nקביעת הגבולות הימיים בין שתי המדינות;\nהסדרת נתיבי התעופה בין נמלי התעופה הבינלאומיים של שתי המדינות;\nריבונות על האי פדרה ברנקה, השוכן 44 ק\"מ מחופי סינגפור ועל שני איים קטנים יותר דרומית לו: (ב-2007 המקרה הובא בפני בית הדין הבינלאומי לצדק, שם נפסק ב-23 במאי 2008 כי סינגפור היא הריבון של האי פדרה ברנקה ומלזיה היא הריבון של שני האיים הדרומיים; הריבונות על אי נוסף, הנראה רק בשעת השפל, עדיין נותרה במחלוקת);\nמיקום מסוף מעבר הגבול המלזי שבין שתי המדינות ותחנת הרכבת המלזית הסמוכה לו;\nמניעת דמי ביטוח לאומי בשווי של 2.4 מיליארד רינגיט מלזי מעובדי מספנות סינגפור מלזיים שפוטרו ב-1998.\nמדינת ישראל מקיימת יחסי ידידות קבועים עם מדינת סינגפור ויש לה שגרירות קבועה בעיר סינגפור.\n\n ערך מורחב – כלכלת סינגפור\nכלכלת סינגפור היא כלכלה מפותחת המבוססת על שוק חופשי. כלכלת סינגפור נסמכת על ייצור וייצוא מוצרי אלקטרוניקה, ביוטכנולוגיה, פרמצבטיקה, כימיקלים וכן על היותה מרכז פיננסים ומסחר חשוב. נכון לשנת 2012, דורגה סינגפור ככלכלה השנייה הכי חופשית בעולם הן על פי מכון הריטג' והן על פי מכון פרייז'ר. כמו כן לפי שני מכונים אלו סינגפור מאופיינת בכמות המעוטה ביותר של רגולציה עסקית בעולם. נוסף על כך, בסינגפור נהוג סחר חופשי ומיסוי נמוך. מאז שנת 1961, צמחה כלכלת המדינה בקצב מרשים של כ-7.5% בשנה, והיא נמנית עם \"ארבעת הנמרים של אסיה\", יחד עם הונג קונג, קוריאה הדרומית וטאיוואן. עם זאת, המיתון הכלכלי העולמי לא פסח על סינגפור, בשנת 2001 נרשמה צמיחה שלילית בשיעור של 2%, אך בשנים שלאחר מכן הכלכלה חזרה לצמוח בקצב הרגיל.\nהכלכלה הסינגפורית נחשבת חופשייה, חדשנית, דינמית וידידותית לעסקים. במשך השנים האחרונות, סינגפור היא אחת מהמדינות הבודדות עם דירוג אשראי טריפל A, והיא המדינה האסיאתית היחידה שמשיגה דירוג זה. סינגפור מושכת כמות גדולה של השקעות החוץ כתוצאה משיעורי מס נמוכים, המיקום שלה, כוח עבודה מיומן (הכולל עובדים זרים המהווים כרבע מהאוכלוסייה), שיעורי מס נמוכים ומדיניות של אפס סובלנות כלפי שחיתות. המשק של סינגפור הוא התחרותי ביותר בעולם, על פי הפורום הכלכלי העולמי של דירוג של 141 מדינות, עם התמ\"ג השני בגובהו לנפש. ישנם יותר מ-7,000 תאגידים בינלאומיים מארצות הברית, יפן ואירופה בסינגפור.\nבשנים האחרונות, המדינה מזוהה כ\"גן עדן למיסים\" בגלל שיעור המס הנמוך, פטור ממס על הכנסה אישית ופטור ממיסים על רווחי הון. המיליונר אוסטרלי ברט בלאנדי ואחד ממייסד פייסבוק המיליארדר אדוארדו סברין הן שתי דוגמאות של אנשים עשירים שהתיישבו בסינגפור (בלאנדי ב-2013 וסברין ב-2012). בסינגפור האחוז הגבוה ביותר בעולם של מיליונרים, עם אחד מתוך שישה משקי בית בעלי לפחות מיליון דולר נזילים. רכוש זה אינו כולל שטח, עסקים, ומוצרי יוקרה שאם יכללו מספר המיליונרים בסינגפור יגדל משמעותית.\nנתחים גדולים מהכלכלה מנוהלים על ידי גופים ריכוזיים שנמצאים בשליטה או בבעלות של המדינה – בין אם מדובר בחברת הדיור ציבורי, שבנתה כ-80% מהדירות במדינה, בקופת הגמל המרכזית (כל אזרח סינגפורי ומקום העבודה שלו מפרישים כסף לקרן זו) שמנתבת את השקעות התושבים לתחומים מועדפים, בקרנות הון ממשלתיות או באחזקות ממשלתיות ישירות בחברות התעופה והטלקום הלאומיות וכולי.\nהממשלה בסינגפור מספקת עזרה להומלסים ונזקקים באמצעות המשרד חברתי לפיתוח משפחות, כך שעוני חריף הוא נדיר ביותר בסינגפור. חלק מהתוכנית כולל מתן כסף בין 400 ל-1,000 דולר לחודש למשקי בית נזקקים עבור טיפול רפואי חינם ותשלום שכר הלימוד של הילדים. הטבות אחרות הן החזרים כספיים בגין הליכה לחדר כושר, מתן בונוס כספי עבור ילד חדש במשפחה, בריאות מסובסדת, סיוע כספי עבור נכים, אספקת מחשבים ניידים לסטודנטים עניים בעלות מופחתת, החזרים כספיים עבור נסיעה בתחבורה ציבורית. נכון לשנת 2018 הדירוג של סינגפור מדד הפיתוח האנושי הוא התשיעי בעולם, עם שווי HDI של 0.935. בסינגפור שיעור האבטלה נמוך בשביל מדינה מתפתחת עם שיעור אבטלה שאינו עולה על 4% מ-2005 עד 2014. ברבעון הראשון של 2015, שיעור האבטלה במדינה ירד ל-1.8%. בסינגפור אין שכר מינימום, מתוך אמונה שקביעת שכר מינימום יפחית את התחרותיות בכלכלה.\nנכון לשנת 2016 התוצר הלאומי הגולמי לנפש בסינגפור הוא 84,214$, במקום ה-8 בעולם. סינגפור ידועה לטובה גם בנמלים שלה. הנמל הימי שלה הוא מהפעילים בעולם ושדה התעופה צ'נגי שבה ידוע ביעילותו וביופיו, ונבחר כנמל התעופה הטוב ביותר בעולם ב-2013. חברת התעופה \"סינגפור איירליינס\" נחשבת לאחת מהטובות בעולם. מחיר כלי הרכב בסינגפור הוא יקר מאוד והמיסוי הוא מהגבוהים בעולם, זאת כדי למנוע גודש רב בכבישים באי הצפוף.\nנכון ל-2024, סינגפור נמצאת במקום השני בדירוג הערים היקרות בעולם של חברת הייעוץ האמריקאית מרסר.\nכלכלתה של סינגפור נחשבת לבלתי מושחתת, ומאופיינת בתחרותיות, חריצות ופריון גבוה. אחוז האבטלה בה נמוך ועומד על כ-2%. במדינה עובדים זרים רבים המהווים כשליש מכוח העבודה.\nרחוב אורצ'רד, רחוב הקניות המרכזי של סינגפור הוא אחד ממרכזי הקניות הנחשבים וההומים בעולם.\n\nסינגפור מחוברת יבשתית לעיר ג'והור באהרו שבדרום מלזיה על ידי מעבר מעשה ידי אדם. ים מפריד בינה לבין שכנתה הדרומית אינדונזיה.\nהמדינה שוכנת כמאה קילומטרים צפונית לקו המשווה, ולפיכך הטמפרטורה בה חמה, ולאורך כל השנה נע בטווח 30–32 מעלות והלחות מעל ל-70%.\nלצד האי המרכזי קיימים 58 איים קטנים, שמשמשים לנופש ולתעשייה. הסינגפורים עמלים ללא הרף על הרחבת ארצם, באמצעות ייבוש ימים ויבוא אדמה מהמדינות השכנות.\nבעיה אקולוגית קשה בסינגפור היא האובך שמביאה הרוח מאינדונזיה שם מקובלת שריפת יערות.\n\n10% משטחה של סינגפור הוקצו לפארקים ושמורות טבע. הפארקים ואזורים ירוקים אחרים מחוברים ביניהם במערכת שבילים להליכה, ריצה ורכיבת אופניים. בכמה אזורים במרכז העיר ממוקמים מספר גנים מטופחים היטב. פארק רחב ידיים המשתרע על שטח גדול מכיל שתי חממות ייחודיות מאוד: שתיהן מתנשאות לגובה של כשבע קומות שאינן מחוברות ביניהן אף לא באחת מן הקומות. שתיהן מאפשרות לנשום אוויר עשיר בחמצן, כתוצאה מן הפעילות הפוטוסינתטית של הצמחים בחממה. הימצאות אוויר כזה חריגה באזורים מעוירים, על כן זהו פרויקט ייחודי. חממה אחת כוללת בעיקר צמחייה טרופית, ואילו השנייה מציגה צמחים מכל פינות העולם, בשלל צבעים וריחות.\n\nאוכלוסיית סינגפור מונה כ-5.6 מיליון בני אדם. תוחלת החיים עומדת על כ-83.5 שנים בממוצע. שיעור הפריון עומד על 1.05 ילדים לאישה.\n\nכשלושה רבעים מן הסינגפורים הם ממוצא סיני (בני ההאן), מרביתם הם צאצאי מהגרים ממחוזות פוג'יין וגואנגדונג. בנוסף קיים מיעוט מלזים דוברי מלאית, מיעוט הודי טמילי וכן בני \"פרנקאן\" (סינים-מאלאים), אירו-אסיאתים (בני-תערובת) ועובדים זרים רבים (ב-2021 העובדים הזרים היו כרבע מהאוכלוסייה). הממשלה רואה חשיבות באינטגרציה מחד ובחופש תרבות ופולחן מאידך. תלמידי בהי\"ס רשאים לבחור ללמוד את שפת קבוצתם האתנית (ראו למטה), והממשלה מקפידה על ייצוג יחסי של כל אחת מהקבוצות בכל אחת משכונות הדיור הציבורי (שבו מתגוררים מרבית התושבים).\nהממשלה מעוניינת לשמור על הרוב הסיני ומודאגת מהצמיחה הדמוגרפית האיטית של הסינגפורים הסינים, לעומת הגידול המהיר יותר בקרב המלזים וההודים. לשם כך הוקם משרד ממשלתי שעניינו עידוד שידוכין. הבעיות הדמוגרפיות הבולטות הן ירידה בשיעור הנישואין והילודה, בין היתר על רקע עלייה בשיעור הנשים המשכילות והעצמאיות.\n\nהסינגפורים שמוצאם סיני דוברים ניבים סינים שונים, בעיקר קנטונזית, הוקיין והאקה. עם זאת, בהשראת סין וטאיוואן אימצה הממשלה דווקא את המנדרינית התקנית כאחת משפותיה הרשמיות, וזו השתרשה היטב בתרבות המקומית. בנוסף לכך מדוברות השפות מלאית וטמילית, אף הן רשמיות.\nהאנגלית היא השפה הרשמית של המדינה, והיא משמשת כ\"לינגואה פרנקה\" הרשמית של דוברי כל השפות, אך למעשה רוב התושבים דוברים \"סינגליש\" – אנגלית אופיינית לסינגפור, עם מאפיינים ומבטא סיניים מובהקים, ברמות שונות של דה-קריאוליזציה, לפי השכבה החברתית ורמת ההשכלה, עד לדרגה של אנגלית תקנית. נכון ל-1985 \"סינגליש\" היא שפת האם של 227,000 דוברים ילידים, ועוד כ-3 מיליון דוברים אותה כשפה שנייה. הממשלה הסינגפורית מנסה להניא את אזרחיה משימוש בסינגליש על מנת לשפר את התקשורת עם דוברי האנגלית בעולם. \"סינגליש\" היא דוגמה לשפה קריאולית וככזו היא מעוררת עניין אצל הבלשנים.\n\nהחינוך הסינגפורי מבוסס על שינון ולמידת כללים יותר מאשר על יצירתיות.[דרוש מקור] בשל כך מקבלים הסינגפורים דירוגים מצוינים ברבים מהמדדים החינוכיים, אך נתקלים בבעיות בכל הנוגע לטיפוח חשיבה עצמאית.[דרוש מקור]\nהמיון למגמות לימוד בבית הספר מתחיל כבר בכיתה ד'. עם התקדמות התלמיד בלימודיו הוא ממוין לקבוצות ממוקדות יותר, כאשר עם הזמן היכולת לעבור מקבוצה לקבוצה נעשית מוגבלת יותר ויותר. התחרותיות גבוהה, וכך גם השאיפה להצטיינות. בשנת הלימודים העשירית על התלמידים לעבור בחינה מסכמת אחת. הנכשלים בבחינה לא יורשו להמשיך בלימודיהם, וחלקם עוברים לבתי ספר למקצועות טכניים, וחלקם חוזרים על הבחינה שוב. בסוף לימודי התיכון על התלמידים לעבור בחינה מסכמת שתקבע האם יוכלו ללמוד באוניברסיטה בסינגפור. מאחר שהביקוש ללימוד באוניברסיטאות בסינגפור גבוה, רבים בוחרים ללמוד באוניברסיטאות מחוץ למדינה.\nהחופש האקדמי אינו נשמר, ויש תלמידים הממונים בחשאי לדווח על מוצא פיו של המרצה. קיימת ביקורת הדוקה על מחקרים העלולים להיות בעלי השלכה פוליטית.\nבנוסף לאנגלית, לומדים בבתי הספר מנדרינית, מלאית וטמילית. כל תלמיד רשאי לבחור אחת מהן (על פי רוב יבחר שפה התואמת את מוצאו).\n\nשליט סינגפור במשך שנים רבות, לי קואן יו, סיפר שמחוויותיו תחת הכיבוש היפני הוא התפעל כיצד פחד יכול לפעמים להועיל להתנהלות של דברים, ואידאולוגיה זו באה, במידה מסוימת, לידי ביטוי באכיפת החוק במדינה.\nהענישה בסינגפור מחמירה מאוד. קיים עונש מוות על החזקת סמים שמבוצע ביריה. המבצעים עבירות תנועה, או השלכת פסולת ברחוב, נענשים בקנסות גבוהים. העונש על השלכת פסולת בפעם הראשונה הוא קנס של כ-1,000 דולר סינגפורי, בפעם השנייה על המואשם לעבוד כמנקה רחובות 3 חודשים. ב-1992 נאסרה מכירת מסטיקים במדינה ואדם שיורק מסטיק צפוי לקנס של 1,000 דולר. מי שנתפס נכנס למדינה עם יותר מכמה מסטיקים לשימוש עצמי, נקנס ב-600 דולר ושנת מאסר בכלא. במאי 2004 אושרה הקלה בחוק, אשר במסגרתה אושר למכור מסטיקים בבתי מרקחת בלבד, למחזיקי תעודת זהות מתאימה. העישון ברחוב גם הוא עבירה אשר קנס בצידה, ומותר רק במקומות המיועדים לכך, כגון עמדות העישון שברחובות. מדיניות זו הביאה לתודעה אזרחית גבוהה לאיכות הסביבה ואיכות החיים, ושיעור הפשיעה בסינגפור הוא נמוך ביותר.\nעונש חריג הנהוג בסינגפור הוא הצלפה פומבית בישבן. עונש זה זכה לפרסום רב כשהוא נגזר על צעיר אמריקני בגין ציור גרפיטי בחוצות העיר. בשנת 1994 הורשע מייקל פטר פיי  בהשחתת מכוניות וגניבת תמרורים. הוא נדון לשש מלקות, ארבעה חודשי מאסר וקנס של 2,200 דולר. בעקבות פניית ממשל קלינטון אל שלטונות סינגפור, הופחת העונש משש המלקות לארבע.\nהשפלה היא כלי יעיל במלחמתם של הסינגפורים בפשע. תמונותיהם של פושעים, אפילו עבירות קלות, מפורסמות בעיתונות. אתר האינטרנט Straits Times Online Mobile Print אף מספק לאזרחים הסינגפורים עצמם פלטפורמה להעלות תמונות של פושעים שנתקלו בהם ברחוב ולהביע את מחאתם.\nהסינגפורים נוהגים בשמרנות מופלגת בכל מה שקשור למין. בטלוויזיה מצונזרות סצינות עם רמיזות מיניות, והחזקת חומר פורנוגרפי אסורה.\n\nרוב המנהגים בסינגפור שאובים מאמונות סיניות. בסינגפור מקובל לבנות בתים מתוך שימת לב לעקרונות הפנג שווי. סיפורי אגדות על רוחות מלזיות וסיניות מאוד פופולריים.\nרוב התושבים אינם קוברים את קרוביהם, אלא שורפים את הגופות בכבשנים. לאחר מכן הם מלקטים את העצמות וטומנים אותן בכד. כד זה מונח על מדפי בית העלמין, ושם עורכים ביקור מדי שנה באזכרה.\nריבוי הקבוצות האתניות בסינגפור, בשילוב עם הגירה מבחוץ, הוביל ליצירת חיי תרבות מגוונים ומרתקים. בין השאר מציעה סינגפור חיי לילה עשירים, מסעדות ודוכני מזון מכל העולם, מוזאונים וגנים בוטניים, ועוד. גן החיות של סינגפור נחשב לאחד הטובים בעולם. הגנים הבוטניים בסינגפור הוקמו במחצית המאה ה-19 ומהווים אטרקציה תיירותית.\n\nעלייתה המטאורית של סינגפור בכלכלה העולמית, יעילותה, ניקיונה וחריצות תושביה מושכים תשומת לב עולמית בהיותם משולבים עם משטר נוקשה ודיקטטורי למחצה.\n\nיהדות סינגפור\nצ'יינהטאון (סינגפור)\n\nלי קואן יו, מן העולם השלישי לראשון, זמורה ביתן\nגבי וימן וברוך נבו, החידה הסינגפורית, הוצאת צבעונים, 2001\nA Country Study: Singapore,edited by LePoer, Barbara L., Federal Research Division, Libarary of Congress, 1991\nמארק ג'ייקובסון, תוכנית האב של סינגפור, נשיונל ג'יאוגרפיק ישראל, גיליון 140, ינואר 2010\nמשה יגר, הודו, המסע הארוך לאסיה פרק בתולדות הדיפלומטיה של ישראל, הוצאת הספרים של אוניברסיטת חיפה, 2004, עמ' 140-178\n\n אתר האינטרנט הרשמי של סינגפור (באנגלית)\nטל רשף, הדמוקטטורה הסינגפורית – גן עדן לאנשי עסקים, באתר ynet, 27 באפריל 2011\nמדריך לאוכל הסינגפורי\nאתר הקהילה היהודית\nאלי אשד, בן גוריון של סינגפור, באתר היקום של אלי אשד\nאזכור עונשו של מייקל פתר פיי (באנגלית)\nנדב לוי, טבע הדברים, עיר טיפוח: סינגפור – מנהטן של המזרח הרחוק, באתר ynet, 12 בנובמבר 2010\nאתר לישראלים בסינגפור – רילוקיישן, טיולים באי, תרבות מקומית, אומנות ועוד\nאילת מאמו שי, סינגפור: גן עדן קטנטן ליהודים, באתר ynet, 14 באפריל 2015\nסיגלית בר, יום עצמאות 50 לסינגפור: בואו לחגיגה, באתר ynet, 7 באוגוסט 2015\nשי ילין‏, 50 שנה לסינגפור: ביקור קטן במדינת המיליונרים, באתר וואלה‏, 12 באוגוסט 2015\n ענבל אורפז, 1 מכל 6 מיליונר, אסור להתחבר ל-WiFi בלי רשות – ועוד דברים שקורים רק בסינגפור, באתר TheMarker‏, 19 באוקטובר 2015\n ענבל אורפז, יותר חנויות יוקרה מחתולי רחוב, משתנות בשירותי הנשים – ועוד דברים שעדיין לא סיפרנו לכם על סינגפור, באתר TheMarker‏, 22 באוקטובר 2015\n ענבל אורפז, מדינה קטנטנה, עם 100% לחות ודירת יוקרה בפרויקט עם גנים תלויים ב-2.6 מיליון שקל, באתר TheMarker‏, 24 בינואר 2016\nשירי הדר, MUST: המקומות שחובה לראות בסינגפור, באתר ynet, 22 ביוני 2017\n\"סִינְגַאפּוֹר\", יהודה דוד אייזנשטיין (עורך), אנציקלופדיה אוצר ישראל, ניו יורק: פרדס, תשי\"ב, חלק ז, עמוד 191, באתר היברובוקס\nשירות רויטרס, ‏סינגפור תאסור עלייה במספר המכוניות מפברואר 2018, באתר גלובס, 24 באוקטובר 2017\nאמנון דירקטור, להמריא לסינגפור ולנחות בעתיד, באתר מאקו, 16 בפברואר 2018\nצ'ייני קוואק, הניו יורק טיימס, מה עושים בסינגפור? 12 המלצות חמות, באתר הארץ, 11 בדצמבר 2018\nplace/Singapore-capital סינגפור, באתר אנציקלופדיה בריטניקה (באנגלית)\n צילום אווירי של סינגפור בדילוגי זמן  על פני 37 שנים, בערוץ Google Earth\n סינגפור, דף שער בספרייה הלאומית",
    "pageid": 335459
  },
  {
    "title": "סרגוס",
    "extract": "סרגוס (שם מדעי: Diplodus) הוא סוג של דג ים ממשפחת הספרוסיים ובו 23 מינים. חלק מהמינים מצויים בחופי ישראל, בייחוד הסרגוס המסורטט.",
    "pageid": 911771
  },
  {
    "title": "עוצבת הגליל",
    "extract": "עוצבת הגליל (אוגדה 91) היא אוגדה מרחבית סדירה האחראית על כל גזרת לבנון, מראש הנקרה במערב ועד להר דב במזרח. האוגדה כפופה לפיקוד הצפון בצבא ההגנה לישראל. מפקדת העוצבה שוכנת בבירנית. מפקד האוגדה הנוכחי הוא תת-אלוף שי קלפר.\nהאוגדה כוללת את \"עוצבת ברעם\" שהיא החטיבה המערבית (חטיבה מרחבית 300) ואת \"עוצבת חירם\" שהיא החטיבה המזרחית (חטיבה מרחבית 769).",
    "pageid": 118787
  },
  {
    "title": "פולין",
    "extract": "רפובליקת פּוֹלִין (בפולנית: Rzeczpospolita Polska, \"זֶ'צְ'פּוֹסְפּוֹלִיטַה פּוֹלְסְקַה\") היא מדינה במרכז אירופה, הגובלת בגרמניה במערב, בצ'כיה ובסלובקיה בדרום, באוקראינה ובבלארוס במזרח, ובליטא, ברוסיה (מחוז קלינינגרד) ובים הבלטי בצפון.\nפולין נשלטה במשך מאות שנים על ידי שושלת פיאסט. היא הגיעה לתור הזהב שלה לקראת סוף המאה ה-16 תחת השושלת היגיילונית, כאשר פולין הייתה אחת המדינות העשירות והחזקות ביותר באירופה. ב-3 במאי 1791 הצביע הסיים (הבית התחתון של הפרלמנט) של ברית פולין-ליטא בעד קבלת \"חוקת מאי\" לפולין, החוקה הכתובה הראשונה באירופה והשנייה בעולם אחרי חוקת ארצות הברית. זמן קצר לאחר מכן חדלה פולין מלהתקיים, לאחר שחולקה על ידי שכנותיה: האימפריה הרוסית, אוסטריה, ופרוסיה.\nפולין קיבלה את עצמאותה מחדש ב-1918 לאחר חתימת חוזה ורסאי. תקופה זו בתולדותיה של פולין נקראת \"הרפובליקה השנייה של פולין\". בספטמבר 1939 פלשו גרמניה הנאצית וברית המועצות לפולין וכבשו אותה, במהלך שפתח את מלחמת העולם השנייה. לאחר המלחמה הפכה פולין למדינת חסות של ברית המועצות. ב-1989 התקיימו בפולין בחירות חופשיות למחצה, הראשונות שנערכו בה מאז מלחמת העולם השנייה, ובהן השתתפה תנועת סולידריות, שהנחילה תבוסה למפלגה הקומוניסטית. תקופה זו בתולדותיה של פולין נקראת \"הרפובליקה השלישית של פולין\". בשנת 1997 נכתבה חוקה חדשה. במרץ 1999 הפכה פולין לחברה רשמית בברית נאט\"ו, וב-2004 הצטרפה המדינה לאיחוד האירופי.",
    "pageid": 411
  },
  {
    "title": "פיקוד העורף",
    "extract": "פיקוד העורף (בר\"ת: פַּקְעָ\"ר) הוא פיקוד מרחבי בצה\"ל אשר הוקם ב־17 בפברואר 1992‏, ועוסק בהגנה אזרחית.\nייעודו של פיקוד העורף הוא חיזוק החוסן הלאומי והצלת חיים. הפיקוד עושה זאת על ידי הכנת המרחב האזרחי טרם עימות, תמיכה במרחב האזרחי בעת עימות תוך ביצוע פעולות חילוץ והצלה באירועי תקיפת העורף, וסיוע לשיקומו המהיר של המרחב האזרחי אחר הסתיים עימות. פיקוד העורף מפרסם הנחיות שוטפות להתגוננות אזרחית, במיוחד בעתות חירום, ומפעיל מוקד חירום טלפוני שמספרו 104.\nייעוד הפיקוד ותפקידיו מגולמים בחוק הג\"א (1951), ובשורה ארוכה של תקנות והחלטות ממשלה נוספות. פיקוד העורף הוא גוף צבאי, המשמש הלכה ולמעשה כשלוש ישויות ארגוניות: הראשונה- שירות התגוננות אזרחית, בכפיפות ישירה לשר הביטחון, וכהגדרתו בחוק הג\"א. השנייה- פיקוד מרחבי, כהגדרתו בהוראות הפיקוד העליון: הפיקוד המרחבי. והשלישית- קצין חיל ראשי וסמכות מקצועית צה\"לית בנושא ההתגוננות האזרחית, החילוץ, האב\"ך בעורף האזרחי, מיגון, חומרים מסוכנים והצלה בעורף. בנוסף לכך משמש מפקד פיקוד העורף קצין מטה מקצועי במטה הכללי. מבחינה תפקודית משלב פיקוד העורף בייעודו הן הפעלת כוח, הן בניין הכוח והן הכנת המרחב האזרחי לחירום.\nהפיקוד הוקם בעקבות מלחמת המפרץ, שבה התממש איום עיקרי על העורף. עד להקמת הפיקוד, היה הטיפול בעורף באחריות מקחל\"ר – מפקדת קצין חייל ראשי להתגוננות אזרחית (הג\"א) והגמ\"ר – הגנה מרחבית. לאחר מלחמת המפרץ אוחדו ארגונים אלו והוקם פיקוד העורף. מאז הקמת פיקוד העורף נעשו מאמצים רבים על מנת להפכו לגוף אזרחי אולם נכון ל-2015 גוף אזרחי זה עדיין לא הוקם.[דרושה הבהרה] על פי מחלקת ארגון באגף התכנון, פרשנות משפטית לחוק ההתגוננות האזרחית, התשי\"א-1951, מעלה כי מפקד פיקוד העורף כפוף, כראש הג\"א, לשר הביטחון ולפי הגדרות הצבא, הוא כפוף לרמטכ\"ל.\nבראש הפיקוד עומד קצין בדרגת אלוף. מפקד הפיקוד הנוכחי הוא אלוף רפי מילוא. מפקדת הפיקוד במחנה רחבעם הסמוך לרמלה.\n\nבאוגוסט 1977 הוחלט לאחד את מחלקת ההגמ\"ר (ההגנה המרחבית)- שהייתה כפופה לאג\"מ/ מטכ\"ל- עם מפקדת ראש הג\"א (התגוננות אזרחית). איחוד זה הביא להקמת מפקדת קצין חיל ראשי להג\"א והגמ\"ר- המכונה מקחל\"ר. יחידות ההגנה המרחבית (הגמ\"ר), הפועלות במסגרת חיל העורף, נושאות באחריות לאבטחת היישובים באזורים הכפריים ולהמשך הפעילות המשקית. חיל העורף אחראי לביטחון היישובים על ידי אמצעי ביטחון שונים- גדרות, תאורה היקפית, דרכי פטרול ומחסני נשק. בנובמבר 1988 התקיים תרגיל ההתגוננות הארצי הראשון במוסדות החינוך. תלמידים בכל רחבי הארץ תרגלו ירידה למקלטים וחבישת ערכות מגן. מאז ועד היום נערך תרגיל זה אחת לשנה בכל מוסדות החינוך בארץ.\nמלחמת המפרץ יצרה חידוש: העורף הותקף והפך לחזית, והיה חייב להתגונן; זו הייתה מלחמה תקשורתית שבה כמעט כל נפילת סקאד הייתה משודרת בשידור חי. אחת המסקנות מהמלחמה ההיא הייתה להקים את הפיקוד החדש. בצה\"ל ובהג\"א נקטו במספר פעולות בתחום הגנת העורף על מנת למנוע פגיעה בנשק קונבנציונלי ולא-קונבנציונלי בישראל: ערכות מגן להגנה מנשק כימי חולקו לכל התושבים; אמצעי התקשורת שימשו צינור מרכזי בהעברת מידע והדרכה לתושבים על שימוש בערכות והתנהגות בעת השמעת אזעקה; הנחיות להכנה חדרים אטומים ומרחבים מוגנים; יצירת שיתוף פעולה בין גורמי הצלה ורפואה בעורף.\nההחלטה על הקמת פיקוד העורף הייתה חיונית משלושה היבטים:\n\nההיבט החוקי – חיל העורף לפני מלחמת המפרץ הורכב משלוש מפקדות עורף הכפופות לפיקודים המרחביים (פיקוד הצפון, פיקוד המרכז ופיקוד הדרום). האחריות הפיקודית עליהן הייתה של אלופי הפיקודים. לחיל העורף – הגוף המקצועי והארגוני – לא הייתה כל סמכות ואחריות בשטח. מצב זה סתר את חוק ההתגוננות האזרחית מ־1951, אשר העניק עצמאות וסמכויות נרחבות לחיל העורף.\nההיבט המבצעי – במתארים השונים יש להיערך בעורף במקביל ללחימה בחזית. במקרה כזה, ישחרר פיקוד העורף את אלופי הפיקודים המרחביים מהדאגה לעורף, ויאפשר להם להתמקד בצרכים המבצעיים בחזית.\nההיבט הארגוני – הקמתו של פיקוד העורף תאפשר התייעלות ביחידות הקיימות, ותבטיח תיאום טוב יותר עם כלל הגופים האזרחיים וארגוני החירום. החל משנת 1975, בדקו ועדות רבות את נושא המערך הארגוני, שיעסוק בהתגוננות אזרחית, והמליצו על הקמת פיקוד העורף. אולם, ההחלטה על הקמת הפיקוד התקבלה בעקבות לקחיה של מלחמת המפרץ. האפשרות של איום על העורף בעת מלחמה בחזיתות השונות, העלתה את המודעות לנושא העורף, והבליטה את הצורך בגוף אחד שירכז את הטיפול בעורף בשעת חירום.\nעם הקמת הפיקוד הרביעי, השטח שהועבר לאחריותו המלאה של פיקוד העורף השתרע מעכו בצפון ועד אשקלון בדרום. גבולו המזרחי הוא קו תיחום אזור יהודה ושומרון. בהתחלה, שטחו של פיקוד העורף חולק למחוזות באופן הבא:\n\nמחוז חיפה (הופרד מעורף צפון והוקם כמחוז עצמאי).\nמחוז מרכז (אחוד של מחוזות הג\"א: השרון ואיילון).\nמחוז דן.\nמחוז ירושלים.\nמחוז לכיש.\nעורף צפון ועורף דרום היו כפופים מקצועית בלבד לפיקוד העורף, אך פיקודית הם נשארו כפופים לפקודים צפון ודרום בשל הצורך בשליטת אלופי הפיקודים על צירי התנועה של הכוחות לחזית בשעת חירום.\nבשנת 1998 הוכפף עורף דרום לפיקוד העורף, אוחד עם גזרת מחוז לכיש והוקם בפיקוד העורף כמחוז דרום.\nבשנת 1999 הוכפף עורף צפון לפיקוד העורף והוקם כמחוז צפון.\nחמ\"ל פיקוד העורף, אשר יושב במפקדת חיל-האוויר, עבר ב-2012 למרכז ניהול תמונה בליסטית (מנת\"ב) שהפך למבצעי בשנת 2010. השינוי נעשה על מנת לייעל את התקשורת והעבודה המשותפת בין המנת\"ב לבין החמ\"ל. המנת\"ב, שאחראי על משימת הגילוי להתרעה וממוקם באחד מבסיסי חיל-האוויר, עובד בקשר הדוק עם חמ\"ל פיקוד העורף, ומעביר לו בזמן אמת מידע על שיגורי רקטות לעבר ישראל. פיקוד העורף, לאחר שקיבל את הדיווח, מפעיל את האזעקות במקומות המתאימים.\nהחל מ-2015 החלה להיכנס מערכת שוע\"ל (שו\"ב עורף לאומי) שמחליפה שתי מערכות שו\"ב קיימות – \"תמונת עורף\" לדרג האסטרטגי, מרמת הפיקוד ומעלה, ומערכת ממלכ\"ה (מערכת ממוחשבת לכוחות העורף) הטקטית. לצד החיבור לגופי החירום וההצלה הארציים המערכת מקושרת ל-256 רשויות מקומיות בארץ, שבחמלי\"ם שלהן יושבים בעת חירום קצינים נציגי פיקוד העורף.\nפיקוד העורף אחראי על הפעלת אזעקה המורה על כניסה למרחב מוגן. בנוסף לדרך העיקרית, של אזעקה באמצעות צופרים, פותחו במהלך השנים דרכי אזעקה נוספות, תוך ניצול התפתחות טכנולוגית: בהן הודעה בשידורי הרדיו והטלוויזיה, הודעה במסרון וביישומון ומערכת צבע אדום (ראו הרחבה בערך אזעקת מלחמה בישראל).\nנוסף לתפקידים אלה, פיקוד העורף מהווה את הזרוע הארגונית של המדינה בטיפול באירועי חירום כגון רעידת אדמה או קריסת מבנים. גדודי החילוץ שלו נקראים לפעולה במקרים של אסון המוני קשה כדוגמת אסון ורסאי.\n\nתחת הפיקוד העורף פעולת חטיבת חילוץ, המאגדת בתוכה ארבעה גדודי חילוץ והצלה המורכבים מחיילים בשירות סדיר וכן שתי חטיבות חי\"ר במילואים שאחראיות בזמני חירום על מרחב העורף בצפון ובדרום כאשר ייעודם הוא פעילות ככוח לוחם בעורף להגנת יישובי גבול הצפון והדרום וסיוע לתושבי היישובים בשעת חירום.בנוסף לחטיבת החילוץ, פועלים תחת פיקוד העורף כוחות מילואים אשר כוללים 2 חיטיבות חי\"ר קלות (8 גדודים) 26 גדודי חילוץ, 13 גדודי אב\"כ (בתהליך הסבה לגדודי חילוץ), 26 יחידות צבאיות לבתי חולים ו-6 יחידות לוגיסטיות מרחביות.\n\nהשטח שנמצא תחת אחריות פיקוד העורף מחולק לחמישה מחוזות: צפון, חיפה, דן, ירושלים המרכז, ודרום. כל אחד מהם פועל בשיתוף פעולה עם ארגוני החירום והעזר האזרחיים במרחבו (מד\"א, כב\"ה, משטרת ישראל), כמו גם עם הרשויות המקומיות, בשגרה ובחירום. תפקיד המחוז הוא להכין ולהנחות את האוכלוסייה ומוסדותיה להתגוננות אזרחית ולמצבי חירום, במטרה להציל חיים; בנוסף בעת מלחמה מפקדת המחוז אחרית לתכלל את האירועים הנגרמים עקב מלחמה בעזרת גדודי חילוץ וגדודי אב\"כ ויחידתות בתי החולים הכפפות למחוז.\nהמחוזות מקבילים לרוב למחוזות המשטרתיים ופועלים בשיתוף פעולה עמם, 95% מהחיילים הם במילואים. המחוזות מחולקים ל-20 נפות, כאשר כמעט כל נפה מקבילה למרחב משטרתי.\nבחודש ינואר 2016, החליט הרמטכ\"ל, גדי איזנקוט, על סגירת מחוז מרכז ואיחודו עם מחוז ירושלים, באוגוסט הסתיים תהליך איחוד המחוזות, המפקד הראשון של המחוז המאוחד, שנקרא מחוז ירושלים והמרכז, היה אל\"ם רמטין סבטי.\nכלל מחוזות הפיקוד:\n\nפיקוד העורף משמש מכשיר בידי שר הביטחון להוצאת צווי הגבלת תנועה מנהליים ארוכי-טווח. הצווים שמוצאים מפעם לפעם מכח תקנות שעת חירום (1945) מכוונים כנגד פלסטינים מזרח-ירושלמים, ערבים ישראלים ויהודים ישראלים כאחד. בין הדוגמאות הבולטות בנושא זה, ניתן למנות את מקריהם של מרדכי ואנונו (2004), מחזיק תיק ירושלים ברשות הפלסטינית, חאתם עבד אלקאדר (2009), השיח' ראאד סלאח (2009) ופעיל הימין נריה אופן (2010).\n\nצבע הכומתה כתום. כתום מוכר ברחבי העולם כצבע לחילוץ ולהצלה. בשנת 2000 החליט אילן הררי, ראש מטה פיקוד העורף, לאחד את כלל חיילי הפיקוד תחת כומתה בצבע אחד, גם כדי ליצור זיהוי עם צבע החילוץ העולמי, וגם כדי לתת תחושת גאווה לחיילים. את הגוון בחרה אשתו של הררי. על הכומתה עונדים חיילים סמל כובע עם כיתוב חיל העורף.\n\n אתר האינטרנט הרשמי של פיקוד העורף (בעברית, בערבית, ברוסית ובאנגלית) - פורטל החירום הלאומי\nפיקוד העורף, באתר צה\"ל\n פיקוד העורף, ברשת החברתית פייסבוק\n פיקוד העורף, ברשת החברתית אקס (טוויטר)\n פיקוד העורף, ביישום טלגרם\n פיקוד העורף, ברשת החברתית אינסטגרם\n פיקוד העורף, סרטונים בערוץ היוטיוב\nהרקע ההיסטורי להקמת פיקוד העורף, באתר פיקוד העורף\n אמיר אורן, מה מפחיד את פיקוד העורף, באתר הארץ, 20 באפריל 2013\nנעם ויטמן, הוקמה הנפה הסדירה הראשונה בפיקוד העורף, באתר צה\"ל (דרך ארכיון האינטרנט), 8 ביוני 2013\nמתן חצרוני, ‏\"סקרנות מסכנת את החיים\" - כך הזהירו את התושבים מרקטות בעבר, באתר ‏מאקו‏, 14 ביולי 2014\n 2017 IDF Aid Delegation to Mexico, תמונות ממשלחת החילוץ למקסיקו, בפליקר, 2017\nסיור והיסטוריית מבנה הטיגארט בנס ציונה אשר שימש את פיקוד העורף מחוז מרכז עד 2017, בהיסטוריה על המפה, 21 יוני 2020\n תערובת התגוננות נגד מתקפות אוויריות, 1939, באתר ארכיון הסרטים הישראלי בסינמטק ירושלים\nמשלחת משותפת לצה\"ל ומשרד החוץ יוצאת לסייע במוקד ההרס במיאמי, באתר צה\"ל, 26 ביוני 2021\nניר דבורי, ‏לראות דרך קירות: הפיתוחים מישראל שהצילו תינוק בבניין שקרס, באתר ‏מאקו‏, 16 בפברואר 2023",
    "pageid": 64198
  },
  {
    "title": "פרנקלין דלאנו רוזוולט",
    "extract": "פרנקלין דלאנו רוזוולט (באנגלית: Franklin Delano Roosevelt; בראשי תיבות: FDR;‏ 30 בינואר 1882 – 12 באפריל 1945) היה הנשיא ה־32 של ארצות הברית, משנת 1933 עד מותו ב־1945. נבחר מטעם המפלגה הדמוקרטית, והיה היחיד מבין נשיאי ארצות הברית שנבחר לנשיאות ארבע פעמים ברציפות (הנשיא היחיד שכיהן יותר משתי כהונות), מה שגרר בעקבותיו את התיקון ה־22 לחוקת ארצות הברית. הוא הנשיא שכיהן תקופה ארוכה ביותר בתפקיד, ושלט במפלגתו כדמות מרכזית באירועים העולמיים של תקופתו. הנהיג את מדינתו בזמן השפל הגדול ובמהלך מלחמת העולם השנייה.\nרוזוולט התמודד עם המשבר הכלכלי באמצעות ה\"ניו דיל\", תוכנית שכללה הרחבה ניכרת של מעורבות הממשל הפדרלי במשק והגדלת המגזר הציבורי, והחלה כבר במהלך מאה ימיו הראשונים בתפקיד. התוכנית זכתה לאהדה רבה בציבור, ורבים ראו בה פתרון למשבר הכלכלי, מה שעזר לו להיבחר שוב ברוב גדול בשנת 1936.\nרוזוולט הבין את האיום הטמון במדיניות ההתפשטות התוקפנית של גרמניה הנאצית באירופה ושל האימפריה היפנית בסין, ולכן דאג להעברת ציוד צבאי לבריטניה ולסין, באמצעות חוק השאל־החכר, בשנים הראשונות של מלחמת העולם השנייה, כאשר ארצות הברית נותרה נייטרלית באופן רשמי. לאחר מתקפת הפתע היפנית על פרל הארבור, הוא השיג אישור מהיר מהקונגרס להכרזת מלחמה על האימפריה היפנית, ולאחר כמה ימים גם על גרמניה (לאחר שהיטלר הכריז מלחמה על ארצות הברית כצעד של תמיכה ביפן).\nרוזוולט הוביל את מחנה בעלות הברית, ביחד עם ראש הממשלה של הממלכה המאוחדת וינסטון צ'רצ'יל, מנהיג ברית המועצות יוסיף סטלין, והגנרליסימו הסיני צ'יאנג קאי שק, במלחמה מול גרמניה הנאצית, איטליה הפשיסטית והאימפריה היפנית במלחמת העולם השנייה. כמנהיג צבאי פעיל, דגל רוזוולט באסטרטגיה של לחימה בשתי חזיתות במקביל (נגד גרמניה הנאצית וגרורותיה באירופה, ונגד האימפריה היפנית בזירת האוקיינוס השקט ודרום מזרח אסיה), שהובילה לניצחון על מדינות הציר ולפיתוח פצצת האטום הראשונה בעולם. בנוסף, עבודתו השפיעה על יצירת ארגון האומות המאוחדות ועל חתימת הסכם ברטון־וודס. במהלך המלחמה, צנחה האבטלה בארצות הברית ל־2%, תוכניות הרווחה נגמרו, והמגזר התעשייתי גדל במהירות כשמיליוני אנשים גויסו לצבא או עבדו בתעשיות המלחמתיות.\nבריאותו של רוזוולט הידרדרה במהלך המלחמה, והוא מת זמן קצר לפני סיומה, כשלושה חודשים לאחר שהחל את כהונתו הרביעית.\nבזכות הישגיו הוא זכור כאחד המנהיגים הבולטים במאה ה־20, וכאחד מגדולי נשיאיה של ארצות הברית בכל הזמנים. לעיתים קרובות מדורג רוזוולט על ידי היסטוריונים כאחד משלושת הנשיאים הטובים ביותר, לצד ג'ורג' וושינגטון ואברהם לינקולן.",
    "pageid": 2068
  },
  {
    "title": "קדחת מערב הנילוס",
    "extract": "קדחת מערב הנילוס (באנגלית: West Nile fever) היא מחלה נגיפית המתפשטת על ידי עקיצות יתושים.",
    "pageid": 196629
  },
  {
    "title": "קופה ראשית - דמויות",
    "extract": "קופה ראשית היא קומדיית מצבים סאטירית ישראלית מסוגת מוקומנטריה, המתרחשת בסניף יבנה של רשת המרכולים הפיקטיבית \"שפע יששכר\". במהלך עונות הסדרה משתתפות דמויות מגוונות המתארות את המתרחש בסופר, לצד הדמויות הראשיות של צוות העובדים ולקוחות קבועים.",
    "pageid": 2010655
  },
  {
    "title": "קופיקו (סדרת טלוויזיה)",
    "extract": "קופיקו היא סדרת טלוויזיה ישראלית לילדים המבוססת על סדרת ספרי הילדים הישראלית המצליחה בעלת אותו השם מאת הסופרת תמר בורנשטיין-לזר. העונה הראשונה של הסדרה החלה את שידוריה בשנת 1993 בערוץ הילדים. מרבית מצילומי החוץ התקיימו בפתח תקווה וצילומי האולפן בחלקם צולמו באולפני מימד. ב-2003 העונה הראשונה שודרה בשידורים חוזרים באותו ערוץ. ב-2 באוגוסט 2009, כ-16 שנים לאחר ששודרה העונה הראשונה, החלו שידורי העונה השנייה, שהופקה עבור ערוץ ג'וניור ו-yes וכללה שחקנים חדשים ודמויות חדשות. לסדרה נוצרו ארבע סדרות ספין-אוף, ובינן קופיקו חוקי הג'ונגל (2010), קופיקו המנהל (2018), קופיקו במשטרה (2018) וקופיקו בספרייה (2022)\nלאורך השנים יצאו לשוק בישראל כל פרקי הסדרה המקורית והמחודשת בקלטות וידאו וב-DVD על ידי חברות ההפצה קלסיקלטת ופליי רקורדס.\nהסדרה גם זכתה למוצרי מזון שונים מבינהם נמנים: ארטיק קופיקו מבית שטראוס, ארטיק הבננה של קופיקו מבית נסטלה, מיני חלווה קופיקו מבית אחוה ודגני בוקר המכונים קופיקו לומד חשבון בצורת מספרים מבית תלמה.\nבשנת 2008 יצא DVD של \"קופיקו\", שנקרא \"קופיקו - שעת סיפור\" בקולה של תמר בורנשטיין-לזר שמקריאה את הסיפורים \"מעשה בשואב אבק\", \"איזו הקלטה\", \"החופש נגמר\", \"קופיקו האורח\", \"חולים חולים\" ו\"הכלב חולה\".\nבשנת 2013 הפכה דמותו של קופיקו מהסדרה החדשה לכוכב ילדים לצד קוגומלו, מני ממטרה, הדוד חיים, רוי בוי, מיקי, מיכל הקטנה ויובל המבולבל, והשתתף במופעים שונים.\nבובת קופיקו בסדרה המקורית שיצאה בשנת 1993 בעונה הראשונה, שונה במעט מהבובה ששימשה את הסדרה וההצגות שהחלו בשנת 2009, מחידוש הסדרה בעונה השנייה.\nבשנת 2014 יצא DVD נוסף של \"קופיקו\", שנקרא \"קופיקו והחונטוזים\" ובו בדרך להופעה קופיקו מסביר לאימו על החיים בארץ דרך שירים וריקודים.\nבשנת 2015 נוצרה דמות חדשה בשם קוגומלו שהופיע יחד עם קופיקו במופעים, בהצגות ובהפקות חנוכה כמו \"קופיקו - מלך הג'ונגל\", \"מותק של פסטיבל - מותק בארץ הילדים\", \"כוכבים מהספרים\", \"עולם האגדות\", \"תחרות התעלול והבלבול\" ו\"קופיקו והקפואריסטים\", והקליטו שיר משותף בשם \"כיף להיות ביחד!\".",
    "pageid": 434165
  },
  {
    "title": "קורטיזול",
    "extract": "קורטיזול הוא הורמון סטרואידי ממשפחת הגלוקוקורטיקואידים (שעמו נמנים גם הקורטיזון והקורטיקוסטרון), שמופרש בכמות משמעותית יחסית להורמונים אחרים ממשפחה זו. הוא מופרש בגוף מבלוטת יותרת הכליה.",
    "pageid": 21882
  },
  {
    "title": "ראובן ריבלין",
    "extract": "ראובן (רוּבִי) ריבלין (נולד ב-9 בספטמבר 1939, כ\"ה באלול ה'תרצ\"ט) הוא מדינאי, פוליטיקאי ועורך דין ישראלי. כיהן כנשיאהּ העשירי של מדינת ישראל, בין השנים 2014–2021. קודם לכן כיהן כחבר הכנסת מטעם מפלגת הליכוד, כיושב ראש הכנסת וכשר התקשורת.",
    "pageid": 31443
  },
  {
    "title": "רבקה מיכאלי",
    "extract": "רבקה (רבקהל'ה) מיכאלי-שרוני (נולדה ב-14 באפריל 1938) היא מנחת טלוויזיה, שחקנית, זמרת, קומיקאית, סטנדאפיסטית, מדבבת ושדרנית רדיו ישראלית, המכונה בפי רבים \"הגברת הראשונה של הבידור הישראלי\". זוכת \"פרס אופיר\", \"פרס האקדמיה הישראלית לטלוויזיה\" ו\"פרס מסך הזהב\", יקירת העיר תל אביב-יפו לשנת 2014 וזוכת \"פרס התיאטרון הישראלי\" למפעל חיים.",
    "pageid": 89790
  },
  {
    "title": "שחר חסון",
    "extract": "שחר חסון (נולד ב-11 בספטמבר 1976) הוא קומיקאי, סטנדאפיסט, שחקן, מוזיקאי, תסריטאי, ראפר, שדרן רדיו ומנחה טלוויזיה ישראלי.",
    "pageid": 656446
  },
  {
    "title": "אבי אבורומי",
    "extract": "אברהים אדהם אבי אבורומי (בערבית: إبراهيم أدهم (آفي) ابورومي; נולד ב-16 בינואר 1996) הוא זמר-יוצר ושחקן ערבי-ישראלי מרקע מוסלמי שהתגייר.",
    "pageid": 2056258
  },
  {
    "title": "אביגדור קהלני",
    "extract": "אביגדור קהלני (נולד ב-16 ביוני 1944) הוא איש צבא ופוליטיקאי ישראלי שכיהן כחבר הכנסת מטעם מפלגת העבודה והדרך השלישית (שאותה הקים ועמד בראשה) וכן השר לביטחון פנים. כיהן כיו\"ר האגודה למען החייל, כסגן ראש העיר תל אביב וכראש האגף הביטחוני-חברתי במשרד הביטחון. בעל עיטור הגבורה ממלחמת יום הכיפורים, עיטור המופת ממלחמת ששת הימים, ועיטור הנשיא על תרומתו למדינת ישראל, ונמנה עם מדליקי המשואות ביום העצמאות ה-75.",
    "pageid": 31152
  },
  {
    "title": "אדם",
    "extract": "אדם או אדם נבון (שם מדעי: Homo sapiens, בלטינית: \"הומו\" – אדם, \"סָפִּיֶינס\" – חושב או תבוני) על פי ההגדרה המדעית הביולוגית, הוא מין של יונק במשפחת ההומינידיים, והמין היחיד שנותר כיום בתת-השבט הומינינים. כל בני-האדם בני-ימינו, וכן בני אדם בעבר אשר היו זהים מבחינה אנטומית לבני אדם בני-ימינו, מסווגים לתת-מין אדם נבון מודרני (Homo sapiens sapiens). סיווג זה נועד להבדילם ממינים נכחדים קרובים אך שונים באנטומיה שלהם, כמו האדם הניאנדרטלי, שמסווג כתת-מין נפרד בתוך המין \"אדם נבון\" או כמין נפרד בסוג אדם (Homo). האדם הנבון המודרני נחשב לתת-המין היחיד ששרד עד ימינו מבין תת-המינים של הומו ספיינס, מבין הסוג הומו ומבין תת-השבט הומינינים.\nהאדם ייחודי בעולם החי במוחו הגדול (יחסית לגודל גופו) יותר מכל בעלי החיים: גדול פי שלושה בערך אפילו ממוחות קופי האדם הקרובים אליו ביותר, שימפנזה וגורילה. האדם נבדל מהם גם בהליכתו הזקופה על שתי גפיו האחוריות, בהתאמת זרועותיו ואצבעות ידיו לשימוש מתקדם בכלים, וביכולת הדיבור שלו. הוא מאכלס מגוון עשיר של בתי גידול יבשתיים, יותר מכל בעל חיים אחר, ומשנה את בתי הגידול שלו כך שיתאימו לצרכיו ולמחייתו, ובכך נחשב למין מהנדס סביבה. הוא מתאפיין בתודעה ובהכרה מפותחות, ביכולתו המתקדמת להמציא ולהשתמש באומנות, בטכנולוגיה, במדע, בסמלים מופשטים דוגמת אלו המשמשים בשפה ובכתב, ברעיונות, בדמיונות, באידאולוגיות ובמוסדות חברתיים מורכבים.\nלאדם יש גם את היכולת לרפלקציה עצמית, דהיינו יכולת התבוננות פנימית וניתוח עצמי.\nהאדם נפוץ כיום בכל יבשות כדור הארץ, והוא חי דרך קבע בכולן למעט באנטארקטיקה.\nבני אדם מודרניים התפתחו לראשונה ביבשת אפריקה לפני כ-200 אלף שנה, ולאחר מכן החלו להתפשט בהדרגה לשאר יבשות העולם הישן, ולאחר מכן גם לאמריקה, תוך החלפה והטמעה של אוכלוסיות אדם קדומות יותר שחיו במזרח התיכון, באירופה ובאסיה. לאורך מרבית הפרהיסטוריה הם חיו כציידים-לקטים, ורק לפני כעשרת אלפי שנים החלו לביית צמחים ובעלי חיים בהיקף נרחב לצורך חקלאות. לפני כחמשת אלפי שנים לכל היותר פיתחו לראשונה כתב, והחלו לתעד את ההיסטוריה שלהם. במאות השנים האחרונות, אפשרו המהפכה התעשייתית וחידושי המדע גידול מהיר באוכלוסיית האנושות, והיא מונה כיום כ-8 מיליארד נפש.",
    "pageid": 697376
  },
  {
    "title": "אוקראינה",
    "extract": "אוּקְרָאִינָה (באוקראינית: Україна) היא ארץ ומדינה השוכנת במזרח אירופה, ששטחה 603,628 קמ\"ר ואוכלוסייתה מנתה (לפני המלחמה עם רוסיה) 43 מיליון נפש. בירת אוקראינה, והעיר הגדולה ביותר בשטחה, היא קייב. אוקראינה חולקת גבולות עם בלארוס מצפון, פולין, סלובקיה והונגריה ממערב, רומניה ומולדובה מדרום ורוסיה ממזרח. לאוקראינה קו חוף לאורך ים אזוב והים השחור. מבין מדינות אירופה, אוקראינה היא המדינה השנייה בגודל שטחה והשמינית בגודל אוכלוסייתה.\nאוקראינה היא רפובליקה דמוקרטית בעלת משטר נשיאותי-למחצה עם הפרדת רשויות. היא יצואנית דגנים גדולה, ומכילה בשטחה כ־5% מפוטנציאל המינרלים בעולם. היא מדינה מתפתחת ואחת המדינות העניות ביותר באירופה. צבאה הוא השני בגודלו באירופה לאחר הצבא הרוסי. במשך השנים, הפכה לחברה ביותר מ־40 ארגונים בינלאומיים. בזמן שהייתה חלק מברית המועצות, הצטרפה אוקראינה לאומות המאוחדות כאחת המדינות המייסדות, יחד עם בלארוס, ביוזמת השלטונות הסובייטיים במוסקבה, ובזכות זה נהנתה ברית המועצות משלושה קולות בעצרת הכללית של האו\"ם.\nהיסטוריונים אוקראינים רואים את ראשית תולדות ארצם ברוס של קייב, ישות פוליטית סלאבית שקמה במאה התשיעית. במאה ה-14 סופח האזור על ידי דוכסות ליטא, שהתאחדה מאוחר יותר עם פולין. ב-1648, מרד קוזאקים בהנהגת בוגדן חמלניצקי הביא לייסוד ההטמאנות הקוזאקית, ישות עצמאית-למחצה, שפוצלה במהרה בין רוסיה לפולין-ליטא ופורקה סופית ב-1764. לאחר חלוקת פולין, עברו שטחי מדינת אוקראינה המודרנית שברשותה לידי האימפריה ההבסבורגית. במאה ה-19 קמה תנועה לאומית אוקראינית, שצברה תמיכה עממית, ביססה את השפה והתרבות המקומיות והנחילה את השם \"אוקראינה\" לאזורים עליהם תבעה ריבונות. לאחר נפילת האימפריה הרוסית והאימפריה האוסטרו-הונגרית בתום מלחמת העולם הראשונה, הוקמו מספר מדינות עצמאיות אוקראיניות, שהגדולה ביניהן הייתה הרפובליקה העממית של אוקראינה. אלו ניהלו מלחמות עם שכנותיהן כדי להתאחד ולקיים את עצמאותן, אך הובסו. הרפובליקה הסובייטית הסוציאליסטית האוקראינית, במסגרת ברית המועצות, נותרה כביטוי הלאומי היחיד. במלחמת העולם השנייה ולאחריה סיפחו הסובייטים את כל השטחים המאוכלסים באוקראינים שנותרו בשליטת מדינות אחרות. ב-1991, עם התפרקות ברית המועצות, הרפובליקה נעשתה למדינה עצמאית. השאיפה להתקרב לאיחוד האירופאי ולמערב, ולהתנתק מחוג ההשפעה הרוסי, היא אחד הגורמים לסכסוך מתמשך בין אוקראינה לרוסיה החל מ-2014 ולמלחמת אוקראינה–רוסיה החל מ-2022.",
    "pageid": 3888
  },
  {
    "title": "אילעאי עופרן",
    "extract": "הרב מרדכי אילעאי עופרן (נולד ב-1982) הוא רב, פסיכולוג, ואושיית רשת ישראלי. מכהן כרב קבוצת יבנה, ראש המכינה הקדם צבאית 'רוח השדה', וראש תוכנית \"ערבים זה לזה\" במכון שחרית.",
    "pageid": 1668331
  },
  {
    "title": "אילת",
    "extract": "אֵילַת היא העיר הדרומית ביותר במדינת ישראל. משמשת כעיר נמל ותיירות מרכזית. שוכנת בדרום הערבה, שייכת למחוז הדרום, ומתגוררים בה כ-53,600 תושבים. היא העיר היחידה בישראל השוכנת לחופי הים האדום.\nהעיר נקראת על שם העיר המקראית אֵילַת (גם: אֵילוֹת), הנזכרת מספר פעמים בתנ\"ך, לצד העיר עציון גבר, בתקופות ממלכת ישראל המאוחדת וממלכת יהודה כעיר נמל יהודית על שפת ים סוף – \"תחנת הצי המסחרי של העם העברי\". בדיון בוועדה הגאוגרפית (שקדמה לוועדת השמות הממשלתית) על שמה של העיר, הייתה התלבטות אם לקרוא לעיר \"אילת החדשה\" או \"עציון גבר\", ומכיוון שהשם נטמע בציבור, הוחלט לקרוא למקום אילת אף שהעדויות הארכאולוגיות אז לא הוכיחו שהזיהוי מדויק. \nבתקופת המנדט הבריטי שכנו במקום כפר בדואי בשם אום א-רשראש (בערבית: أم الرشراش) ותחנת משטרת המנדט. מדרומה שוכנת העיירה טאבה בסיני שבשליטת מצרים, וממזרחה לה נמצאת העיר עקבה שבשליטת ירדן. ב־1949 נכבש המקום מצבא עבר הירדן, במהלך מלחמת העצמאות של מדינת ישראל, ושימש בעיקר כמחנה צבאי. בשנת 1950 הוקם במקום יישוב קטן ושדה תעופה. אילת הוכרזה כעיר בשנת 1959.\nשטח השיפוט של אילת הוא 98,760 דונם, מה שממקם אותה כעיר החמישית בגודלה בישראל. משנת 1985 מוגדר אזור אילת כ\"אזור סחר חופשי\", הפטור ממע\"מ (פרט למוצרים בודדים), וממסים נוספים.\nהחיבור בין העיר אילת לשאר חלקי ישראל מתקיים באמצעות כביש 90, לאורך הערבה, וכן באמצעות כביש 40, העובר באזורי המישור, מכתש רמון והר הנגב. ניתן להגיע לעיר אילת בטיסה לנמל התעופה רמון. ממרכז הארץ, מנמל התעופה בן-גוריון, בטיסה הנמשכת 35 דקות, או מצפון הארץ, מנמל התעופה חיפה, בטיסה הנמשכת פחות משעה.",
    "pageid": 6146
  },
  {
    "title": "אלכסנדר סורוס",
    "extract": "אלכסנדר סורוס (באנגלית: Alexander Soros; נולד ב-1985) הוא פילנתרופ אמריקאי, אחד מבניו של המיליארדר ג'ורג' סורוס. הוא יו\"ר קרנות החברה הפתוחה ואחד ממנהיגי הפורום הכלכלי העולמי הצעיר לשנת 2018.",
    "pageid": 2230162
  },
  {
    "title": "אלקוש",
    "extract": "אֶלְקוֹשׁ הוא מושב במועצה האזורית מעלה יוסף ליד העיר מעלות תרשיחא בקרבת הגבול בין ישראל ללבנון. גובהו בין 630–670 מטר מעל פני הים.",
    "pageid": 94705
  },
  {
    "title": "בובספוג מכנסמרובע",
    "extract": "בּוֹבּסְפוֹג מִכְנָסמְרֻבָּע (באנגלית: SpongeBob SquarePants) היא סדרת אנימציה אמריקאית הומוריסטית שנוצרה על ידי הביולוג הימי והאנימטור סטיבן הילנבורג עבור רשת ניקלודיאון האמריקאית. הסדרה שודרה לראשונה בערוץ ניקלודיאון של ארצות הברית ב־1 במאי 1999. העלילה מתרחשת בעיר במעמקי הים, ומתמקדת בהרפתקאותיהם של ספוג ים בשם בובספוג מכנסמרובע ושל קרוביו. בובספוג מכנסמרובע נחשבת לאחת מסדרות הילדים המוכרות והמצליחות ביותר בכל הזמנים.\nהסדרה נבחרה על ידי המגזין \"טיים\" כאחת מ-100 הסדרות הטובות ביותר בכל הזמנים.\nבישראל, הסדרה החלה את שידוריה ב-1 ביולי 2003 עם פתיחת ערוץ ניקלודיאון הישראלי, ומאז משודרת בדיבוב לעברית; בעבר, גרסה מתורגמת שודרה בערוץ בשעות הלילה. החל מאוגוסט 2017 הסדרה משודרת בדיבוב לערבית בערוץ מכאן 33. ב-2023 הודיעה ניקלודיאון כי הסדרה תחודש לעונה 15.",
    "pageid": 41029
  },
  {
    "title": "בית המשפט העליון",
    "extract": "בית המשפט העליון הוא המוסד השיפוטי הגבוה ביותר של מדינת ישראל. תפקידיו העיקריים של בית המשפט העליון הם דיון בערעורים על פסיקות שניתנו בבתי המשפט המחוזיים, ודיון כבית המשפט הגבוה לצדק כערכאה ראשונה ויחידה.\nבבית המשפט העליון יכולים לכהן במקביל עד 15 שופטים. שופטי בית-המשפט העליון, ככל שופט, נבחרים על-ידי הוועדה לבחירת שופטים. נכון לחודש אוקטובר 2023, בבית המשפט העליון מכהנים 13 שופטים במינוי קבע ושתי רשמות. כהונת שופט בבית המשפט העליון נמשכת עד פרישתו בגיל 70, אלא אם חדל לכהן קודם לכן. ממלא מקום נשיא בית המשפט העליון הוא השופט עוזי פוגלמן. מספר התיקים שבהם דנים שופטי בית המשפט העליון נע בין 9,500 ל-11,500 מדי שנה לערך.\nמשכנו של בית המשפט העליון בירושלים. תחום שיפוטו הוא כל שטח מדינת ישראל. בנוסף הוא מוסמך לדון בחלק מהעניינים הפליליים והאזרחיים (בעיקר של אזרחים ישראלים) הקשורים לשטחי יהודה ושומרון (במסגרת ערעור על פסקי דין של בתי משפט מחוזיים), וכן בפעולות המדינה שם.\nחוק יסוד: השפיטה קובע כי פסיקת בית המשפט העליון יוצרת תקדים מחייב לכל בית משפט בישראל, זולת בית המשפט העליון עצמו.",
    "pageid": 13672
  },
  {
    "title": "בלארוס",
    "extract": "רפובליקת בֵּלָארוּס, ובקיצור בלארוס (בבלארוסית: Рэспубліка Белару́сь וברוסית: Респу́блика Белару́сь) היא מדינה ללא מוצא לים במזרח אירופה, הגובלת ברוסיה ממזרח, באוקראינה מדרום, בפולין ממערב ובליטא ולטביה מצפון. הייתה חלק מברית המועצות, ולאחר התפרקות ברית המועצות הפכה למדינה עצמאית. מאז 1996 קשורה בלארוס עם הפדרציה הרוסית בסדרת אמנוֹת ליצירת ישות הקרויה האיחוד של רוסיה ובלארוס, כצעד לקראת איחוד-מחדש אפשרי בין שתי המדינות.\nמאז 1994 שולט בבלארוס אלכסנדר לוקשנקו. על רקע אופיו הדיקטטורי של שלטונו, זכה לוקשנקו לביקורת מהאיחוד האירופי וארצות הברית ולכינוי \"הדיקטטור האחרון באירופה\". תחת שלטון לוקשנקו חלה פגיעה הדרגתית בזכויות האדם בבלארוס.",
    "pageid": 24090
  },
  {
    "title": "ברצלונה (כדורגל)",
    "extract": "מועדון הכדורגל ברצלונה (בקטלאנית: Futbol Club Barcelona) הוא מועדון כדורגל מהעיר ברצלונה שבספרד. המועדון נוסד ב-29 בנובמבר 1899 על ידי קבוצת כדורגלנים שווייצרים, בריטים וקטלאנים, בראשות ז'ואן גאמפר. המועדון הפך למוסד קטלאני תרבותי בולט, ולפיכך המוטו שלו הוא \"יותר ממועדון\" (Més que un club). קבוצת הבוגרים של המועדון עורכת את משחקי הבית שלה בהאצטדיון האולימפי ליואיס קומפאניס החל משנת 2023 לאחר שהקאמפ נואו, נסגר עקב שיפוצים. \nמלבד קבוצת הכדורגל הידועה כולל המועדון גם קבוצת מילואים בשם ברצלונה אתלטיק, ועוד ארבע קבוצות מקצועניות בענפי ספורט אחרים: קבוצת כדורסל, כדוריד, כדורגל אולמות והוקי גלגיליות. המועדון חולק את פסגת הכדורגל הספרדי עם ריאל מדריד, והיריבות הספורטיבית ארוכת השנים בין השתיים הפכה לשם דבר בכדורגל הספרדי, יריבות שהתחדדה עקב הבדלים גדולים בעמדות הפוליטיות של תומכי שני המועדונים, במהלך שלטונו הדיקטטורי של פרנקו בספרד. המשחקים בין ברצלונה לריאל ידועים בכינוי \"אל קלאסיקו\". פרט ליריבות עם ריאל מדריד יש לברצלונה יריבות עירונית עם מועדון הכדורגל אספניול.\nהמועדון הוא בין המובילים באירופה. במהלך השנים זכה מספר פעמים בגביעים יבשתיים על גלגוליהם השונים. חמש פעמים זכה בתואר האירופי החשוב ביותר, ליגת האלופות, בשנים 1992, 2006, 2009, 2011 ו-2015. במועדון שיחקו במהלך השנים שחקנים ידועים רבים. באפריל 2015 דורג המועדון על ידי מגזין פורבס במקום השני בעולם מבחינת עושרו (אחרי ריאל מדריד ולפני מנצ'סטר יונייטד).",
    "pageid": 52156
  },
  {
    "title": "ג'ארד קושנר",
    "extract": "ג'ארד קורי קושנר (באנגלית: Jared Corey Kushner; נולד ב-10 בינואר 1981) הוא איש עסקים יהודי-אמריקאי, אשר שימש כיועץ בכיר לנשיא ארצות הברית דונלד טראמפ.\nקושנר הוא הבעלים העיקרי של חברת הנדל\"ן \"קושנר נכסים\" ושל העיתון \"ניו יורק אובזרוור\". נשוי לאיוונקה טראמפ, בתו של נשיא ארצות הברית, דונלד טראמפ. בבחירות לנשיאות ארצות הברית 2016 התמקד בקמפיין המדיה הדיגיטלית של חותנו.\nלקושנר תפקיד מרכזי ביצירת תוכנית השלום של הנשיא טראמפ. כמו כן הנהיג והוביל את השיחות שהולידו את הסכמי אברהם בין ישראל לאיחוד האמירויות הערביות ובחריין.",
    "pageid": 1428983
  },
  {
    "title": "גבינה כחולה",
    "extract": "גבינה כחולה היא גבינה המתהדרת בעורקי עובש בצבע כחול-ירקרק. בתקופת ההבשלה של הגבינה, נבגי עובש מסוג פניציליום מוזרקים לתוך הגבינה, ואלו מעניקים לה את צבעה ואת הטעם הפיקנטי שלה. העובש לא ישרוד ללא חמצן, ולכן מנקבים את הגבינה בסיכות ומחדירים לתוכה אוויר. העובש המשגשג בתוך הגבינה גורם לה לפתח חומציות גבוהה ומרקם פירורי.\nבדומה ליינות מסוימים, גבינות כחולות רבות כגון רוקפור, גורגונזולה וסטילטון זוכות להגנה משפטית של \"תקנת המקוריות\" (Protected designation of origin) מטעם האיחוד האירופי, המאפשרת שיווק של מוצרים בשמות המקומות מהם הגיעו רק אם אכן יוצרו בהם.",
    "pageid": 364061
  },
  {
    "title": "גביע העולם בכדורגל",
    "extract": "גביע העולם בכדורגל (באנגלית: FIFA World Cup, באיטלקית: Campionato mondiale di calcio, בספרדית: Copa Mundial de, בצרפתית: Coupe du monde de la FIFA) או גביע העולם של פיפ\"א. המוכר בישראל מאז שנות השמונים בשם מונדיאל (מהמילה הספרדית Mundial), הוא טורניר הכדורגל החשוב ביותר בעולם, שבו מתמודדות 48 מתוך כלל הנבחרות הלאומיות לגברים, ובסופו מוענק הגביע לנבחרת המנצחת בטורניר. פיפ\"א הוא הגוף הבין-לאומי המנהל את תחרויות הכדורגל הרשמיות המקדימות לטורניר, ואת הטורניר עצמו. הטורניר נערך לראשונה ב-1930, ומאז הוא נערך אחת לארבע שנים, למעט ביטולו ב-1942 וב-1946 בשל מלחמת העולם השנייה.\nבמתכונת שתצא לפועל משנת 2026 משתתפות בטורניר 48 נבחרות המתחרות במספר אצטדיונים במדינה שנבחרת מראש, ומשכו כחודש אחד. שלב המוקדמות, הנמשך כשנתיים, משמש לקביעת 47 הנבחרות שיעפילו לטורניר ביחד עם הנבחרת המייצגת את המדינה המארחת. בטורניר המוקדמות משתתפות יותר מ-200 נבחרות, המחולקות לשישה אזורים שונים לפי שיוכן היבשתי וקונפדרציית הכדורגל שאליה הן משתייכות. בעבר היה נהוג כי הנבחרת שזוכה בטורניר מעפילה אוטומטית לטורניר הבא, אך מנהג זה בוטל בתחילת שנות ה-2000, כך שנבחרת ברזיל, שזכתה במונדיאל 2002, הייתה צריכה להתמודד במוקדמות מונדיאל 2006.\nב-22 המונדיאלים שנערכו עד כה זכו שמונה נבחרות. נבחרת ברזיל זכתה במונדיאל חמש פעמים, והיא גם הנבחרת היחידה שהשתתפה בכל המונדיאלים. נבחרת איטליה ונבחרת גרמניה זכו בארבעה מונדיאלים כל אחת. נבחרת ארגנטינה עם שלוש זכיות. האלופות האחרות הן נבחרת אורוגוואי (מנצחת המונדיאל הראשון) ונבחרת צרפת עם שתי זכיות, ונבחרת אנגליה ונבחרת ספרד עם זכייה אחת כל אחת.\nהמונדיאל הוא אירוע הספורט הנצפה ביותר בעולם. אף יותר מהמשחקים האולימפיים. בגמר מונדיאל 2022 צפו כמיליארד וחצי בני אדם.",
    "pageid": 11721
  },
  {
    "title": "גירית הדבש",
    "extract": "גירית הדבש (שם מדעי: Mellivora capensis) היא מין של טורף קשוח ממשפחת הסמוריים החי ברחבי אפריקה ובדרומה של אסיה מזרחה עד הודו, וכן בישראל. למרות שמה היא איננה משוייכת לקבוצת הגיריות והיא קרובה יותר לסמורים.\nגירית הדבש היא חיה פראית וקשוחה המסוגלת להתמודד עם טורפים רבים. אמצעי ההגנה שלה כוללים עור עבה והפרשת נוזל מצחין. הגירית ניזונה בעיקר מבשר ולא תהסס לטרוף אף נחשים ארסיים. היא מגוונת את תזונתה באמצעות מזון מן הצומח, כמו פירות.\nפירוש השם המדעי של הגירית הוא: \"אוכלת-דבש מהכֵּף\", עקב מנהגה לזלול דבש מכוורות דבורים. המין \"M. capensis\", הוגדר ב-1777 על ידי החוקר הגרמני יוהאן כריסטיאן דניאל פון שרבר . הוא הגדיר את המין על סמך שלד גירית שנמצא במושבת הכף, וזה מקור השם.\nגירית הדבש היא המין היחיד הקיים מן הסוג גירית דבש (Mellivora), אף שבעבר התקיימו מינים נוספים כמו גירית דבש בנפילד.",
    "pageid": 310981
  },
  {
    "title": "דדפול",
    "extract": "דדפול (באנגלית: Deadpool) הוא דמות בדיונית של אנטי גיבור המופיעה בחוברות הקומיקס ביקום מארוול קומיקס. דמותו הופיעה לראשונה בחוברת New Mutants #98 מפברואר 1991 ונוצרה על ידי הכותב אביה האריס והמאייר רוב ליפילד.\nדדפול הוא האלטר אגו של וייד וינסטון וילסון, שכיר חרב בלתי יציב שחלה במחלה סופנית והשתתף בפרויקט \"נשק אקס\" האחראי לניסויים על מוטאנטים כמו וולברין, סייברטות', פנטומאקס, צ'יימבר, קופיקאט ו-X-23. דדפול הופיע בתחילה כנבל בסדרת המוטנטים החדשים ומאז השתתף בסדרות שונות ועבד עם דמויות כמו קייבל וקבוצת אקס-פורס שלו. הדמות ידועה בפה הגדול שלה, ובכך שהיא נוהגת לשבור את הקיר הרביעי כאפקט הומוריסטי.\nדמותו של דדפול מדורגת במקום ה-31 ברשימת מאה גיבורי העל הגדולים, לפי אתר IGN, במקום ה-45 ברשימת 50 דמויות הקומיקס הגדולות של כל הזמנים לפי מגזין אמפייר. את דמותו של דדפול בסרטי הלייב אקשן \"אקס-מן המקור: וולברין\", \"דדפול\", \"דדפול 2\" ו\"דדפול & וולברין\" שעתיד לצאת, מגלם השחקן ראיין ריינולדס.",
    "pageid": 937366
  },
  {
    "title": "דודי אמסלם",
    "extract": "דוִד (דוּדי) אמסלם (נולד ב-11 באוגוסט 1960, י\"ח באב ה'תש\"ך) הוא השר לשיתוף פעולה אזורי, שר במשרד המשפטים והשר המקשר בין הממשלה לכנסת. בעבר כיהן בין היתר כשר הדיגיטל הלאומי, שר התקשורת, חבר הכנסת, יושב ראש ועדת הפנים והגנת הסביבה וכיושב ראש הקואליציה. לפני בחירתו לכנסת עבד כמנהל במחלקה הכלכלית במשרד האוצר, באגף התקציבים של המוסד לביטוח לאומי, באגף שיפור פני העיר בעיריית ירושלים ובמחלקה הכלכלית בנציבות מס הכנסה.",
    "pageid": 1248611
  },
  {
    "title": "האימפריה העות'מאנית",
    "extract": "האימפריה העוֹתְ'מָאנִית (בטורקית עות'מאנית: دولت علیۂ عثمانیہ, בטורקית מודרנית: Osmanlı İmparatorluğu, בערבית: الدولة العثمانية. נכתב גם: האימפריה העותמאנית) הייתה אימפריה שהתקיימה במשך 624 שנים, משלהי המאה ה-13 עד תחילת המאה ה-20, והשתרעה מדרום-מזרח אירופה עד לצפון אפריקה וחצי האי ערב. האימפריה העות'מאנית הייתה בין הכוחות הפוליטיים העיקריים בעולם מהמאה ה-15 עד תחילת המאה ה-18, והיוותה איום על מדינות אירופה עד שהתפרקה, לאחר מלחמת העולם הראשונה, ופינתה את מקומה לטורקיה המודרנית.",
    "pageid": 16330
  },
  {
    "title": "הבחירות לנשיאות ארצות הברית",
    "extract": "הבחירות לנשיאות ארצות הברית מתקיימות אחת לארבע שנים, ברציפות מאז שנת 1792. מ-1845 הן מתקיימות תמיד ביום שלישי שבין ה-2 ל-8 בנובמבר.  למעשה, באותו יום שלישי בחודש נובמבר מתקיימות בארצות הברית בחירות כלליות בכל שנה, ופעם בארבע שנים הבחירות הן גם לנשיאות. בשאר השנים הבחירות הן לסנאט (בכל שנה זוגית, לשליש מחברי הסנאט), לבית הנבחרים (בכל שנה זוגית), וכן לתפקידים של מושלי מדינות, בתי מחוקקים של המדינות, ותפקידים נוספים במדינות, טריטוריות וערים, לפי הצורך. בשנה שבה יש בחירות לנשיאות, מתמודדים במקביל זוגות של מתמודדים, האחד למשרת הנשיא והשני למשרה של סגנו. המצביעים בוחרים בזוג מתמודדים, שניהם מאותה המפלגה. אף על פי שבארצות הברית רשומות עשרות מפלגות (בבחירות לנשיאות של 2012 התמודדו מועמדים מעשרים מפלגות שונות ועוד עשרות עצמאיים) – החל משנת 1853, כיהנו רק נשיאים שהשתייכו לאחת משתי המפלגות הראשיות: המפלגה הרפובליקנית (18 נשיאים מאז 1853), והמפלגה הדמוקרטית (15 נשיאים).\nלמעשה המצביעים אינם בוחרים את הנשיא ואת סגנו באופן ישיר, אלא בוחרים בנציגים הנקראים \"אלקטורים\", אשר מתכנסים בחודש דצמבר כדי לבחור את הנשיא ואת סגנו. בגלל שיטת הבחירות המיוחדת לארצות הברית, שתפורט להלן, בבחירות של 2012, לדוגמה, היו רק לשישה זוגות מועמדים אפשרות תאורטית לנצח. השיטה גם מאפשרת תוצאה, הנחשבת בעיני רבים לבלתי-הוגנת, שבה נבחרים באופן חוקי נשיא וסגן-נשיא שקיבלו פחות קולות של מצביעים בספירה כלל-לאומית (שידועה כ-Popular Vote), מאשר קיבלו יריביהם. תוצאה זו אינה רק תאורטית, והיא קרתה חמש פעמים בהיסטוריה, ולאחרונה בשנת 2016; בכל חמשת המקרים, המועמד או המועמדת שהפסידו בבחירות, למרות שזכו ביותר קולות בספירה הכללית (לעיתים בהפרש של מיליונים אחדים) – השתייכו למפלגה הדמוקרטית.",
    "pageid": 897604
  },
  {
    "title": "הטלת פצצות האטום על הירושימה ועל נגסאקי",
    "extract": "הטלת פצצות האטום על הירושימה ועל נגסאקי היו שתי תקיפות בנשק גרעיני שביצעה ארצות הברית נגד האימפריה היפנית בהוראת נשיא ארצות הברית הארי טרומן, בימיה האחרונים של מלחמת העולם השנייה. פצצת האטום שכונתה \"ילד קטן\" הוטלה על העיר הירושימה ב-6 באוגוסט 1945 פצצה גרעינית נוספת, שכונתה \"איש שמן\", הוטלה על העיר נגסאקי שלושה ימים לאחר מכן, ב-9 באוגוסט 1945. הטלת שתי פצצות האטום על יפן הייתה השימוש המבצעי הראשון – והיחיד – שנעשה בנשק גרעיני עד היום.\nבין 90,000–146,000 בני אדם נהרגו בהירושימה, ובין 39,000–80,000 בני אדם נהרגו בנגסאקי בימי הטלת הפצצות ובארבעת החודשים הבאים. כמחצית מההרוגים קיפחו את חייהם ביום הטלת פצצת האטום, ושאר ההרוגים נספו כתוצאה מהשפעות הלוואי של הפצצות, שכללו כוויות ותסמונת קרינה חריפה. הרוב המכריע של ההרוגים בשתי הערים היו אזרחים בלתי מעורבים במלחמה.\nב-15 באוגוסט 1945, שישה ימים לאחר הפצצת נגסאקי, הודיע הירוהיטו קיסר יפן, על כניעה ללא תנאי לבעלות הברית. \nב-2 בספטמבר 1945 חתמו היפנים על הסכם הכניעה הרשמי, שהיה אקט הסיום של המערכה באסיה ובאוקיינוס השקט ושל מלחמת העולם השנייה.\nהתפקיד שמילאו פצצות האטום הללו בכניעתה של יפן, וההצדקה האתית לשימוש בהן, שנויים במחלוקת עד היום.",
    "pageid": 909537
  },
  {
    "title": "היחידה (תוכנית טלוויזיה ישראלית)",
    "extract": "היחידה היא תוכנית מציאות תיעודית ישראלית שנוצרה והופקה על ידי סוכנות ADD עבור רשת HOT. התוכנית מציגה עשרה ידוענים ישראלים שכביכול \"מתגייסים\" לצה\"ל. במהלך הסדרה, הידוענים, לבושים במדי צה\"ל, משרתים במשמעת צבאית, עוברים אימונים ותרגילים צבאיים ומקימים להקה צבאית עימה הם מופיעים מול חיילי צה\"ל בבסיסים שונים. העונה הראשונה של התוכנית שודרה בין 9 בספטמבר - 12 בנובמבר 2014 בערוץ HOT3. העונה השנייה עלתה לשידור ב-11 במאי 2016. העונה השלישית עלתה לשידור ב-HOT3 ב-2 בספטמבר 2018.",
    "pageid": 1216529
  },
  {
    "title": "היכל קבוצת שלמה",
    "extract": "היכל קבוצת שלמה (מכונה גם \"היכל הדרייב אין\" ונקרא גם \"מרכז ספורט עירוני תל אביב-יפו\") הוא אולם רב תכליתי השוכן במתחם הדרייב אין בתל אביב, ומשמש כאולמה הביתי של קבוצת הכדורסל הפועל תל אביב. האולם נחנך בנובמבר 2014, והוא מכיל 3,504 מושבים.",
    "pageid": 1215883
  },
  {
    "title": "השמיניה (סדרת טלוויזיה)",
    "extract": "השמיניה היא סדרת טלוויזיה ישראלית מסוגת דרמת נעורים ומדע בדיוני ששודרה בשנים 2005–2007 במשך 3 עונות בערוץ הילדים ללקוחות HOT. בנוסף, יצאה סדרת ספרים המבוססים על הסדרה. את הסדרה יצר וכתב גיורא חמיצר וביים רובי דואניאס. הסדרה הופקה על ידי נגה תקשורת וטדי הפקות.\nבשנת 2013 חודשה הסדרה לסדרה בת- השמיניה הדור הבא, אשר נכתבה על ידי  חן קילמן וכללה 2 עונות.\nב-21 במאי 2023 הוכרז בעמוד הטיקטוק של גיורא חמיצר על עונה חדשה שתעלה בפלטפורמת טיקטוק.",
    "pageid": 89839
  },
  {
    "title": "חוות החיות",
    "extract": "חוות החיות (באנגלית: Animal Farm) הוא ספר שנכתב על ידי ג'ורג' אורוול בין השנים 1943–1944 ופורסם ב-17 באוגוסט 1945.\nהספר הוא אלגוריה וסאטירה על המשטר הקומוניסטי בברית המועצות, ועל מעמדו של היחיד, זכויותיו ויחסיו החברתיים בתוך המשטר.\nהספר מספר על קבוצת חיות בחווה באנגליה שיש לה חזון – להפוך מ\"עם משועבד\" ל\"עם חופשי\" – ומוציאה אותו לפועל. בדרכן של החיות עומדים מכשולים וקשיים רבים, אך לבסוף הן מתגברות על קשייהן. הבעיה היחידה היא שמנהיגי המרד מנצלים את חוסר הביטחון של החיות לטובתם, ובהדרגה הופכים את עצמם לעריצי השלטון החדש, בלי שהחיות תתנגדנה לכך (בדומה לקומוניזם בברית המועצות לאחר מלחמת העולם הראשונה).\nבגב הספר תיאר אורוול את ספרו בציטוט זה: \"זו ההיסטוריה של מהפכה שסטתה מדרכה, והתירוצים המצוינים שניתנו על כל צעד ושעל לסילופה ועיוותה של התורה המקורית\".\nאורוול נתקל בקשיים מרובים כשניסה לפרסם את הספר בבריטניה במהלך מלחמת העולם השנייה, בזמן שבריטניה וברית המועצות היו בעלות ברית במלחמה נגד גרמניה הנאצית. מיניסטריון האינפורמציה הבריטי הזהיר את אחד מהמו\"לים ששקל להוציא את הספר, ש\"הבחירה בחזירים ככת השלטת תפגע ללא ספק בהרבה אנשים, ובמיוחד בכל מי שהוא מעט רגיש, כפי שהרוסים הם ללא ספק\". אורוול שקל להוציא את הספר בהוצאה עצמית עם הקדמה המתארת את מה שכינה \"צנזורה וולונטרית\" מטעם העיתונים והוצאות הספרים. הוא כתב: \"אם מו\"לים ועורכים מתאמצים כדי למנוע נושאים מסוימים מלהגיע לדפוס, זה לא מכיוון שהם מפחדים מהעמדה לדין, אלא מכיוון שהם מפחדים מדעת הקהל.\"",
    "pageid": 11351
  },
  {
    "title": "חטיבת הבקעה",
    "extract": "חטיבת הבקעה והעמקים (חטיבה 417) היא חטיבה מרחבית (חטמ\"ר) של צה\"ל, שתפקידה להגן על אזור בקעת הירדן והעמקים. החטיבה כפופה לפיקוד המרכז. בחטיבה פועלים גדודי חי\"ר קל סדירים של חיל הגנת הגבולות המשלבים לוחמים ולוחמות, וגדודי חי\"ר במילואים. הגדודים הסדירים הם גדוד לביאי הבקעה וגדוד אריות הירדן.",
    "pageid": 560028
  },
  {
    "title": "ימ\"ס",
    "extract": "יחידות המסתערבים (ימ\"ס) הן יחידות עילית של מסתערבים ללוחמה בטרור הפועלות משנת 1991 במסגרת משמר הגבול, בשיתוף פעולה עם צה\"ל והשב\"כ. ייעודן הוא ביצוע מעצרים קשים בלב אוכלוסייה ערבית עוינת וטיפול בהפרות סדר והפגנות באמצעות הסתערבות ונטרול הגורמים המתסיסים. ייחודן היא הפעילות המסוערבת שמתבצעת כאשר לוחמי היחידה מחופשים לערבים. הימ\"ס פועלות במקביל ליחידות מסתערבים נוספות - כגון דובדבן של צה\"ל שהוקמה באינתיפאדה הראשונה יחד עם יחידת שמשון. הקמתה הוטלה על רפ\"ק אלי אברם, בוגר היחידה ללוחמה בטרור, שהתמנה למפקדה הראשון של ימ\"ס אזור יהודה ושומרון בשנת 1991. אברם נהרג בעת ניסיון פריצה לבית בשכונה המזרחית של ג'נין בעת שעמד בראש לוחמיו.\nכלל המשרתים ביחידות הם שוטרים במעמד קבע או סדיר, והיחידה באיו\"ש כפופה לצה\"ל, אך בדומה לימ\"מ, הם נותנים סיוע מבצעי גם לשב\"כ. יחידות אלו מסייעות גם ל\"משטרה הכחולה\" במעצרים מיוחדים או מסובכים, גם בתחומי הקו הירוק.",
    "pageid": 206928
  },
  {
    "title": "יעל אבקסיס",
    "extract": "יעל אבקסיס (נולדה ב-19 ביולי 1967) היא שחקנית, דוגמנית, במאית, יוצרת, מפיקה ומנחת טלוויזיה ישראלית. זוכת פרס מסך הזהב ופרס האקדמיה הישראלית לטלוויזיה.",
    "pageid": 186121
  },
  {
    "title": "כדור הארץ",
    "extract": "כדור הארץ (או ארץ; מכונה גם \"העולם\") הוא כוכב הלכת השלישי במערכת השמש, החמישי בגודלו במערכת, והגדול מבין ארבעת כוכבי הלכת הארציים. על פי הערכות מדעיות, הוא נוצר לפני כ-4.54 מיליארד שנים\nוכ-20–30 מיליון שנים לאחר מכן רכש את הלוויין הטבעי היחיד סביבו, הירח.\nכמיליארד שנים לאחר היווצרותו הופיעו בו התאים החיים הראשונים. כדור הארץ הוא גרם השמיים היחיד שידוע על קיום חיים בו.\nיום כדור הארץ, המצוין ב-22 באפריל, הוכרז באו\"ם ב-2009, כיום בינלאומי, המציין מודעות להגנת הסביבה של כדור הארץ.",
    "pageid": 250
  },
  {
    "title": "כראמל (סדרת טלוויזיה)",
    "extract": "כראמל היא סדרת טלוויזיה לילדים ונוער, המבוססת על סדרת הספרים המצליחה של מאירה ברנע-גולדברג, \"כראמל\". הסדרה שודרה לראשונה ב־2 בינואר 2022 בערוץ כאן חינוכית.\nהעונה הראשונה עלתה ב־2 בינואר 2022, והעונה השנייה עלתה ב־5 בפברואר 2023. ב־18 בפברואר 2024 עלתה העונה השלישית של הסדרה. ב־9 בספטמבר 2023 עלתה העונה הראשונה לשידור בנטפליקס.\nביולי 2024 החלו צילמי העונה הרביעית.[דרוש מקור]",
    "pageid": 2029356
  },
  {
    "title": "ליקוי ירח",
    "extract": "לִיקּוּי יָרֵחַ או לִיקּוּי לְבָנָה (מכונה גם \"ירח דם\") הוא תופעה אסטרונומית שבה הירח מוחשך ומוצלל, כאשר הירח, כדור הארץ והשמש נמצאים בקו אחד (בקירוב), והירח נכנס לקונוס הצל של כדור הארץ.",
    "pageid": 174
  },
  {
    "title": "מבצע סופה נחרצת",
    "extract": "ההתערבות הצבאית בתימן החלה עם תחילת מבצע סופה נחרצת (או מבצע סופה נחושה, בערבית: عملية عاصفة الحزم, בתעתיק: עמלית עאצפת אלחזם, מילולית: מבצע סופת הנחישות) בהשתתפות קואליציית מדינות ערביות ומוסלמיות ב-26 במרץ 2015. המבצע החל במטרה להדוף את המורדים החות'ים שכבשו חלקים נרחבים מתימן ולסייע לנשיא המודח עבד רבו מנסור האדי להשתלט מחדש על המדינה. ערב הסעודית עמדה בראש המבצע, וחברו אליה איחוד האמירויות הערביות, כווית, בחריין, קטר, ירדן, מצרים, מרוקו וסודאן. שכנותיה של תימן ומדינות האזור חששו מהאפשרות שהמורדים השיעים, הנתמכים בידי איראן, יצליחו לכבוש לחלוטין את המדינה לנוכח התקדמותם לעבר העיר הדרומית עדן, שם הקים הנשיא המודח ממשלה יריבה. המתקפה זכתה לתמיכה מצד ארצות הברית, הממלכה המאוחדת, צרפת וטורקיה ושל הליגה הערבית. מנגד, סין, רוסיה, איראן, עיראק וסוריה קראו לעצירת המבצע.\nב-21 באפריל 2015 הכריזה ערב הסעודית כי מבצע סופה נחרצת הסתיים לאחר שהושגו מטרותיו וכי החל מבצע השבת התקווה (בערבית: عملية إعادة الأمل, בתעתיק: עמלית אעאדת אלאמל), שיתמקד בפתרון דיפלומטי במשבר. עם זאת, תקיפות כוחות הקואליציה נמשכו גם במסגרת מבצע השבת התקווה.",
    "pageid": 1268673
  },
  {
    "title": "מוריה אסרף וולברג",
    "extract": "מוריה אסרף וולברג (נולדה ב-25 במרץ 1998) היא עיתונאית ישראלית, הכתבת המדינית בחדשות 13.",
    "pageid": 2095615
  },
  {
    "title": "מרלה מייפלס",
    "extract": "מרלה אן מייפלס (באנגלית: Marla Ann Maples; נולדה ב-27 באוקטובר 1963) היא שחקנית ומנחת טלוויזיה אמריקאית. ידועה בעיקר בשל נישואיה לשעבר לדונלד טראמפ, נשיא ארצות הברית ה-45. יש להם בת אחת משותפת.",
    "pageid": 1000263
  },
  {
    "title": "נורווגיה",
    "extract": "נורווגיה (נקראת רשמית ממלכת נורווגיה; בנורווגית: Kongeriket Norge בנורווגית ספרותית; Kongeriket Noreg בנורווגית חדשה) היא מדינה נורדית בסקנדינביה שבצפון-מערב אירופה. לנורווגיה צורה מוארכת וקו חוף נרחב לאורך האוקיינוס האטלנטי הכולל את הפיורדים המפורסמים שלה. היא גובלת בשוודיה, רוסיה ופינלנד. היא חברה מייסדת של המועצה הנורדית ושל ברית נאט\"ו.\nנורווגיה היא מדינה מודרנית מתועשת וכשכנותיה היא מובילה שוק חופשי המלווה במדיניות רווחה נדיבה, לצד מעורבות ביחסים בינלאומיים ובדגש על נושאי זכויות האדם והגנת הטבע והסביבה. יוקר המחיה בה הוא מהגבוהים בעולם, ובסקר של דירוג ערים לפי מדד יוקר המחיה לשנת 2011 הגיעו עיר הבירה אוסלו ועיר הנפט סטוונגר, למקומות השני והרביעי בעולם (בהתאמה), ולמובילות רשימת ערי יבשת אירופה. בבדיקה שבוצעה על ידי האו\"ם, דורגה נורווגיה כמדינה שהכי טוב להתגורר בה בין השנים 2001–2006 ושוב בין 2009–2011. בנוסף, נורווגיה משמרת מורשת תרבותית ענפה, שמקיימת בתוכה גם ייצוג ניכר למיעוט הסאמי המתגורר בעיקר בצפון המדינה.\nעל פי האטימולוגיה המודרנית, משמעות השם נורווגיה (Norge) היא \"הנתיב הצפוני\" (Nor = צפוני, gen = דרך).",
    "pageid": 4062
  },
  {
    "title": "נצרות",
    "extract": "הנצרות היא דת מונותאיסטית אברהמית שצמחה לפני כ-2,000 שנה והתפשטה מארץ ישראל. היא הדת בעלת התפוצה הרחבה בעולם ומספר המאמינים המשתייכים לפלגיה הרבים נאמד בלמעלה מ-2.38 מיליארד איש – המהווים מעל ל-31% מאוכלוסיית העולם כולו. כל הכנסיות הנוצריות מעמידות במרכז משנתן את דמותו של ישו, הנחשב למייסדה של הדת ולמורה דרכה. רובן המוחלט מקבל את אמונת היסוד כי ישו הוא בן האל, אחד משלושת מרכיביו השווים – יחד עם האל האב ורוח הקודש – של השילוש הקדוש שמהווה את אלוהים האחד, וכי התגלם בבשר כדי לגאול את האנושות מחטאיה ומת בצליבה כקורבן לשם כך. ישועת האדם מותנית בקבלת ישו כמשיח וכאלוהי. קיימות כנסיות הדוחות את מושג השילוש ואף קבוצות שוליים המזדהות כנוצריות ורואות בישו בן-תמותה בלבד, אם כי היתר לא מכירות בהן כלגיטימיות.\nהחלוקה הבסיסית בעולם הנוצרי היא בין הזרמים של ארצות מערב ומרכז אירופה ומושבותיהן מעבר לים, לבין הזרמים של ארצות המזרח התיכון ומזרח אירופה. הפער נובע מגורמים תרבותיים וגאוגרפיים, בין המערב שהשתמש בלטינית למזרח שהעדיף יוונית או שפות מקומיות, כמו גם מחלוקות תאולוגיות שונות. כנסיות המערב מונות בעיקר את הקתולים המכירים בסמכות האפיפיור והמסורה, ואת הפרוטסטנטים הדוחים את שתיהן, מעניקים חשיבות רבה לפרשנות האישית של כתבי הקודש, ומפוצלים לרבבות גופים עצמאיים הנעדרים היררכיה ברורה. כנסיות המזרח כוללות, בין היתר, את האורתודוקסים הרואים את פטריארך קונסטנטינופול כ\"ראשון בין שווים\" בקרב מנהיגיהם, ואת האוריינטלים, הנבדלים מכל האחרים בכך שהם דוחים את החלטות ועידת כלקדון מ-451.\nהנצרות הקדומה התפתחה לאטה מן המאה הראשונה לספירה, בתחילה ככת יהודית קטנה שקידמה את תורת ישו, ולאחר מכן כאמונה אוניברסלית שלא דרשה מגויים שהצטרפו אליה לשמור את חוקי התורה. לאחר הפיכתה לדת הרשמית של האימפריה הרומית במאה הרביעית, הפכה לדומיננטית באירופה ובעולם המערבי. במהלך התקופה הקולוניאלית, משלהי ימי הביניים ועד אמצע המאה ה-20, התפשטה הנצרות אל הקולוניות שהקימו הכובשים האירופאים ברחבי תבל, וכיום רוב הנוצרים מתגוררים מחוץ למערב. לנצרות היה חלק חשוב ועיקרי בעיצוב תרבות המערב ותרבות אירופה.\n\nשמה של הדת בעברית נגזר כנראה משמה של העיר נצרת. נצרת היא העיר שבה גר ישו עם משפחתו רוב ימי חייו, על פי הכתבים הנוצריים (אם כי על-פיהם הוא נולד בבית לחם). קיימת גם תפיסה שמקור השם \"נוצרים\" אינו על שם העיר נצרת, אלא בפלג של יהודים-נוצרים, מפועל נָצַר במשמעות של \"שומרים\" על דרך האמת ועל תורת האל, על יסודי דברי הנביא ירמיהו (ספר ירמיה, פרק ד', פסוק ט\"ז; פרק ל\"א, פסוק ה'). כינוי דומה לנוצרים מופיע בקוראן ובקרב חלק מהמוסלמים – \"נסארא\" (نصارى).\nהנוצרים עצמם מכנים עצמם \"כריסטיאנים\" (למשל באנגלית: Christians וכך גם ברוב השפות האירופיות) כלומר \"משיחיים\" (למשל בערבית: مسيحيون מסיחיון). שמות אלו נגזרו מן האמונה הנוצרית הקדומה, כי ישו היה המשיח. ביוונית, וברוב השפות האירופיות, מכונה ישו בשם \"כריסטוס\" (Χριστός), מילה, שהיא תרגום מילולי של המילה העברית \"משיח\" (בתנ\"ך \"משיח\" הוא מי, שנמשח בשמן כאות להכתרתו כמלך, או להכרתו כנבדל לכהונה. שם התואר \"χριστός\" הוא תרגום השאילה ביוונית, מהפועל χρίω 'למשוח').\n\n ערך מורחב – התאולוגיה הנוצרית\n\nהנצרות, על ענפיה השונים, רואה את האלוהות כמורכבת משלושה – האב (אלוהים), האל הבן ישו ורוח הקודש (מעין השראה של קדושה) – שהם אחד. תפיסה זו מכונה השילוש הקדוש.\nהנצרות היא דת דוֹגמטית, כלומר, במרכז הדת עומדים כמה עקרונות (דוֹגמות) שעל הנוצרי להביע את אמונתו המלאה בהם. קבלת העקרונות והצהרת האמונה בהם היא התנאי העיקרי להפיכתו של אדם לנוצרי. סטייה מעקרונות האמונה הרשמיים מכונה הרטיות (הרזיה או הרסיה, ביטוי לכפירה, מונח הקרוב למונח העברי \"מינות\"). ויכוחים על עקרונות האמונה היו הסיבה התאולוגית המרכזית לפילוגים שחלו בנצרות לאורך השנים.\nהעקרונות המקובלים כיום על רוב הזרמים הנוצריים הם:\n\nקבלת השילוש הקדוש.\nהאמונה כי ישו היה אל ואדם כאחד (אמונה שעל טיבה המדויק ניטשו מחלוקות עזות במשך מאות שנים).\nהאמונה כי צליבתו כאדם באה ככפרה על חטאי האנושות.\nהאמונה כי ישו קם לתחייה מקברו ביום השלישי לאחר שנצלב.\nהאמונה שמריה (מרים) שילדה את ישו הייתה בתולה לפני שילדה את ישו (ברבות מהכנסיות מקובל גם שנותרה בתולה גם במהלך ולאחר הלידה, כל חייה).\nאמונה בנצחיות הנפש.\nאמונה ביום הדין, שבו המתים יקומו לתחייה וישו יחזור וישפוט אותם.\nקבלת החלטות ועידת ניקאה מ-325 ובמידה משתנה, שש הוועידות הגדולות שנערכו אחריה ובהן נקבעו עיקרים שונים.\nעקרונות האמונה מנוסחים בהצהרות האמונה של הכנסיות השונות. לכל פלג בנצרות הצהרות אמונה משלו, אבל עיקרים בסיסיים משותפים כמעט לכל הפלגים.\n\nהדמות המרכזית בדת הנוצרית, על כל פלגיה, היא דמותו של ישו. על-פי המקורות הנוצריים, בעיקר ספרי הברית החדשה, ישו היה יהודי שחי בתחילת המאה ה-1 לספירה, נשא הטפות דתיות ואף חולל נסים. תלמידיו ראו בו את משיח בן דוד, אולם הסנהדרין, המוסד היהודי העליון בארץ ישראל אז, ראתה בו מורד ולפי המסורת הנוצרית מסרה אותו לידי השלטונות הרומיים כדי שיוציאו אותו להורג. על-פי הכתבים הנוצריים, הוצא ישו להורג בצליבה בירושלים.\nבוועידת ניקאה התפתחה בנצרות תאולוגיה, שעל-פיה ישו היה בן האלוהים או האל הבן, כלומר ההוויה בשילוש שנקראת \"הבן\" אשר לבשה בשר ודם והופיעה בדמות אדם כישו. צליבתו הייתה מעין הקרבת קורבן למען כפרת החטאים של האנושות כולה. התאולוגיה הזאת פותחה בעיקר בידי פאולוס (שאול התרסי), תלמיד של ישו, שהוא האישיות המרכזית בעיצוב הנצרות כפי שהיא מוכרת לנו.\n\n ערך מורחב – החטא הקדמון\nאחת הדוגמות המרכזיות בנצרות היא דוגמת החטא הקדמון, שנוסחה בידי אוגוסטינוס (354 – 430 לספירה), פילוסוף רומי נוצרי מהעיר קרתגו שבצפון אפריקה. הוא גרס, שמשעת לידתו האדם חוטא, כיוון שנוצר בחטא. חטא זה הוא החטא הקדמון, שבו נכשלו אדם וחוה בסיפור הבריאה. כל אדם נושא חטא קדמון זה איתו ומוסיף לו את חטאיו. חטאיו של האדם מרחיקים את נשמתו של האדם מהאל, ומקרבים אותו לעולם הרע. על אף ההשקפה הזו, מקובל על נוצרים רבים כי ישו כיפר בסבלו על החטא הקדמון, ובכך שחרר ממנו את בני האדם בני זמננו.\nעקרון הנלווה אל החטא הוא עקרון הכפרה. על ידי עינוי הגוף, מתחברת נשמת האדם לאל ומכפרת על חטאיה (עינויים מקובלים הם צומות והתנזרות מהנאות שונות). על פי האמונה הקתולית הקלאסית, תרומה מסוימת לכנסייה מסוגלת אף היא לכפר על חטאים. סביב עיקרון זה נוצרה בהיסטוריה של הנצרות תופעה של כפרה בה מתוודה המאמין החוטא בפני כומר מוודה על חטאיו בתא ווידוי מיוחד, ובסוף הווידוי גוזר הכומר את המעשים שעל המאמין לעשות על מנת לכפר על חטאיו.\n\n ערך מורחב – נזיר (נצרות)\nתופעה היסטורית נוספת שהתפתחה לאור עיקרון זה היא הנזירות הנוצרית.\nהנזורה בנצרות התחילה במדבריות מצרים במאה ה-4 כמסגרת של חיי סבל והתענות, שהוקמה על ידי הנזירים המצרים אנטוניוס ופאכומיוס. הם נחשבים בנצרות כקדושים, ונתפסים כנזירים הראשונים בעולם הנוצרי.\nלמרות זאת, פאול הקדוש היה ככל הנראה הנוצרי הראשון שחי חיי נזירות. אנטוניוס גילה אותו והחשיב אותו כנזיר הראשון.\nעם הזמן, החלו נוצרים רבים מרחבי העולם להגיע למצרים אל אנטוניוס כדי שידריך אותם לחיי הנזירות.\nפאכמיוס שהיה אחד ממעריציו של אנטוניוס, העמיד גם הוא מספר רב של תלמידים. הוא הקים את מסגרת הנזירות הקהילתית, שבה הנזירים עובדים יחד, ופורשים לאחר מכן לתאים שבהם הם חיים לבדם.\nבמקביל התפתחה נזורה בסוריה, המתוארת בספר historia religiosa. נזורה זאת היא בעלת מאפיינים שונים מהנזורה המצרית. הנזירים הסורים לא מנתקים עצמם מהקהילה אלא מציגים עצמם ואת הסתגפותם לראווה.\nהנזורה הגיעה למערב בשנת 340 כשנסע אתנסיוס, הפטריארך של אלכסנדריה, לבקר ברומא ואיתו שני תלמידיו של אנטוניוס.\n\n ערך מורחב – הישארות הנפש\n\nעל פי הנצרות הקלאסית, לאחר מות הגוף, נשלחת נשמת האדם לחיי נצח בעולם הבא. שם נחלקות הנשמות ל\"צדיקות\", המגיעות לגן עדן ול\"חוטאות\", המגיעות לגיהנום. צדיקותה של הנשמה אינה נקבעת רק על פי מעשי האדם שנשא אותה במהלך חייו, אלא גם לפי מידת הכרתו של הנוצרי בעיקרי האמונה ומסירותו להם. בנצרות הקלאסית, נוצרי אינו יכול להיחשב צדיק אם לא האמין באמונה שלמה בעיקרי האמונה המנוסחים בקרדו. אמצעי חשוב לכפרה זו הוא הווידוי על סף המוות – על הגוסס להתוודות על חטאיו ולחזור בתשובה בפני כומר מוודה, על מנת שנפשו תעזוב את העולם הזה חפה מחטאים.\n\n ערך מורחב – היסטוריה של הנצרות\n\nההיסטוריה הקדומה של הנצרות אינה ידועה בצורה מושלמת. היא נסמכת על הכתוב באוונגליונים (\"ספרי הבשורה\") של הברית החדשה. מקורות אחרים הם כתבי היסטוריונים רומיים וכתבי יוסף בן מתתיהו. בתלמוד, ובתוספתא מוזכר אדם בשם ישו הנוצרי, ראו ערך ישו (יהדות).\nעם זאת, החוקרים בוחנים את הטקסטים הקדומים בזהירות, תוך התייחסות לכך שהכתבים מכילים התייחסויות שונות לאותם הנושאים, באופן בו לעיתים סותר חלק אחד את האחר. חוקרים בעלי גישות שונות מסכימים, במידה כזו או אחרת, כי ישנו גרעין של אמת היסטורית בכתבי הקודש, כאשר המחלוקת היא על גבולותיו של אותו הגרעין.\nנדבך חשוב באמונה הנוצרית המוקדמת פותח על ידי פאולוס (שאול התרסי), ולפיו ישו הוא בנו של האלהים (נקרא גם \"שה האלוהים\") שירד לגאול את האנושות על ידי מותו. לפי אמונה זו, צליבתו בידי הנציב הרומי פונטיוס פילטוס באה ככפרה על חטאי האנושות ועל החטא הקדמון – מושג שהייתה מחלוקת לגבי טיבו בין הקהילות הנוצריות המוקדמות. האוונגליונים מספרים כי ישו קם לתחייה שלושה ימים לאחר צליבתו, ועלה לשמים זמן-מה לאחר מכן. על פי האמונה הנוצרית יחזור ישו פעם נוספת על מנת לגאול את העולם באחרית הימים (אירוע המכונה \"האפוקליפסה\").\nבתחילת דרכם, היו הנוצרים מפוזרים כתות-כתות. ניכר כי בקרב מאמינים מוקדמים אלו היו גישות מגוונות למסורת, אולם לצד זאת נראה שהכתבים ההיסטוריים החלו להתאחד סביב גרעין עקבי של אמונה ומסורת, שהלך והתחדד עם הזמן.\nעל פי המסורת האוונגליונית מרים לא התעברה מבעלה, אלא מרוח הקודש, כך שהיא נותרה בבתוליה על אף ההתעברות. כיוון שכך היא מכונה בנצרות \"מרים הבתולה\", והיא הפכה שנייה בחשיבותה רק לישו עצמו, שכן היא האישה היחידה שלא נזקקה לחטא הקדמון כדי להתעבר, וכיוון שהיא נשאה ברחמה את \"בן האלוהים\".\nעל פי הברית החדשה, חכמים שבאו מן המזרח באו לבקר את הרך הנולד ולהביא לו מתנות כיוון שראו בו את מלך היהודים החדש וייחסו ללידתו חשיבות רבה. המלך הורדוס ששמע על כך הורה להוציא להורג את כל התינוקות בבית לחם, אולם יוסף הספיק לברוח עם משפחתו למצרים, וכך הציל את התינוק. בעוד ישו מיוחס בברית החדשה לשושלת בית דוד, הורדוס לא היה שייך לשושלת זו. משמת הורדוס, חזר יוסף עם משפחתו לארץ ישראל. משהתבגר החל ישו להטיף, ואף אסף סביבו תלמידים, אולם המפנה הגדול בחייו חל כשפגש את יוחנן המטביל.\nמבחינת התפיסה המקובלת במחקר, ישו והחברים הראשונים במסורת האמונה הנוצרית היו יהודים, והושפעו בהתאם ממסורות אמוניות שהיו נפוצות בקרב יהודי ארץ ישראל. כאשר מנהיגי היהדות לא קיבלו את ישו כמשיח, החלו ראשוני הנוצרים לבדל את עצמם מהיהדות בהדרגה. לצד ההשפעות המשמעותיות של תאולוגיה יהודית, חוקרים מוצאים בכתבי הנוצרים השפעות רבות של תאולוגיה הלניסטית.\n\nכאשר הגיעה הנצרות לרומא, חששו הקיסרים מפניה והוציאו בשנים 200–250 מספר צווים אימפריאליים כנגד הדת החדשה. בשנת 250 התחילה רדיפה מעשית של הנצרות ושל מאמיניה.\nבמהלך המאה הרביעית, קונסטנטינוס, קיסר האימפריה הרומית החליט להפסיק לרדוף את הנצרות ולבסוף התנצר; בצו מילאנו הכריזו שני הקיסרים, קונסטנטינוס וליקיניוס כי הדת הנוצרית הפכה לדת מותרת (Religio licita) באימפריה וכי יש לאפשר לבני הדת הנוצרית חופש דת, מעשה שהעניק לנצרות מעמד של \"דת רשמית באימפריה\". שנה זו, 313 שנים לאחר הולדת ישו, נחשבת לתחילתה של הכנסייה הקתולית הרומית, ששלטה שלטון ללא מצרים באירופה במהלך אלף שנים הבאות, בתקופת ימי הביניים. הכמורה קיבלה מעמד היררכי ובראשה עומד האפיפיור – ראש הכנסייה.\nתאודוסיוס הראשון הכריז ב-380 על הפיכת הנצרות מדת נסבלת (Religio licita) לדת רשמית באימפריה הרומית וב-392 כי הנצרות הופכת לדת המותרת היחידה, כל פולחן שאינו נוצרי נאסר לחלוטין.\nעל מנת להעמיק את שליטתה, הקימה הכנסייה הקתולית את המיסיון הנוצרי: תנועה שמטרתה העיקרית להחדיר את הדת הנוצרית בקרב עמים לא-נוצריים, אשר פעולתה הביאה במהלך ההיסטוריה להפצת הנצרות ברחבי העולם.\n\nהסכיזמה הגדולה, במאה ה-11 אירע פילוג בכנסייה הנוצרית עם היפרדות הכנסייה הרומית-קתולית שמרכזה בקריית הוותיקן שברומא מן הכנסייה הביזנטית-אורתודוקסית שמרכזה בקונסטנטינופול (ביזנטיון, כיום איסטנבול). שתי הכנסיות הופרדו בשל סיבות דוקטריניות, תאולוגיות, לשוניות, פוליטיות וגאוגרפיות.\nהקרע המערבי, בעקבות סכסוכים פוליטיים, השליט הרומי, קלמנס החמישי העתיק את מקום משכנו מרומא לאביניון והקים את אפיפיורות אביניון. בשנת 1378, גרגוריוס האחד עשר רצה לשחזר את מקום משכנו חזרה לרומא. הוא לא הספיק לבצע את המעבר. לאחר מותו נוצר פילוג במזג הדתי של האימפריה כיוון שהאפיפיור נטל סמכויות בנושאים דתיים וחילונים גם יחד. לכן, חלק מהבישופים תמכו באפיפיור רומא וחלק באנטי-אפיפיור שליט הצרפתי.\nבין המאה ה-11 והמאה ה-13 התרחשו סדרת מסעות צבאיים שיזמו האפיפיורים הנוצריים. מסעות אלה קרויים בשם הכולל \"מסעי הצלב\". הם החלו כניסיונות לכבוש את ירושלים מן המוסלמים ולהביאה תחת שלטון נוצרי, אך הפכו למלחמות טריטוריאליות. המשתתפים במסעות אלה נקראו בשם צלבנים.\nאחרי שהקיסר הביזנטי אלכסיוס הראשון ביקש עזרה להגנת ממלכתו כנגד הטורקים הסלג'וקים, האפיפיור אורבנוס השני קרא לכל הנוצרים להצטרף למלחמה כנגד הטורקים, שתחשב להם ככפרה על חטאיהם. צבאות הצלבנים צעדו לעבר ירושלים, במה שנחשב למסע הצלב הראשון, ובזזו ערים אחדות בדרכם. ב-1099 נכבשה ירושלים, והאוכלוסייה היהודית והמוסלמית נטבחה. כתוצאה ממסע הצלב הראשון הוקמו מספר מדינות צלבניות, ובראשן ממלכת ירושלים.\nמסעי הצלב שחררו גל חסר תקדים של אלימות שבאה לידי ביטוי בטבח של יהודים בכל רחבי אירופה, ובמקרי אלימות כלפי הנוצרים הפורשים האורתודוקסים במזרח.\n\nבמאה ה-16 חל פילוג משמעותי נוסף בנצרות. תנועת הרפורמציה שהנהיג מרטין לותר, נזיר אוגוסטיני גרמני, הביאה לכך שקהילות נוצריות בצפון אירופה ניתקו את קשריהן עם רומא, וגיבשו ממסדים דתיים משלהם. הכנסיות האלה מכונות עד היום \"פרוטסטנטיות\" (מהפועל הלטיני שפירושו \"למחות, להתנגד\").\nהנצרות הפרוטסטנטית קמה בעיקר בתגובה לשחיתות בממסד הכנסייתי ולחוסר גמישות מספיק בממסד ההגותי הקתולי.\nבשנים אלה הוקם המסדר הישועי שנלחם בכפירה הפרוטסטנטית, ובכך נוסף למספר מסדרים נוצרים אחרים, כגון מסדר הפרנסיסקנים (שהוקם עוד בראשית המאה ה-13 ואשר גם הוא נלחם ב\"כפירה\" בסמכות הכנסייה הקתולית).\n\nבתקופת הרנסאנס באירופה, עם הופעת תנועות האתאיזם והליברליזם במאות ה-15–18 נחלש כוחה של הנצרות בהדרגה. אירעו עימותים רבים בין מוקדי הכוח הנוצריים לבין שליטי המדינות, שפחדו מעוצמת היתר שהייתה נתונה בידי הכנסייה הנוצרית.\nלמרות תהליכי הכרסום במעמד הדומיננטי של הנצרות, עם תחילת העת החדשה התפשטה הנצרות אל מעבר לאירופה בזכות פעולתן של האימפריות האירופיות, ששלטו בחלקים נרחבים של העולם, הביאו להתיישבות נוצרים ביבשות אחרות ופתחו בפני המיסיון הנוצרי אוכלוסיות יעד חדשות.\nבתחילת המאה ה-21 משתייך כשליש מאוכלוסיית העולם לאחד מהזרמים של הדת הנוצרית. הנוצרים מהווים את הדת הגדולה ביותר בעולם, וכן את הקהילה הדתית הנרחבת והמגוונת ביותר, שלה כנסיות בכל אומה בעולם. סימן לדינמיות של הדת הנוצרית הוא מעבר המרכז הדמוגרפי של הנצרות ממדינות המערב לאמריקה הלטינית, אפריקה, אסיה ואזור האוקיינוס השקט, שם חיים למעלה ממחצית הנוצרים בעולם. מגמה זו הואצה בשל דעיכת השפעתה של הכנסייה באירופה. הנצרות, ככנסייה האוניברסלית האמיתית הראשונה, מייצגת תופעה בהיסטוריה של הדתות, שאת הצלחתה יש לייחס בראש ובראשונה למיסיון.\nבעת המודרנית משמש המונח בהשאלה לתיאור ארצות שיש בהן רוב נוצרי מובהק. היום המונח משמש לתיאור כלל הישויות הפוליטיות הנמצאות בשליטה נוצרית או כלל הקהילות הנוצרית וקהילות בעלי תרבות נוצרית בעולם. הנצרות שולטת באירופה (76.2%), אמריקה (90% בדרום אמריקה ו-77.4% בצפון אמריקה), צפון אסיה, אפריקה הדרומית ואוקיאניה (77.3%). מספר הנוצרים נאמד כיום כ-2.3 מיליארד מאמינים.\n\nהספר המקודש לנצרות הוא הביבליה (Bible) הכולל את \"הברית הישנה\" (התנ\"ך), בכריכה אחת עם הברית החדשה. הברית החדשה על-פי הנצרות באה לעולם כדי לחדש את הברית הישנה עם האל.\nמקום המפגש הדתי של הנוצרים מכונה כנסייה (שם זה משמש גם לתיאור המנגנון הדתי הכולל), ושימושה העיקרי הוא לתפילה.\nאיש הדת הממונה על התפילות בכנסייה קרוי כומר, ולו קהילת מאמינים, אנשי דת נוספים בסולם ההיררכיה הם בישוף שהוא הדרגה הדתית הגבוהה ביותר, וקרדינל (חשמן) שהוא דרגה מנהלית.\nהסמל של הדת הנוצרית הוא הצלב, המסמל את צליבתו וקורבנו של ישו.\nהיום המקודש של הנצרות הוא יום ראשון, שבו נהוג לשבות מעבודה וללכת לכנסייה ואף נהוג לדחות אליו חגים ואירועים.\nמקום מקודש. ארץ ישראל ככלל נחשבת כארץ הקדושה, ובה ערים ואתרים רבים כמו בית לחם, נצרת, ירושלים ובה כנסיית הקבר שבה נקבר ישו ודרך הייסורים – הדרך שבה הלך ישו אל מותו, נהר הירדן, ומקומות נוספים שבהם עשה ישו ניסים לפי המסורת כמו הכנרת. מאמינים נוצרים שבאים לבקר בארץ ישראל מסיבות דתיות נקראים צליינים.\n\nבקאנון הנוצרי יש שני חלקים:\n\nהברית הישנה (שכולל בתוכו את ספרי התנ\"ך)\nהברית החדשה\nהברית הישנה של הנוצרים מקביל בעיקרו לספרי התנ\"ך. אולם סדרם של הספרים שונה, וכן מספרם, ובכנסיות מסוימות (חוץ מהפרוטסטנטים) הוא כולל גם ספרים וחלקי ספרים שאינם בתנ\"ך. הסיבה המרכזית לשינויים האלה – הסדר השונה, החלוקה השונה, והחומר הנוסף – היא העובדה שהמסורת הטקסטואלית בנצרות נובעת מתרגום השבעים במקום נוסח המסורה. סדרם של ספרי הברית הישנה בכל הכנסיות הנוצריות דומה לזה של תרגום השבעים, וגם הספרים וחלקי הספרים הנוספים – מקורם בו. הנצרות הפרוטסנטית הקפידה לכלול בביבליה רק את הספרים הנמצאים בתנ\"ך העברי (Veritas Hebraica), ואולם את סדרם של הספרים וחלוקתם השאירה לפי תרגום השבעים.\nהברית החדשה כוללת 27 ספרים שנכתבו ביוונית קוינה בין השנים 45 ל-100 לספירה. השם \"ברית החדשה\" מבוסס על האמונה הנוצרית כי הברית האלוהית עם ישראל הוחלפה בברית חדשה שאותה בישר ישו לכל אומות העולם (supersessionism). מקור הביטוי בספר ירמיה (לא, ל-לב): \"הִנֵּה יָמִים בָּאִים נְאֻם-ה' וְכָרַתִּי אֶת-בֵּית יִשְׂרָאֵל וְאֶת-בֵּית יְהוּדָה, בְּרִית חֲדָשָׁה לֹא כַבְּרִית אֲשֶׁר כָּרַתִּי אֶת-אֲבוֹתָם בְּיוֹם הֶחֱזִיקִי בְיָדָם לְהוֹצִיאָם מֵאֶרֶץ מִצְרָיִם...\"\n\nבנצרות הסמלים תופסים מקום חשוב בחיי המאמין הנוצרי המסמלים את זהותו ודבקות באמונותו.\n\nצלב – הצלב הוא הסמל המזוהה ביותר עם הנצרות, והחל להופיע כבר במאה ה-3 בתור סמל נוצרי. הצלב יכול לבוא בתור קרוסיפיקס שעליו מונח ישו או לא דמותו. הצלב משמש כקמע של לנוצרים אשר עונדים על צווארם או מעל המיטות. נוצרים מאמינים, שאדם המעביר את הצלב שלו לאדם אחר מביא עליו את מזלו לטוב ולרע. בנוסף נוצרים חוגגים בחג הצלב שנקראה גם התרוממות הצלב המציין את הסמל כחלק מהגאולה האנושית.\nקרוסיפיקס (מלטינית cruci fixus – \"קבוע על צלב\") – צלב שעליו דמותו של ישו בתנוחת צליבה.\nהכי רו – כי רו, הנודע גם כצלב קונסטנטינוס, כריסטוגרם או לאבּארוּם (Labarum), הוא מונוגרמה המצליבה את שתי האותיות הראשונות במילה \"כריסטוֹס\", או \"משיח\" ביוונית (Χριστός). האות כי (χ) מבוטאת ביוונית ככ' רפה, והאות רו (ρ) מבוטאת כר'.\nישו הילד – הוא פולחן הנפוץ בעיקר בכנסייה הרומית קתולית ומציין את תקופת הילדות של ישו בתור \"הילד הקדוש\". בדרום אמריקה ובמקומות אחרים בעולם נוהגים לחגוג לכבוד ישו הילד פסטיבל נוסף לחגיגות על לידתו בחג המולד והתגלותו כאל בעת שנולד בחג ההתגלות המערבי.\n\"הדג\" – בתקופה בה הייתה הנצרות נרדפת על ידי השלטון הרומי, ניצלו הנוצרים את המילה דג ביוונית ΙΧΘΥΣ ichthus או Ichthys כראשי תיבות של Iēsous Christos, Theou Huios, Sōtēr. כלומר ישוע המשיח בן אלוהים מושיע. וכך הפך הדג לסמל נוצרי. חיזוק לנוהג זה היה נס הדגים של ישו.\n\n ערך מורחב – סקרמנט\n\nבנצרות הקתולית מהווים הסקרמנטים צינורות להעברת החסד האלוהי למאמין. על-פי הדוקטרינה הקתולית, העניק ישו את הסקרמנטים למאמינים מאחר שזוהי דרך מוחשית דרכה יוכלו לקבל את החסד. עד המאה ה-12 היו נהוגים סקרמנטים רבים ולא הייתה קיימת שיטה סדורה אחת. פטר לומברד, בן המאה ה-12, היה הראשון, אשר מנה שבעה סקרמנטים מרכזיים. במאה ה-13 קיבל תומאס אקווינס את רשימת הסקרמנטים של לומבארד ואלו אושרו בקונסיל של פירנצה במאה ה-15 ובקונסיל של טרנט במאה ה–16. המנהגים הסימבוליים שלא הוכנסו לרשימה זו נקראו ברבות הימים סקרמנטלים (Sacramental). למרות חשיבותה של רשימה זו, רק את הסקרמנטים של הטבילה וההודיה אפשר לשייך למעשים של ישו המוזכרים בברית החדשה. הכנסייה התמודדה עם בעיה זו בקובעה כי חמשת הסקרמנטים האחרים נובעים מאותם שניים ומרומזים באמונה. בכל שבעת הסקרמנטים טבועה סמליות, המתייחסת על הכנסייה, וכל אחד מהם מעניק את החסד בצורה האופיינית לו.\nשבעת הסקרמנטים שהפכו קאנוניים הם: טבילה, קונפירמציה, נישואין, אוכריסטיה (במהלך המיסה), וידוי, המשיחה האחרונה וההסמכה לכהונה.\n\nחג הפסחא – מציין את תחיית ישו לאחר צליבתו.\nחג המולד – מציין את הולדת ישו.\nחג העלייה לשמים (אסנסיון) – מציין את עלייתו של ישו השמיימה.\nחג ההתגלות – מציין את התגלות האלוהים בצורת אדם.\nחג הבשורה – מציין את הבשורה למרים. ההודעה שעל פי הנצרות הביא המלאך גבריאל למריה, ובה נמסר לה כי היא תלד בן, שאביו הוא האל. תשעה חודשים מאוחר יותר נולד ישו.\nחג שבועות (פנטקוסט – חמישים יום ביוונית (7 שבועות)) – מציין את צליחת רוח הקודש על השליחים (האפוסטולים).\nישנם זרמים שיש בהם חגים עממיים נוספים, שההיבט הנוצרי בהם אינו מרכזי, והם שרידים מתרבויות קודמות, כמו ליל כל הקדושים וחג האהבה (יום ולנטינוס).\nחלק מהחגים אינם נחגגים על ידי זרמים מסוימים כמו חג הבשורה שאינו נחגג בכנסייה הארמנית. התאריכים שהם חלים יכולים להיות שונים בין הזרמים השונים כמו בין הקתולים והפרוטסטנטים שחוגגים את החגים באותו תאריך, לבין האורתודוקסים והארמנים שחוגגים את החגים בתאריכים אחרים.\n\nנזיר\nאב מנזר (ארכימנדריט)\nדיאקון\nכומר\nבישוף\nארכיבישוף\nקרדינל (חשמן), מיטרופוליטן\nפטריארך\nאפיפיור\n\n ערך מורחב – תרבות נוצרית\nהשפעת הנצרות על תרבות המערב נתנה את אותותיה לאורך ההיסטוריה. ההשפעה המאסיבית נעשתה משום שהכנסייה הייתה כמעט תמיד המקור היחיד של שירותים חברתיים בסיסיים, כמו חינוך ובריאות, הקמת אוניברסיטאות ועוד. בנוסף, ישנם היסטוריונים הטוענים כי הכנסייה השפיעה בצורה חיובית ומשמעותית על התפתחות המדע, והכמרים שעסקו במדע, אשר מרביתם היו ישועים, הובילו את עולם המדע בשלל תחומים, ביניהם ניתן למנות את האסטרונומיה, הגנטיקה, המטאורולוגיה, הסייסמולוגיה, הפיזיקה, ועוד. חלק לא מבוטל מן הכמרים הללו הפכו ל'אבות' המחקר בתחומים אלו. כמה חוקרים קובעים שהנצרות תרמה לעליית המהפכה המדעית.\nהכנסייה עודדה את התפתחות הרפואה ואת שירותי הרווחה, היו לה השפעות בכלכלה; בתרבות ופילוסופיה; ספרות, שפות, בלשנות, מוזיקה, תיאטרון, ופוליטיקה, משפטים, חינוך, אנטומיה, אדריכלות, עודדה את מאמיניה לדאוג להיגיינה אישית, ובכל תחומי החיים.\nהשפעת הנצרות לא מפסיק על התרבות המערבית, גם הנוצרים מילאו תפקיד בולט בפיתוח תכונות החלוצית של הציוויליזציה האסלאמית.\nההשפעה התרבותית של הנצרות עצומה. פסטיבלים כמו חג הפסחא וחג המולד מסומנים כמו חגים אוניברסליים; הלוח הגרגוריאני שהונהג על ידי האפיפיור גרגוריוס ה-13, הוא הלוח שמשמש ברובן המכריע של מדינות העולם לקביעת מועדים \"אזרחיים\", ובספירת הנוצרים השיטה לפיה נספרות שנים יחסית לשנת לידתו המשוערת של ישו. ברשימת 100 האנשים המשפיעים ביותר בהיסטוריה, יש 65 נוצרים מתחומים שונים. בנוסף, כ-65.4% מזוכי פרס נובל עד 2000 היו נוצרים.\n\nהכנסייה הנוצרית התפלגה מספר פעמים על רקע חילוקי דעות. חלק מהפלגים או הסיעות לא שרדו וחלקם קיימים עד היום. היו פלגים שחזרו והתפלגו לפילוגי משנה. חלק מהפלגים הוכרזו כמינות ומאמינהם נרדפו על ידי הזרם המרכזי (האורתודוקסי), בנוסף היו זרמים גנוסטיים שרובם לא הוכרו כחלק מהנצרות ונרדפו בגלל השקפתם השונה וכן כתות של יהודים-נוצרים כמו האתינגאנים שלא השתלבו בזרם המרכזי של הנצרות ונשארו מחוץ לו, לכן לא הוגדרו כאלו שהתפצלו מהנצרות.\nהפילוגים המשמעותיים הראשונים היו\n\nהפילוג האריאני: האריאנים הוכרזו כמינים על ידי ועידת ניקיאה ב-325 אחרי מאבק בין אריוס, שטען שישו נברא בשלב כלשהו על ידי האל האב ואין שוויון ביניהם, לאתנסיוס שעמד על עקרון השילוש הקדוש ועל כך שהאל הבן שווה במהותו ונצחי יחד עם האב.\nהפילוג הנסטוריאני: הנסטוריאנים הוכרזו כמינים בוועידת אפסוס ב-431, נרדפו וחלקם, המאורגנים בכנסייה האשורית ובכנסייה הכלדית שרדו רק בזכות כך שחיו בשטחי איראן של ימינו, מקום בו לכנסייה האורתודוקסית לא הייתה דריסת רגל. המאבק היה בעיקר בין נסטוריוס לקירילוס על טבעו של ישו. נסטוריוס הדגיש את שלמותם ונבדלותם של שני טבעי ישו, האלוהי והאנושי, ושרק האחרון סבל ומת על הצלב. קירילוס דבק בכך ששניהם היו מותכים ללא הפרד.\nהפלגיאנים: גם הפלגיאנים, שהאמינו כי האדם יכול להיות טוב גם ללא עזרת האל, הוקעו בוועידת אפסוס כמינים ולא שרדו.\nהפילוג המונופיזיטי: הפילוג עם המונופיזיטים שחלקו על הדיופיזיטיות שנתקבלה בוועידת כלקדון ב-451. ראשם אויטיכס טען שלישו היה רק טבע אחד שהאנושי והאלוהי הותכו בתוכו, בעוד שהדיופיזיטים עמדו על כך ששני טבעיו נבדלים זה מזה ולא התאחדו. גרסה מתונה מאוד של המונופיזיטיות, שמצדדיה מכונים מיאפיזיטים, שלטת עד היום בכנסיות האוריינטליות, שסירבו לאשרר את מצע כלקדון. הייתה גם מינות הפשרה של המונותליטיזם, שניסתה לאחד בין שתי הגישות אך הוקעה אף היא לבסוף ב-681.\nפילוג מזרח-מערב: ב-1054 היה הפילוג הגדול בין הכנסייה המערבית (הקתולית) לבין הכנסייה המזרחית (האורתודוקסית)\nהרפורמציה: במאה ה-16 התרחש הפילוג בין הכנסייה הקתולית לפרוטסטנטית. במקביל לרפורמציה במערב היו כנסיות מזרחיות (הכנסיות האוניאטיות) שקיבלו על עצמן את חסות האפיפיור.\nזרמים היסטוריים\n\nאריאנים\nפלגיאנים\nמונופיזיטים\nמונותליטים\nמיאפיזיטים\n\nהתפשטות הנצרות וגידול האוכלוסייה ב\"עולם השלישי\" יצרו מצב שבו רוב האוכלוסייה הנוצרית רחוקה ממרכזי הממסד הדתי. מרכזה של הכנסייה הרומית-קתולית, למשל, הוא ברומא, אף על-פי שרוב מאמיניה חיים בדרום אמריקה ובפיליפינים. בנוסף, אירופה עברה בשתי המאות האחרונות תהליך מואץ של חילון, ובמזרח התיכון הוקמו מדינות מוסלמיות (ארצות ערב, טורקיה) ומדינה יהודית (ישראל), כך שמרכזי הנצרות המסורתיים והגדולים נמצאים באזורים חילוניים (גם אם בעלי מסורת נוצרית) או באזורים שאינם נוצריים כלל. אלה הן סוגיות שנמצאות במוקד הדיונים על עתיד הנצרות.\n\nהכנסייה הרומית הקתולית (דרום אירופה ומרכזה, דרום אמריקה, מרכז אפריקה ומערבה, הפיליפינים, ארצות הברית, קנדה ועוד).\n\nהכנסייה הפרוטסטנטית כוללת את הקבוצות הבאות:\n\nהכנסייה הפרוטסטנטית הלותרנית (צפון אירופה, סקנדינביה)\nהכנסייה הפרוטסטנטית הקלוויניסטית (מרכז אירופה)\nהכנסייה הפרוטסטנטית האנגליקנית (הממלכה המאוחדת, צפון אמריקה, דרום אפריקה, אוקיאניה ועוד)\nהכנסייה הפרוטסטנטית האוונגליסטית (ארצות הברית בעיקר)\nהכנסייה הפרוטסטנטית הפנטקוסטלית (ארצות הברית, מערב אפריקה)\nהכנסייה הפרוטסטנטית הבפטיסטית (צפון אמריקה, רוסיה, אנגליה)\n\nהכנסייה המורמונית (ארצות הברית)\n\nהכנסייה האורתודוקסית כוללת את:\n\nהכנסייה היוונית האורתודוקסית (יוון, קפריסין)\nהכנסייה הרומנית האורתודוקסית (רומניה, מולדובה, סרביה ואוקראינה וגם במערב אירופה וארצות הברית)\nהכנסייה הפרבוסלבית (רוסיה, אוקראינה, בולגריה, סרביה ועוד)\nהכנסייה הגאורגית (גאורגיה)\n\nהכנסייה האוריינטלית כוללת את:\n\nהכנסייה הארמנית (ארמניה)\nהכנסייה הקופטית (מצרים, סודאן)\nהכנסייה הסורית (טורקיה, סוריה)\nהכנסייה האורתודוקסית האתיופית (אתיופיה, אריתריאה, נפרדה מן הכנסייה הקופטית ב-1959)\n\nהכנסייה הקתולית המזרחית כוללת את:\n\nהכנסייה המרונית\nהכנסייה הסורית הקתולית\nהכנסייה הקתולית הארמנית\nהכנסייה המלכיתית היוונית-קתולית\nהכנסייה היוונית-קתולית הרומנית\n\nארצות הברית ארצות הברית כ-246 מיליון\nברזיל ברזיל כ-175 מיליון\nמקסיקו מקסיקו כ-107 מיליון\nרוסיה רוסיה כ-105 מיליון\nהפיליפינים הפיליפינים כ-86 מיליון\nניגריה ניגריה כ-80 מיליון\nהרפובליקה העממית של סין הרפובליקה העממית של סין כ-67 מיליון\nהרפובליקה הדמוקרטית של קונגו הרפובליקה הדמוקרטית של קונגו כ-63 מיליון\nגרמניה גרמניה כ-58 מיליון\nאתיופיה אתיופיה כ-52 מיליון\nדרום אפריקה דרום אפריקה כ-47 מיליון\nקולומביה קולומביה כ-45 מיליון\nקניה קניה כ-44 מיליון\nבריטניה בריטניה כ-38 מיליון\nטנזניה טנזניה כ-35 מיליון\nצרפת צרפת כ-34 מיליון\nארגנטינה ארגנטינה כ-34 מיליון\nספרד ספרד כ-33 מיליון\nפולין פולין כ-33 מיליון\nפרו פרו כ-29 מיליון\nונצואלה ונצואלה כ-28 מיליון\nהודו הודו כ-26 מיליון\nקנדה קנדה כ-25 מיליון\nאינדונזיה אינדונזיה כ-24 מיליון\nגאנה גאנה כ-19 מיליון\nרומניה רומניה כ-18 מיליון\nמלאווי מלאווי כ-17 מיליון\nמצרים מצרים כ-15 מיליון\nאקוודור אקוודור כ-15 מיליון\nהולנד הולנד כ-14 מיליון\nדרום קוריאה דרום קוריאה כ-13 מיליון\nמדגסקר מדגסקר כ-13 מיליון\nאוסטרליה אוסטרליה כ-13 מיליון\nזימבבואה זימבבואה כ-12 מיליון\nצ'ילה צ'ילה כ-12 מיליון\nרואנדה רואנדה כ-11 מיליון\nהאיטי האיטי כ-10 מיליון\nקמרון קמרון כ-9 מיליון\nבורונדי בורונדי כ-9 מיליון\nיוון יוון כ-9 מיליון\nפורטוגל פורטוגל כ-8 מיליון\nוייטנאם וייטנאם כ-7 מיליון\nמוזמביק מוזמביק כ-7 מיליון\nגואטמלה גואטמלה כ-7 מיליון\nבלגיה בלגיה כ-7 מיליון\nהונדורס הונדורס כ-7 מיליון\nשוודיה שוודיה כ-6 מיליון\nסרביה סרביה כ-6 מיליון\nבנין בנין כ-5 מיליון\nאוסטריה אוסטריה כ-5 מיליון\nשווייץ שווייץ כ-5 מיליון\nניקרגואה ניקרגואה כ-5 מיליון\nאל סלוודור אל סלוודור כ-5 מיליון\nקזחסטן קזחסטן כ-4 מיליון\nבלארוס בלארוס כ-4 מיליון\nבולגריה בולגריה כ-4 מיליון\nהרפובליקה המרכז-אפריקאית הרפובליקה המרכז-אפריקאית כ-4 מיליון\nדנמרק דנמרק כ-4 מיליון\nנורווגיה נורווגיה כ-4 מיליון\nסלובקיה סלובקיה כ-4 מיליון\nאירלנד אירלנד כ-4 מיליון\nמיאנמר מיאנמר כ-3 מיליון\nהונגריה הונגריה כ-3 מיליון\nפינלנד פינלנד כ-3 מיליון\nקוסטה ריקה קוסטה ריקה כ-3 מיליון\nגאורגיה גאורגיה כ-3 מיליון\nפנמה פנמה כ-3 מיליון\nמולדובה מולדובה כ-3 מיליון\nקרואטיה קרואטיה כ-3 מיליון\nאריתריאה אריתריאה כ-3 מיליון\nפקיסטן פקיסטן כ-2 מיליון\nיפן יפן כ-2 מיליון\nאוזבקיסטן אוזבקיסטן כ-2 מיליון\nטוגו טוגו כ-2 מיליון\nהרפובליקה של קונגו הרפובליקה של קונגו כ-2 מיליון\nאורוגוואי אורוגוואי כ-2 מיליון\nליטא ליטא כ-2 מיליון\nלבנון לבנון כ-2 מיליון\nסרי לנקה סרי לנקה כמיליון\nסינגפור סינגפור כמיליון\nקירגיזסטן קירגיזסטן כמיליון\nאריתריאה אריתריאה כמיליון\nלפי יבשות:\n\nאמריקה (הדרומית והצפונית) כ-804 מיליון\nאירופה כ-565 מיליון\nאפריקה כ-517 מיליון\nאסיה כ-285 מיליון\nאוקיאניה כ-13 מיליון\nסה\"כ: מיליארד ו-905 מיליון נוצרים במדינות אלו.\n\n ערכים מורחבים – אנטישמיות נוצרית, אנטי נצרות\nהנצרות התפתחה מתוך היהדות כפי שהייתה במאה הראשונה לספירה. בדרשת ההר אמר ישו: \"אַל תַּחְשְׁבוּ שֶׁבָּאתִי לְבַטֵּל אֶת הַתּוֹרָה אוֹ אֶת הַנְּבִיאִים; לֹא בָּאתִי לְבַטֵּל כִּי אִם לְקַייֵּם\". הנצרות ביקשה להתמקד באמונה במקום בקיום מצוות. תפיסות יסוד רבות שאלה הנצרות מן היהדות ובראשם הרעיון המשיחי. היא גם אימצה את התנ\"ך כספר קדוש המכונה \"הברית הישנה\", והוסיפה לו את \"הברית החדשה\".\nעם זאת, הנצרות רדפה את היהודים במשך שנים ארוכות, במסעות הצלב, באינקוויזיציה ועוד. היא האשימה אותם ברצח האלוהים, בעיוורון ובסירוב מודע לקבל את התגשמות נבואות התנ\"ך לכאורה; וטענה שהיהודים שלא קיבלו את ישו נכרתו מעם ישראל, שהכנסייה היא המשכו הבלעדי (תאולוגיית החילופין). בעידן המודרני פחתה האנטישמיות הנוצרית וישנם זרמים בנצרות התומכים במדינת ישראל וביהודים (ראה: ועידת הוותיקן השנייה).\nהיהדות המסורתית דחתה את הנצרות בתוקף מיום היווסדה. בתקופת שמואל הקטן נוספה ברכה לתפילת העמידה כנגד המינים, המכוונת גם לנוצרים (ברכת המינים). בתלמוד מובאים דברים חריפים כנגד הנצרות (חלקם צונזרו על ידי הצנזורה). נאמר שכל לצון אסור מלבד התלוצצות על עבודה זרה ומינות (הנצרות). הנצרות מכונה בגמרא \"מינות\", שעליה נאמר במשלי: \"כל באיה לא ישובון ולא ישיגו אורחות חיים\" כלומר לא יוכלו לחזור בתשובה. הרמב\"ם ופוסקים אחרים (יש שחלקו עליו) ראו בנצרות עבודה זרה (שהיא החמורה שבעבירות על פי היהדות). על פי המדרש מלכות רביעית זו מלכות אדום הרשעה (המזוהה במפרשים עם הנצרות), ש\"אין לה חקר והיא משולה כנגד התהום\".\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nערבים-נוצרים\nנוצרים בארצות הברית\n\nדוד פלוסר, ‏המקורות היהודיים של הנצרות, סדרת אוניברסיטה משודרת, בהוצאת משרד הביטחון – ההוצאה לאור, 1980.\nאביעד קליינברג, ‏הנצרות מראשיתה ועד הרפורמציה, סדרת אוניברסיטה משודרת, בהוצאת משרד הביטחון – ההוצאה לאור, 1995.\nז'ראר ואלֶה, הנצרות הקדומה: היסטוריה וספרות בתקופת כינונה (800-100), רעננה: האוניברסיטה הפתוחה, 2005.\nרבקה ניר (עורכת), הנצרות הקדומה – שלוש המאות הראשונות, רעננה: הוצאת האוניברסיטה הפתוחה, 2008.\nפאו פיגרס, הרוח והכלה: מבוא לתולדות הנצרות הקדומה, ירושלים: אקדמון, 2013.\nאריה קופסקי, סרג' רוזר, האמונה הנוצרית הקדומה: אתגרים, תמורות, פולמוסים, תל אביב: אדרא, 2018.\n\nמילון מונחים\nרשימת פרסומים על נצרות בעברית\n נצרות, דף שער בספרייה הלאומית\nנצרות, באתר אנציקלופדיה בריטניקה (באנגלית)\nנצרות, באתר אנציקלופדיית ההיסטוריה העולמית (באנגלית)",
    "pageid": 740
  },
  {
    "title": "סמייל (סרט)",
    "extract": "סמייל (באנגלית: Smile, \"חיוך\") הוא סרט אימה על-טבעי אמריקאי שנכתב ובוים על ידי פארקר פין, כאשר הוא מבוסס על סרטו הקצר \"Laura Hasn't Slept\" משנת 2020. הסרט הולחן על ידי כריסטובל טאפיה די ויר וחברות ההפקה שלו הן פרמאונט פליירס וטמפל היל אנטרטיינמנט. בסרט מככבת סוסי בייקון בתור רוז קוטר, דוקטור שלאחר שהייתה עדה להתאבדות מוזרה של מטופלת היא עוברת חוויות מטרידות ומפחידות, דבר שגורם לה להאמין שמה שהיא חווה הוא על-טבעי. בסרט מככבים גם ג'סי אשר, קייל גאלנר, קייטלין סטייסי, קאל פן ורוב מורגן.\nהעבודה על הסרט החלה ביוני 2020, כאשר הצילומים החלו באוקטובר 2021 בניו ג'רזי בצילומו של צ'ארלי סארוף. תחילה הסרט היה אמור להיות מופץ דרך שירות הסטרימינג פרמאונט+, אך לבסוף הוחלט להוציא אותו לביתי הקולנוע לאחר הקרנות מבחן חיוביות. הסרט הופץ על ידי סרטי פרמאונט, כאשר הקרנת הבכורה שלו הייתה ב-Fantastic Fest ב-22 בספטמבר 2022. בישראל הסרט יצא לאקרנים ב-29 בספטמבר 2022, ובארצות הברית ב-30 בספטמבר 2022. אורך הסרט כ-115 דקות.\nהסרט קיבל ביקורות חיוביות מהמבקרים, ששיבחו את קטעי ההפחדות ואת המשחק של בייקון, אף על פי שחלקם ציינו קווי דמיון למדיות אימה אחרות, כמו \"It Follows\" ו\"הצלצול\". הסרט נחשב להצלחה קופתית, כאשר הוא הכניס 215.8 מיליון דולר לעומת תקציב של 17 מיליון דולר.\nבאפריל 2023 הוכרז באופן רשמי שלסרט יופק המשכון, \"סמייל 2\", אשר ייצא לאקרנים ב-18 באוקטובר 2024. בסרט ההמשך תככב בתפקיד הראשי נעמי סקוט.",
    "pageid": 2146871
  },
  {
    "title": "ספרטה פראג",
    "extract": "ספרטה פראג (בצ'כית: AC Sparta Praha) היא קבוצת כדורגל צ'כית מהעיר פראג, המשחקת בליגת העל הצ'כית.\nספרטה פראג היא מהבכירות בליגה הצ'כית. זכתה ב-33 אליפויות, מתוכן 21 אליפויות בליגת העל הצ'כוסלובקית ו-14 אליפויות בצ'כיה. בנוסף זכתה ב-12 גביעי צ'כוסלובקיה וב-8 גביעי צ'כיה.\nבמהלך הניסיון הכושל להשתחרר מהמשטר הקומוניסטי באביב של פראג השתתפו חלק משחקני ספרטה פראג בהפגנות. חלקם נעצרו ונכלאו או אף נורו למוות.\nבעונת 1972/1973 הגיעה הקבוצה לחצי גמר גביע אירופה למחזיקות גביע. בעונת 2003/2004 הקבוצה הגיעה לשלב שמינית הגמר בליגת האלופות. בשנת 2014 הקבוצה זכתה בדאבל.",
    "pageid": 189700
  },
  {
    "title": "פיטר פלצ'יק",
    "extract": "פיטר פלצ'יק (באוקראינית: Петер Пальтчик; נולד ב-4 בינואר 1992) הוא ג'ודוקא ישראלי יליד-אוקראינה, זוכה מדליית ארד מאליפות העולם (2023), אלוף אירופה (2020) במשקל עד 100 ק\"ג וזוכה במדליית ארד אולימפית (טוקיו 2020) כחלק מנבחרת ישראל בקטגוריית הנבחרות המעורבות.",
    "pageid": 1531743
  },
  {
    "title": "פלסטינים",
    "extract": "פלסטינים (בערבית: فلسطينيون; תעתיק מדויק: פלסטינִיּוּן) הם האוכלוסייה שמוצאה באוכלוסייה הערבית שגרה בשטחי המנדט הבריטי על ארץ ישראל המערבית. כיום מקובל בישראל ובשאר העולם המערבי להבחין בתוך קבוצה זו בערבים שהם אזרחי ישראל ונקראים בדרך כלל ערביי ישראל. בתקופת המנדט הבריטי נעשה שימוש בכינויים \"פלשתינאי\" או \"פלסטיני\" ובשם \"פלשתינה\" (בערבית: فلسطين, תעתוק מערבית: פִלַסְטִין. באנגלית: Palestine) לציון ערבים ויהודים כאחד,[דרוש מקור] אולם מאז הקמת מדינת ישראל כינוי זה מתייחס לערבים בלבד.\nהפלסטינים נחשבים ללאום, שכן יש להם זהות לאומית משותפת ששואפת להגדרה עצמית לערבים הפלסטינים על-בסיס רעיון הלאומיות והשאיפה למדינה פלסטינית ריבונית.\nבאמנה הפלסטינית, מסמך פלסטיני מכונן שהוצג לראשונה בשנת 1964 והורחב בשנת 1968, נכתב כי \"הפלסטינים הם האזרחים הערבים אשר שכנו משכן קבע בפלסטין עד שנת 1947. אחת היא אם הוצאו ממנה או נשארו בה, וגם מי שנולד לאב ערבי פלסטיני אחרי תאריך זה בתוך פלסטין או מחוצה לה, הוא פלסטיני\". המונח פלסטיני כולל קבוצות אתניות נוספות מלבד ערבים, בסעיף 6 של האמנה הפלסטינית נכתב: \"היהודים אשר שכנו משכן קבע בפלסטין עד תחילת הפלישה הציונית לתוכה ייחשבו פלסטינים\". המשמעות המקובלת של פַלַסְטִין באמנה הפלסטינית הוא שטח המנדט הבריטי בארץ ישראל. הגדרה זו כוללת ערבים המתגוררים בתחומי ארץ ישראל (למעט ערבים שלא שכנו משכן קבע בפלסטין עד שנת 1947 ושאינם צאצאים של אלה) וכן פליטים שברחו או גורשו ממנה במלחמת העצמאות (ומעט גם במלחמת ששת הימים) וצאצאיהם.\nלפלסטינים מעולם לא הייתה מדינה עצמאית. לאחר ועידת רבאט, שנערכה באוקטובר 1974, הוכר אש\"ף על ידי מדינות הליגה הערבית כמייצג הרשמי של הפלסטינים, והוא אף ייצג אותם בעצרת הכללית של האו\"ם, במעמד של משקיף. בעקבות הכרה עולמית זו, החלו בשנת 1993 מגעים דיפלומטיים בין נציגים ישראלים לנציגי אש\"ף, שהביאו לבסוף לחתימת הסכמי אוסלו, ולהקמת הרשות הפלסטינית.\nניב השפה הערבית שבו מדברים הפלסטינים (לרבות ערביי ישראל) מכונה ערבית פלסטינית.",
    "pageid": 294533
  },
  {
    "title": "פרקליטות המדינה",
    "extract": "פְּרַקליטות המדינה מייצגת את מדינת ישראל ואת רשויות השלטון בפני בתי המשפט ובתי הדין השונים, על כל ערכאותיהם. הפרקליטות היא חלק מהרשות המבצעת של מדינת ישראל, ופועלת ארגונית כחלק ממשרד המשפטים. עשיית הפרקליטות מתפרסת על תחומי משפט רבים, בהם הפלילי, האזרחי, החוקתי והמינהלי, הכלכלי-פיסקאלי, דיני עבודה וכן המשפט הבין-לאומי. בתחום אכיפת החוק הפלילי פועלת הפרקליטות באופן עצמאי ובלתי תלוי.\nפרקליטות המדינה מורכבת מ-14 יחידות מטה ומ-13 פרקליטויות מחוז. יש בה כ-1,750 עובדים, בהם למעלה מ-950 פרקליטים וכ-350 מתמחים. בראש הפרקליטות עומד פרקליט המדינה ולו ארבעה משנים – המשנה לעניינים פליליים, המשנה לעניינים אזרחיים, המשנה לעניינים מיוחדים והמשנה לאכיפה כלכלית.\nעל פי רוב, יחידות המטה הן המופיעות בבית המשפט העליון ובבית הדין הארצי לעבודה, ופרקליטויות המחוז הן המופיעות בבתי משפט השלום והמחוזי, בבית המשפט לענייני משפחה, בבית הדין האזורי לעבודה ובטריבונלים אחרים (כגון: ועדות שחרורים שמונו לפי חוק שחרור על-תנאי ממאסר, התשס\"א–2001) ובמקרים חריגים גם בערכאות אחרות דוגמת בית משפט לעניינים מקומיים, בית הדין הרבני וההוצאה לפועל.\nבפרקליטות כ-2,060 עובדים, בהם כ-1,100 פרקליטים, כ-260 עובדים מנהליים, כ-45 חוקרים במחלקה לחקירות שוטרים, כ-375 מתמחים, כ-140 סטודנטים וכ-105 בני ובנות שירות.",
    "pageid": 204098
  },
  {
    "title": "פרשת מותו של יוסף סלמסה",
    "extract": "פרשת מותו של יוסף סלמסה, עוסקת במותו של צעיר בן העדה האתיופית בשנת 2014. הפרשה סוקרה באמצעי התקשורת על רקע טענת משפחתו כי מותו נבע מחשמול בטייזר, בעת מעצר, על ידי שוטרים ממשטרת זכרון יעקב כמה חודשים קודם למותו. גופתו של סלמסה אותרה בתחתית מצוק ללא שברים בעצמות הגולגולת או בחוליות עמוד השדרה, עם פצע שנגרם מחפץ חד ובכיסו סכין יפנית שנעלמה מרשות המשטרה ולא הועברה לבדיקת הפתולוג. בדו\"ח הנתיחה של גופתו צוינה פגיעה עצמית כסיבת המוות המשוערת לצד הקביעה כי \"לא ניתן לשלול פגיעה על ידי גורם אחר\".\nחקירת המחלקה לחקירות שוטרים בעניין מותו של סלמסה העלתה כי השוטרים שחשמלו אותו שיקרו בחקירתם, אולם הוחלט כי דיווחם הכוזב מחייב צעדים פיקודיים ומשמעתיים ולא משפט פלילי. היועץ המשפטי לממשלה דחה את ערעורה של משפחת סלמסה, בנימוק כי \"אין ראיות הקושרות את מותו של סלמסה עם התנהלות השוטרים\".\nמותו של סלמסה הפך לסמל מרכזי בהפגנות יוצאי אתיופיה בשנת 2015, שבהן טענו בני העדה כי מופעלת נגדם אלימות משטרתית וכי הם חווים יחס גזעני.",
    "pageid": 1358412
  },
  {
    "title": "צבי יחזקאלי",
    "extract": "צבי (צביקה) יחזקאלי (נולד בט\"ו באב ה'תש\"ל, 17 באוגוסט 1970) הוא עיתונאי ישראלי, פרשן לענייני ערבים ומגיש תוכנית בחדשות I24, עד ליוני 2024 שימש כראש הדסק לענייני ערבים של \"חדשות 13\".",
    "pageid": 67189
  },
  {
    "title": "רפאל איתן",
    "extract": "רפאל \"רפוּל\" איתן (11 בינואר 1929, כ\"ט בטבת ה'תרפ\"ט – 23 בנובמבר 2004, י' בכסלו ה'תשס\"ה) היה הרמטכ\"ל ה-11 של צה\"ל, חבר הכנסת ושר בממשלות ישראל. כהונתו של איתן כרמטכ\"ל הייתה הארוכה ביותר, 60 חודשים (5 שנים).",
    "pageid": 2767
  },
  {
    "title": "רש\"י",
    "extract": "רבי שלמה יצחקי, הנודע בכינויו רש\"י (ד'ת\"ת, 1040 בערך – כ\"ט בתמוז ד'תתס\"ה, 13 ביולי 1105) היה תלמיד חכם  צרפתי נודע, וממכונני יהדות צרפת בימי הביניים. נחשב לגדול מפרשי התנ\"ך והתלמוד, וכונה בשם \"פרשנדתא\" (פרשן דתא - פרשן הדת). פועלו ופירושיו השפיעו השפעה רבה על עיצוב דמותה של היהדות. פירוש רש\"י מתמקד בפשט, פשוטו של מקרא, המובן המילולי של מקראות. הפירוש מסתמך כמעט תמיד על המקורות כגון תלמוד, תנ\"ך ומדרשי חז\"ל.\nכתוב שרש\"י מיועד למגוון רחב של לומדים: לתלמיד חכם וגם ללומדים מתחילים. רש\"י חידש מאות מילים בעברית.",
    "pageid": 6288
  },
  {
    "title": "שחר טבוך",
    "extract": "שגיאות פרמטריות בתבנית:אישיות משחק פרמטרים [ מקום מגורים ] לא מופיעים בהגדרת התבנית \nשחר טבוך (נולד ב-18 במרץ 1999) הוא שחקן, זמר ומנחה ישראלי.\n\nטבוך נולד וגדל ברמת גן לאתי, ראש מדור חשבונות באוניברסיטה הפתוחה ושאול, סוכן מכירות. בגיל שמונה הוא החל ללמוד מחול מודרני תחרותי. למד בבית הספר מורדי הגטאות ובתיכון בליך. את שירותו הצבאי עשה בלהקת חיל החינוך.\nבין השנים 2012 עד 2013 הגיש את התוכניות \"קליק\" בערוץ הילדים, שבה המשתתפים מראים סרטונים שפרסמו ביוטיוב, והשתתף בתוכנית המתיחות \"סתאאאם!\", בה מותחים כוכבי נוער שונים.\nב-2013 שיחק בהצגה \"מירל'ה אפרת\" בתיאטרון הבימה את דמותו של שלמ'לה, בנם של יוסל'ה ושיינדלה.\nב-2017 השתתף בעונה הרביעית של תוכנית המציאות \"הכוכב הבא\", אך לא עבר את האודישן הראשון.\nב-2018 גילם את דמותו של ארז בסרט \"הסוסיתא של הרצל\". באותה שנה גילם את מתן בסדרה \"האוצר שלנו\" בחינוכית.\nב-2019 החלו שידורי סדרת הנוער \"תברחו\" בכיכובו ב-HOT, שם גילם את דמותו של ניב.\nבמרץ 2020 החלו שידורי הסדרה \"משפחה בהנפקה\", שבה מגלם את דמותו של לב. השתתף בקליפ לשיר \"קוצ'י מוצ'י\" של טיילור מלכוב ובן זיני. באותה שנה, החל לדבב דמויות שונות בסדרת הטלוויזיה \"לודג' 49\". באוקטובר 2020 עלתה בכאן 11 סדרת הדרמה \"שעת נעילה\", ובה הוא מגלם את דמותו של אבינועם.\nבמרץ 2021 עלתה לשידור הסדרה \"סקיי\", שם גילם את דמותו של ברוש. ב-19 ביולי 2021 הוציא את שירו הראשון \"פחדן\". באוגוסט, השתתף בסדרה \"מי פה הבוס?\", בתפקיד הנער גומא.\nבאותה שנה השתתף גם בפסטיגל.\nב-9 בינואר 2022 הוציא את הסינגל \"מישבאלי\". באותה שנה החלה להיות משודרת הסדרה \"שנות הירח\", בה גילם את דמותו של ערן מיטלמן. ב-4 ביולי 2022 הוציא את הסינגל \"מנגל\".\nב-28 ביולי 2022 עלתה לשידור \"אינפיניטי\" בערוץ זום, שם גילם את דמותו של דניאל קרמי, תלמיד בבית ספר למחוננים. בנוסף, כתב, הלחין ושר את שיר הנושא של הסדרה, \"ביי אחרון\".\nבמאי 2023 עלתה לאוויר הסדרה \"לעוף על אנה\" בערוץ TeenNick, שבה הוא מככב לצד אנה זק ועילי צ'פמן. ב-15 במאי הוציא את הסינגל \"מצאתי ת'אחד\". באוגוסט אותה שנה פרסם את הסינגל \"לה די דה\".\nב-13 במרץ 2024, הוציא את הסינגל \"נאדי באדי\", יחד עם אגם בוחבוט. ב-1 באפריל 2024 הוציא את אלבום הבכורה שלו, \"היי, זה שחר\".\n\nטבוך הוא הומוסקסואל.\nבנובמבר 2020 הצהיר במהלך ראיון ל\"ידיעות אחרונות\" כי בעקבות הקשר שנוצר בינו לבין השחקן אביב אלוש במהלך צילומי הסדרה \"שעת נעילה\", הוא החל לשמור שבת ולהניח תפילין.\n\nהיי, זה שחר (2024)\n\n שחר טבוך, ברשת החברתית פייסבוק\n שחר טבוך, ברשת החברתית אינסטגרם\n שחר טבוך, ברשת החברתית טיקטוק\n שחר טבוך, סרטונים בערוץ היוטיוב\nשחר טבוך, במיזם \"אישים\" לתיעוד היצירה הישראלית\n שחר טבוך, במסד הנתונים הקולנועיים IMDb (באנגלית)\nשחר טבוך, באתר \"אידיבי\", מאגר הידע העברי לקולנוע ישראלי ועולמי\n שחר טבוך, באתר אייטונס  (באנגלית)\n שחר טבוך, באתר ספוטיפיי\n שחר טבוך, באתר Last.fm (באנגלית)\n שחר טבוך, באתר MusicBrainz (באנגלית)\n שחר טבוך, באתר דיזר\nשחר טבוך, באתר Genius\n שחר טבוך, באתר טיידל (באנגלית)\nמשה אבוטבול, הצצה: הנער ששר על בן הזוג שלו ב\"הכוכב הבא\", באתר פרוגי, 9 בינואר 2017\nנעם ארבל, שחר טבוך בראיון ווטסאפ: \"התביישתי בילד שהייתי\", באתר פרוגי, 10 במרץ 2020\nרז שכניק, השחר העולה, באתר ynet, 13 בנובמבר 2020\nיאנה פבזנר, ‏אביב אלוש עזר לי להתחזק. אני אוהב את המילה הזאת, באתר ‏מאקו‏, 26 באוגוסט 2021\n  רז שכניק, \"בזכות צנובר הקיפוד התחלתי להתנדב בספארי, אני מנקה סביב הפילים. יום אחד נפלתי לבור שלהם\", באתר \"ידיעות אחרונות\", 3 בדצמבר 2021\nמאיה נחום שחל, השחקן שחר טבוך: \"אני כמו טיילור סוויפט מעלי אקספרס\", באתר כלכליסט, 16 ביולי 2024",
    "pageid": 1812513
  },
  {
    "title": "שילה ג'קסון לי",
    "extract": "שילה ג'קסון לי (באנגלית: Sheila Jackson Lee;‏ 12 בינואר 1950 - 19 ביולי 2024) הייתה פוליטיקאית אמריקאית, שכיהנה כחברת בית הנבחרים של ארצות הברית מטעם מחוז הקונגרס ה-18 של מדינת טקסס, מאז 1995 ועד למותה. ג'קסון לי, שהייתה חברת המפלגה הדמוקרטית, ייצגה מחוז בחירה שברובו שוכן מרכז העיר יוסטון.",
    "pageid": 2011532
  },
  {
    "title": "שלמה ארצי",
    "extract": "שלמה חיים ארצי (נולד ב־26 בנובמבר 1949) הוא זמר־יוצר, מוזיקאי, מלחין, פזמונאי, מפיק מוזיקלי, שדרן רדיו ובעל טור ישראלי, מהזמרים החשובים והמצליחים בתולדות התרבות הישראלית.\nדרכו המוזיקלית החלה בלהקה שהקים כנער בתנועת הצופים והייתה מופיעה בערבי שישי. ארצי התפרסם לראשונה כסולן בלהקת חיל הים והפך לכוכב עם זכייתו בפסטיבל הזמר והפזמון 1970. מאז ראתה הקריירה המוזיקלית שלו עליות ומורדות. בשנים 1970–1976 הוציא כמה אלבומים, חלקם עם להקת גברת תפוח. בשנים אלו זכה עשר פעמים בתואר זמר השנה בקול ישראל וזכה בפרס כינור דוד, זכה פעם נוספת בפסטיבל הזמר 1974 ונבחר כנציג ישראל באירוויזיון 1975. עם זאת שני אלבומיו הבאים נכשלו מבחינה מסחרית. בשנת 1977, כאשר כמעט היה מוכן לוותר על קריירה מוזיקלית, ביקש להוציא אלבום אחד אחרון, \"גבר הולך לאיבוד\", ולהפיק אותו בעצמו לפי ראות עיניו וללא התערבות חברת התקליטים. בעקבות הצלחתו של אלבום זה זכה ארצי בהכרה ובפופולריות מחודשת, שהגיעה לשיאה החל משנות השמונים, ועד לעשור השלישי של המאה ה־21.\nארצי נבחר להיות חתן פרס ישראל לזמר עברי בשנת 2023, אך סירב לקבלו על רקע המחלוקת בעניין הרפורמה המשפטית בישראל.",
    "pageid": 4550
  },
  {
    "title": "תומר יוסף",
    "extract": "תומר יוסף (נולד ב-8 בספטמבר 1975 בכפר סבא) הוא זמר, קומיקאי, במאי ושחקן ישראלי, סולן להקת \"בלקן ביט בוקס\" וחבר בלהקת \"החצר האחורית\" .\n\nתומר יוסף גדל בכפר סבא למשפחה יוצאת תימן.[1] החל את דרכו בתחילת שנות התשעים כאשר החל להופיע כקומיקאי במסגרת ערב הבמה הפתוחה של הקאמל קומדי קלאב. יוסף פרץ לתודעת הקהל כאשר הצטרף בשנת 1994 לצוות תוכנית המערכונים \"פלטפוס\", ששודרה בטלוויזיה החינוכית. לאחר מכן השתתף במופע \"פליטי פלטפוס\" המבוסס על התוכנית יחד עם עוד 3 ממשתתפיה - תומר שרון, חנן לדרמן ודני קרפל, איתם הופיע גם בפינה קומית קבועה בעונה האחרונה של התוכנית \"זהו זה!\". לאחר מכן הופיע עם תומר שרון, שותפו מימי \"פלטפוס\", במופע \"פעמיים תומר\". בסרט \"הרקולס\" דיבבו השניים את צמד המפלצות \"כאב\" ו\"פחד\" (משרתיו של האדס, אל השאול). בשנת 2001 השתתף יוסף בתוכנית הטלוויזיה \"כוכבי השכונה\" בתפקיד עובדיה, המתופף של להקת התוכנית.\nמלבד משחק בתוכניות טלוויזיה, השתתף גם בסרט הקולנוע של איתן ענר \"הצל של החיוך שלך\" (1998), ובסרט \"ביקור התזמורת\" (2007).\n\nבשנת 2002 התפרסם יוסף לראשונה גם כזמר, עת הוציא לאור אלבום בכורה בשם \"תגידו משהו\". האלבום שילב רגאיי ופאנק וכלל השתתפות של אמנים כגון דנה עדיני במקהלת הליווי ועוד. עם צאת האלבום יצא לסיבוב הופעות שבו ליוותה אותו להקת \"החזות העממית\".\nבשנת 2005 פרצו יוסף ולהקתו, בלקן ביט בוקס (Balkan Beat Box), אל השוק האמריקאי עם אלבום הנושא את שם הלהקה. מאז הופיעו בפסטיבלים ברחבי ארצות הברית, כגון פסטיבל לוטוס.\nביוני 2006 יצא אלבומו השני של יוסף, \"צוחקים מתחת לאדמה\", בהפקה משותפת של יוסף ותמיר מוסקט. הסינגל הראשון מתוכו לשיר \"אל תטוסי\" לווה בקליפ, אשר היה מועמד לפרס קליפ השנה בטקס פרסי עמ\"י.\nבשנת 2007 יצא האלבום של קבוצת הנגנים הישראליים בחו\"ל \"ניו מד\" (Nu Med).\nבשנת 2008, לרגל יום העצמאות ה-60 למדינת ישראל, השתתף יוסף בפרויקט \"עבודה עברית 2\" יחד עם בן הנדלר, ויחד הקליטו גרסת כיסוי לשירה של אסתר שמיר \"עברתי רק כדי לראות\". גרסה זו הייתה לאחת המצליחות ביותר מהפרויקט. בשנה זו שיתף יוסף פעולה עם להקת \"בום פם\" בגרסה מחודשת לשירו \"אני רוצה לזוז\", במקור מתוך האלבום \"צוחקים מתחת לאדמה\". גרסה זו לשיר נכללה באלבומה של הלהקה \"Puerto Rican Nights\".\nבשנת 2009 הוציא יחד עם המוזיקאי בן הנדלר אלבום בשם \"טרמפולינה\", שאליו צורפה גרסתם לשיר \"עברתי רק כדי לראות\". באותה השנה התפרסם שירם של יוסף וה\"בלקן ביט בוקס\" \"רמאללה-ת\"א\", כאחד מהשירים שליוו את התפריט הראשי במשחק המחשב \"FIFA 10\" של חברת EA Sports.\nבשנת 2010 הוציאה להקתו בלקן ביט בוקס את אלבומה השלישי, \"Blue Eyed Black Boy\".\nבשנת 2011 יצא אלבום הסולו השלישי של יוסף, \"השחר 35\", ובו הסינגלים \"פרח מקומי\", \"כאלו מילים\" ו\"יפה באמת\". את האלבום הפיק תמיר מוסקט, ואת רוב השירים בו כתב והלחין יוסף. בשני שירים השתתף בכתיבה דן תורן, שאף שימש כיועץ האמנותי של האלבום, ואת השיר \"כפרה\" כתב יעקב רוטבליט.\nבשנת 2011 הוא החל לעבוד על פרויקט החצר האחורית יחד עם יענקל'ה רוטבליט, איתמר ציגלר וגדי רונן. בשנת 2013 יצא האלבום לאור לאחר שחברי הלהקה פתחו במסע גיוס כספים למימון עצמאי של האלבום, ללא חברת תקליטים. רוטבליט כתב את מילות כל ארבעה עשר השירים באלבום זה, הנושא את שם הלהקה.\nבשנת 2013 הופיע עם ההרכב A1 ביחד עם בנו הנדלר, ברי סחרוף, אייל תלמודי, אסף תלמודי, מיכאל אבגיל, שי פרץ, פילוני ואדיר ידידיה.\nבנוסף לעבודתו הנ\"ל, יוסף הוא המפיק של להקת \"נערות הליווי\" והפיק את האלבום הראשון של להקת A-WA.\nבינואר 2020 הוציא יוסף סינגל בשם \"דבש ותפוח\". הוא נכלל באלבומו \"כמה נורמלי\", שיצא בפברואר באותה שנה. יוסף הפיק ועיבד את שירי האלבום וכתב והלחין את רובם. נכללה בו גם גרסת כיסוי לשיר \"מיליון דולר\" של רפי פרסקי, וכן דואט עם רביד פלוטניק בשם \"עבד של המכונה\".\nב-29 במאי 2024 הוציא את הסינגל \"נהרות ומפלים\" יחד עם קותימאן, כחלק ממיני-אלבום משותף המתוכנן לצאת במלך שנת 2024. הפרויקט מתואר כשילוב של אינדי פופ עתידני, היפ הופ ומוזיקת נשמה פסיכדלית. שיתוף הפעולה בין השניים החל בתקופת הקורונה בקיבוץ צאלים.\n\nיוסף נשוי לנועה כביה ולזוג שני ילדים.\n\nתגידו משהו (הוצאת פונוקול בשנת 2002).\nצוחקים מתחת לאדמה (הוצאת התו השמיני בשנת 2006).\nהטרמפולינה עם בן (בנו) הנדלר (הוצאת היי פידליטי בשנת 2009).\nהשחר 35 (הוצאת היי פידליטי בשנת 2011).\nכמה נורמלי (הוצאת נענע דיסק בשנת 2020).\n\nBalkan Beat Box (בשנת 2005).\nNu Med (בהוצאת JDub Records בשנת 2007).\nNu Made (Remixes) (בהוצאת Crammed Disk בשנת 2008).\nBlue Eyed Black Boy (בהוצאת Crammed Disk בשנת 2010).\nGive (בהוצאת AsiaMusic בשנת 2012).\nShout It Out (בשנת 2016)\n\nהחצר האחורית (בהוצאה עצמית בשנת 2013)\nהחצר האחורית 2 (בהוצאה עצמית בשנת 2017)\n\n תומר יוסף, ברשת החברתית פייסבוק\n תומר יוסף, סרטונים בערוץ היוטיוב\nתומר יוסף, במיזם \"אישים\" לתיעוד היצירה הישראלית\n תומר יוסף, במסד הנתונים הקולנועיים IMDb (באנגלית)\nתומר יוסף, באתר \"אידיבי\", מאגר הידע העברי לקולנוע ישראלי ועולמי\n תומר יוסף, במסד הנתונים הקולנועיים KinoPoisk (ברוסית)\n תומר יוסף, באתר אייטונס  (באנגלית)\n תומר יוסף, באתר ספוטיפיי\n תומר יוסף, באתר MusicBrainz (באנגלית)\n תומר יוסף, באתר דיזר\n תומר יוסף, באתר Yandex.Music (ברוסית)\n תומר יוסף, באתר Discogs (באנגלית)\n תומר יוסף, באתר Songkick (באנגלית)\nתומר יוסף, באתר Tab4u\nתומר יוסף, דף שער בספרייה הלאומית\n תומר יוסף, באתר בנדקמפ\nתומר יוסף, באתר MOOMA (בארכיון האינטרנט)\nתומר יוסף - עמוד הפייסבוק הרשמי\nירין כץ, קפצו כיתה: על האלבום של הטרמפולינה, באתר nrg‏, 23 בדצמבר 2009\nעינב שיף‏, בעל החלומות, באתר וואלה‏, 28 בפברואר 2010\nעינב שיף‏, תומר יוסף באלבום \"השחר 35\": הקסם שבפשטות, באתר וואלה‏, 17 בנובמבר 2011\nדרור גלוברמן, אנשים, ‏תומר יוסף על המריחואנה ביפן: \"נכנסתי לחור שחור. פסיכוזה של 3 ימים\", באתר ‏מאקו‏, 24 בנובמבר 2011 \nליאת רון, ‏תומר יוסף: \"מבחינת כסף ופרנסה, לא הגיוני לעבוד פה\", באתר גלובס, 3 בינואר 2012\nדנית צמית, תומר יוסף: \"הביקור בכלא גורם לך להעריך מחדש את החיים\", באתר ynet, 24 ביוני 2019",
    "pageid": 188152
  },
  {
    "title": "קטגוריה:מדינות העולם",
    "extract": "",
    "pageid": 18593
  },
  {
    "title": "69 (תנוחה)",
    "extract": "69 היא תנוחה מינית בה זוג אנשים ממקמים את עצמם כך שהפה של כל אחד מהם מופנה לאיבר המין של האחר. במצב זה יכולים השניים לבצע מין אוראלי הדדי. ניתן לבצע את התנוחה בשכיבה, כאשר האחד שוכב על האחר או על יד האחר. לחלופין, ניתן לבצעה בעמידה כאשר האחד מחזיק את האחר במהופך. בתנוחה זו, בין אם בשכיבה ובין אם בעמידה, הגישה לאיברי המין היא מהכיוון ההפוך, גישה אשר יוצרת, לכאורה, תחושה שונה מזו המתקבלת במין אוראלי רגיל.\nהתנוחה מאפשרת למבצעים אותה לחוות גירוי מיני במקביל לביצוע המין האוראלי, אך היא עשויה גם להסיח את הדעת של המעוניין להתרכז בעינוג ובסיפוק האחר בלבד. תנוחה זו עשויה להיות לא נוחה כאשר גובהם של בני הזוג אינו דומה.\nמקור שם התנוחה הוא ההתייחסות לעובדה שהמספר 6 הוא ההיפוך של המספר 9, עובדה המזכירה את תנוחת הזוג.",
    "pageid": 409894
  },
  {
    "title": "אברהם יצחק הכהן קוק",
    "extract": "הרב אברהם יצחק הכהן קוּק (ט\"ז באלול ה'תרכ\"ה, 7 בספטמבר 1865 – ג' באלול ה'תרצ\"ה, 1 בספטמבר 1935. מכונה גם הראי\"ה (ראשי תיבות של שמו) ועל ידי ממשיכי דרכו מרן הרב זצ\"ל או רק הרב) היה הרב הראשי האשכנזי הראשון בארץ ישראל, פוסק, מקובל, ראש ישיבה והוגה דעות. נחשב לאחד מאבות הציונות הדתית.\nהרב קוק שימש ברבנות בלטביה, עלה לארץ ישראל בכ\"ח אייר ה'תרס\"ד (1904), בראשית ימי העלייה השנייה, ופיתח משנה פילוסופית־קבלית שהתמודדה עם המודרניות, והייתה אוהדת ביחס לציונות וליישוב החדש. התמנה לרבן של יפו והמושבות, ולאחר מלחמת העולם הראשונה לרבה האשכנזי של ירושלים. הקים את הרבנות הראשית לארץ ישראל וכיהן כרב הראשי האשכנזי הראשון, וכן ייסד את ישיבת מרכז הרב בירושלים ועמד בראשה.\nפסיקותיו מהוות יסוד לפסיקה בענייני היחס לשלטון יהודי בימינו, בענייני מצוות התלויות בארץ ובעוד נושאים, בקרב הציונות הדתית ובחוגים נוספים. הגותו, שעלתה על הכתב בספרים שחיבר ושנערכו מכתביו בעיקר בתחומי ההלכה, האגדה, הפילוסופיה, המוסר, ומחשבת ישראל, היא מרכיב משמעותי בהשקפת העולם של זרמים שונים בציונות הדתית, בהגות הציונית הכללית, ובהגות היהודית בכללה, ובכלל זה באורתודוקסיה המודרנית. לעומת זאת ספג התנגדות חריפה מחוגים חרדים קנאיים.",
    "pageid": 7362
  },
  {
    "title": "אורן חן",
    "extract": "אורן חן (נולד ב-5 בדצמבר 1971) הוא זמר, מלחין, נגן וכותב ישראלי.",
    "pageid": 1149555
  },
  {
    "title": "אחים ואחיות לנשק",
    "extract": "אחים ואחיות לנשק (ידוע בשם הקודם אחים לנשק) הוא ארגון מחאה והתנדבות ישראלי שנוסד על ידי אנשי מילואים כחלק מתנועת המחאה נגד הרפורמה המשפטית שהוכרזה בינואר 2023. בינואר 2024 נרשם הארגון כעמותה בשם \"אחים ואחיות לנשק - למען הדמוקרטיה\".\nבמשך תשעת חודשי הפעילות הראשונים היה הארגון ממוקד במחאה, הסברה, ארגון הפגנות ופעולות ישירות של הקמת מיצגים ותליית שלטי ענק. עם פרוץ מתקפת הפתע על ישראל ב-7 באוקטובר 2023 ומלחמת חרבות ברזל בעקבותיה, הארגון סייע לאזרחים וחיילי צה\"ל בדרכים שונות, ביניהן הסעות ורכישה והפצה של ציוד חסר, כגון אפודים קרמיים.\n\nבינואר 2023 הקימו את הארגון סגן אלוף (מיל') רון שרף, רב-סמל (מיל') אייל נווה ורב-סמל (מיל') איתן הרצל, יוצאי סיירת מטכ\"ל, בעקבות הצגת הרפורמה המשפטית על ידי שר המשפטים יריב לוין, שלתפיסתם צפויה הייתה לגרום לפגיעה קשה במשטר הדמוקרטי בישראל. ביוני 2023 נרשם הארגון כעמותה, שמייסדיה הם איתן הרצל והראל טיקטין.\nמטרות הארגון הראשוניות היו עצירת צעדי החקיקה המתוכננים כחלק מהרפורמה, וביצור הדמוקרטיה הישראלית. מטרות אלו הורחבו לקידום תרומה והתנדבות לטובת החברה בישראל בדרך של שירות אזרחי ו/או צבאי; פיתוח והעצמת רעיונות של מנהל ציבורי תקין וטוהר מידות; הגנה על זכויות האזרח; קידום, פיתוח ומימוש מדינת ישראל כמדינה יהודית ודמוקרטית ברוח מגילת העצמאות וברוח מגילת זכויות האדם; קידום ופיתוח רעיונות של הגנה פורמלית על זכויות מיעוט וקידום שיח מכבד בין אוכלוסיות במדינת ישראל.\nהארגון החל בקבוצת וואטסאפ של חברים מסיירת מטכ\"ל, שפתח איתן הרצל במהלך מילואים משותפים. פעילותו החלה במסע של שלושה ימים, שהחל ב-8 בפברואר 2023, מלטרון לבית המשפט העליון בירושלים, אותו הגדירו היוזמים כמסע לשמירה על הדמוקרטיה בישראל. למסע הצטרפו יוצאי יחידות לוחמות ובכירים לשעבר במערכת הביטחון. ביומו השלישי השתתפו במסע כ-10,000 איש. למסע, כמו לפעילויות נוספות של הארגון, הצטרפו גם אזרחים, שאינם אנשי מילואים, התומכים במטרות הארגון ובפעולותיו.\nעל פי ראיונות שבוצעו עם המייסדים, הארגון פעל בתקופת המחאה באמצעות מספר מעגלים: צוות היגוי שהורכב משבעה אנשים, שלכל אחד מהם תחום אחריות (דוגמת אסטרטגיה, מבצעים, קשרי חוץ, תקשורת, מודיעין); תחתם פעל צוות, שהוציא לפועל את המשימות, מטה ובו מספר מחלקות ומנגנון של כ-300 פעילים. בקבוצות וואטסאפ לעדכונים של הארגון חברים עשרות אלפים. חלק מהפעולות היו חשאיות וחלקן היו פתוחות לקהל הרחב. כל הפעילות נעשית בהתנדבות. מרבית אנשי הוועד המנהל הם מסיירת מטכ\"ל ופעילים בו אנשי מילואים פעילים ולשעבר, יוצאי יחידות צבאיות נוספות, כמורן, שריון ושלדג.\nפעולות הארגון ממומנות באמצעות תרומות של הציבור הישראלי, יהדות ארצות הברית וכן ממכירת ציוד ממותג של הארגון (חולצות וכובעים).\n\n ערך מורחב – המחאה נגד הרפורמה המשפטית\nבמחאתו נגד הרפורמה המשפטית, הארגון קיים הפגנות מול בתיהם של שרים וחברי כנסת, \"משמרות\" עם עמדות שיח, הסברה בישראל ושאר העולם, עתירות משפטיות ופעולות שיבוש ומחאה, כגון תליית שלטי ענק, חסימת כבישים וחסימת הכניסה לארגונים ואתרים הנתפסים כאחראים ליוזמת החקיקה (כגון פורום קהלת) או מסמלים תחומי חיים שצפויים לדעת אנשי הארגון להיפגע קשות בעקבותיה (כגון משרד הביטחון והבורסה לניירות ערך). פעילות מרכזית נוספת הייתה החתמת אנשי מילואים על הצהרה להפסקת התנדבותם לשירות מילואים עד לעצירת צעדי החקיקה המתוכננים.\nב-28 במרץ הודיעו מובילי הארגון שהשהו את המחאה בעקבות הצהרת ראש הממשלה בנימין נתניהו על השהיית החקיקה, על מנת לתת הזדמנות למהלך ההידברות וכי יהיו ב\"דקת קריאה\" לחידושה אם ההידברות לא תישא פרי. זמן קצר לאחר מכן שב הארגון לפעילות מחאה מלאה, לאחר שחברי הממשלה המשיכו לקדם את צעדי החקיקה.\nהחל מיוני 2023, פעילים של הארגון קיבלו הודעות על ביטול רישיון הנשק שלהם. הודעות על ביטול רישיון הנשק התקבלו גם לאחר אירועי 7 באוקטובר בקרב פעילים שהם קצינים במילואים עם נשק ארוך וחברים בכיתות כוננות.\nב-2 בפברואר 2024 פורסמו מטעם אחים לנשק מודעות ענק בעיתונים ובהם קריאה לקבוע תאריך מוסכם לבחירות עוד השנה.\n\nבמחאה קיימו פעילי הארגון מוקדי הפגנה, חלקם קבועים, מול בתיהם של שרים בממשלה וחברי כנסת ובקואליציה. בנוסף קיימו מחאות וביצעו פעולות שיבוש.\n\nב\"יום שיבוש\" של ארגוני המחאה ב-1 במרץ 2023 נחסם כביש 1 באזור שער הגיא והוקמת מעבר גבול סמלי בין הדמוקרטיה לדיקטטורה.\nיום שיבוש ב-9 במרץ, נחסמה הכניסה למשרדי פורום קהלת, עמותה בעלת השפעה דומיננטית על קידום צעדי החקיקה של הממשלה, באמצעות חוטי תיל ושקי חול. בפעילות נעצרו רון שרף, ממייסדי הארגון, וחמישה פעילים נוספים. באותו יום חסמו עשרות מפעילי הארגון, בהם מפקדי חיל הים לשעבר עמי אילון ודוד בן בעש\"ט, את נמל חיפה עם אבוקות וסירות, למשך כשעתיים תחת הכותרת \"בדיקטטורה אין חופש תנועה\".\nביום שיבוש ב-16 במרץ, הוקמה לשכת גיוס סמלית מול עיריית בני ברק בקריאה לשוויון בנטל.\nהגעת קבוצה של פעילים מהים, בקיאקים ובשחייה, להפגנה מול ביתו של ראש הממשלה בנימין נתניהו בקיסריה ב-17 במרץ, במטרה להעביר לו את המסר שעליו להתערב ו\"לעצור את ההפיכה המשטרית\"\nהפגנה בפתח היישוב קריית ארבע, בו מתגורר השר לביטחון לאומי איתמר בן גביר, וקריאה לו להתפטר מתפקידו, ב-26 במרץ. הפגנה נוספת התקיימה ב-4 במאי מול ביתו של בן גביר בקריית ארבע. הוקם מיצג העוסק במקרי הרצח בחברה הערבית וברצח הנשים\nביום העצמאות ה-75 למדינת ישראל ב-26 באפריל תלו פעילי הארגון שלט עם הכיתוב \"דמוקרטיה\" על מצוק מצדה ואת דגל ישראל ומגילת העצמאות בנחל קומראן. בנוסף קיימו פעילים מחיל הים משט לאורך חופי תל אביב בכ-150 יאכטות.\nביום השוויון הלאומי ב-4 במאי, נערכו הפגנות כנגד אי גיוס בני ישיבות סמוך לביתו של הרב גרשון אדלשטיין ונפתחה \"לשכת גיוס\" סמלית מול ישיבת פוניבז', בקריאה לחרדים לחתום על חוזה חדש עם המדינה ולקחת חלק בנטל השירות. כמו נערכה תפילת שחרית בשיתוף עם ארגון המחאה \"דתיים, ציוניים, דמוקרטים\" למול ביתו של השר בצלאל סמוטריץ' בקדומים\nהפגנה של עשרות פעילים מול ביתו של השר יצחק גולדקנופף בירושלים ב-16 במאי, במחאה על העברת הכספים הקואליציוניים לחרדים וקרן הארנונה. ב-17 במאי התקיימה הפגנה בבני ברק, בסמוך לביתו של יו\"ר ועדת הכספים ח\"כ משה גפני, כנגד הצעת חוק הארנונה וחלוקת התקציב הצפויה לציבור החרדי.\nחסימת הגישה לרחוב בעיר מודיעין שבו מתגורר שר המשפטים יריב לוין, עם גדרות תיל וצמיגים בוערים, ב-27 ביוני.\nביום מחאה שנערך ב-3 ביולי, חסמו פעילים את הכניסה לנמל חיפה.\nב-9 ביולי קיימו מאות פעילים \"לילה לבן\" מול ביתו של שר הביטחון, במהלכו נשאו נאומים בכירים לשעבר במערכת הביטחון וקראו לגלנט שלא לתת יד להמשך החקיקה.\nביום מחאה ב-18 ביולי אזקו עצמם עשרות פעילים בשרשראות לשער הקריה ברחוב קפלן, תל אביב. כמו כן, מאות מפגינים חסמו את הכניסות לבורסה לניירות ערך בתל אביב.\nב-24 באוגוסט הפגינו פעילי הארגון מול ביתו של בצלאל סמוטריץ' ביישוב קדומים, עם אבוקות ומיצג של לוחות הברית, ומנעו את יציאתו מביתו.\nב-11 בספטמבר, ערב הדיון בבג\"ץ על ביטול עילת הסבירות, הפגינו מאות פעילים ליד ביתו של יריב לוין, חסמו את חניון ביתו והוא חולץ ברכב אבטחה דרך יציאה צדדית.\nב-4 באוקטובר 2023, הפגינו אחים לנשק בנווה אטי\"ב נגד נתניהו שהתארח במלון ביישוב.\n\nלאורך תקופת המחאה נאמו מייסדי הארגון ופעילים מרכזיים בו בהפגנות, דוגמת הבמה המרכזית של המחאה ברחוב קפלן בתל אביב. פעילי הארגון התראיינו באמצעי התקשורת בישראל, וכתבות על הארגון פורסמו בתקשורת זרה ואף הוקדשה להם כתבה בתוכנית \"60 דקות\" האמריקאית. פעילי הארגון הקימו עמדות שיח מחוץ לבתי שרים וחברי כנסת וניהלו שיחות עם רבנים מהציונות הדתית במטרה לייצר הידברות ולהעביר את המסר שצבא העם מתפרק בעקבות צעדי החקיקה. כמו כן הוקם אוהל הידברות עם צעירים חרדים המגיעים ללשכת הגיוס בתל השומר לצורך קבלת פטור מגיוס, שפעל במשמרות, החל מ-20 במרץ. אנשי הארגון הפיקו סדרת סרטוני הסברה (\"המגדלור\") עם דמויות מובילות בחברה הישראלית. בנוסף נעשו פעולות הסברה וקירוב נקודתיות, ותפילה משותפת לשלמות העם, חלוקת זרי פרחים בתחנות המשטרה, וקמפיין הקורא לחרדים לחלוקה בנטל באמצעות שירות צבאי או אזרחי.\n\nב-21 במרץ קיימו מובילי הארגון מסיבת עיתונאים ובה הכריזו שיחתימו אנשי מילואים על עצומה לפיה יפסיקו את התנדבותם לשירות מילואים אם צעדי החקיקה המתוכננים יעברו. בימים שלאחר מכן הלכו והתרבו הדיווחים על חתימות של אנשי מילואים על העצומה.\nפעילי הארגון חזרו והזהירו מפני נזק בלתי־הפיך שיתרחש בצבא אם לא תיעצר החקיקה. ב-19 ביולי התכנסו חברי הארגון ברחבת מוזאון תל אביב לאירוע שבו הודיעו על השהיית ההתנדבות במילואים במטרה לשמור על ערכי רוח צה\"ל. בימים שלאחר מכן פנו פעילי הארגון לרמטכ\"ל רב-אלוף הרצי הלוי בדרישה: \"דפוק על השולחן ואמור בקול רם וברור: 'אתם מפרקים את צבא העם! החקיקה שלכם מסוכנת לביטחון המדינה!\"\nב-22 ביולי קיים הארגון מסיבת עיתונאים עם נציגי עשרות יחידות והודיע ש־10,000 איש הפסיקו התנדבותם למילואים בעקבות קידום החקיקה.\n\nב-16 באוגוסט 2023 הגיש הארגון לבג\"ץ עתירה למתן צווים לממשלה בנוגע להחלטתה לא לאכוף גיוס חרדים בעקבות פקיעת חוק שירות ביטחון.\n\nבבוקר 7 באוקטובר 2023, עם היוודע דבר מתקפת הפתע על ישראל ועל רקע הידיעות על הטבח בדרום, הודיעו מובילי התנועה שכל פעילות המחאה נפסקת, וקראו לחיילי המילואים להתייצב להגנת המדינה. הארגון פתח חמ\"ל הסעות לנקראים בצו 8 ולאזרחים הזקוקים להסעה מהעוטף, בעת שהתחבורה הציבורית לא פעלה עקב השבת. עוד באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. הארגון פעל במלחמה, במענה על צרכים אזרחיים וצבאיים, תחת השם \"החמ\"ל האזרחי\", שנרשם כעמותה בשם \"אחים ואחיות לישראל - חמ\"ל אזרחי\" עוד ביוני 2023.\nהתנועה הקימה חמ\"לים בתל אביב, בבית קמה ובאילת, שריכזו יוזמות שבהן פעלו 15 אלף מתנדבים. המתנדבים חילצו כ־2500 משפחות מאזורי העימות בעוטף עזה למרחבים מוגנים תוך כדי הלחימה של כוחות צה\"ל באזור, והסיעו חיילי מילואים ומשפחות, אירחו אותן, ומצאו פתרונות דיור עבורן; הם גם סייעו לכוחות הביטחון באיתור נעדרים באמצעים טכנולוגיים; חילצו בעלי חיים וחיות מחמד שנותרו באזורי העימות; חילקו ערכות רפואיות; הפעילו מערך תמיכה במשפחות חללים, נעדרים וחטופים; מסרו ארוחות חמות למשפחות הפצועים; סיפקו ציוד למשפחות המתאבלות; והקימו אתר הנצחה ומידע לזכרם של החיילים שנפלו והאזרחים שנרצחו.\nלקראת הלחימה ברצועת עזה, הארגון אסף ציוד נדרש למשפחות ולחיילים, וייבא בהיטס ציוד חסר כגון אפודים קרמיים ורובוטים דמויי־כלב. ב-20 באוקטובר החלו מתנדבי אחים לנשק לסייע במשקים חקלאיים בעוטף עזה, ובהמשך גם בצפון ישראל, שסבלו ממחסור בידיים עובדות.\nיוזמה נוספת של הארגון, \"בצרה קראת ואחלצך\" (First Line Med), עסקה בגיוס תרומות ורכישת ציוד רפואי שחולק ליחידות הצבא בחזית וכן למרפאות ואנשי ביטחון בעורף. בנוסף, היוזמה מסייעת במתן טיפולי בריאות הנפש לנפגעים.\nבנובמבר 2023 החל הארגון בהקמה והפעלה של כ-100 מרכזים לחינוך משלים, בשיתוף עם המועצות המקומיות והאזוריות באתרים אליהם פונו אזרחים, בהם חלה פגיעה משמעותית במסגרות החינוך הפורמלי ופעילויות החינוך המשלים, בעיקר לבני נוער.\nב-12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם נציגים תקשורת מהעולם, עיתונאים ישראלים, שגרירים זרים, ופוליטיקאים. גם הקומיקאי ג'רי סיינפלד ביקר בחמ\"ל הארגון.\nב-15 בנובמבר 2023 אישרה ועדת הכספים של הכנסת בנוהל מקוצר מתן זיכוי ממס לתרומות (סעיף 46) לעמותת \"אחים ואחיות לישראל - חמ\"ל אזרחי\", בשל תרומתה למדינה ואזרחיה מאז פרוץ המלחמה.\nב-20 במאי 2024 היה הארגון שותף, עם עוד ארגוני מחאה, בשיירת מחאה שעלתה לירושלים במטרה להפגין מול משכן הכנסת, בשעת פתיחת כנס הקיץ, בתמיכה בחטופים ובקריאה להקדמת הבחירות. המפגינים חסמו את כביש 1 ובמקום התפתחו עימותים בין מפגינים לשוטרים. שבעה מפגינים נעצרו ובית המשפט הורה על שחרורם.\nביוני 2024 נמנתה עמותת \"אחים ואחיות לישראל - חמ\"ל אזרחי\" עם מקבלי אות הנשיא להתנדבות, על פעילותה ש\"נעשתה בהיקף עצום, בכל הארץ עם עשרות אלפי מתנדבים ובזמן שיא\".\n\nהארגון קיבל את פרס ג'ון מקיין בכנס Halifax בקנדה על הגנתו על הדמוקרטיה הישראלית, וסיועו האזרחי מאז אירועי 7 באוקטובר. ב-18 בנובמבר 2023, העניק לו הפורום הביטחוני הבין-לאומי של הליפקס  את הפרס השנתי ע\"ש הסנטור ג'ון מקיין על \"מנהיגות יוצאת דופן בחתירה לצדק אנושי\".\nב־22 בינואר 2024 קיבל הארגון את אות גיבורי העורף של המועצה הציונית בישראל על פעילותו בעורף הישראלי במלחמה.\nב-28 בפברואר 2024 קיבלו הנשים הפעילות בארגון (\"אחיות לנשק\") את אות אבירות מרכז פרס לשלום ולחדשנות לאותה השנה, בעקבות פעילותן למתן מענה במגוון תחומים לאחר אירועי 7 באוקטובר.\nביוני 2024 הוענק אות הנשיא להתנדבות לחמ\"ל האזרחי שהפעיל הארגון בעת מלחמת חרבות ברזל. באותו החודש העניקה אוניברסיטת רייכמן לאייל נווה תואר דוקטור לשם כבוד, כהוקרה על הקמת החמ\"ל האזרחי.\nביולי 2024 העניק ראש עיריית שדרות, אלון דוידי, אות הוקרה לחמ\"ל האזרחי של \"אחים לנשק\", זאת בשל \"תרומתם הייחודית לעיר בתקופת המלחמה\".\n\nב-26 ביוני 2023 כינה השר בצלאל סמוטריץ' את פעילי הארגון \"טרולים\" בעקבות הודעתם על החזרת איום הפסקת ההתנדבות, וקרא לראשי מערכת הביטחון לטפל בהם בחומרה.\nב-27 ביוני 2023 לאחר שפעילים חסמו את הכניסה לרחוב מגוריו בעזרת גדרות תיל וצמיגים בוערים, כינה השר יריב לוין את המפגינים \"קבוצה אלימה\".\nב-18 ביולי 2023 תקף הרמטכ\"ל רא\"ל הרצי הלוי את הארגון ואמר \"כל מי שקורא לאי התייצבות בימים אלה, פוגע בצה\"ל, פוגע גם בביטחון המדינה\". ב\"אחים לנשק\" הגיבו: „הרמטכ\"ל יורה את חציו בכיוון הלא נכון. האחראים האמיתיים לסכנת האי התנדבות יושבים במשרדי הממשלה ומסדרונות הכנסת, קורעים את העם, מפרקים את הצבא ומסכנים את ביטחון ישראל. הפטריוטים הישראלים נמצאים היום ברחובות ומגינים על ישראל כיהודית ודמוקרטית, כי צבא עם יש רק בדמוקרטיה”.\nראש הממשלה בנימין נתניהו תקף את אנשי המילואים שהודיעו על הפסקת התנדבות ואמר: \"הסרבנות מסכנת את הביטחון של כל אזרחי ישראל. בדמוקרטיה הצבא כפוף לממשלה ולא מכופף את הממשלה. כשגורמים בצבא מנסים באיומים להכתיב את מדיניות הממשלה זהו דבר פסול, ואם הם מכתיבים אותה - זהו קץ הדמוקרטיה. מי שגורר את צה\"ל לוויכוח הפוליטי, מי שמאיים בסרבנות, צריך לדעת שסרבנות מצד אחד מובילה בהכרח לסרבנות מהצד השני”. \"אחים לנשק\" הגיבו: „מי שציפה בערב תשעה באב למנהיגות אחראית ומאחדת קיבל את ביבי לחוץ מסית משקר ומרמה את הציבור. ביידן, הנגיד, מנדלבליט, ראשי מערכת הביטחון והעם כבר אמרו לך כולם – רק גניזה של חוקי הדיקטטורה תציל את ישראל כי עילת הסבירות היא דיקטטורה על מלא. כמו ששמרנו על מדינת ישראל במשך עשרות שנים ככה נמשיך לשמור ולהגן עליה כמדינה יהודית ודמוקרטית לדורות. צבא העם יש רק בדמוקרטיה”.\nבמהלך ההפגנה המרכזית נגד צעדי החקיקה ברחוב קפלן בתל אביב, ב-1 ביולי 2023, התפתח עימות אלים בין פעילי הארגון לבין פעילי \"הגוש נגד הכיבוש\" שהניפו דגלי פלסטין, וניסו לפרוש שלט שעליו כתוב \"חובה להתנגד לטרור מתנחלים\". בתגובה, אחד מפעילי הארגון תקף בגז פלפל מפגין שהיה בידו דגל אש\"ף, במקום התפתח עימות והתוקף עוכב לחקירה. האירוע גרר ביקורת, וגם הארגון פרסם הודעה שבה כתב שהוא מכבד את כל שותפיו למחאה ומגנה את גילויי האלימות.\n\n אתר האינטרנט הרשמי של אחים ואחיות לנשק\n אחים ואחיות לנשק, ברשת החברתית פייסבוק\n אחים ואחיות לנשק, ברשת החברתית אקס (טוויטר)\n אחים ואחיות לנשק, ברשת החברתית אינסטגרם\n אחים ואחיות לנשק, ברשת החברתית טיקטוק\n אחים ואחיות לנשק, ברשת החברתית LinkedIn\n אחים ואחיות לנשק, סרטונים בערוץ היוטיוב\nאחים ואחיות לישראל - חמ\"ל אזרחי (ע\"ר), באתר \"גיידסטאר ישראל\"\nעדכונים מהחמ\"ל האזרחי של אחים לנשק\nערוץ 13, המקור, עונה 22, פרק 6: המהפכה המשפטית | משדר מיוחד\n אחים לנשק - פורום חדש של יוצאי יחידות עילית בו חברים לוחמים בעלי דעות משני צידי המתרס, סרטון בערוץ \"דמוקרטTV\", באתר יוטיוב (אורך: 10:11)\n המרקרים, \"ראיתי מה קורה בבית שמש והבנתי - בתוך עשור ישראל כולה תיראה כך\", באתר TheMarker‏, 27 באפריל 2023\nThe Marker, \"מזל שהחומר האנושי בכנסת גרוע. מיהרו לחוקק הכל - וחשפו את קהלת\", פודקאסט \"האינטרסנטים\", 27 ביולי 2023.\n באין מדינה יש אזרחים - כל הטוב הזה, סרטון בערוץ \"כאן 11\", באתר יוטיוב (אורך: 9 ד'), 8 בנובמבר 2023",
    "pageid": 2243041
  },
  {
    "title": "אינסטגרם",
    "extract": "אינסטגרם (באנגלית: Instagram) הוא יישום חינמי אמריקאי ורשת חברתית עצמאית לשיתוף תמונות וסרטוני וידאו קצרים של עד דקה, כאשר כל שיתוף נקרא \"רשומה\" (Post), שמאז 2012 מפותחת על ידי הבעלים מטא. היישום מאפשר למשתמשים לצלם תמונות או סרטונים, ולאחר מכן לשתף אותם ברשתות החברתיות האחרות (פייסבוק, טוויטר, טאמבלר) או בדואר אלקטרוני. וכן לעקוב אחרי משתמשים אחרים באמצעות הרשת החברתית של אינסטגרם, שם ניתן לצפות ולהגיב על פוסטים של אנשים אחרים. עוד מאפשר היישום הוספה של מסננים גרפיים שונים המשדרגים את חזות הפוסטים ומעניקים להם מראה שונה. בשנים האחרונות נוספו כלים כגון: \"סטורי\" - סרטון/תמונה שניתן לצפות בהם למשך 24 שעות, \"רילס\" - סרטונים שמורכבים מכמה סרטונים או תמונות עד 30 שניות, ואופציה לרכוש פריטים בחנויות בתוך האפליקציה.",
    "pageid": 984193
  },
  {
    "title": "אלכסנדר הגדול",
    "extract": "אלכסנדר השלישי ממוקדון, המוכר יותר כאלכסנדר הגדול (ביוונית: Αλέξανδρος ο Μέγας), והידוע בעברית גם כ\"אלכסנדר מוקדון\" (ביוונית: Αλέξανδρος ο Μακεδών; ככל הנראה 20 או 21 ביולי 356 לפנה\"ס – 10 או 11 ביוני 323 לפנה\"ס) היה מלך מוקדון, ומגדולי המצביאים והמדינאים של העת העתיקה. כיבושיו הנרחבים כללו את ערי המדינה של יוון העתיקה, כל שטחה של האימפריה הפרסית, מספר אזורים במרכז אסיה ואף חלקים מתת-היבשת ההודית.\nאלכסנדר תואר כגבר אתלטי, אמיץ ויפה תואר, אולם ככל הנראה שזורים בתיאורים אלו גם דברי חנופה. רבים, במיוחד במצרים, סגדו לו, אם כי רבים מקרב האריסטוקרטיה היוונית-מוקדונית סירבו בתוקף להשתחוות לו. אישיותו והישגיו של אלכסנדר שימשו מופת לאישים מפורסמים רבים לאורך ההיסטוריה, שאחד מהבולטים בהם הוא יוליוס קיסר.\nעל אף שמת בגיל צעיר (כמעט 33), הותיר אלכסנדר הגדול חותם משמעותי על ההיסטוריה. כיבושיו הנרחבים פתחו תקופה חדשה בתולדות האנושות – התקופה ההלניסטית. חזונו של אלכסנדר, שכלל שילוב המזרח עם המערב, שילוב תרבות, דת, מנהגים וקשרי משפחה, בא לידי ביטוי בתרבות ההלניסטית שמיזגה את יסודותיה של תרבות יוון העתיקה עם תרבויות בני המקום. השפעותיה של התרבות ההלניסטית בתחום האמנות, הפילוסופיה ובתחומים אחרים ניכרים עד עצם היום הזה.",
    "pageid": 581
  },
  {
    "title": "אנה זק",
    "extract": "אנה קוזניקוב (ברוסית: Анна Кузенкова; נולדה ב-12 במרץ 2001), המוכרת בשם הבמה אנה זק (Анна Зак), היא זמרת, אושיית רשת, דוגמנית ומגישה ישראלית ילידת- מרוקו\n\nנולדה בשם אנה קוזניקוב בסוצ'י שברוסיה, ובגיל 10 עלתה לישראל עם אביה דניס קוזניקוב, אמהּ נטליה, אחותה הגדולה וסביהם, והם השתקעו באשדוד. טרם עלייתם, אמהּ הייתה אחות בבית חולים, ואביה עסק בנדל\"ן. לאחר מכן הוריה נפרדו, ואביה חזר לרוסיה. היא התחנכה בבית ספר מקיף ח' שבאשדוד. שם המשפחה זק, שמשמש אותה, נבחר כשם במה קצר וקליט.\nמשפחתו של אביה יהודיה, בעוד משפחתה של אמהּ לא, ולפיכך זק עצמה אינה נחשבת ליהודייה על פי ההלכה. ב-2018, בריאיון ל\"את\", סיפרה זק שהיא לא שקלה לעבור גיור, אך היא מרגישה מאוד מחוברת לישראל ולתרבות שלה.\nבמרץ 2020 התגייסה לשירות בצה\"ל ביחידת מיטב, במחלקת עידוד גיוס ודיגיטל, והשתחררה כעבור שנתיים.\n\nזק החלה להתפרסם לאחר שהופיעה בשנת 2014 בעונתה השנייה של שעשועון הריאליטי \"הבנים והבנות\" בערוץ הילדים. התוכנית גרמה להיחשפותה של זק ולפריצתה ברשתות החברתיות.\n\nזק הופיעה בפרסומות של חברות ומותגים שונים, בישראל ומחוצה לה. באוגוסט 2016 שימשה כפרזנטורית של רשת הנעליים הישראלית \"Scoop\", ולפני כן הצטלמה לקמפיין עולמי של מותג הסרת השיער \"Veet\", השתתפה בקמפיין מותג הקוסמטיקה \"סקין גירל\" שעלה באירופה ואמריקה, בקמפיין של שוקו \"יטבתה\", ובסרטון של \"המרכז לאינטרנט בטוח\". בדצמבר 2016 היא שימשה כפרזנטורית של ליין הנערות של חברת האופנה הישראלית \"Adika\".\nב-2017 דגמנה לחברת הביגוד הישראלית \"FIX\". ביוני 2017 נבחרה להיות הפרזנטורית החדשה של רשת \"אופיס דיפו\" בישראל, וכחודש לאחר מכן, פורסם כי נבחרה להוביל קמפיין של חברת האקססוריז הישראלית \"TOPTEN\" לצד רוסלנה רודינה.\nלזק יש מעל 5 מיליון עוקבים באפליקציית TikTok ומעל 1.4 מיליון עוקבים באינסטגרם. לפי דו\"ח של חברת הניטור והמדידה SpyTheNet לחודש מרץ 2017, שפורסם באתר איגוד האינטרנט הישראלי, זק הייתה במקום הראשון ברשימת הישראלים המשפיעים באינסטגרם, עם מיליון עוקבים, ו-85 אלף אינטראקציות בממוצע לתמונה/וידאו.\nבינואר 2017 זכתה בתואר האינסטגרם המוביל בבני נוער, בטקס תחרות האינסטגרם של השנה. באפריל 2017 זכתה במקום הראשון ב\"אירוע אליפות המיוזיקלי\" הראשון שנערך בסינמה סיטי גלילות.\nבמאי 2017 פורסם כי התקבלה לשלבים האחרונים של האודישנים ללהקה גלובלית חדשה בשם \"Now United\", פרי יצירתו של המפיק האנגלי סיימון פולר (מייסד הספייס גירלז) שתורכב מ-11 כוכבים מכל רחבי העולם. אולם ב-2018 התגלה שהיא תשמש כאחת הפרזנטוריות בלבד, ולא תופיע איתם כלל, מה שגרם לזק להחליט לא להצטרף אליהם.\nבספטמבר 2017 הוציאה חברת הבישום הישראלית \"SPRING\" קולקציית בשמים הנושאת את שמה.\nבנובמבר 2017 נבחרה להיות הפנים החדשות של חברת האופנה הישראלית \"Twentyfourseven\". נבחרה על ידי השבועון \"מעריב לנוער\" ל\"בחירת השנה ברשת\" לשנת 2017. בנוסף, נבחרה ל\"כוכבת השנה ברשת\" בטקס נבחרי פרוגי לשנת 2017.\nבפברואר 2019 נבחרה להיות הפרזנטורית של חברת האופנה הישראלית \"עדיקה\".\nמאז 2020 זק היא הפרנזטורית ביחד עם סטטיק ובן-אל תבורי של אורבניקה, חברת-הבת של קבוצת האופנה הישראלית הודיס (ביחד עם קרולינה למקה).\nבספטמבר 2020 השתתפה זק בקמפיין של משרד הבריאות, כדי להעלות את מודעות הציבור לחבישת המסיכה בזמן מגפת הקורונה העולמית בישראל.\n\nבאוקטובר 2017 החלה להגיש פינה שבועית של מצעד סרטונים בתוכנית האקטואליה והבידור \"הצנרת\", שעלתה לשידור בערוץ 2 של רשת, ועברה בנובמבר 2017 לערוץ רשת 13.\nבנובמבר 2018 השתתפה לצידה של קים אור אזולאי בתוכנית \"הכוכב של קים ואנה\" בערוץ TeenNick בישראל.\nבשנת 2020 החלה להנחות את שעשועון הריאליטי \"הבנים והבנות\" בערוץ הילדים לצד עודד פז ובן זיני.\nבאותה שנה החלה לשחק בתפקיד מרכזי בתור שיקמה בסדרת הנוער \"זיגי\" שבערוץ טין ניק בישראל למנויי הוט.\nשיחקה בתפקיד הנשי הראשי בתור סשה פרוסקה בסרט הנעורים הישראלי \"הרפסודה\" שיצא לאקרנים ב-2021, בו זק גם ביצעה את שיר הנושא \"סוף אחר\".\nבמאי 2023 עלתה סדרת הנוער המוזיקלית-קומית \"לעוף על אנה\" בערוץ TeenNick למנויי yes, בכיכובה של זק, העוקבת אחר נערה בשם אנה סולינסקי, שבבוקר אחד הופכת לכוכבת בינלאומית. הסדרה מבוססת באופן רופף גם על חייה של זק עצמה.\n\nביוני 2017 השתתפה זק בתוכנית הדוקו-ריאליטי \"להיות זמרת\" בערוץ 24.\nב-23 באוגוסט 2017, הוציאה במסגרת התוכנית \"להיות זמרת\" את הסינגל הראשון שלה \"Money Honey\". באותה שנה זכתה זק בתואר \"כוכבת הרשת של השנה\" בטקס נבחרי הילדים 2017 של ערוץ הילדים. ב-24 בדצמבר 2017 הוציאה את הסינגל השני שלה \"My Love\".\nב-27 במרץ 2018 הוציאה את הסינגל השלישי שלה \"Bang Bang\". בקיץ 2018 זק נבחרה לשיר את שיר הנושא של הסרט \"עד הקצה - ג'סטה 2\", בו גם שיחקה. ב-20 באוגוסט 2018 התארחה בסינגל \"Gravity\", של המוזיקאי הצרפתי ריצ'רד אורלינסקי בשיתוף הראפר האמריקאי פאט ג'ו.\nזק השתתפה במופע הפסטיגל שנערך ב-2019, כמו כן השתתפה בפעם השנייה ברציפות בפסטיגל שנערך באותה שנה, אם כי באופן מקוון בעקבות מגבלות מגפת הקורונה העולמית בישראל, וציין 40 שנות קיום למופע. בפסטיגל זה זק חידשה את השיר \"קטן זה הכי כיף בעולם\" שביצעו במקור להקת היי פייב.\nבאוגוסט 2020 הוציאה ביחד עם סטטיק ובן-אל תבורי את השיר \"קוביות\", השיר קיבל ביקורות שליליות על המילים ותוכן השיר, באותה שנה הוציאה את השיר \"בלוק\". ב-28 ביוני הוציאה (בשיתוף עם ערוץ הילדים) את השיר \"סימן שאנחנו מגזימים\" במטרה להילחם באלימות ובבריונות ברשת.\nבשנת 2021 הוציאה את מיני-אלבום הבכורה שלה, \"רצה סולו\". באפריל, חידשה את השיר \"שמור על העולם\" ביחד עם מבצעו המקורי דוד ד'אור. באותה שנה הוציאה זק את השיר \"בוקר טוב עולם\" בשיתוף פעולה עם נסרין קדרי והצמד דולי ופן, את שיר הגאווה \"גבר בפוראבר\" שיצא לקראת מצעד הגאווה בתל אביב בהשתתפות פוראבר תל אביב, ואת השיר \"כל הבאז\" שהיה שיתוף הפעולה השני שלה עם ג'ורדי.\nבינואר 2022 הוציאה את השיר \"לך לישון\", השיר היווה פריצת דרך בקריירה שלה לאחר שהיה לשירה הראשון אשר נכנס לפלייליסט של גלגלצ ואף הגיע למקום הראשון במצעד השבועי של התחנה. ב-22 במאי הוציאה את השיר \"מי זאת\", השיר שיחזר את הצלחת הסינגל הקודם ואף הוא הגיע למקום ראשון בגלגלצ, וכן במצעד השבועי של מדיה פורסט. באותה שנה התארחה ב\"האח הגדול עונה 12\" כאשר הופיעה לדיירים. זק השתתפה בפסטיגל 2022. באוקטובר 2022 הוכרז כי היא מועמדת בפעם השנייה לפרס המוזיקה של MTV אירופה למופע הישראלי הטוב ביותר לשנת 2022. באותו החודש לקחה זק חלק בספיישל הטלוויזיוני \"מחווה לדנה אינטרנשיונל\", ששודר לרגל ציון 20 שנה לארגון נוער גאה (איגי) ולקריירה המוזיקלית של הזמרת-יוצרת הישראלית דנה אינטרנשיונל. היא ביצעה את \"Love Boy\". ב-11 בדצמבר 2022, יצא לאור השיר \"ראשון בבוקר\" ביחד עם הזמרות עדן בן זקן ונונו. ב-23 באוקטובר הוציאה את השיר \"מה נשאר לי ממך\".\nב-21 במרץ 2023 הוציאה את השיר \"Hoodie\" יחד עם הזמר מרגי. ב-28 במאי הוציאה לאור את הסינגל \"אולסטאר וגופיות\". ב-27 באוגוסט הוציאה את הסינגל \"כולם מזיזים\".\nב-9 במאי 2024 יצא לאור אלבום האוסף \"ישראל בידור – שרים למדינה\", שם ביצעה זק את השיר \"אלבבאלה\" לצד כפיר צפריר. ב-19 ביוני הוציאה את השיר \"וויני וידי ויצ'י\". הקליפ הנלווה צולם כולו במצלמת פילם. ב-2 ביולי הוציאה את השיר \"עוד אחד\".\n\nבין השנים 2020–2023 הייתה בזוגיות עם הזמר רועי סנדלר. החל מדצמבר 2023 נמצאת בזוגיות עם הזמר והשחקן יהונתן מרגי.\nב-10 במרץ 2021 שודר הפרק \"לאן נעלמה אנה זק?\" בתוכנית התחקירים \"חשיפה\" בקשת 12, בה חשפה זק שלקתה בשיתוק על שם בל במהלך שנת 2020, ולאחר מכן החלימה.\n\n ערך מורחב – דיסקוגרפיה של אנה זק\n\n2021: רצה סולו\n2023: לייב סשן (Live)\n\n אנה זק, ברשת החברתית אינסטגרם\n אנה זק, ברשת החברתית טיקטוק\n אנה זק, סרטונים בערוץ היוטיוב\nאנה זק, במיזם \"אישים\" לתיעוד היצירה הישראלית\n אנה זק, במסד הנתונים הקולנועיים IMDb (באנגלית)\nאנה זק, באתר \"אידיבי\", מאגר הידע העברי לקולנוע ישראלי ועולמי\nאנה זק, באתר שירונט\n אנה זק, באתר אייטונס  (באנגלית)\n אנה זק, באתר ספוטיפיי\n אנה זק, באתר Last.fm (באנגלית)\n אנה זק, באתר AllMusic (באנגלית)\n אנה זק, באתר דיזר\n אנה זק, באתר Yandex.Music (ברוסית)\nאנה זק, באתר Genius\nאנה זק, דף שער בספרייה הלאומית\nאנה זק, במאגר הידע העברי לקולנוע ישראלי ועולמי \"אידיבי\"\nיפעת טאו, אנה זק, בת 16 מאשדוד, הפכה לתעשיה של נערה אחת, באתר nana10‏, 22 בספטמבר 2017\n  גבי בר־חיים, נערה עם מיליון עוקבים, באתר \"ידיעות אחרונות\", 20 בנובמבר 2017\nאנה זק: \"ראיון בלי פילטרים\", באתר מאקו, 20 בנובמבר 2017\nהדס בשן, ‏הסולו של אנה, באתר ‏מאקו‏, 11 בינואר 2018\n  מירי בן־דוד ליוי, \"אני ממש לא רוצה חיים פשוטים\", באתר \"ידיעות אחרונות\", 22 בספטמבר 2018\n  רתם איזק, מעלה פרופיל, באתר \"ידיעות אחרונות\", 4 במאי 2020\nאפרת וכטל, ‏יש לי את הסיפור שלי, באתר ‏מאקו‏, 11 במאי 2023\nערן סויסה, \"כשאמרו לי שמה שהבטיחו לא יקרה, רציתי פשוט להיעלם\": אנה זק פותחת הכל, באתר ישראל היום, 27 ביולי 2023",
    "pageid": 1477589
  },
  {
    "title": "בואינג 707",
    "extract": "בואינג 707 הוא מטוס נוסעים מסחרי צר-גוף בעל ארבעה מנועים, שפותח בחברת בואינג בשנות ה-50 של המאה ה-20. שם הדגם מבוטא בצורה פופולרית \"שבע-אפס-שבע\". פאן אמריקן וורלד איירווייז החלה להפעיל את השירות המסחרי הראשון באמצעות דגם זה לפריז החל ב-26 באוקטובר 1958. בואינג סיפקה 1,010 יחידות של מטוס ה-707, ובכלל זה גם מדגם קטן ומהיר יותר שנקרא בואינג 720. אף על פי שהמטוס לא היה מטוס הנוסעים הסילוני המסחרי הראשון, ה-707 היה בין מטוסי הסילון הראשונים שזכו להצלחה מסחרית. מטוס זה הפך לכלי התובלה העיקרי להובלת נוסעים מסחרית בשנות ה-60, ונותר נפוץ גם לאורך שנות ה-70 של המאה ה-20. מטוס זה נתפס אצל רבים כמטוס שהוביל לתקופה הסילונית. מטוס הבואינג 707 הפך את בואינג לאחת מיצרניות מטוסי הנוסעים העיקריות והיה המטוס הראשון בסדרת ה-7x7 של החברה.",
    "pageid": 63744
  },
  {
    "title": "ברכת הגומל",
    "extract": "בִּרְכַּת הַגּוֹמֵל היא ברכת שבח לה' על טובה שגמל למברך, שאותה מברך אדם שהיה בסכנת חיים או בסכנה משמעותית אחרת וניצל ממנה.",
    "pageid": 344331
  },
  {
    "title": "גלריית דגלי מדינות העולם",
    "extract": "גלריית דגלי מדינות העולם:\n\nא • ב • ג • ד • ה • ו • ז • ח • ט • י • כ • ל • מ • נ • ס • ע • פ • צ • ק • ר • ש • ת  מדינות עצמאיות שאינן מוכרות או שנויות במחלוקת",
    "pageid": 1094082
  },
  {
    "title": "דמוגרפיה של העולם",
    "extract": "נכון לנובמבר 2022, אוכלוסיית כדור הארץ עברה את סך השמונה מיליארד בני אדם. מדי שנה, נוספים לאוכלוסיית העולם (נכון ל-2017) כ-83 מיליון בני אדם, שהם כ-1.1 אחוזים מאוכלוסייתו.\nהמדינות אשר בהן האוכלוסייה הכי גדלה מבחינת מספרית הן הודו (20% מהאוכלוסייה שהתווספה לעולם בין 2010 ל-2023 מגיעה ממנה) שאחריה, סין, פקיסטן, ניגריה, אתיופיה, אינדונזיה, הרפובליקה הדמוקרטית של קונגו, ומצרים כך ש-8 מדינות אחראיות לכמחצית מגידול האוכלוסייה בעולם בעשור השני של המאה ה-21.",
    "pageid": 1202842
  },
  {
    "title": "דניאל גל",
    "extract": "דניאל גל (נולדה ב-27 ביולי 1987) היא שחקנית ישראלית.",
    "pageid": 1352084
  },
  {
    "title": "דפנה ליאל",
    "extract": "דפנה לאה ליאל (נולדה ב-30 במאי 1983) היא עיתונאית ישראלית המשמשת ככתבת כנסת, פרשנית פוליטית וכמגישה מחליפה בחברת החדשות.",
    "pageid": 1131143
  },
  {
    "title": "האוס (סדרת טלוויזיה)",
    "extract": "האוס (באנגלית: .House M.D) היא סדרת דרמה רפואית אמריקאית, ששודרה ברשת פוקס בין 16 בנובמבר 2004 ל-21 במאי 2012. הדמות הראשית בסדרה היא הרופא דוקטור גרגורי האוס (יו לורי), גאון רפואי המכהן כראש מחלקת אבחון רפואי (דיאגנוסטיקה) בבית החולים האוניברסיטאי הבדיוני פרינסטון-פליינסבורו שבניו ג'רזי. בסיסה הרעיוני של הסדרה נהגה על ידי פול אטנסיו ודייוויד שור, שהיה גם האחראי הראשי ליצירת הדמות גרגורי האוס. הסדרה צולמה בעיקר בסנצ'ורי סיטי.\nההיפותזות של דוקטור האוס על מחלותיהם של חוליו מבוססות על תובנות שנויות במחלוקת, ובשל כך הוא מתעמת רבות עם חברי הצוות שלו ועם דוקטור ליסה קאדי (ליסה אדלשטיין), מנהלת בית החולים ודיקנית הרפואה. חברו האמיתי היחיד של האוס הוא דוקטור ג'יימס וילסון (רוברט שון לאונרד), ראש המחלקה לאונקולוגיה. חברי צוות האבחון של האוס בשלוש העונות הראשונות של הסדרה הם הרופאים רוברט צ'ייס (ג'סי ספנסר), אליסון קמרון (ג'ניפר מוריסון) ואריק פורמן (עומאר אפס). בסיום העונה השלישית מפורק הצוות, אך תוך זמן קצר פורמן חוזר אליו, והאוס בוחר בהדרגה שלושה חברי צוות חדשים: רמי \"13\" האדלי (אוליביה ויילד), כריס טאוב (פיטר ג'ייקובסון) ולורנס קאטנר (קאל פן), שדמותו הוצאה מהתסריט לקראת סיום העונה החמישית. עד תחילת העונה השישית, מופיעים צ'ייס וקמרון בתפקידים אחרים בבית החולים. קמרון עזבה את בית החולים בחלק זה של העונה, וצ'ייס חזר לצוות האבחון. בעונה שמונה ד\"ר קאדי לא משחקת.\nהסדרה זכתה לביקורות חיוביות רבות ולאחוזי צפייה גבוהים, ובין העונה השנייה לרביעית היא אף הייתה אחת מעשר התוכניות הנצפות ביותר בארצות הברית. הסדרה זכתה במספר פרסים, בהם פרס פיבודי, שני פרסי גלובוס הזהב וארבעה פרסי אמי. הסדרה נכנסה לספר השיאים של גינס לשנת 2012 כסדרה הנצפית ביותר בעולם, המשודרת ב-66 מדינות לכ-82 מיליון צופים; גם השחקן יו לורי נכנס לספר, כשחקן סדרת הדרמה בעל השכר הגבוה ביותר (700 אלף דולר לכל פרק בעונה השמינית).\nבפברואר 2012 הודיעו יוצרי הסדרה כי שידור הסדרה יסתיים בתום העונה השמינית, פרק הסיום שודר בארצות הברית ב-21 במאי באותה שנה.\nבישראל שודרה הסדרה בערוץ HOT3 בכבלים ובערוצי התאגיד מַכַּאן 33 וכאן 11, ומאוחר יותר בנטפליקס.",
    "pageid": 180779
  },
  {
    "title": "האמת שאנו מחזיקים: מסע אמריקני",
    "extract": "האמת שאנו מחזיקים: מסע אמריקני (באנגלית: The Truths We Hold: An American Journey) הוא ספר זיכרונות מאת סגנית נשיא ארצות הברית, קמלה האריס.\nהספר פורסם לראשונה בהוצאת ספרי פינגווין ב־8 בינואר 2019.",
    "pageid": 1911822
  },
  {
    "title": "היכל מנורה מבטחים",
    "extract": "היכל מנורה מבטחים (נקרא גם \"היכל הספורט יד אליהו\") הוא היכל כדורסל ובידור הממוקם בשכונת יד אליהו שבתל אביב. בהיכל 10,383 מקומות ישיבה, במקום השני בין היכלי כדורסל בישראל, ומתקיימים בו אירועי ספורט, בידור וכינוסים מהבולטים בישראל.\nהיכל הספורט, השייך לעיריית תל אביב-יפו ומנוהל על ידי חברת \"היכלי הספורט תל אביב-יפו\", משמש זה שנים רבות כמגרשה הביתי הבלעדי של קבוצת מכבי תל אביב בכדורסל. ההיכל נחשב בעבר לאחד ממגרשי הכדורסל הביתיים ביותר באירופה וניצחון על \"מכבי תל אביב\" באולמה הביתי נחשב למשימה קשה במיוחד. במשחקיה של מכבי תל אביב מול קבוצות מאירופה מתמלא ההיכל בכ-11,000 אוהדים המעניקים לקבוצתם דחיפה מורלית חזקה. אוהדי הקבוצה ידועים באירופה בשל האווירה הביתית שהם יוצרים בהיכל ובשל תמיכתם בקבוצה גם במשחקי החוץ. בעבר גם קבוצת הכדורעף של מכבי תל אביב אירחה את משחקיה הביתיים בהיכל עד לפתיחתו של אולם הספורט הדר יוסף בשנת 1995.\nההיכל מורכב משני מפלסים (אולם ויציע), שכל אחד מהם מחולק ל-12 שערים. עד פתיחתו של פיס ארנה ירושלים בשנת 2014 היה היכל מנורה מבטחים ההיכל הגדול בישראל. במשך השנים הועלו בו אירועים המוניים שונים, כגון פסטיגלים, מחזות זמר, הופעות של זמרים מישראל ומהעולם, כנסים של הציבור החרדי ותחרויות הרובוטיקה של ארגון FIRST.\nב-12 בדצמבר 2015 האולם נבחר לארח את אחד מארבעת הבתים במסגרת אליפות אירופה בכדורסל 2017.",
    "pageid": 104690
  },
  {
    "title": "התפלגות נורמלית",
    "extract": "התפלגות נורמלית היא התפלגות חשובה ביותר בסטטיסטיקה תאורטית וביישומיה בכל תחומי המדע. חשיבותה הרבה נובעת ממשפט הגבול המרכזי, לפיו הממוצע של משתנים בלתי תלויים בעלי אותה התפלגות, לאחר תקנון מתאים, מתכנס בהתפלגות אל ההתפלגות הנורמלית. לכן מופיעה התפלגות זו בכל מקום בו לוקחים ממוצע של משתנים רבים, כגון גובה ממוצע של אנשים באוכלוסייה, ממוצע טעויות מדידה מקריות במדידות חוזרות של אותו גודל, וכדומה. מדדים פסיכומטריים שונים, כגון מבחן מנת משכל, מתוכננים בכוונה תחילה להתפלג באופן נורמלי.\nההתפלגות הנורמלית הסטנדרטית (קרויה גם התפלגות Z) היא השימושית ביותר במשפחת ההתפלגויות הנורמליות.\nעל ידי מתיחה (כלומר, הכפלה בקבוע) והזזה (הוספת קבוע) של משתנה מקרי בעל התפלגות נורמלית סטנדרטית, מתקבלת משפחה כללית יותר של התפלגויות, שכל אחת מהן היא התפלגות נורמלית. זוהי דוגמה למשפחה מעריכית של התפלגויות. בתוך המשפחה, אפשר לזהות התפלגות נורמלית מסוימת על-פי שני פרמטרים: התוחלת והשונות שלה. להתפלגות הנורמלית הסטנדרטית יש תוחלת 0, ושונותה 1.\nההתפלגות הנורמלית נקראת גם גאוסיאן על שמו של קרל פרידריך גאוס, וגם עקומת הפעמון, משום שהגרף של פונקציית הצפיפות שלה מזכיר בצורתו פעמון.",
    "pageid": 40045
  },
  {
    "title": "זיגמונד פרויד",
    "extract": "זִיגְמוֹנְד פְרוֹיְד (בגרמנית: Sigmund Freud, נולד בשם זיגיסמונד שלמה פרויד (Sigismund Schlomo Freud);‏ 6 במאי 1856, מוראביה – 23 בספטמבר 1939, לונדון) היה פסיכיאטר ונוירולוג יהודי-אוסטרי, אבי הפסיכואנליזה, אחד ההוגים החשובים בתחום תורת האישיות ומהמדענים ואנשי הרוח הבולטים והמשפיעים ביותר במאה העשרים.",
    "pageid": 1723
  },
  {
    "title": "חוסיין בדר א-דין אל-חות'י",
    "extract": "חוסיין בדר א-דין אל-חות'י (בערבית: حسين بدر الدين الحوثي; 20 באוגוסט 1959 – 10 בספטמבר 2004) היה מנהיג דתי, פוליטי וצבאי זיידי תימני, חבר אספת הנבחרים של תימן. אל-חות'י היה גורם מרכזי בהתקוממות השיעית בתימן נגד הממשלה שהחלה ב-2004, והתנועה החות'ית נקראה על שמו לאחר שנהרג באותה שנה.",
    "pageid": 2273829
  },
  {
    "title": "חטיבה 401",
    "extract": "חטיבה 401, המכונה גם \"עוצבת עקבות הברזל\", היא חטיבת שריון סדירה בצה\"ל תחת פיקוד עוצבת הפלדה (אוגדה 162). כיום החטיבה מפעילה טנקי מרכבה סימן 4מ עם מערכת הגנה אקטיבית לטנקים \"מעיל רוח\" ומערכת ניהול קרב ממוחשבת צי\"ד, וכן החלה בקליטת טנקים מסוג מרכבה ברק. טנקים אלה הם המתקדמים בצה\"ל ובין המתקדמים בעולם. מפקד החטיבה הנוכחי הוא אלוף-משנה אחסאן דקסה.",
    "pageid": 18478
  },
  {
    "title": "חנן קולמן",
    "extract": "חנן קולמן (באנגלית ובדנית: Hanan Coleman;‏ נולד ב-10 במרץ 1984) הוא כדורסלן עבר דני-אמריקאי-ישראלי ששיחק בעמדת הרכז. קולמן שיחק אחת-עשרה עונות במספר קבוצות בליגת העל בישראל, בין השאר במכבי חיפה, עמה זכה באליפות המדינה ובהפועל חולון, עמה זכה בגביע המדינה. כמו כן שיחק קולמן במספר קבוצות בסקנדינביה.",
    "pageid": 559320
  },
  {
    "title": "טיפאני טראמפ",
    "extract": "טיפאני אריאנה טראמפ (בשם מלא באנגלית: Tiffany Ariana Trump; נולדה ב-13 באוקטובר 1993) היא בתו הרביעית של נשיא ארצות הברית ה-45, דונלד טראמפ, בתו היחידה מאשתו השנייה מרלה מייפלס.",
    "pageid": 1474452
  },
  {
    "title": "יהדות חרדית",
    "extract": "היהדות החרדית היא ענף של היהדות האורתודוקסית המתאפיינת בהקפדה רבה יחסית על שמירת מצוות וקיום ההלכה, ובשמרנות מבחינת תרבותה ואורח חייה.\nהחרדיוּת נולדה במרכז ומזרח אירופה בעת החדשה, כתגובה לתהליכי המודרניזציה, התירבות והאמנציפציה שעברו על היהודים משלהי המאה ה-18, עלייתן של מגמת ההתערות מחד והתנועות הלאומיות היהודיות מאידך. היא התגבשה במידה רבה לאחר השואה. הריכוזים החרדיים העיקריים הם בישראל, ארצות הברית, בלגיה, בריטניה וצרפת.\nבסוף שנת 2023, היוו החרדים מיעוט של כ-12% מכלל האוכלוסייה בישראל.",
    "pageid": 6909
  },
  {
    "title": "יוסף חדאד",
    "extract": "יוּסֵף חדאד (בערבית: يوسف حداد; נולד ב-3 בספטמבר 1985) הוא ערבי-ישראלי נוצרי, פעיל הסברה ישראלית, עיתונאי, פעיל חברתי במגזר הערבי בישראל, אושיית רשת ומנכ\"ל עמותת \"ביחד – ערבים זה לזה\" הפועלת לחיבור החברה הערבית לחברה הישראלית. נכה צה\"ל ממלחמת לבנון השנייה.",
    "pageid": 1635599
  },
  {
    "title": "יחידת אגוז",
    "extract": "יחידת אגוז (יחידה 621) היא יחידת קומנדו של זרוע היבשה בצה\"ל, יחידה מובחרת והתנדבותית שפעלה במסגרת חטיבת גולני ופיקוד הצפון (ינואר 1995 – דצמבר 2015), וכיום פועלת תחת חטיבת עוז (עוצבה 89) המאגדת את יחידות הקומנדו של חיל הרגלים.\nהיחידה מתמחה בפעילות יבשתית מורכבת, ובמקור נועדה ללחום בטקטיקה של לוחמת גרילה כנגד ארגון חזבאללה ברצועת הביטחון שבדרום לבנון. היא מתמחה בלחימה בשטחים סגורים, בסבך, שדאות, הסוואה ועוד. ניסיונה הרב של היחידה בלחימה מול כוחות לא סדירים, במיוחד מול חזבאללה בדרום לבנון, השפיע רבות על תורות הלחימה של חטיבות החי\"ר והיחידות המיוחדות בצה\"ל.\nאתר ההנצחה של היחידה, על גלגוליה השונים, נמצא בנבי חזורי שבצפון רמת הגולן.\nבגלגולה הראשון הוקמה ב-1956 בשם סיירת אגוז כסיירת פיקודית של פיקוד הצפון, ופעלה עד סיום מלחמת יום כיפור ב-1974.",
    "pageid": 100060
  },
  {
    "title": "ישראל שומר",
    "extract": "ישראל שומר (נולד ב-30 באוגוסט 1977) הוא קצין בצה\"ל בדרגת תת-אלוף, המכהן כראש חטיבת המבצעים . קודם לכן שימש בין היתר מפקד עוצבת המפץ, ראש מחלקת מבצעים באמ\"ץ, מפקד חטיבת הנח\"ל, קצין אג\"ם של פיקוד הדרום, ראש מחלקת תכנון וארגון בזרוע היבשה, מפקד חטיבת בנימין ומפקד גדס\"ר נח\"ל.",
    "pageid": 1207889
  },
  {
    "title": "כיכר החטופים והנעדרים",
    "extract": "כיכר החטופים והנעדרים הוא שם זמני שניתן לכיכר הסמוכה למוזיאון תל אביב לאמנות על ידי מטה משפחות החטופים והנעדרים, בטקס שנערך ב-24 באוקטובר 2023, בעקבות אירועי ה-7 באוקטובר ומלחמת חרבות ברזל.\nבמקום הוקמה \"עיר אוהלים\" זמנית מטעם משפחות החטופים והנעדרים, וכן הוצבו בה מיצגים אמנותיים המביעים הזדהות עם מאבק מטה משפחות החטופים והנעדרים, וכביטוי לתמיכה והזדהות עם משפחות הנופלים וחללי צה\"ל. בכיכר נערכות מעת לעת עצרות למען שחרור החטופים.",
    "pageid": 2275015
  },
  {
    "title": "מאיר כהנא",
    "extract": "הרב מאיר דוד הכהן כהנא (נולד בשם: Martin David Kahane בברוקלין, 1 באוגוסט 1932 – 5 בנובמבר 1990) היה פוליטיקאי ימני קיצוני ישראלי-אמריקאי, מייסד הליגה להגנה יהודית, וראש ישיבת הרעיון היהודי אותה הקים, פרשן מקרא ומחבר ספרי הגות, חבר הכנסת ה-11 מטעם מפלגת 'כך' שבראשה עמד. תנועת \"כך\" שהקים בישראל, נפסלה ב-1988 מהתמודדות בבחירות לכנסת ה-12 לאחר שנקבע שמטרותיה גזעניות. כהנא עצמו הורשע בפעילות טרור. בעקבות טבח מערת המכפלה, שאירע מספר שנים אחרי הירצחו של כהנא, גם 'כך' הוכרזה כארגון טרור על ידי מספר מדינות, בהן ישראל.\nכהנא נרצח בסיום נאום שנשא בניו יורק, בידי מתנקש מוסלמי, אל סייד נוסייר, בעל זיקה לאל-קאעידה.",
    "pageid": 22137
  },
  {
    "title": "מייקל ג'קסון",
    "extract": "מייקל ג'וזף ג'קסון (באנגלית: Michael Joseph Jackson;‏ 29 באוגוסט 1958 – 25 ביוני 2009) היה זמר, מוזיקאי, רקדן, כוריאוגרף, מפיק מוזיקלי, שחקן, מלחין ופזמונאי אמריקאי. ג'קסון, שנודע בכינויו \"מלך הפופ\", נחשב לאחד הזמרים המצליחים והמשפיעים ביותר בכל הזמנים.\nהקריירה המוזיקלית של ג'קסון החלה בשנת 1963 כאשר הצטרף לאחיו בתור החבר הצעיר ביותר בהרכב המוזיקלי המשפחתי \"חמישיית הג'קסונים\". בהמשך עזב את הלהקה ופתח בקריירת סולו. אלבומו Thriller משנת 1982 נמכר מעל 110 מיליון עותקים ונשאר עד היום האלבום הנמכר ביותר בכל הזמנים, לצד ארבעה אלבומים נוספים של ג'קסון. הווידאוקליפים לשיריו \"Beat It\"‏, \"Billie Jean\" ו-\"Thriller\" נחשבו לפורצי דרך והשפיעו רבות על תעשיית המוזיקה בהמשך. באותה העת, שילב ג'קסון בהפקותיו מספר טכניקות ריקוד מורכבות, אשר הידועה ביותר מביניהן היא \"הליכת הירח\". הסגנון המוזיקלי, הסגנון הווקאלי והכוריאוגרפיה הייחודית של ג'קסון זכו לפופולריות עצומה, אשר חצתה פערי דורות, גזעים ותרבויות. הקריירה המוזיקלית של ג'קסון היוותה השראה למיליוני אנשים ברחבי העולם ואמנים רבים בתחום המוזיקה והריקוד הושפעו ממנו[דרוש מקור].\nהישגים נוספים לג'קסון כוללים בין היתר שבירת מספר שיאים עולמיים שנכנסו לספר השיאים של גינס: \"האמן שזכה ביותר פרסים מכל אמן אחר\" (15 פרסי גראמי, 26 פרסי המוזיקה האמריקאית, 17 סינגלים אשר הגיעו למקום ראשון במצעד הפזמונים האמריקאי, ארבעה מתוכם של חמישיית הג'קסונים), ו\"זמר הפופ אשר תרם הכי הרבה עבור צדקה\". סך מכירות אלבומיו, המוערך בכ-780 מיליון עותקים ברחבי העולם, הפך אותו לאמן המצליח ביותר מבחינה מסחרית בהיסטוריה של המוזיקה.\nלאורך השנים עיתונים שונים ברחבי העולם עסקו באינטנסיביות בחייו הפרטיים של ג'קסון, בשינויים הקיצוניים במראהו החיצוני (מבנה אפו, צבע עורו, ועוד), במערכות היחסים שניהל, וכן בהאשמות כי ביצע סדרה ארוכה של מעשים מגונים בילדים. בשנת 2019 יצא סרט תיעודי העוסק בהיסטוריה הבעייתית של ג'קסון עם ילדים.\nג'קסון נפטר ב-25 ביוני 2009 מדום לב בשל מנת יתר של הסם פרופופול, סם הרדמה המשמש בניתוחים. מותו אירע במהלך ההכנות לסבב הופעותיו האחרון, \"This Is It\". רופאו האישי של ג'קסון, קונראד מארי, הורשע בהריגתו ברשלנות, ונידון לארבע שנות מאסר, מתוכן ריצה שנתיים בפועל.\nב-2008 דורג ג'קסון במקום ה-25 ברשימת 100 הזמרים הגדולים בכל הזמנים של המגזין \"רולינג סטון\".",
    "pageid": 8346
  },
  {
    "title": "מירב שירום",
    "extract": "מירב שירום (נולדה ב-6 באוקטובר 1981) היא שחקנית, רקדנית וזמרת ישראלית. זוכת פרס התיאטרון הישראלי.",
    "pageid": 973816
  },
  {
    "title": "מקאן תל אביב",
    "extract": "מקאן תל אביב היא קבוצת הפרסום הגדולה בישראל. החברה נמצאת בבעלות תאגיד הפרסום הבינלאומי \"מקאן\" הכולל יותר מ-160 משרדים ב-130 מדינות.",
    "pageid": 1398123
  },
  {
    "title": "מתקפת הטרור בנורווגיה (2011)",
    "extract": "מתקפת הטרור בנורווגיה כללה שני פיגועים שנערכו בנורווגיה ביום שישי, 22 ביולי 2011 ושבוצעו על ידי המחבל הלאומני קיצוני, אנדרס ברינג ברייוויק, נורווגי בן 32.\nאת הפיגוע הראשון ביצע ברייוויק באמצעות פיצוץ מכונית תופת ברובע הממשלה (Regjeringskvartalet) בעיר הבירה אוסלו בשעה 15:26, בסמוך למשרדו של ראש הממשלה ינס סטולטנברג, שלא שהה במקום. מהפיצוץ נהרגו 8 בני אדם, מעל ל-200 נפצעו ונגרם נזק רב למבנים.\nכשעה וחצי לאחר מכן, הגיע ברייוויק לאי אוּטֶיָה (Utøya; מיקום על גבי מפה) שבאגם טיראיפיור בקרבת אוסלו וביצע פיגוע ירי שבמהלכו נהרגו 69 נערים ונפצעו עשרות במחנה קיץ של מפלגת העבודה הנורווגית (מפלגת השלטון).\nהייתה זו מתקפת הטרור הראשונה בתולדות נורווגיה המודרנית.\n\nבקריית הממשלה שוכנים משרד ראש הממשלה, משרד האוצר הנורווגי, משרד המשטרה והמשפטים, ומשרדי ממשל נוספים. פיצוץ מכונית התופת גרם למותם של 8 בני אדם, פציעתם של אחרים ולנזק רב למבנים. כל חלונות בנייני הממשל ברובע התנפצו לרסיסים מעוצמת הפיצוץ. הרחובות המובילים לרובע הוצפו בשברי זכוכית וענן עשן לבן היתמר במשך זמן רב מעל הרובע כתוצאה מהשרפה שהתמשכה בבניין משרד הנפט הנורווגי. מיד לאחר הפיצוץ סגרה משטרת נורווגיה את הרחוב וחיפשה אחר התקני נפץ נוספים, ונאסר על אזרחים להגיע למרכז אוסלו. בנייני ערוץ הטלוויזיה TV2 פונו לאחר שהתגלה חפץ חשוד.\n\nכשעתיים לאחר פיצוץ מכונית התופת, הגיע אנדרס ברינג ברייוויק - נורווגי תושב אוסלו, כשהוא מחופש לקצין משטרה, אל האי אוטיה המרוחק 40 ק\"מ מהעיר אוסלו, שבו נערך מחנה קיץ שנתי לנוער ולצעירים של ליגת העובדים הצעירים של מפלגת השלטון, ופתח באש על הנוכחים. 69 נהרגו, ועשרות נפצעו, רובם נערים. ברייוויק הגיע אל האי בסירה, כשהוא חמוש ברובה בעל כוונת טלסקופית ובאקדח מסוג גלוק, עטוי אפוד מגן. כאשר הגיעו דיווחים ראשוניים על היריות נשלחה יחידה ללוחמה בטרור אל האי והחשוד נעצר, אולם שאלות קשות עלו לגבי משך הזמן הארוך שנדרש עד שהגיעה היחידה אל האי ועצרה את היורה. יחידה נוספת שהגיעה אל האי ביצעה בדיקה לשם איתור או ניטרול פצצות נוספות.\nבמסיבת עיתונאים שכינס ראש ממשלת נורווגיה, ינס סטולטנברג, הוא הצהיר כי \"אנחנו נמצא את האשמים והאחראים לכך\" וכי \"אף אחד לא יפוצץ אותנו בשקט. אף אחד לא יירה בנו בשקט. אף אחד לעולם לא יפחיד אותנו מלהיות נורווגיה\".\nלאחר מעצרו של ברייוויק הודיע ראש המשטרה הלאומית, סווינונג ספונהיים, כי ברייוויק הוא שאחראי גם לפיצוץ מכונית התופת שבוצע מוקדם יותר באותו היום. מלכתחילה הניחה המשטרה כי לאירוע באוטיה היה קשר לפיגוע במרכז הבירה, מכיוון שראש הממשלה סטולטנברג היה צפוי להגיע אל מחנה הקיץ ביום שלמחרת, ומהלך האירועים תאם את ההשערה כי סטולטנברג היה בין מטרותיו של המחבל.\n\n ערך מורחב – אנדרס ברינג בריוויק\nבאי אוטיה נלכד אנדרס ברינג ברייוויק, איש ימין קיצוני תושב אוסלו בן 32 ללא עבר פלילי. השוטרים גילו כי הוא שהה באוסלו בעת הפיצוץ ולאחר מכן נסע לאי, שמצפון-מערב לבירה, שם ירה במשתתפי מחנה הקיץ לנוער של מפלגת העבודה הנורווגית (Arbeiderpartiet) בעודו מחופש לקצין משטרה. הוא נעצר שם, והמשטרה קישרה אותו גם לפיצוץ שאירע שעתיים קודם לכן במתחם הממשלה. ברייוויק התחנך בבית הספר למסחר של אוסלו (Oslo Handelsgymnasium), ועמד בראש חברת Breivik Geofarm שפעלה בתחום החקלאות. הוא תואר על ידי ידידיו כשמרן לאומני, ונציג המשטרה הנורווגית שטיפל בנושא, תת-ניצב רוג'ר אנדרסן, כינה אותו \"פונדמנטליסט נוצרי\".\nבצעירותו היה חבר מפלגת הקידמה (FrP), המפלגה השמרנית הגדולה בנורווגיה; וכן היה חבר באגף הצעירים של המפלגה, ה-FpU. לדברי אוֹבֶה ואנֶבּוֹ, מנהיג אגף הצעירים של מפלגת הקידמה, בתחילת שנות ה-2000 ברייוויק עוד היה פעיל במפלגה אך ככל שהלכו והקצינו השקפותיו הוא התרחק ממנה עד לעזיבתה.\nברייוויק ביטא אהדה לווינסטון צ'רצ'יל, כמו גם למקס מאנוס, ממנהיגי תנועת המחתרת הנורווגית שנאבקה בשלטון גרמניה הנאצית במהלך מלחמת העולם השנייה. הוא גם העריץ את הפוליטקאי ההולנדי חירט וילדרס, שאותו תיאר כמנהיג המפלגה היחידה של השמרנים. את עצמו תיאר כפרו-ישראל; טען כי הכרחי להילחם למען אירופה נוצרית-יהודית, והביע התנגדות לאנטישמיות ולג'יהאד העולמי. הוא טען שישראל היא קורבן של האשמות חסרות שחר והתנגד לאלו הטוענים כי היא מדינה גזענית. לטענתו, ישראל נמצאת במלחמה נגד הג'יהאד המוסלמי ולא נגד הגזע הערבי כפי שרבים סבורים בנורווגיה, לשיטתו.\nבפעילותו בפורומים שונים באינטרנט, בין היתר בספטמבר 2009 וביוני 2010, שטח ברייוויק את השקפותיו הקיצוניות. הוא הפגין את קרבתו הרעיונית למחנה הימין הנוצרי הקיצוני, על אף שלא השתייך רשמית לאף ארגון שכזה. כמו כן, ביטא בכתביו את שנאתו למוסלמים ואת תמיכתו בישראל. ביום המתקפה עצמה, הוא פרסם, תחת השם אנדרוּ בֶּרְוויק, את המניפסט \"2083: הכרזת העצמאות האירופית\". הוא זיהה עצמו כאנטי רב-תרבותיות, וכמי שרואה באיחוד האירופי \"אירו-ערביה\" - ישות ששואפת להביא להתאסלמות האוכלוסייה האירופית.\nפרט לעבירות תנועה לא היה לברייוויק עבר פלילי. הוא התגורר בדירה בבניין משותף במערב אוסלו, ובאביב/קיץ של 2011 עבר לכפר בקומונת אוֹמוּט שבמחוז הדמרק, 140 ק\"מ מצפון-מזרח לאוסלו. הוא החזיק ברשותו אקדח מסוג גלוק 17, נשק אוטומטי ורובה ציד שהיו רשומים על שמו. בכפר ניהל חוות גידול ירקות, עיסוק שאיפשר לו לרכוש כ-6 טון דשן לשם הרכבת הפצצה ברכב התופת שפוצץ באוסלו.\nעם מעצרו בעקבות הפיגוע, נחקר והועבר לתחנת המשטרה באוסלו. בחקירתו הודה באחריות לטבח והצהיר כי פעל לבדו. המשטרה עצרה שישה חשודים שסייעו לו, אך אלה שוחררו לאחר שלא נמצא קשר בינם לרוצח.\nברייוויק הושם בבידוד מוחלט בתא המעצר בכלא אליה הסמוך לאוסלו, שבתקופת מלחמת העולם השנייה שימש כמתקן כליאה נאצי בשירות הגסטאפו. שלב שמיעת העדויות במשפטו החל ב-15 באפריל 2012. הוא נידון למאסר עולם בפועל, עונש המאסר הכבד ביותר האפשרי בנורווגיה.\n\nהרשות לביטחון לאומי של נורווגיה (Nasjonal sikkerhetsmyndighet) בשיתוף עם שירות הביטחון של משטרת נורווגיה (PST) הודיעו כי הארגון סייעני הג'יהאד העולמי (أنصار الجهاد العالمي) נטל אחריות למתקפה. לאחר בירור קצר, הודו רשויות הביטחון בנורווגיה כי הודעת האחריות על הפיגוע לא נכתבה על ידי הארגון עצמו וכי סייעני הג'יהאד העולמי לא נטלו כל אחריות למתקפה.\n\n5 שנים לפני הפיגועים הוזהרה ממשלת נורווגיה מפני מתקפת טרור אפשרית של אל-קאעדה על בנייני הממשלה. שירותי הביטחון התמקדו באותה העת במרדף אחרי קיצונים מוסלמים, כאשר באותו הזמן, אנדרס ברייוויק, אזרח נורווגי, תכנן פיגוע נגד האליטה הליברלית. דו\"ח ביטחוני שהתפרסם ב-2006 קבע כי בנייני הממשלה באוסלו חשופים במיוחד לסכנה. כתבת חדשות שצולמה באותה תקופה נראית היום כנבואית. בכתבה נאמר שהאזור הממשלתי איננו מוגן וכל אחד יכול להחנות מכונית מלאה בחומר נפץ בפתח המבנה ממש. למרות הכתבה, חמש שנים לאחר מכן, ב-22 ביולי 2011, כביש הגישה למשרדי הממשלה היה פתוח לתנועה לציבור וברייוויק הצליח להחנות את מכונית התופת בפתח משרדי הממשלה.\nכך תיאר ארנה יוהנסן, קצין משטרה בכיר, את הכשלים הביטחוניים שאפשרו את שתילת הפצצה על סף דלתו של ראש הממשלה: \"יש לנו מין אמונה נאיבית שנורווגיה חסינה מפני טרגדיות קשות, ושאלה מתחוללות רק במדינות אחרות. מרבית בנייני הממשלה במערב נתונים תחת אבטחה כבדה ואינם נגישים לציבור. באף מדינה מלבד נורווגיה אין רמת אבטחה נמוכה כל-כך במבנים החשובים ביותר. אנחנו גאים מאוד בהיותנו חברה פתוחה שבה כל אחד יכול לנוע בחופשיות ושבה לכל אחד יש גישה ישירה לפוליטיקאים\".\n\nבמאי 2009 ייסד ברייוויק חברה חקלאית שאפשרה לו לרכוש 6 טון דשנים מבלי שיידרש לאישורים או לחקירה מודיעינית כלשהי. בדצמבר 2010 הועלה שמו במסגרת רשימה שהועברה מהמכס הבינלאומי לידי מחלק המודיעין המשטרתי (PST) לאחר שרכש מספר כימיקלים מסוכנים מספק פולני. אך, עקב יציאתו לחופשה של האחראי על התיק במחלק הביטחון, לא התבצעה כל חקירה בעניינו של ברייוויק.\n\nברייוויק רכש רובה אוטומטי ואקדח גלוק באופן חוקי. את הרובה הוא רכש למטרות ציד, כפי שמאפשר החוק הנורווגי. כאשר ניסה לרכוש אקדח סירבה לכך המשטרה בתחילה, אך מועדון הירי בו התאמן אישר למשטרה את כוונותיו של ברייוויק להשתתף בתחרות ירי ורישיון הרכישה ניתן לבסוף.\n\nברייוויק שאב השראה מהשיטות שבהן השתמשו לוחמי ג'יהאד וקבוצות רדיקליות בדרום אסיה ובמרכזה, במיוחד בפקיסטן, באפגניסטן ובהודו. ברייוויק, שחיקה את הטקטיקות של אויביו, תכנן לחולל מהומה נרחבת באמצעות מתקפות שונות שנועדו לבלבל ולהטעות את כוחות הביטחון. הוא שיער שלנוכח ההתראה הביטחונית שתצא ממרכז השלטון, לאחר הפיצוץ, תתקבל נוכחותו של שוטר חמוש במחנה הנוער שבאי אוטיה בברכה. המודיעין הנורווגי לא הבחין באיום הפנימי הנשקף למדינה מצד הימין הקיצוני וההכנות של ברייוויק לביצוע פיגועי הטרור התנהלו ללא הפרעה.\n\nב-22 ביולי 2011 החנה ברייוויק רכב מסחרי לבן ובו מטען של דשנים, בדיוק מול הכניסה הראשית למשרד ראש הממשלה ולמשרד המשפטים. במצלמות האבטחה נראה ברייוויק כשהוא לובש מדים וחובש קסדה. אזרח פרטי ראה אותו שני רחובות משם מתרחק במכונית כסופה כשהוא נוהג בניגוד לכיוון התנועה ברחוב חד-סטרי, רשם את מספר לוחית הרישוי של הרכב ודיווח למשטרה מידית לאחר הפיצוץ שהתרחש בשעה 15:22. הפצצה חוללה הרס ומהומה במשרדי הממשלה. 8 בני אדם נהרגו ויותר מ-200 נפצעו. בידי המשטרה היה תיאור של החשוד, פרטי מכוניתו ומספר לוחית הרישוי, אך בהיעדר מחסומי משטרה ונקודות ביקורת בכבישים, הצליח ברייוויק לחמוק לעבר יעדו השני: האי אוטיה.\nבני הנוער באי אוטיה קיבלו תדרוך בעקבות השמועות על הפיצוץ באוסלו אך נאמר להם כי לא נשקפת להם סכנה בהיותם רחוקים ומבודדים מהיבשת. ברייוויק הגיע למזח המעבורת שמול האי והציג עצמו כשוטר מהמשטרה החשאית שבכוונתו לוודא שאין פצצות על האי. מעבורת שיצאה מהאי אספה אותו כשהוא חמוש ברובה ובאקדח ונושא איתו גם מזוודה כבדה המלאה בתחמושת. בשעה 17:15 הגיע ברייוויק אל האי. מנהלת המחנה באה לקבל את פניו בליווי שומר. כלי הנשק שנשא עוררו את חשדם. ברייוויק מיהר לירות בהם באקדחו ופנה משם למתחם האוהלים. לאחר שחלק מבני הנוער ראו אותו יורה בבני נוער אחרים, השתררה פאניקה ובריחה המונית מהביתן הראשי. חלק מבני הנוער הגיעו אל סירת המעבורת וזו הפליגה משם כש-9 בני נוער על סיפונה בעוד שבני נוער אחרים זועקים להם לעזרה. כעשר דקות לאחר הגעתו של ברייוויק אל האי, יותר מ-500 בני אדם נותרו לכודים על האי כש-600 מטרים של מים קפואים הפרידו בינם לבין היבשה. בני הנוער ניסו לשווא להתקשר למשטרה, כאשר ברייוויק יורה לכל עבר. מדי פעם הפסיק ברייוויק לירות, כדי לטעון את הרובה המצויד בכוונת טלסקופית.\nברייוויק המחופש לשוטר, החל לקרוא לבני הנוער לצאת ממחבואם. חלק מבני הנוער קפצו למים והחלו לשחות הרחק מהאי, אל עבר היבשה. שייט ביאכטה משה אותם מהמים הקפואים. אך חלק מבני הנוער שחשבו כי ברייוויק הוא שוטר, יצאו ממחבואם ומצאו את מותם. כשעה לאחר הגעתו של ברייוויק אל האי, מסוק של צוות טלוויזיה ריחף מעל לאי וצילם. חלק מהמסתתרים יצאו ממחבואם ונופפו לו בחושבם שמדובר במסוק חילוץ. ברייוויק איתר אותם וירה לעברם.\nעם תחילת הירי באי, אחת מבני הנוער התקשרה לאביה, קצין משטרה בכיר בבירה אוסלו שהיה בפגישה עם אנשי דלתא, היחידה הנורווגית למלחמה בטרור. כוח דלתא, הוזעק לאי תוך דקות ספורות מביצוע הירי. בין האי לאוסלו מפרידים רק 40 ק\"מ, שהם כעשר דקות טיסה במסוק. אך לכוח דלתא אין מסוק ולוחמיו תלויים באמצעי התחבורה שמספקים להם הצבא או המשטרה. ב-22 ביולי 2011 לא נמצאו מסוקים זמינים וכוח דלתא נאלץ לנסוע לאוטיה ברכב, בשעות עומס ובכבישי כפר מתפתלים. בתנאים אלו ההגעה לאי ארכה יותר מחצי שעה.\nמשנורו היריות הראשונות הוצפה המשטרה בקריאות. אך בנורווגיה שיחות החירום אינן מנותבות למוקד מרכזי של המשטרה אלא לתחנות משטרה מקומיות ובמקרה זה לתחנת הונפוס. במוקד של הונפוס היו שני קווים לשיחות נכנסות ולכן יכלו לענות רק לשתי שיחות בו זמנית. עקב מספר השיחות הגבוה פתחה המשטרה קווים נוספים ואז התברר שיש 40 שיחות שממתינות למענה. ברייוויק עצמו טען שהתקשר למשטרה עשר פעמים בכוונה להיכנע אך הצליח לעלות על הקו רק פעמיים. לאחר שכוחות הביטחון התמהמהו, המשיך ברייוויק במסע ההרג. המקומיים שביבשה שמעו את הירי והתקשו להבין את היעדר התגובה המשטרתית.\nשני שוטרים מהמשטרה המקומית הגיעו למזח המעבורת כשהם חמושים ברובים אוטומטיים ובסמכותם להתעמת עם היורה. אנשי דלתא ניסו נואשות ליצור אתם קשר תוך כדי הנסיעה ליעד, כדי לדעת לאן להגיע. באותה התקופה, מערכת תקשורת החירום בנורווגיה שודרגה בהדרגה מאנלוגית לדיגיטלית. ביולי 2011 היו אנשי דלתא מצוידים במערכת דיגיטלית חדשה ואילו המשטרה המקומית פעלה עדיין ברשת האנלוגית הישנה. איכות הקו הייתה גרועה ואנשי דלתא לא הצליחו לקיים שיחה עם אנשי המשטרה המקומית. הקשר הקטוע בין אנשי דלתא למשטרה המקומית מנע העברת מידע חיוני; לא ברור היה כמה יורים ישנם על האי. בעוד שהשוטרים שעל המזח סברו כי מדובר ביורה יחיד, אנשי דלתא שהיו בקשר ישיר עם בני נוער שעל האי, אשר שמעו את הירי מהדהד ממקומות שונים, קיבלו מהם דיווח שגוי כאילו מדובר ביותר מתוקף אחד. כתוצאה מכך, המשטרה המקומית שיכלה לעצור את מסע ההרג, הצטוותה לחכות לתגבורת של כוח דלתא.\nלכשל בהערכת ממדי האיום היו השלכות חמורות. אנשי כוח דלתא, שסברו כי מולם בין שלושה לארבעה תוקפים, החליטו להציף את האי ב-23 לוחמים חמושים. בהיעדר סירת המעבורת הקבועה, אנשי דלתא נאלצו לשוט לאי בסירה היחידה של המשטרה המקומית. הכוח היה להוט לפעול, כך שרבים מאנשיו עלו לסירה שבה 10 מושבים בלבד. לאחר כ-200 מטרים הסירה נעצרה כשמים חדרו לירכתיה והשביתו את המנוע. בעוד שלוחמי דלתא היו תקועים בסירה, ברייוויק המשיך במסע ההרג. סירה אזרחית שהופקעה לטובת הפעילות המשטרתית הגיעה לחלצם.\nבשעה 18:25 נחתו אנשי דלתא באי, 55 דקות לאחר ההודעה הראשונה שקיבלו. בדרכם למזח הם שמעו יריות מהקצה הדרומי של האי. לוחמי דלתא פנו לכיוון היריות ואיתרו את היורה. תחילה חשדו שהאפוד שהוא נושא הוא חגורת נפץ והורו לו לעצור. הוא המשיך להתקדם לעברם כשהוא מרים את ידיו. ברייוויק נשמע להוראות הלוחמים, השליך את כלי הנשק הרחק ממנו ונעצר על-ידם בשעה 18:34. האופן שבו ברייוויק נכנע מרצון מעיד על כך שהמשטרה יכלה לעצור את ההרג על האי במגע הראשון עמו. ברייוויק היה נעצר ככל הנראה מוקדם יותר אילולא התגלו בעיות תחבורה ותקשורת במשטרה.\nלפי אומדני מערכת הביטחון, בעיות התקשורת והתחבורה עיכבו את הגעתם של אנשי דלתא בכ-16 דקות. ההערכה היא שבמהלך אותן 16 דקות נהרגו 20 בני אדם.\nבמרץ 2012 בכנס עיתונאים, הודו המשטרה ומחלק המודיעין בכשלים מבצעיים והתנצלו בפומבי על כך שלא עצרו את ברייוויק בשלב מוקדם יותר. ממשלת נורווגיה הגדילה מאז את השקעתה בשירות המודיעין ושיפרה את התקשורת והתחבורה בשירותי החירום.\n\nאוריה כנף‏, מתקפת טרור באוסלו: לפחות 93 הרוגים בשני פיגועים, באתר וואלה‏, 23 ביולי 2011\nזוועה בנורווגיה: לפחות 80 הרוגים בטבח באי, באתר ynet, 23 ביולי 2011\nיוסי מלמן, לפחות 91 הרוגים בפיגוע בנורווגיה; המשטרה חושדת בימין הקיצוני, באתר הארץ, 23 ביולי 2011\nהבלוגרים האמריקאים שהשפיעו על היורה מנורווגיה אנדרס בריוויק, באתר הארץ, 27 ביולי 2011\nשחזור הדיווחים חיים שהועלו מאזור הפיגוע באוסלו, באתר BBC\nטל שלו‏, סערה בנורווגיה: \"ישראל אחראית לפיגועים במדינה\", באתר וואלה‏, 16 בדצמבר 2011\nמחזה אימים: תיאטרון יציג הגיגי הרוצח הנורווגי, באתר ynet, 19 בינואר 2012\nאמיר שילה ואוריה כנף‏, כיען בחול טובעני: בנורווגיה נאלצים לשמוע בכאב את בריוויק מעיד, באתר וואלה‏, 20 באפריל 2012\n\"22 July\", באתר נטפליקס - סרט על המתקפה\nמתקפת הטרור בנורווגיה, באתר אנציקלופדיה בריטניקה (באנגלית)",
    "pageid": 916880
  },
  {
    "title": "נירים",
    "extract": "נִירִים הוא קיבוץ בנגב הצפוני-מערבי, המשתייך לקיבוץ הארצי. מקור שמו של הקיבוץ הוא בגדוד \"ניר\" של השומר הצעיר, שחלק מגרעינו הקים את הקיבוץ. הקיבוץ נמנה עם יישובי מועצה אזורית אשכול.",
    "pageid": 58139
  },
  {
    "title": "נפוליאון בונפרטה",
    "extract": "נפוליאון בונפרטה (בצרפתית: Napoléon Bonaparte, מבוטא: בּוֹנָפָּרְט‏; 15 באוגוסט 1769 – 5 במאי 1821; ידוע גם כנפוליאון הראשון) היה שליט צרפת, מייסד הקיסרות הראשונה, ומגדולי המצביאים בהיסטוריה. מחשובי האישים שעיצבו את המאה ה-19. ייסד את קוד נפוליאון – קובץ החוקים של צרפת, שבהשפעתו עוצבו חוקים רבים במערב אירופה ובמרכזה, והשפעתו ניכרת עד היום. הפיץ דרך כיבושיו את רעיונות המהפכה הצרפתית בכל רחבי אירופה, ובמקביל התאמץ לדכא ולהשכיח את השפעתה בצרפת פנימה. חידש והגה רעיונות טקטיים ואסטרטגיים מרחיקי לכת בצבא שמקובלים עד עצם היום הזה.\nכיהן כשליט צרפת במהלך השנים 1799 עד 1814, ובמשך כ-100 ימים בשנת 1815. בשיאו, הוביל את צרפת לכיבוש רוב מערב אירופה ומרכזה.\nנפוליאון, יליד קורסיקה, עלה לשלטון בהפיכת 18 בברימר לאחר קריירה מזהירה כאיש צבא. פעולותיו הראשונות היו ביסוס מערכות השלטון הפנימיות בצרפת והרגעת המדינה לאחר התקופה הסוערת של המהפכה הצרפתית. לאחר מכן יצא למסע כיבושים בכל אירופה וכונן את \"הקיסרות הראשונה\" בראשותו. עלה בידו להביס שוב ושוב בריתות מתחלפות של מעצמות אירופה, שהתאגדו כדי לבלום את השתלטות צרפת על היבשת, אך לאחר מספר מערכות הפסיד לבסוף והוגלה לאי אלבה. הוא הצליח לברוח מהאי, לשלוט שוב בצרפת למשך תקופה קצרה שמכונה \"מאה הימים\" עד שנוצח בקרב ווטרלו ונשלח לגלות באי סנט הלנה, שם מת.\nנפוליאון הוא גם המייסד של שושלת בונפרטה: אֶחיו כיהנו כמלכים בארצות שכבש באירופה, בנו, נפוליאון השני, הוכרז על ידיו כמלך רומא, ואחיינו, הידוע כנפוליאון השלישי, כיהן כשליט צרפת (נשיא ואחר כך קיסר) בין השנים 1848 ל-1870.",
    "pageid": 2932
  },
  {
    "title": "עומר אצילי",
    "extract": "עומר אצילי (נולד ב-27 ביולי 1993) הוא כדורגלן ישראלי המשחק בעמדת הקשר ההתקפי והקיצוני באל עין מליגת העל של איחוד האמירויות.",
    "pageid": 1153143
  },
  {
    "title": "עידן עמדי",
    "extract": "עידן עָמֵדִי (נולד ב־19 בפברואר 1988, א' באדר ה'תשמ\"ח) הוא זמר־יוצר ושחקן ישראלי; זכה בתארים \"שיר השנה\" ו\"תגלית השנה\" לשנת תשע\"א, ו\"שיר השנה\" ו\"זמר השנה\" לשנת תשע\"ג. הוא התפרסם ב-2010 בעונה השמינית של \"כוכב נולד\", בה העפיל לגמר וסיים את התחרות במקום השני. ב-2017 החל לגלם את דמותו של שגיא צור בסדרת הטלוויזיה \"פאודה\".",
    "pageid": 882892
  },
  {
    "title": "עספור",
    "extract": "עספור (בתרגום מערבית: عصفور; עֻצְפוּר, ציפור) היא סדרת טלוויזיה ישראלית מסוגת דרמת מתח של חברת התקשורת HOT שעלתה לשידור ב-7 במרץ 2010, בערוץ HOT3, והסתיימה לאחר 2 עונות ב-27 בדצמבר 2011. יוצריה הם חנן סביון וגיא עמיר שגם משחקים כשחקנים ראשיים בסדרה (מגלמים את הדמויות ניוטון וקצר בהתאמה). הסדרה מגוללת את סיפורם של ארבעה חברים המתגוררים בתוך חוות שלדי אוטובוסים נטושים, בשולי אזור התעשייה בירושלים ונאבקים על מנת להחזיר את שטח החווה לרשותם לאחר שאיגרת חוב כבדה הוטלה על השטח.\nמשמעות המילה \"עַסְפוּר\" היא ציפור בערבית. בסדרה היא מסמלת ציפור מזל שהייתה מגיעה לחווה בעבר הרחוק, בזמן שהחווה הייתה שייכת עוד לסבו של מוטי (שלום מיכאלשווילי), שלימים ירש ממנו את החווה. הרצף שלאורכו מאורגנת העלילה הוא מאבק בין ה\"עשירים\" לבין ה\"עניים\".\nהסדרה הופקה על ידי אודי סגל \"סומיוקו הפקות\" ושודרה החל מהתאריך ה-7 במרץ 2010 ועד ה-27 בדצמבר 2011 בו שודר הפרק האחרון בסדרה.",
    "pageid": 757621
  },
  {
    "title": "עסקת שחרור החטופים ישראל–חמאס (2023)",
    "extract": "עסקת שחרור החטופים בין מדינת ישראל לארגון הטרור חמאס, במהלך מלחמת חרבות ברזל, התקיימה בין 24 בנובמבר 2023 לבין 1 בדצמבר באותה שנה, והושגה בתיווך קטר. העסקה כללה הפוגה הדדית בלחימה ברצועת עזה במלחמת חרבות ברזל, שחרור אסירים ביטחוניים תמורת שחרור חטופים ישראלים וזרים, בעיקר נשים וילדים, והכנסת דלק וסיוע הומניטרי לרצועת עזה.\nבמסגרת העסקה חמאס התחייב לשחרר 50 ישראלים שנחטפו לעזה במתקפת הפתע על ישראל, בתמורה לכל משוחרר התחייבה ישראל לשחרר שלושה אסירים ביטחוניים פלסטיניים. הצדדים התחייבו להפוגה של ארבעה ימים בלחימה ברצועת עזה, וישראל התחייבה לאפשר הכנסת סיוע הומניטרי ודלקים. הצדדים הסכימו שניתן יהיה להאריך את ההפוגה, בתמורה לשחרור חטופים נוספים, עד עשרה ימים ממועד סיום הפעימה הראשונה, כאשר במידה ותוצע עסקה נוספת תצטרך הממשלה לדון בה ולאשר אותה מחדש.\nביצוע העסקה החל בהפוגה הדדית בלחימה ביום שישי 24 בנובמבר בשעה 7:00 בבוקר. העסקה הוארכה פעמיים ביומיים, בהם שוחררו 40 חטופים נוספים. בפועל ההפוגה בלחימה נמשכה 7 יממות ושוחררו במסגרתה 80 ישראלים תמורת שחרור 210 אסירים. בנוסף שוחררו שלא במסגרת העסקה ישראלי אחד בעל אזרחות רוסית, 24 בעלי אזרחות זרה (23 תאילנדים ופיליפיני אחד) שנחטפו מישראל.",
    "pageid": 2280575
  },
  {
    "title": "פולישוק",
    "extract": "פולישוק הוא שם משפחה אוקראיני שמתחקה למוצא מחבל ארץ בשם פוליסיה או לקבוצה אתנית בשם \"פולישוקים\" מגבול בלארוס-אוקראינה.\n\nהאם התכוונתם ל...",
    "pageid": 674026
  },
  {
    "title": "פרידה קאלו",
    "extract": "פרידה קאלו (בספרדית: Frida Kahlo;‏ 6 ביולי 1907 – 13 ביולי 1954; נולדה תחת השם מגדלנה כרמן פרידה קאלו אי קלדרון, Magdalena Carmen Frida Kahlo y Calderón) הייתה ציירת מקסיקנית, שנודעה בעיקר בזכות הדיוקנים העצמיים שלה.\nחייה של קאלו החלו ונגמרו בקויואקן , בביתה שהיה ידוע כבית הכחול. תאריך הלידה שהיא הציגה היה 7 ביולי 1910, אבל תעודת הלידה שלה מציגה 6 ביולי 1907. קאלו רצתה, כביכול, ששנת הלידה שלה תהיה השנה בה התחילה המהפכה המקסיקנית, כך שהחיים שלה החלו עם לידתה של מקסיקו המודרנית. עבודתה נחגגת במקסיקו כסמל של מסורת לאומית ומקומית, ועל ידי פמיניסטיות לתיאור בלתי מתפשר של החוויה הנשית.",
    "pageid": 38205
  },
  {
    "title": "צום גדליה",
    "extract": "צום גדליה (או צום גדליהו) הוא יום תענית ביהדות החל בג' בתשרי, יום לאחר ראש השנה (אם יום זה חל ביום שבת - כ-31.9% מהשנים - הצום נדחה ליום המחרת). צום זה הוא אחד מארבעת הצומות לזכר חורבן בית המקדש. הצום נקבע לציון רצח גדליהו בן אחיקם, נציב יהודה בימים שלאחר חורבן בית המקדש הראשון, בתחילת המאה ה-6 לפנה\"ס. מותו סימל את סופו המוחלט של היישוב היהודי בארץ ישראל בתקופת בית ראשון.\nהצום מתחיל עם עלות השחר ונגמר עם צאת הכוכבים.",
    "pageid": 14153
  },
  {
    "title": "קבר אור החיים",
    "extract": "קבר אור החיים (נודע בכינוי: קבר אור החיים הקדוש), הוא קברו של רבי חיים אבן עטר, המפורסם בשם ספרו \"אור החיים\". הקבר נמצא במורד הר הזיתים מעל קבר זכריה ויד אבשלום. ליד הקבר קבורות שתי נשותיו של הרב חיים אבן עטר  וכן הרב חזקיה דיסלווא בעל הפרי חדש,  הרב יום-טוב אלגאזי, הישיש חיים אלנקווה, הישיש יצחק אלנקווה והרב ברוך מרדכי אטינגר. רבבות פוקדים את הקבר, במיוחד ביום הפטירה, ט\"ו בתמוז.",
    "pageid": 843938
  },
  {
    "title": "קים אור אזולאי",
    "extract": "קים אור אזולאי (נולדה ב-27 בספטמבר 2002) היא שחקנית, מנחת טלוויזיה, דוגמנית ומעצבת אופנה ישראלית.",
    "pageid": 1817844
  },
  {
    "title": "קרן היסוד",
    "extract": "קרן היסוד – המגבית המאוחדת לישראל היא המוסד הכספי המרכזי לפעולותיה של ההסתדרות הציונית בארץ ישראל, מרכזת את כל המגביות בחו\"ל (למעט ארצות הברית) לאיסוף תרומות לבניין הארץ.",
    "pageid": 98599
  },
  {
    "title": "רונה-לי שמעון",
    "extract": "רונה-לי שמעון (נולדה ב-9 בינואר 1983, כ\"ד בטבת ה'תשמ\"ג) היא רקדנית, שחקנית וזמרת ישראלית, הייתה מועמדת פעמיים לפרס האקדמיה הישראלית לטלוויזיה, על תפקידיה בסדרות \"פאודה\" ו\"עלומים\".",
    "pageid": 956556
  },
  {
    "title": "רכבת ישראל",
    "extract": "רכבת ישראל בע\"מ היא חברה ממשלתית, האחראית להפעלת צי הנייד על מסילות הברזל הבין עירוניות בישראל. החברה עוסקת בשינוע נוסעים ומטען באמצעות רכבות, מפעילה את תחנות הנוסעים ותחנות טעינת משא ואחראית על תכנון ופיתוח תשתיות הרכבת במדינה.\nאיגרות חוב של החברה נסחרות בבורסה לניירות ערך בתל אביב.\n\nמנכ\"ל רכבת ישראל הוא משה (שיקו) זנה ויושב ראש דירקטוריון הרכבת הוא משה שמעוני.",
    "pageid": 5152
  },
  {
    "title": "שילוח הקן",
    "extract": "ביהדות, מצוות \"שילוח הקן\" היא מצווה מן התורה, הנוגעת לדרך בה יש לנהוג כאשר נתקלים בקן ציפורים, ורוצים לקחת את הביצים והגוזלים. על פי המצווה אין לקחת את הציפור וגם את ביציה, אלא יש לשלח את האם, ורק לאחר מכן ניתן לקחת את הביצים או הגוזלים שבקן. שכרו של מקיים המצווה הוא \"ייטב לך והארכת ימים\".",
    "pageid": 197331
  },
  {
    "title": "שינויים בהרגלי הצריחה",
    "extract": "שינויים בהרגלי הצריחה הוא אלבומה השני של להקת הרוק הישראלית החברים של נטאשה. הוא יצא לאור בסוף שנת 1991 והופץ על ידי חברת התקליטים הד ארצי.\nהאלבום זכה להצלחה עצומה והגיעה למעמד של אלבום זהב (20,000 עותקים) תוך שבוע. ב-13 באפריל 1992, נערך אירוע במשרדי חברת התקליטים הד ארצי, לציון הצלחת האלבום. האלבום נמכר בלמעלה מ-110 אלף עותקים ובעקבות ההצלחה יצאה הלהקה לסיבוב הופעות ברחבי המדינה.\nהמפיק המוזיקלי של האלבום היה יוסי אלפנט, שנפטר זמן קצר לאחר סיום הקלטת האלבום, לפני יציאתו לאור. השיר הקצר \"כמעט אופטימי\" נכתב לזכרו.",
    "pageid": 382058
  },
  {
    "title": "שש בש",
    "extract": "שש בש (בפרסית shesh - שש וטורקית beş - חמש) הוא משחק לוח וקוביות לשני שחקנים. זהו משחק מזל ואסטרטגיה עם חשיבות למיומנות השחקן. לוח המשחק מחולק ל-24 \"תחנות\" בצורת משולשים (מקומות בהם השחקן אמור להניח את אבני המשחק העגולות). לכל שחקן 15 אבני משחק בצבע אחיד, אך שונה מהצבע של היריב (לרוב שחור ולבן). האבנים ממוקמות בתחילת המשחק בצורה אופיינית (ראו תמונות בהמשך להמחשה). על השחקנים לקדם, כל אחד את אבניו, לעבר הרבע האחרון של הלוח בצד הסמוך אליו (מכונה \"בסיס\"). מהלך הקידום (מכונה \"מסע\") מתנהל בכיוונים מנוגדים (לרוב, הלבן נע בכיוון השעון, והשחור נע נגד כיוון השעון). הקידום מתבצע על ידי הטלת קוביות, והשחקן רשאי לקדם את אבניו בהתאם לתוצאת ההטלה. לאחר ששחקן הכניס את כל אבניו לרבע האחרון של הלוח, רשאי השחקן להמשיך בקידום אל מחוץ ללוח. שחקן שסיים להוציא את כל אבניו מהלוח מוכרז כמנצח.\n\nלפי המחקר ההיסטורי, המשחק התפתח מן המשחק המלכותי של אור, מהאלף השלישי לפנה\"ס. שש בש הוא אחד המשחקים העתיקים ביותר שעדיין בשימוש גם בראשית המאה ה-21.",
    "pageid": 1667
  },
  {
    "title": "תלמוד בבלי",
    "extract": "תַּלְמוּד בָּבְלִי (כינויים נוספים: גְּמָרָא, שַ\"ס, תלמודה של בבל) הוא אחד משני התלמודים המפרטים את הגותם ההלכתית והאגדית המרכזית של האמוראים – חכמי ישראל בתקופה שלאחר חתימת המשנה, מתחילת המאה ה-3 ועד לסוף המאה ה-5 עת חתימת התלמוד הבבלי, שהתגוררו בבבל (מסופוטמיה) ובארץ ישראל. הגות זו נכתבה בעיקרה כפרשנות על דברי דורות קודמים של חכמים, בפרט על המשנה ועל הברייתות.\nבנוסף לתוכן האמוראי, מצויים בתלמוד קטעי עריכה וקישור שנכתבו בתקופה מעט מאוחרת יותר בידי עורכים בבליים מדור הסבוראים, שחלק מדבריהם משוקעים בתלמוד עצמו. מלבד המשנה מביא התלמוד גם מובאות תנאיות אחרות, שלא נכנסו לסדרי המשנה, המכונות \"ברייתות\" – חיצוניות (חלקן מוזכרות גם במדרשי התנאים: מכילתא, ספרא וספרי, בתוספתא ובמקומות אחרים).\nשפת התלמוד הבבלי היא שילוב של עברית משנאית (בציטוט המשנה וציטוט דברי אמוראים מוקדמים) וארמית בבלית (בטקסט הפרשני). התלמוד הבבלי הוא בעל היקף גדול, ובמהדורות השגרתיות – שבהן נדפס התלמוד כשאליו מסופחים אוסף של פרשנים ופוסקים שונים – הוא מודפס ב-20 כרכים. החל מהדפסת ש\"ס ונציה בשנים 1520–1523, נקבעה \"צורת הדף\", שקבעה את עיצובם וחלוקתם של דפי התלמוד והמפרשים שלצידם. חלוקה זו נשמרה גם במהדורת וילנא, שהיא הבסיס למהדורות הנפוצות של התלמוד הבבלי עד לימינו. לפי חלוקה זו מצויים בתלמוד הבבלי 2,711 דפים.",
    "pageid": 13470
  },
  {
    "title": "אוגדה",
    "extract": "אוגדה או דיוויזיה היא יחידה צבאית שכפופה לגיס (קורפוס בלעז), מורכבת משתיים עד חמש חטיבות או רגימנטים וכוללת בדרך כלל בין 13,000 ל-20,000 חיילים. האוגדה היא יחידה בעלת יכולת פעולה עצמאית לחלוטין, וכוללת יחידות מסתערות ויחידות תומכות לחימה – סיוע אווירי, סיור, הנדסה קרבית, מודיעין צבאי, לוגיסטיקה ועוד.",
    "pageid": 77742
  },
  {
    "title": "אוזבקיסטן",
    "extract": "רפובליקת אוזבקיסטן (באוזבקית: Oʻzbekiston Respublikasi, ברוסית: Республика Узбекистан) היא מדינה השוכנת במרכז אסיה. בעברה הייתה חלק מברית המועצות, וב-1 בספטמבר 1991 הפכה למדינה עצמאית.\nהמדינה גובלת באפגניסטן בדרום, בקזחסטן בצפון ובמערב, בקירגיזסטן במזרח, בטג'יקיסטן בדרום-מזרח, ובטורקמניסטן בדרום-מערב.\nרוב תושבי אוזבקיסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 4339
  },
  {
    "title": "אוסטריה",
    "extract": "אוסטריה, כיום רֶפּוּבְּלִיקַת אוֹסְטְרִיָה (בגרמנית: Republik Österreich, קרי: \"רֶפּוּבְּלִיק אֶוסטרייך\") היא ארץ במרכז אירופה, בעבר ארכידוכסות וקיסרות, כיום רפובליקה פדרלית המורכבת מ-9 מדינות. אוסטריה גובלת בליכטנשטיין ובשווייץ במערב, באיטליה ובסלובניה בדרום, בהונגריה ובסלובקיה במזרח ובגרמניה ובצ'כיה בצפון.\nתושביה נקראים אוסטרים  ורובם שייכים לקבוצה האתנית האוסטרית ממוצא גרמני. הדת הנפוצה ביותר היא הנצרות הקתולית. אוסטריה היא חברה באיחוד האירופי.",
    "pageid": 3323
  },
  {
    "title": "איסלנד",
    "extract": "איסלנד (באנגלית : Iceland, באיסלנדית: Ísland) היא מדינת אי בצפון האוקיינוס האטלנטי הממוקמת בין גרינלנד, נורווגיה וסקוטלנד, צפון מערבית לאיי פארו. המדינה שוכנת על אי מרכזי ומספר איים סמוכים. צפיפות האוכלוסייה בה היא מהקטנות בעולם הואיל ושטחה 103,000 קמ\"ר, אך נכון לשנת 2019 האוכלוסייה מונה כ־375,780 נפש בלבד, מחציתה מתרכזת בעיר הבירה רייקיאוויק.\nבשנים האחרונות נהנית איסלנד מגידול האוכלוסין הגבוה ביותר באירופה, בעיקר בשל כניסת מהגרים המהווים כ־7% מאוכלוסייתה (2015), רובם מנורווגיה. האי איסלנד הוא חלק מהרכס המרכז־אטלנטי שנקודתו הגבוהה ביותר היא הר קְוואנַדַלְסְנְיוּקוּר (Hvannadalshnjúkur) אשר גובהו 2,111 מטר מעל פני הים. 11% משטח האי מכוסה בקרחונים ובהם קרחון ואטנאייקוטל, הקרחון הגדול באירופה. באי פעילות געשית וגאותרמית רבה המספקת אנרגיה זולה ונקייה.\nאיסלנד חברה בנאט\"ו על אף שלה עצמה אין צבא קבע.",
    "pageid": 16887
  },
  {
    "title": "איתי הרמן",
    "extract": "איתי הרמן (נולד ב-14 באפריל 1971) הוא איש בידור וטלוויזיה, מעצב משחקים וחידונאי ישראלי. ידוע כ\"צ'ייסר\" מהשעשועון \"המרדף\".",
    "pageid": 1581984
  },
  {
    "title": "אלביט מערכות",
    "extract": "אלביט מערכות בע\"מ היא חברה ביטחונית ישראלית העוסקת בפיתוח ובייצור של מערכות לחימה לכוחות הלוחמים ביבשה, באוויר ובים, בתחומי אלקטרוניקה, אלקטרואופטיקה, ארטילריה, תעופה, לייזר ועוד. החברה והחברות הבנות שלה פועלת במתחמים שונים הפרוסים ברחבי הארץ: קריית שמונה, תל חי, כרמיאל, נוף הגליל, יקנעם עילית, חיפה, טירת כרמל, ירושלים, נתניה, רעננה, רמת השרון, בני ברק, רמלה, חולון, פארק המדע קריית ויצמן בנס ציונה, רחובות, אשקלון, שדרות, באר שבע, ערד ורמת בקע שבנגב. החברה מעסיקה כ־21,000 עובדים ברחבי העולם מתוכם כ-15,000 עובדים בישראל.\nאלביט מערכות מפתחת, משווקת ומבצעת אינטגרציה של מערכות אלקטרוניות ואלקטרו-אופטיות ביטחוניות. החברה מתמקדת בפיתוח מערכות שליטה ובקרה, מערכות מודיעין ותצפית. משרד הביטחון, בתדרוך רשמי לכתבים הגדיר את אלביט [דרוש מקור] כמוקד ידע של מדינת ישראל בתחום הלייזר רב עוצמה. בתחום הלוחמה האלקטרונית הוגדרה אלביט על ידי מדינת ישראל כתשתית ידע לאומית - תלמ\"י.\nבדיווח של אלביט מערכות לבורסה על סיכום שנת העסקים 2021 נמסר כי צבר ההזמנות של החברה עומד על 13.7 מיליארד דולר. הכנסות החברה הסתכמו ב-5.3 מיליארד דולר והרווח הנקי עמד על 368 מיליון דולר.\nאלביט מערכות רכשה את תעש מערכות בשנת 2018 ובשנת 2019 את החטיבה לאמצעי ראיית לילה מהאריס האמריקאית. אלביט מתמחה במערכות הגנה ובהן מערכת דירקם (DIRCM) להגנת מטוסי נוסעים מפני טילים, מל\"טים, רקטות למגוון טווחים, מערכת הגנה אקטיבית לרק\"ם \"חץ דורבן\" ופגזי טנקים ורב תכליתיים וכן קסדות למטוסי קרב, מערכת ראיית לילה וכוונות לרובים. בשנת 2020 דיווחה אלביט מערכות על אודות רכישת ספרטון - חברה אמריקאית המתמחה במערכות ללחימה נגד צוללות. בתחילת אפריל 2021 החברה דיווחה על רכש BAE Systems Rokar המייצרת מערכות ניווט והנחיה לפצצות ורקטות המשולבות ברקטות של חטיבת היבשה/תע\"ש.\nהחברה נסחרת בנאסד\"ק האמריקאית ובבורסה לניירות ערך בתל אביב. ביולי 2010 העניק ארגון \"מעלה\" לאחריות תאגידית דירוג קטגורית פלטינה לחברה. בעל השליטה בחברה הוא איש העסקים מיקי פדרמן. נשיא החברה ומנכ\"לה הוא בצלאל מכליס.",
    "pageid": 117062
  },
  {
    "title": "אלה לי להב",
    "extract": "אלה לי להב (נולדה ב-2 ביוני 2003), הידועה בשמה הפרטי אלה לי, היא זמרת ושחקנית ישראלית. בשנת 2019 התפרסמה בעקבות השתתפותה בעונה השביעית של תוכנית המציאות \"הכוכב הבא לאירוויזיון\". בשנת 2020 הוציאה את סינגל הבכורה שלה, \"זוט עני\", שגרר ביקורות מעורבות, הפך תוך ימים ספורים ללהיט והגיע למקום הראשון במצעד השבועי של מדיה פורסט, ואף למקום החמישי במצעד הפזמונים העברי השנתי של גלגלצ ו-ynet, בו זכתה גם בתואר \"פריצת השנה\", ולמקום ה-13 במצעד הפזמונים העברי השנתי של תחנת הרדיו כאן גימל.",
    "pageid": 1841696
  },
  {
    "title": "אנה ארונוב",
    "extract": "אנה ארונוב (ברוסית: Анна Аронов; נולדה ב-22 בינואר 1982) היא רקדנית, מורה לריקודים, כוריאוגרפית, דוגמנית, מנחת טלוויזיה ושחקנית ישראלית, ילידת קירגיזסטן הסובייטית.\nהיא התפרסמה בתוכנית \"רוקדים עם כוכבים\", והשתתפה בהמשך גם בתוכניות הטלוויזיה \"הישרדות VIP\" ו\"לאהוב את אנה\". כמו כן, היא הנחתה לצד איתי תורג'מן את תוכנית הריאליטי \"זוג מנצח VIP עונה 3\". שימשה כשופטת בתוכנית רוקדים עם כוכבים בקשת, והופיעה בארבעה פסטיגלים.",
    "pageid": 335503
  },
  {
    "title": "ארקיע",
    "extract": "ארקיע קווי תעופה ישראליים בע\"מ היא חברת תעופה ישראלית המפעילה טיסות פנים-ארציות ובינלאומיות. היא חברת התעופה הישראלית עם פעילות הבינלאומית השלישית בגודלה אחרי אל על וישראייר. משרדי החברה ממוקמים בבית ארקיע ברחוב הלח\"י 19 בבני ברק. החברה בבעלות חברת ג'ורדאש ישראל של האחים נקש (70% מהמניות) ועובדי החברה (30%).",
    "pageid": 135982
  },
  {
    "title": "בנציון נתניהו",
    "extract": "בנציון (בן־ציון) נתניהו (מיליקובסקי) (י\"ד באדר ב' תר\"ע, 25 במרץ 1910 – ח' באייר תשע\"ב, 30 באפריל 2012) היה היסטוריון, מפעילי התנועה הרוויזיוניסטית בארץ ישראל, נציג התנועה בארצות הברית בזמן מלחמת העולם השנייה ומלחמת העצמאות. כיהן כפרופסור בדרופסי קולג', באוניברסיטת דנבר  ובאוניברסיטת קורנל ופרופסור עמית באקדמיה למחקר יהודי, והיה חבר באקדמיה המלכותית לאמנויות יפות ומדעי ההיסטוריה בספרד. אביהם של יוני נתניהו שהיה מפקד סיירת מטכ\"ל, ראש ממשלת ישראל בנימין נתניהו וד\"ר עדו נתניהו, רופא, סופר ומחזאי.",
    "pageid": 106785
  },
  {
    "title": "בנק מזרחי טפחות",
    "extract": "בנק מזרחי טפחות הוא בנק ישראלי. קבוצת הבנק פועלת בישראל ומחוצה לה, ועוסקת בפעילות בנקאית מסחרית, עסקית וקמעונאית, ובפעילות משכנתאות בישראל, באמצעות 184 סניפים ומרכזי עסקים. פעילותו של הבנק בחוץ לארץ מתבצעת באמצעות מספר חברות בנות, שלושה סניפים וארבע נציגויות באירופה, בארצות הברית ובדרום אמריקה.\nמנכ\"ל בנק מזרחי טפחות מאז ספטמבר 2020 הוא משה לארי, אשר החליף בתפקיד את אלדד פרשר, שכיהן כמנכ\"ל הבנק משנת 2014. בתקופתו של לארי בנק מזרחי רכש את כל מניות בנק אגוד לישראל והפכו לחברת בת, כאשר לארי מכהן כיו\"ר הדירקטוריון הזמני שלה מאז אוקטובר 2020.",
    "pageid": 183051
  },
  {
    "title": "ג'ון לנון",
    "extract": "ג'וֹן וִינסְטוֹן אוֹנוֹ לֶנוֹן (באנגלית: John Winston Ono Lennon;‏ 9 באוקטובר 1940 – 8 בדצמבר 1980) היה זמר-יוצר, סופר, מלחין ופעיל שלום אנגלי, שזכה לתהילת עולם כאחד מהאמנים והיוצרים מהמשפיעים ביותר בהיסטוריה של המוזיקה. ביחד עם ג'ורג' האריסון, רינגו סטאר ופול מקרטני הקים לנון את הביטלס, הרכב הרוק המצליח והמשפיע ביותר במאה העשרים. ב-2004 דירג אותו מגזין \"רולינג סטון\" במקום ה-38 ברשימת \"100 האמנים הגדולים בכל הזמנים, וב-2008 דורג במקום החמישי ברשימת \"100 הזמרים הגדולים בכל הזמנים\".\nלנון נרצח בפתח ביתו, על ידי מארק דייוויד צ'פמן.\nלנון נודע כאחד המוזיקאים, הזמרים וכותבי השירים הפוריים והמשפיעים ברוקנרול, וזאת בזכות שני מפעלים עיקריים: הראשון הוא עבודתו המוזיקלית, בעיקר כחבר להקת הביטלס, שהביאה לו פרסום עולמי. השני הוא העובדה שהחל מתקופה מסוימת בחייו, החליט לנצל את פרסומו להפצת מסרים שבהם האמין – כמו שלום ואחווה, וכך קנה את הערצתם של המונים שהזדהו עמו ועם עקרונותיו.",
    "pageid": 17485
  },
  {
    "title": "ג'ורג'ה מלוני",
    "extract": "ג'ורג'ה מלוני (באיטלקית: Giorgia Meloni; נולדה ב-15 בינואר 1977) היא ראש ממשלת איטליה החל מ-22 באוקטובר 2022, והיא האישה הראשונה באיטליה המכהנת בתפקיד זה.\nמנהיגת מפלגת \"האחים של איטליה\" מאז 2014. תוצאות הבחירות שנערכו באיטליה ב-25 בספטמבר 2022 הציבו אותה כראש הממשלה המיועדת, לאחר שקואליציית המרכז-ימין (centrodestra) בראשותה זכתה לרוב בפרלמנט. מלוני היא עיתונאית במקצועה.\nמלוני היא חברת בית הנבחרים של איטליה ברציפות מאז 2006, ושימשה כשרת הנוער בממשלתו של סילביו ברלוסקוני בין 2008–2011. מאז 29 בספטמבר 2020 היא משמשת כנשיאת המפלגה השמרנית והרפורמיסטית הכלל-אירופית.\nהיא נולדה ברומא. בשנת 1992 היא הצטרפה ל\"חזית הנוער\", תנועת הנוער של המפלגה הימנית-רדיקלית \"התנועה החברתית האיטלקית\" (MSI). מאוחר יותר מונתה למנהיגת \"פעולת הסטודנטים\", תנועת הסטודנטים של מפלגת \"הברית הלאומית\" (AN). היא שימשה כחברת מועצת מחוז רומא משנת 1998 עד 2002 ולאחר מכן הייתה למנהיגת פעולת הנוער, תנועת הנוער של הברית הלאומית. ב-2008 מונתה לשרה הנוער בקבינט הרביעי של ברלוסקוני, משרה שאיישה עד 2011. בשנת 2012 ייסדה את מפלגת \"האחים של איטליה\" (FdI) והייתה למנהיגת התנועה במרץ 2014. היא השתתפה בבחירות לפרלמנט האירופי ובבחירות לראשות עיריית רומא בשנת 2016; היא לא ניצחה בשתי מערכות הבחירות הללו. בבחירות 2018 הובילה את מפלגתה לאופוזיציה ועם השנים תנועתה זכתה לפופולריות עממית בסקרים השונים, בייחוד תחת ממשלת מריו דראגי, אז מפלגתה הייתה מפלגת האופוזיציה היחידה.\nדעותיה הפוליטיות תוארו כ\"ימניות קיצוניות\" על ידי חלק ממבקריה. היא מתנגדת להפלות, להמתת חסד, לנישואים חד-מיניים, לאימוץ ילדים על ידי זוגות מאותו מין, ולפונדקאות. היא יצאה נגד קבלת מהגרים לא-חוקיים למדינה וגם נגד מדיניות הרב-תרבותיות, ועקב כך היו מי שהאשימו אותה באסלאמופוביה ובשנאת זרים. היא תומכת בברית נאט\"ו, מחזיקה בדעות אירו-סקפטיות לגבי האיחוד האירופי ותמכה ביחסים טובים יותר עם רוסיה עד לפלישה הרוסית לאוקראינה ב-2022, אותה גינתה והתחייבה להמשיך לשלוח נשק לאוקראינה. היא ספגה ביקורת כאשר טענה ב-1996 כי המנהיג האיטלקי בניטו מוסוליני היה \"פוליטיקאי מוצלח\". עם זאת, הביעה הסתייגות ברורה מדרכו הטוטליטרית והביעה תמיכה בדמוקרטיה ובערכיה. כמנהיגת מפלגה השכילה ליצור שיתופי פעולה עם מפלגות אחרות בפרלמנט האיטלקי.",
    "pageid": 2089033
  },
  {
    "title": "גורי אלפי",
    "extract": "גור-דב (גורי) אלפי-אהרון (נולד ב-18 בספטמבר 1976) הוא שחקן, במאי, תסריטאי, מפיק, סטנדאפיסט, מדבב, קומיקאי ומנחה טלוויזיה ישראלי.",
    "pageid": 144117
  },
  {
    "title": "גל תורן",
    "extract": "גל תורן (נולד ב-30 בספטמבר 1975) הוא מוזיקאי ושחקן ישראלי. תורן הוא סולן להקת הרוק-פאנק הישראלית \"מרסדס בנד\", בה הוא שר, מלחין וכותב, בנוסף להשתתפותו בצמד המוזיקלי \"ליילי\". תורן הוא גם שחקן טלוויזיה והופיע בסדרות ״תעשה לי ילד״, \"המדרשה\", \"אורי ואלה\", \"פגע וברח\",״להרוג את הסבתא״ \"לאבד את אליס\", \"הטבח\", \"האחיות המוצלחות שלי\", ובתוכנית הדוקו-ריאליטי \"טיול אחרי צבא\".",
    "pageid": 745621
  },
  {
    "title": "גרטרוד אדרלה",
    "extract": "גרטרוד קרוליין \"טרודי\" אדרלה (באנגלית: Gertrude Caroline \"Trudy\" Ederle;‏ 23 באוקטובר 1905 - 30 בנובמבר 2003). הייתה שחיינית אמריקאית. אלופה אולימפית ושיאנית עולם במשחה היוקרתי ל-100 מטר חופשי. ב-6 באוגוסט 1926 הייתה לאישה הראשונה בהיסטוריה שחצתה בשחיית סולו את תעלת למאנש וקבעה את התוצאה המהירה ביותר באותה העת (כולל גברים), לאחר ששחתה את המשחה בסגנון החתירה.\nאדלה כונתה בשם מלכת הגלים.",
    "pageid": 1557340
  },
  {
    "title": "דמי מור",
    "extract": "דמי ג'ין מור (באנגלית: Demi Gene Moore; נולדה ב-11 בנובמבר 1962) היא שחקנית ומפיקת קולנוע אמריקאית.\nלאחר הופעת הבכורה שלה בסרט \"Choices\" ב-1981, הופיעה באופרת הסבון \"ג'נרל הוספיטל\" (אנ') (1982–1984) ולאחר מכן זכתה להכרה כחלק מחבורת הפרחחים (אנ') עם תפקידים בסרטים \"בגידות בריו\" (1984), \"חברים\" (1985) ו\"הרומן של אתמול בלילה\" (אנ') (1986). מור זכתה לפריצת הדרך שלה בזכות תפקידה בסרט \"רוח רפאים\" (1990), הסרט הרווחי ביותר של אותה שנה. על הופעתה זכתה לשבחים וזיכתה אותה במועמדות לפרס גלובוס הזהב.\nמור זכתה להצלחה נוספת בתחילת שנות ה-90, עם כיכובה בסרטים \"בחורים טובים\" (1992), \"הצעה מגונה\" (1993) ו\"חשיפה\" (1994). בשנת 1996, היא הפכה לשחקנית בעלת השכר הגבוה ביותר בתולדות הוליווד כשקיבלה סכום חסר תקדים של כ-12.5 מיליון דולר כדי לככב בסרט \"סטריפטיז\" (1996). בהמשך כיכבה בסרטים \"אות קלון\" (אנ') (1995), \"המושבעת\" (אנ') (1996) ו\"ג'י איי ג'יין\" (1997), אשר כולם לא הצליחו מבחינה מסחרית ותרמו לירידה בקריירה שלה.\nבשנת 2019, פרסמה מור ספר זיכרונות בשם \"Inside Out\" (אנ'), שהפך לרב-מכר של \"הניו יורק טיימס\". מור נישאה והתגרשה שלוש פעמים, למוזיקאי המנוח פרדי מור (אנ'), ולשחקני הקולנוע והטלוויזיה ברוס ויליס ואשטון קוצ'ר. לה שלוש בנות מנישואיה עם ויליס.",
    "pageid": 82586
  },
  {
    "title": "דרום אפריקה",
    "extract": "רפובליקת דרום אפריקה (באפריקאנס: Republiek van Suid-Afrika; בזולו: IRiphabliki yaseNingizimu Afrika; באנגלית: Republic of South Africa) היא רפובליקה השוכנת בקצה הדרומי של יבשת אפריקה.\nדרום אפריקה גובלת בצפון עם נמיביה, עם בוטסואנה ועם זימבבואה, בצפון מזרח עם מוזמביק ועם אסוואטיני ומקיפה את לסוטו.\nתחילתה של דרום אפריקה כמושבה קולוניאלית הולנדית, שבהמשך הפכה למושבה בריטית. ב-31 במאי 1910 קיבלה דרום אפריקה עצמאות כדומיניון תחת הכתר הבריטי בשם \"איחוד דרום אפריקה\". ב-31 במאי 1961 שינתה את שמה ל\"רפובליקת דרום אפריקה\" ופרשה מחבר העמים הבריטי, אליו שבה רק ב-1994.\nדרום אפריקה היא אחת הגדולות במדינות אפריקה. על אף התהפוכות השלטוניות שידעה המדינה מעצמאותה עד היום, זוהי אחת המדינות היחידות באפריקה שמעולם לא התרחשה בהן הפיכה צבאית.",
    "pageid": 17727
  },
  {
    "title": "האח הגדול עונה 7",
    "extract": "האח הגדול עונה 7 היא העונה השביעית של תוכנית המציאות הישראלית \"האח הגדול\", והעונה התשיעית (כולל עונות ה-VIP) של התוכנית במצטבר ששודרה בערוץ 2 (קשת). העונה שודרה החל מ-16 בדצמבר 2015, הגמר נערך ב-6 באפריל 2016 שבסופו ניצחה הדיירת שי מיקה יפרח. את העונה הנחו ארז טל וקורין גדעון.",
    "pageid": 1364795
  },
  {
    "title": "האינתיפאדה השנייה",
    "extract": "האינתיפאדה השנייה (הקרויה בפי הפלסטינים אינתיפאדת אל-אקצא בערבית: انتفاضة الأقصى; תעתיק מדויק: אנתפאצ'ת אלאקצא) הייתה התקוממות פלסטינית אלימה נגד מדינת ישראל, שהחלה בסוף ספטמבר 2000. היא פרצה בתום שלוש שנים של שקט יחסי בין ישראל והפלסטינים, שהופר באירועי מנהרת הכותל ובאירועי יום הנכבה 2000. הכינוי שניתן על ידי צה\"ל לאירועים אלה (עוד לפני פריצתם) היה \"אירועי גאות ושפל\". כינוי זה נותר קוד פנימי במערכת הביטחון; השם הנהוג בישראל כיום הוא \"האינתיפאדה השנייה\", להבדיל מהאינתיפאדה הראשונה.\nהתקוממות אלימה זו כללה בתחילתה מהומות ופעולות מחאה בדרגות אלימות שונות, אך במהרה הפכו פעולות טרור ולוחמת גרילה לביטויה המרכזי. מאפיין מובהק של הפעילות הפלסטינית במאבק זה היה שימוש נרחב בפיגועי התאבדות נגד אזרחי מדינת ישראל, שהחלו כבר באוקטובר 2000, כחודש לאחר תחילתה והתגברו ככל שנמשכה. תחילתה של האינתיפאדה הובלה על ידי ארגון הפת\"ח, ובהמשך הצטרפו ארגון הג'יהאד האסלאמי והחמאס שהובילו את הפעילות האלימה. את פעולות הטרור נגד הישראלים ביצעו כלל הארגונים הפלסטינים כאשר החמאס היה הדומיננטי שבהם.\nהאינתיפאדה השנייה מוטטה כמעט לחלוטין את הסכם אוסלו מ־1993, והסלימה את הסכסוך לרמה שלא נראתה זה עשרות שנים. במהלכה נמנו אלפי קורבנות בשני הצדדים, הן בקרב הלוחמים והן בקרב האזרחים. האינתיפאדה גרמה גם למיתון בישראל, אשר שיאו היה בשנים 2002 ו-2003 ולפגיעה קשה בכלכלה הפלסטינית.\nנקודת המפנה באינתיפאדה השנייה הייתה מבצע חומת מגן באביב 2002 בו צה\"ל השתלט מחדש על מרכזי הערים הפלסטיניות ומחנות הפליטים ביהודה ושומרון, תוך מעצרם וחיסולם של מאות מחבלים, והחל בפעילות יום-יומית לסיכול הטרור הפלסטיני, בסיוע השב\"כ והימ\"מ. הפעילות הביטחונית, בשילוב בניית גדר ההפרדה ומותו של יאסר ערפאת בסוף 2004, הביאו לדעיכת גל הטרור ביהודה ושומרון.",
    "pageid": 7294
  },
  {
    "title": "הארי קוניק ג'וניור",
    "extract": "ג'וזף הארי פאולר קוניק ג'וניור (באנגלית: Joseph Harry Fowler Connick Jr.‎; נולד ב־11 בספטמבר 1967) הוא זמר, פסנתרן, מלחין, שחקן ומנחה טלוויזיה אמריקאי -יהודי. המוזיקה שיצר מבוססת על תרבויות הג'אז והבלוז המפותחות של עיר הולדתו, ניו אורלינס.\nקוניק הוציא לאור מספר רב של אלבומים שהצליחו, ואף זכה במספר אלבומי זהב ופלטינה. בתקופה שבה פגע הוריקן קתרינה בניו אורלינס, התפרסם בפעילותו הן בפרסום המצב והן בפרויקט כפר המוזיקה.",
    "pageid": 636887
  },
  {
    "title": "הטבח בניר עוז",
    "extract": "הטבח בניר עוז בוצע על ידי ארגוני הטרור חמאס והג'יהאד האסלאמי בבוקר יום שבת, 7 באוקטובר 2023, שמחת תורה, כ\"ב בתשרי תשפ\"ד, בקיבוץ ניר עוז הסמוך לדרום רצועת עזה, כחלק ממתקפת הפתע על ישראל. בטבח נרצחו 38 מתושבי הקיבוץ, ונגרם הרס רב. עשרות מתושבי הקיבוץ נחטפו לרצועת עזה, וחלקם שוחררו בכמה סבבים באוקטובר ובעיקר בנובמבר 2023. ב-27 בדצמבר 2023 הכריז צה\"ל על מבצע עוז וניר במסגרת הלחימה ברצועת עזה במלחמת חרבות ברזל, שנועד להביא להריגתם ולמעצרם של המחבלים שהיו שותפים לטבח בניר עוז.\nבניגוד ליישובים אחרים שהותקפו באותו יום, המחבלים עזבו את ניר עוז עוד לפני שהגיעו למקום כוחות צבא ומשטרה.",
    "pageid": 2267376
  },
  {
    "title": "הירח",
    "extract": "הירח הוא הלוויין הטבעי היחיד של כדור הארץ. הוא נקרא גם לְבָנָה או סהר בעברית, ולונה (Luna) במינוח המדעי (בלטינית), וזאת כדי להבדילו מירחים של גורמי שמים אחרים. קוטרו 3,474 קילומטרים, מעט יותר מרבע קוטר כדור הארץ. הקרבה היחסית בגודל בין כדור הארץ לירחו היא נדירה. הגוף הנוסף היחיד במערכת השמש שיש לו ירח קרוב יחסית לגודלו שלו הוא כוכב הלכת הננסי פלוטו.\nעל פי התאוריה המקובלת, הירח נוצר מהשברים שנשארו מהתנגשות בין כדור הארץ לגוף בגודל של כוכב הלכת מאדים, המכונה בשם תיאה, לפני כ-4.5 מיליארד שנים.\nהודות לקרבתו הרבה של הירח לכדור הארץ ניתן לצפות בו בקלות ללא טלסקופ או משקפת, ואף להבחין במכתשים הרבים הפזורים עליו. בירח קל מאוד להבחין במהלך הלילה, ולעיתים קרובות ניתן להבחין בו גם במהלך היום. בשל קרבתו, הירח הוא גם גרם השמיים היחיד שבני אדם נשלחו אליו ושדרכה עליו רגל אנוש. ב-1959 שיגרה ברית המועצות שלוש חלליות לחקר הירח: לונה 1, לונה 2 ולונה 3. תוכנית אפולו האמריקנית הייתה התוכנית היחידה שבמסגרתה נשלחו חלליות מאוישות לירח. הנחיתה המאוישת הראשונה על הירח התבצעה במשימה אפולו 11 ביולי 1969, ועד 1972 בוצעו במסגרת התוכנית שש נחיתות מאוישות עליו, בהן היו 12 אסטרונאוטים בסך הכל. תוכנית ארטמיס היא תוכנית חלל מאוישת של ארצות הברית שמטרתה העיקרית היא הנחתת בני אדם על הירח ב־2025.\nהירח מופיע באגדות ובסיפורים שונים במגוון רב של תרבויות, ולוחות שנה שונים מבוססים על מחזור הירח, כגון לוח השנה העברי המבוסס על שילוב של מחזור הירח ומחזור השמש, ולוח השנה המוסלמי המבוסס אך ורק על מחזור הירח.",
    "pageid": 249
  },
  {
    "title": "הפועל תל אביב (כדורגל)",
    "extract": "הפועל תל אביב הוא מועדון כדורגל ישראלי מהעיר תל אביב, המשחק בליגה הלאומית. המועדון הוקם בשנת 1923, עם הקמת אגודת הפועל תל אביב, והוא אחד המועדונים הוותיקים ביותר בישראל, ומהמועדונים המייסדים של הליגה הבכירה בארץ ישראל כשהשתתף בעונת הבכורה (1931/1932). צבעי המועדון הם אדום ולבן, ומגרשה הביתי של הקבוצה הוא אצטדיון בלומפילד הממוקם ביפו.\nהפועל תל אביב שיחקה בליגה הבכירה בישראל מאז היווסדה, וירדה שלוש פעמים לליגת המשנה – בתום עונת 1988/1989, בתום עונת 2016/2017 ובתום עונת 2023/2024. המועדון הוא אחד המעוטרים ביותר בישראל, עם שלוש עשרה אליפויות (מתוכן שמונה לאחר קום המדינה), שישה עשר גביעי מדינה (מתוכם עשרה לאחר קום המדינה) וגביע טוטו אחד. המועדון זכה בדאבל ארבע פעמים (1934, 1938, 2000, 2010), והוא גם המועדון היחיד בישראל שזכה שלוש פעמים ברציפות בגביע המדינה (בשני רצפים שונים: 1937–1939 ו-2010–2012).\nהפועל תל אביב במפעלים הבין-לאומיים זכתה בליגת האלופות האסייתית בשנת 1967, ובסגנות ליגה זו בשנת 1970. במפעלים האירופיים, היא העפילה לשלב רבע הגמר בעונת 2001/2002 בגביע אופ\"א, אחד ההישגים הבולטים של קבוצה ישראלית כלשהי במפעלים האירופים. הפועל תל אביב היא הקבוצה הישראלית היחידה אשר סיימה במקום הראשון בשלב הבתים של הליגה האירופית (עונת 2009/2010). בעונת 2010/2011 העפילה הקבוצה לראשונה בתולדותיה לשלב הבתים של ליגת האלופות.",
    "pageid": 584844
  },
  {
    "title": "הפרעת אישיות גבולית",
    "extract": "הפרעת אישיות גבולית (באנגלית: Borderline personality disorder; בראשי תיבות: BPD) היא הפרעה נפשית, שעל פי DSM-5 משתייכת לאשכול ב' של הפרעות אישיות. הפרעת אישיות זאת נקראה בשם 'גבולית' כיוון שבעבר הוגדרה כמבטאת גבול בין נוירוזה לפסיכוזה. אף שהשם בעייתי מבחינת תיאור ההפרעה, הוא נותר ללא שינוי עד היום. ב־ICD 10 היא מוגדרת כ\"הפרעת אישיות לא יציבה מבחינה רגשית\". ההפרעה מתבטאת בתפיסה עצמית מעוותת, קושי בעיבוד רגשות בקשרים בין-אישיים או בזוגיות, ותגובות קיצוניות מאוד לסיטואציות אשר מתפרשות על ידם כדבר מאיים שמתקשר לנטישה, דחייה, בדידות, ביקורת או כישלון.",
    "pageid": 36649
  },
  {
    "title": "הפרעת דחק פוסט-טראומטית",
    "extract": "הפרעת דְּחָק פוסט־טראומטית (או הַלֶּמֶת; רווח גם התרגום הפרעת דחק בתר־חבלתית; באנגלית: Post-Traumatic Stress Disorder; PTSD) או פוסט־טראומה, היא הפרעה פסיכיאטרית מתחום ההפרעות הקשורות לטראומה וגורמי דחק, המאובחנת כאשר תסמיניה נמשכים מעל לארבעה שבועות. פוסט־טראומה עלולה להיווצר בעקבות חשיפה לאירוע טראומטי הכרוך בסיכון ממשי לאדם או לסובבים אותו. לדוגמה: תאונת דרכים, אונס, פיגוע טרור, קרב, שוד, תקיפה מינית, אלימות, שרפה וכדומה.\nאנשים עם פוסט-טראומה סובלים מתחושות של פחד, חרדה וחוסר אונים, מזיכרונות פולשניים של האירוע, מניסיונות להימנע ממה שמזכיר את האירוע ומעוררות מוגברת. כל אלו עלולים לפגוע באופן חמור בתפקודם של הסובלים מן ההפרעה וביכולתם לנהל חיי שגרה תקינים.\nכ-10% מהתושבים בישראל סובלים מפוסט־טראומה, מנסיבות צבאיות ואחרות. מודלים למניעת פוסט־טראומה בקרב נפגעי הלם משלבים הבעת מחויבות להישאר עם הנפגע, עידודו לבצע פעולות פשוטות, בקשה למענה על שאלות רציונליות והבנייה של רצף האירועים. הטיפול לאחר קבלת האבחנה יכול להתמקד בטראומה עצמה או בהתמודדות עם ההווה.",
    "pageid": 10009
  },
  {
    "title": "וואטסאפ",
    "extract": "וואטסאפ (באנגלית: WhatsApp) הוא שירות חינמי להעברת מסרים מיידיים הכוללים טקסט תמונות, מסמכים, קטעי וידאו וקול, השירות מאפשר גם ושיחות קוליות ושיחות ווידאו. לשירות יש גם מאפיינים של רשת חברתית, המאפשרת יצירת 'קהילות' ו'קבוצות' והעלאה של סטטוסים המוצגים באופן זמני.\nהיישום פותח על ידי חברת WhatsApp, שהוקמה ב-24 בפברואר 2009 על ידי יאן קום ושותפו בריאן אקטון ונמצא בבעלות חברת \"מטא\" שרכשה ב-2014 את החברה תמורת 19 מיליארד דולר במזומן ובמניות.\nהשם באנגלית הוא משחק מילים: \"?What's up\" ‏‏?‏ משמעותו בעברית היא \"מה נשמע?\". השם \"WhatsApp\" הוא בעל צליל דומה, כאשר המילה App היא קיצור המילה \"Application\" (אפליקציה).\nהיישום של וואטסאפ זמין עבור מערכות ההפעלה לסלולריים: iOS (אייפון) ואנדרואיד. כמו כן ניתן לגשת ליישום ממחשב בעזרת אפליקציה ייעודית או הדפדפן.\nנכון לפברואר 2023, יש לוואטסאפ יותר מ-2.24 מיליארד משתמשים פעילים ברחבי העולם.",
    "pageid": 1244314
  },
  {
    "title": "וייטנאם",
    "extract": "הרפובליקה הסוציאליסטית של וייטנאם (בוייטנאמית: Cộng hoà xã hội chủ nghĩa Việt Nam) היא מדינה בדרום-מזרח אסיה אשר גובלת ברפובליקה העממית של סין בצפון, בלאוס ובקמבודיה במערב, ובמפרץ טונקין במזרח ובדרום. הרפובליקה במתכונתה הנוכחית קיימת משנת 1976, לאחר תום מלחמת וייטנאם וכיבושה של דרום וייטנאם על ידי צפון וייטנאם.",
    "pageid": 4522
  },
  {
    "title": "ויפלאש (סרט)",
    "extract": "ויפלאש (באנגלית: Whiplash) הוא סרט דרמה אמריקאי שנכתב ובוים על ידי דמיאן שאזל, המבוסס על חוויותיו בתזמורת בית הספר התיכון \"פרינסטון\". בסרט מככב מיילס טלר כסטודנט לתיפוף ג'אז המבקש את הערכתו של מורה מבעית, תפקיד אותו גילם ג'יי קיי סימונס. בנוסף משתתפים גם השחקנים פול רייזר ומליסה בנויסט.\nהסרט הוצג לראשונה ב-16 בינואר 2014 בפסטיבל סאנדנס 2014 כסרט הפתיחה של הפסטיבל. חברת Sony Pictures Worldwide רכשה את זכויות ההפצה הבינלאומית. הסרט היה מועמד בחמש קטגוריות שונות בטקס פרסי אוסקר ה-87 וזכה בשלוש, כולל שחקן המשנה הטוב ביותר בו זכה ג'יי קיי סימונס, העריכה הטובה ביותר והסאונד הטוב ביותר.",
    "pageid": 1249079
  },
  {
    "title": "ויקינגים",
    "extract": "ויקינגים (Viking) היו יורדי ים, ברובם שבטים צפון-גרמאניים דוברי נורדית עתיקה שמקורם בסקנדינביה. הם נהגו לערוך פשיטות על חופי צפון אירופה, מערב אירופה והאיים הבריטיים, כמו גם לאורך הנהרות במזרח אירופה עד לים הכספי, מסוף המאה ה-8 עד המאה ה-11. יעילותם וכיבושיהם נודעו ברחבי אירופה והם הפכו לאימת חופיה המערביים של היבשת. במקביל לכישורי הלחימה שלהם היו הוויקינגים ידועים גם כסוחרים ומתיישבים. הם התיישבו בארצות זרות והיו סוחרים ובעלי מלאכה.\nהתקופה הוויקינגית החלה בזמן הפשיטות הראשונות, בשלהי המאה השמינית, ונמשכה עד כיבוש ממלכת אנגליה על ידי \"ויליאם הכובש\", מלך הנורמנים. את התקופה הזו, של התפשטות ונדידת שבטים צפון-גרמאניים מסקנדינביה, ניתן לראות כשלב מאוחר יותר של נדידת השבטים הגרמאניים, הסלאבים ואחרים, שהתרחשה בין המאה הרביעית למאה התשיעית לספירה.",
    "pageid": 6352
  },
  {
    "title": "חמדה (סרט)",
    "extract": "חמדה הוא סרט קולנוע ישראלי משנת 2024 בכתיבה ובימוי של שמי זרחין, עם ששון גבאי, אסי לוי ומאור לוי בתפקידים הראשיים. זהו שיתוף פעולה חוזר בין זרחין, גבאי ולוי לאחר \"אביבה אהובתי\" משנת 2006. העלילה עוקבת אחר זוג נשוי העובר משברים קשים אבל האהבה ביניהם חזקה ומנצחת. שיר הנושא \"חמדה\" (שמי זרחין מילים, גל לב לחן) מושר בפי גלי עטרי.",
    "pageid": 2346134
  },
  {
    "title": "יהודה שלזינגר",
    "extract": "יהודה שלזינגר (נולד ב-י\"ז באדר ב' ה'תשמ\"ד, 20 במרץ 1984) הוא עיתונאי ישראלי, המשמש ככתב הפוליטי של העיתון \"ישראל היום\".",
    "pageid": 1869688
  },
  {
    "title": "יואב הייט",
    "extract": "יואב הייט (נולד ב-22 בספטמבר 1966) הוא שחקן ישראלי.",
    "pageid": 1023447
  },
  {
    "title": "יונתן ברק",
    "extract": "יונתן ברק (נולד ב-1 באוגוסט 1983) הוא סטנדאפיסט, תסריטאי, עורך וידאו, במאי קליפים ושחקן ישראלי.",
    "pageid": 355895
  },
  {
    "title": "יצחק קדמון",
    "extract": "יצחק גדליה קדמון (קויפמן; 6 באוקטובר 1910 – 3 באפריל 1978) היה ממייסדי כפר הרא\"ה ומזכירו הראשון ומי שהוגדר כ\"מוכתר הכפר\", מראשי איגוד המושבים של הפועל המזרחי במשך 40 שנה, וממקימי המושבים של הפועל המזרחי בחבל לכיש. קדמון כיהן כמנהל מחלקת הקליטה של הפועל המזרחי בשנים 1950 עד 1954 ושל המפד\"ל בשנים 1970–1976. הוא היה איש מחלקת החינוך של האיגוד בשנים 1960–1967, וראש המרכז לתפוצות של משרד העלייה והקליטה בשנים 1967–1970.",
    "pageid": 1944866
  },
  {
    "title": "ישראל באולימפיאדת טוקיו (2020)",
    "extract": "אולימפיאדת טוקיו הייתה האולימפיאדה ה-17 שבה השתתפה משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. לאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים מקיץ 2020 לקיץ 2021, והם התקיימו מ-23 ביולי עד 8 באוגוסט.\nהמשלחת הישראלית מנתה 90 ספורטאיות וספורטאים שהתחרו ב-15 ענפי ספורט. זוהי המשלחת הגדולה ביותר ששלחה ישראל עד כה למשחקים האולימפיים. המשלחת התחרתה לראשונה בחמישה ענפי ספורט: בייסבול, גלישת גלים, קשתות, רכיבה ושחייה במים פתוחים. מנגד, המשלחת לא התחרתה בענף הטניס, לאחר ששלחה נציגים לענף זה בארבע האולימפיאדות האחרונות, ולא שבה להתחרות בענף ההיאבקות, לאחר ששבה להתחרות בו באולימפיאדה הקודמת. כמו כן המשלחת לא התחרתה בענף הגולף, לאחר שהשתתפה באולימפיאדה הקודמת לראשונה בענף זה. יעקב טומרקין וחנה קנייזבה-מיננקו נשאו את דגל המדינה בטקס הפתיחה ולינוי אשרם נשאה את הדגל בטקס הנעילה.\nזו הייתה האולימפיאדה המוצלחת ביותר של ישראל בתולדות המשחקים האולימפיים כאשר המשלחת הישראלית סיימה במקום ה-39 בטבלת המדליות עם ארבע מדליות; שתיים מזהב ושתיים מארד. ארטיום דולגופיאט זכה במדליית הזהב בתרגיל הקרקע, שהיא המדליה האולימפית הראשונה של ישראל בענף התעמלות המכשירים, ולינוי אשרם זכתה במדליית הזהב בקרב רב ליחידות, שהיא המדליה האולימפית הראשונה של ישראל בענף ההתעמלות האמנותית. אבישג סמברג זכתה במדליית ארד, שהיא המדליה האולימפית הראשונה של ישראל בענף הטאקוונדו, ונבחרת ישראל בג'ודו זכתה במדליית ארד בתחרות הקבוצתית המעורבת.\nבמהלך טקס הפתיחה ולאחר 49 שנים, נערך אזכור ראשון של 11 חללי הטבח באולימפיאדת מינכן. בתום המשחקים, התארחו ספורטאי המשלחת מטוקיו בבית הנשיא לטקס קבלת פנים חגיגי בנוכחות ראש הממשלה נפתלי בנט ונשיא המדינה יצחק הרצוג.",
    "pageid": 1614145
  },
  {
    "title": "לבנה שיפמן",
    "extract": "לבנה שיפמן (נולדה ב-10 בפברואר 1968) היא אשת בנקאות ופיננסים ישראלית, דירקטורית בחברות ואלכ\"רים, מרצה בנושאי פודטק ודירקטוריון ומגדר ופעילה חברתית בעמותות. מכהנת כדירקטורית בבנק מרכנתיל דיסקונט, בקרן שמש מקבוצת עוגן ובעמותת מגמה ירוקה. נוסף על כך, משמשת כמנהלת הפעילות של העמותה לחקלאות מודרנית (MAF) המקדמת חדשנות ויזמות בעולם הפודטק. עד ל-1 בדצמבר 2019 כיהנה כיו\"ר הדירקטוריון של מוניציפל בנק בע\"מ. בשנים 2009 ועד 2018 כיהנה כסמנכ\"לית וחברת הנהלה בפרופאונד בית השקעות. בשנים 2008 ועד 2013 הייתה חברת מועצה בעיריית מודיעין מכבים רעות.",
    "pageid": 1581377
  },
  {
    "title": "מלחמת סיני",
    "extract": "מלחמת סיני (ידועה בישראל גם בשם \"מבצע קדש\", בערבית ידועה בשם \"התוקפנות המשולשת\" - العُدْوَان الثُلَاثِيّ, בצרפתית: Crise du canal de Suez - \"משבר תעלת סואץ\" וכן המלחמה הערבית-הישראלית השנייה) הייתה מלחמה קצרה שהתנהלה בין ישראל, בריטניה וצרפת מחד לבין מצרים מאידך, בין 29 באוקטובר ל-5 בנובמבר 1956 (כ\"ד בחשוון עד א' בכסלו תשי\"ז). במהלך המלחמה פלש צה\"ל לחצי האי סיני וכבש אותו, למעט רצועה צרה לאורך תעלת סואץ, השמיד תשתיות צבאיות רבות, ופגע בצבא המצרי. לאחר סיום המלחמה פינתה ישראל את כל השטח שכבשה, בעיקר כתוצאה מלחץ מארצות הברית, במהלך שהושלם בתחילת מרץ 1957. במקביל למערכה הישראלית ניהלו הממלכה המאוחדת וצרפת במשותף מבצע להשתלטות על תעלת סואץ, שנודע בשם \"מבצע מוסקטר\".\nהממלכה המאוחדת וצרפת יזמו את המלחמה לאחר הלאמת חברת תעלת סואץ על ידי מצרים, במטרה להשתלט עליה מחדש. ישראל הצטרפה אליהן בשל לחץ מצידן וכן בשל חסימת מצרי טיראן בפניה על ידי המצרים, ובשל פעילות הפדאיון. בסופו של דבר, זכתה ישראל בהישגים צבאיים משמעותיים. עם זאת, הממלכה המאוחדת וצרפת נכשלו בניסיונן להשתלט על תעלת סואץ, בשל לחץ מדיני כבד שמנע מהן להשלים את מבצע מוסקטר.\nההשראה לשם \"מבצע קדש\" היא ביישוב הקדום קדש ברנע, שהיה עיר מקראית בגבולה הדרומי של ארץ ישראל (על גבול סיני), שממנה שלח משה, על פי המסופר בספר במדבר, את שנים עשר המרגלים לתור את ארץ כנען.",
    "pageid": 3025
  },
  {
    "title": "משה כהן-אליה",
    "extract": "משה כהן-אליה (נולד ב-10 במאי 1967) הוא פרופסור מן המניין למשפט חוקתי, אשר כיהן בין השנים 2015–2022 כנשיא המרכז האקדמי למשפט ולעסקים.\nבמסגרת עבודתו באגודה לזכויות האזרח ניסח את הצעת \"חוק איסור הפליה במוצרים, בשירותים ובכניסה למקומות בידור ולמקומות ציבוריים\" וייצג את העותרים בבג\"ץ שגיא צמח.",
    "pageid": 1169389
  },
  {
    "title": "נגה - ניהול מערכת החשמל",
    "extract": "נגה - ניהול מערכת החשמל בע\"מ היא חברה ממשלתית ישראלית לניהול מערכת החשמל הארצית.\nהחברה הוקמה במסגרת הרפורמה במשק החשמל בישראל, שנועדה לצמצם את המונופול של חברת החשמל בתחום זה. עד לחתימה על הרפורמה בחברת החשמל בשנת 2018 לא הייתה שום פעילות בחברה. במסמך הרפורמה נקבעו בין היתר עקרונות להעברת עובדי חברת החשמל לחברת ניהול המערכת. בעקבות החתימה התמנה יושב ראש, סמי תורג'מן והחלה פעילות להתארגנות לקראת הפעלת החברה.\nביוני 2020, רשות החשמל פרסמה \"רישיון ניהול המערכת\" ובכך נקבעה מסגרת רגולטורית לפעילות החברה. החברה החלה לפעול בסוף שנת 2020 כאשר הועברו אליה יחידת התכנון פיתוח וטכנולוגיה ויחידת הסטטיסטיקה מחברת החשמל. בהמשך, בנובמבר 2021 הועברה אליה יחידת ניהול המערכת והחברה החלה לפעול באופן מלא.\nמנכ\"ל החברה הראשון היה יורם כהן, וכיום המנכ\"ל הוא שאול גולדשטיין שכיהן בעבר כמנהל רשות הטבע והגנים.\nעם הפעלתה המלאה של החברה היא מנהלת את תכנון ופיתוח מערכת החשמל והפעלת יחידות ייצור החשמל בישראל, שכשני שלישים ממנו נמצאים בידי חברת החשמל לישראל, והשליש הנותר – בחברות פרטיות. כמו כן החברה אחריות על ניהול ביקוש החשמל על היבטיו השונים. המטה הטכני של החברה ממוקם בחיפה במרכז קסטרא.",
    "pageid": 2037771
  },
  {
    "title": "נינט טייב",
    "extract": "נינט טייב (נולדה ב-21 באוקטובר 1983) היא זמרת-יוצרת, שחקנית, דוגמנית ושדרנית רדיו ישראלית. זוכת \"פרס מסך הזהב\" כשחקנית הטובה ביותר בסדרה יומית. התפרסמה בזכות זכייתה בעונה הראשונה של תוכנית המציאות \"כוכב נולד\".\n\nטייב נולדה וגדלה בקריית גת ליוסף טייב, שעלה מתוניסיה, ולמרסל (לבית מלכה), שעלתה ממרוקו. נינט היא השלישית מבין חמישה אחים. אחיה הבכור אייל שימש כמנהלה האישי בתחילת הקריירה. החלה לעסוק בזמרה כבר בגיל צעיר, כשהופיעה באירועים משפחתיים, בטקסים עירוניים ובמקהלת בית הספר אורט רוגוזין בעירה. בגיל 15 זכתה בתחרות ה\"פזמנוער\" בקריית גת עם ביצוע לשיר \"Hero\" של מריה קארי. טייב שירתה בצה\"ל בחיל ההנדסה הקרבית כמש\"קית תחזוקה, ואף שרה את המנון החיל החדש.\n\nטרם פריצתה הגדולה בתוכנית המציאות כוכב נולד, השתתפה טייב במספר תוכניות כישרונות מוזיקליים. בשנת 2000 זכתה במקום הראשון בתחרות הכישרונות הצעירים של הטלוויזיה החינוכית, \"קולות וצלילים\". טייב זכתה במקום הראשון לאחר שביצעה את השיר \"זה לא אמיתי\", שיר שאת מילותיו כתב והלחין אבי כוכב - מנהל להקת הנוער של קריית גת בשם \"דור ההמשך\" שבה הייתה טייב חברה. תוכנית כישרונות נוספת שבה טייב השתתפה הייתה \"המלך הבא\", ששודרה בערוץ יס בריזה בהנחייתו של דידי הררי. בתוכנית זו התחרתה טייב מול משתתפים נוספים שהתפרסמו גם הם מאז, ביניהם סגיב כהן, דודו אהרון, הראל סקעת ורפאל מירילא.\n\nבשנת 2003, במהלך שירותה בצה\"ל, ניגשה לאודישנים של תוכנית המציאות \"כוכב נולד\" של הזכיינית \"קשת\", ששודרה לראשונה באותה השנה בערוץ 2. ב-28 באוגוסט באותה שנה השתתפה בשלב הגמר של התוכנית שנערך בחוף ניצנים, יחד עם שירי מימון ושי גבסו. בגמר שרה טייב את השיר \"ים של דמעות\", שביצע במקור זוהר ארגוב. טייב זכתה במקום הראשון על פי בחירת הקהל והשופטים, עם 49% מקולות הצופים, ומעל ל-720,000 הצבעות. באוקטובר באותה שנה יצאה לסבב הופעות עם משתתפי התוכנית. בנובמבר, זמן קצר לאחר זכייתה, הקליטה טייב סינגל ראשון, \"כמו ששיר נוגע\", שכתב יעקב רוטבליט והלחין רמי קלינשטיין כפרס לזוכת התוכנית.\n\nבשנת 2004, הקליטה טייב את שיר הנושא ״בסוף העולם״, לסרטו של אבי נשר, \"סוף העולם שמאלה\". נשר בחר דווקא בטייב, כיוון שסיפור חייה הזכיר לו את סיפורם של גיבורי הסרט. באותה שנה ביצעה טייב בשיתוף פעולה עם אלי פיניש את שיר הנושא למשדר ההתרמה יומטוב, הנקרא \"כמו כולם\".\nבמהלך שנת 2006 עבדה טייב על אלבום הבכורה שלה, \"יחפה\", בהפקתו של אביב גפן. הסינגל הראשון מהאלבום היה השיר \"כשאתה כאן\". השיר זכה לסיקור תקשורתי נרחב בבכורה במועדון הזאפה שבתל אביב, בעיקר בעקבות הסגנון החדש שרכשה לעצמה טייב, בלדה עם נגיעות רוקיסטיות. בספטמבר באותה שנה הוציאה טייב את האלבום, וכעבור יום, בגמר \"כוכב נולד 4\", הוא הוכרז כאלבום זהב. מתוך האלבום יצאו לתחנות הרדיו השירים \"היא יודעת\", \"הכול יכול לקרות\", \"אם תבוא\" ו-\"יחפה\".\nבדצמבר 2006, יצאה טייב למסע ההופעות של האלבום. מסע ההופעות כלל בתחילה עשרות הופעות באולמות גדולים בכל רחבי הארץ. בקיץ 2007 קיבל מסע ההופעות תפנית, כאשר החלה טייב לערוך הופעות אינטימיות ומצומצמות יותר במועדונים קטנים ובפאבים. בהופעות אלה אירחה לצידה אמנים מוכרים רבים כמו שי גבסו, אביב גפן, עברי לידר ואסף אמדורסקי.\nבפברואר 2007 הקליטה טייב יחד עם עברי לידר גרסה מחודשת לשירה של עפרה חזה \"הכאב הזה\", שזכתה להצלחה רבה. בשנת 2008 הקליטה טייב גרסת כיסוי לשירו של אילן וירצברג \"לא יכולתי לעשות כלום\" עבור הפרויקט \"עבודה עברית\".\nבאותה שנה שבה טייב לבצע בשנית את שיר הנושא למשדר ההתרמה יומטוב. השיר נקרא \"עד שתגיע\".\n\nב-7 ביוני 2009, יצא לאור \"אם אני אלך\", כסינגל הראשון מהאלבום השני של טייב. בחודש יולי הוציאה סינגל שני לקראת האלבום, \"מדברים\". לאחר שלושה סינגלים נוספים אשר יצאו מתוך האלבום, \"הכלה\", \"אולי בחגים\" ו\"יקינטון\", יצא ב-18 בנובמבר האלבום המלא, \"קומוניקטיבי\". על מנת לקדם את האלבום יצאה טייב לסיבוב הופעות, שכלל בין היתר הופעות אקוסטיות בכל רחבי ישראל, וכן הופעות בהן אירחה טייב אמנים נוספים כמו עברי לידר, שלומי שבן, שלום חנוך, שלומי סרנגה ולהקת שני/אחרון/אוקטובר.\n\nעם יציאת האלבום השני של טייב ב-2009, היא נבחרה לייצג את ישראל בטקס פרסי המוזיקה של MTV אירופה בקטגוריית ה-\"Best Act\" בזכות הצבעת גולשים באתר MTV ישראל, אולם לא הצליחה להעפיל לגמר.\nבשנת 2010, שיתפה טייב פעולה עם ארקדי דוכין בשירה \"בודדה\", שנכלל בפרויקט מיוחד בשם \"השיר היומי\". בספטמבר 2011 התארחה בשיר \"My Game\", של המוזיקאי גלעד כהנא מתוך אלבומו החמישי Bad love, טייב התארחה בו גם כזמרת רקע ביתר השירים באלבום גם הופיעה בסיבוב ההופעות שמלווה את האלבום. באותה שנה ביצעה טייב גם את שיר הנושא גרסת כיסוי לשיר \"כל כיוון\" של להקת רוקפור, שהופיע בסדרת הדרמה \"אורים ותומים\" ששודרה בערוץ יס ישראלי.\n\nב-28 בפברואר 2012, חשפה טייב את שמו של האלבום השלישי שלה (הראשון כאלבום בינלאומי). שמו של האלבום הבינלאומי הוא \"Sympathetic Nervous System\". ב-4 במרץ, הוציאה את סינגל הבכורה מתוכו: \"I C U\". האלבום הוקלט בליברפול בקיץ 2011 יחד עם להקת רוקפור. ב-13 במאי, יצא לאור הסינגל השני: \"What Are You People\". ב-30 במאי, יצא לאור האלבום אלבום האולפן השלישי שלה Sympathetic Nervous System.\nבאוקטובר 2012, נבחרה טייב לייצג בפעם השנייה את ישראל בטקס פרסי המוזיקה של MTV אירופה בקטגוריית \"Best Global Act\" עם הסינגל הראשון מאלבומה השלישי \"ICU\", אך גם בפעם זו לא הצליחה להעפיל לשלב הסופי. באותו השנה, התארחה טייב בפרויקט \"עבודה עברית-לילה של כוכבים\", בו ביצעה את השיר \"נוגה\".\n\nב-3 במאי 2013, פחות משנה לאחר צאתו של אלבומה הקודם, הוציאה טייב את אלבומה הרביעי \"כל החיות ידעו\". מתוך האלבום יצאו הסינגלים \"כל הלבד\", \"גרזן\", ו-\"פרויקט הספר הכחול\", כאשר האחרון זכה להשמעות רבות בתחנות הרדיו. לאחר צאת האלבום יצאה טייב לסיבוב הופעות חדש הנושא גם הוא את השם \"כל החיות ידעו\", במסגרתו אירחה אמנים שונים כמו דודו טסה, שלומי שבן ורונה קינן.\nב-4 בינואר 2014, הופיעה טייב עם סינדי לאופר בהיכל נוקיה והן שרו ביחד את השיר \"True Colors\". ב-21 במאי, יצאה טייב לסיבוב הופעות אקוסטי חדש הנקרא \"צוללות\" ביחד עם מאיה בלזיצמן. המופע כולל חלק משירי האלבומים והקאברים שטייב שרה לאורך הקריירה.\nב-8 באוקטובר, ביצעה את השיר \"אמא אדמה\" כחלק ממופע ההוקרה לזכרו של אריק איינשטיין שהתקיים בפארק הירקון. כמו כן, טייב שיתפה פעולה עם זמר הרוק הבריטי סטיבן וילסון באלבומו הרביעי Hand. Cannot. Erase., והופיעה בשלושה שירים מתוכו שיצא בפברואר 2015. בנוסף, התארחה טייב באלבומו של שלומי שבן, \"תרגיל בהתעוררות\". טייב ביצעה את השיר \"מלכה לב שבור\" והוסיפה קולות בשיר \"איקאה\".\n\nב-2 במאי 2015, הופיעה טייב במופע החימום של הזמר רובי ויליאמס בפארק הירקון בתל אביב. ב-2 ביוני 2015, הוציאה את הסינגל \"מה קרה\". ב-18 ביוני, נטלה חלק במופע \"בדד\", מופע מחווה ליצירתו של זוהר ארגוב במסגרת פסטיבל ישראל. טייב הופיעה במופע יחד עם רביד כחלני, שי צברי, מאיה בלזיצמן ואחרים.\nביולי 2015, יצא הסינגל \"ד'וּבּ וּתְפַטַר (יא סלימה)\" מתוך האלבום השני של דודו טסה והכוויתים, שבו שרה טייב בערבית עיראקית.\nב-28 וב-29 בספטמבר 2015, הופיעה טייב יחד עם סטיבן וילסון בשתי הופעות ברויאל אלברט הול שבלונדון. בעקבות הצלחת ההופעות של טייב עם סטיבן וילסון בלונדון, הזמין אותה הזמר להתארח בטורי ההופעות שלו באירופה ובצפון אמריקה ב-2016. טייב התארחה גם בדואט מתוך המיני האלבום \"½4\" של וילסון שיצא בינואר 2016.\nב-30 בספטמבר, יצא לאור הסינגל \"Paper Parachute\", מאלבומה החמישי של טייב. באותו השנה הוציאה את הסינגל השני, \"Child\".\nב-31 באוקטובר 2015, במלאת עשרים שנה לרצח יצחק רבין, הופיעה בעצרת הזיכרון המרכזית בכיכר רבין ושרה את שיר לשלום. לאחר צאת האלבום הופיעה טייב בארצות הברית, פסטיבלים באירופה כגון בפולין בפראג ובהופעה בברלין בחודשי מרץ-יוני 2016. בחודש מאי האמן הבריטי סטיבן וילסון הגיע לישראל להופעה בזאפה שוני ואירח את נינט בהופעה אחרונה של הטור שנינט התארחה בו.\nב-20 במרץ 2016, יצא לאור הסינגל השלישי, \"Superstar\".\nב-3 בפברואר 2017, יצא לאור אלבום האולפן החמישי (השני בתור אלבום בינלאומי) של טייב Paper Parachute.\nבאוגוסט 2017, התארחה טייב בשש רצועות באלבומו החמישי של וילסון To the Bone. כחודש לאחר מכן, השתתפה טייב בפרויקט \"השעה הכי יפה\" בה 28 מוזיקאים מלחינים ושרים משירי יותם ראובני. טייב הלחינה וביצעה את השיר \"הנה גם אנחנו חולפים\".\n\nב-9 בינואר 2018, יצא לאור הסינגל \"גיבור\", שנולד מהחיבור שלה עם דודו טסה שהלחין את השיר, עמו שיתפה פעולה באלבום ובהופעות של \"הכוויתים\". באותו השנה, התארחה בהופעותיו של האמן סטיבן וילסון. בנובמבר יצא לאור הסינגל \"Self Destructive Mind\".\nבמרץ 2019, הוציאו רד בנד וטייב קאבר לסינגל \"Can't Feel My Face\", של דה ויקנד. באוקטובר התארחה במופע של החברים של נאטשה רדיו בלה בלה. במאי הוציאה את \"לא על יגון תשורר\" במסגרת פרויקט שם עולם 2019.\nב-5 באפריל 2020, הופיעה בזאפה, במסגרת ההופעות שהתקיימו ושודרו בלייב בערוץ קשת 12 בעקבות מגפת הקורונה. ב-28 באפריל, ערב יום הזיכרון לחללי מערכות ישראל, השתתפה טייב בטקס יום הזיכרון של ערוץ 13. ב-4 ביוני, הוציאה את הסינגל \"Feel the buzz\", זהו הסינגל הראשון של טייב שיצא בארץ בשפה האנגלית.\nבסוף 2020, ביצעה טייב בדואט עם שלום חנוך את השיר \"לילה טוב תפילילה\", את \"לילה טוב לירח\" וגם את \"לילה טוב לאמא אדמה\", מתוך האלבום שרים תפילילה.\nב-11 באפריל 2021, יצא לאור הסינגל \"רק שלא תיפול הרוח\".\nב-14 בפברואר 2022, יצא לאור הסינגל \"לא לפחד כלל\". ב-10 ביוני 2022, יצא לאור הסינגל \"Who Is Us\". ב-14 באוגוסט, יצא לאור סינגל להרכב הישראלי אינפקטד מאשרום בו התארחה טייב בשיר \"Black Velvet\".\nב-18 בינואר 2023, יצא לאור הסינגל \"מה יהיה איתך\". ב-8 במאי, יצא לאור הסינגל \"הורגת\" ביחד עם אסף אמדורסקי וגארדן סיטי מובמנט.\nב-15 ביוני 2023, יצא לאור הסינגל \"ככה זה\" ביחד עם טונה. בחודש יולי, הוציאה לאור את אלבום האולפן השישי שלה קמתי לרקוד.\n\nבמרץ 2004 החלה טייב להופיע בטלוויזיה, בתפקיד ראשי בדרמה היומית המוזיקלית של חברת הטלוויזיה \"יס\", \"השיר שלנו\". בסדרה גילמה דמות, המבוססת על עצמה, בשם נינט לוי, אשר נבחרת במפתיע ללמוד באקדמיה למוזיקה ונכנסת לעולם המוזיקה. בנוסף ביצעה טייב את שיר הנושא של הסדרה, \"עוד מעט\". בסדרה ביצעה מספר שירים מקוריים, בהם \"בינתיים\" ו-\"האור בחיי\". באוגוסט של אותה שנה יצאה טייב יחד עם משתתפי התוכנית לסיבוב הופעות ארצי. בתחילת 2005 נמשכו צילומי העונה השנייה של \"השיר שלנו\". עבור משחקה בעונה זו זכתה בפרס מסך הזהב בקטגוריית השחקנית הטובה ביותר בסדרה יומית. באותו החודש יצא פסקול הסדרה \"השיר שלנו\". האלבום אף הגיע למעמד אלבום פלטינה. בסוף שנת 2005 יצא השיר \"האור בחיי\" כסינגל לתחנות הרדיו, וזכה להצלחה גדולה במצעדי הפזמונים.\nלצד כיכובה בסדרת הדרמה השיר שלנו לאורך 4 עונות, הופיעה טייב בפרויקטים נוספים בטלוויזיה. במהלך השנים שחלפו מאז זכייתה בכוכב נולד, טייב השתתפה בשלושה מערכונים שונים של תוכנית הבידור ארץ נהדרת, ובכך הפכה לאמן שהשתתף בתוכנית מספר הפעמים הגדול ביותר. טייב גילמה את עצמה במערכון \"נינט-לי\" (עונה 1) שבו מוצגת בובה בדמות נינט שניתנת לרכישה, במערכון \"הרומנים\" (עונה 3) בתפקיד חברתו של אחד מהרומנים, ובמערכון \"המקפלות\" (עונה 7) בתפקיד עצמה, כאשר במערכון מוצגת טייב כקלפטומנית.\nבשנת 2007 השתתפה טייב בעונה הרביעית של תוכנית המציאות \"פעם בחיים\". בעונה זו נשלחו ידוענים דוגמת יעל פוליאקוב, צופית גרנט, רון קופמן, דורית בר אור ואחרים, לחיות במשך חודש במקומות שונים בירושלים. יוצאי הדופן היו הזמר בן ארצי וטייב, שנשלחו על ידי ההפקה לחיות עם קהילה מקומית בג'מייקה.\nבשנת 2011, התארחה טייב בפרק של סדרת הטלוויזיה המוזיקלית \"רד בנד\" בתפקיד עצמה, וביצעה עם להקת הבובות שני שירים שגם הופיעו באלבום שיצא בעקבות הסדרה. השירים הם גרסאות כיסוי לשירים \"High and Dry\" של להקת רדיוהד, ולשיר \"Crazy\" של נארלס בארקלי, כאשר האחרון הצליח מאוד וזכה להשמעות רבות בתחנות הרדיו השונות.\nבשנת 2013 החלה לשחק בתפקיד קבוע בסדרת הדרמה \"זגורי אימפריה\", המשודרת בערוץ HOT3, בתור אליזבת \"ליזי\", בחורה צעירה המתגוררת בבאר שבע שלא מימשה את שאיפותיה בחיים. על פי התכנון המקורי נבחרה טייב לגלם את דמותה של אבישג, התפקיד הנשי הראשי בסדרה, אך בעקבות התנגשות לוחות הזמנים עם הקלטת אלבומה הרביעי, \"כל החיות ידעו\", ביקשה טייב לגלם דמות בתפקיד בעל נפח קטן יותר.\nב-2014 הופיעה טייב בפרק סיום של הסדרה \"רמזור\" בתפקיד אורח.\nב-2018 החלה לשמש בחלק מהעונה כשופטת אורחת בתוכנית הכוכב הבא לאירוויזיון.\nבמאי 2018, עלתה בקשת 12 סדרת דרמה חדשה, \"בשבילה גיבורים עפים\", בה שיחקה את \"יעלי אשכנזי\". שיר הנושא של הסדרה נקרא \"תיל\" באפריל 2018 זכתה הסדרה בפרס הסדרה הטובה ביותר בפסטיבל Canneseries הראשון בקאן.\nביוני 2020, השתתפה בסדרת הסרטים הקצרים \"במרחק 100 מטר\" של הוט, המספרת על אירועים שהתרחשו לאנשים בזמן סגרי הקורונה.\nב-1 ביוני 2021, הצטרפה טייב לתוכנית המציאות \"הכוכב הבא\" כשופטת קבועה. עד עזיבתה בשנת 2022.\n\nבקיץ 2005 יצאה לאקרנים גרסה מדובבת של הסרט המוזיקלי הקלאסי \"מרי פופינס\". טייב השתתפה בדיבוב העברי של הסרט, ודיבבה את תפקידי השירה של מרי פופינס. בדצמבר 2007 נבחרה לשחק לצד השחקנית האוקראינית אולגה קורילנקו בסרט מתח של הבמאי דני לרנר, \"קירות\" (יצא לאקרנים ב-2009), שבו גילמה אישה מוכה. סרט זה היה סרט הקולנוע הראשון בכיכובה של טייב. הסרט התקבל לפסטיבל טורונטו וייצג את ישראל. טייב ביצעה את השיר \"My Friend\", שאותו כתבה והלחינה עבור פסקול הסרט. לאור הצלחתה בדיבוב בסרט \"מרי פופינס\", נבחרה טייב על ידי חברת דיסני לדבב את תפקיד הנסיכה טיאנה בסרט \"הנסיכה והצפרדע\", שיצא לאקרנים בפברואר 2010.\nבשנת 2021, דיבבה טייב בסרט \"טרולים מסביב לעולם\", את הדמות של בארב.\nבסוף 2018, לוהקה טייב לסרט האינדי האמריקאי \"Tell Me Why I Don't Like Mondays\" אודות טבח בבית ספר בסן דייגו שהתרחש בשנות השבעים.\n\nבדצמבר 2004 התארחה בפסטיגל השנתי, \"לא יאומן כי פסטיגל\". בדצמבר 2005 השתתפה במופע המוזיקלי \"שיר נולד\", וזכתה במקום הראשון בבחירת הקהל עם החידוש לשירה של שולה חן \"אמא\". בסוף 2008 השתתפה טייב ב\"פסטיבל שירי הילדים\" המחודש, בהפקתה המוזיקלית של יהודית רביץ. טייב ביקשה שלא להופיע בשבת ועל כן פסטיבל שירי הילדים 2008 התקיים רק בימי חול. באפריל 2010 עלה בתיאטרון בית ליסין המחזמר \"אביב מתעורר\", שבו שיחקה לצד קבוצת \"צעירי בית ליסין\". על תפקידה במחזמר טייב הייתה מועמדת לפרס \"השחקנית המבטיחה\" בטקס פרסי התיאטרון 2010.\n\nבשנת 2006, במקביל ליציאת אלבום הבכורה של טייב, \"יחפה\", שיתפה הזמרת פעולה עם חברת הסלולר אורנג'. במסגרת שיתוף הפעולה הופקה סדרת דוקו-ריאליטי סלולרית שתיעדה את הקלטות האלבום. המהלך לווה בסרטון פרסומת בהשתתפות טייב, כאשר ברקע מושמע סינגל הבכורה מהאלבום, \"כשאתה כאן\".\nבשנת 2007 שימשה טייב כפרזנטורית של חברת הסלולר פלאפון. החברה שכרה את שירותיה של טייב לארבעה סרטוני פרסומת, ועל פי הפרסומים טייב השתכרה בתמורה סכום של מעל מיליון וחצי שקל. סרטון הפרסומת הידוע והזכור ביותר מהקמפיין הוא הסרטון בו מגלחת השחקנית עופרי פרישקולניק את שיערה של טייב לאחר שזו הפסידה בהתערבות. הסרטון שבו גולח שערה עורר עניין רב באמצעי התקשורת, אך גם ביקורת ציבורית על העיסוק התקשורתי האינטנסיבי בשיער של טייב, באיפור ובבגדיה ועל הפיכת הזמרת, לטענת המבקרים, למותג פרסומי.\nבשנת 2009 נרתמה טייב בהתנדבות לככב בקמפיין \"ישראל מתייבשת\", מטעם רשות המים. בשנת 2010 הופיעה טייב בקמפיין התרמה למען בית השנטי, במסגרתו הקליטה חידוש לשיר \"מישהו גדול\", וצילמה קליפ לשיר יחד עם ילדי בית השנטי.\nהחל מפברואר 2010 שודרה בתחנת הרדיו 88FM תוכנית רדיו אישית בשם \"פנדו - נג'נה\" בהגשתה ובעריכתה של טייב. התוכנית שודרה בימי ראשון בין השעות 23:00 – 01:00. בנובמבר 2011 הודיעה טייב בעמוד הפייסבוק שלה על ירידת התוכנית עקב העבודה על אלבום חדש. השתתפה בפינה קבועה בתוכנית הרדיו של גיא זוהר ברדיו ללא הפסקה בשם \"שירה באמצע היום\" שבה היא מקריאה קטעי שירה.\nבינואר 2012 פורסם כי טייב נבחרה להיות הפרזנטורית של רשת ההלבשה התחתונה \"דלתא\", כאשר שכרה עומד על מיליון ש\"ח לכל שנה בה תדגמן לחברה. במסגרת שיתוף הפעולה צולמו מספר סרטוני פרסומת בהשתתפות טייב וצולמו כמה קטלוגים, כאשר חלק מהתמונות של טייב אף שימשו כשלטי חוצות בנתיבי איילון. בקיץ 2016, יצא קמפיין הדוגמנות נוסף של טייב ו\"דלתא\".\nבדצמבר 2013 טייב שימשה בתור עורכת אורחת במגזין \"פנאי פלוס\" בגיליון שהוקדש לאופנה. עבור גיליון זה הצטלמה טייב לשער ונתנה לקוראים הצצה לארון הבגדים שלה ולפריטים מיוחדים מהאוסף הפרטי. טייב ערכה את מדורי האופנה והמוזיקה ואף ערכה ריאיון עם הסטייליסט ומעצב האופנה גדי אלימלך, איתו עבדה במשך שנים.\n\nמשנת 2004 עד תחילת 2006 הייתה טייב במערכת יחסים עם הזמר והשחקן רן דנקר, אותו הכירה על סט הצילומים לסדרה השיר שלנו. טייב הייתה גם בת זוגו של השחקן יהודה לוי מ-2006. באוגוסט 2012 הזוג התארס, אך באוגוסט 2013 הודיעו בני הזוג על פרידתם.\nמדצמבר 2013 טייב היא בת זוגו של המוזיקאי יוסי מזרחי, חבר לשעבר בלהקת הקולקטיב. הם התארסו ביוני 2014 והתחתנו ב-9 בספטמבר 2014. להם שתי בנות. ב-26 ביולי 2016 טייב ומזרחי עברו ללוס אנג'לס שבארצות הברית.\n\n2006: יחפה\n2009: קומוניקטיבי\n2012: Sympathetic Nervous System\n2013: כל החיות ידעו\n2017: Paper Parachute\n2023: קמתי לרקוד\n\n2003: לא נפסיק לשיר - כוכב נולד\n2004: פסקול סוף העולם שמאלה\n2005: פסקול השיר שלנו\n2005: מרי פופינס (בדיבוב לעברית)\n2009: הנסיכה והצפרדע (בדיבוב לעברית)\n\n2006–2008: יחפה\n2009–2012: קומוניקטיבי\n2012: Sympathetic Nervous System\n2013–2014: כל החיות ידעו\n2014–2016: צוללות בשיתוף (בשיתוף מאיה בלזיצמן)\n2015–2016: Hand Cannot Erase (בשיתוף סטיבן וילסון)\n2015–2019: חשמלית Ninet Tayeb (טורים חשמליים בישראל ובארצות הברית)\n2017–2019: ועכשיו לבד (אקוסטי בישראל ובארצות הברית)\n2022–2021: סיבוב טורים חשמלית\n\nכוכב נולד, תחרות מוזיקה טלוויזיונית של קשת, ערוץ 2 (2003): הזוכה במקום הראשון.\nשיר נולד, מופע מוזיקלי (2005): הזוכה במקום הראשון.\nפרס מסך הזהב, קשת ו\"פנאי פלוס\" (2005): השחקנית הטובה ביותר בסדרה יומית.\nטקס פרסי נבחרי הילדים בערוץ הילדים (2007): זמרת השנה.\nטקס פרסי \"עמ\"י\", טקס פרסים של ערוץ מוסיקה 24 (2007): הזוכה בפרס זמרת השנה.\nהמצעד השנתי, רדיו ירושלים (2007): זמרת השנה.\nטקס פרסי המוזיקה של MTV אירופה (2009): \"Best Israeli Act\".\nמצעד העשור של ערוץ 24 (2010): קליפ העשור לשיר \"היא יודעת\".\nטקס פרסי המוזיקה של MTV אירופה (2012): \"Best Israeli Act\".\n\n אתר האינטרנט הרשמי של נינט טייב (באנגלית)\n נינט טייב, ברשת החברתית פייסבוק\n נינט טייב, ברשת החברתית אינסטגרם\nנינט טייב, במיזם \"אישים\" לתיעוד היצירה הישראלית\n נינט טייב, במסד הנתונים הקולנועיים IMDb (באנגלית)\n נינט טייב, באתר AllMovie (באנגלית)\nנינט טייב, באתר שירונט\n נינט טייב, באתר ספוטיפיי\n נינט טייב, באתר סאונדקלאוד (באנגלית)\n נינט טייב, באתר AllMusic (באנגלית)\n נינט טייב, באתר MusicBrainz (באנגלית)\n נינט טייב, באתר Discogs (באנגלית)\n נינט טייב, באתר Songkick (באנגלית)\nנינט טייב, באתר Tab4u\nנינט טייב, דף שער בספרייה הלאומית\n נינט טייב, באתר בנדקמפ\nנינט טייב, באתר MOOMA (בארכיון האינטרנט)\n נינט טייב, ב\"וידאופדיה\" – אנציקלופדיית הווידאו של חברת החדשות באינטרנט\nאלון הדר, מאמי. אופרת רוק: נינט טייב מגיעה לצומת דרכים, באתר nrg‏, 1 באוגוסט 2009\nטל פרי, ‏\"אי-אפשר לרצות כל הזמן את כולם\", באתר גלובס, 15 בנובמבר 2009\nרועי בהריר, הרצונות של נינה: על שינוי התדמית של נינט טייב, באתר nrg‏, 3 בדצמבר 2010\nבן שלו, נינט טייב כבר לא שומרת בבטן, באתר הארץ, 18 באפריל 2011\nחוזרת לעברית: \"כל הלבד\" של נינט טייב, באתר ynet, 17 בדצמבר 2012\nאורלי מירקין, ‏נינט: \"גם היום הייתי שרה 'ים של דמעות' בגמר\", באתר ‏מאקו‏, 10 במאי 2013\nנינט טייב: \"הפרידה - כאב פיזי ממש\", באתר ynet, 3 באפריל 2014\nעמי פרידמן, \"הם מחכים עם סכינים ואני ממשיכה ליצור\", באתר ynet, 16 בנובמבר 2015 \nציפי שמילוביץ, \"אכלתי הרבה חרא, ואלוהים נתן לי את הרגע הזה לעמוד על הבמה בניו–יורק, מול קהל שבא לראות הופעה אחרת לגמרי, ובכל זאת אהב אותי בלי תנאים\", באתר ynet, 22 באפריל 2016\nרן בוקר, נינט: \"אני מדברת עם הקהל באל.איי על ישראל וגאה בזה\", באתר ynet, 11 ביולי 2017 \n  עומרי גבעון, ישראלים ניגשים אליי אחרי הופעות ומבקשים סליחה, באתר \"ידיעות אחרונות\", 15 במאי 2018\nמיקי לוין, ‏התגעגענו: נינט טייב חוזרת לישראל, באתר מעריב אונליין, 25 בפברואר 2020\n רונן טל, עם קול מצוין, כריזמה כובשת וחן אינסופי, נינט הלכה לאיבוד, באתר הארץ, 31 באוגוסט 2021\nנינט טייב: \"הקהל שונא אותי! איך זה יכול להיות?\", באתר את, ‏21 באוקטובר 2021\nנועם כהן, ‏\"רק עכשיו, בגיל 38, אני יכולה להגיד שאני מצליחה\", באתר ‏מאקו‏, 12 ביוני 2022\nפגישה עם רוני קובן עונה 6 | פרק 9 - נינט טייב",
    "pageid": 298535
  },
  {
    "title": "עונת 2023/2024 בליגת האלופות",
    "extract": "עונת 2023/2024 בליגת האלופות של אופ\"א הייתה העונה ה-69 בה התקיים טורניר הכדורגל שמאורגן על ידי אופ\"א, והעונה ה-32 במתכונת החדשה מאז שונה שם הטורניר מגביע אלופות אירופה למועדונים לליגת האלופות.\nהזוכה בתואר, ריאל מדריד, תשחק נגד זוכת הליגה האירופית בסופר קאפ האירופי, תקבל כרטיס לשלב הליגה בעונת 2024/2025 ותעפיל לגביע העולם למועדונים 2024.\nמשחק הגמר נערך באצטדיון ומבלי בלונדון, אנגליה ב-1 ביוני 2024. בעונה זו השתתפה במפעל קבוצה ישראלית אחת, מכבי חיפה, שזכתה בעונת 2022/2023 בליגת העל. היא החלה את דרכה בשלב המוקדמות הראשון והודחה בשלב הפלייאוף על ידי יאנג בויז השווייצרית ונשרה לשלב הבתים של הליגה האירופית.",
    "pageid": 2123022
  },
  {
    "title": "פבלו אסקובר",
    "extract": "פבלו אמיליו אסקובר גוויריה (בספרדית: Pablo Emilio Escobar Gaviria‏; 1 בדצמבר 1949 – 2 בדצמבר 1993) היה עבריין, סוחר סמים ונרקו-טרוריסט קולומביאני. בהיותו הבוס של קרטל מדיין, נחשב לאחד מסוחרי הסמים האכזריים, השאפתניים ובעלי העוצמה הרבה ביותר בהיסטוריה.\nבשיא כוחו דורג על ידי המגזין האמריקאי \"פורבס\" במקום השביעי מבין עשירי העולם, עם הון שהוערך בכ-30 מיליארד דולרים אמריקניים. לפי מספר הערכות, שלט אסקובר ב-80% מסך הקוקאין שהוברח לארצות הברית.\nאסקובר נורה למוות בשנת 1993.",
    "pageid": 394680
  },
  {
    "title": "פשיזם",
    "extract": "פשיזם (מאיטלקית: Fascismo) היא אידאולוגיה ושיטת ממשל לאומנית וטוטליטרית של הימין הרדיקלי. מאפייני הפשיזם הבולטים הם מנהיג דיקטטורי, שלטון הדוגל באוטוקרטיה ריכוזית, מיליטריזם, דיכוי בכוח של האופוזיציה, אמונה בהיררכיה חברתית טבעית, הכפפת האינטרסים האינדיבידואליים למה שנתפס כטובת האומה או הגזע, ומשטור כוחני של החברה והכלכלה.\nהאידאולוגיה הפשיסטית נוצרה באיטליה, בשלהי המאה ה-19, בהשראת היעקובינים בצרפת. כשיטת ממשל היא התקיימה באיטליה, בהנהגתו של בניטו מוסוליני, בתקופה שבין מלחמת העולם הראשונה למלחמת העולם השנייה.\nמקור המילה 'פשיזם' הוא סמל ה\"פָאשֶס\", או פסקס בלטינית – צרור זמורות שעוטף גרזן ושסימל ברומא העתיקה את הסמכות והעוצמה (האימפריום) של השלטון. סמל זה ביטא את הרצון להחזיר את איטליה לתפארת העבר. הוא צורף לסמלי הארגונים והמפלגות הפשיסטיות.",
    "pageid": 6776
  },
  {
    "title": "קוקסינל",
    "extract": "ז'אקלין שארלוט דיפרנואה (בצרפתית: Jacqueline Charlotte Dufresnoy; ‏23 באוגוסט 1931 – 9 באוקטובר 2006), שהתפרסמה בשם הבמה קוֹקְסִינֵל (בצרפתית: Coccinelle, כלומר מושית השבע (\"פרת משה רבנו\")) הייתה שחקנית, בדרנית וזמרת צרפתייה טרנסקסואלית.\nבסלנג הישראלי השם \"קוֹקְסִינֵל\" משמש לתיאור פוגעני של גברים נשיים, הומוסקסואלים, וטראנסג'נדרים.",
    "pageid": 156284
  },
  {
    "title": "רותם סלע",
    "extract": "רותם סלע-רוטר (נולדה ב-16 באוגוסט 1983) היא מנחת טלוויזיה, שחקנית, דוגמנית ופרזנטורית ישראלית. מנחה לצד אסי עזר את תוכנית המציאות \"הכוכב הבא לאירווזיון\". עורכת דין בהכשרתה.",
    "pageid": 1020348
  },
  {
    "title": "ריטה",
    "extract": "ריטה יהאן-פרוז (נולדה ב-24 במרץ 1962, י\"ח באדר ב' ה'תשכ\"ב), המוכרת בשמה הפרטי ריטה, היא זמרת, פזמונאית ושחקנית ישראלית.",
    "pageid": 94057
  },
  {
    "title": "רשימת פלאי תבל",
    "extract": "רשימות פלאי תבל הן רשימות שנערכו לאורך ההיסטוריה האנושית בניסיון לקטלג קבוצות של אתרים מרשימים ביותר או הישגים הנדסיים ייחודיים.\nשבעת פלאי תבל של העולם העתיק היא הרשימה הידועה הראשונה של מבנים יוצאי דופן. הרשימה הייתה מבוססת על כתבים הלניים שונים וכללה שבעה מבנים אשר הוקמו בעת העתיקה ונחשבו להישגים אנושיים יוצאי דופן.\nרשימת שבעת פלאי תבל הולידה מספר רב של גרסאות לאורך כל הדורות.\nבין הגרסאות המוקדמות הידועות היו אלו של המשורר הרומאי מארטיאליס, ושל הבישוף גרגוריוס מטור. עם הזמן, ובהשפעת גורמים כמו פגעי הטבע, השחתה ועליית הנצרות, אתרים רומיים כמו הקולוסיאום החלו להופיע ברשימות. היסטוריונים מודרניים, אשר יצאו מנקודת הנחה שרשימת הפלאים העתיקים הייתה מוגבלת בהיקפה הגאוגרפי, יצרו גרסאות חדשות לרשימה, שכללו אתרים מעבר לעולם ההלניסטי.\nכיום קיימות רשימות רבות שפורסמו על ידי ארגונים וכותבים שונים, בנושאים מגוונים – פלאי הטבע, הישגים הנדסיים, מבנים חשובים בימי הביניים. כמו כן קיימות רשימות שמטרתן, מעבר למניית מקומות מעניינים בסגנון מדריך טיולים, היא להוות אוסף של אתרים הזקוקים לשימור והגנה.",
    "pageid": 927274
  },
  {
    "title": "שי אביבי",
    "extract": "שי אביבי (נולד ב-29 באפריל 1964 בעכו) הוא שחקן, קומיקאי, איש תוכן טלוויזיוני ומנחה טלוויזיה ישראלי. זוכה פרס אופיר.",
    "pageid": 84355
  },
  {
    "title": "שיר של אש ושל קרח",
    "extract": "שיר של אש ושל קרח (באנגלית:\"A Song of Ice and Fire\" מוכרת גם בקיצור \"ASOIAF\" או \"ששאוש\"ק\") היא סדרה של ספרי פנטזיה אפיים מאת הסופר והתסריטאי האמריקאי ג'ורג' ר. ר. מרטין. מרטין החל לכתוב את הספר הראשון בסדרה, משחקי הכס, בשנת 1991 והוא יצא לאור ב-1996. מרטין תכנן במקור את הסדרה כטרילוגיה, אולם עם התפתחות תהליך הכתיבה, הוא הרחיב את העלילה ואת הדמויות ובהתאם שינה את תחזיותיו על מספר הספרים הסופי של הסדרה ל-4, 6 ולבסוף 7 ספרים מתוכננים. מרטין פרסם נכון ל-2024 חמישה מתוך שבעת הספרים המתוכננים. הכרך החמישי והאחרון בסדרה נכון לעכשיו, \"ריקוד עם דרקונים\", יצא לאור בשנת 2011, שש שנים אחרי פרסומו של קודמו, \"משתה לעורבים\". החל מ-2011, מרטין מעדכן בבלוג שלו ובפורומים וכנסים שונים על תהליך הכתיבה של הכרך השישי, שכותרתו \"רוחות החורף\", ואף חשף מספר פרקים בכנסים ובבלוג שלו. לאחר שספרו \"רוחות\" יצא, מרטין מתכנן לכתוב ספר שביעי בסדרה ששמו העתידי הוא \"חלום האביב\".\nעלילת הסיפור של סדרת \"שיר של קרח ואש\" מתרחשת ביבשות הבדיוניות אסוס במזרח ו-ווסטרוז במערב, אשר ים צר מפריד בינן. הסדרה עוקבת אחר שלושה סיפורים עיקריים השזורים זה בזה: מלחמת ירושה בין כמה משפחות אצולה על השליטה בווסטרוז עקב מותו של המלך, האיום הגובר והולך של \"האחרים\" העל-טבעיים באזור השממה הצפוני של ווסטרוז מעבר לחומה הגדולה לפלוש לווסטרוז, וסיפורה של דאינריז (דאני) טארגאריין, בתו הגולה של המלך הקודם שהודח במהלך מרד, החיה בחשאי באסוס ומתכננת להשיג מחדש את השליטה על ווסטרוז. נקודת המבט של כל פרק בסיפור מוצגת מהפרספקטיבה של דמות שונה. מגוון הדמויות שמציגות פרק מנקודת המבט שלהן גדל מתשע דמויות בספר הראשון, ל-31 דמויות עד הספר החמישי.\nההשראה של מרטין לכתיבה של \"שיר של אש ושל קרח\" הייתה מלחמות הירושה בין משפחות האצולה האנגליות בית לנקסטר ובית יורק במאה ה-15, שנודעו בשם \"מלחמות השושנים\" והרומנים ההיסטוריים \"המלכים הארורים\", שעוקבים אחר מאבקי השליטה במונרכיה הצרפתית במאה ה-14 מאת הסופר הצרפתי מוריס דרואון. \"שיר של קרח ואש\" זכתה לשבחים על הצגת דמויות של נשים מובילות ומשמעותיות לסיפור באופן אמין, והצגת דת ואמונה באופן מורכב ומפורט, כמו גם על הריאליזם של הספרים. נקודות המבט המרובות בספר מבלבלות את הקורא ולא מניחות לו לדעת מהם סיכויי ההישרדות של הדמויות. מרטין משתמש באמצעי זה של נרטיבים מרובים כדי להציג את הדמויות שלו באופן מורכב, כך שדמות \"רעה\" בפרק מסוים הופכת לכזו שהקורא מזדהה איתה ועם כאבה בפרק הבא. בתוך העולם המעורפל לעיתים מוסרית של \"שיר של קרח ואש\", מתעוררות לעיתים קרובות שאלות הנוגעות לנאמנות, גאווה, מיניות אנושית, אדיקות, ומוסריותה של האלימות.\nנכון לאפריל 2019, הספרים מכרו למעלה מ-90 מיליון עותקים ברחבי העולם, לאחר שתורגמו ל-47 שפות החל מינואר 2017. הכרך הרביעי והחמישי הגיעו לראש רשימות רבי המכר של הניו יורק טיימס עם פרסומם. בין היצירות הנגזרות הרבות שנוצרו בעולם של \"שיר של אש וקרח\" ניתן למצוא מספר נובלות מקדימות, סדרת טלוויזיה, עיבוד קומיקס וכמה משחקי קלפים, משחק לוח ומשחקי וידאו. סדרת הטלוויזיה שרצה במשך 8 עונות בין 2011 ל-2019, זכתה בפרסים רבים לרבות 4 זכיות בפרס אמי לסדרת הדרמה הטובה ביותר (2015, 2016, 2018, 2019) ונתוני צפייה שוברי שיאים, אשר תרמו לעלייה בפופולריות של הספרים ועלייה משמעותית בקצב המכירה שלהם.",
    "pageid": 17685
  },
  {
    "title": "אוגדת עזה",
    "extract": "עוצבת שועלי האש, המוכרת יותר בשם אוגדת עזה (אוגדה 143), היא אוגדה מרחבית (אוגמ\"ר) של צה\"ל הכפופה לפיקוד הדרום ואחראית על אבטחת הגבול של ישראל עם רצועת עזה. האוגדה כוללת שתי חטיבות - צפונית ודרומית. מפקד האוגדה הנוכחי הוא תא\"ל אבי רוזנפלד.\nעד לביצוע תוכנית ההתנתקות שכן בסיס האוגדה בגוש קטיף, סמוך לנוה דקלים. לאחר מכן הועתק לבסיס במערב הנגב הצפוני, סמוך לקיבוץ אורים. ב-2008 הסתיימה בנייתו של בסיס חדש - מחנה רעים, שנבנה עבור האוגדה בעלות של למעלה ממאה מיליון שקלים, בסמוך לקיבוץ רעים, ומפקדת האוגדה ומפקדות החטיבות המרחביות הכפופות לה עברו לשכון בו.\nהמבצעים העיקריים של האוגדה ברצועת עזה בשנים האחרונות כללו את מבצע קשת בענן, מבצע ימי תשובה, ביצוע תוכנית ההתנתקות, מבצע גשמי קיץ, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר ומלחמת חרבות ברזל.\nבספטמבר 2015, הוחלט לשנות את שמה של האוגדה מ\"שועלי הדרום\" ל\"שועלי האש\", ואת מספרה מ-643 ל-143, כהוקרה לעוצבת עמוד האש שפורקה בשנת 2014.",
    "pageid": 350447
  },
  {
    "title": "אולימפיאדת לוס אנג'לס (2028)",
    "extract": "המשחקים האולימפיים של קיץ 2028, האולימפיאדה ה-34 בעת החדשה, צפויים להיות אירוע הספורט הגדול והמרכזי של שנה זו. לפי החלטת הוועד האולימפי הבינלאומי, שהתקבלה בכינוס ה-126 של הוועד בלימה שבפרו ב-13 ספטמבר 2017, הם ייערכו בלוס אנג'לס, ארצות הברית, שתארח את האולימפיאדה בפעם השלישית בתולדותיה (1932 ו-1984), 44 שנים לאחר שאירחה את המשחקים האולימפיים בפעם האחרונה. לאחר שפריז ולוס אנג'לס התחרו על אירוח המשחקים ב-2024, הוחלט בוועד האולימפי לקדם הסדר לפיו לא יתקיים כלל מכרז לאירוח המשחקים ב-2028 אלא שהמשחקים ב-2024 יתקיימו בפריז ואילו לוס אנג'לס תארח אותם ב-2028. בנוסף, באולימפיאדה הקודמת שאירחה לוס אנג'לס ב-1984, האירוח נקבע על פי הסדר דומה כשלוס אנג'לס התחרתה על אירוח אולימפיאדת 1980 מול מוסקבה, והוחלט על הסדר לפיו שתי הערים יזכו לארח וכך מוסקבה אירחה ב-1980 ולוס אנג'לס אחריה ב-1984.",
    "pageid": 1507370
  },
  {
    "title": "אוראל צברי",
    "extract": "אוראל מרסל צברי (נולד ב-28 בנובמבר 1993) הוא שחקן, מדבב, קומיקאי, חקיין ואושיית רשת ישראלי.",
    "pageid": 1770609
  },
  {
    "title": "אורטל עמר",
    "extract": "אורטל עמר (נולדה ב-3 בספטמבר 1990) היא מנחת טלוויזיה, שדרנית ומפיקה ברדיו, שחקנית וכתבת ישראלית.",
    "pageid": 1644896
  },
  {
    "title": "איל וולדמן",
    "extract": "איל וַולדמן (נולד ב-16 ביולי 1960) הוא מהנדס חשמל, יזם ואיש עסקים ישראלי. המייסד של חברת מלאנוקס, אשר נמכרה לענקית הטכנולוגיה Nvidia בסכום של למעלה מ-7 מיליארד דולר בשנת 2020. חתן פרס ישראל ליזמות וחדשנות טכנולוגית לשנת ה'תשפ\"ד (2024).\nכיום וולדמן מכהן כיו\"ר וולדו הולדינגס, חברת השקעות פרטית בבעלותו. בנוסף הוא חבר דירקטוריון בחברת השבבים פליופס, ובעבר כיהן בדירקטוריון צ'ק פוינט.",
    "pageid": 1524825
  },
  {
    "title": "אפולו 11",
    "extract": "אפולו 11 (באנגלית: Apollo 11) הייתה טיסת חלל שבמסגרתה נחתו לראשונה בני אדם על הירח. מפקד המשימה ניל ארמסטרונג והטייס באז אולדרין הנחיתו את רכב הנחיתה הירחי איגל על אדמת הירח ב־20 ביולי 1969, בשעה 20:17 לפי זמן אוניברסלי מתואם (UTC)\nשש שעות ו־39 דקות מאוחר יותר, ב־21 ביולי בשעה 02:56 UTC, צעד ארמסטרונג על הירח, והיה לאדם הראשון שצעד אי פעם על גרם שמיים מחוץ לכדור הארץ, באמרו ”זהו צעד קטן לאדם, צעד גדול לאנושות”(במקור: \"That's one small step for [a] man, one giant leap for mankind.\"), (בתרגום מילולי : \"קפיצה ענקית לאנושות\").\nבאז אולדרין הצטרף אליו 19 דקות לאחר מכן. ביחד הם שהו כשעתיים ורבע מחוץ לחללית, ביצעו משימות מחקר, ואספו 21.5 ק\"ג של אדמה וסלעים מפני הירח. בעודם נמצאים על אדמת הירח, מייקל קולינס, טייס תא הפיקוד קולומביה, נשאר לבדו במסלול סביב הירח בתא הפיקוד של החללית אפולו.\nארמסטרונג ואולדרין שהו 21 שעות ו־36 דקות על פני הירח באזור הנקרא \"ים השלווה\", ובסיומן המריאו מפני השטח וחברו עם קולינס לתא הפיקוד של החללית אפולו במסלולה סביב הירח.\nאפולו 11 שוגרה ב־16 ביולי בשעה 13:33 UTC על ידי המשגר סטורן 5 ממרכז החלל קנדי. זו הייתה המשימה המאוישת השישית בתוכנית אפולו של נאס\"א. חללית אפולו הייתה מורכבת משלושה חלקים: תא הפיקוד, בו שהו שלושה האסטרונאוטים במשך רוב המשימה והחלק היחיד שחזר לכדור הארץ; תא השירות שסיפק הנעה, חשמל, חמצן ומים עבור תא הפיקוד; ורכב הנחיתה הירחי שהורכב משני שלבים – שלב הנחיתה, עבור נחיתה על פני הירח, ושלב ההמראה, המיועד לשגר את האסטרונאוטים בחזרה למסלול סביב הירח ולעגון עם תא הפיקוד.\nלאחר שהשלב השלישי של המשגר סטורן 5 ביצע תמרון מעבר ירחי ושלח את חללית האפולו לכיוון הירח, נפרדה החללית מהמשגר ונעה במשך שלושה ימים, עד שנכנסה למסלול סביב הירח. לאחר מכן עברו ארמסטרונג ואולדרין מתא הפיקוד אל רכב הנחיתה הירחי ונחתו בים השלווה ב־20 ביולי. בסיום שהותם על אדמת הירח, הם השתמשו בשלב ההמראה של רכב הנחיתה הירחי על מנת להיכנס למסלול סביב הירח ולחבור חזרה לתא הפיקוד בו שהה קולינס. לאחר עגינתם, הם נפרדו מרכב הנחיתה הירחי וביצעו מספר תמרונים שהוציאו אותם מהמסלול סביב הירח ושלחו אותם לכיוון כדור הארץ. ב־24 ביולי תא הפיקוד ובו האסטרונאוטים חדר לאטמוספירה של כדור הארץ, ונחת בצניחה אל מי האוקיינוס השקט לאחר יותר משמונה ימים בחלל.\nאפולו 11 נחשב על ידי רבים כהישג הבודד הגדול ביותר של האנושות. הצעד הראשון של ארמסטרונג על אדמת הירח שודר ישירות בטלוויזיה ברחבי העולם. אפולו 11 הביאה למעשה לסיום המרוץ לחלל, והגשימה יעד לאומי שהציב הנשיא ג'ון פיצג'רלד קנדי בשנת 1961, כשהכריז על כוונתה של ארצות הברית: \"להנחית לפני תום העשור אדם על הירח ולהחזירו לכדור הארץ בשלום\".",
    "pageid": 10164
  },
  {
    "title": "בית הספר לקצינים של צה\"ל",
    "extract": "בית הספר לקצינים של צה\"ל על שם חיים לסקוב (בה\"ד 1) הוא בסיס ההדרכה המרכזי להכשרת קצינים בצה\"ל, אשר בו מתבצעות רוב ההכשרות של קציני וקצינות צה\"ל, למעט טייסים, חובלים וקציני סייבר. הבסיס נמצא בקרבת מצפה רמון, ומפקדו הוא קצין בדרגת אלוף-משנה.\nיעוד הבה\"ד הוא \"להוות בסיס הדרכה להכשרת היסוד של הקצונה הזוטרה בצה\"ל, לחיילות במערך המתמרן, במערך הקרבי והסיוע המינהלתי ובסיס הדרכה להכשרת מפקדי מחלקות לחיל הרגלים\". בשעת חירום, הבה\"ד משמש כחטיבת חיל רגלים (חטיבה 261).",
    "pageid": 66205
  },
  {
    "title": "בנק הפועלים",
    "extract": "בנק הפועלים הוא בנק מסחרי בישראל. על פי נתוני הדוחות הכספיים לשנת 2023, זהו הבנק השני בגודלו בישראל במונחי הון עצמי, והוא מעסיק כ-8,800 עובדים. הפעילות הבינלאומית של קבוצת הבנק כוללת את סניף ניו יורק ונציגויות בארצות הברית ואת בנק פוזיטיף טורקיה. כמו כן, כוללת את הפועלים שווייץ ובנק הפועלים לוקסמבורג שנמצאים בתהליך סגירה. מניות הבנק נסחרות בבורסה לניירות ערך בתל אביב.\nהבנק נוסד בשנת 1921 על ידי ההסתדרות הציונית וההסתדרות הכללית, והיה בשליטת ההסתדרות עד שנת 1983, עת הולאם עקב משבר מניות הבנקים. בשנת 1997 נמכר גרעין השליטה בבנק לקבוצת אריסון-דנקנר בראשות תד אריסון. בעלת השליטה בבנק עד לשנת 2018 הייתה חברת אריסון השקעות שבשליטת שרי אריסון. ב-1 באוקטובר 2019 מונה דב קוטלר למנכ\"ל בנק הפועלים במקומו של אריק פינטו. ביוני 2020 מונה ראובן קרופיק ליו\"ר הדירקטוריון.",
    "pageid": 155308
  },
  {
    "title": "דוד זיני",
    "extract": "דוד זיני (נולד בט\"ו בטבת ה'תשל\"ד – 9 בינואר 1974) הוא קצין בצה\"ל בדרגת אלוף, המשמש מפקד פיקוד ההכשרות והאימונים ומפקד הגיס המטכ\"לי. קודם לכן שימש בין היתר מפקד מל\"י, מפקד קורס מפקדי פלוגות ומפקדי גדודים, מפקד עוצבת עידן, מפקד ומקימה של חטיבת עוז, מפקד המרכז לאימונים באש במל\"י, מפקד חטיבת אלכסנדרוני ומפקד יחידת אגוז.",
    "pageid": 1190405
  },
  {
    "title": "דלאוור",
    "extract": "דלאוור (באנגלית: Delaware ‏‏?‏) היא מדינה במזרח ארצות הברית, הידועה בכינויה \"המדינה הראשונה\" מהיותה הראשונה מבין 13 מושבות אמריקה שאישרה את חוקת ארצות הברית ב-7 בדצמבר 1787. היא גובלת בדרומה ובמערבה במרילנד, בצפון-מזרחה בניו ג'רזי ובצפונה בפנסילבניה.",
    "pageid": 9857
  },
  {
    "title": "הורדוס",
    "extract": "הוֹרְדוֹס (ביוונית: Ἡρῴδης (הֵרוֹדֵס), 72 ‏לפנה\"ס – ז' בכסלו, 4 לפנה\"ס) היה מלך יהודה משנת 37 לפנה\"ס עד מותו, ומייסד שושלת בית הורדוס. מכונה גם \"הורדוס הגדול\", כדי להבדילו מבניו שנקראו על שמו.\nהביוגרפיה של הורדוס מבוססת בעיקר על כתביו של יוסף בן מתתיהו (פלאוויוס יוספוס), שהמקור העיקרי שלו לנושא היה חיבורו של ניקולאוס איש דמשק, מקורבו של הורדוס והיסטוריון החצר שלו. ידוע גם על קיומו של חיבור בשם \"ההיסטוריה של המלך הורדוס\" מאת היסטוריון בשם פטולמאיוס, אולם הוא לא שרד.\nימי שלטונו של הורדוס ביהודה היו תקופת ביניים, בין שלטון מלכי בית חשמונאי לבין שלטון נציבי רומא, כשהארץ נשלטה באופן עקיף על ידי הרומאים באמצעות שלוחם ועושה דברם – הורדוס, כמלך וסאל. מעמד זה הקנה לו ולממלכת יהודה אוטונומיה בנושאי פנים, אך חייבו להיות כפוף במדיניות החוץ ובכלל – לרומא.\nהורדוס נודע במפעלי הבנייה האדירים והמפוארים שהקים, הודות להם הוא מכונה גם \"המלך הבנאי\". הוא בנה מחדש את בית המקדש, והפך אותו למבנה מפואר מאוד, בנה מחדש את העיר שומרון, ושינה את שמה ל\"סבסטי\", כמחווה לקיסר אוגוסטוס, והקים עיר נמל גדולה בקיסריה, אף היא לכבוד הקיסר אוגוסטוס. שרידים ממפעלי הבנייה של הורדוס ניתן למצוא גם במצדה, שהייתה ארמון-מקלט שבנה לעצמו, וכן בהרודיון, שם גם נקבר אחרי מותו, ובארמונות החורף שבנה לעצמו ליד יריחו.\nדמותו בתודעה נשארה כשליט אכזר, ששלט בכוח הזרוע, תוך התנגדות עזה של העם כלפיו ובמיוחד מצד הפרושים והנוצרים הראשונים. לאחר חורבן בית שני (כ-70 שנה לאחר מות הורדוס), הייתה לפרושים ולנוצרים הראשונים השפעה רבה על העם, ושתי קבוצות אלה עיצבו את הזיכרון ההיסטורי של תקופת הורדוס. בברית החדשה מתואר הורדוס כשליט אכזר, שהורה בין השאר על הרג כל הילדים בבית לחם בשל הידיעה על לידתו של משיח בן דוד (כלומר ישו, מי שאמור להיות מלך היהודים במקומו) בבית לחם. גם יוסף בן מתתיהו, שספריו משמשים כמקור ההיסטורי העיקרי על תקופת הורדוס הוסיף לכך, כשתיאר את מעשי הזוועה שהורדוס ביצע. ועוד, עצם היותו ממוצא אדומי, רדיפתו הקנאית את צאצאי בית חשמונאי ורציחתם בזה אחר זה, התנהגותו המתריסה כלפי הסנהדרין, אכזריותו הפראית כלפי בני משפחתו הקרובים בהם אשתו וילדיו, וחנופתו לרומאים, כל אלה תרמו לשנאה ולהסתייגות מהורדוס. על רקע אכזריותו זו כתב המחבר הרומאי מקרוביוס (תחילת המאה ה-5 לספירה): \"כששמע (הקיסר אוגוסטוס) כי בין הבנים מתחת לגיל שנתיים שהורדוס מלך היהודים ציווה בסוריה להמית היה גם בנו של המלך עצמו, אמר (תוך משחק מילים ביוונית): 'עדיף להיות חזירו (הִיס, ὗς) של הורדוס מאשר בנו (הִיוֹס, υἱός)'\".\nלמרות זאת, תקופת מלכותו של הורדוס על יהודה מנעה שלטון רומאי ישיר. לאחר מותו, כאשר בניו נכשלו לייצב את שלטונם בארץ, החל עידן של דיכוי קשה תחת שלטון נציבים רומים, שהסתיים במרד הגדול ובחורבן בית המקדש השני.",
    "pageid": 12611
  },
  {
    "title": "זיידים",
    "extract": "זיידים (בערבית: الزيدية) הם פלג שיעי הנקרא על שמו של האימאם זייד בן עלי, שנהרג בעקבות מרידתו נגד שלטון בית אומיה באזור חג'אז בשנת 740 לספירה.",
    "pageid": 248170
  },
  {
    "title": "חטיבת המבצעים",
    "extract": "חטיבת המבצעים היא חטיבת הליבה של אגף המבצעים בצבא הגנה לישראל.\nהחטיבה אמונה על תיאום ועריכה של תוכניות מבצעיות למלחמה, למצבי חירום ולביטחון שוטף. כמו כן אמונה החטיבה על תיאום עבודת המטה בתחום הפעלת הכוח עם זרועות הביטחון האחרות, וגיבוש המלצות צה\"ל לאישור הדרג המדיני. בנוסף מנחה החטיבה את מפקדות הפיקודים המרחביים, מפקדת זרוע האוויר, מפקדת זרוע הים, מפקדת זרוע היבשה, אגף המודיעין, אגף האסטרטגיה ומעג\"ש, אגף הטכנולוגיה והלוגיסטיקה ואגף כוח אדם, בנוגע להפעלת הכוח ותיאומה.\nמשכנה של החטיבה הוא בבור בקריה.\nבראש החטיבה עומד תת-אלוף ישראל שומר.",
    "pageid": 1051651
  },
  {
    "title": "חיל התותחנים",
    "extract": "חיל התותחנים הוא חיל בזרוע היבשה האחראי על הפעלת כלל יכולות הסיוע באש ותקיפה לתמרון כוחות היבשה, ומהווה גורם קריטי בהצלחת הפעולות המבצעיות של כוחות צה\"ל. החיל מפעיל ארטילריה קנית ורקטית, חימוש מונחה מדויק, כלי טיס בלתי מאוישים ואמצעים לאיתור ואיכון מטרות. משימות החיל הן שיתוק והשמדת כוחות האויב על ידי סגירת מעגלי אש מהירים בעזרת אמצעי לחימה עוצמתיים וקטלניים המבוססים על טכנולוגיות מורכבות, אשר מקנות יכולות איסוף מודיעין, איתור מטרות איכותיות ופגיעה מדויקת בהן.\nהחיל מורכב משישה מערכים שונים: המערך הקני, המערך הרקטי, מערך כלי טיס מאוישים מרחוק, מערך נשק מדויק, מערך האיכון ומערך הפעלת אש. כומתת החיל היא בצבע טורקיז ודגל החיל הוא בצבעי אדום-שחור.\nקצין התותחנים ראשי הנוכחי הוא תת-אלוף יאיר נתנס.",
    "pageid": 6945
  },
  {
    "title": "טהיטי",
    "extract": "טהיטי (בצרפתית: Tahiti) הוא האי הגדול ביותר בפולינזיה הצרפתית, ובו שוכנת גם בירתה פפאטה.",
    "pageid": 12652
  },
  {
    "title": "טיבט",
    "extract": "טיבט (בטיבטית: བོད་; תעתיק IPA להגייה לפי ניב להסה: [pʰø̀]; במנדרינית תקנית: 西藏; תעתיק פין-יין: Xīzàng) היא רמה גבוהה במרכז אסיה ומקום מושבו של העם הטיבטי. בהיותה שוכנת בממוצע כ-4,900 מטר מעל גובה פני הים, היא מכונה \"גג העולם\".",
    "pageid": 18073
  },
  {
    "title": "יאיר כץ",
    "extract": "יאיר כץ (נולד ב-23 בספטמבר 1980) הוא מזכיר ארגון העובדים הארצי של עובדי התעשייה האווירית לישראל.",
    "pageid": 1985205
  },
  {
    "title": "יאנה יוסף",
    "extract": "יאנה יוסף-ברוך (נולדה ב-29 בנובמבר 1988) היא שחקנית ודוגמנית ישראלית. היא התפרסמה לראשונה בזכות השתתפותה בעונה הרביעית של תוכנית המציאות \"האח הגדול\", שבה הגיעה לשלב הגמר.",
    "pageid": 1191608
  },
  {
    "title": "יואב גלנט",
    "extract": "יואב גָּלַנְט (נולד ב-8 בנובמבר 1958, כ\"ה בחשוון ה'תשי\"ט) הוא פוליטיקאי ישראלי, המכהן כשר הביטחון של מדינת ישראל וכחבר הכנסת מטעם מפלגת הליכוד. סיים את שירותו בצה\"ל בדרגת אלוף, ושימש בין היתר כמפקד פיקוד הדרום, מפקד אוגדת עזה ומפקד שייטת 13.",
    "pageid": 205986
  },
  {
    "title": "יורו 2024",
    "extract": "יורו 2024 (בגרמנית: Fußball-Europameisterschaft 2024) היה טורניר אליפות אירופה בכדורגל, שנערך בגרמניה מ-14 ביוני עד ל-14 ביולי 2024, שבו נערך משחק הגמר באצטדיון האולימפי בברלין.\nנבחרת ספרד זכתה בטורניר, לאחר שניצחה 1:2 את נבחרת אנגליה במשחק הגמר.",
    "pageid": 1628721
  },
  {
    "title": "ירדן",
    "extract": "ממלכת יַרְדֵּן (בערבית: الأردنّ אל-אֻרְדֻן, השם הרשמי: المملكة الأردنّيّة الهاشميّة אַלְמַמְלַכַּה (א)לְאֻרְדֻנִּיָּה (א)לְהַאשִמִיָּה, הממלכה הַיַרְדֵּנִּית הַהַאשִמִית) היא מדינה במזרח התיכון. היא גובלת בצפון בסוריה, במערב בישראל ובגדה המערבית, בדרום בים סוף (מפרץ אילת) ובערב הסעודית, במזרח בערב הסעודית, ובצפון-מזרח בעיראק. רוב מכריע מאוכלוסיית ירדן, של כ-92%, הם ערבים-מוסלמים מהזרם הסוני. המדינה חברה בארגון לשיתוף פעולה אסלאמי, והיא אף חברה-מייסדת בליגה הערבית.\nעם הקמתה נקראה אמירות עבר הירדן (Transjordan Emirate, إمارة شرق الأردن) ובעקבות הפלישה של הלגיון הערבי של עבר הירדן לארץ ישראל המערבית בשנת 1948, כיבוש יהודה ושומרון וסיפוחם לממלכה ההאשמית – שינתה הממלכה את שמה לירדן. לשטח המסופח קראו הגדה המערבית (כאחת מגדות נהר הירדן), לעומת הגדה המזרחית, שבה הוקמה הממלכה הירדנית ההאשמית.",
    "pageid": 328
  },
  {
    "title": "כדור הזהב",
    "extract": "כדור הזהב (בצרפתית: Ballon d'Or), הידוע גם בתור פרס \"כדורגלן השנה באירופה\", הוא פרס כדורגל יוקרתי, שנוסד ב-1956 על ידי המגזין הצרפתי \"פראנס פוטבול\". הפרס ניתן על בסיס שנתי לכדורגלן שנחשב לזה שביצועיו היו הטובים בשנה הקלנדרית שחלפה. הפרס נחשב לפרס האישי היוקרתי והמוערך ביותר בכדורגל. ליונל מסי הוא שחקן הכדורגל בעל מירב הזכיות בעולם, כשלזכותו שמונה זכיות.\nאת הרעיון להענקת הפרס הגה גבריאל האנוט, עיתונאי \"פראנס פוטבול\" וכדורגלן עבר, כשביקש מעמיתיו העיתונאים להצביע עבור השחקן המצטיין באירופה לשנת 1956. שיטת ההצבעה שהונהגה במהלך השנים העניקה זכות הצבעה ל-52 עיתונאים מרחבי אירופה. עד 1995 יכלו להיבחר רק שחקנים בעלי אזרחות אירופית שמשחקים בקבוצות שכפופות לאופ\"א, אך באותה שנה שונו כללי הפרס כך שיכלו להיבחר גם שחקנים לא אירופאים. ב-2007 חל שינוי נוסף שהסיר את המגבלה על בחירת כדורגלנים שמשחקים במועדונים באירופה ולמעשה התירו הכללים בחירה בכל שחקן מכל מועדון בעולם. כתוצאה מכך הורחבה ההצבעה ל-96 עיתונאים מכל העולם. בשנים 2010–2015 אוחד עם פרס כדורגלן השנה בעולם, כאשר התואר המאוחד נקרא כדור הזהב של פיפ\"א.\nבשנת 2016 האיחוד עם פרס כדורגלן השנה בעולם הסתיים והפרס חזר למתכונת הקודמת. בשנת 2018 הוענק הפרס לראשונה גם לשחקנית כדורגל והוענק גם פרס לשחקן הצעיר המצטיין של השנה. בשנת 2019 הוענק פרס לשוער המצטיין של השנה שנקרא על שמו של לב יאשין. בשנת 2022 הוחלט על מספר שינויים בחלוקת הפרס. ביניהם, הזוכה ייבחר לפי עונת משחקים ולא שנה.",
    "pageid": 67761
  },
  {
    "title": "ליטא",
    "extract": "רפובליקת ליטא (בליטאית: Lietuvos Respublika) היא רפובליקה בלטית בצפון-מזרח אירופה. ליטא גובלת בלטביה בצפון, בבלארוס במזרח, בפולין בדרום, במובלעת רוסית (קלינינגרד) ובים הבלטי במערב. היא אחת משלוש המדינות הבלטיות, יחד עם לטביה ואסטוניה. בשנת 2004 הצטרפה ליטא לברית נאט\"ו ולאיחוד האירופי. ליטא היא המדינה הבלטית הראשונה מבין מדינות ברית המועצות לשעבר, שהפכה למדינה עצמאית ב-11 במרץ 1990, שנה לפני התפרקות ברית המועצות.",
    "pageid": 7840
  },
  {
    "title": "מאקו",
    "extract": "מאקוֹ (mako) הוא אתר חדשות ישראלי מבית קשת, ומהווה את אחד משלושת אתרי החדשות המובילים בישראל, לאחר ynet ו-וואלה NEWS.\nהאתר מספק תכני חדשות בשלל מגוונים ונושאים.\n\nהאתר החל לפעול באוקטובר 2008 ומתפרסמות בו כתבות ומאמרים בנושאי חדשות, תרבות וספורט וכן תוכני וידאו של קשת, של חדשות 12 ושל דסק חדשות עצמאי המופעל על ידי האתר. עורך האתר הראשון היה יובל נתן, עיתונאי ומייסד מגזין \"רייטינג\". מ--2014 ועד 2021 עורך האתר היה איתי ולדמן. נכון להיום, עורך האתר הוא עומר מלכה ומנכ\"ל האתר הוא אורי רוזן.\nבמאי 2010, רכש האתר פורמט של תוכנית מציאות שהופק ושודר רק באתר, בהנחייתה של רותם סלע. הפורמט, \"חתונת השנה\" (Married on Myspace), נרכש מחברת ההפקות אנדמול, אך לא זכה להצלחה והפקתו הופסקה.\nבינואר 2015, דיווח האתר כי לראשונה מאז הקמתו הגיע לאיזון תקציבי.\nב-2 בפברואר 2018, האמן בועז ארד נמצא מת בביתו, יממה אחרי פרסום תחקיר באתר מאקו על קשר שניהל עם תלמידותיו.\nב-17 בפברואר 2020, פוצל ערוץ החדשות של מאקו לאתר נפרד של חברת החדשות, בשם N12.\nבינואר 2021, פורסם בהמקום הכי חם בגיהנום תחקיר בו נטען על התעמרות בעובדים במאקו על ידי עורכת באתר, ועל סביבת עבודה פוגענית.\nבינואר 2022 חויבה חברת \"שידורי קשת\" לפצות את אדל בספלוב ב-50,000 ש\"ח (ועוד 18,500 ש\"ח הוצאות משפט ושכר טרחת עורך דין), לאחר שנפסק שאתר \"מאקו\" פגע בפרטיותה של בספלוב כאשר פרסם את דבר הריונה בניגוד לרצונה.\nב-2021 פורסם שאתר makoTV, המאפשר צפייה בתכני קשת וחברת החדשות באינטרנט, ייסגר לטובת שירות סטרימינג חדש בשם 12+, שכולל בתוכו שיפורים רבים וממשק חדש. השירות יהיה זמין לטלוויזיות חכמות ולסטרימרים מבוססי Apple tvOS ו-Android TV.\n\nהשם מאקו הוא הלחם בסיסים מקוצר/קטום של צמד המילים \"מה קורה?\", שנכתב בעברית דווקא עם האות א' (במקום עם האות ה'), כתעתיק של שם האתר באנגלית – mako, כשהאות ק' ייצגה את השם של החברה המחזיקה במאקו, קשת, ובגלל זה על האות ק' שמו את הלוגו של קשת.\n\nמאקו מחזיק ברשת של אתרי תוכן עצמאיים כמו \"TVBEE\" ו-\"Fashion Forward\", לצד ערוצי תוכן כמו \"נקסטר\", \"LIVING\" ו\"גאווה\".\n\n12+ (לשעבר makoTV) הוא שירות Advertising Video on Demand הכולל את התוכניות של קשת ומשמש כפלטפורמת \"Second Screen\" המיועדת להשלמת קהלים עבור המסך של קשת.\nקשת ומאקו מחזיקות בקבוצת עמודים ברשתות החברתיות הכוללת למעלה מ-40 מותגים עם כ-7.5 מיליון עוקבים, בהם: הישראליות, הישראלים, הפעמון, אמא מדברת עכשיו, וידויים, T5, BOLD ו-TVBEE.\nהאתר כולל מספר ערוצי תוכן, בהם:\n\nמגזין m - מגזין סוף השבוע של mako, המתפרסם מדי יום חמישי וכולל כתבות, תחקירים, ראיונות, סיפורים וטורים אישיים. בעקבות תחקיר במגזין בתחילת 2018 על הטרדות מיניות שם נשוא התחקיר קץ לחייו.\nmako תוכניות - ערוץ תוכן הכולל חדשות, כתבות ועדכונים על תוכניות קשת.\nmako תרבות - אתר התרבות הרשמי של mako העוסק בטלוויזיה, ספרות, אמנות, קולנוע וברנז'ה.\nTVBEE - מתחם הטלוויזיה של האתר, המפעיל גם עמוד פייסבוק עצמאי ומרכז המלצות על סדרות, ביקורות, חדשות על עולם הטלוויזיה וכתבות וידאו.\nmako כסף - כתבות ודיווחים פיננסיים מהבורסות בישראל ומחוצה לה, הייטק, פרסום ושיווק, עם טורים אישיים של מומחים בתחום הכלכלה.\nmako סלבס - ערוץ רכילות העוסק בדיווחים שוטפים על סלבריטאים ישראלים ובינלאומיים.\nmako מוזיקה - ערוץ המביא את חדשות המוזיקה - סינגלים, הופעות, קליפים, ראיונות, בכורות ואלבומים של אמנים מהארץ ומהעולם.\n\"אוכל טוב\" - ערוץ אוכל העוסק בחדשות בעולם הקולינרי ומכיל אלפי מתכוני בישול, בהם כל מתכוני תוכניות הטלוויזיה המשודרת בערוץ קשת 12, כגון \"מאסטר שף\", \"המטבח המנצח MKR\" ו\"בייק אוף\".\nmako הורים - ערוץ העוסק בכל התחומים הקשורים בהורות, ילדים וזוגיות - מדריכים, טורים, כתבות הנוגעות לפסיכולוגיה חינוכית וכו'.\nmako Living - ערוץ המספק כתבות, מדריכים וטיפים לעיצוב הבית, עיצוב פנים, הום סטיילינג ועוד.\nmako בריאות - ערוץ העוסק בתזונה נכונה, דיאטה, רפואה משלימה, כושר, מחקרי בריאות וחדשות בתחום.\nפז\"ם - מדור העוסק בשירות הצבאי בצה\"ל ופונה לקהל המלש\"בים, מתגייסים, סדירניקים ומילואמיניקים.\nmako גברים - כתבות בנושא כסף, אקסטרים, יחסים, זוגיות, סקס, אלכוהול, כושר, קריירה, הימורים וספורט.\nmako HIX - גילויים מדעיים, תופעות מעניינות, המצאות משעשעות, חדשות מרגשות ועוד אירועים מהעולם.\nFashion Forward - אתר אופנה העוסק בטרנדים, קולקציות חדשות והפקות אופנה.\nNEXTER - אתר הטכנולוגיה והאינטרנט המספק חדשות מעולם הדיגיטל וסקירות של טלפונים סלולריים, מחשבים, טאבלטים וגאדג'טים.\nmako גאווה - ערוץ הגאווה הראשון שהושק בקרב אתרי הבית בישראל, המספק תוכן, בידור, פנאי וחדשות בנושאים הקשורים לקהילה הגאה.\nmako נשים - כתבות, חדשות וקטעי ווידאו בנושאי אופנה, טיפוח ויופי, סקס ואהבה, בריאות וכושר וחתונות.\nmako חופש - תוכני תיירות, הצעות לטיולים בישראל ומחוצה לה, עם נבחרת מדריכים מקצועית, ורשימות המלצות למטייל.\nמעריב לנוער - המדור הוקם ביולי 2015, במסגרת שיתוף פעולה של mako עם מעריב לנוער, מגזין נוער נפוץ. זהו מגזין הנוער בגרסתו הדיגיטלית, העוסק במערכות יחסים, בידור, מוזיקה, טלוויזיה, מחשבים, קומיקס, רכילות, טורים אישיים ועוד. הופסקה הפעילות בספטמבר 2020, ובמאי 2021 עבר לפורטל \"רשת 13\".\nמאקו ספורט - מדור המספק מבט רחב על עולם הספורט, הכולל חדשות מהארץ והעולם, פרשנויות מקצועיות וטורי דעה על כדורגל, כדורסל וענפים ספורט רבים נוספים. שיתוף פעולה של mako ואתר ערוץ הספורט.\nחדשות טובות - ערוץ המסקר מעשים טובים, התנדבות וקהילה.\nלימודים וקריירה - מדור העוסק בענייני סטודנטים, השכלה, אפיקי קריירה ואף לוח דרושים בשיתוף פורטל דרושים\n\n אתר האינטרנט הרשמי של מאקו\n מאקו, ברשת החברתית פייסבוק\n מאקו, ברשת החברתית אקס (טוויטר)\n מאקו, ביישום טלגרם\n מאקו, ברשת החברתית אינסטגרם\n מאקו, סרטונים בערוץ היוטיוב\nדף הבית של אתר +12 מבית מאקו",
    "pageid": 597647
  },
  {
    "title": "מגן רקיע",
    "extract": "מגן רקיע היא מערכת הגנה אקטיבית רכה מסוג DIRCM, להגנת כלי טיס אזרחיים מפני טילים, שפותחה על ידי אל-אופ (שייכת לאלביט מערכות). המערכת משלבת לייזר-סיב מתקדם עם טכנולוגיית דימות תרמי מתוצרת אלביט ומייצרת אות שיבוש חזק במספר אורכי גל, הגורם לטילי כתף מתבייתי אינפרא אדום לסטות ממסלולם ומהמטרה אליה שוגרו.\nמחירה של מערכת אחת הוא כמיליון דולר. במקביל מפתחת אלביט מערכת \"מיני מיוזיק\", שמבוססת על מערכת C-MUSIC, שמיועדת להגן על מטוסי מנהלים ומסוקים מפני טילי כתף.",
    "pageid": 1114013
  },
  {
    "title": "מגפת הקורונה בישראל",
    "extract": "מגפת הקורונה בישראל הייתה התפרצות מגפת הקורונה העולמית במדינת ישראל. החולה המאומת הראשון בישראל נרשם ב-27 בפברואר 2020.",
    "pageid": 1804427
  },
  {
    "title": "מודיעין-מכבים-רעות",
    "extract": "מוֹדִיעִין־מַכַּבִּים־רֵעוּת (הידועה בשמה המקוצר \"מודיעין\") היא עיר במחוז המרכז בישראל, הממוקמת בין ירושלים לבין תל אביב־יפו. העיר במתכונתה הנוכחית היא תוצאה של איחוד רשויות, עליו הוחלט בשנת 2003, בו אוחדו העיר מודיעין והיישוב הקהילתי מכבים־רעות לרשות אחת, לה שטח שיפוט של 50,000 דונם.\nמודיעין היא בין הערים החשובות כלכלית בישראל, וקרויה על שם המכבים.",
    "pageid": 7749
  },
  {
    "title": "מלחמת המפרץ",
    "extract": "מלחמת המפרץ, הידועה גם כמלחמת המפרץ הראשונה, כמבצע סופה במדבר היא מלחמה שהתנהלה מ-2 באוגוסט 1990 ועד 28 בפברואר 1991 (מבצע \"סופה במדבר\" עצמו החל ב-17 בינואר 1991), ובמהלכה הוקמה, באישור האומות המאוחדות, קואליציה בראשות ארצות הברית בת 34 מדינות, שמטרתה הייתה שחרור כווית הכבושה.\nלאחר הפלישה העיראקית לכווית וכיבוש המדינה, החלה מועצת הביטחון של האומות המאוחדות בנקיטת סנקציות כלפי עיראק והציבה בפניה אולטימטום - נסיגה תוך ארבעה חודשים מכווית, או שקואליציה רחבה תנקוט בפעולה צבאית לשחרור כווית. משפג האולטימטום, פתחה קואליציה בת 34 מדינות, בראשות ארצות הברית, במבצע סופה במדבר שהחל במתקפה אווירית רחבת היקף, ולאחר מכן גם במהלך קרקעי בן 100 שעות במהלכו שוחררה כווית. במהלך הלחימה תקפה עיראק בטילים את ערב הסעודית ואת ישראל.",
    "pageid": 332821
  },
  {
    "title": "מם",
    "extract": "מֵם (מלועזית: Meme - נהגה באנגלית: מִים) הוא כל מאפיין תרבותי שאינו חומרי שמשתכפל ומתפשט מאדם לאדם דרך תקשורת אנושית. לדוגמה אופנה במובנה הכללי אינה חומרית, אך מועברת ממוח למוח בדרך של אימוץ וחיקוי ועל ידי כך מתפשטת בקרב האוכלוסייה. באופן דומה, דת משתכפלת מההוגה (לדוגמה מוחמד וישו) אל מאמיניו הראשונים ומהם הלאה.\nמם אמורה לאפיין את המקבילה התרבותית עם רכיבים של דמיון ושונות מהמונח הביולוגי גן. בעוד גן משתכפל ומתפשט באוכלוסייה באופן ביולוגי, מם מתפשט באופן תרבותי. המושג נטבע על ידי ריצ'רד דוקינס ב-1976 בספרו \"הגן האנוכיי\". המילה עצמה נהגית לעיתים קרובות על פי ההגייה האנגלית מִים.\nהשימוש הנפוץ במילה התגלגל לתאר תמונה המלווה בטקסט, לרוב משעשע, הקשור אליה. בשנים האחרונות מם באינטרנט נהפך לתופעה נפוצה ומוכרת.\nהמדע שעוסק בממים, שעודנו בחיתוליו, נקרא מֵמֵטיקה.\nבהגדרה פורמלית, המֵם הוא יחידה של מידע שמשתכפלת ממוח אחד דרך תקשורת, ומאגרים לא-חיים של מידע (כגון: ספרים ומחשבים), למוחות או מאגרים אחרים.",
    "pageid": 61825
  },
  {
    "title": "נבטים (מושב)",
    "extract": "נְבָטִים הוא מושב בנגב הצפוני, ממזרח לבאר שבע (כ-8 ק\"מ), והוא אחד מ-11 הנקודות שהוקמו ביחד באזור זה. היישוב משתייך לתנועת המושבים והוא מהווה חלק ממועצה אזורית בני שמעון.",
    "pageid": 58138
  },
  {
    "title": "נחמן מברסלב",
    "extract": "רבי נחמן מברסלב (א' בניסן ה'תקל\"ב, 4 באפריל 1772 – י\"ח בתשרי ה'תקע\"א, 16 באוקטובר 1810) היה מייסד חסידות ברסלב והאדמו\"ר היחיד שלה. רבי נחמן היה מורה רוחני מקורי שהדגיש את המכשולים הרבים בדרך לדעת האל ואת חשיבות השמחה, האמונה הפשוטה והתמימות, וכן ההתקשרות לצדיקים ובפרט \"צדיק האמת\". הִרבה למחות על מה שראה כהתמסדות ואובדן הדרך של החסידות ונקלע למחלוקות קשות עם אדמו\"רים אחרים, עקב המקוריוּת והשונוּת בדרך שייסד, וכן סביב טענתו שהוא לבדו \"צדיק האמת\".\nתלמידו הבולט ביותר, רבי נתן מברסלב, חיבר על פי דבריו את ליקוטי מוהר\"ן וספרי יסוד אחרים של החסידות. מאחר שלא מינה לו יורש, הוסיפה חסידות ברסלב לתפקד כתנועה עם מורים הבקיאים בתורתו של רבי נחמן גם לאחר מותו, ולא כחצר בראשות שושלת אדמו\"רים.\nבימי חייו עורר רבי נחמן סערה והתנגדות עזה, וחסידות ברסלב הייתה קבוצה קטנה ונרדפת עד שזכתה להתעניינות ותחייה במחצית השנייה של המאה ה-20. חסידיה מונים כיום עשרות אלפים, החלוקים לקהילות רבות, רבים מהם חוזרים בתשובה.",
    "pageid": 41065
  },
  {
    "title": "נעמה (מושב)",
    "extract": "נַעֲמָ\"ה (שם קודם: נעמי) היא התנחלות ומושב חקלאי שיתופי צפונית ליריחו. הוא היישוב הדרומי ביותר במועצה אזורית ערבות הירדן, כשני קילומטרים מצפון ליריחו. הוא שייך לתנועת המושבים. זהו היישוב היחיד הנמצא ממזרח לכביש 90 באזור הבקעה.",
    "pageid": 96770
  },
  {
    "title": "נעמה לזימי",
    "extract": "נעמה לָזִימִי (נולדה ב-11 בינואר 1986, ב' בשבט ה'תשמ\"ו) היא פוליטיקאית ישראלית, חברת הכנסת מטעם מפלגת העבודה, יושבת-ראש הוועדה המיוחדת לענייני הצעירים וחברת ועדת הכספים. בעבר הייתה חברת מועצת העיר חיפה וסגנית יו\"ר אגודת הסטודנטים באוניברסיטת חיפה.\n\nלזימי נולדה במגדל העמק לאבי, מנהל בית ספר וסגן ראש העיר מגדל העמק לשעבר, ולאתי, בעלת עסק עצמאי לקוסמטיקה. היא בוגרת בית הספר המקומי 'רוגוזין' ועם תום לימודיה התגייסה לצה\"ל. בשירותה הצבאי הייתה לזימי קצינה במשרד הביטחון ובהמשך סרן במילואים בפיקוד העורף. היא בעלת תואר ראשון במדעי המדינה ותואר שני בהיסטוריה של עם ישראל, ובוגרת התוכנית \"מנהיגות בעולם היהודי\" מאוניברסיטת חיפה. בהיותה סטודנטית שימשה סגנית יושב ראש אגודת הסטודנטים באוניברסיטה, ובהמשך עבדה בהתאחדות הסטודנטים בתור מלוות אגודות סטודנטים.\n\nבמסגרת תפקידה כסגנית יו\"ר אגודת הסטודנטים, השתתפה לזימי בפעילויות שונות, כמו איסוף סלי מזון והתנדבות במועדוניות נוער. המחאה החברתית של 2011 הייתה מפנה שדחף להגברת הפעילות האקטיביסטית והפוליטית של לזימי.\nבהמשך קידמה שינוי הקריטריון לזכאות משרתי מילואים למלגה מ-35 ימים והשתתפה בדיון בוועדה בכנסת בנושא. קידמה תקנות ונהלים שיטיבו עם קהל הסטודנטים כמו מבנה מבחן זהה גם במועדי ב' וג', ומתן מועד ג' כאשר מבחנים שני קורסי מבוא מתקיימים ברצף. לראשונה צירפה את האגודה למאבק להעסקה ישירה בקמפוס.\n\nבין המאבקים שהיא מזוהה עמם:\n\nמניעת הפרטת כרמלית חיפה תוך הגנה על זכויות העובדים.\nבמסגרת פעילותה במאבק המזרחי, לזימי מזוהה עם המאבק להכרה בחטופי תימן, המזרח והבלקן, פעילות למיגור הגזענות והאלימות המשטרתית וחברה בתביעה לתיקון בסוגיות שמזוהות עם המאבק המזרחי, כמו דיור ציבורי, הפינוי מהשכונות, הסללה במערכת החינוך ועוד.\nבמסגרת פעילותה הפמיניסטית, פעלה לזימי לסגירת מועדון החשפנות 'גירלס' מול מפרץ חיפה כחלק ממחאה שהובילה נגד תרבות האונס במרחב הציבורי. כמו כן, הובילה מאבק מקומי נגד משה איבגי שהואשם בהטרדות מיניות, במסגרתו הובילה הפגנה מול תיאטרון חיפה ודרישה שלא להעניק לו כוכב ב'שדרת הכוכבים' בחיפה.\nבבחירות 2015 פוצצה כנס של \"הבית היהודי\" בראשות נפתלי בנט במסגרת מחאה נגד שיבוצו של בצלאל סמוטריץ' מארגן מצעד הבהמות ומדיניות שר הבינוי והשיכון אורי אריאל נגד דיור ציבורי.\nלזימי השתתפה בהפגנות נגד הרפורמה המשפטית ובאחת מהן אף ספגה פגיעה ישירה ממכת\"זית. היא משתתפת פעילה במסגרת המחאה למען הקדמת הבחירות והמחאה למען החזרת החטופים מעזה. במסגרת ההפגנות היא פועלת להגן על מפגינים שסופגים אלימות מצד המשטרה. בשלהי יוני התפרסם תיעוד בו הותקפה על ידי המשטרה במהלך הפגנה בקפלן, תל אביב. לטענת השוטרים לזימי \"נדחפה בכוח\" אך היא טענה שהמשטרה משקרת והודיעה שתתלונן למח\"ש ותתבע דיבה.\nלזימי, בוגרת מחזור ב' של תוכנית 120 של מכון שחרית לטוב משותף, מזוהה עם פעילות המרכז הפמיניסטי בחיפה 'אשה לאשה' שבמסגרת שיתוף פעולה שלו ושל קרן ברל כצנלסון הנחתה תוכנית בשם \"נשים וכלכלה\".\nבהמשך, כחברת מועצה וחברת כנסת הובילה מאבקים חברתיים אשר נהיו מזוהים איתה, בפרט בתחום הדיור וזכויות העובדים.\n\nבשנת 2016 שימשה יועצת פרלמנטרית של ח\"כ שלי יחימוביץ'. בשנת 2017 הקימה את המרכז להכשרה מדינית ולפתרון הסכסוך \"חזון\" במסגרת ארגון \"שלום עכשיו\".\nבמסגרת פעילותה ההתנדבותית בכוח לעובדים בין השנים 2012–2018, ארגנה את מאבק העובדים בהוט צפון, עמדה בראש ועדת הכספים של הארגון וכן נבחרה פעמיים לחברת הנהגת הארגון. בשנת 2012 נבחרה לוועידת מפלגת העבודה. בשנת 2013 התמודדה לראשונה בבחירות לרשויות המקומיות בישראל במסגרת רשימת מפלגת העבודה בחיפה, הרשימה קיבלה מקום בודד במועצה ולזימי ששובצה במקום השני נותרה בחוץ. בהיותה פעילה במפלגה, התמודדה בשנת 2016 על ראשות המשמרת הצעירה הארצית, אך הפסידה בהפרש של קול אחד.\nלזימי עבדה כיועצת תחום הצפון בקרן קיימת לישראל, וניהלה בעבר שיתוף פעולה בין הטכניון לבין המכללה האקדמית להנדסה אורט בראודה מטעם אייסף - הקרן הבינלאומית לחינוך.\nלקראת הבחירות לרשויות המקומיות בישראל שנערכו בנובמבר 2018, נחתם הסכם בין עינת קליש-רותם לראש מפלגת העבודה אבי גבאי, לפיו הוצבה לזימי במקום השלישי ברשימתה של קליש-רותם. בבחירות זכתה הרשימה בארבעה מנדטים ובראשות העיר, ולזימי נבחרה לחברת מועצת העיר.\nבמסגרת בחירתה לחברת מועצת העיר חיפה מטעם סיעת \"חיים בחיפה\" בראשות עינת קליש-רותם, נבחרה לעמוד בראש הוועדה לשוויון מגדרי בחיפה ופעלה למען מיצובה של חיפה כעיר הראשונה בישראל המתנהלת תחת חזון מגדרי שוויוני במסגרת תוכנית 'עיר לכולן', למען עידוד ערים נוספות בישראל להתקיים תוך רגישות מגדרית.\nלזימי נבחרה ליו\"ר דירקטוריון חברת מוזיאוני חיפה, ולחברה בוועדות התכנון והבנייה, הביקורת והרווחה בעיריית חיפה. בנוסף, שימשה כחברה בדירקטוריון \"שיקמונה\" לדיור ציבורי.\n\nלזימי דחפה להעסקתן הישירה של עובדות הניקיון בעירייה, כך שיועסקו בהעסקה ישירה ולא באמצעות חברות כוח אדם. על רקע משבר הקורונה, דאגה לזימי לתוספת תקציבית למוזיאוני חיפה, שבישרה את החתימה המתבקשת על הסכם קיבוצי לעובדי המוזיאונים לשיפור בתנאי העסקתם. היא הקימה את תוכנית \"חממת האמנים\", פרויקט קהילתי ראשון מסוגו בארץ, בו יגישו אמנים הצעות בתחומי האמנות ליצירה בקהילה וקידמה את חזון \"עיר לכולן\" שכבר החל להיות מיושם בתוכניות העבודה של מנהל החינוך ומחלקת הביטחון.\nהחלטה תקדימית שהובילה לזימי היא הנפקת תעודת משפחה לידועים בציבור, ללא קשר למינם. בכך נתנה מועצת העיר לראשונה תוקף להכרה בזוגות חד-מיניים כתא משפחתי. הישג משמעותי נוסף הוא השבת שטח מוזיאון העיר חיפה, שנמסר על פי הפרסומים לחברה הפרטית \"נצבא\" לבניית מלון ומנעה הפקעת אסורה של שטח ציבורי של כ-200 מ\"ר.\nיזמה והובילה את אירועי 60 שנה למרד ואדי סאליב חיפה, במסגרתם נערך אירוע ציבורי בשכונה והתקיימה תערוכה ראשונה מסוגה במוזיאון העיר חיפה.\n\nבפברואר 2021, לקראת הבחירות לכנסת העשרים וארבע, נבחרה לזימי בפריימריז למקום התשיעי ברשימת מפלגת העבודה, שזכתה בבחירות בשבעה מנדטים.\nבעקבות התפטרותו של השר עמר בר-לב מהכנסת במסגרת החוק הנורווגי, ויציאתו היזומה של השר נחמן שי מרשימת המפלגה לכנסת (משום שמונה לשר התפוצות), נכנסה לראשונה לכנסת, והושבעה ב-22 ביוני 2021. היא נבחרה לחברת ועדת הכספים של הכנסת, חברת הוועדה לקידום מעמד האשה, חברת ועדת ביטחון הפנים וחברת הוועדה המיוחדת לעניין הקרן לאזרחי ישראל.\nכחברת כנסת הפכה מזוהה עם מספר מאבקים חברתיים:\n\nהמאבק נגד העלאת גיל הפרישה – במסגרת חוק ההסדרים לשנים 2022–2021, קודם חוק אשר יעלה את גיל הפרישה של נשים ככה שיתאם את גילם של הגברים. לזימי, בשיתוף ח\"כיות נוספות, קידמה במשא ומתן מול האוצר מענים אשר יינתנו לנשים בגילאי התווך.\nפינוי גבעת עמל ב' – מאבק אשר הובילה לזימי ביחד עם חברת הכנסת גבי לסקי להגדלת הפיצויים לתושבי השכונה התל אביבית גבעת עמל אשר פונו מבתיהם. תחילה קידמה לזימי מתווים שונים אשר יאפשרו פינוי מרצון לאחר הבטחת פיצויים לתושבים. אף על פי כן, התושבים פונו, ובעקבות זאת קידמו הח\"כיות, יחד עם ח\"כ משה גפני, הצעת חוק לפיצוי התושבים, שעברה בקריאה טרומית. לזימי נהייתה מזוהה עם המאבק בשל ליוויה הצמוד את התושבים והמשפחות לאורך תקופה לא קצרה.\nמניעת הפינויים בדיור הציבורי – בליל העברת התקציב לשנים 2022–2021, סירבה לזימי להצביע בעד התקציב עד שייעצר פינוי משפחה מגן יבנה אשר גרה בדיור ציבורי ואיימה כי תלך ללוותם. הצטרף אליה מיכאל ביטון והפינוי נעצר. בהמשך שר השיכון זאב אלקין הודיע כי ייעצרו הפינויים בדיור הציבורי.\nבמרץ 2022 נמנתה חברת הכנסת לזימי עם חברי הכנסת שהגישו ליו\"ר הכנסת התנגדות לצו המפחית את המכס על הפירות והירקות.\nלזימי ייסדה והצטרפה למספר שדולות, בהן: השדולה לאיזון חיי עבודה ובית בישראל, השדולה להצלת מפרץ חיפה, השדולה למיגור תאונות בניין ועבודה, השדולה לחיזוק מעמד הרשויות המקומיות, השדולה למיגור הנשק במרחב הציבורי, שדולת עובדות הצווארון הוורוד, השדולה לקידום שוויון בערים מעורבות ועוד.\nבכהונת הכנסת ה-24, לזימי העבירה בקריאות שונות תשעה חוקים. ביניהם, תיקון חוק שיזמה והעבירה בקריאה שלישית – תיקון לחוק \"דמי מחלה לחולי סרטן\" שלפיו עובדים שחלו במחלה ממארת או במחלה שמצריכה טיפול בדיאליזה, ונעדרו מעבודתם לשם טיפול תקופתי או בדיקה, יהיו זכאים לקבל מהמעסיקים תשלום דמי מחלה כבר מהיום הראשון להיעדרות.\n\nלקראת הבחירות לכנסת ה-25, התמודדה בבחירות המקדימות של מפלגת העבודה, נבחרה למקום הראשון ברשימת המפלגה, וכך, שובצה במקום השני ברשימת המפלגה לכנסת. מכהנת כיושבת-ראש הוועדה המיוחדת לענייני הצעירים וחברת ועדת הכספים.\nביוני 2024 זכתה בפרס \"אבירי איכות השלטון\" מטעם התנועה לאיכות השלטון.\n\nבאוגוסט 2023 כתבה לזימי שהיא עוברת עם משפחתה לחולון, לאחר שנים רבות בהן התגוררה בשכונות קריית אליעזר והדר בחיפה. היא נשואה לאברהם (אבי) מוטהדה, מורה בבית ספר תיכון וזוכה פרס שרת התרבות על ספר ביכוריו. מוטהדה חוקר את יהדות איראן באוניברסיטת חיפה והיה בעבר חבר במועצה האזרחית של מפלגת ש\"ס. לזוג שני ילדים.\nלזימי מזדהה כ\"פמיניסטית, סוציאל-דמוקרטית, מזרחית ומסורתית\".[דרוש מקור]\n\n אתר האינטרנט הרשמי של נעמה לזימי\n נעמה לזימי, באתר הכנסת \n נעמה לזימי, ברשת החברתית אקס (טוויטר)\nנעמה לזימי, באתר כנסת פתוחה\nגיל פלוטקין, ‏נעמה האדומה, באתר דבר העובדים בארץ ישראל, 24 ביוני 2022\n חי פה - חדשות חיפה: ראיון עם נעמה לזימי מתמודדת בפריימריז של מפלגת העבודה לכנסת, סרטון  באתר יוטיוב (אורך: 12:58)\n אבי גרפינקל, היא כבשה את צמרת מפלגת העבודה. למה זה כל כך מזעזע אנשים?, באתר הארץ, 31 באוגוסט 2022\nנוה דרומי, ‏אני קמה בבוקר ובא לי להעביר חוק סוציאלי. זו השליחות שלי, באתר ‏מאקו‏, 20 באוקטובר 2022\nשרי מקובר בליקוב, ‏\"כל הגוש שלנו התנהל בצורה סהרורית ולא נכונה\": נעמה לזימי בריאיון מיוחד, באתר מעריב אונליין, 10 ביוני 2023\nנעמה לזימי, באתר ערוץ כנסת\nמכּתביה:\n\n \"היסטריה במקום היסטוריה\", באתר הארץ, 20 ביולי 2020\n\"בחסות הקורונה: המדינה הופכת להיות אכזרית ומנותקת ממי שמודרים ממוקדי הכוח\", באתר גלובס, 16 באוגוסט 2020\n\"הפתרון למשבר הניהול הפוקד את המדינה: פורום משותף של הממשלה והרשויות המקומיות\", באתר גלובס, 10 בינואר 2021\nנעמה לזימי, ימינה מדברים על סינגפור – אבל מסתירים שגם שם יש דיור ציבורי איכותי, באתר \"המקום הכי חם בגיהנום\", 4 במרץ 2021",
    "pageid": 1944889
  },
  {
    "title": "ספר הג'ונגל (מחזמר)",
    "extract": "ספר הג'ונגל - המחזמר הוא מחזמר ישראלי המציג את העלילה הכללית המתוארת בספרו של רודיארד קיפלינג - ספר הג'ונגל. במאי המחזמר היה חנוך רוזן, הוא עובד בידי אפרים סידון והולחן על ידי מירון מינסטר, ואריאל זילבר.",
    "pageid": 711859
  },
  {
    "title": "עזה",
    "extract": "עַזָּה (כיום בערבית: غزة, תעתיק מדויק: עַ'זַּה, תעתיק חופשי: רַ'זַּה, גַֿזַּה; בימי קדם: באכדית: ḫa-za-ti או az-za-ti, באשורית: ḫa-az-zu-tu, ביוונית: Γαζα) היא העיר הגדולה ביותר ברצועת עזה, עם אוכלוסייה של 590,481 אנשים נכון לשנת 2017. בחודשיה האחרונים של 2023, במהלך מלחמת חרבות ברזל, חלקים נרחבים מהעיר חרבו וחלק מתושביה ברחו לדרום הרצועה.\nהשם \"עזה\" מופיע בתנ\"ך 22 פעמים ומקורו בשפה הכנענית. שם העיר עבר גלגולים רבים. עזה הייתה עיר גדולה וחשובה עוד מתקופת הברונזה, והמשיכה להתקיים אלפי שנים עד לימינו. במלחמת העולם הראשונה נכבשה העיר מהאימפריה העות'מאנית ונכללה בשטחי המנדט הבריטי על ארץ ישראל. בעקבות מלחמת העצמאות עברה לשלטון מצרים, תחילה תחת שליטת ממשלת כל פלסטין ולאחר מכן בשליטת הנציב הצבאי המצרי. במלחמת ששת הימים נכבשה העיר על ידי ישראל, אך הועברה בשנת 1994 לידי הרשות הפלסטינית. בעקבות בחירות 2006, פרץ ברצועת עזה עימות בין חמאס לפת\"ח, ובסופו השתלט ארגון חמאס על העיר וקרע פוליטי נוצר בין רצועת עזה לרשות הפלסטינית.\nמאז השתלטות חמאס על העיר, פיקחו ישראל ומצרים על מעבר סחורות ובני אדם לרצועת עזה. המטרה המוצהרת של ישראל הייתה מניעת מעבר חומרים אשר יכולים לשמש לייצור אמצעי לחימה. במתקפת הפתע על ישראל, בשמחת תורה ה'תשפ\"ד 7 באוקטובר 2023 תקף חמאס את יישובי עוטף עזה, ורצח 1,145 ישראלים. בעקבות כך, ישראל הכריזה על מלחמת חרבות ברזל נגד חמאס, ויצאה להשמדתו. במהלך הלחימה חרבה העיר עזה ונכון לינואר 2024 נכבשה בידי כוחות צה\"ל.",
    "pageid": 12663
  },
  {
    "title": "ענת ליליאור",
    "extract": "ענת ליליאור (נולדה ב־29 באפריל 2000) היא גולשת גלים ישראלית שייצגה את ישראל באולימפיאדת טוקיו (2020).",
    "pageid": 1999774
  },
  {
    "title": "ציפי רפאלי",
    "extract": "ציפורה (ציפי) לוין-רפאלי (נולדה ב-7 במרץ 1955) היא דוגמנית עבר ואשת חברה ישראלית, אמם של הדוגמנים בר ואון רפאלי והסוכנת האישית שלהם.",
    "pageid": 1089832
  },
  {
    "title": "צנעא",
    "extract": "צנעא (בערבית: صنعاء, תעתיק מדויק צַנְעַאא') היא בירת תימן והעיר הגדולה בה. העיר מחולקת לעשר יחידות שלטוניות משניות.\nצנעא נוסדה במאה ה-2 לפנה\"ס או במאה ה-1 לפנה\"ס, כמצודה מבוצרת במפגשן של דרכי מסחר. היא נשלטה על ידי ממלכות חמיר וסבא, והחל מהמאה ה-3 הייתה לבירתה של האחרונה. היא הייתה מרכז דתי יהודי ונוצרי ונשלטה על יד ממלכת אקסום ועל ידי האימפריה הסאסאנית. האסלאם הגיע לעיר בתחילת המאה ה-7 והיא הייתה למרכז חשוב להפצתו. השליטה בעיר עברה פעמים רבות בין השבטים והשושלות המקומיות בתימן, והיא נכבשה גם על ידי הממלוכים והעות'מאנים. מאז 1918 העיר היא חלק מתימן העצמאית, על גלגוליה השונים, ומשך רוב הזמן שימשה כבירתה. מרכזה ההיסטורי של העיר הוכרז כאתר מורשת עולמית בשנת 1986, והיא נבחרה כבירת התרבות הערבית לשנת 2004. כיום העיר נמצאת תחת שליטתם של החות'ים.",
    "pageid": 42124
  },
  {
    "title": "קורט קוביין",
    "extract": "קורט דונלד קוביין (באנגלית: Kurt Donald Cobain; ‏20 בפברואר 1967 – 5 באפריל 1994) היה סולן וגיטריסט להקת נירוונה. פריצת להקתו לתודעת הקהל הרחב בתחילת שנות ה-90 הפכה אותו לאחד מסמלי זרם הגראנג'. הוא כונה \"דובר של דור שלם\", ומהווה מודל לחיקוי למוזיקאים רבים.\nב-2008 דירג אותו המגזין \"רולינג סטון\" במקום ה-45 ברשימת 100 הזמרים הגדולים בכל הזמנים. קוביין אף מדורג במקום ה-73 ברשימת \"100 הגיטריסטים הגדולים בכל הזמנים\" של המגזין.",
    "pageid": 11480
  },
  {
    "title": "קרואטיה",
    "extract": "רפובליקת קרואטיה (בקרואטית: Republika Hrvatska, ‏‏?‏, הגייה: [xř̩ʋaːtskaː], תעתיק: חְרְוַאטְסְקָה) היא מדינה במערב חבל הבלקן. קרואטיה גובלת בהונגריה בצפון, סלובניה בצפון מערב, סרביה במזרח, מונטנגרו בדרום מזרח, בוסניה והרצגובינה במזרח ובדרום, וכן עם הים האדריאטי במערב. צורתה הגאוגרפית היא חצי סהר. ב-2009 הצטרפה קרואטיה לברית נאט\"ו, ב-2013 הפכה למדינה ה-27 באיחוד האירופי, וב-2023 הצטרפה לאמנת שנגן ולגוש האירו והחליפה את מטבעה הרשמי קונה באירו.",
    "pageid": 19907
  },
  {
    "title": "רביד פלוטניק",
    "extract": "רביד פּלוֹטניק (נולד ב־13 בינואר 1988), שהיה ידוע בעבר גם בשם הבמה נֶצ'י נֶצ' (ነጭ, באמהרית, נֶצ': לבן), הוא ראפר ישראלי.\n\nפלוטניק נולד בפתח תקווה לעוזי, איש עסקים, ולטלי, עקרת בית, הוא הבן השני אחרי אחותו שירה. כשהיה בן 6 עברה משפחתו ליישוב שערי תקוה. כשהיה בן 12 נפטרה אמו ממחלת הסרטן ושנתיים לאחר מכן שבה משפחתו להתגורר בפתח תקווה. כשהיה בן 13 החל להתעניין במוזיקה שחורה בהשפעתה של אחותו הגדולה, זמרת גם היא.\nעל ילדותו ותחילת יצירתו בפתח תקווה כתב רבות, בעיקר באלבומו השלישי, \"ברוכים הבאים לפתח תקווה\". מות אמו עולה בשיריו \"זמן ומקום\" מהאלבום \"בור ועם הארץ\", ו\"חסידה צחורה\" מהאלבום \"ברוכים הבאים לפתח תקווה\".\nפלוטניק למד בחטיבת ביניים פיינשטיין, ובתיכון ברנר עד כיתה י', לאחר שנזרק מבית הספר סיים 12 שנות לימוד במכללה למנהל בפתח תקווה. באוגוסט 2006 התגייס לצה\"ל שם שירת בבסיס גלילות כאפסנאי בחיל המודיעין. במקביל לשירותו הצבאי הוא הופיע, כשהוא וחבריו משמשים כמופע חימום וכהייפ מאן של הראפר לוקץ'.\nעם שחרורו מהצבא, פלוטניק התגורר עם אביו בכפר סירקין, ולאחר מכן עבר להתגורר בשכונת עין גנים בפתח תקווה.\nאת שם הבמה שלו קיבל מהמילה האמהרית נצ' (ነጭ) שפירושה \"לבן\". מבין חברי ילדותו היו יוצאי אתיופיה וקראו לו כך ככינוי חיבה. בשנת 2019, עם יציאת אלבומו החמישי, \"ועכשיו לחלק האומנותי\", החליט פלוטניק להפסיק להשתמש בשם הבמה שלו \"נצ'י נצ'\", זאת כי העדיף ששמו האמיתי ייהפך למזוהה עבורו יותר.\n\nפלוטניק החל את דרכו המוזיקלית בגיל 15 וחצי, כאשר הקים עם חבריו שמואל \"אריסטו\" יוסף, שמשון \"צ'יצ'ו\" אדמה ואייל \"שקל\" דוידי את ההרכב פרודוקס. בפברואר 2010, כשלושה חודשים לאחר שחרורו מצה\"ל, יצא לאור האלבום הראשון של ההרכב, \"תחיית המתים\". האלבום שילב בין הארדקור היפ הופ לבין מוזיקת פופ פרסית. האלבום זכה להצלחה רבה ולשבחים רבים ממבקרי המוזיקה, תוך שמספר מבקרים החשיבו אותו כאחד מאלבומי ההיפ הופ הישראליים החשובים ביותר. באותה השנה התפרק ההרכב.\n\nבאוגוסט 2011 הוציא פלוטניק את אלבום הסולו הראשון שלו, \"צדיק אחד בסדום\", שהחל לעבוד עליו מיד לאחר עזיבתו מההרכב פרודוקס. את האלבום השיק במועדון הסאבליים, בו התארחו אמנים שונים. האלבום זכה לשבחים רבים והוכתר כאחד מאלבומי השנה על ידי אתר nana10.\n\nבמאי 2013, הוציא את אלבומו השני, \"בור ועם הארץ: סיפורו של הבום-שאקה-לאק\" שלכבודו החל מסע הופעות בערים שונות, כגון: תל אביב, ירושלים, מצפה רמון, אשדוד, חיפה, רחובות, ראשון לציון ועוד. ביחס לאלבום הקודם, זכה האלבום להכרה משמעותית וביסס את מעמדו של פלוטניק בסצנת ההיפ הופ הישראלית. בין הלהיטים שבלטו מתוך האלבום היה \"קפה וסיגריה\", שהגיע למקום ה־9 במצעד הרשמי של גלגלצ.\nב־2014 התארח בלהיט \"יהיה בסדר\" של קפה שחור חזק, שאת מילות הפזמון שלו כתב בעצמו. השיר זכה להצלחה רבה וביסס את מעמדו של פלוטניק במיינסטרים. השיר הגיע אל המקום השני במצעד השנתי של גלגלצ, ובכך הפך לשירו הראשון של פלוטניק אשר הגיע למצעד זה.\n\nב־1 ביולי 2015 יצא אלבום האולפן השלישי של פלוטניק, \"ברוכים הבאים לפתח תקוה\", בהפצת חברת היי פייבר הפקות. מן האלבום בלט השיר \"חסידה צחורה\" אותו כתב פלוטניק עבור אימו. השיר הגיע למקום השלישי במצעד הרשמי של גלגלצ. האלבום עצמו זכה להצלחה רבה ושבחים רבים ממבקרי המוזיקה.\nבמרץ 2016 זכה פלוטניק בפרס \"תגלית השנה\" מטעם אקו\"ם. בשנה זו השתתף בסדרת הרשת הקומית \"אומרך'\" יחד עם יוצר הרשת תמיר בר. עוד באותה השנה, השתתף באלבום \"גם זה יעבור\" של טונה, חבר ילדותו, בשירו \"עולם משוגע\". במאי 2016 הוציא את הסינגל \"אני כאן לשבור\" יחד עם טונה\nב־2016 השתתף בפרויקט \"ילדי בית העץ\", ושר את השיר \"מלך הכיתה\" למילותיו של יאיא כהן אהרונוב.\n\nבמאי 2017 הוציא את השיר הראשון, \"כל הזמן הזה\", מאלבומו הרביעי, \"שפל וגאות\". השיר, שאותו הלחין דודו טסה, נכנס לפלייליסט של גלגלצ והגיע למקום הראשון במצעד השנתי של גלגלצ לשנת תשע\"ז. ביוני 2017, יצא האלבום המלא, שכלל בתוכו גם את הסינגל \"כפרה שלי\", שהגיע בשיאו למקום השני במצעד הרשמי של גלגלצ. במאי 2018, כשנה לאחר צאת האלבום, זכה פלוטניק עבור האלבום בפרס אקו\"ם על הישג השנה לשנת 2017.\n\nביוני 2019 הוציא את האלבום \"ועכשיו לחלק האומנותי\". אלבום זה הוא הראשון המופיע בשמו של פלוטניק ולא בשם הבמה על העטיפה, צעד של האמן בדרך להיפרדות משם זה ומעבר להיות מזוהה בשמו האמיתי. מהאלבום, יצא הסינגל הראשי, \"נתראה בגלגול הבא\", שהגיע למקום ה־8 במצעד הרשמי של גלגלצ. בספטמבר התארח בשיר \"עדיין\" של עידו מימון, לצידם של חברי ההרכב פרודוקס, שקל ואריסטו, שנכלל באלבומו השני של מימון, \"זכרונות מהעתיד\". בדצמבר התארח באלבומו של חבר ילדותו, הראפר טונה, \"ועכשיו לחלק האינטרגלקטי\", בשיר \"עב\"מ\" יחד עם לירון עמרם. שם האלבום מהווה מחווה לאלבומו החמישי של פלוטניק.\nביוני 2020 יצא בכאן דיגיטל הסרט \"עלייתו ונפילתו של שם טוב האבי\" ביצירתו של תמיר בר, בו לקח פלוטניק חלק בכתיבה ובייעוץ המוזיקלי, ואף השתתף בסרט בתפקיד אורח.\nבספטמבר 2020, במסגרת פרויקט \"זה הזמן לסלוח\" של מקור ראשון לקראת ראש השנה תשפ\"א, הוציא פלוטניק גרסה מחודשת של שירו \"הריני\" (שיצא במקור במסגרת האלבום שפל וגאות), אשר מבוצעת כדואט עם אביתר בנאי. בפברואר 2021 התארח בסינגל \"חתולים\" של ג'ימבו ג'יי ולהקת ספא מתוך אלבומו \"עובדי נמל\".\n\nב־24 בספטמבר 2021 יצא אלבומו השישי, \"תוך כדי תנועה\", שהפיק מוזיקלית ישי סוויסה. ב־22 בינואר 2022 הופיע בהיכל מנורה והיה הראפר הראשון בישראל שהגיע להישג זה. בנובמבר של אותה השנה השתתף בסינגל \"כנען (12 מרגלים)\" של שלומי שבן, בשיתוף עם שולי רנד.\nבשנת 2023 התארח בשיר \"הסוויסות\" מתוך אלבומם של ישי ומיכאל סוויסה \"מיטת קומותיים\". ב-1 במרץ הוציא את הסינגל \"לא זוכר פנים\" יחד עם ארז לב ארי.\nב-19 במאי 2024 הוציא את הסינגל \"תודה רבה\" יחד עם אברהם לגסה.\n\n2010: תחיית המתים (בהרכב פרודוקס)\n2011: צדיק אחד בסדום\n2013: בור ועם הארץ\n2015: ברוכים הבאים לפתח תקוה\n2017: שפל וגאות\n2019: ועכשיו לחלק האומנותי\n2021: תוך כדי תנועה\n\n אתר האינטרנט הרשמי של רביד פלוטניק\n רביד פלוטניק, ברשת החברתית פייסבוק\n רביד פלוטניק, ברשת החברתית אינסטגרם\n רביד פלוטניק, סרטונים בערוץ היוטיוב\n רביד פלוטניק, במסד הנתונים הקולנועיים IMDb (באנגלית)\n רביד פלוטניק, באתר אייטונס  (באנגלית)\n רביד פלוטניק, באתר ספוטיפיי\n רביד פלוטניק, באתר AllMusic (באנגלית)\n רביד פלוטניק, באתר MusicBrainz (באנגלית)\n רביד פלוטניק, באתר Discogs (באנגלית)\nרביד פלוטניק, באתר Genius\nרביד פלוטניק, דף שער בספרייה הלאומית\nבן שלו, עכבר העיר אונליין, \"פרודוקס\": מורידים את השיט כמו שצריך, באתר הארץ, 16 ביולי 2010\nעלמא אליוט הופמן, עכבר העיר אונליין, אחויה, ההיפ הופ שב העירה: ריאיון עם נצ'י נצ', באתר הארץ, 10 ביולי 2014\nנועם ברדין, ‏\"ההיפ הופ הישראלי בא להצלה? שטויות\". נצ'י נצ' עושה סדר, באתר ‏מאקו‏, 9 בספטמבר 2015\nנבו זיו, ראש נצ'נצ', באתר ynet, 27 בנובמבר 2015\nטל בן-חמו, לעולם מטורף יש את היתרונות שלו: ריאיון עם נצ׳י נצ׳, באתר \"הספוג: מגזין היפ הופ ישראלי\", 29 בנובמבר 2016\nיונתן ריגר, ‏הזמר המצליח בארץ שעדיין גר עם אבא, באתר ‏מאקו‏, 12 באוגוסט 2017\nיונתן ריגר, ‏\"יש לי את תסמונת המתחזה בענק. שיעלו עליי שאני בלוף\": רביד פלוטניק בריאיון, באתר ‏מאקו‏, 27 במרץ 2022\n בן שלו, רביד פלוטניק הוא איש החינוך הכי חשוב בישראל, באתר הארץ, 10 ביולי 2024",
    "pageid": 1114954
  },
  {
    "title": "רואן אטקינסון",
    "extract": "רואן בסטיאן אטקינסון (באנגלית: Rowan Sebastian Atkinson; נולד ב-6 בינואר 1955) הוא שחקן, קומיקאי ותסריטאי אנגלי. ידוע בעיקר בשל תפקידיו בסדרות הקומיות \"מיסטר בין\" ו\"הפתן השחור\". אטקינסון זכה להכרה ציבורית ראשונה בתוכנית המערכונים \"מבט הפוך\" (1979–1982) ובשל השתתפותו בסדרת מופעי הצדקה \"The Secret Policeman's Ball\" משנת 1979. הוא הופיע גם בתוכנית \"הקו הכחול הדק\" (1995–1996).\nהוא דורג ב\"אובזרבר\" כאחד מ-50 השחקנים המצחיקים בתולדות הקומדיה הבריטית וכאחד מ-50 הקומיקאים הטובים בכל הזמנים, בסקר שנערך ב-2005 בין קומיקאים. הוא אף זכה להצלחה קולנועית בסרטי מיסטר בין \"בין\" ו\"החופשה של בין\" ובסרטים \"ג'וני אינגליש\", \"ג'וני אינגליש חוזר\" ו\"ג'וני אינגליש מכה שנית\".",
    "pageid": 101178
  },
  {
    "title": "רוי קופר",
    "extract": "רוי אסברי קופר (באנגלית: Roy Asberry Cooper; נולד ב-13 ביוני 1957) הוא עורך דין ופוליטיקאי אמריקאי חבר המפלגה הדמוקרטית, המכהן כמושל מדינת קרוליינה הצפונית מינואר 2017. קודם לכן כיהן כתובע הכללי של המדינה.",
    "pageid": 1437090
  },
  {
    "title": "רן דנקר",
    "extract": "רן חליל יוסף דנקר (נולד ב-7 בינואר 1984) הוא זמר-יוצר ושחקן ישראלי.",
    "pageid": 96468
  },
  {
    "title": "שירות הביטחון הכללי",
    "extract": "שירות הביטחון הכללי, מכונה בדרך כלל שַׁבַּ\"כּ, או הַשַּׁבַּ\"כּ (בראשית ימיו נקרא שִׁין-בֵּית, וכך הוא מכונה עד היום בכמה שפות זרות), הוא ארגון ביון ישראלי המהווה חלק חשוב מקהילת המודיעין הישראלית. השב\"כ כפוף למשרד ראש הממשלה ונועד להגן על המדינה מפני ריגול, חתרנות פנימית וטרור המסכנים את ביטחונה.\nתפקידיו כוללים:\n\nסיכול ריגול: סיכול פעילותם של מרגלים הפועלים בישראל.\nאבטחת אישים: שמירה על ביטחונם האישי של מנהיגי המדינה.\nסיכול טרור פנימי: חשיפת וחקירת התארגנויות טרור בישראל, ביהודה ושומרון וברצועת עזה. סיכול ומניעת פיגועים (בסיוע כוחות ביטחון אחרים כגון הימ\"מ וצה\"ל). סיפוק תמונת מודיעין לפעילויות מבצעיות.\nחקירות: חקירה ותשאול עצירים וחשודים בטרור.\nפיקוח ואבטחה: פיקוח על אבטחת נכסים אסטרטגיים של המדינה, כגון מתקנים מסווגים, בניינים ממשלתיים, מטוסי נוסעים, שדות תעופה ונציגויות ישראל בעולם. אבטחת מידע ביטחוני ומדיני והגנת סייבר.\nמתן סיווג ביטחוני: השב\"כ אחראי על קביעת הסיווג ביטחוני לתפקידים ולמשרות, ועל קביעת ההתאמה הביטחונית של המיועדים לתפקיד או למשרה מסווגים, בשירות הציבורי ובגופים נוספים, בהתאם להחלטות הממשלה.\nמטה השב\"כ שוכן בצפון תל אביב.",
    "pageid": 10867
  },
  {
    "title": "תוחלת",
    "extract": "בתורת ההסתברות ובסטטיסטיקה, התּוֹחֶלֶת (באנגלית: Expected value, ערך צפוי או Mean, מסומנת: E או μ, בהתאמה) של משתנה מקרי היא ממוצע הערכים אותם צפוי המשתנה לקבל, משוקלל על-פי ההסתברויות לקבלת הערכים השונים. לפי החוק החזק של המספרים הגדולים, התוחלת היא הערך אליו שואפת התוצאה הממוצעת של ניסוי כשמספר החזרות שואף לאינסוף.\nלתוחלת יש שימוש נרחב בפיזיקה סטטיסטית, בפיזיקה קוונטית ובהנדסה.",
    "pageid": 12333
  },
  {
    "title": "תום אבני",
    "extract": "תום אבני (נולד ב-20 באפריל 1986 באילת) הוא שחקן, מנחה טלוויזיה, במאי ומדבב ישראלי.",
    "pageid": 63371
  },
  {
    "title": "תומר בר",
    "extract": "תומר בר (נולד בשנת 1969) הוא קצין צה\"ל בדרגת אלוף, המכהן כמפקד חיל האוויר. כיהן בין היתר כראש אגף התכנון ובניין הכוח הרב-זרועי, ראש להק המטה וראש להק מבצעי אוויר בחיל האוויר הישראלי.",
    "pageid": 1211247
  },
  {
    "title": "קטגוריה:שדרני רדיו ישראלים",
    "extract": "",
    "pageid": 471090
  },
  {
    "title": "קטגוריה:שחקניות קולנוע וטלוויזיה אמריקאיות",
    "extract": "",
    "pageid": 1450595
  },
  {
    "title": "אביב אלוש",
    "extract": "אברהם אביב אלוש (נולד ב-12 ביוני 1982) הוא שחקן, במאי, מוזיקאי, דוגמן, זמר ומנחה טלוויזיה ישראלי.",
    "pageid": 721217
  },
  {
    "title": "אהוד אולמרט",
    "extract": "אֵהוּד אוֹלמֶרט (נולד בכ\"ג בתשרי ה'תש\"ו, 30 בספטמבר 1945) הוא פוליטיקאי ישראלי, אשר כיהן כראש ממשלת ישראל ה-12 מטעם מפלגת קדימה בין השנים 2006–2009. קודם לכן היה חבר הכנסת מטעם מפלגת הליכוד, שר בממשלות ישראל, ראש עיריית ירושלים (1993–2003).\nבמהלך כהונתו של אולמרט בראשות הממשלה השלושים ואחת אירעו מספר אירועים ביטחוניים, בהם מלחמת לבנון השנייה, תקיפת הכור הגרעיני בסוריה, מבצע גשמי קיץ, מבצע חורף חם ומבצע עופרת יצוקה. על תפקודו במלחמה ספג ביקורת ממבקר המדינה ומ\"ועדת וינוגרד\".\nבעקבות עדות מוקדמת שנגבתה בפרשת מעטפות הכסף דרשה מפלגת העבודה, השותפה העיקרית בקואליציה, את התפטרותו והוא התפטר מתפקיד ראש הממשלה. במרץ 2015 הורשע בגין פרשה זו במרמה והפרת אמונים ובקבלת דבר במרמה בנסיבות מחמירות, ובהמשך נגזרו עליו שמונה חודשי מאסר וקנס.\nבמשפט נוסף הורשע אולמרט בקבלת שוחד ב\"פרשת חברת הזרע\" ונגזר עליו עונש מאסר בפועל של 18 חודשים. כמו כן, נגזר עליו גם חודש מאסר בפועל נוסף בגין שיבוש מהלכי משפט. ב-2 ביולי 2017 סיים לרצות את עונשי המאסר שנגזרו עליו לאחר שנוכה מהם שליש.\nכתוצאה מכך, אולמרט הוא ראש ממשלת ישראל היחיד שהורשע בעבירה פלילית ושריצה עונש מאסר.",
    "pageid": 659418
  },
  {
    "title": "איבופרופן",
    "extract": "איבופרופן (Ibuprofen) היא תרכובת פעילה המשמשת כתרופה נפוצה ממשפחת מדכאי דלקת שאינם סטרואידים (באנגלית: Non Steroidal Anti Inflamatory Drugs או בקיצור NSAIDs). התרופה מוכרת בשמות המסחריים נורופן, אדוויל, אדקס, איבופן ועוד.\nאיבופרופן משמש כמשכך כאבים, כתרופה מורידת חום וכנוגד דלקת, והוא יעיל לטיפול בדלקות פרקים, שיגדון, כאבי ראש, כאבי וסת, כאבי לסת ושיניים. הוא דומה באופן פעולתו לאספירין, ובדומה לשאר התרופות מקבוצת נוגדי הדלקת שאינם סטרואידים, הוא עלול לגרום לדימומים בדרכי העיכול. אפקט הורדת החום ושיכוך הכאב מתחיל תוך כשעה-שעתיים מרגע נטילת התרופה וטווח השפעתה הוא בין 5-8 שעות. האפקט הטיפולי האנטי דלקתי הרצוי אצל חולים הנוטלים את התרופה לטיפול בדלקות פרקים, עשוי להופיע באופן מלא רק לאחר מספר שבועות.",
    "pageid": 232586
  },
  {
    "title": "אינדונזיה",
    "extract": "רפובליקת אינדונזיה (באינדונזית: Republik Indonesia) היא מדינת איים המורכבת מ-17,508 איים (שלושה מהם בגבולות עם מדינות אחרות) בדרום-מזרח אסיה. היא שוכנת בין סינגפור לבין אוסטרליה, וגובלת עם מלזיה (באי בורנאו), מזרח טימור (באי טימור) ופפואה גינאה החדשה (באי גינאה החדשה). הרפובליקה האינדונזית היא המדינה הרביעית בעולם בגודל אוכלוסייתה, והמדינה המוסלמית המאוכלסת בתבל.\nהרפובליקה נוסדה בשנת 1945, אם כי רק בשנת 1949 קיבלה הכרה באופן רשמי בעצמאותה מהולנד כאחת מטריטוריות איי הודו המזרחיים ההולנדיים (חלק ממושבותיה של האימפריה ההולנדית דאז) עד לאותה עת. כיום, אינדונזיה היא חברה באיגוד מדינות דרום-מזרח אסיה (ASEAN), וגם מדינה חברה בארגון לשיתוף פעולה אסלאמי.",
    "pageid": 4090
  },
  {
    "title": "גולסטאר",
    "extract": "גולסטאר (מסוגנן כגולללל סטאר) היא תוכנית מציאות תיעודית ישראלית שנוצרה והופקה על ידי סוכנות ADD עבור רשת HOT. התוכנית מציגה את פעילותה של נבחרת כדורגל המורכבת מידוענים.\nבכל פרק, הנבחרת עוברת חוויה משותפת אחרת כולל אימון והכנה לקראת המשחקים, המשחקים עצמם והתגובות לאחריהם. את הנבחרת מאמן שייע פייגנבוים, מאמן כדורגל ותיק וכדורגלן עבר. בסיום כל עונה הנבחרת מתכוננת למשחק הגמר, כאשר כל המשחקים הם בעצם הכנה למשחק זה.\nב-11 ביולי 2024 יצא לאקרנים סרט קולנוע שמבוסס על התוכנית בשם \"מרוסקים: גולסטאר הסרט\". הסרט הופק על ידי משה אדרי. בסוף הקרנת הבכורה של הסרט הגיעו חלק מהשחקנים מהעונה העכשווית של גולסטאר (למשל: דין מירושניקוב, ירון ברלד, קובי סוויסה או כידוע: \"KS המותג\") לבמה של האולם או מחץ לאולם של הסרט",
    "pageid": 1059244
  },
  {
    "title": "גילי איצקוביץ'",
    "extract": "גילי איצקוביץ' (נולדה ב-20 בנובמבר 1994) היא שחקנית ישראלית.",
    "pageid": 1470942
  },
  {
    "title": "דונה סאמר",
    "extract": "דונה אדריאן גיינס (באנגלית: Donna Adrian Gaines; ‏31 בדצמבר 1948 – 17 במאי 2012), הידועה בעיקר בשם הבמה דונה סאמר (Donna Summer), הייתה זמרת אמריקאית, זוכת חמישה פרסי גראמי ושישה פרסי המוזיקה האמריקאית, שהתפרסמה וזכתה להצלחה בתקופת הדיסקו של שנות ה-70 ובראשית שנות ה-80. להיטיה הגדולים, בהם \"Love to Love You Baby\", \"I Feel Love\" ו-\"Hot Stuff\", זיכו אותה בתואר הלא רשמי \"מלכת הדיסקו\". סאמר הייתה האמנית הראשונה ששלושה אלבומים כפולים רצופים שלה הגיעו למקום הראשון במצעד הפזמונים האמריקאי, ונכון ל-2010 אלבומיה נמכרו במעל 130 מיליון עותקים ברחבי העולם.",
    "pageid": 792499
  },
  {
    "title": "דירוג רשויות מקומיות בישראל",
    "extract": "זוהי רשימת דירוג של הרשויות המקומיות בישראל, על פי אוכלוסייה‏, שטח שיפוט, צפיפות האוכלוסין לקילומטר רבוע, מדד חברתי-כלכלי - אשכול, מדד ג'יני. מועצות אזוריות מדורגות בנוסף גם לפי מספר היישובים שבכל אחת מהן.",
    "pageid": 1524591
  },
  {
    "title": "דן מרגלית",
    "extract": "דן מרגלית (נולד ב-13 במרץ 1938) הוא עיתונאי, פובליציסט, עורך ומגיש טלוויזיה ישראלי.",
    "pageid": 350774
  },
  {
    "title": "דניאל הגרי",
    "extract": "דניאל הָגָרִי (נולד ב-14 באוגוסט 1976) הוא קצין צה\"ל בדרגת תת-אלוף, המשרת כדובר צה\"ל. קודם לכן שימש ראש מספן הים, מפקד שייטת 13, עוזר הרמטכ\"ל וראש מחלקת המבצעים של חיל הים.",
    "pageid": 1994909
  },
  {
    "title": "האח הגדול עונה 12",
    "extract": "האח הגדול עונה 12 היא העונה השתים עשרה של תוכנית המציאות הישראלית \"האח הגדול\", והעונה השישית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-7 ביוני 2022. הגמר נערך ב-17 בספטמבר, ובסופו ניצחה הדיירת טליה עובדיה. את העונה הנחו גיא זו-ארץ ולירון ויצמן.",
    "pageid": 2096454
  },
  {
    "title": "האר\"י",
    "extract": "רבי יצחק בן שלמה לוריא (ה'רצ\"ד, 1534 – ה' באב ה'של\"ב, 15 ביולי 1572) מכונה האר\"י הקדוש היה גדול מקובלי צפת במאה ה־16, והוגה שיטה חדשה בקבלה הנקראת על שמו, קבלת האר\"י, שאומצה על ידי בתי מדרש רבים העוסקים בתורת הסוד. תלמידיו מכונים גורי האר\"י. למרות שנסתלק בקיצור שנים, תורתו השפיעה רבות על דורו ועל הדורות הבאים אחריו.",
    "pageid": 8084
  },
  {
    "title": "המחזור החודשי",
    "extract": "המחזור החודשי, או מחזור הווסת (באנגלית: Menstrual cycle), הוא שורה של שינויים פיזיולוגיים המתרחשים בגופן של נשים פוריות. נהוג לקרוא לווסת בשם \"המחזור החודשי\", אולם הווסת היא רק שלב אחד, שבו מתרחש דימום, מבין כל שלבי המחזור. המחזור החודשי, המפוקח ומתנהל תחת המערכת האנדוקרינית, חיוני לצורך תהליך הפריון והילודה.\nמקובל לחלק את המחזור החודשי לארבעה שלבים: שלב הווסת, השלב הפוליקולרי (נקרא גם פרוליפרטיבי), הביוץ והשלב הלוטאלי (נקרא גם סקרטורי - הפרשתי). אורך כל שלב משתנה מאישה לאישה וממחזור למחזור.\nהזמן הממוצע של מחזור הוא 28 ימים, וכל מחזור נספר כאשר היום הראשון שלו הוא היום בו החלה הווסת. הווסת הראשונה של האישה נקראת ברפואה \"menarch\" ולרוב מתחילה לאחר גיל 12. התהליך בו מסתיים המחזור אצל האישה, נקרא \"מנופאוזה\", והוא מתרחש לרוב בין גיל 45 לגיל 55.",
    "pageid": 214216
  },
  {
    "title": "המטה הכללי של צה\"ל",
    "extract": "המטה הכללי של צבא הגנה לישראל (או בקיצור: המטכ\"ל) הוא מטה המפקדה הכללית של צה\"ל.",
    "pageid": 107778
  },
  {
    "title": "השיר שלנו",
    "extract": "השיר שלנו היא סדרה מסוג דרמה מוזיקלית יומית ישראלית ששודרה בערוץ \"yes ישראלי\" של yes החל מ-2004.",
    "pageid": 28265
  },
  {
    "title": "ויקיפדיה",
    "extract": "ויקיפדיה (באנגלית: Wikipedia) היא אנציקלופדיה מקוונת רב-לשונית, המבוססת על תוכן חופשי ומשתמשת בטכנולוגיית ויקי. ויקיפדיה היא האנציקלופדיה הכללית הגדולה והפופולרית ביותר באינטרנט. מאחורי האתר עומדת קרן ויקימדיה, מוסד ללא כוונת רווח שמרכזו בארצות הברית. הקרן נותנת את שירותי המעטפת לקיום האתר, כגון תחזוקת שרתים, אך היא אינה מתערבת בניהול האתר, ומאפשרת לקהילת הוויקיפדים לקבל החלטות עצמאיות בנושאי התוכן. מוטו האתר הוא \"ויקיפדיה – האנציקלופדיה החופשית\", כאשר \"חופשי\" פירושו חופשי לעיון ללא כל מגבלה, חופשי לעריכה וחופשי להעתקה ולהפצה. תוכן האתר מוגש תחת הרישיון החופשי CC-BY-SA.\nויקיפדיה הושקה ב-15 בינואר 2001 כמיזם מיקור המונים על ידי ג'ימי ויילס ולארי סנגר. סנגר בחר את שם האתר אשר הוא שילוב של המילה \"ויקי\" (אשר פירושה בהוואית \"מהיר\") ו\"אנציקלופדיה\". בתחילת הדרך הייתה קיימת רק אנציקלופדיה בשפה האנגלית, אך לאורך השנים פותחו מהדורות בשפות רבות אחרות לוויקיפדיה. הוויקיפדיה האנגלית היא המהדורה הגדולה ביותר מבין כל 301 המהדורות של ויקיפדיה. נכון לנובמבר 2020, יש בוויקיפדיה למעלה מ-59 מיליון ערכים, אם מסכמים את הערכים בכל השפות שבהן היא כתובה. למעלה מ-6.5 מיליון ערכים כתובים בוויקיפדיה האנגלית, ואלה מהווים כ-11.1% ממספר הערכים הכללי. מספר פעולות העריכה שנעשו בכל הדפים והערכים יחדיו עולה על 2.4 מיליארד. באתר רשומים למעלה מ-78.5 מיליון משתמשים ויש בו למעלה מ-2.5 מיליון תמונות חופשיות.\nבשנת 2006 נכתב במגזין \"טיים\" כי המדיניות של ויקיפדיה, שמאפשרת לכל אדם לערוך ערכים, הפכה את ויקיפדיה לאנציקלופדיה הגדולה ביותר ואולי אף הטובה ביותר בעולם, והיא עדות לחזון של ג'ימי ויילס.\nלאורך השנים הופנתה ביקורת כלפי ויקיפדיה, המתייחסת בעיקר לשתי טענות מרכזיות – הטענה הראשונה נוגעת לעובדה שהאנציקלופדיה ניתנת לעריכה על ידי כל אדם, ורבים טוענים שבשל כך ויקיפדיה מתקשה להיות אנציקלופדיה אמינה וכי הדבר מפחית את חשיבותה כמקור שעליו אפשר להסתמך ולהפנות. הטענה השנייה היא כי ויקיפדיה עשויה להיות מושפעת מהטיה מערכתית, ועלולה להיות כפופה למניפולציה ולספינים בנושאים שנויים במחלוקת. יש הטוענים כי הדינמיקה בין עורכי האתר איננה תמיד מוצלחת, ומערערת על המטרות של האתר כמוקד מידע חופשי, אמין, מאוזן ואובייקטיבי, המשוחרר, ככל האפשר, מהטיות אידאולוגיות מסוגים שונים.",
    "pageid": 186126
  },
  {
    "title": "חץ 3",
    "extract": "חץ 3 הוא טיל נגד טילים אקסו-אטמוספירי שמיועד ליירט טילים בליסטיים בחלל כחלק ממערכת הנשק חץ. הטיל פותח במפעל מלמ של התעשייה האווירית לישראל.\nהיכולת ליירט מחוץ לאטמוספירה מקטינה את הסכנה שראש הקרב, חומרי לחימה כימיים או ביולוגיים או שרידי הטיל, יתפזרו מעל שטח ישראל. מערכת 'חץ 3' היא הנדבך העליון במערך ההגנה הרב-שכבתית של ישראל כך שבהינתן תרחיש של כישלון יירוט על ידה יתאפשרו ניסיונות יירוט נוספים על ידי הנדבכים התחתונים של המערכת. מכ\"ם המערכת הוא \"אורן אדיר\" מתוצרת \"אלתא מערכות\". על פי הערכת יושב ראש סוכנות החלל הישראלית, יצחק בן ישראל, חץ 3 מסוגל ליירט גם לוויינים, יכולת השמורה לקומץ מדינות בעולם.\nבניסוי שנערך ב-2019 הוכח כי המערכת מסוגלת ליירט בחלל החיצון טילים בליסטיים בעלי ראש קרב גרעיני מתפצל לפני התפצלות ראש הקרב.\nה\"חץ 3\" רשם יירוט בכורה מבצעי ראשון במלחמת חרבות ברזל ב-9 בנובמבר 2023 בו השמיד טיל בליסטי ששיגרו החות'ים לעבר אילת.",
    "pageid": 669219
  },
  {
    "title": "טרשת נפוצה",
    "extract": "טרשת נפוצה (באנגלית: Multiple Sclerosis או MS) היא מחלה כרונית של מערכת העצבים, הפוגעת בתפקודם התקין של תאי העצב במערכת העצבים המרכזית על ידי פגיעה והפחתה במיאלין. המיאלין הוא חומר שומני המבודד את סיבי העצבים (אקסונים), ובכך מאפשר העברה ללא הפרעה של דחפים עצביים בין תאי עצב. הפגיעה בהעברת הזרמים מקשה על תפקוד תקין של המוח (שמבוסס על העברת דחפים עצביים), דבר שמשפיע על תפקוד הגוף כולו. התהליך גורם לפגיעה באיברים שונים, ולרוב בחוט השדרה, במוח ובעצב הראייה. למחלה יש מגוון רחב של תסמינים, ביניהם ראייה מטושטשת, קשיים בהליכה, סחרחורות וחולשת שרירים. חולים רבים חיים עם המחלה שנים רבות ובמקרים מסוימים ללא מגבלה, אך במקרים החמורים יותר גורמת המחלה לפגיעה בתנועה אצל החולה ואף לנכות. במקרה והמחלה מתקדמת, מידרדרת השליטה של החולה בשרירי גופו. חוץ מהדמיון בשם, אין לטרשת נפוצה קשר ממשי לטרשת עורקים. שמות המחלות קשורים לנזק שהן גורמות לאיבר שבו הן פוגעות.",
    "pageid": 288957
  },
  {
    "title": "יהושע בן נון",
    "extract": "יְהוֹשֻׁעַ בִּן נוּן (הושע בן נון) הוא דמות מקראית. על פי המקרא היה מנהיג עם ישראל אחרי מות משה וכובש הארץ בתקופת התנחלות השבטים. קודם לכן היה משרתו של משה וגם תלמידו. במעמד הר סיני ליווה את משה בדרכו לקבל את לוחות הברית עד מרגלות ההר, ויחד עם כלב בן יפונה היה במיעוט משנים עשר המרגלים שתמך במשה. לפי התלמוד, אחד התנאים סבר שהוא אף כתב את שמונת הפסוקים האחרונים בתורה, המתארים את מות משה והחלפתו, וכן שהוא הכותב של ספר יהושע.\nיהושע מוזכר לראשונה בקרב שניהלו בני ישראל מול עמלק ברפידים, קרב אותו ניהל יהושע. לאחר מכן היה יהושע אחד משנים עשר המרגלים שנשלחו לתור את הארץ, יחד עם כלב בן יפונה. בהזדמנות זו, הוסיף לו משה את האות י' לשמו, שהיה בתחילה \"הושע\".\nלאחר מותו של משה, שמינה את יהושע ליורשו, הנהיג יהושע את בני ישראל לארץ כנען, וניהל את מסע כיבוש הארץ, החל בכיבוש יריחו וכיבוש העי, דרך הניצחון על חמשת המלכים במקדה (שם אמר: ”שמש בגבעון דום וירח בעמק איילון”), כיבוש לבנה, לכיש, עגלון, חברון ודביר, ועד לקדש ברנע בדרום, עזה במערב וחצור בצפון. יהושע גם הוביל את מעמד הברכה והקללה עם כניסת עם ישראל לארץ, כפי שהנחה משה בציווי המובא בספר דברים. לפי המקרא נחלת יהושע בן נון הייתה בתמנת חרס ושם נקבר.\nיהושע נחשב לשופט הראשון ששפט את ישראל בתקופת השופטים. רבי משה בן מיימון מביא את סמיכת יהושע בתור דוגמה למינוי מלך על ידי סנהדרין ונביא.",
    "pageid": 27054
  },
  {
    "title": "יוסיין בולט",
    "extract": "יוסיין סנט ליאו בולט (באנגלית: Usain St. Leo Bolt; נולד ב-21 באוגוסט 1986) הוא אצן עבר ג'מייקני, מגדולי האצנים בכל הזמנים. הוא אלוף אולימפי, בעל 8 מדליות זהב, אלוף עולם, בעל 14 מדליות מהן 11 זהב ושיאן העולם בריצת 100 מטר (9.58 שניות), בריצת 200 מטר (19.19 שניות), ובריצת שליחים 4X100 מטר ‏(36.84 שניות). באולימפיאדת בייג'ינג (2008) שבר בולט את שלושת שיאי העולם הללו, ובכך הפך לאצן הראשון בהיסטוריה ששבר את שיא העולם בכל אחד משלושת המקצועות האלו באולימפיאדה אחת.\nבולט הוא האתלט היחיד בהיסטוריה שזכה 3 פעמים באליפות העולם ב-3 מדליות זהב בריצות היוקרתיות ל-100 ול-200 מטר ובריצת שליחים 4x100 מטר (ברלין 2009, מוסקבה 2013 ובייג'ינג 2015).\nבולט מדורג במקום השלישי בכל הזמנים במספר מדליות הזהב שצבר (8) מבין כל הספורטאים באתלטיקה במשחקים האולימפיים, ובמקום הראשון מבין הספורטאים של ג'מייקה במספר מדליות הזהב.\nבולט מדורג במקום הראשון בכל הזמנים באליפויות העולם באתלטיקה במספר המדליות שצבר (14) ובמספר מדליות הזהב שצבר (11).",
    "pageid": 541489
  },
  {
    "title": "יותם זמרי",
    "extract": "יותם זמרי (נולד ב-12 באוגוסט 1982) הוא סאטיריקן, פובליציסט, רעיונאי ושדרן רדיו ישראלי. בכתיבתו מביע זמרי דעות ימניות לצד הומור העוסק הן באקטואליה והן בחיי הנישואין וההורות. דבריו זוכים לאזכורים בתקשורת, ובמהלך מבצע שובו אחים גברה הפופולריות שהוא זוכה לה, והוא קיבל במה גם בכלי תקשורת ממוסדים כגון רדיו גלי ישראל \"מקור ראשון\" וגלי צה\"ל. כיום פאנליסט קבוע בתוכנית \"הפטריוטים\" של עכשיו 14 בהגשת ינון מגל, ומגיש מדי יום את התכנית \"פתחי וזמרי בעם\" ברדיו גלי ישראל.",
    "pageid": 1254500
  },
  {
    "title": "יחידת עוקץ",
    "extract": "יחידת עוקץ (יחידה 7142) היא יחידת הכלבנים של צה\"ל. תפקידה להפעיל כלבים בשימוש צבאי למשימות ייעודיות. היחידה כפופה למפקדת זרוע היבשה. לוחמי היחידה הם לוחמי קומנדו המבצעים פעילויות מבצעיות בשגרה ובחירום תוך הפעלת אמל\"ח ייחודי – כלב, אשר מספק יתרונות מבצעיים ייחודיים שאין להם תחליף אנושי או טכנולוגי.\nהיחידה הוקמה בשנת 1974 במטרה לתת מענה לאירועי בני ערובה. מאז, היחידה לקחה חלק בכלל אירועי הלחימה של צה\"ל, תוך שהיא גדלה ומרחיבה את תחומי הפעילות בהם ניתן למצות את יתרונו של לוחם המפעיל את הכלב בשדה הקרב.\nהיחידה פועלת בשיתוף פעולה עם כלל יחידות הצבא הלוחמות, ולעיתים תכופות עם שייטת 13, סיירת מטכ\"ל, שלדג וחטיבת הקומנדו, בשגרה ובחירום. בנוסף, פועלת היחידה באופן עצמאי, ומבצעים מסוג זה נחשבים כמסווגים ביותר.",
    "pageid": 71364
  },
  {
    "title": "ים המלח",
    "extract": "יַם הַמֶּלַח (‏‏?‏; באנגלית: The Dead Sea, בערבית: البحر الميت, הים המת; מכונה גם ים המוות) הוא אגם מלח חסר-מוצא לים, הנמצא בתחום הבקע הסורי-אפריקני ובמרכזו עובר הגבול בין ישראל לירדן. ריכוז המלחים בים המלח עומד על 34.2% – גבוה פי עשרה מריכוז המלחים בים התיכון. ריכוז גבוה זה נובע מכך שהאגם הוא טרמינלי (למי האגם אין שפך לשום מקום), והוא נמצא באזור בעל אקלים מדברי חם ויבש המתאפיין בשיעורי התאיידות גבוהים. האגם הוא גוף המים הרביעי במליחותו בעולם. הוא זוכה לתיירות בין השאר בשל האפשרות המפורסמת לצוף בקלות על פני מימיו.\nים המלח מוכר כמקום הנמוך ביותר בעולם על פני היבשה (תואר זה הפך לאחד משמותיו של ים המלח). בפועל ים המלח הוא אכן המקום היבשתי הגלוי הנמוך ביותר בעולם, הגם שבשנת 2019 התגלה כי תחתית קרחון דנמן הוא המקום היבשתי הנמוך ביותר בעולם – 3,500 מטרים מתחת לפני הים עם זאת, תחתית הקרחון מכוסה בקרח ומכאן ההבדלה בתואר.\nהחל מהמחצית השנייה של המאה העשרים נמצא מפלסו של האגם בירידה מתמדת בשל מאזן מים שלילי. הסיבות הן: הפחתה דרסטית בכמויות המים הנכנסות בשל שימוש נרחב במקורות המים הנשפכים אליו, שהחשוב שבהם הוא נהר הירדן, ואידוי מוגבר בשל שאיבת המים לאידוי בבריכות בדרום האגן.\nאגן ים המלח מורכב משני אגנים, דרומי וצפוני. עומקו הממוצע של האגן הצפוני הוא כ-200 מטרים וקרקעיתו ברום ממוצע 730 מתחת לפני הים. עומקו הממוצע של החלק הדרומי הייתה כעשרה מטרים בלבד טרם תהליך התייבשותו וקרקעיתו הייתה ברום של 401 מטרים מתחת לפני הים. בשל הירידה המתמשכת במפלס, התייבש החלק הדרומי של האגם, שהיה רדוד בהרבה מזה הצפוני. עם ייבושו של האגן הדרומי נבנו בו בריכות לצורך אידוי המים והפקת אשלג וכימיקלים אחרים על ידי מפעלי האשלג בישראל וחברת האשלג הערבית הירדנית. לבריכות אלה נדרשת שאיבה בהיקף נרחב של מי האגם. שאיבת המים לבריכות היא בין הסיבות לירידתו של המפלס. גורם נוסף המשפיע הוא עלייה בתפיסת המים עם הפיתוח האזורי בעשרות השנים האחרונות. מאז הקמת סכר דגניה, הפעלת המוביל הארצי והטיית מי הירמוך לתעלת הע'ור, הוקמו סכרים על כל האגנים המזרחיים הגדולים לצורך תפיסת מים לשתייה ולהשקיה.\nקצב הירידה השנתי של מפלס מי הים בעשור האחרון הוא מעט יותר ממטר לשנה. בשנת 2012 התגבר הקצב לכ-1.40 מטרים. ירידת המפלס גרמה לשינוי משמעותי בגבולותיו של האגם, וכתוצאה פחת שטחו בכ-35%. רוחבו של הים באגן הצפוני של ים המלח בנקודה המקסימלית הוא 18 קילומטרים, אורכו כ-51 קילומטרים ושטחו בשנת 2018 היה כ-590 קילומטרים רבועים. ירידת המפלס המצטברת גורמת לשינויים גדולים באגן הים בהם: שינויים בלתי הפיכים בגוף המים באגן הצפוני, יצירת בולענים, נסיגת חופים, פגיעה בתשתיות (כבישים וגשרים) ובשמורות טבע.\nלים המלח חשיבות רבה לתעשייה ולתיירות. הרכב מימיו שונה מזה של מי ים רגילים, וכולל ריכוז גבוה של מגנזיום, סידן ואשלגן. עובדה זו מנוצלת על ידי התעשייה הכימית בשטחי ישראל וירדן, בין היתר להפקת אשלג, מגנזיום ותרכובות של ברום.\nנופי אגן ים המלח, החשיבות ההיסטורית של האתרים הנמצאים בסמוך לו, כגון מצדה, עין גדי, מכוור וקומראן, ההרכב הכימי המיוחד של מימיו והאקלים המיוחד השורר בו – כל אלה הפכו את ים המלח למוקד תיירות עולמי, ובפרט למרכז של תיירות מרפא. באזור נבנו אלפי חדרי מלון המרוכזים בירדן, בפינה הצפון-מזרחית של האגם, ובישראל בעין בוקק שעל חופי הבריכות באגן הדרומי.\nמקור שמו של ים המלח הוא בתנ\"ך, שם הוא נזכר לעיתים גם בשמות יָם הָעֲרָבָה והַיָּם הַקַּדְמוֹנִי.",
    "pageid": 7041
  },
  {
    "title": "ישראייר",
    "extract": "ישראייר תעופה ותיירות בע\"מ היא חברת תעופה ישראלית שבסיסה בנמל התעופה בן-גוריון. החברה מפעילה טיסות פנים בין נמל התעופה בן-גוריון ונמל התעופה רמון (בעבר גם נמל התעופה אילת, נמל התעופה חיפה ונמל התעופה דב הוז), וטיסות שכר וטיסות סדירות לאירופה, אסיה ואפריקה. החברה היא חברת התעופה השנייה בגודלה בישראל, והיא מעסיקה כ-500 עובדים. רוב יעדיה נמצאים באירופה, לרבות אגן הים התיכון.",
    "pageid": 90429
  },
  {
    "title": "לבד בבית",
    "extract": "לבד בבית היא קומדיית מצבים ישראלית, המשודרת בכאן חינוכית החל מ-31 בינואר 2021. את הסדרה יצרו וכתבו יניב זוהר ונדב פרישמן.\nב-31 בינואר 2021 עלתה העונה הראשונה של הסדרה בערוץ כאן חינוכית. ב-8 באוגוסט 2022 עלתה העונה השנייה, וב-2 ביולי 2023 עלתה העונה השלישית, עם שחקנים חדשים וסט צילומים חדש. ב-1 בספטמבר 2023 עלו שלוש העונות של הסדרה לשידור בנטפליקס.",
    "pageid": 1942202
  },
  {
    "title": "לואי דה פינס",
    "extract": "לואי דה פינס דה גלארזה (בצרפתית: Louis Germain David de Funès de Galarza;‏ 31 ביולי 1914 – 27 בינואר 1983) היה שחקן קולנוע צרפתי. נחשב לאחד השחקנים הבולטים של הקומדיה הצרפתית של שנות ה-60 וה-70 של המאה ה-20.",
    "pageid": 132042
  },
  {
    "title": "לורד וולדמורט",
    "extract": "טום ואנדרולו רידל, המוכר בעיקר בכינויו לורד ווֹלְדֶמוֹרְט (באנגלית: Lord Voldemort, מבוטא / voldəˌmɔɹtˈ/ או /voldəˌmɔː(ɹ)tˈ'/ - ווֹלְדֶמוֹרְט) הוא דמות בדיונית המופיעה כדמות האנטגוניסט הראשי בסדרת ספרי וסרטי הארי פוטר מאת ג'יי קיי רולינג, וולדמורט הוזכר לראשונה בספר הראשון בסדרה, הארי פוטר ואבן החכמים, שיצא לאור בשנת 1997. הוא מופיע בכל ספרי הסדרה, למעט הספר השלישי, הארי פוטר והאסיר מאזקבאן, והספר השישי, הארי פוטר והנסיך חצוי-הדם, בהם הוא רק מוזכר, וכך גם בעיבודים הקולנועיים. וולדמורט נחשב לאחד מהקוסמים החזקים ביותר בעולם הקוסמים, ובספרים נאמר כי היחיד שממנו הוא חושש הוא אלבוס דמבלדור, מנהל הוגוורטס בששת הספרים הראשונים. במשאלים שונים בהם נערכה הצבעה על הדמות המרושעת ביותר בספרות ובקולנוע, זכה וולדמורט במקום הראשון.\nעל פי עלילת הספרים, נולד רידל בשנת 1926 בלונדון לאב טום רידל ולאם מרופי גונט. וולדמורט הוא צאצא ישיר של סלזאר סלית'רין, אחד מארבעת מייסדי הוגוורטס, בית הספר לכישוף ולקוסמות. וולדמורט הוא אויבו הגדול ביותר של הארי פוטר, ולפי נבואה שניתנה שנים אחדות לפני אירועי הספר הראשון, הארי מחזיק בכוח שהלורד וולדמורט לא מכיר, והנבואה ניבאה ש\"אחד מהם יומת בידי השני, כי איש מהם לא יוכל לחיות כל עוד השני ימשיך להתקיים\" וולדמורט שואף לכבוש לא רק את עולם הקוסמים, אלא גם את עולם המוגלגים, המחוסרים יכולות קסם. הפחד ממנו גדול עד כדי כך שמעט מאוד אנשים מוכנים לומר את שמו, ובמקום זאת מתייחסים אליו בתור \"אתה יודע מי\" או \"זה שאין לנקוב בשמו\". גם תומכיו, המכנים את עצמם אוכלי המוות, פונים אליו רק בתואר \"אדון האופל\".",
    "pageid": 4558
  },
  {
    "title": "מאלי",
    "extract": "רפובליקת מאלי (בצרפתית: République du Mali) היא מדינה במערב אפריקה. מאלי גובלת באלג'יריה מצפון מזרח, בורקינה פאסו מדרום מזרח, גינאה מדרום מערב, חוף השנהב מדרום, מאוריטניה וסנגל ממערב וניז'ר ממזרח, והיא מדינה ללא מוצא לים. שטחה מגיע ל-1,240,000 ק\"מ רבוע, עם אוכלוסייה בת 20.2 מיליון איש.\nמאלי מורכבת משמונה מחוזות הגובלים במדבר סהרה מצפון כשחלקה הדרומי של המדינה, המאוכלס ברובו, משופע בנהרות, וכולל את נהר הניז'ר ונהר סנגל. עיר הבירה היא במקו.\nמאלי היא חלק משלוש אימפריות מערב אפריקאיות שהתקיימו באזור מ-830 ועד 1600 לספירה ושלטו על הסחר האזורי: קיסרות גאנה, קיסרות מאלי (על שמה נקראת המדינה) וקיסרות סונגהאי. מאלי השתחררה מהקולוניאליזם הצרפתי וזכתה לעצמאות ב-1960. המדינה ביצעה ב-1991–1992 מעבר מוצלח ממשטר צבאי למשטר דמוקרטי רב-מפלגתי יציב ונחשבה לאחת המדינות היציבות ביותר ביבשת אפריקה, עד למלחמת האזרחים במאלי בשנת 2012. למרות זאת, היא נחשבת לאחת המדינות העניות בעולם.\nכ-95% מאוכלוסיית מאלי הם מוסלמים, והיא אף חברה בארגון לשיתוף פעולה אסלאמי.",
    "pageid": 27819
  },
  {
    "title": "מבצע עופרת יצוקה",
    "extract": "מבצע עופרת יצוקה היה מבצע צבאי רחב-היקף, שהוביל צה\"ל ברצועת עזה בין 27 בדצמבר 2008 (שבת, ל' בכסלו תשס\"ט) ל-18 בינואר 2009 (יום ראשון, כ\"ב בטבת תשס\"ט), בעקבות ירי רקטות מהרצועה על אזרחים ויישובים במערב הנגב. מטרתו הייתה \"לפגוע קשה בממשלת חמאס על מנת לגרום למציאות ביטחונית טובה יותר לאורך זמן סביב רצועת עזה, תוך חיזוק ההרתעה וצמצום ירי הרקטות ככל שניתן\". בסופו של דבר הוגדרו שלושה יעדים למבצע: הראשון — ליצור רגיעה ביטחונית שתשרוד לאורך זמן; השני — למנוע את יכולת חמאס להתחמש; והשלישי — להחזיר את החייל החטוף גלעד שליט. יעד זה הוגדר, ולא חד-משמעית, רק לקראת סוף המבצע. ב-17 בינואר, לאחר 22 ימי לחימה, הכריזה ישראל על הפסקת אש חד-צדדית, שנכנסה לתוקפה למחרת בשעה 2 לפנות בוקר, וכוחותיה החלו לצאת בהדרגה מהרצועה וסיימו את יציאתם ב-21 בינואר.\nשם המבצע, שהחל במהלך חג החנוכה, לקוח מהשיר \"לכבוד החנוכה\", של חיים נחמן ביאליק.\nהמטרה העיקרית של המבצע, בהמשך לועידת אנאפוליס, הייתה חיסול שלטון החמאס בעזה והעברת השלטון לרשות הפלסטינית. אבל, המטרה של חיסול החמאס לא הושגה וכתוצאה מכך הרשות הפלסטינית לא הסכימה לקבל לידיה את השלטון בעזה. מאותה סיבה, במלחמת חרבות ברזל ב-2024, הוצע לרשות הפלסטינית לקבל לידיה את השליטה על מעבר רפיח, אך אבו-מאזן סירב שכן חמאס לא חוסל וזה מה שהיה יכול להביא למלחמת דמים בין הפלגים.",
    "pageid": 620675
  },
  {
    "title": "מדונה",
    "extract": "מדונה לואיז צ'יקוני (באנגלית: Madonna Louise Ciccone; נולדה ב-16 באוגוסט 1958), המוכרת בשמה הפרטי מדונה, היא זמרת-יוצרת, שחקנית, מפיקה מוזיקלית, ואשת עסקים אמריקאית. בזכות השפעתה על התרבות הפופולרית בכלל ועל מוזיקת פופ בפרט לאורך קריירה של מעל ל-40 שנה, מדונה ידועה בכינויה בתור \"מלכת הפופ\".\nמדונה נולדה וגדלה במישיגן. בשנת 1977 עברה לניו יורק, במטרה להתקדם בקריירת הריקוד שלה. היא התחילה להתפרסם בשנות השמונים, כאשר זכתה לתשומת לב רבה מרשת MTV. במהלך הקריירה שלה זכתה במגוון פרסים, וביניהם שבעה פרסי גראמי, שני פרסי גלובוס הזהב ועשרים פרסי הווידאו קליפים של MTV כשבסך הכול הייתה מועמדת לפרס שישים-ושמונה פעמים. עד לשנת 2016 היא החזיקה במשך 25 שנים בשיא \"האמנית שזכתה במספר הפרסים הרב ביותר\". בשנת 1989 הייתה האישה הראשונה שזכתה בפרס מפעל חיים מיוחד על שם מייקל ג'קסון. למדונה ארבעה-עשר אלבומי אולפן ששבעה מתוכם נמכרו בלמעלה מ-10 מיליון עותקים ברחבי העולם. לפי גינס שיאי עולם, היא האמנית הנמכרת ביותר בהיסטוריה עם מכירת מעל 400 מיליון תקליטים. נכון לשנת 2021, הונה עומד על כ-850 מיליון דולר, האמנית בעלת השווי הרב ביותר בכל הזמנים, לצד סלין דיון.\nבארצות הברית היא הזמרת השנייה שהצליחה למכור את מספר עותקי האלבום רב ביותר, עם כ-64.5 מיליון עותקים בסך הכול. בשנת 1990 שברה שיא כאשר הוציאה את אלבום האוסף, The Immaculate Collection שנמכר בלמעלה מ-30 מיליון עותקים והפך לאלבום האוסף הנמכר ביותר בכל הזמנים. מדונה מחזיקה במספר שיאים במצעדי הבילבורד בעודה הזמרת השנייה עם מספרי האלבומים הרב ביותר בצמרת מצעד הבילבורד 200 (תשעה), חמישים שירים שדורגו בראש מצעד שירי הדאנס קלאב וכ38 שדורגו בעשירייה הפותחת במצעד הרשמי בבילבורד הוט 100 – יותר מכל אמן סולו אחר. בשנת 2016 הוכתרה כ\"אשת השנה\" על ידי בילבורד, וכאמן עם שירי הדאנס הטובים בכל הזמנים. בשנת 2008 היא נכנסה להיכל התהילה של הרוק אנד רול. מדונה היא אמן הסולו עם ההכנסות הגבוהות ביותר בהיסטוריה מקיום סבבי הופעות (במצטבר), כשהיא גורפת כ-1.4 מיליארד דולר נכון לשנת 2016.\nמדונה השתתפה בלמעלה מחמישה-עשר סרטים והיא השחקנית שצברה את המספר הרב ביותר של פרסי פטל הזהב. בין סרטיה המוכרים: \"סוזאן סוזאן\" (1985), \"ליגה משלהן\" (1992) ו\"אוויטה\" (1996), שעל כיכובה בו זכתה בפרס גלובוס הזהב בקטגוריית \"השחקנית הטובה ביותר\". היא זכתה בפרס נוסף על שיר הנושא \"Masterpiece\" שכתבה וביצעה עבור \"וואליס ואדוארד\" אותו ביימה.\nזמרים ושחקנים רבים הצהירו על מדונה כמקור השראה עבורם, בהם: בריטני ספירס, דרייק, כריסטינה אגילרה, ליידי גאגא, מיילי סיירוס וג'סטין טימברלייק. ברשת הטלוויזיה VH1 הכתירו אותה במקום הראשון ברשימת \"100 הנשים המוצלחות בתעשיית המוזיקה\" ובמגזין רולינג סטון כללו אותה ברשימת \"האמנים הטובים בכל הזמנים\" ובמקום ה-56 ברשימת \"כותבי השירים הטובים בכל הזמנים\". בסיום עשור שנות האלפיים, הוגדרה בתור \"אמן הסולו הנמכר ביותר בארצות הברית\" ו\"האמנית המושמעת ביותר בממלכה המאוחדת\". בין היתר מדונה נחשבת לאמן הבין-לאומי הנמכר ביותר בכל הזמנים בפינלנד, האמנית הבין-לאומית הנמכרת ביותר בכל הזמנים בגרמניה, ולפרקים האמן הנמכר ביותר בכל הזמנים בממלכה המאוחדת.",
    "pageid": 36395
  },
  {
    "title": "מונקו",
    "extract": "נסיכות מונקו (בצרפתית: Principauté de Monaco, קרי: \"פְּרַנְסִיפּוֹטֶה דה מונקו\", במונגאסקית: Principatu de Munegu) היא נסיכות המהווה עיר-מדינה באירופה. מונקו שוכנת בריביירה הצרפתית, בקרבת הגבול של צרפת עם איטליה. העיר העתיקה של מונקו ואזורים שנבנו בתקופות מאוחרות יותר נכללים בטריטוריה של מונקו. מונקו נחשבת לאחת המדינות העשירות בעולם, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\nמונקו נמצאת במקום השני בעולם (אחרי קריית הוותיקן) ברשימת המדינות העצמאיות בעלות השטח הקטן ביותר. תחום שיפוטה משתרע על פני 2.02 קילומטר רבוע בלבד, ונכון לשנת 2022 היא מדורגת במקום השני בעולם בצפיפות אוכלוסין: עם אוכלוסייה של 39,700 תושבים הצפיפות בה היא כ-20,000 נפש לקמ\"ר.\nמונקו חברה באו\"ם (החל מ-1993) ובמועצת אירופה (החל מ-2004). היא אינה חלק מהאיחוד האירופי, אך בעלת הסכם מכסים עם צרפת. ההילך החוקי בה הוא האירו, על פי הסכם עם האיחוד האירופי. היא חברה דה פקטו באמנת שנגן.",
    "pageid": 19120
  },
  {
    "title": "מטומטמת",
    "extract": "מטומטמת היא סדרת דרמה וקומדיית פשע  ישראלית שמשודרת החל מ-26 בספטמבר 2016 בחברת HOT. יוצרת וכותבת הסדרה היא בת חן סבג, והיא גם מככבת בה בתפקיד הראשי. במאי הסדרה הוא שי קפון.\nהעונה הראשונה והשנייה צולמו יחדיו, כשהעונה הראשונה עלתה ב-26 בספטמבר 2016 והעונה השנייה עלתה לשידור ב-3 בספטמבר 2017. הסדרה גרפה בחודש וחצי 6 מיליון הזמנות ב-VOD של HOT.\nהעונה השלישית עלתה לשידור ב-22 בספטמבר 2019. לעונה זו הצטרפו השחקנים אורנה בנאי, בת-אל בורנשטיין\nולואי נופי.\nבפברואר 2024 עלתה הסדרה בנטפליקס ישראל.",
    "pageid": 1417189
  },
  {
    "title": "משה פייגלין",
    "extract": "מֹשֶׁה זלמן פייגלין (נולד ב-31 ביולי 1962, כ\"ט בתמוז ה'תשכ\"ב) הוא פוליטיקאי ישראלי שכיהן כחבר הכנסת מטעם הליכוד וכסגן-יו\"ר הכנסת התשע עשרה. לאחר מכן עזב את הליכוד והקים את מפלגת זהות שהתמודדה בבחירות לכנסת ה-21 אך לא צלחה את אחוז החסימה. לאחר מכן שב לליכוד, אם כי בדצמבר 2023 הודיע כי הוא פורש ממנה בשנית וחוזר לזהות.\nבעברו היה ראש חטיבת מנהיגות יהודית בליכוד, וכן ממקימי תנועת הימין הציונית זו ארצנו שהתנגדה להסכמי אוסלו עם ייסודה.",
    "pageid": 57632
  },
  {
    "title": "נאום בנימין נתניהו בפני הקונגרס של ארצות הברית (2015)",
    "extract": "ב-3 במרץ 2015 נאם ראש ממשלת ישראל, בנימין נתניהו, בפני מושב משותף של שני בתי הקונגרס של ארצות הברית, בנושא ההסכם המתגבש בין איראן למעצמות בנוגע לתוכנית הגרעין האיראנית. נתניהו סקר את ההיסטוריה של הסתרת הפיתוח הגרעיני על ידי האיראנים והציג את הסכנה ממרוץ חימוש גרעיני שעתיד להתרחש בקרב מדינות ערב בעקבות הצטיידותה של איראן בנשק גרעיני.\nאת ההזמנה לנאום שלח יושב ראש בית הנבחרים דאז, ג'ון ביינר. מכיוון שההזמנה נשלחה בינואר 2015, יותר מחודש לאחר שהוחלט שיהיו בחירות כלליות בישראל במרץ, נמתחה ביקורת בישראל ובארצות הברית על כך שההזמנה יכולה להתפרש כהתערבות אמריקאית במערכת הבחירות בישראל לטובת נתניהו. מחלוקת נוספת שעלתה לפני הנאום, הייתה העובדה שביינר, הרפובליקני, הודה בפומבי כי ההזמנה נעשתה ללא התייעצות עם הבית הלבן. השאלה, אם היה על נתניהו להיענות להזמנה או לאו, עוררה מחלוקת בציבור הישראלי והאמריקאי כאחד; נשיא ארצות הברית, ברק אובמה, הביע התנגדות לנושא הנאום ולעיתויו ולא נכח בקונגרס בעת נשיאתו.",
    "pageid": 1245425
  },
  {
    "title": "נס (ראפרית)",
    "extract": "נסיה לוי (נולדה ב-10 בנובמבר 2002), המוכרת גם בשם הבמה המקוצר נס, היא ראפרית וזמרת ישראלית. חברה עם הזמר סטילה לצמד נס וסטילה.",
    "pageid": 2219623
  },
  {
    "title": "נעמי לבוב",
    "extract": "נעמי לבוב (נולדה ב-25 ביולי 1986 בירושלים) שחקנית קולנוע, טלוויזיה ותיאטרון ישראלית זוכת פרס האקדמיה הישראלית לטלוויזיה.",
    "pageid": 1237198
  },
  {
    "title": "סקרלט ג'והנסון",
    "extract": "סקרלט אינגריד ג'והנסון (באנגלית: Scarlett Ingrid Johansson; נולדה ב-22 בנובמבר 1984) היא שחקנית, מפיקה, זמרת ודוגמנית יהודייה-אמריקאית.",
    "pageid": 882898
  },
  {
    "title": "סרביה",
    "extract": "הרפובליקה של סֶרְבְּיָה (בסרבית: Република Србија) היא מדינה בלקנית ללא מוצא לים.\nסרביה גובלת בהונגריה בצפון, ברומניה ובבולגריה במזרח, במקדוניה הצפונית, במונטנגרו, בקוסובו ובאלבניה בדרום, ובבוסניה והרצגובינה (ובתוכה עם רפובליקה סרפסקה) ובקרואטיה במערב.\nסרביה הייתה בעבר חלק מהרפובליקה הפדרלית הסוציאליסטית של יוגוסלביה. לאחר פירוק יוגוסלביה הפכה סרביה, יחד עם מונטנגרו, ל\"רפובליקה הפדרלית של יוגוסלביה\" ואחר כך ל\"איחוד המדיני של סרביה ומונטנגרו\". לאחר שגם איחוד זה התפרק בעקבות משאל עם במונטנגרו, הכריזה המדינה על עצמאותה ב-5 ביוני 2006. בפברואר 2008 הכריז מחוז קוסובו שבדרום המדינה על עצמאותו, אך זו טרם הוכרה על ידי האו\"ם.",
    "pageid": 23803
  },
  {
    "title": "ערד ניר",
    "extract": "ערד ניר (נולד ב-5 בפברואר 1962) הוא שדרן רדיו וטלוויזיה, עיתונאי, מגיש, כתב ומנחה טלוויזיה ישראלי. משמש כעורך חדשות החוץ של חברת החדשות משנת 1994. מגיש סדר עולמי של חברת החדשות.",
    "pageid": 101188
  },
  {
    "title": "פאפוס",
    "extract": "פאפוס (ביוונית: Πάφος; בטורקית: Baf ובעבר: بافا) היא עיר חוף בחלק הדרום-מערבי של קפריסין ובירת מחוז פאפוס. פאפוס במיתולוגיה היוונית הוא מקום הולדתה של האלה אפרודיטה. בתקופה הקלאסית הייתה פאפוס עיר גדולה ומרכזית, ושימשה בירת האי כולו. כיום נותרו בה שרידים ארכאולוגיים רבים, והיא מפורסמת בשל ארמון המושל הרומאי המצוי בה, בו קיימים פסיפסים רבים המהווים מוקד משיכה תיירותי. בשנת 1980 העניק אונסק\"ו לעיר מעמד של אתר מורשת עולמית והעיר אף נבחרה לבירת התרבות של אירופה לשנת 2017.",
    "pageid": 476344
  },
  {
    "title": "צ'כיה",
    "extract": "צֶ'כְיָה, או בשמה הרשמי: הָרֶפּוּבְּלִיקָה הַצֵּ'כִית (צ'כית: Česká republika, ‏‏?‏), היא מדינה במרכז אירופה – ללא מוצא לים. היא גובלת בצפונה בפולין, במערבה בגרמניה, בדרומה באוסטריה ובמזרחה עם סלובקיה. היא מורכבת משני אזורים עתיקים בשם בוהמיה ומוראביה וחלקים מאזור שלזיה. בירתה של המדינה, והעיר הגדולה ביותר בה, היא פראג. במרץ 1999 הצטרפה הרפובליקה הצ'כית לברית נאט\"ו ובמאי 2004 הפכה לחברה באיחוד האירופי.\nבשטחה של צ'כיה התקיימו בימי הביניים הממלכות הסלאביות של בוהמיה ומוראביה. לאחר מכן הייתה נתונה לשלטון בית הבסבורג, והיוותה חלק מן האימפריה הרומית הקדושה ומאוחר יותר מן האימפריה האוסטרו-הונגרית. אחרי מלחמת העולם הראשונה השתחררה מהשלטון האוסטרי ויחד עם סלובקיה, שכנתה ממזרח, הייתה למדינה פדרטיבית עצמאית שנקראה צ'כוסלובקיה, אשר בה הייתה צ'כיה הרכיב הדומיננטי. במלחמת העולם השנייה נכבשה בידי גרמניה הנאצית. לאחר המלחמה הפכה שוב לחלק מצ'כוסלובקיה, שבה כוּנן משטר סוציאליסטי הנתון לשליטתה של ברית המועצות. ב-1989, בעקבות קריסת ברית המועצות, נפל המשטר הקומוניסטי בצ'כוסלובקיה, וכעבור זמן קצר התפרקה המדינה בהסכמה לשני מרכיביה, צ'כיה וסלובקיה, שהפכו למדינות עצמאיות ב-1993. בצ'כיה מתקיים משטר דמוקרטי פרלמנטרי יציב. כלכלתה היא כלכלת שוק חופשי מפותחת, מהמצליחות שבין מדינות הגוש הקומוניסטי לשעבר.\nאוכלוסיית צ'כיה הומוגנית למדי, וברובה הגדול מורכבת מבני העם הצ'כי, עם סלאבי מערבי, הדובר את השפה הצ'כית.",
    "pageid": 13491
  },
  {
    "title": "ציונות",
    "extract": "הציונות היא תנועה לאומית ואידאולוגיה התומכת בקיום מדינת בית לאומי לעם היהודי בארץ ישראל. התנועה הציונית, כתנועה לאומית-יהודית, קמה בשליש האחרון של המאה ה-19, בעיקר במרכז ומזרח אירופה. ציונות כאידאולוגיה נפוצה לא רק אצל יהודים וישנם למשל נוצרים-אוונגליסטים ברחבי העולם המגדירים את עצמם כציונים, אך סיבותיהם שונות לחלוטין.\nזמן קצר לאחר הקמת התנועה הציונית קישרו רוב מנהיגי התנועה את מטרתה הראשית עם חידוש הריבונות היהודית בארץ ישראל – הקמת מדינה יהודית. עם הקמת מדינת ישראל, הציונות ממשיכה לפעול לתמיכה בישראל, הבטחת קיומה וחיזוקה.\nשורשי הציונות נעוצים במניעים ובערכים עתיקי-יומין הטבועים במסורת הדתית מזה, ובאידאולוגיות הלאומיות שפרחו באירופה במאה ה-19 מזה. הציונות כתנועה פוליטית עממית שהתפתחה בקרב היהודים במזרח אירופה דורבנה על ידי פרצי אנטישמיות וניזונה מתהליך חילון שהתעצם בקרב האוכלוסייה היהודית מאמצע המאה ה-19, שנתן אותותיו גם בחילון הכמיהה הדתית בת-שנות-אלפיים לציון. העולם המודרני הוביל לכך שמצד אחד הדת חדלה מלהיות מגדיר זהות מספק עבורם. קונפליקט זה הוביל ליצירתה של הגדרה עצמית לאומית חדשה.\nמראשיתה היו מטרות הציונות שיבת ציון, קיבוץ הגלויות, החייאת התרבות והשפה העברית, יצירת יהודי חדש – יהדות השרירים על פי מכס נורדאו וביסוס ריבונות יהודית עצמאית. לפי בנימין זאב תאודור הרצל, הנחשב להוגה הציונות המודרנית, הציונות היא מסכת רעיונות רחבה, שבה כלולה לא רק השאיפה לשטח מדיני מובטח כחוק בשביל העם היהודי, אלא גם השאיפה לשלמות מוסרית ורוחנית. מאז הקמת מדינת ישראל ב-1948 ממשיכה התנועה הציונית בעיקר לתמוך בישראל, ולטפל באיומים על קיומה וביטחונה.\nמראשיתה, לא הייתה הציונות הומוגנית. הוגיה, מנהיגיה ומפלגותיה היו שונים זה מזה ואף סותרים בדעתם. צורך השעה לצד הכמיהה לשוב למולדת האבות הביאו לפשרות ולוויתורים למען מטרה תרבותית ופוליטית משותפת.",
    "pageid": 335
  },
  {
    "title": "ציר פילדלפי",
    "extract": "ציר פילדלפי הוא רצועת חיץ, באורך של כ-14 קילומטר, על גבול מצרים – רצועת עזה, שהוקמה עם השלמת נסיגת צה\"ל מסיני ב-1982 בעקבות הסכם השלום בין ישראל למצרים. על הציר נמצא מעבר רפיח, שנועד לאפשר לתושבי רצועת עזה לעבור למצרים, בכפוף לפיקוח ביטחוני ישראלי. הציר נותר בשליטה ביטחונית ישראלית גם לאחר הסכמי אוסלו. בספטמבר 2005 נסוג צה\"ל מהציר עם יישום תוכנית ההתנתקות והשלמת היציאה מרצועת עזה. במאי  2024 השלים צה\"ל את כיבוש הציר מחדש, כולל מעבר רפיח במהלך קרב רפיח במלחמת חרבות ברזל. החל מיוני 2024 צה\"ל הרס את כל הבתים שעמדו על הציר, והרחיב את הציר באופן משמעותי ממה שהיה בעבר, כאשר הוא משמיד את מנהרות ופירי הטרור במרחב.",
    "pageid": 42823
  },
  {
    "title": "קליפורניה",
    "extract": "קליפורניה (באנגלית: ‏‏?‏) היא מדינה בארצות הברית השוכנת בחופה המערבי, והיא המדינה המאוכלסת ביותר בארצות הברית והשלישית בשטחה, אחרי אלסקה וטקסס. קליפורניה גובלת באורגון בצפון, בנבדה בצפון-מזרח, באריזונה בדרום-מזרח, במקסיקו בדרום ובאוקיינוס השקט במערב. בקליפורניה גם שוכן המחוז המאוכלס ביותר בארצות הברית, מחוז לוס אנג'לס, וכן המחוז הגדול ביותר בשטחו, מחוז סן ברנרדינו. הערים הגדולות במדינה הן לוס אנג'לס, סן דייגו, סן חוזה וסן פרנסיסקו. בירתה היא סקרמנטו, השוכנת בעמק המרכזי.\nקליפורניה היא מדינה מגוונת מבחינה גאוגרפית, ומשתרעת מרכסי ההרים סיירה נבדה במזרח לאוקיינוס השקט במערב, מיערות סקוויה נאה-אשוח דאגלס שבצפון-מערב לאזורי מדבר מוהאבי בדרום-מזרח. המדינה כוללת את ההר הגבוה ביותר (הר ויטני) בשטחה היבשתי של ארצות הברית (ללא אלסקה) ואת העמק הנמוך ביותר (עמק המוות). מרכז המדינה מכיל בעיקר את הסנטרל ואלי, אחד האזורים החקלאיים הפוריים ביותר בעולם[דרוש מקור].\nלקליפורניה השפעה מרכזית על התרבות הפופולרית הגלובלית נוכח היותה מרכז תעשיות הבידור והייטק העולמיות .  על כן חלקים מרכזיים מכלכלתה הם תעשיית התרבות בהוליווד וטכנולוגיה בעמק הסיליקון. לו הייתה מדינה עצמאית, הייתה קליפורניה הכלכלה השישית בגודלה בעולם והמדינה ה-35 מבחינת אוכלוסייתה. כ-9 מערי קליפורניה נמצאות בין 50 הערים הגדולות בארצות הברית, והיא המדינה עם הערים הרבות ביותר ברשימה.\nשמה של מדינת קליפורניה נשאב ככל הנראה מרומן ספרדי שנכתב במאה ה-16 והיה פופולרי בשעתו. כשחוקרי הארצות של האימפריה הספרדית החלו לחקור באותה תקופה את חופי האוקיינוס השקט של אמריקה הצפונית, הם סברו שקליפורניה היא למעשה אי. לכן בספר מופיעה \"קליפורניה\" כאי בדיוני עשיר באוצרות טבע אשר מיושב על ידי נשים שחורות בלבד. ככל הנראה מתייחס השם לאקלימה של המדינה, שכן Calor בספרדית פירושו \"חום\" ו-Forno, \"כבשן\".\nהכינוי הרשמי של המדינה הוא \"המדינה המוזהבת\" (\"The Golden State\"), כינוי המזכיר את הבהלה לזהב של שנת 1849.",
    "pageid": 4073
  },
  {
    "title": "קפיטליזם",
    "extract": "קפיטליזם (בעברית נקראת גם הוֹנְתָנוּת או רכושנות) היא מערכת כלכלית בה כל או רוב אמצעי הייצור נמצאים ומופעלים בבעלות פרטית או בבעלות של חברות מסחריות. השקעת ההון והייצור, ההפצה והמחירים של המוצרים (סחורות ושירותים) נקבעים בעיקר על ידי תחרות בשוק חופשי ולא על ידי המדינה. אמצעי הייצור בדרך כלל מופעלים לצורך הפקת רווח.\nמושג הקפיטליזם קיבל לאורך ההיסטוריה מספר הגדרות שונות, השמות דגש על נדבכים שונים. במקור, תואר כ\"מצב של בעלות על הון\", כאשר משמעות המילה \"הון\" היא \"עושר שמייצר יותר עושר\". החל מהמחצית השנייה של המאה ה-19, התחזקה התפיסה של הקפיטליזם כמערכת המודרנית העולמית של ארגון הייצור והמסחר בידי מיזמים פרטיים חופשיים שחותרים להגדלת רווחים והון באמצעות העסקה של עובדים תמורת תשלום משכורת.\nלאורך ההיסטוריה המודרנית, ובמיוחד בימינו, ישנו מגוון רחב של משטרים חברתיים כלכליים המכנים את עצמם \"קפיטליסטים\", הנבדלים זה מזה בעוצמת חשיבות עקרון זכות הקניין, ובמקומה של הממשלה כפעילה בשוק ואחראית ליחידים. ישנן גישות בולטות הרואות במשטר הקפיטליסטי מימוש של רעיונות מתחום ההגות הליברלית.",
    "pageid": 402
  },
  {
    "title": "רביב דרוקר",
    "extract": "רביב דרוקר (נולד ב-11 בספטמבר 1970) הוא עיתונאי חוקר ופובליציסט ישראלי, חתן פרס סוקולוב לתקשורת אלקטרונית לשנת 2011. משמש כפרשן הפוליטי של חדשות 13 ומגיש תוכנית התחקירים \"המקור\" כמו גם \"אזור בחירה\".\n\nדרוקר הוא הילד האמצעי מבין שלושה אחים. הוא גדל בשכונת רמת ורבר בפתח תקווה, למד בבית הספר היסודי \"נווה עוז\" בעיר, וסיים תיכון במגמה ריאלית.\nבשירותו הצבאי שימש כחוקר מצ\"ח ולאחר שחרורו עבד כשנה כחוקר פרטי בתחום הביטוח. הוא בעל תואר ראשון במשפטים מטעם אוניברסיטת תל אביב.\nדרוקר החל לעבוד ככתב כללי ב\"מעריב\". בהמשך שימש ככתב לענייני נדל\"ן ותשתיות, ולאחר מכן ככתב מדיני. ב-1998 עבר להיות הכתב המדיני של גלי צה\"ל. במקביל הגיש לעיתים בתחנת הרדיו את התוכנית \"מה בוער\".\nהחל מאוגוסט 2003 הוא שימש כפרשן הפוליטי של \"חדשות עשר\". ממרץ 2006 עד אפריל 2009 הגיש לצד עפר שלח את \"שישי\" - מהדורת ליל שבת של ערוץ 10. ממאי 2009 הגישו השניים את תוכנית התחקירים \"המקור\"; בהמשך, דרוקר הגיש את התוכנית לצד מיקי רוזנטל ורזי ברקאי, ואחר כך הגיש אותה לבדו.\nב-2004 היה שותף לייסודה של התנועה לחופש המידע, וכיהן כיושב הראש שלה עד דצמבר 2016.\n22 יום לפני הבחירות ב-2006 חשף דרוקר את \"יומני עמרי\" - רשימות ובהן מינויים פוליטיים של עמרי שרון, בנו של ראש הממשלה לשעבר, אריאל שרון. ב-15 ביוני 2007, שלושה ימים לאחר סיום הבחירות הפנימיות לתפקיד יו\"ר מפלגת העבודה וההכרזה על ניצחונו של אהוד ברק, חשף דרוקר צילומים מקלפיות במגזר הערבי, שהראו כי כמות המצביעים בפועל הייתה נמוכה משמעותית ביחס לאחוזי ההצבעה הגבוהים שלכאורה נרשמו במגזר. החשיפה הובילה לחקירת משטרה של יאח\"ה.\nבמרץ 2007 חשף דרוקר מסמך פנימי מלשכתו של אהוד אולמרט, שמתעד את ההטבות שנתנו אולמרט ואנשיו לפעילי הליכוד. כמה חודשים לאחר מכן הורה היועץ המשפטי לממשלה, מני מזוז, על חקירת יאח\"ה בנושא, בעקבות התחקיר.\nב-2008 פרסם כי בזמן מלחמת לבנון השנייה, כשנסע בנימין נתניהו בלוויית אשתו, שרה נתניהו, למסע הסברה בלונדון, הוצאותיהם היו גבוהות ושולמו על ידי תורם לונדוני. בתגובה הגיש נתניהו תביעת דיבה כנגד דרוקר וערוץ 10,‏ אותה ביטל לאחר זמן מה. הסתבר שנסיעתה של שרה נתניהו לא אושרה כנדרש על ידי ועדת האתיקה, ונתניהו קיבל הערה על כך מהוועדה.\nביוני 2008 חשף דרוקר אי-סדרים בספר המתפקדים של מפלגת קדימה, מה שהוביל לחקירת משטרה של יאח\"ה.\nבנובמבר 2016 פרסם דרוקר כתבה שלפיה קיבל בנו של ראש הממשלה, יאיר, טובות הנאה מהמיליארדר האוסטרלי ג'יימס פאקר. בתגובה האשים אותו בנימין נתניהו ב\"שטיפת מוח\" ו\"רצח אופי\".\nבאפריל 2018 החל להגיש את הסדרה התיעודית \"הקברניטים\" העוסקת במנהיגותם של שישה מראשי ממשלות ישראל.\nב-11 ביולי 2024 רשת הודיעה כי תוכניתו של דרוקר \"אזור מלחמה\" תרד מהמסך\n\n ערכים מורחבים – פרשת ביביטורס, עע\"מ 7678/16 רביב דרוקר נ' הממונה על יישום חוק חופש המידע במשרד ראש הממשלה\nבמרץ 2011 פרסם תחקיר בתוכנית \"המקור\" שבו טען כי בשנים 1999–2008 נסעו נתניהו ובני משפחתו מחוץ לישראל על חשבון גופים פרטיים, גם אחרי חזרתו של נתניהו לפוליטיקה ב-2002. התחקיר, שנודע כ\"פרשת ביביטורס\" הביא לבדיקה של מבקר המדינה. בסופו של דבר החליט היועץ המשפטי לממשלה יהודה וינשטיין בספטמבר 2014, לאמץ את המלצות המשטרה ופרקליטות המדינה ולסגור את התיק לאחר ש\"במכלול החומר שנאסף לא נמצא שיש מקום לפתוח בחקירה\".\nב-2015 עתרו דרוקר וחדשות ערוץ 10 לבית המשפט המחוזי בירושלים, כדי לקבל מידע על כל השיחות שנערכו בין ראש הממשלה נתניהו ועמוס רגב, עורך \"ישראל היום\", ובעל העיתון שלדון אדלסון. השופט דוד מינץ פסק שנתניהו יחויב למסור את הפירוט המלא של מועדי שיחותיו עם אדלסון ורגב, אך הוסיף כי בטרם חשיפת המידע יש לעדכן את אדלסון ואת רגב על תוצאות העתירה ולאפשר להם להתנגד לה. אלה אכן התנגדו בנימוק של פגיעה בפרטיותם, ובפברואר 2016 ביטל בית המשפט העליון את החלטת המחוזי. לאור זאת קבע השופט מינץ ביולי 2016 שנתניהו לא יחויב למסור את המידע, כי שבנסיבות מקרה זה, העניין הציבורי העומד בבסיס הבקשה לקבל את המידע לא גובר על פני זכותם לפרטיות של רגב ואדלסון. באוקטובר 2016 ערערו שוב דרוקר וחברת החדשות של ערוץ 10 בבית המשפט העליון על ההחלטה, ובאוגוסט 2017 קיבל בית המשפט העליון את הערעור, וקבע שהאינטרס הציבורי במסירת המידע על בסיס חוק חופש המידע, גובר על הפגיעה בפרטיותם של אדלסון ורגב.\n\n ערך מורחב – פרשת הצוללות\nבנובמבר 2016 חשף דרוקר תכתובת מייל של דוד שמרון, פרקליטו של ראש הממשלה בנימין נתניהו. המייל הוכיח את מערבותו של שמרון במכרז הצוללות, תוך שהוא מייצג בעסקה זו את מיקי גנור, נציגה הישראלי של יצרנית הצוללות טיסנקרופ. החשיפה התגלגלה לפרשת הצוללות, שבמסגרתה הוגשו בסופו של דבר כתבי אישום, אם כי בסופו של דבר לא הוגש כתב אישום נגד דוד שמרון עצמו.\n\nבמאי 2024 שודר בערוץ 13 חלקו הראשון של תחקיר המקור על תפקודה של שרת התחבורה מירי רגב. המידע נמסר על ידי ראש המטה שלה שהתפטר, יונתן יהוסף. לפיו, השרה הקדישה לענייני תחבורה כשעה בשבוע וכל שאר זמנה הוקדש לפגישות פוליטיות לשם קידומה בפריימריס הליכוד. בנוסף, הוצגה טבלה של ראשי רשויות שבה נעזרה, מדורגת לפי התמיכה הפוליטית בה. הובאו דוגמאות ליחס בלתי ענייני, מפלה ואף מסכן בענייני תחבורה לפי דירוגו של ראש הרשות המקומית בטבלה. בעקבות התחקיר פתחה יאח\"ה בחקירה בחשד למרמה והפרת אמונים במשרד התחבורה.\n\nבשנת 2007 הגיש יושב ראש ארגון המורים, רן ארז, תביעת דיבה בסך 4 מיליון ש\"ח נגד דרוקר, \"חדשות 10\" ונושאי משרה נוספים ב\"חדשות 10\", בעקבות ידיעה ששודרה ב\"חדשות 10\" לפיה שביתת המורים היא חלק מתוכנית קונספירציה של ארז ואחרים להחליף את שרת החינוך יולי תמיר בח\"כ עמי איילון. התביעה אושרה בבית משפט השלום, אך נדחתה בערעור שהוגש לבית המשפט המחוזי.\nבאפריל 2011 הגיש ראש הממשלה, בנימין נתניהו תביעת דיבה בגובה 3.5 מיליון ש\"ח נגד ערוץ 10, דרוקר, מיקי רוזנטל ונענע 10, בעקבות הפרסום על המימון הכפול לכאורה לאחת מטיסותיו של נתניהו (פרשת ביביטורס). בעקבות גישור בין הצדדים הגיעו הצדדים להסכמה על ביטול תביעה זו ותביעה נוספת של נתניהו נגד ערוץ 10, תוך ש\"ראש הממשלה ורעייתו שומרים על מלוא זכותם לחדש את ההליכים המשפטיים נגד כל אחד מהנתבעים בכל אחת משתי התביעות בכל עת, על-פי שיקול דעתם הבלעדי\", ואילו הנתבעים הבהירו כי \"ינהגו באופן הוגן וענייני כלפי ה\"ה שרה ובנימין נתניהו, בהתאם למדיניותם כלפי יתר האישים והגורמים אותם הם מסקרים\".\nאיש העסקים וולטר סוריאנו הגיש שלוש תביעות דיבה נגד דרוקר. השנייה מתביעות אלה נדחתה על הסף, ובשתי האחרות התביעה נדחתה תוך קביעה שזו תביעת השתקה חיוב סוריאנו בהוצאות משפט בסך 140 אלף ש\"ח.\n\nבינואר 2017 הגישו דרוקר ו\"חדשות 10\" תביעת דיבה נגד העיתונאי אראל סג\"ל, על שטען שבתחקיר שפרסם דרוקר הוא ניסה להפיל את מח\"ט גבעתי, אל\"ם עופר וינטר, מטעמים אידאולוגיים. בעקבות התביעה התנצל סג\"ל על דבריו.\nבאוקטובר 2021 הגיש דרוקר תביעת דיבה בסך מיליון ש\"ח נגד יעקב ברדוגו, תחנת הרדיו גלי צה\"ל שבה הוא משדר, המגישים נועם פתחי ויותם זמרי ותחנות הרדיו גלי ישראל ורדיו דרום שבהן הם משדרים, בטענה שבעקבות טור שפרסם בעיתון \"הארץ\" ייחסו לו ביצוע עבירה פלילית של סחיטה באיומים כלפי שר הביטחון בני גנץ.\nבאפריל 2023 הגיש דרוקר תביעת דיבה בסך 1.2 מיליון ש\"ח נגד כנרת בראשי, עכשיו 14, רדיו גלי ישראל ורדיו קול ברמה, בעקבות דברים שבראשי ייחסה לו בדבריה באמצעי תקשורת אלה.\nתביעת דיבה שהגיש דרוקר כנגד ינון מגל ושמעון ריקלין נדחתה ב-6 בספטמבר 2023 ברובה הגדול, וכנגד פיצוי של 5,000 ש\"ח לטובת דרוקר, פסק השופט הוצאות של 5,000 ש\"ח לטובת הנתבעים.\n\nאחיו הבכור הוא מאמן הכדורסל שרון דרוקר.\nדרוקר הוא בן זוגה של העיתונאית ענת גורן. הם מתגוררים בתל אביב ולהם ארבעה בנים.\n\nחרקירי - אהוד ברק במבחן התוצאה. הוצאה: ידיעות אחרונות, (2002) - על תקופת שלטונו של אהוד ברק.\nבומרנג (2005, יחד עם עפר שלח) - על \"כישלון המנהיגות באינתיפאדה השנייה\".\n\nבספטמבר 2008 קיבל את אות אומ\"ץ.\nב-2011 זכה בפרס סוקולוב.\nב-2012 זכה בפרס \"מגן השקיפות\" מטעם שבי\"ל. מנימוקי ועדת השיפוט: \"מבכירי העיתונאים בישראל ויו\"ר התנועה לחופש המידע, אחד מהלוחמים הידועים למען שקיפות ביחסי הון-שלטון בישראל. מאחוריו שורה של תחקירים נוקבים שזכו לתהודה ציבורית\".\nב-2016 זכתה התנועה לחופש המידע שבראשותו, באות אבירי איכות השלטון בקטגוריית מאבק חברתי למען טוהר המידות ואיכות השלטון.\n\nבתביעת דיבה שהגיש יו\"ר הכנסת דן תיכון נגד דרוקר, גולן יוכפז ומפקד גלי צה\"ל זאב דרורי, פסק בית המשפט המחוזי כי התחקיר שפרסמו על תיכון מהווה הוצאת לשון הרע וגזר עליהם תשלום של חצי מיליון ש\"ח פיצויים, בערעור שהוגש, הוריד בית המשפט העליון את סכום הפיצויים ל-300,000 ש\"ח.\nבאוגוסט 2008, פרסם העיתון \"ידיעות אחרונות\" כתבה נגד דרוקר, תחת הכותרת \"חפיף דרוקר\". בכתבה פורסמו טענות כנגד המקצועיות, האתיקה והאישיות של דרוקר, רובן, מלבד אחת, בעילום שם. דרוקר טען בתגובה שהכתבה כוללת שקרים רבים וכי היא נובעת מנקמנות על כך שמתח מצדו ביקורת על \"ידיעות אחרונות\" ובכיריו. בהמשך תבע דרוקר את העיתון בסך של מיליון שקל בגין הוצאת דיבה. הצדדים פנו להליך גישור ובסופו הוסכם כי העיתון יפרסם בכפולה הפותחת של המוסף \"7 לילות\" כי לא הייתה לו כוונה להטיל דופי ביושרה האישית והמקצועית של דרוקר.\n\n רביב דרוקר, ברשת החברתית פייסבוק\n רביב דרוקר, ברשת החברתית אקס (טוויטר)\n רביב דרוקר, ברשת החברתית אינסטגרם\nרביב דרוקר, במיזם \"אישים\" לתיעוד היצירה הישראלית\n רביב דרוקר, במסד הנתונים הקולנועיים IMDb (באנגלית)\nהבלוג של רביב דרוקר\nרביב דרוקר באתר חדשות 13\nמאמרי רביב דרוקר, באתר \"הארץ\"\nרונן טל, האופוזיציונר: רביב דרוקר ממשיך לנסות להתבלט, באתר nrg‏, 16 במאי 2009\nמורן שריר, הבולשת חוזרת: ריאיון עם שלח ודרוקר, באתר nrg‏, 1 ביוני 2010\nאלקנה שור, הפרוייקט של רביב, באתר nrg‏, 22 במרץ 2013\nאיתמר ב\"ז, על מה רבו בוגי ונחום ב-2003, באתר העין השביעית, 21 במרץ 2014\nיורם יובל, שיחת נפש עם רביב דרוקר, בטלוויזיה החינוכית, 27 בנובמבר 2014\nורד רמון-ריבלין, ‏איך אני מכיל את החרדה? בצורה הכי בנאלית, מדחיק. מה אני יכול לעשות? זה נורא מפחיד, באתר גלובס, 3 במרץ 2015\nדרוקר: לא מאמין לברית לפיד-ליברמן, באתר הפלוג, 14 ביוני 2015\nהסיפור של רביב דרוקר - כתבת השער // רונית ורדי, באתר ליברל, 11 בינואר 2016\nרפי רשף, \"אינטימי\" ראיון אחד על אחד עם רביב דרוקר, באתר nana10‏, 26 ביולי 2016\n איילת שני, אני בטוח שיש הרבה חברי כנסת ושרים בליכוד שהם בקשר הרבה יותר טוב איתי מאשר עם נתניהו, באתר הארץ, 22 בדצמבר 2016\n  יהודה נוריאל, שומר הסף, באתר \"ידיעות אחרונות\", 22 באוגוסט 2017\n גיא רולניק, נתי טוקר, רביב דרוקר: \"הרשימות השחורות ב'ידיעות אחרונות' יצרו תרבות מושחתת\", באתר TheMarker‏, 11 בפברואר 2018 \nגיא ליברמן, ‏\"ראש ממשלה, שפעם אחר פעם עושה קמפיין שמטיל רפש - זה בלתי נתפס\", באתר גלובס, 5 באפריל 2019\nמאיה נחום שחל, רביב דרוקר: \"היום אני רב רק על מה שחשוב\", באתר כלכליסט, 22 בפברואר 2022\nעדי רובינשטיין, ניר וולף, רביב דרוקר: \"האם בגלל השמאלנות שלי הצופים נטשו לערוץ 14? יכול להיות. אני לא שמח על זה ולא כיף לי עם זה, אבל אם זאת התוצאה, אז זאת התוצאה\", באתר ישראל היום, 13 באפריל 2023\nעמית סלונים‏, התחקיר על מירי רגב הוא \"האלבום הלבן\" של רביב דרוקר, באתר וואלה‏, 27 במאי 2024",
    "pageid": 92429
  },
  {
    "title": "רובין ויליאמס",
    "extract": "רובין מקלורין ויליאמס (באנגלית: Robin McLaurin Williams;‏ 21 ביולי 1951 - 11 באוגוסט 2014) היה קומיקאי, מדבב ושחקן קולנוע וטלוויזיה אמריקאי, זוכה פרס האוסקר לשחקן המשנה הטוב ביותר, 4 פרסי גלובוס הזהב (1 למפעל חיים), 2 פרסי אמי ופרס גילדת שחקני המסך.",
    "pageid": 136929
  },
  {
    "title": "שבאבניקים (סדרת טלוויזיה)",
    "extract": "שבאבניקים היא סדרת דרמה קומית ישראלית מבית היוצר של חברת הטלוויזיה HOT, שעונתה הראשונה צולמה במהלך שנת 2016 ועלתה לשידור בשנים 2017–2018. בסדרה מככבים דניאל גד, ישראל אטיאס, אורי לייזרוביץ' ועומר פרלמן בתפקידים ראשיים.\nהעונה הראשונה עלתה ב-24 בדצמבר 2017 והסתיימה ב-12 בפברואר 2018. העונה שנייה עלתה לשידור ב-25 ביולי 2021 והסתיימה ב-10 באוקטובר 2021. ב-13 באוקטובר 2021, אושר רשמית על ידי HOT כי הסדרה חודשה לעונה שלישית.\nהסדרה זכתה להצלחה ולנתוני צפייה גבוהים והייתה לסדרת המקור הנצפית ביותר של הוט בישראל 2017. הסדרה זכתה בארבעה פרסי האקדמיה לטלוויזיה לשנת 2017: הסדרה הקומית, התסריט, הבימוי והשחקן הקומי (אורי לייזרוביץ') הטובים ביותר.\nב-14 בינואר 2024 העונה הראשונה של הסדרה עלתה לשידור בנטפליקס.",
    "pageid": 1433906
  },
  {
    "title": "שיחה:פרישת ג'ו ביידן מהמירוץ לנשיאות ארצות הברית ב-2024",
    "extract": "",
    "pageid": 2357828
  },
  {
    "title": "בנק יהב",
    "extract": "בנק יהב לעובדי המדינה בע\"מ הוא בנק ישראלי שקהל לקוחותיו בעבר היו בעיקר עובדי המדינה בישראל.\nהבנק מתמחה במתן שירותים פיננסיים למגזר הקמעונאי – משקי בית ועובדים שכירים ומעניק שירותים פיננסיים ובנקאיים בתחומי השקעות, אשראי, ניירות ערך, כרטיסי אשראי ומטבע חוץ.\nנכון לשנת 2021, הבנק מעסיק כ־900 עובדים, יש לו 52 סניפים בפריסה ארצית וכן 5 מרכזי ייעוץ והשקעות בתחום ניירות ערך ישראליים וזרים. הבנק מעמיד לשירות לקוחותיו מגוון ערוצים דיגיטליים ובהם אפליקציות (יישומונים) ואתר אינטרנט לניהול חשבון, ביצוע פעולות ומסחר בשוק ההון, מוקד טלפוני לשירות לקוחות (\"יהב ישיר\") ועוד. הבנק מוחזק על ידי בנק מזרחי-טפחות בע\"מ (50%) ועל ידי החברה למפעלי כלכלה ותרבות לעובדי המדינה בע\"מ (50%), השייכת להסתדרות עובדי המדינה ולמדינת ישראל בחלקים שווים.",
    "pageid": 903255
  }
]