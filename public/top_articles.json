[
  {
    "title": "אבשלום פלד",
    "extract": "אבשלום (אבשי) פלד (נולד ב-1961) הוא קצין במשטרת ישראל בדרגת ניצב המכהן כממלא מקום המפקח הכללי של משטרת ישראל.\n\nפלד נולד ב-1961. שירת כקצין בחיל שיריון והיה מפקד פלוגה. לאחר שחרורו מצה\"ל שימש מאבטח בשב\"כ. ב-1985 התגייס למשמר הגבול ושירת כלוחם וכמפקד מחלקה בימ\"מ. ב-7 במרץ 1988 השתתף כמפקד כוח בימ\"מ במבצע לחילוץ בני ערובה בפיגוע אוטובוס האימהות[דרוש מקור]. בשנת 1988 הושאל לשב\"כ ושימש במשך 5 שנים כקב\"ט בנציגויות הישראליות באיסטנבול ובפריז. בשנת 1994 חזר למשטרת ישראל ומונה למפקד יחידת הגדעונים (יחידה 33). ב-1998 מונה למפקד תחנת בית שמש וב-2002 מונה לראש מחלקת מבצעים במשמר הגבול. בדצמבר 2004 מונה למפקד מג\"ב רמון.\nבמהלך ביצוע תוכנית ההתנתקות פיקד על חטיבת אביב שעסקה בפינוי התנחלויות וטיפול בהפרות סדר במעגל הראשון. ב-2007 מונה למפקד מרחב חברון וביולי 2009 קודם לדרגת תת-ניצב ומונה למפקד מרחב נגב.\nב-2011 מונה לסגן מפקד משמר הגבול, ב-2012 מונה לסגן מפקד מחוז ירושלים ושימש במשך מספר חודשים ממלא מקום מפקד המחוז. ב-2016 מונה לסגן ראש המנהלת לשיפור שירותי המשטרה בחברה הערבית ועסק בבנייה וארגון של המנהלת.\nב-2015 שוחח עם ראש מועצה אזורית מטה יהודה, משה דדון על הלבנת עבירות בנייה של פלד, ועל בקשה של דדון לשיבוץ קרוב משפחתו לתפקיד במשטרה. חוקרי משטרה האזינו בסתר לקו של דדון, במסגרת חקירת פרשת שחיתות ומין שבסופה הורשע בקבלת שוחד, והעבירו את תוכן השיחה למח\"ש. פלד נחקר תחת אזהרה, בחשד להפרת אמונים ושימוש לרעה בכח המשרה, חקירה שלאחריה ראשי מח\"ש סגרו את התיק הפלילי נגדו, והמליצו להעמידו לדין משמעתי ולעצור את קידומו לדרגת ניצב. המפכ\"ל רוני אלשיך דחה את ההמלצה, הסתפק בהערה פיקודית וקידם את פלד. מאותה תקופה עדיין פתוח נגד פלד תיק חקירה בוועדה המקומית של מטה יהודה בנוגע לחריגה מהיתר השימוש בשטח ציבורי פתוח הצמוד לביתו ובנוגע לחריגות בניה בביתו.\nביוני 2017 הועלה לדרגת ניצב והוחלט שיקים את אגף ההדרכה ויעמוד בראשו. בתפקידו כראש אגף ההדרכה הוביל את התוכנית \"מהפכת הלמידה\".\nבמרץ 2023 מונה לסגן המפכ\"ל על ידי השר לביטחון לאומי, איתמר בן גביר. באפריל 2024 החליט השר בן גביר למנותו למפכ\"ל משטרת ישראל. המשטרה והשר לביטחון לאומי איתמר בן גביר הציגו את פלד כבוגר לימודי קרימינולוגיה באוניברסיטת וירג'יניה שבארצות הברית. פלד סרב להגיב לשאלות בקשר ללימודים אלה, לאחר פנייה של עמותת הצלחה - לקידום חברה הוגנת מסרה המשטרה שפלד השתתף בקורס של ה-FBI שבמסגרתו היו 15 שעות אקדמיות של אוניברסיטת וירג'יניה. ביולי 2024, טרם אושר מינויו ע\"י הוועדה המייעצת למינוי בכירים בשירות המדינה, נכנס פלד לתפקיד ממלא מקום המפכ\"ל עם סיום כהונתו של קובי שבתאי. \nפלד נשוי ואב לשלושה, מתגורר במושב זכריה.\n\nבעל תואר ראשון בהיסטוריה של המזרח התיכון ובלימודי האסלאם מאוניברסיטת בן-גוריון בנגב ותואר שני במדעי היהדות מהקריה האקדמית אונו.",
    "pageid": 1214862
  },
  {
    "title": "אגם בוחבוט",
    "extract": "אגם בוחבוט (נולדה ב-8 בדצמבר 2003) היא זמרת ושחקנית ישראלית. זוכת העונה השנייה של תוכנית המציאות \"בית ספר למוסיקה\".\n\nבוחבוט נולדה בבאר שבע. אחיה, רון בוחבוט, הוא סולנה של התזמורת האנדלוסית של באר שבע. כשהייתה בת שמונה, השתתפה בעונה השנייה של התוכנית \"בית הספר למוסיקה\" וזכתה בתואר \"מצטיינת בית הספר\", שמשמעותו זכייה במקום הראשון בתחרות. המורה של בוחבוט בתוכנית היה הזמר משה פרץ. בסיום התוכנית הוציאה עם משה פרץ את הסינגל \"ילדה קטנה\". השיר הפך מייד ללהיט וזכה בתואר \"דואט השנה\" לשנת ה'תשע\"ד.\nב-15 בפברואר 2022 התגייסה לצה\"ל למסלול טאלנט ושירתה בלהקה צבאית, ב-14 בפברואר 2024 השתחררה מצה\"ל.\n\nב-2014 הוציאה לרדיו את סינגל הסולו הראשון שלה, \"ביום הזה\".\nהשיר הראשון שפרסמה הוא \"כמו בְּרִיּוֹ\". השיר, שצולם בתיכון דרכא רמון ע\"ש אילן ואסף רמון, זכה להשמעות רבות ברדיו והגיע למקום התשיעי במצעד השבועי של מדיה פורסט. השיר הגיע למקום ה-18 במצעד השנתי של גלגלצ.\nביולי 2016 הוציאה את הסינגל השני, \"ארטיק מסטיק\". השיר הגיע למקום תשיעי במצעד של מדיה פורסט.\nבאוגוסט 2017 הוציאה גרסת כיסוי לשיר \"סיפור ישן\" של עומר אדם. בנוסף הוציאה גרסת כיסוי יחד עם נועה קירל, לשירו של דני סנדרסון \"אצל הדודה והדוד\" והקליפ היה לסרטון הישראלי הנצפה ביותר ביוטיוב לשנת 2017.\nבמרץ 2018 ביצעה את השיר \"שב\" של שרית חדד, ובמאי 2018 הוציאה את הסינגל \"לוקה\", שיר הנושא של אירוע הגאווה הגדול בישראל בפארק המים שפיים ובתל אביב. בנוסף הנחתה באותה שנה את התוכנית \"הבנים והבנות\" 2018 לצד עודד פז, לירון רביבו וטום באום, את העונה השנייה של \"דה בוקס\", ודיבבה את הדמות הראשית בסרט \"הנסיכה הגנובה\".\nב-2019 כיכבה בתפקיד ראשי בסדרה \"תברחו\".\nבשנת 2020 כיכבה בוחבוט לסירוגין עם רוני דלומי במחזמר \"מאמה מיה\" בתיאטרון הבימה, והשתתפה בעונה החמישית של הסדרה \"כפולה\". בנוסף נבחרה להשתתף בקמפיין טלוויזיוני להעצמה נשית של חברת ההיגיינה הנשית האמריקאית \"Kotex\" בישראל.\nב-31 בינואר 2021 הוציאה את הסינגל \"יהלום\". השיר זכה להצלחה רבה כאשר הגיע למקום השלישי במצעד השבועי של גלגלצ, למקום ה-18 במצעד השנתי של גלגלצ, למקום ה-27 במצעד השנתי של כאן גימל, ולמקום ה-22 במצעד השנתי של מאקו. באותה שנה הוציאה את הסינגלים \"כל העולם\" ו\"מגבות\". ב-26 באוקטובר אותה השנה הוציאה את השיר \"באתי להציל אותך\" יחד עם שחר סאול.\nב-19 בינואר 2022 השתתפה בשיר \"דובשנייה\", שהוציא שחר סאול. השיר היה ללהיט שהגיע למקומות הראשונים בשלושת המצעדים המרכזיים של ישראל ואף דורג בעשירייה הראשונה במצעדים השנתיים שלהם לשנת תשפ\"ב, תוך שבמצעד השנתי של כאן גימל הוא נבחר ל\"שיר השנה\".\nכבר כחיילת בחודש מאי 2022 לקראת יום העצמאות ה-74 של ישראל, הוציאה בוחבוט סינגל חדש בשם \"מנגלים\" בשיתוף פעולה עם סטטיק ובן אל, דולי ופן והצל. ב-9 במאי בוחבוט הייתה מופע החימום של מארון 5 בטור 2020 (אנ') במופע בפארק הירקון. ב-6 ביוני הוציאה את שיר הגאווה \"בשורות טובות\" ביחד עם \"הפשוטע\" לכבוד חודש הגאווה. ב-12 בספטמבר הוציאה את השיר \"קופידון\". השיר הגיע למקום שני במצעד של גלגלצ ולמקומות גבוהים במצעדים נוספים. ב-30 באוקטובר הוציאה את הסינגל \"איפה אתה?\".\nבמרץ 2023 השתתפה עם אלה לי להב ואור עמרמי ברוקמן וזמרי הלהקות הצבאיות בביצוע שיר הנושא לחגיגות ה-75 למדינה \"אנחנו הדור הבא\", ובהפקת חיל החינוך והנוער ב-19 במרץ 2023 הוציאה את הסינגל \"לא שומעת\". ב-27 ביוני הוציאה את הסינגל \"אהובי\", הסינגל המוביל מתוך המיני אלבום \"Sold Out בלב\" שיצא ב-4 ביולי. \"אהובי\" הגיע למקום השלישי במצעד העברי של מדיה פורסט ולמקום ה-70 במצעד היטליסט של מאקו. ב-22 באוגוסט הוציאה את הסינגל \"חנה'לה\" ביחד עם סטפן.\nב-13 במרץ 2024 הוציאה את השיר \"נאדי באדי\" יחד עם שחר טבוך. ב-24 באפריל הוציאה שיר בשם \"אתה\". השיר מלווה בקליפ בו משתתף גם בן זוגה של בוחבוט, בר ברימר. ב-9 במאי של אותה השנה יצא לאור אלבום האוסף \"ישראל בידור – שרים למדינה\", שם ביצעה בוחבוט את השיר \"אין לאן לברוח\" לצד איתי לוי. ב-5 ביוני יצא לאור המיני אלבום \"מרגיש כמו אהבה\" של מרגי, בו בוחבוט משתתפת בשיר \"מי ירפא\".\n\n ערך מורחב – דיסקוגרפיה של אגם בוחבוט\n\n2022: אין קונספט\n2023: סולד אאוט בלב\n\n אגם בוחבוט, ברשת החברתית פייסבוק\n אגם בוחבוט, ברשת החברתית אינסטגרם\n אגם בוחבוט, ברשת החברתית טיקטוק\n אגם בוחבוט, סרטונים בערוץ היוטיוב\n אגם בוחבוט, במסד הנתונים הקולנועיים IMDb (באנגלית)\n אגם בוחבוט, באתר אייטונס  (באנגלית)\n אגם בוחבוט, באתר ספוטיפיי\n אגם בוחבוט, באתר Last.fm (באנגלית)\n אגם בוחבוט, באתר AllMusic (באנגלית)\n אגם בוחבוט, באתר MusicBrainz (באנגלית)\n אגם בוחבוט, באתר דיזר\n אגם בוחבוט, באתר Discogs (באנגלית)\nאגם בוחבוט, באתר Genius\nאגם בוחבוט, דף שער בספרייה הלאומית\n אגם בוחבוט, באתר טיידל (באנגלית)\nשירי הדר, \"קוראים לי פופפה\": אגם בוחבוט מקפיצה את האולפן כמו בריו, באתר ynet, 3 באוגוסט 2016\nהדס בשן, ‏ילדה של אהבה, באתר ‏מאקו‏, 3 באוגוסט 2016\nשיר זיו, \"אמא שלי היא חלק גדול מאוד מהדבר הזה שנקרא אגם בוחבוט\", באתר ישראל היום, 29 ביוני 2017\n  סמדר שיר, \"כל ילדה במדינת ישראל הייתה מתה להתחלף איתי\", באתר \"ידיעות אחרונות\", 14 באוגוסט 2017\n אדם סרור‏, אגם בוחבוט: \"יש ילדים בבית ספר שחושבים שאני חיה בסרט\", באתר וואלה‏, 22 במרץ 2018\nהדס בשן, ‏להיות אגס קימל, באתר ‏מאקו‏, 22 במרץ 2018\nחגית רון רבינוביץ', כמו גדולה, באתר ישראל היום, 28 ביוני 2018\nדורון אורסיאנו-ויטנר, ‏לאט אבל בטוח: אגם בוחבוט סוללת את דרכה אל צמרת המיינסטרים, באתר מעריב אונליין, 12 בספטמבר 2018\n  גבי בר-חיים, כבר לא ילדה, עוד לא אישה, באתר \"ידיעות אחרונות\", 5 בפברואר 2019\nערן סויסה, \"רק עכשיו אני לומדת לאהוב את איך שאני נראית\", באתר ישראל היום, 27 באפריל 2020\nשיר זיו, \"בא לי להיות הזמרת הכי טובה פה, ורק אז אחשוב על חו\"ל\", באתר ישראל היום, 10 באוקטובר 2020\nלירון שמם, ‏להישאר אגם בוחבוט, באתר ‏מאקו‏, 25 בנובמבר 2021",
    "pageid": 1395978
  },
  {
    "title": "אדולף דסלר",
    "extract": "אדולף \"אדי\" דסלר (בגרמנית: ;Adolf \"Adi\" Dassler;‏ 3 בנובמבר 1900, הרצוגנאורך , ממלכת בוואריה, הקיסרות הגרמנית – 6 בספטמבר 1978, הרצוגנאורך, גרמניה המערבית) היה מייסד חברת הביגוד הגרמנית אדידס, ואחיו הצעיר של רודולף \"רודי\" דסלר, שהיה מייסד חברת פומה. בעקבות עליית הנאצים לשלטון בגרמניה בשנות השלושים, הצטרפו שני האחים למפלגה הנאצית.\nהאחים דסלר היו שותפים בחברת נעליים שהקים אדולף \"חברת האחים דסלר\". עם זאת, לאחר שהתפתח ביניהם סכסוך בעקבות מלחמת העולם השנייה, האחים פנו לדרכים נפרדות והקימו את החברות הנפרדות שלהם ב-1948.",
    "pageid": 968112
  },
  {
    "title": "אדידס",
    "extract": "אדידס היא חברת מוצרי ספורט גרמנית גדולה. החברה היא חלק מקבוצת אדידס, המורכבת מחברת הספורט ריבוק, חברת הגולף טיילורמייד, יצרנית כדורי הגולף מקספליי וחברת אדידס גולף. קבוצת אדידס היא יצרנית אופנת הספורט הממוקמת במקום השני בגודלה בין חברות הספורט הגדולות בעולם (לאחר נייקי). החברה קרויה על-שם מייסדה הגרמני, אדולף \"אדי\" דסלר.",
    "pageid": 376810
  },
  {
    "title": "אדם (זמר)",
    "extract": "חיים כהן (1 במאי 1960 – 27 ביוני 2024), ידוע בשם הבמה אדם, היה זמר-יוצר ושחקן ישראלי. במרוצת השנים הוציא שבעה אלבומי אולפן, שני אוספים ושני אלבומי הופעה. הוא החל את דרכו כרקדן של יזהר כהן באירוויזיון 1985. בשנת 1987 הוציא לאור את אלבום הבכורה, \"סוד\". האלבום נבדל מהפופ המקומי של התקופה בזכות סגנון שירתו הייחודי של אדם, וקולו העמוק והמחוספס. האלבום נמכר בלמעלה מ-45,000 עותקים בחודשים הראשונים להפצתו, וכלי התקשורת בישראל גילו בזמר התעניינות רבה. אדם זכה בתואר \"זמר השנה\" של רשת ג' באותה שנה וב-1988.\nבשנת 1991 הוא השתתף לראשונה בקדם-אירוויזיון עם השיר \"יחד נעמוד\", שכתב אורי סלע על פי לחן של הנרי ברטר. הוא הגיע למקום השני, אחרי אורנה ומשה דץ ושירם \"כאן\". לאחר שנתיים ניסה את מזלו פעם נוספת עם השיר \"עד\", שנכתב והופק על ידי אהוד מנור וקובי אשרת. \"עד\" הגיע למקום השלישי, אחרי \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1999 פורסם אלבומו החמישי, \"סוד האחד\". יצירה זו הייתה שונה מאוד מקודמותיה: את מקומם של שירי פופ-דאנס, שהפכו ללהיטי מועדונים, תפסו שירים מספר הזוהר ומתורת הקבלה. האלבום לא זכה להצלחה, וסימן את תחילת ההפסקה הארוכה שלקח אדם מעולם המוזיקה. אלבומו השישי, \"רגעים קטנים\", יצא לאור לאחר 11 שנים. ארבע שנים אחר כך פורסם אלבום ההופעה הראשון שלו, \"LIVE זאפה – הלהיטים הגדולים\". בשנת 2019 הוציא את אלבום האולפן האחרון, \"גאולה\". שנה לפני מותו הועלה לשירותי הזרמת המוזיקה אלבום הופעה נוסף בשם \"לייב בגריי 2023\".",
    "pageid": 107997
  },
  {
    "title": "אולימפיאדת פריז (2024)",
    "extract": "המשחקים האולימפיים של קיץ 2024 הם המשחקים האולימפיים ה-33 בעת החדשה. הם יחלו ב-26 ביולי 2024 ויימשכו עד 11 באוגוסט 2024. בכינוס ה-131 שנערך בלימה בשנת 2017 בחר הוועד האולימפי הבינלאומי את פריז, בירת צרפת, כמארחת של המשחקים. פריז תארח את האולימפיאדה 100 שנים לאחר שאירחה את המשחקים האולימפיים בפעם האחרונה ובפעם השלישית בתולדותיה, לאחר שאירחה את המשחקים האולימפיים בשנת 1900 ובשנת 1924. אירוח האולימפיאדה בשנת 2024 יהפוך את פריז לעיר השנייה שמארחת שלוש אולימפיאדות, אחרי לונדון. טקס הפתיחה יערך על נהר הסן, כמו גם תחרויות טריאתלון ושחייה במים פתוחים.",
    "pageid": 1507202
  },
  {
    "title": "אורי דאובה",
    "extract": "אורי דאובה הוא קצין בצה\"ל בדרגת אלוף-משנה, המשמש מפקד עוצבת ברעם. קודם לכן שימש מפקד חטיבה 226, קצין אג\"ם של עוצבת האש ומפקד גדס\"ר צנחנים.",
    "pageid": 1743382
  },
  {
    "title": "אילן רמון",
    "extract": "אילן רמון (20 ביוני 1954, י\"ט בסיוון ה'תשי\"ד – 1 בפברואר 2003, כ\"ט בשבט ה'תשס\"ג) היה טייס החלל הישראלי הראשון. שימש מומחה מטען בצוות מעבורת החלל קולומביה במסגרת משימה STS-107. ב־1 בפברואר 2003 נספה יחד עם צוות המעבורת, שהתפרקה עם חזרתה לאטמוספירה של כדור הארץ. קודם לכן שירת כטייס בחיל האוויר הישראלי והגיע לדרגת אלוף-משנה.",
    "pageid": 699
  },
  {
    "title": "איתמר בן גביר",
    "extract": "איתמר בן גביר (נולד ב-6 במאי 1976, ו' באייר ה'תשל\"ו) הוא פוליטיקאי ישראלי ימני קיצוני המכהן כשר לביטחון לאומי, יושב ראש מפלגת עוצמה יהודית וחבר הכנסת מטעמה.\nבן גביר התמודד לכנסות ה־19 וה־21–25 ברשימות שונות מטעם מפלגת \"עוצמה יהודית\". קודם לכן שימש כעורך דין וכן יועץ התקשורת של חבר הכנסת מיכאל בן ארי ודובר תנועת \"חזית יהודית לאומית\".\nבמהלך פעילותו הפוליטית הוגשו נגדו, לדבריו, 53 כתבי אישום, שמתוכם הורשע בשמונה עבירות פליליות, בהן התפרעות, הפרעה לשוטר והסתה לגזענות, וכן שתי הרשעות בהחזקת חומר תעמולה עבור ארגון טרור ושתי הרשעות בתמיכה בארגון טרור.",
    "pageid": 487309
  },
  {
    "title": "אל-ג'מאעה אל-אסלאמיה (לבנון)",
    "extract": "אל-ג'מאעה אל-אסלאמיה בלבנון (בערבית: الجماعة الإسلامية في لبنان, בתעתיק מדויק: אלג'מאעה אל-אסלאמיה פי לבנאן, בתרגום לעברית: \"הקבוצה האסלאמית בלבנון\" או \"הג'מאעה האסלאמית בלבנון\") הוא שמה של מפלגה פוליטית בלבנון, שהיא שלוחה של תנועת האחים המוסלמים, בלבנון וקשורה עם חמא\"ס.\n\nתנועת האחים המוסלמים הסונית נוסדה במצרים בשנת 1928 על ידי חסן אל-בנא. במהלך שנות ה-50 החלו להתגבש בלבנון התארגנויות מקומיות של תנועת האחים המוסלמים ובשנת 1964 משרד הפנים הלבנוני הכיר בהן באופן רשמי כתנועת \"אל-ג'מאעה אל-אסלאמיה\".\nמאז שנת 2009 המפלגה משתתפת בבחירות הכלליות בלבנון. \nבשנת 1982, במהלך מלחמת לבנון הראשונה, הוקמה הזרוע הצבאית של התנועה: \"כוחות אל-פג'ר\" (قوات الفجر) ומאז, מעת לעת, היא משתתפת בלחימה מול ישראל.\nהתנועה מצויה באזורים הסוניים של לבנון, כאשר אחד ממעוזיה המרכזיים היא העיר צידון.\n\nבמהלך מלחמת חרבות ברזל לקחה התנועה חלק בהתקפות נגד ישראל במסגרת החזית הצפונית של המלחמה. \nמזכ\"ל הארגון, מוחמד טקוש, אמר בריאיון לערוץ אל-ג'זירה הקטארי באוקטובר 2023, סמוך לפרוץ מלחמת חרבות ברזל, כי \"כוחות אל-פג'ר הם אגף ההתנגדות של אל-ג'מאעה אל-אסלאמיה מאז 1982\". עוד הוסיף כי ארגונו סייע לחזבאללה בשנת 2000 בלחימה נגד ישראל שהובילה לנסיגתה של ישראל מלבנון.\nבראיון נוסף לעיתון האמירתי \"דה נשיונל\" באוקטובר 2023, אמר בכיר הארגון באסם חאמוד באשר ליחסים בין התנועה לארגון חזבאללה השיעי: \"אנחנו לא בתיאום מוחלט עם חזבאללה. יש לנו מחלוקת איתם בכמה עניינים, אבל אנחנו יחד מבחינת ההתנגדות לישראל\".\nבלילה שבין ה-26 ל-27 במרץ 2024 תקף חיל האוויר הישראלי מבנה בעיירה אל-הבאריה שבדרום לבנון, בו שהו שבעה מחבלים מהזרוע הצבאית של הארגון, אשר חוסלו בתקיפה. אחד מהם היה בכיר בארגון, והיה אחראי לקידום פיגועים וירי רקטות לעבר ישראל. מספר ימים לאחר מכן הגיעו משלחת איראנית ומשלחת של חזבאללה, שתיהן שיעיות, לביקור תנחומים אצל מזכ\"ל הארגון מוחמד טקוש.\nבלילה שבין ה-26 ל-27 באפריל 2024 חיסל חיל האוויר את מוצעב חלף, בכיר בארגון, שהוביל פעילויות נגד ישראל.\nב-17 במאי 2024 נהרג בכיר נוסף בארגון בשם שרחביל עלי אלסיד כתוצאה מתקיפה של צה\"ל בגבול לבנון-סוריה.\nב-18 ביולי 2024 סוכל מפקד בכיר נוסף בארגון בשם מוחמד חאמד ג'בארה, מכפר קרעון , בתקיפת כטב\"מ ישראלי על רכב בכפר ע'זה שבבקעת הלבנון (غزة [البقاع]).\n\nחזבאללה\nאל-ג'מאעה אל-אסלאמיה בדרום מזרח אסיה\n\n אתר האינטרנט הרשמי של אל-ג'מאעה אל-אסלאמיה\nדוד גולדברג, ‏הכירו את אל-ג’מאעה אל-אסלאמיה: ארגון הטרור הלבנוני שעלה לכותרות, באתר JDN‏\nריאיון עם מוחמד טקוש בסוכנות הידיעות אסושיאייטד פרס, 26 במרץ 2024 (באנגלית)",
    "pageid": 2321157
  },
  {
    "title": "אסף רפפורט",
    "extract": "אסף רפפורט (נולד ב-28 באוגוסט 1983) הוא מהנדס תוכנה ויזם סדרתי ישראלי המתמחה בתחום אבטחת מידע. המייסד של חברת אבטחת המידע Wiz ושל חברת אבטחת המידע \"אדאלום\" (Adallom), שנמכרה בכ-320 מיליון דולר למיקרוסופט בשנת 2015. בשנים 2018–2019 היה מנכ\"ל \"מיקרוסופט ישראל מחקר ופיתוח\" ומנהל חטיבת אבטחת ענן  של מיקרוסופט. הונו האישי מוערך בכ-600 מיליון דולר.",
    "pageid": 1556176
  },
  {
    "title": "בלקספייס",
    "extract": "בלקספייס היא סדרת דרמת מתח ישראלית. הסדרה שודרה החל מ-13 בדצמבר 2020 ברשת 13. במאי 2021 עלתה הסדרה לשידור גם בשירותי הסטרימינג של Netflix העולמית.\nב-10 ביוני 2024 עלתה לשידור העונה השנייה של הסדרה.\n\nבעת טקס יום הזיכרון לחללי מערכות ישראל בתיכון \"מורשת רבין\" בכפר סבא נערך ירי בו נהרגים ארבעה תלמידים. משטרת ישראל חושדת תחילה שמדובר בפיגוע על רקע לאומני, ומאשימה שלושה פלסטינים שעבדו בבית הספר. החוקר רמי דוידי (גורי אלפי), שלמד בתיכון בו אירע הירי, מפקפק בקו החקירה, ומוכיח כי הירי בוצע על ידי תלמידי בית הספר. תלמידי בית הספר משתפים עימו פעולה, והוא חושף כי הירי בוצע על ידי ארבעה מתלמידי בית הספר. על החוקרים לגלות מי מהתלמידים עומד מאחורי הטבח, תוך כדי שמגיע אליהם מידע שנגלה אליהם מה\"בלקספייס\", אפליקציית מסרים מיידיים מוצפנת בה משתמשים תלמידי בית הספר.\n\nעלילת העונה השנייה מתרכזת בנטע זהבי, תלמידת כיתה י\"ב. במסיבת סיום התיכון היא נאנסת על ידי חמישה תלמידים, אך זוכרת רק אחד מהם, ולא מצליחה להיזכר באחרים. בהתחלה, הסדרה עוסקת במציאת האנסים, ולאחר מכן כשהנאשמים באונס נרצחים אחד אחרי השני, עלילת הסדרה עוקבת אחרי מסע הרצח בו מנסים לגלות מי הרוצח.\n\nרמי דוידי (גורי אלפי) – בלש ביחידה לחקירות מיוחדות של משטרת ישראל. חוקר את מקרה הירי בתיכון ״מורשת רבין״, תחילה לבדו ובהמשך מצטרפת אליו מורג. כשהיה צעיר, רמי למד באותו התיכון, בו נקלע לאירוע אלימות מצד תלמידים שלמדו איתו. אירוע זה הולך איתו מאז, ומהווה את אחת מהסיבות לכך שהחקירה מאוד בוערת בו.\n(רעות אלוש) – חוקרת נוער במשטרה. בת 28. עובדת יחד עם רמי על חקירת מקרה הירי בתיכון \"מורשת רבין\". בינה ובין רמי יחסים מורכבים, שכן הוא איננו מרוצה בתחילה על הצטרפותה לחקירה. עם הזמן שורר מתח מיני בין השניים אשר כמעט ומתממש לקראת סוף העונה.\nנוגה רוסו (עונה 1) (אסי לוי) – מפקדת היחידה לחקירות מיוחדות של משטרת ישראל. היא מאמינה ברמי וסומכת עליו, אך במקביל חוששת לשלומו וסולדת מתנהלותו.\nצ'ינו (עונה 1) (איתמר מלול) – שוטר העוסק בסייבר ומערכות מידע. מחבר את רמי ל-Blackspace ומסייע לו.\n\nליבי ברוידא (ליאנה עיון) – תלמידה מקובלת חברתית. חברה קרובה של איתמר, שמאוהב בה בסתר. הייתה בזוגיות עם תום, אך הם נפרדו לפני שנתיים. הוריה נמצאים בטיול בקניה. בסוף העונה התגלה כי היא צילמה את סרטון ההתעללות, ובעקבות כך חשה אשמה רבה עד כדי כך ששלחה את הסרטון לחנוך המנהל במטרה להיענש. נחשף כי היא אחת מהרוצחים באירוע הירי, שבוצע לאחר העלמות עין רבות לגבי התעללויות בבית הספר. לאחר הטבח השני היא מצליחה לברוח.\nאיתמר (יואב רוטמן) – תלמיד ממוצע בלימודים ולא מקובל חברתית. מאוהב בסתר בחברתו הקרובה ליבי. עובד בפיצרייה יחד עם חברו לכיתה גיא. סובל מאלימות מצד אביו, מה שמוביל לכך שהוא מוצא את עצמו ישן לעיתים קרובות בפיצריה בה הוא עובד. בסוף העונה נחשף שהוא אחד מהרוצחים באירוע הירי. נעצר על ידי רמי לאחר אירוע הירי השני.\nתום תדמור (יהונתן וילוז'ני) – תלמיד מקובל חברתית ואחיה התאום של שיר, איתה מבלה ביחד עם ליגל ויהלי. היה בזוגיות עם ליבי, אך הם נפרדו לפני שנתיים. תועד מתעלל בתלמיד בשם עידו לב משום שנחשד כי עידו הלשין על תום וחבריו. ככל הנראה היה אמור להירצח במהלך הטבח, אך ניצל, ולאחר מכן סובל מחרדות בעקבות אירוע הירי. בעקבות כך לוקח כדורים נגד חרדה. בסופו של דבר נרצח על ידי ערן.\nשיר תדמור (גילי איצקוביץ') – תלמידה מקובלת חברתית ואחותו התאומה של תום, איתו מבלה ביחד עם ליגל ויהלי. הייתה חברה של מירב שנהרגה באירוע הירי. מספקת לאחיה תום כדורים נגד חרדה. שוכבת עם עומר על מנת שישמיד את הסרטון שמפליל את אחיה. לאחר המוות של תום, לוקחת פיקוד על הנעשה בבית הספר ומתחילה להעניש תלמידים החשודים בהריגתו.\nגיא לוי (אורי ביטון) – חבר של איתמר ועובד ביחד בפיצרייה. חבר טוב של נטלי. הרביץ לזוהר אחרי שגילה שהוא אחראי לפציעתה של נטלי.\nנטלי שטיין (סוזנה פפיאן) – תלמידה בבית הספר. ברחה מאירוע הירי דרך החלון בקומה השנייה ונפצעה קשה בעמוד השדרה. חברה טובה של גיא.\nשאול ברקת (אייל שיקרצי) – ה\"סטלן\" של השכבה. חבר טוב של מעיין וריף והם נוהגים לבלות יחדיו. נעצר בחשד למעורבות באירוע הירי אך שוחרר.\nמעיין (ג'ייד הדס סקורי) – תלמידה בבית הספר. פאנקיסטית. חווה התקפי חרדה. מבלה יחד עם שאול וריף, שהיה בזוגיות איתה עד שהם נפרדו לאחר שגילתה שריף בגד בה. נחשדה כמי שרצחה את תום לאחר שהתגרתה בו, ונחטפה בסוף העונה על ידי שיר וחבורתה.\nריף (לייב לוין) – תלמיד בבית הספר. מבלה יחד עם שאול ומעיין, שהייתה בזוגיות איתו עד שהם נפרדו לאחר שהוא בגד בה. נעצר בחשד למעורבות באירוע הירי אך שוחרר. תום וחבורתו התעללו בו וגילחו את הראסטות שלו.\nערן שגיא (נועם כרמלי) – תלמיד בבית הספר. בנו של ראש העיר. נבחר ליו\"ר המועצה בפעם השלישית. נפצע באירוע הירי. במהלך הסדרה התגלה כאחד המעורבים באירוע הירי לאחר שפרץ לבית של דור. הומוסקסואל בארון ובן זוגו של עידו לב לשעבר. השתתף ברצח על מנת לנקום בכל התלמידים שמתעללים בתלמידים אחרים ובהנהלה אשר מעלימה עין אל מול המקרים. בסוף העונה התוודה על מעשיו והתאבד בתחנת המשטרה.\nעומר רוקח (עונג אפרון) – תלמיד בבית הספר. הוא לא מקובל חברתית בשכבה, אבל כולם יודעים שהוא חכם. משיג לתלמידים תרופות ללא מרשם, ובפרט לתום דרך אחותו התאומה שיר. שמר תיעוד של הסרטון המפליל של תום ולבסוף חשף אותו בפני דוידי על מנת להינצל מעונש על זיוף מרשמים. שכב עם שיר.\nליגל (אביב בוכלר) – תלמידה מקובלת חברתית. הייתה חלק מהחבורה ביחד עם תום, שיר ויהלי.\nיהלי (ליעוז הרוש) – תלמיד מקובל חברתית. היה חלק מהחבורה ביחד עם תום, שיר וליגל.\nזוהר אור (ניר חסדאי) – תלמיד בבית הספר. נמצא בתהליך של התקרבות אל הדת. היה מעורב בפציעתה של נטלי ובעקבות כך גיא מרביץ לו.\nדור אורון – תלמיד בבית הספר. בן לאם יחידנית, מיכל. אחד מההרוגים באירוע הירי. במהלך הסדרה מתגלה כאחד היורים וכמדפיס של כלי הנשק במדפסת תלת מימד. ערן רצח אותו במקלט מפני ששינה את דעתו ואיים שילשין עליהם.\nעידו לב (רועי רביב) – תלמיד בית ספר. כשנתיים לפני אירוע הירי מת כתוצאה מפליטת כדור מהרובה של אחיו. אביו של עידו חשב שמדובר בהתאבדות, אך חנוך שיכנע אותו שהמקרה יוגדר כתאונה. הומוסקסואל מוצהר ובן זוגו של ערן לשעבר. במהלך העונה מופץ סרטון שבו מוצגים כל התלמידים שנרצחו מתעללים בעידו.\n\nחנוך תבור (שי אביבי) – מנהל תיכון \"מורשת רבין\" (התיכון שבו התרחש הירי) מזה 25 שנים. בימיו של רמי דוידי בתיכון חנוך היה סגן מנהל, כבר אז הוא לא עשה כלום בנוגע לבריונות בבית הספר. תחת איומים בסוף העונה התוודה כי העלים עין על אירועי אלימות רבים על מנת לשמר תמונת מצב אופטימית עבור תלמידיו. לאחר שווידויו תועד ללא ידיעתו, הוא נעצר.\nאוסנת (שנטל כהן) – סגנית מנהלת בבית הספר, עובדת שם כשבע שנים.\n\nמיכל אורון (הדס קלדרון) – אם יחידנית. דור, בנה היחיד, נרצח באירוע הירי. אחרי אירוע הירי לא חוששת להיות דעתנית ולשאול את השאלות הקשות. ניסתה להתאבד בעקבות מותו של דור לאחר שניסתה להעלים ראיות הקושרות את דור לרצח.\nמיכה שגיא (מושיק בר כהן) – ראש העיר בו נמצא תיכון \"מורשת רבין\". בנו ערן נפצע בטבח, אך בסוף העונה הוא התגלה כאחד מהרוצחים, בסוף העונה ערן התאבד.\nבועז לב (אייל נחמיאס) – אביו של עידו לב. עזב את העיר ועבר לאשדוד לאחר מות בנו. ידע כי בנו התאבד, והשתכנע מחנוך שכדאי להגיד לכולם כי מדובר בתאונה.\nדורון (יובל ברגר) – אביו של איתמר המשתמש באלימות נגדו.\n\nמירי דוידי (מירב שירום) – אשתו של רמי. נמצאת בהריון בסיכון (הריון ראשון) במהלך העונה הראשונה. יולדת לקראת סוף העונה הראשונה. בסוף העונה התגלה כי היא מכירה את רמי עוד מימי התיכון.\n\nרמי דוידי (גורי אלפי) – בלש בכיר ביחידה לחקירות מיוחדות של משטרת ישראל. אביה של מיקה וגרושה של מירי.\nמורג שמואל (רעות אלוש) – שוטרת, עובדת בפשעים ד', הורדה בדרגה לאחר שבעונה הראשונה חשוד (ערן) התאבד בתחנת המשטרה תוך כדי תחקור ובזמן שהייתה אמורה להשגיח עליו.\nלינה (אינה בקלמן) – חוקרת סייבר במשטרה. עובדת ביחידה לחקירות מיוחדות יחד עם דוידי.\nעדן (פרלה דנוך) – יומנאית בתחנת המשטרה שמורג עובדת בה.\nאבי שבת (נתי רביץ) – מפקד היחידה לחקירות מיוחדות, הבוס של דוידי.\n\nנטע זהבי (נאיה בינשטוק) – בוגרת תיכון. הוריה התגרשו ולאחר שאימה נפטרה היא חזרה לגור עם אבא שלה. בתחילת העונה נאנסה על ידי בחור בשם דקל והתלוננה על כך במשטרה. חשודה בהמשך כרוצחת שלו. מתגלה שבלילה של האונס היא נאנסה על ידי 5 גברים שונים.\nרפאל \"רפא\" לבנה (עידו טאקו) – השכן של נטע, עובד בתחנת דלק. חשוד ברצח.\nדניאל (עומר נודלמן) – בת זוגו של בן. הזוגיות שלהם רעילה ומניפולטיבית.\nירין גבעון (אלי חולי) – זמר רגיש. בעל עמוד אינסטגרם מצליח וקריירה מבטיחה. בפרק החמישי מצהיר בחדשות כי הוא אחד מהנערים שאנסו את נטע (יחד עם אלון ובן). נדרס בפרק החמישי.\nדקל אוזן (דין גרבר) – בוגר תיכון, אונס את נטע במועדון במהלך מסיבת סיום התיכון, ולאחר מכן נרצח.\nמיתר (נועה אסטנג'לוב) – חברתה הטובה של דניאל, וכן של חבורת הבנים החשודים באונס.\nאושר קוגן (תום אמסלם) – בן הזוג לשעבר של נטע. מחכה לגיוסו לצה\"ל. ערב לפני גיוסו כאשר נערכת לו מסיבת הגיוס על חוף הים מתגלה כי הוא נרצח בחניון של החוף כשפניו מכוסות במסכת חד-קרן.\nזואי (ניקול פודבלני) – חברתה הטובה של נטע. חשודה ברצח.\nבן סגל (שון אמסלם) – מנהיג החבורה שעליה מתרכזת העלילה בעונה זו. כוחני, בן זוגה של דניאל, והזוגיות ביניהם אלימה ומניפולטיבית. בפרק הרביעי בן מודה בפני אביו שהוא אחד מחמשת הנערים שאנסו את נטע. בפרק השישי נחטף והופיע בסרטון שרשום בו \"אונס זה רצח\" עם אקדח מכוון לראשו.\nאלון הס (עמית הכטר) – חבר טוב של אושר, מצא את גופתו בחניון החוף. חושד בזואי שנשלחה על ידי נטע לרצוח את אושר כנקמה על האונס. בפרק החמישי מצהיר בחדשות כי הוא אחד מהנערים שאנסו את נטע (יחד עם בן וירין).\n\nליאור זהבי (מוריס כהן) – אבא של נטע, התגרש מאמא של נטע ולאחר שהיא נפטרה, נטע חזרה לגור איתו.\nקובי סגל (יורם טולדנו) – אבא של בן. הבעלים של מועדון הניקס שבו התרחשה המסיבה.\n\nמירי דוידי (מירב שירום) – גרושתו של רמי ואמה של מיקה.\nמיקה דוידי – בתם של רמי ומירי.\n\nצילומי העונה הראשונה התקיימו בחודשי יולי עד ספטמבר 2019. הסדרה צולמה בעיקרה בבית הספר השש-שנתי, מקיף י\"ב \"המעיין\" שבראשון לציון. בנוסף, חלק מהסדרה צולמה במכללה למנהל בראשון לציון.\nעלות פרק בעונה הראשונה מוערכת ב-800 אלף שקלים, כאשר עלות זו התחלקה בין חברת ההפקה הישראלית לחברת ההפקה הצרפתית בתמורה שהשנייה תקבל את רוב זכויות ההפצה בעולם.\nבמקביל להעלאת הסדרה, עלה קמפיין להעלאת מודעות לנושא של מצוקות נפשיות בקרב בני נוער של עמותת עלם, כחלק מהסדרה – שקופית בנושא הוצגה בסוף כל פרק, ונפתח מתחם באתר הסדרה בשם \"אתם לא לבד\". כחלק מהקמפיין, התקיים גם מפגש בין יואב רוטמן (איתמר) לבין בוגר עמותת עלם.\nב-17 בינואר 2021 חודשה הסדרה לעונה שנייה, טרם סיום העלייה העונה הראשונה.\nב-22 באפריל 2021 פורסם כי הסדרה נמכרה לשידור שירות הסטרימינג של Netflix העולמית.\n\nפורסם שעידו טאקו לוהק לעונה השנייה של הסדרה. פורסם שלקאסט השחקנים מצטרף השחקן נתי רביץ, שיגלם את מפקד תחנת המשטרה. לצידו, בעונה החדשה ישחקו גם גורי אלפי, רעות אלוש, ליאנה עיון, גילי איצקוביץ׳ ואייל שיקרצי (החוזרים מהעונה הראשונה). בנוסף אפשר למצוא בקאסט את נאיה בינשטוק, אינה בקלמן, פרלה דנוך, מוריס כהן, יורם טולדנו, ניקול פודבלני, תום אמסלם, עמית הכטר, עומר נודלמן, נועה אסטנג'לוב, אלי חולי ושון אמסלם.\n\nהסדרה זכתה לביקורות מעורבות.\nהסדרה קיבלה ביקורות חיוביות כמו מסמדר שילוני מאתר \"ynet\" שכתבה: ”קל להיסחף אליה, לאהוב את הגיבור שלה והיא נצמדת באדיקות לחוקי הז'אנר”, ומאריאנה מלמד מעיתון \"הארץ\" שכתבה: ”על פי הפרק הראשון שלה, 'בלקספייס' היא מוצר טלוויזיוני טוב יותר, יציב ומשמעותי יותר מכל אלה שדיברנו עליהם לאחרונה בשיחות ברזייה”.\nהסדרה גם קיבלה ביקורות שליליות, כמו מצוף ישראלי מאתר \"מעריב אונליין\" שכתבה: ”הסדרה החדשה של רשת מנסה להיות מותחן פשע, אך הפרק הראשון היה מלווה בדיאלוגים רדודים, צילום מאכזב ועשרות פרומואים שלא ממש משאירים מקום לדמיון”, ומנדב מנוחין מאתר \"וואלה!\" שכתב: ”הדבר העיקרי שמציעה 'בלקספייס' לעומת אחיותיה לז'אנר הוא אלימות יותר מסוגננת ומצועצעת, על גבול האימה, מסוג שחריג לראות על המסך הישראלי אבל אין כל קושי למצוא בנטפליקס”.\n\n אתר האינטרנט הרשמי של בלקספייס\n בלקספייס, ברשת החברתית פייסבוק\n בלקספייס, ברשת החברתית אינסטגרם\n \"בלקספייס\", במסד הנתונים הקולנועיים IMDb (באנגלית)\n \"בלקספייס\", באתר נטפליקס\n \"בלקספייס\", באתר Rotten Tomatoes (באנגלית)\n\"בלקספייס\", באתר אידיבי\n\"בלקספייס\", במיזם \"אישים\" לתיעוד היצירה הישראלית\nניר וולף, \"בלקספייס\": הסיוט הכי גדול של ההורים, באתר ישראל היום, 14 בדצמבר 2020\nנועה אוהבי, בלקספייס: סדרה חשובה, מורכבת ועמוקה, באתר פרוגי, 14 בדצמבר 2020\n  מאיה פולק, ‏רואים שחורות: האלימות בסדרה \"בלקספייס\" תישאר איתכם גם לאחר הצפייה, בעיתון מקור ראשון, 4 בינואר 2021\nהדבר הכי חכם שעשתה \"בלקספייס\" הוא לא להשאיר אותנו במתח, באתר וואלה‏, 18 בינואר 2021\nרן בוקר, הכסף מצרפת, הלוקיישנים וגם העונה השנייה: מאחורי הקלעים של \"בלקספייס\", באתר ynet, 19 בינואר 2021\nערן סויסה, \"בלקספייס\": אז מי הם הרוצחים?, באתר ישראל היום, 18 בינואר 2021",
    "pageid": 1897325
  },
  {
    "title": "בנימין נתניהו",
    "extract": "בִּנְיָמִין (בִּיבִּי) נְתַנְיָהוּ (‏‏?‏; נולד ב-21 באוקטובר 1949, כ\"ח בתשרי ה'תש\"י) הוא ראש ממשלת ישראל, יושב ראש מפלגת הליכוד וחבר הכנסת מטעמה.\nנתניהו הוא ראש הממשלה הישראלי הראשון שנולד לאחר הקמת מדינת ישראל. בשנים 1984–1988 כיהן כשגריר ישראל באו\"ם, ולאחר מכן הצטרף למפלגת הליכוד והיה חבר הכנסת השתים עשרה וסגן שר החוץ. ב-1993 נבחר ליושב ראש הליכוד. כיהן שש כהונות כראש ממשלה, בשלוש תקופות לא רצופות: בין 1996–1999 בראשות ממשלת ישראל העשרים ושבע; בין 2009–2021 בראשות הממשלה השלושים ושתיים, השלושים ושלוש, השלושים וארבע והשלושים וחמש; ומאז דצמבר 2022 בראשות ממשלת ישראל השלושים ושבע. במצטבר, נתניהו הוא האדם שכיהן כראש ממשלת ישראל במשך התקופה הארוכה ביותר: כ-16 שנים, והוא גם ראש הממשלה שכיהן את התקופה הרצופה הארוכה ביותר: כ-12 שנים. בנוסף כיהן כשר האוצר, שר הביטחון, שר החוץ, שר התקשורת ותפקידים נוספים, חלקם במקביל לכהונותיו כראש ממשלה. בתקופות בהן לא היה חלק מהממשלה כיהן כראש האופוזיציה, למעט השנים 1999–2002 בהן פרש מהפוליטיקה. נכון ל-2024, נתניהו הוא זקן חברי הכנסת בכנסת העשרים וחמש.\nב-24 במאי 2020 החל להתנהל בבית המשפט המחוזי בירושלים משפט נתניהו לאחר שהוגשו נגדו כתבי אישום בעבירות שוחד (בתיק 4000), מרמה והפרת אמונים בשלושה תיקי חקירה (תיק 1000, 2000 ו-4000). בכך, היה נתניהו לראש ממשלת ישראל היחיד, עד היום, שהואשם וניהל משפט פלילי בזמן כהונתו.\nאירועים מדיניים מרכזיים במהלך כהונותיו כראש ממשלה כללו חתימה על הסכם חברון והסכם וואי עם הרשות הפלסטינית (במהלך כהונתו הראשונה), העברת השגרירות האמריקאית לירושלים בשנת 2018, וכן חתימה על הסכמי שלום עם איחוד האמירויות הערביות, בחריין, מרוקו וסודאן במסגרת הסכמי אברהם\" בשנת 2020. בנוסף, אירעו מספר אירועים ביטחוניים במהלך כהונותיו, בהם מבצע עמוד ענן, מבצע צוק איתן, מבצע שומר החומות ומתקפת הפתע של חמאס באוקטובר 2023 שהובילה למלחמת חרבות ברזל. אירועים בולטים נוספים במהלך כהונתו כללו את המחאה החברתית ועסקת שליט בשנת 2011, מגפת הקורונה ב-2020 עד 2021, קידום הרפורמה המשפטית בשנת 2023, והתקיפה האיראנית על ישראל בשנת 2024.\nכשר אוצר (בין השנים 2003–2005), הוביל נתניהו רפורמות משמעותיות בכלכלה הישראלית ובין היתר קידם הפרטה, הורדת מיסים, וקיצוץ בקצבאות הביטוח הלאומי.",
    "pageid": 127857
  },
  {
    "title": "ג'ו ביידן",
    "extract": "ג'וזף רובינט \"ג'ו\" ביידן הבן (באנגלית: ‏‏?‏; נולד ב-20 בנובמבר 1942) הוא פוליטיקאי אמריקאי המכהן כעת כנשיא ארצות הברית ה־46. טרם היבחרו לנשיאות כיהן ביידן כסגן הנשיא ה־47 תחת ברק אובמה בשנים 2009–2017 וייצג את מדינת דלאוור בסנאט של ארצות הברית מטעם המפלגה הדמוקרטית במשך 36 שנים (1973–2009).\nביידן כיהן כיושב ראש ועדת המשפט של הסנאט של ארצות הברית, ועסק בנושאים הקשורים במלחמה בסמים, בריסון הפשע ובחירויות אזרחיות. הוא הוביל את המאמצים לאישורם של \"חוק בקרת הפשע האלים ואכיפת החוק\"  ו\"חוק האלימות נגד נשים\" . ישב בראשות ועדת המשפט במהלך הדיונים על מועמדותם של קלרנס תומאס ורוברט בורק לבית המשפט העליון של ארצות הברית. בבחירות לנשיאות ארצות הברית שנערכו ב-1988 וב-2008, התמודד ביידן ללא הצלחה למועמדות המפלגה הדמוקרטית לנשיאות.\nב-2008 נבחר ביידן בידי הסנאטור ברק אובמה, שהתמודד לנשיאות מטעם המפלגה הדמוקרטית, כעמיתו למרוץ בבחירות לנשיאות ארצות הברית שהתקיימו באותה שנה. לאחר שנבחר עמו לסגן הנשיא, פיקח ביידן על שימוש בתשתיות כלכליות לריסון המיתון הכלכלי, ועזר לגבש את המדיניות האמריקאית כלפי עיראק עד נסיגת כוחות ארצות הברית ב-2011. יכולתו לנהל משא ומתן עם חברי המפלגה הרפובליקנית בקונגרס סייעה לממשל אובמה להעביר חקיקות שונות, ובהן \"חוק הפיקוח על התקציב לשנת 2011\" שפתר את משבר תקרת החוב של ארצות הברית  באותה שנה, ו\"חוק ההקלה במס למשלם המיסים האמריקאי\" מ-2012, כתגובה לצוק הפיסקלי שקרב ובא. אובמה וביידן נבחרו מחדש ב-2012, והביסו את המושל לשעבר הרפובליקני של מסצ'וסטס, מיט רומני, ועמיתו למרוץ פול ראיין.\nבאוקטובר 2015, לאחר חודשים של השערות, הודיע ביידן שלא יתמודד למועמדות המפלגה הדמוקרטית לנשיאות ב-2016. אחת הפעולות האחרונות של הנשיא אובמה בינואר 2017 הייתה עיטורו של ביידן במדליית החירות הנשיאותית. לאחר שסיים את כהונתו השנייה כסגן נשיא, הצטרף ביידן לסגל אוניברסיטת פנסילבניה. באפריל 2019 הכריז על התמודדותו בפריימריז לנשיאות במפלגה הדמוקרטית, ולאחר התחלה רעועה שבה היה נראה שהוא עומד להפסיד לברני סנדרס ולאחרים, הצליח ביידן להוביל בפריימריז ולהיבחר למועמד המפלגה לנשיאות. הוא בחר בסנאטורית קמלה האריס מקליפורניה כעמיתתו למרוץ. בבחירות לנשיאות ארצות הברית בנובמבר 2020 גבר ביידן על הנשיא המכהן דונלד טראמפ ונבחר לתפקיד נשיא ארצות הברית.\nכנשיא חתם ביידן על חוק תוכנית החילוץ האמריקאית בתגובה למגפת הקורונה בארצות הברית ולמיתון שנוצר בעקבותיה, והוביל הצעות חוק דו-מפלגתיות בנושא תשתיות וייצור. הוא הציע את חוק \"Build Back Better\", שאמנם נכשל בקונגרס, אך היבטיו שולבו בחוק צמצום האינפלציה שעליו חתם כחוק בשנת 2022. ביידן מינה את קטנג'י בראון ג'קסון לכס השיפוט בבית המשפט העליון של ארצות הברית. הוא עבד עם הרפובליקנים בקונגרס כדי לפתור את משבר תקרת החוב של ארצות הברית ב-2023 תוך משא ומתן על הסכם להעלאת תקרת החוב. מבחינת מדיניות חוץ, ביידן השיב את ארצות הברית להסכם פריז, וניהל את הנסיגה המוחלטת של הכוחות המזוינים של ארצות הברית מאפגניסטן – אקט הסיום של מלחמת אפגניסטן שהוביל לנפילת קאבול. הוא הגיב לפלישה הרוסית לאוקראינה בהטלת עיצומים על רוסיה ואישר סיוע אזרחי וצבאי לאוקראינה. עם פרוץ מלחמת חרבות ברזל הכריז ביידן על תמיכה צבאית בישראל, והוקיע את מעשי הטבח של חמאס. באפריל 2023 הכריז ביידן על התמודדותו למועמדות המפלגה הדמוקרטית בבחירות לנשיאות 2024.",
    "pageid": 571893
  },
  {
    "title": "ג'יי. די. ואנס",
    "extract": "ג'יימס דייוויד ואנס (באנגלית: James David Vance; נולד ב-2 באוגוסט 1984) הוא פוליטיקאי אמריקאי המכהן כסנאטור מטעם מדינת אוהיו ומועמד לתפקיד סגן הנשיא מטעם המפלגה הרפובליקנית בבחירות 2024.\n\nואנס נולד בשם ג'יימס דונלד באומן ב-2 באוגוסט 1984, במידלטאון שבאוהיו, עיירה השוכנת בין דייטון וסינסינטי. הוריו הם דונלד באומן ובוורלי ואנס, ממוצא סקוטי-אירי. אימו ואביו התגרשו כאשר היה פעוט, בשעה שאביו נעדר מרוב חייו ואימו נאבקה בהתמכרות לסמים ולאלכוהול. הוא אומץ על ידי בעלה השלישי של אימו, אך הוא ואחותו גודלו בעיקר על ידי סבו וסבתו, ג'יימס ובוני ואנס. לימים הוא נקרא בשם המשפחה של אביו החורג, האמל, עד שלבסוף אימץ את שם המשפחה ואנס עם נישואיו, לכבוד סבו וסבתו.\nואנס התחנך בבית הספר התיכון מידלטאון שבעיר הולדתו, ובתום לימודיו התיכוניים התגייס לחיל הנחתים של ארצות הברית. הוא שירת כמתעד פעילות מבצעית בכנף הנחתים השנייה במהלך מלחמת עיראק. מאוחר יותר השלים בהצטיינות את לימודיו הגבוהים באוניברסיטת המדינה של אוהיו עם תואר ראשון במדע המדינה ובפילוסופיה. כסטודנט באוניברסיטה זו, התמחה אצל חבר הסנאט של אוהיו, בוב שולר. בתום לימודיו באוהיו, קיבל תואר שני במשפטים מבית הספר למשפט של אוניברסיטת ייל. בהיותו בייל, שכנעה אותו מורתו איימי צ'ואה לכתוב את ספר הזיכרונות שלו.\nלאחר תקופה שבה עבד במשרד עורכי דין תאגידי, עבר ואנס לסן פרנסיסקו כדי לעבוד בתעשיית הטכנולוגיה. הוא שימש כמנהל בחברת ההון סיכון \"Mithril Capital\" שבבעלות היזם פיטר טיל.\n\nבשנת 2016 פרסמה ההוצאה לאור \"הרפר\" את ספר זיכרונותיו, שנקרא בתרגום חופשי \"יומני האפלצ'ים: סיפורה של משפחה ותרבות במשבר\"  (הספר מוזכר לעיתים בשם \"אלגיית הילבילי: ממואר של חברה ותרבות במשבר\"). הספר נכלל ברשימת רבי-המכר של הניו יורק טיימס בשנים 2016 ו-2017. ב-2017 היה הספר מועמד סופי לפרס דייטון לספרות שלום וזכה בפרס אודי לספר עיון (Audie Award for Nonfiction).\n\"הניו יורק טיימס\" כינה את הספר בהקשר של בחירות לנשיאות ארצות הברית 2016 \"אחד מששת הספרים הטובים ביותר שיסייעו בהבנת ניצחונו של טראמפ\". \"הוושינגטון פוסט\" הגדיר את הספר בתור \"קולה של חגורת החלודה\". מנגד, העיתון \"ניו ריפבליק\" מתח עליו ביקורת כ\"הזבל הלבן החביב על התקשורת הליברלית\" ו\"נביא השקר של אמריקה הכחולה\". הכלכלן ויליאם איסטרלי מתח גם הוא ביקורת חריפה על הספר: \"ניתוח מרושל של אוספים של אנשים – אליטות חופיות ואמריקה הבין-חופית, מוסלמים, מהגרים, חסרי השכלה גבוהה, מה שבא לכם – הפך לדבר שבשגרה, וזה הורג את הפוליטיקה שלנו\".\nבדצמבר 2016 ציין ואנס כי בכוונתו לשוב לאוהיו במטרה להקים שם מוסד ללא כוונת רווח, וכי ייתכן שיתמודד בעתיד לתפקיד ציבורי תוך התמקדות במאבק בהתמכרות לסמים בחגורת החלודה. בינואר 2017 הצטרף ואנס לסגל CNN. באפריל אותה שנה חתם הבמאי רון הווארד על אדפטציה קולנועית לספרו של ואנס, ובשנת 2020 הופץ בנטפליקס סרטו \"יומני האפלצ'ים\" בכיכובן של איימי אדמס וגלן קלוז, כשאת דמותו של ואנס גילם השחקן גבריאל באסו.\n\nבראשית 2018 דווח כי ואנס שקל להציע מועמדות לסנאט של ארצות הברית כמועמד רפובליקני נגד הסנאטור הדמוקרטי שרוד בראון, אך הדבר לא קרם עור וגידים. באפריל 2021 הביע ואנס לראשונה עניין בהתמודדות על מושב בסנאט שפונה בידי הסנאטור הרפובליקני רוב פורטמן. זמן קצר אחר כך תרם שותפו לשעבר פיטר טיל 10 מיליון דולר אמריקאי לוועדת פעולה פוליטית בשם \"Protect Ohio Values\" שתמכה במועמדותו של ואנס לסנאט. גם רוברט מרסר תרם סכום לא ידוע. במאי אותה שנה ייסד ואנס ועדת גישוש, ובחודש יולי נכנס באופן רשמי למרוץ.\nבמהלך מסע הבחירות שלו לסנאט האמריקאי, הפך ואנס עורו ביחסו אל נשיא ארצות הברית לשעבר דונלד טראמפ. בעוד שבמהלך הבחירות לנשיאות ארצות הברית 2016 היה למבקר חריף של טראמפ ומתח עליו ביקורת נוקבת בהזדמנויות אחדות, עם כניסתו למרוץ לסנאט התנצל על דבריו והביע את תמיכתו בטראמפ וברעיונותיו. ב-4 במאי 2022 זכה ואנס במועמדות המפלגה הרפובליקנית לסנאט.\nב-8 בנובמבר 2022 ניצח ואנס בבחירות לסנאט וגבר על הסנאטור הדמוקרטי המכהן טים ראיין עם כ-53.3% מקולות הבוחרים. הוא נשבע לתפקידו ב-3 בינואר 2023 מיד עם התכנסות הקונגרס ה-118 של ארצות הברית.\nב-15 ביולי 2024 נבחר על ידי דונלד טראמפ כעמיתו למרוץ בבחירות לנשיאות ארצות הברית.\n\nואנס נשוי מאז 2014 לאושה צ'ילוקורי-ואנס, בת לפרופסורים ילידי הודו, יחדיו הם הורים לשלושה ילדים, אוון (נולד ב-2017), ויואק (נולד ב-2020) ומיראבל (נולדה ב-2021). ואנס גדל ב\"ענף האוונגליסטי\" של הנצרות הפרוטסטנטית והיה חלק ממנה עד ספטמבר 2016, אז אמר כי \"הוא חושב ברצינות על המרה לקתוליות\" והחליט לא להשתייך לאף כנסייה באופן רשמי. באוגוסט 2019 הוא הוטבל כקתולי בטקס בכנסיית סנט גרטרוד בסינסינטי, אוהיו.\n\nואנס מתנגד להפלות מלאכותיות ותמך בביטול של פסק דין רו נגד וייד. ואנס הצהיר בעבר כי הוא עשוי לתמוך באיסור פדרלי על הפלות לאחר השבוע ה-15 להיריון. עם זאת, ואנס הצהיר מאוחר יותר שהחלטות בסוגיה זאת צריכות להיקבע על ידי המדינות עצמן ולא על ידי הממשל הפדרלי. ואנס השווה הפלה לעבדות וקבע בראיון למגזין זרם הקתולי כי \"יש משהו דומה בין הפלה לעבדות\". עם זאת, בדיון ב-2022 הוא אמר: \"תמיד האמנתי בהחרגות סבירות\". מאוחר יותר, הוא ציין כי הוא תומך בהחרגות המתירות ביצוע הפלה, בהם מקרים של אונס, גילוי עריות ושמירה על חיי האם. באותה השנה הצהיר כי \"אוהיו תרצה מדיניות הפלות שונה מקליפורניה, מניו יורק, ואני חושב שזה הגיוני. אני רוצה שאוהיו תהיה מסוגל לקבל החלטות משלה, ואני רוצה שהמחוקקים הנבחרים של אוהיו יקבלו את ההחלטות האלה אבל אני חושב שזה בסדר גם להגדיר איזה סטנדרט לאומי מינימלי\".\nואנס התנגד ל\"חוק כבוד הנישואין\" , המחייב את הממשל הפדרלי ואת כל המדינות להכיר בתוקף של נישואים חד-מיניים ובין-גזעיים. כמו כן, הצהיר: \"אני מאמין שנישואים הם בין גבר אחד לאישה, אך אני לא חושב שנישואים גאים הם נושא רלוונטי כרגע. אני לא אחד מאלה שמחפשים לקחת משפחות של אנשים ולקרוע אותן לגזרים\". מלבד זאת, ואנס הגיש הצעת חוק שתהפוך טיפול להתאמה מגדרית בקטינים לעבירה פדרלית ותחסום את השימוש בכספי משלמי המיסים עבורו, והצהיר כי \"בשום פנים ואופן אין לאפשר לרופאים לבצע את הניתוחים הנוראיים והבלתי הפיכים הללו בילדים קטינים\".\nבנאום שנשא ב-2021 האשים ואנס את \"השמאל חסר הילדים\" בבעיותיה של ארצות הברית. הוא שיבח את ראש ממשלת הונגריה, ויקטור אורבן על כך שעודד זוגות נשואים בהונגריה להביא כמה שיותר ילדים לעולם, וטען כי להורים צריכה להיות השפעה גדולה על התהליך הדמוקרטי מאשר לאנשים שאינם הורים. ואנס טען ששיעורי האלימות במשפחה \"הרקיעו שחקים\" בשנים האחרונות בשל מה שהוא כינה \"המלחמה של החברה המודרנית במשפחות\", וזאת על אף שבעשורים האחרונים, שיעורי האלימות במשפחה ירדו. בנוסף לכך, בהצהרה מעוררת מחלוקת, הצהיר כי \"אם הורים אוהבים את ילדיהם, הם יישארו נשואים, גם כשמדובר בזוגיות אלימה\". \n\nואנס טען כי טראמפ מבצע דמוניזציה כלפי מהגרים לארצות הברית, אך במרוץ לסנאט כינה שוב ושוב את ההגירה הבלתי חוקית לארצות הברית \"מטונפת\". כמו כן, ב-2022 טען ואנס כי \"הדמוקרטים החליטו שהם לא יכולים לנצח בבחירות האמצע הקרובות, אלא אם כן יביאו מספר גדול של בוחרים חדשים שיחליפו את הבוחרים שכבר נמצאים כאן\". כאשר הואשם על ידי מתנגדיו הפוליטיים שבדבריו יש משום תמיכה בתאוריית \"ההחלפה הגדולה\", שטוענת כי יש ניסיון להחליף את האוכלוסייה הלבנה האמריקאית במהגרים, טען ואנס כי זו השמצה חסרת בסיס כלפיו וכי ילדיו שלו עצמו הם ממוצא מעורב (אשתו של ואנס היא ממוצא הודי).\nואנס תמך בהצעה של טראמפ לבנות חומה בגבול עם מקסיקו ודחה את הטענה שהתומכים בבניית החומה הם גזענים. הוא הציע שהממשל הפדרלי ישקיע כ-3 מילארד דולר כדי לסיים את בניית חומת טראמפ. ואנס טען כי אי אבטחת הגבול הדרומי של ארצות הברית הניעה את משבר האופיואידים בארצות הברית, בכך שאיפשרה הגירה בלתי חוקית וסחר בסמים. במהלך מרוץ הבחירות שלו לסנאט ב-2022, הוא טען שהנשיא ג'ו ביידן מציף את אוהיו בסמים לא חוקיים בכך שאינו מטפל בגבול הדרומי.\nב-2023 הציג ואנס הצעת חוק שתהפוך את האנגלית לשפה הרשמית של ארצות הברית.\n\nבנאום בוועידת הביטחון של מינכן, ואנס אמר כי ארצות הברית איננה רוצה לפרוש מנאט\"ו, אך טען שארצות הברית צריכה להתמקד יותר במזרח אסיה, וכי מדינות מסוימות החברות בנאט\"ו אינן מוציאות מספיק כסף למען ביטחונן. כך למשל, ואנס אמר שההצהרה של טראמפ שהוא יעודד את רוסיה לתקוף חברות בנאט\"ו שאינן עומדות בהתחייבויותיהן הפיננסיות במסגרת הברית, היא \"קריאת השכמה\" לאירופה ולהוצאות הביטחון שלה.\nואנס מתח ביקורת על הסיוע הכספי והצבאי האמריקאי לאוקראינה במלחמת אוקראינה–רוסיה, וטען כי אין אפשרות לספק לאוקראינה מספיק נשק כדי שתנצח, וכי האינטרס האמריקאי הוא \"להשלים עם זה שאוקראינה תיאלץ לוותר על חלק משטחיה לרוסים\". בראיון עם סטיב באנון, ואנס הצהיר \"לא באמת אכפת לי מה קורה לאוקראינה\". בדצמבר 2023, הוא ספג ביקורת רבה על כך שקרא להשעיית סיוע נוסף לאוקראינה, מכיוון שלדבריו, הכסף \"ישמש את שריה של אוקראינה כדי לקנות יאכטה גדולה יותר\".\nואנס הוא תומך נלהב של מדינת ישראל ותיאר את מערכת היחסים בין המדינות כ\"מערכת יחסים תרבותית, מוסרית, פוליטית\". ואנס תומך בהמשך הסיוע הצבאי האמריקאי לישראל במלחמת חרבות ברזל. ואנס מתח ביקורת על ממשל ביידן בנוגע לעיכוב משלוח נשק מונחה לישראל, וטען כי חמאס נושא באחריות מלאה לכל מקרי המוות של האזרחים ברצועת עזה. כשנשאל אם יתמוך בפעולה צבאית נגד איראן לאחר שמיליציות שקשורות לאיראן תקפו חיילים אמריקאים, ואנס אמר שזו תהיה \"טעות\", והעלה חשש שזו תהיה הסלמה משמעותית במזרח התיכון.\n\nואנס תומך בדיני הגבלים עסקיים, בהגברת רגולציה של התנהלות תאגידים ובחקיקה נגד ריכוזיות כלכלית. הוא הביע דאגה שלחברות טכנולוגיה גדולות יש השפעה רבה מדי על הפוליטיקה האמריקאית ועל זרימת המידע באינטרנט, קרא לפרק את \"גוגל\" ורמז שיש לפצל את \"מטא\". בנוסף לכך, הביע תמיכה בפעולותיה של יו\"ר נציבות הסחר של ארצות הברית, לינה קאן, שלדבריו \"עושה עבודה די טובה\", וציין את אכיפת ההגבלים העסקיים שלה נגד חברות טכנולוגיה.\nביחס לזכויות עובדים, הכריז ואנס כי הוא תומך בהסכמים קיבוציים, אך התנגד לחוק המרחיב את זכויותיהם של העובדים להתארגן ולנהל משא ומתן קיבוצי מורחב יותר. במקום זאת הוא הביע תמיכה בהצעות של הקבוצה השמרנית American Compass, הכוללת הקמת מועצת פועלים.\n\nואנס תמך בחקיקה שקידם ממשל ביידן המאפשרת למדיקר לנהל משא ומתן על מחירי התרופות. ב-2022 היה שותף להצעת חוק שקידמה הגבלה למחיר האינסולין. הוא אף ציין כי אין בכוונתו לבטל את חוק הגנת החולה וטיפול בר השגה וכי הוא תומך בקידום ייבוא תרופות מחו\"ל.\nואנס התנגד לקיצוץ בביטוח הלאומי. אף על פי כן, הוא חושב שיש צורך לבצע רפורמה בביטוח הלאומי לאור מגמת הזדקנות האוכלוסייה בארצות הברית. הוא הצהיר כי \"אני לא תומך בקיצוץ בביטוח לאומי או במדיקר ואני חושב שהפרטת ביטוח לאומי היא רעיון רע\".\n\nואנס ממעיט בהשפעות שינוי האקלים ואף הכחיש את קיומו של משבר האקלים. הוא אף קידם בסנאט חוק המבטל את זיכויי המס הפדרליים עבור כלי רכב חשמליים, וטען כי סבסוד כלי רכב חשמליים הם \"חלומות בהקיץ על אנרגיה ירוקה\".\n\n אתר האינטרנט הרשמי של ג'יי. די. ואנס (באנגלית)\nג'יי. די. ואנס באתר המדריך הביוגרפי של הקונגרס של ארצות הברית (באנגלית)\n ג'יי. די. ואנס, ברשת החברתית פייסבוק\n ג'יי. די. ואנס, ברשת החברתית אקס (טוויטר)\n ג'יי. די. ואנס, ברשת החברתית אינסטגרם\n ג'יי. די. ואנס, ברשת החברתית Goodreads\n גילי איזיקוביץ, \"יומני האפלצ'ים\" היה ספר מרתק. נטפליקס הפכה אותו למלודרמה זולה, באתר הארץ, 23 בנובמבר 2020\n נתנאל שלומוביץ, פרשנות בחירת טראמפ בג'יי. די. ואנס לסגנו הבהירה שהשיקול הבלעדי שמנחה אותו הוא נאמנות למנהיג, באתר הארץ, 16 ביולי 2024\nליטל סמט, מספר 2 של טראמפ: יוצא מרינס התומך ברגולציה נוקשה על מגזר הטכנולוגיה, באתר כלכליסט, 16 ביולי 2024",
    "pageid": 2101044
  },
  {
    "title": "גזלייטינג",
    "extract": "גזלייטינג (מאנגלית: Gaslighting; בעברית: גִּזְלוּת דעת או גִּזְלוּת) היא צורת התנהגות הכוללת מניפולציה של הזולת כדי לגרום לו לפקפק בתפיסותיו, בחוויותיו, בתפיסת המציאות שלו או באופן בו הוא מבין מאורע. המושג משמש בעיקר בשפת הדיבור ופחות בשפה המקצועית. מדי פעם יש התייחסויות למושג בספרות הטיפולית, למשל בהקשר של טקטיקות מניפולטיביות של אנשים הסובלים מהפרעת אישיות אנטיסוציאלית. בעבר השתמשו במושג זה כדי להתייחס למניפולציה קיצונית העלולה להביא לגרום לאשפוז פסיכיאטרי. מקור המונח במחזה של פטריק המילטון \"Gas Light\" משנת 1938, שעובד לסרט Gaslight משנת 1944, אם כי המונח לא צבר פופולריות עד אמצע שנת 2010.",
    "pageid": 1715314
  },
  {
    "title": "גיברלטר",
    "extract": "גיברלטר (באנגלית: Gibraltar; נהגה באנגלית: \"גִ'יבְּרוֹלטְר\", ובספרדית: \"חיברלטר\") היא טריטוריה של הממלכה המאוחדת, הנמצאת בקצה הדרום-מערבי של אירופה, בחצי האי האיברי. גיברלטר שוכנת מצפון למצר גיברלטר, נקודת הכניסה של האוקיינוס האטלנטי לים התיכון, ומשקיפה על מפרץ גיברלטר. גודלה של הטריטוריה הוא כשבעה קילומטרים רבועים, והיא חולקת גבול משותף עם ספרד מהצפון, ומשאר כיווניה גובלת בים התיכון. לגיברלטר חשיבות היסטורית לבריטניה ולכוחות המזוינים שלה. בטריטוריה שוכן בסיס של הצי המלכותי הבריטי.",
    "pageid": 2361
  },
  {
    "title": "דונלד טראמפ",
    "extract": "דונלד ג'ון טראמפ (באנגלית: ‏‏?‏; נולד ב-14 ביוני 1946), הוא פוליטיקאי, איש עסקים, יזם בנייה ולשעבר מפיק ומנחה ריאליטי אמריקאי, שכיהן כנשיא ארצות הברית ה-45 בין השנים 2017–2021.\nטראמפ הוא בעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבנייה, בהפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני, כמו גם כמה מיוזמותיו המפורסמות הנושאות את שמו, הפכו אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית בהפקתו והנחייתו בשם \"המתמחה\", אשר שודרה בשנים 2004–2015. בבחירות המקדימות לקראת בחירות לנשיאות ב-2016 נבחר למועמד המפלגה הרפובליקנית תוך שינוי אופי המפלגה משמרני לפופליסטי-ימני, המכונה על שמו – טראמפיזם. בבחירות עצמן גבר על יריבתו הילרי קלינטון מהמפלגה הדמוקרטית.\nעם כניסתו לתפקיד מיהר טראמפ לחתום על שורת צווים נשיאותיים, בהם הצו שאסר כניסה והגירה של אזרחים מכמה מדינות בעלות רוב מוסלמי לאחר שכינה את מדינתם כמדינות \"מועדות לטרור\". צווים אחרים נגעו להפחתת רגולציות על עסקים והגנת הסביבה, לצד קידום חקיקה של הורדת מיסים מסיבית. במדיניות חוץ קידם מדיניות בדלנית שאותה הגדיר \"אמריקה תחילה\": הוא פרש ממשא ומתן בשותפות הסחר הטראנס-פסיפית ומהסכם פריז העוסק בשינויי האקלים, הטיל מכסי יבוא שעוררו מלחמת סחר עם סין, והוציא את כוחות ארצות הברית ממלחמת האזרחים בסוריה. יחסו לישראל תואר כחיובי ביותר, בין השאר כשהכיר בירושלים כבירת ישראל ובריבונות ישראל ברמת הגולן, קידם את הסכמי אברהם לנורמליזציה ביחסים בין ישראל למספר מדינות ערביות, ונקט קו תקיף נגד איראן, בין היתר כשפרש מהסכם הגרעין עם איראן וכשהורה לחסל מספר בכירים בכוחותיה.\nטראמפ התמודד לקדנציה שנייה בבחירות לנשיאות 2020, אך הפסיד למועמד הדמוקרטי ג'ו ביידן. לפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים להפוך את תוצאות הבחירות ולערער על הלגיטימיות שלהן, תוך טענה שקרית להונאת בחירות נרחבת. עוד לפני הבחירות סירב טראמפ להתחייב כי יקבל את התוצאה אם יפסיד. הוא ותומכיו הפיצו תאוריות קונספירציה, ניסו להשפיע על תהליך ספירת הקולות במדינות מתנדנדות, להחרים מכונות הצבעה, להשפיע על פקידים במשרד המשפטים, ובמשרד ההגנה ובצבא להתערב בבחירות, ובניסיונות לשבש את הליך ספירת האלקטורים בבירה. בסופו של דבר התקיימה הסתערות של תומכי טראמפ על הקפיטול. פעולות אלה, תוארו על ידי גורמים רבים כניסיון הפיכה. חרף דחייה של טענותיו בבתי המשפט, טראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה.\nטראמפ הוא הנשיא האמריקאי הראשון שנעצר, והוא הנשיא הראשון שנשפט ויישפט הן בבית משפט מדינתי על זיוף מסמכים עסקיים, והן בבית משפט פדרלי על החזקת מסמכי מדינה מסווגים. ב-2 באוגוסט 2023, הוגש כתב אישום נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח. ארבע מדינות, בהן ג'ורג'יה, ניו יורק, מקיימות הליכים פליליים נגד טרמאפ ועוזריו. מדינות אחרות כמו קולורדו ומיין קידמו פסיקות שאוסרות עליו מלרוץ לנשיאות בתחומן בגלל תרומתו לניסיון ההפיכה. אך בית המשפט העליון פסל את הפסיקה בטענה שרק בית הנבחרים יכול לפסול מועמד בשל טענות אלו. במאי 2024 הורשע בבית משפט בניו יורק בזיוף מסמכי תאגיד על מנת להסוות דמי שתיקה ששילם לאישה עמה קיים יחסי מין מחוץ למסגרת נישואיו.\nטראמפ מתמודד בבחירות לנשיאות ארצות הברית בשנת 2024.",
    "pageid": 132838
  },
  {
    "title": "דרגות צה\"ל",
    "extract": "דַרְגות צה\"ל מחולקות לשלוש קבוצות: דרגות חוגרים, טוראי עד סמל ראשון; דרגות נגדים, מדרגת רב־סמל עד דרגת רב־נגד; ודרגות קצינים, מדרגת סגן־משנה עד דרגת רב־אלוף. סימני הדרגה של החוגרים נענדים על הזרוע, בין המרפק לכתף, ואילו דרגות הנגדים והקצינים נענדות על כותפות  החולצה.\nדרגות רבות בצה\"ל נקראות ביום־יום בראשי התיבות שלהן. נהוג לבטא ראשי תיבות בני שלוש אותיות כמילה המנוקדת בשני קמצים, אחד בכל אחת משתי האותיות הראשונות בראשי התיבות. כך, למשל, רב־סמל בכיר נכתב רס\"ב ומבוטא רָסָ\"בּ או רָסָ\"ב.",
    "pageid": 15810
  },
  {
    "title": "האח הגדול (תוכנית טלוויזיה ישראלית)",
    "extract": "האח הגדול היא תוכנית מציאות ישראלית המבוססת על תוכנית האח הגדול העולמית – פורמט הולנדי, ששודר לראשונה בשנת 1999 ומאז משודרת בקרוב ל-70 מדינות בעולם. בתוכנית נאספים מספר מתמודדים, שנבחרו על ידי הפקת התוכנית והם מוכנסים למרחב מגורים גדול עם דיירים נוספים, המכונה \"בית האח הגדול\". בזמן שהותם בבית, מצולמים ומוקלטים המתמודדים בכל רגע, והתוכנית מאפשרת צפייה בהם בשידור חי (באינטרנט או בערוץ טלוויזיה) או כתוכנית סיכום מדי כמה ימים. המתמודדים שוהים ב\"בית האח הגדול\" למשך פרק זמן מוגדר ובמהלכו עליהם למלא משימות שמטילה עליהם הפקת התוכנית. במהלך התוכנית, מודחים דיירי הבית (לרוב מתקיימת הדחה אחת לשבוע) עד לתוכנית הגמר, בה לוקחים חלק חמשת הדיירים האחרונים שנשארו בבית. בסיום הגמר, מוכרז הדייר האחרון שנותר בבית כמנצח וזוכה בפרס.\nשמה של התוכנית נלקח מהרומן \"1984\" מאת ג'ורג' אורוול, בו \"האח הגדול\" הוא דמות טוטליטארית, \"רואה כול\", השולטת ב\"אוקיאניה\" ובחיי תושביה.\nבישראל, עלתה העונה הראשונה של התוכנית ב-1 בספטמבר 2008 במסגרת שידורי קשת של ערוץ 2 בהנחיית ארז טל ואסי עזר. בנובמבר 2015 לאחר תום עונת ה-VIP השנייה פרש אסי עזר מהנחיית התוכנית, ובשתי העונות הבאות והאחרונות ב\"קשת\", הנחו התוכנית ארז טל וקורין גדעון. במאי ועורך הסדרה, וגם הקול מאחורי האח הגדול, היה יורם זק. במקביל לשידור התוכנית בטלוויזיה, באתר האינטרנט של התוכנית ובאפליקציה MakoTV של הזכיינית קשת (ששידרו מתוך בית האח הגדול במשך 24 שעות ביממה), חברת הכבלים HOT הקדישה לתוכנית ערוץ ייעודי ובו שידור מצלמה רצוף מהבית, במשך 24 שעות ביממה; והחל מהעונה השנייה גם חברת הלווין yes הקדישה ערוץ ייעודי לתוכנית, בדומה לזה של \"HOT\", שבעבר שודר בערוץ 20 (שהפך בהמשך לערוץ המורשת), ומאז העונה השישית משודר בערוץ 26.\nעם סיומה של העונה השביעית, נודע שבסיום העונה השמינית של התוכנית, בשל שינויי בעלות בחברות בתחום הפקת התוכן הטלוויזיוני (חברת אנדמול שיין ישראל), הזכויות לשידורה של התוכנית יהיו בבעלות \"רשת\". כך, רשת שידרה את העונה התשיעית, שהיא בעצם הראשונה בבעלותה, לאחר פיצול ערוץ 2 והמעבר לערוץ 13.\nביולי 2017 פרסמה חברת \"רשת\" כי רווית ליאור-מנדל תשמש כעורכת הראשית של התוכנית ובכך למעשה תשמש כ\"אחות הגדולה\". בסוף מרץ 2018 פורסם כי המנחים החדשים לאחר המעבר לרשת יהיו עפר שכטר, אסי ישראלוף ולירון ויצמן. ב-23 במאי 2018 פרשה רווית ליאור-מנדל מתפקידה כ\"אחות הגדולה\" ועורכת התוכנית. במקומה מונה רועי עוז-פרבשטיין, ששימש כעורך העונה הראשונה של התוכנית בארץ, לפני כניסתו של יורם זק לנעליו.\nהאח הגדול עונה 9 שודרה ב-5 במאי 2018 בערוץ 13. פרק הבכורה זכה ל-29% רייטינג, ובנקודת שיאו זכה הפרק ל-33% אחוזי רייטינג עם כמיליון צופים. השידור החי מבית האח הגדול לאורך כל העונה הזו שודר בערוץ 26 ב-HOT וב-YES, ולראשונה גם בסלקום TV, פרטנר TV, באתר ובאפליקציית \"רשת\".\nהאח הגדול VIP עונה 3 שודרה ב-12 בינואר 2019 והסתיימה ב-2 במרץ 2019. בנובמבר 2018 נודע כי גיא זו-ארץ ינחה את התוכנית לצד לירון ויצמן ויחליף את ישראלוף ושכטר בתפקיד ההנחיה.\nהעונה העשירית של התוכנית הועלתה לשידור ב-1 בינואר 2020 והסתיימה ב-4 באפריל 2020. כחודש לפני סיום התוכנית משדרי ההדחה היו ללא קהל לאור הנחיות התפרצות נגיף הקורונה בישראל.\nהאח הגדול VIP עונה 4 עלתה לשידור ב-10 ביולי 2021. זוהי עונת ה-VIP השנייה של רשת.",
    "pageid": 577035
  },
  {
    "title": "האח הגדול עונה 14",
    "extract": "האח הגדול עונה 14 היא העונה ה-14 של תוכנית המציאות \"האח הגדול\", והעונה השמינית (כולל עונות ה-VIP) של התוכנית במצטבר שמשודרת ברשת 13. העונה עלתה לשידור ב-2 ביוני 2024. את העונה מנחים גיא זו-ארץ ולירון ויצמן.\n\nזאת העונה הרגילה מספר ארבע עשרה במצטבר והעונה השישית הרגילה ברשת 13.\nב-16 באפריל 2024, במהלך הופעה של הזמר עומר אדם בפארק הירקון, הוצג הפרומו הראשון לעונה, בו 16 דמויות חבושות מסכת ראש בצורת העין המזוהה עם התוכנית. ברקע נשמע קולו של \"האח הגדול\" שביקש מכולם: \"נא להתנהג בהתאם\", והודיע על כך שהעונה החדשה תעלה בקרוב. למחרת, ב-17 באפריל, שודר הפרומו הרשמי הראשון לעונה, בו מוצגים כל המנצחים של האח הגדול, עם הסלוגן \"במי נתאהב הפעם?\". ב-15 במאי פורסם רשמית כי העונה תתחיל ב-2 ביוני.\nבתפקיד \"האח הדיגיטלי\", הוחלפה דיאן שוורץ בליאל קוצרי, דייר העונה הקודמת, שיראיין את הדיירים המודחים לאחר יציאתם מהבית.\nעל אף היותה העונה הרגילה הארבע עשרה שהופקה לתוכנית, היא משווקת בגופי השידור השונים כ\"עונה 6\", בשל היותה העונה הרגילה השישית של התוכנית במסגרת הזכיינית \"רשת מדיה\".\n\nבית האח הגדול בקריית התקשורת נווה אילן עוצב מחדש גם בעונה זאת. העיצוב נעשה בידי שמרי גל נובק, שעיצב את הבית גם בעונה הקודמת.\n\nחדרי הבית:\n\nרשימת 23 הדיירים שנכנסו לבית האח הגדול לפי סדר כניסתם (כולל דיירים \"לא אמיתיים\"):\n\nחיים טויטו – בן 29, רווק, מנתניה\nעידן גלפר – בן 29, רווק, מאשדוד\nקורלי יסמין לרוסה – בת 31, רווקה, מתל אביב\nפרידה זיו עוזיאל – בת 25, רווקה, מתל אביב\nברק מדר – בן 24, בזוגיות, מנתיבות\nנועם מדר – בן 24, רווק, מנתיבות\nהדר שירי – בת 24, רווקה, מרמת גן\nדני צ'רבוננקו – בן 29, רווק, מחיפה\nבן אדם – בן 35, רווק, מתל אביב\nאור בן דוד – בן 30, גרוש בזוגיות +1, מראשון לציון\nאמילי קופר – בת 21, רווקה, מאשדוד\n\nדנה בן שושן – בת 41, נשואה +4, מאילון\nתום ברכה – בן 41, רווק, מתל אביב\nדִינו֗ר אבשייב – בת 26, רווקה, מנתניה\nלירון טנג'י – בת 31, גרושה בזוגיות +1, מאשקלון\nאורית ג'ודי טנג'י – בת 61, נשואה +3, מאשקלון\n\nיהב ארהבור – בן 26, רווק, מרמלה\nיוסי פריאנטי – בן 29, נשוי +1, מלוד\nעינב שרי – בת 24, רווקה, מתל אביב\nמלאני למברסקי – בת 24, בזוגיות, מתל אביב\nצחי פלג – בן 50, נשוי +3, מכפר יונה\nמלי קליגר – בת 23, גרושה, מביתר עילית\n\nגאיה הראל – בת 26, רווקה, מהרצליה\nיהודה אוחיון – בן 28, רווק, מאמונים\nהערות\n\nביום ה-4, נכנס לבית יהב ארהבור, במסגרת כניסת ביניים, לאחר ששני הדיירים ה\"לא אמיתיים\", \"גאיה\" ו\"יהודה\", יצאו מהבית עם סיום המשימה הסודית.\nביום ה-7, נכנסו לבית יוסי פריאנטי ועינב שרי, במסגרת כניסת ביניים.\nביום ה-13, נלקחה המתמודדת קורלי לרוסה מהבית לבדיקות רפואיות, לאחר שחשה ברע. ביום ה-15 קורלי הוחזרה לבית.\nביום ה-25, נכנסה לבית מלאני למברסקי, במסגרת כניסת ביניים. מלאני נכנסה לבית כבר ביום הראשון תחת השם הבדוי \"גאיה\", כדיירת AI, ויצאה ביום הרביעי בסיום המשימה הסודית. כעת נכנסה מלאני באופן מלא לבית ותחת זהותה האמיתית.\nביום ה-30, נערכה הדחת הזוגות הראשונה בתולדות האח הגדול. הדיירים התחלקו לזוגות, במסגרתם הגולשים בבית הצביעו לזוג האהוב עליהם. הזוג הכי פחות אהוב, עמד להדחה, אחד נגד השני (בדומה להדחת הדו-קרב מהעונה הקודמת) זוג זה היו עידן ויוסי, ובתום ההדחה, הודח עידן מהבית.\nביום ה-32, הוצאו כל הדיירים מהבית, למעט חיים. חיים \"החזיר את הדיירים בזמן\" לאירוע הכניסה. במסגרת החזרה בזמן, כל הדיירים לבשו את הבגדים אותם לבשו באירוע הכניסה, כך גם המנחים. חיים (הדייר הראשון שנכנס באירוע הכניסה) היה צריך לבחור דייר אחד שיכנס חזרה לבית, ובחר באור. לאחר מכן, גם אור היה צריך להחזיר דייר לבית, ובחר בדני. כך הרצף נמשך: דני בחר ביוסי, יוסי בחר ביהב, יהב בחר בהדר והדר בחרה באמילי. כתוצאה מכך, נותרו שבעה דיירים מחוץ לבית: בן, ברק, מלאני, נועם, עינב, פרידה וקורלי, שהועמדו להדחה השביעית של העונה. בסוף הערב, הדייר שהודח היה ברק.\nביום ה-35, נכנסו לבית צחי פלג ומלי קליגר במסגרת כניסת ביניים. לפני שנכנסו, צחי ומלי \"התקשרו\" לטלפון הבית והעמידו להדחה באופן פומבי. לאחר העמדתם להדחה בפומבי, שאר הדיירים העמידו גם הם להדחה בפומבי.\nביום ה-46, התחרו ביניהם שישה ממודחי העונה (אורית, דינור, דנה, יהב, עידן וצחי; ברק, לירון ותום ויתרו על ההזדמנות), על הזדמנות לחזור ליום אחד לבית, ובתום אותם 24 שעות אלה, בחרו דיירי הבית בלבד מי מבין שניהם יישאר כדייר קבוע. שני הדיירים שזכו בהזדמנות השנייה היו אורית ועידן, ועידן נשאר כדייר קבוע.\n\nב-23 במאי 2024, לראשונה ב\"האח הגדול\", הושק קמפיין שלטי חוצות ברחבי הארץ, שעל חלקם היה כתוב את שמות הדיירים החדשים, ועל חלקם שמות רנדומלים.\nהקיר ועליו תמונות הפנים של דיירי הבית יוסר ועל מסך ערוץ 26 לא יספרו את הימים של השהייה בבית, אלא יצוין היום בשבוע. עוד נודע כי גם המשימות ותוכן העונה כולה יושפעו אף הם מאירועי ה-7 באוקטובר.\nלפני תחילת העונה, בניגוד למקובל, סייר הדייר חיים טויטו בבית האח במהלך בנייתו, על מנת לוודא שהבית מותאם לשהותו בו, עקב היותו נמוך קומה.\nלראשונה, יצר האח הגדול דיירים בעזרת תוכנת AI - התוכנה בנתה דמויות המתאימות להשתתף בבית האח הגדול, ושחקנית אחת ושחקן אחד יגלמו את הדמויות הללו לפי התסריט של התוכנה. הדיירת הראשונה שהיא שחקנית היא הדיירת גאיה הראל, לכאורה מהרצליה - בפועל היא שחקנית בשם מלאני למברסקי, מתל אביב. הדייר השני שהוא שחקן הוא הדייר יהודה אוחיון, לכאורה מאמונים - בפועל הוא שחקן בשם דוד מושנינו, מעזריקם. מאוחר יותר, ביום ה-25, למברסקי נכנסה לבית כדיירת קבועה מן במניין.\nבעקבות 4 החטופים שפורסם ב-3 ביוני שאינם בין החיים, ההפקה החליטה לבטל את השידור ובמקום זאת לצלם ולהקליט את הפרק באותו הערב, ולשדר אותו במועד מאוחר. בנוסף ערוץ 26 לא שודר על מנת שלא יתגלה את מי הכניסו לבית בכניסה השניה.\nבשונה מחוקי הפורמט, דיירי הבית נכנסו בשני חלקים של אירוע הכניסה: החלק הראשון (הערב הראשון), במסגרתו נכנסו 12 דיירים, והחלק השני (הערב השני), במסגרתו נכנסו שישה דיירים.\nבעקבות פרסום מותם של 8 הלוחמים ב-15 ביוני, משדר ההדחה השני שהיה אמור להתקיים באותו ערב נדחה ל-17 ביוני, היום ה-16.\nהחל מהשבוע השני, באתר רשת 13 החל לעלות פודאקסט שמוגש על ידי דיירי הבית, שם מדברים הדיירים על השהות שלהם בבית.\nלאחר משימת \"בית הציפורים הגדול\", הושאר 'תוכי' ליד המרפסת. מדי פעם התוכי צייץ, והושמעה הקלטה של אחד הדיירים שלא בידיעתו. ההקלטות השפיעו על השיח ומערכות היחסים בבית בהתאם.\nלראשונה בתוכנית, הוקם חדר ליד חדר האח הגדול, שנקרא \"חדר השעון\". בחדר היה שימוש פעמים רבות, ביניהם תעודות הזהות של הדיירים, השפעות על הדחות ומפגשי דיירים עם קרוביהם.\nלראשונה בגרסה של רשת, התקיימה תחרות \"הזדמנות שנייה\" בין שישה ממודחי העונה, במסגרתה אחד ממודחי העונה חזר כדייר קבוע.\n\nדיירי ה-AI – ביום ה-1, ערב הכניסה הראשונה, הטיל האח הגדול משימה סודית על שני הדיירים הראשונים בבית - חיים ועידן. האח הגדול סיפר להם כי העונה ייכנס דייר או דיירת (למעשה - שניים, אך את זה גם עידן וחיים לא יודעים) אשר נבנו בעזרת תוכנת AI - האח הגדול ביקש מהתוכנה לבנות לו תסריט של דייר או דיירת שיכולים להשתתף באח הגדול - ושחקנים מגלמים את הדמויות האלו בבית האח הגדול. המשימה הסודית של חיים ועידן היא להצליח לזהות מי הוא או היא, דיירי הAI. אם יצליחו במשימתם זו (חלק מהמשימה כרוך בכך שתישאר סודית ואף אחד מהדיירים האחרים לא יגלה שהם במשימה) יקבלו חסינות מההדחה הראשונה. בסיום המשימה, בשל העובדה שחיים ועידן הצליחו לחשוף רק דייר אחד לא אמיתי (את יהודה/דוד, ולא את גאיה/מלאני) - הם נכשלו במשימה ולא זכו בחסינות.\nמשימת הדייטים – ביום ה-9, האח הגדול הודיע לדיירים שבמשימה זאת יכירו אחד את השני יותר לעומק. פרידה, דני, יהב, עידן, אור ובן היו צריכים לבחור דייר אחר שאיתו ירצו לצאת ל\"דייט\", לאחר שנבחרו על ידי הדיירים כדיירים ה\"מסקרנים\". יהב בחר בקורלי, פרידה בחרה ביוסי, עידן בחר בעינב, אור בחר באורית, דני בחר בתום ובן בחר בדנה. בשלב השני של המשימה, דני, אור, אורית, תום, הדר, ברק, נועם, קורלי ועידן היו צריכים \"להדגים איך הם מנשקים\" על \"מצלמת הנשיקות\" שהוצבה בחדר האח הגדול. בשלב השלישי של המשימה, האח הגדול חילק לדיירים סודות של דיירים אחרים, והם היו צריכים לנחש של מי הסוד. אם רוב הדיירים חשבו שהדייר צדק, למרות שבעצם טעה, ירדו מתקציב השבועי 200 שקלים. בסוף המשימה, נודע לדיירים שהסכום שירד לדיירים מתקציב המותרות הוא 700 שקלים סה\"כ.\nמשימת הכינים – ביום ה-18, פרידה נקראה לחדר האח הגדול וקיבלה משימה סודית: לשכנע את אורית שיש לה כינים. לאחר מכן, כל הדיירים, שרוכזו בסלון בעוד שאורית נשארה בחדר האח הגדול, הצטרפו למשימה, שם נאמר להם שדני והדר צריכים לגרום לאורית לבדוק אם יש להם כינים, ונועם ותום צריכים לגרום לה למרוח להם על הראש מיונז, כ\"טיפול מונע\". בנוסף, ארבעה דיירים מתנדבים יצטרכו לגרום לאורית להחליף להם מצעים, בעוד שכל הצלחה בתת-משימה תוסיף לתקציב השבועי 600 שקלים. הדיירים נכשלו במשימה וקיבלו תקציב בסיסי.\nבית הציפורים הגדול – ביום ה-22, הדיירים התחלקו לשלוש קבוצות לפי תכונות: קבוצת היענים (הדיירים שטומנים את ראשם בחול; בן, ברק, חיים, יוסי ועינב), קבוצת הטווסים (הדיירים האגואיסטים; אמילי, דנה, הדר, נועם ופרידה) וקבוצת הנשרים (הדיירים הדורסניים; אור, אורית, דני, יהב, עידן וקורלי). לדיירים נודע כי לכל קבוצה יש 30 ביצים, והמשימה שלהם היא להשיג כמה שיותר מהם. במהלך המשימה, התקיימו מספר תתי-משימות, שיכלו לזכות את הקבוצות בביצים, ולהוריד את כמות הביצים לקבוצות. דרך נוספת להשיג ביצים, היא מהתרנגולת שבחצר, ממנה יכולים לקחת ביצה כשישמעו את צליל הקרקור. הדיירים יכולים גם לגנוב ביצים מקבוצה אחרת, אלא אם כן מישהו מהקבוצה היריבה נגע בהם, במקרה כזה יצטרכו לתת ביצה נוספת מקבוצתם ולהחזיר את הביצה שגנבו. הקבוצה שתסיים את המשימה עם כמות הביצים הגבוהה ביותר, תקבל 'כוח גדול' להמשך השבוע. בחצר הוצבו ביצי זהב, חלק מהן כיתרון, וחלקן כחיסרון לתקציב השבועי. את פתיחת הביצים, הם יכולים לעצור אחרי איזה ביצה שירצו. על הביצה הראשונה שפתחו, נכתב \"תקציב מותרות\", שם הדיירים הפסיקו את הפתיחה וקיבלו תקציב מותרות. הקבוצה שסיימה את המשימה עם כמות הביצים הגדולה ביותר, היו קבוצת הטווסים, שניהלו את ישיבת התקציב והרכיבו את רשימת ההדחה המלאה לבדם.\nבית הקלפים – ביום ה-29, הדיירים התחלקו לסדרות קלפים, בעוד שמלאני קיבלה את תפקיד הג'וקר על ידי האח הגדול. בכל פעם שישמעו את המוזיקה, הדיירים היו צריכים להגיע בהקדם האפשרי לחפיסת הקלפים שליד חדר האח הגדול, ולהוציא 3 קלפים ממנה. הדייר של הקלף הכי נמוך שיצא מהחפיסה, היה צריך להטיל את המשימה הנתונה על שני הדיירים האחרים שיצאו מהחפיסה. בשלב מסוים של המשימה, אור והדר נקראו לחדר האח הגדול, שם התחרו בדו-קרב פוקר פייס, במסגרתו היו צריכים לשמור על פנים חתומות בעוד שהם שומעים או רואים דברים מסוימים באמצעות האוזניות. בסוף הדו-קרב, הדר ניצחה את אור וזכתה בתקציב אישי של 100₪. ביום השני למשימה, מלאני, הג'וקר, דירגה את הדיירים מקלף האס עד לקלפי השתיים לדעתה (מהאהוב ביותר להכי פחות), וכך הדיירים החליפו ביניהם את הקלפים. בהמשך המשימה, לכל אחד ממשפחת המלוכה ניתנה תכונה, והם היו צריכים לדרג את הדיירים מהכי הרבה להכי קצת באותה תכונה. בסוף המשימה, הדיירים קיבלו תקציב מותרות, לפני שמלאני, הג'וקר, יכלה לקנות תמונות של משפחות הדיירים (150 שקלים לתמונה) מהתקציב השבועי. מלאני בחרה לקנות את כל התמונות, לכן הדיירים סיימו את המשימה עם תקציב בסיסי.\nמשימת הטלפון – ביום ה-35, הוצב טלפון ציבורי בבית, במסגרתו העמידו הדיירים החדשים, צחי ומלי, להדחה באופן פומבי. ביום ה-36, אל הטלפון התקשרה אורית, מודחת העונה והעירה את הדיירים. את המשימה הדיירים התחילו עם תקציב בסיסי, בידיעה שבמהלך המשימה יוכלו להפוך את התקציב למותרות. ביום ה-37, \"שודרג\" הטלפון לטלפון נייד, במסגרתו קיבלו אפשרויות \"לבזבז\" את הכסף שצברו (4,500 שקלים).  בסוף המשימה, התחילה נזילה של כסף מהתקציב, בעוד שכדי לבטל אותו, הדיירים היו צריכים ללחוץ על הכפתור שהתמקם באמצע הסלון. הדייר שילחץ על הכפתור, יהיה צריך להעמיד דייר להדחה - שיועמד להדחה במשך כל העונה עד להודעה חדשה. נועם לחץ על הכפתור, והעמיד את אור להדחה. נועם עצר את הסכום בתקציב מותרות, ולכן הדיירים הצליחו במשימה.\nבית הבובות – ביום ה-42, כל אחד מהדיירים (לפי סדר האלפבית) בחר דייר אותו הוא חושב שהוא יכול לנצח. כמה שעות לאחר מכן, נפתחה הצבעה באתר רשת 13, בו הגולשים הצביעו לדייר המועדף עליהם מכל צמד. ביום ה-43, כל אחד מהצמדים נכנס לחדר המשימות, שם ביצעו אודישן מול ארבעה ילדים במסגרתו יצטרכו להעביר להם הצגה, ומה שנאמר לדיירים זה שהילדים הם אלה שהחליטו את המנצח מכל צמד, למרות שההצבעה מוקדם יותר הייתה הקובעת. המנצחים הפכו לצעצועים חדשים (הדר ניצחה באופן אוטומטי, לאחר שצחי הודח): אור - דינוזאור, בן - בובת סמי הכבאי, דני - בובת קן, הדר - בובת חד קרן, מלאני - ווקי טוקי, נועם - אוטוטריק ופרידה - ראש דשא. המפסידים הפכו לצעצועים ישנים: אמילי - בובה מזמרת, חיים - בועות סבון, יוסי - קוף מצילתיים, מלי - מר גמיש, עינב - בובה משומשת וקורלי - ברווז גומי. במסגרת המשימה, כל אחד מהדיירים פתחו קופסאות ובתוכן פריטים מהילדות שלהם, ובסוף פתיחת הקופסאות, פרידה פגשה את אמה. ביום ה-44, קורלי ואמילי הפכו ל\"מדעניות של הבית\" והיו צריכות ליצור \"שיקוי אמת\" ממבחנות של דיירים לפי המתכון (שמורכב מתכונות). הדיירים הצליחו במשימה וקיבלו תקציב מותרות.\nהערות\n\nהערות\n\nמהכרזת העונה, היא ספגה ביקורת פומבית בטענה לחוסר רגישות למצב החטופים בעזה, שנחטפו במהלך מתקפת הפתע על ישראל באוקטובר 2023. בין הטענות שהושמעו נאמר כי תוכנית שבה אנשים כלואים שרבים על אוכל ומתגעגעים למשפחותיהם משמשים כמקור לבידור היא מנותקת ומזלזלת במצב החטופים שנמצאים בתנאים קיצוניים בהרבה. ב-27 במאי 2024, עלה קמפיין של משפחות החטופים בקריאה \"לא לנרמל את המצב\". הקמפיין הציג סרטון ובו שילוט רחוב דומה לזה שהפקת התוכנית השתמשה בו כדי לפרסם את התוכנית אך על תמונות השלטים הופיעו שמות ותמונות החטופים במקום שמות הדיירים שיכנסו.\n\n\"אח לילה\", בדומה לעונה הקודמת, משודרת פעם בשבוע בתור לייט-נייט. את התוכנית מנחים שי לי שינדלר וקווין רובין, אליהם מצטרפים מדי פרק דיירי העונות הקודמות, שי חי (עונה 7, VIP עונה 3) ומעיין אשכנזי (עונה 8). מדי פרק, מצטרפים לשי, מעיין וליהיא דיירי עבר נוספים כפאנליסטים אורחים. שני הפרקים הראשונים של העונה השנייה של אח לילה, שודרו לפני אירוע הכניסה, במטרה לקדם את עליית העונה החדשה.\n\n\"אח שלי מתחתן\", היא סדרת ספיישל בעלת שני פרקים, ששודרה ימים ספורים לפני עלייתה של העונה, וליוותה את הזוגות המאורסים של העונות הקודמות של \"האח הגדול\", בר כהן ואליאב טעטי, שי עפרי ושניר בורגיל, לחופתם.\n\nבלי המצאות (מנחה: ליאל קוצרי): ליאל קוצרי, האח הדיגיטלי של רשת 13, פוגש את המודחים הטריים שיוצאים מהבית ומדבר איתם על החוויה שלהם בבית.\nזהירות! מודח באוטו (מנחה: רומי גיאור): מדי שבוע, האחות המלווה רומי גיאור (דיירת עונת ה-VIP הרביעית), תלווה ב\"BLU טקסי\" את מודחי השבוע.\nבלי עין הרע (מנחים: גל \"גלגול\" הללי ולירז עוזרי): לירז וגלגול בתוכנית דיגיטלית שבה הם יגידו את כל מה שהם חושבים על הדיירים.\nהפודקאסט של האח (מנחים: דיירי הבית): בפודאקסט, בכל שבוע יתיישבו מול המיקרופונים שני דיירים אחרים, שם ידברו על השהות שלהם בבית.\nפולואח (מגיש: שחר נרדע): מדי שבוע, שחר נרדע מסכם את מדד העוקבים באינסטגרם של הדיירים.\n\n אתר האינטרנט הרשמי של האח הגדול עונה 14\n האח הגדול, ברשת החברתית אינסטגרם",
    "pageid": 2329341
  },
  {
    "title": "המירוץ למיליון (תוכנית טלוויזיה ישראלית)",
    "extract": "המירוץ למיליון היא הגרסה הישראלית לתוכנית המציאות האמריקאית \"The Amazing Race\". התוכנית שודרה, החל מ-5 בפברואר 2009, בערוץ 2, על ידי הזכיינית \"רשת\". עם פיצול ערוץ 2, המשכה של התוכנית עבר להיות משודר ברשת 13. בנובמבר 2022 דווח כי \"קשת 12\" רכשה את הזכויות להפקת התוכנית וכי תחל בליהוק מתמודדים לעונה התשיעית.\nבטקס פרסי האקדמיה הישראלית לטלוויזיה לשנת 2014 זכתה העונה הרביעית של התוכנית בפרס \"תוכנית המציאות הטובה ביותר\".\n\nבתוכנית מתקיימת תחרות בין מספר צוותים, אשר עוברים במהלכה במדינות שונות מסביב לעולם. המתחרים שואפים להגיע ראשונים לסוף \"קטע המירוץ\" בכל תחנה במהלך התוכנית, כדי להימנע מאפשרות של הדחה. בכל קטע של המירוץ, על כל צמדי המתמודדים לבצע משימות מאתגרות שונות. אלה, דורשות מהם כישורים שונים כגון עבודת צוות, ריכוז, תעוזה, זריזות, יכולת שכנוע, כישרון דרמטי ולעיתים גם יכולת ניווט וידע כללי.\nבכל קטע מרוץ מודח הצוות שהגיע אחרון. זאת, למעט מספר \"קטעי מרוץ ללא הדחה\", אשר אותם קבעה הפקת התוכנית מראש. הצוות המודח זוכה לעיתים בפרס כספי קטן, הניתן, בחלק מעונות התוכנית, ככרטיס \"חישגד\" לגירוד. גם הצוות המגיע ראשון לנקודת הסיום של כל קטע, זוכה ב\"פרס מפנק\", על עצם הובלתו. לבסוף נותרים שלושה צוותים במשחק והם העולים לשלב הגמר. בנקודה זאת, הצוות שמגיע ראשון לסוף קטע המירוץ זוכה בפרס הגדול, העומד על מיליון שקלים חדשים ובחלק מהעונות, כולל תוספת מעבר לפרס הכספי.\n\nבתוכנית מתחרים עשרה או שנים-עשר זוגות בעלי מאפיינים שונים, על פרס בסך מיליון שקלים חדשים. המרוץ מתבצע במדינות שונות ברחבי העולם. עלות הפקת התוכנית עומדת על יותר מחמישה מיליון ש\"ח וככזו, היא אחת מתוכניות הטלוויזיה היקרות ביותר שהופקו בישראל. התוכנית מתבססת על הפורמט האמריקאי, עם שינויים קלים.\nמנחה העונה הראשונה של התוכנית היה רז מאירמן, ובעונות 2–8, המנחה היה רון שחר (שהיה נשוי למיה קרמר, שהתחרתה בעונתה הראשונה של התוכנית עם בן זוגה באותה עת). את העונה התשיעית, המשודרת ב\"קשת 12\", מנחה יהודה לוי.\nמפיקי התוכנית, בעונות 1–4 היו איל אלקבץ ורוית ליאור-מנדל (אשר הפיקו בין היתר, את העונה הראשונה של התוכנית \"הישרדות\") ובעונות 5–9, המפיק הראשי הוא עידו ברון. עורך העונה הראשונה, הרביעית, חמישית, שישית, שביעית והשמינית הוא שחר מורד. בעונות השנייה והשלישית, העורך היה עידו גרינברג.\n\nבגרסה הישראלית בוצעו מספר שינויים אשר מבדילים אותה מהגרסה המקורית האמריקאית:\n\nהתוכנית הוארכה מעבר ל-13 פרקים המסורתיים לעונה בגרסה האמריקאית. זאת כדי להביא לניצול מקסימלי של המדרוג הגבוה לו זוכה התוכנית ולשידורה למשך תקופה ארוכה יותר. כל קטע מרוץ שנמשך פרק אחד בגרסה האמריקאית המקורית, נמשך בין שניים לשלושה פרקים בגרסה הישראלית. זאת, פרט לקטע המירוץ הראשון וקטע המירוץ האחרון (הגמר), אשר מוצגים בדרך כלל בפרק בודד.\nמשימות ה\"מעקף\" (Detour) נקראות בגרסה הישראלית \"צומת\" ו\"מעבר מהיר\" (Fast Forward) נקראת \"קיצור דרך\".\nבגרסה האמריקאית מציינים בתחילת כל קטע את התקציב שמקבלים המתמודדים להשלמתו. אם לזוג אזל הכסף באופן לא צפוי, גם עובדה זו זוכה לאזכור. בגרסה הישראלית, לעומת זאת, מלבד בעונה הראשונה, לא מצוין הסכום הכספי אותו קיבלו המתמודדים. עם זאת, בעונות בהן חברת אשראי הייתה בין נותנות החסות לתוכנית, בכל עת בה זוגות נדרשו לשלם במהלך המירוץ, הם הוצגו כשהם שולפים את כרטיס האשראי שניתן להם מהפקת התוכנית.\nהפרסים שונו (פירוט בנפרד תחת כל עונה).\nבשונה מהפורמט האמריקאי, גמר התוכנית הישראלית מצולם אחרי שידור רוב פרקי התוכנית והתקיים בחלק מהעונות מחוץ לישראל.\n\nרק בעונה הראשונה התחרו עשרה צוותים במקום 11 בגרסה האמריקאית.\nהפרסים: מיליון שקלים חדשים ושני רכבים היברידיים לזוכים, חופשה באירופה למקום השני, חופשה בארץ למקום השלישי.\nשלושת הזוגות שנותרו אחרונים במירוץ, תום וגיל, מיה ועמיחי וגיא ושי, וכן כל המודחים, טסו ב-30 במאי 2009, לצילום המשימה האחרונה של פרק גמר התוכנית ביעד סודי. מאוחר יותר התברר יעד זה כניו זילנד, המדינה ממנה חזרו המשתתפים לארץ טרם צילום חלקו האחרון של פרק הגמר. בעונה השנייה הנושא לא נשמר בחשאי ולאחר שהחל השידור הטלוויזיוני של הפרקים, פורסם בתקשורת שהמתמודדים נסעו לסינגפור לצילומי שני פרקי הגמר.\n\nהפרסים: מיליון שקלים חדשים לזוכים, שני קטנועים למקום השני וחופשה בחו\"ל לזוג במקום השלישי.\nהחל מהעונה השנייה של התוכנית, סימן ה\"סיבוב פרסה\" וסימן ה\"עצור\" הם בעלי משמעות השונה מזו שבפורמט המקורי. ברוב קטעי המירוץ, כל הזוגות נדרשים לבחור איזה צוות הם רוצים \"לסובב\" או לעצור. הצוות שקיבל את מירב הקולות באותו קטע מרוץ, נאלץ לבצע גם את משימת הצומת השנייה או לחכות זמן שנקבע מראש (בדרך-כלל 15–30 דקות), בהתאמה.\nהתווספו קטעי מרוץ ללא הדחה: ארבעה במספר. הצוות שהגיע אחרון קיבל עונש מסוים, כגון משימות \"פס האטה\", או עונש של המתנה טרם קבלתו לנקודת הסיום.\nבחלק גדול מקטעי המירוץ נערכו משימות \"דו-קרב\" בין הצוותים. הצוותים התחרו ביניהם במשימה ראש בראש, שהמנצח בה המשיך הלאה במירוץ והמפסיד חיכה להגעתו של הצוות הבא לעריכת דו-קרב נוסף. הצוות שנשאר אחרון מבין כל הצוותים קיבל עיכוב של רבע שעה לפני שקיבל את הרמז הבא.\n\nבעונה השלישית של התוכנית נוסף \"כרטיס גלגל הצלה\". הכרטיס מאפשר לזוג שהגיע ראשון לחלק מנקודות הסיום היומיות בחירה בין הצלת הזוג שהגיע אחרון לאותה נקודה, לבין קבלת יתרון על הזוגות האחרים בהזנקה הבאה על ידי הזנקתו שעה אחת מוקדם יותר. עוד נוסף \"סיבוב פרסה כפול\" בו הזוג שנבחר על ידי יתר הזוגות לבצע משימה נוספת, ובכך להתעכב, התבקש לבחור בעצמו זוג נוסף עליו הוא מטיל את ביצוע המשימה השנייה באותו קטע.\nהיו שני קטעי מרוץ ללא הדחה בלבד: העונש בקטע הראשון היה להמשיך ללבוש את כל הבגדים החמים שלבש הצוות בפריז גם לאורך כל שהותו בקטע המירוץ הבא שבברזיל החמה; ובקטע המירוץ השני, הזוג שהגיע אחרון נאלץ להמתין חצי שעה טרם הזנקתו לקטע המירוץ הבא.\nכמעט כל קטעי המירוץ נפרסו על פני שלושה פרקים, לעומת ממוצע של שני פרקים בעונות הקודמות.\nלראשונה הוצג סוג חדש של משימה: \"מסלול משותף\". במשימה מסוג זה שני צוותים חוברים לביצוע משימה יחדיו. הצוות שהגיע ראשון לאתר בו מבוצעת המשימה רשאי לקבוע האם הוא מעוניין לחבור לזוג שהגיע מיד אחריו או להמתין לזוג אחר.\n\nבעונה הרביעית התחרו 14 זוגות על כרטיס העלייה למטוס, בשתי קבוצות שונות, כשבכל אחת שבעה זוגות. ששת הזוגות המנצחים שהגיעו לנקודת המפגש לקראת היציאה מישראל, נתקלו לראשונה בששת הזוגות שבקבוצה השנייה. כך, לראשונה הוקדשו שני פרקים למשימת העלייה הראשונה למטוס.\nבעונה זו התקיים גם כן, כמו בעונה השלישית \"מסלול משותף\", אולם הפעם הזוג הראשון שהגיע למשימה היה חייב לחבור, לצורך ביצועה, לזוג שהגיע אחריו.\nבעונה זו, בניגוד לעונות קודמות, קטע ההכרזה על הזוכים בגמר התקיים בישראל בעוד תוכנית הגמר עצמה צולמה בארגנטינה.\n\nלאחר שבמירוץ נותרו ארבעה זוגות בלבד, נודע שכל הזוגות שהודחו עד אותו שלב, למעשה לא הוחזרו לישראל. במקום זה, רובם טסו ליוון, בה שהו עד לנקודת זמן בה חזרו כדי להתחרות על חזרה למירוץ, כך ששוב יהיו בו חמישה זוגות אשר יתחרו על הפרס הראשון. במהלך פרק ששודר ב-7 בפברואר 2018 הוצגו קורותיהם של הצוותים שהגיעו ליוון וכן של שני זוגות נוספים, אשר חזרו להתחרות על הכרטיס לחזרה למשחק מייד מהמקום בו הודחו.\n\nבעונה זאת, בדומה לעונה הראשונה, יצאו הזוגות לקטע המירוץ הראשון היישר מהפיליפינים, ולא התחרו בקטע מרוץ בישראל.\nבעונה זאת, לראשונה בתולדות התוכנית, לא הוענקו פרסים לזוגות שהיו הראשונים להגיע לנקודות הסיום השונות, ואף לא \"פרסי ניחומים\" לזוגות שהגיעו אחרונים והודחו באותן נקודות-סיום.\nבעוד בעונות קודמות, ה\"מסר מהבית\" לזוגות שהגיעו לשלבים מתקדמים במירוץ היה קטע מצולם-מראש או שיחת וידאו עם המתמודדים, בעונה השמינית, הטיסה ההפקה לאקוודור נציג ממשפחות כל אחד מהמתמודדים שהגיעו לאותו שלב במירוץ. חמשת הזוגות שהגיעו לשלבים האחרונים במירוץ פגשו את בני משפחותיהם בג'ונגל על גדת האמזונאס.\nשינויים בעונה התשיעית\n\nתעודת הזהות לא הופיעה כחלק מהפרק הראשון.\n\nהעונה הראשונה שודרה החל מה-5 בפברואר ועד ל-18 ביוני 2009, בימי חמישי (ובמשך תקופה, שודרה גם במוצאי שבת).\n\nהמדינות והערים אליהן הגיעו הצוותים במהלך המירוץ:\n\nדרום אפריקה דרום אפריקה - פורט אליזבת, קייפטאון\nוייטנאם וייטנאם - הו צ'י מין סיטי, וונג טאו\nיפן יפן - טוקיו\nמקאו מקאו\nהונג קונג הונג קונג\nאוסטרליה אוסטרליה - סידני\nניו זילנד ניו זילנד - אוקלנד, קווינסטאון (הגמר)\n\nהעונה השנייה שודרה החל מה-25 באוקטובר 2011 ועד ל-11 בפברואר 2012. בתחילה היה זה בימים ראשון ושלישי ובינואר 2012, עת החליפו הזכייניות \"רשת\" ו\"קשת\" את ימי השידור, עברה התוכנית להיות משודרת בימים רביעי וחמישי.\n\nעל-פי נתוני המדרוג, התוכנית בעונה השנייה זכתה לשיעורי צפייה גבוהים מאוד בקרב משקי הבית הנבדקים. רוב פרקי העונה זכו לרייטינג של למעלה מ-30 אחוזים, לעומת העונה הראשונה שאחוזי הצפייה בה היו נמוכים יותר. בהתאם לאותם נתונים, מספר הצופים בתוכנית הגמר של העונה נאמד ביותר ממיליון ו-400 אלף, כ-42 אחוזי רייטינג, מה שהגדיר אותה כגמר תוכנית המציאות הנצפה ביותר מיום תחילת מדידת הצפייה בישראל.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים, קיבוץ רוחמה\nהונגריה הונגריה - בודפשט\nבוסניה והרצגובינה בוסניה והרצגובינה - סרייבו\nקרואטיה קרואטיה - דוברובניק\nפולין פולין - קרקוב\nצ'כיה צ'כיה - פראג\nהרפובליקה העממית של סין הרפובליקה העממית של סין - בייג'ינג\nתאילנד תאילנד - בנגקוק, פאטאיה\nסרי לנקה סרי לנקה - קולומבו\nסינגפור סינגפור (הגמר)\n\nבאפריל 2009, במהלך שידור העונה הראשונה, החלו ב\"רשת\" ההכנות להפקת העונה השנייה של התוכנית. אחת האפשרויות שנשקלה הייתה הפקת גרסה מיוחדת בה ישתתפו ידוענים ישראלים במירוץ, בדומה לתוכנית \"האח הגדול VIP\". רעיון זה עלול היה לייקר באופן משמעותי את עלות ההפקה. האפשרות נבדקה ביחד עם רשת הטלוויזיה CBS האמריקאית, המחזיקה בבעלות על הפורמט. לאחר מכן סוכם כי תצולמנה שתי עונות נוספות של התוכנית, כאשר אחת תכלול ידוענים והשנייה, ללא ידוענים.\nבסוף דצמבר 2009, הודיעה הנהלת \"רשת\", כי בשל העלויות הגבוהות, בוטלה הפקתה של עונה נוספת של התוכנית. זאת אף על פי שכבר החלו ההכנות לצילומי העונה שנייה ואף השלישית של התוכנית.\nב-20 בספטמבר 2010 הודיעה \"רשת\" כי בכוונתה להפיק בכל זאת עונה נוספת של התוכנית, אך בעלות מצומצמת יותר. במהלך חודש נובמבר 2010 פורסמו בעיתונות מודעות מטעם \"רשת\", הקוראות לציבור להירשם למיונים אשר עתידים להתקיים, לבחירת הזוגות שישתתפו בעונה השנייה.\nב-11 בפברואר 2011 נודע כי רון שחר ינחה את העונה השנייה של המירוץ למיליון במקום רז מאירמן. צילומי עונה זו החלו באפריל 2011, שידורה החל ב-25 באוקטובר 2011 והיא הסתיימה ב-11 בפברואר 2012.\n\n\"להב\"ה\", גוף המגדיר עצמו כ\"ארגון למניעת התבוללות\" קרא להחרים את התוכנית בשל העבודה כי אחד הזוגות בתחרות, פיראס ושירה, מורכב מבני זוג מוסלמי ויהודייה. הארגון טען שבכך יש עידוד התבוללות. \"רשת\" מסרה בתגובה כי \"הם משקפים את האוכלוסייה בישראל על כל גווניה\".\n\nעם סיום שידורה של תוכנית הגמר של העונה השנייה, הכריזה \"רשת\" על פתיחת ההרשמה להתמודדות בעונה השלישית של התוכנית. צילומי העונה השלישית החלו באמצע ינואר 2013.\nשידורי העונה השלישית החלו ב-11 במאי 2013 והסתיימו ב-31 באוגוסט באותה שנה. על-פי נתוני המדרוג, גם עונה זו, כמו השנייה, זכתה לשיעורי צפייה גבוהים ובגמר התוכנית רשמה נתון של 39.1%.\n\nהמדינות והערים אליהן הגיעו הצוותים במהלך המירוץ:\n\nישראל ישראל - נמל חיפה, קיבוץ עין שמר, קיסריה, קיבוץ יקום, תל אביב-יפו, מיני ישראל\nספרד ספרד - מדריד, מוראלזלזל, ברונטה, קורדובה, סביליה\nצרפת צרפת - פריז\nברזיל ברזיל - ריו דה ז'ניירו\nקובה קובה - הוואנה, קמפיסמו פופולר סנטרו דה פיונרוס, גואמה\nארצות הברית ארצות הברית - לאס וגאס, פלגסטף, קניון קריק (אריזונה)\nטאיוואן טאיוואן - מפלי שיפן, פארק \"אושן 1914\", שמורת אוליי, טאיפיי (הגמר)\n\n*באותו קטע מרוץ, לזוג שהגיע במקום הראשון הייתה אופציית בחירה בין לקבל יתרון של חצי שעה בקטע הבא או להשאיר את הזוג שהגיע במקום האחרון במשחק. רונית ולירן, שהגיעו במקום הראשון, החליטו להשאיר את אנדריאה ורוני במשחק.**אנדריאה ורוני החליטו לפרוש מהמירוץ לאחר פציעה ברגלו של רוני לאחר שהשלים את המחסום. הם נשלחו לנקודת הסיום לאחר שכל הזוגות סיימו.\n\nעם סיום שידורה של תוכנית הגמר של העונה השלישית, הכריזה \"רשת\" על פתיחת ההרשמה להתמודדות בעונה הרביעית של התוכנית. הקדימון לעונה הרביעית שודר בראשית נובמבר 2014 ושידורי העונה נמשכו מ-22 בנובמבר 2014 עד ל-28 במרץ 2015.\nזוהי העונה הראשונה בה הזוגות חולקו לשתי קבוצות והוזנקו משני מקומות שונים בישראל. לכל אחת מהקבוצות נודע על השנייה רק לאחר שתי ההדחות הראשונות. בנוסף, בשונה ממה שהיה נהוג בשלוש העונות שקדמו לזו, זהות המנצחים בתוכנית לא נחשפה בעת הגעתם לנקודת הסיום האחרונה של המירוץ. משהגיעו שני זוגות לנקודת הסיום הארבע-עשרה בלוחאן שבארגנטינה (הזוג השלישי בגמר החליט לוותר על המשימה ולפרוש), הם לא פגשו את המנחה, אולם נודע להם שעליהם לחזור לישראל, וששם תימסר ההודעה לגבי הזוג הזוכה. כך, חזרו הזוגות לישראל ונסעו משדה התעופה למגדל משה אביב. במרומי המגדל חיכו להם יתר משתתפי העונה ובמעמד המפגש, מסר המנחה לזוגות את מיקומם הסופי.\nלפי נתוני המדרוג, עונה זאת נחשבת לנצפית ביותר בתוכנית. בפרק הפתיחה צפו 32.8% ממשקי הבית, ותוכנית הגמר רשמה נתון של 41.8% ושיא צפייה של 45.6% אחוזים. ממוצע העונה עמד על 33.6% רייטינג לתוכנית.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים (קבוצה ראשונה) / מאגר אשכול, בת שלמה (קבוצה שנייה), פתח תקווה\nגאורגיה גאורגיה - מרתכופי, טביליסי, גאצ'יאני, רוּסתַווי\nשוודיה שוודיה - סטוקהולם\nפינלנד פינלנד - הלסינקי, האי סאומנלינה, פורבו, אגם מאאוימאלה, ואלקו, קאנאנוקה אוי, המנלינה, פטאיס, מגדל אאולנקו\nהממלכה המאוחדת הממלכה המאוחדת - לונדון\nקוסטה ריקה קוסטה ריקה - סן חוסה, חוף אספאדילה, ויסטה לוס סווניוס, פלאיה מאנטס, פלאיה בלאנקה, החוף חאקו (מלון \"וילה קאלטס\"), שמורת סוואניו אסול, טיקארי, סאן איסידרו, פארק מוראזן בסן חוסה\nבוליביה בוליביה - לה פאס, אל-אלטו, הכפר לחה, אנתחאווה, טיוואנאקו, צ'ואה קוקואני, טיקינה, וואטה האטה, אגם טיטיקקה (מלון \"אינקה אוטמה\")\nארגנטינה ארגנטינה - בואנוס איירס, שדה התעופה \"טולוסה\" (בלה פלאטה), לוחאן (הגמר)\nישראל ישראל - רמת גן (מגדל משה אביב) (נקודת הסיום האחרונה)\n\nעם סיום שידורה של תוכנית הגמר של העונה הרביעית, הכריזה \"רשת\" על פתיחת ההרשמה להתמודדות בעונה החמישית של התוכנית. צילומי עונה זאת החלו בשלהי אוקטובר 2015. שידורה החל ב-17 במאי 2016. עוד קודם לכן, ב-9 במאי, שודרה התוכנית \"המירוץ למיליון: רגע לפני\", בה הוצגו חלק מהזוגות המשתתפים בעונה החמישית. ימי השידור של \"רשת\" בהם שובצה התוכנית היו ראשון ושלישי. עקב משדרי טורניר הכדורגל \"יורו 2016\" בתקופת שידור עונה זאת, חלק מתוכניות \"המירוץ למיליון\" שודרו בימי שני.\nבשלהי יולי 2016, בעיצומו של שידור העונה, הופצה ברשת הוואטסאפ הודעה ובה נחשף סדר ההדחה-לכאורה של הזוגות בתוכנית. מהפקת התוכנית נמסר, בתגובה לספוילר זה, כי זהות המנצחים לא ידועה עדיין, שכן צילומי תוכנית הגמר של העונה טרם נערכו, נכון לאותה עת. תוכנית הגמר של העונה שודרה ב-26 בספטמבר, לאחר שחלקה האחרון, בו הוכרז על הזוכים, צולם מוקדם יותר באותו החודש. המשימה האחרונה של העונה התקיימה באוסטרליה, אולם משהגיעו שלושת הזוגות לקצהו של מבוך הדג'נד במלבורן ודרכו על שטיח נקודת הסיום, הם לא פגשו את המנחה ולא נמסר סדר הגעתם לנקודה. סדר זה נחשף בטקס הסיום, שהתקיים באותה נקודה ממנה הוזנקו הזוגות אל מחוץ לישראל בראשיתה של התוכנית, בפארק אריאל שרון.\nלראשונה לאחר ארבע עונות של התוכנית, את העונה החמישית לא הפיקו אייל אלקבץ ורווית מנדל עם חברת \"אבוט המאירי תקשורת בע\"מ\", כי אם עידו ברון.\nבעונה זאת הגיעו הצוותים לראשונה למדינות שאליהן הגיע כבר המירוץ, בגרסתו הישראלית, בעונות קודמות. היה זה בעת ביצוע המשימות בווייטנאם ובאוסטרליה, אשר אליהן הגיעו גם משתתפי העונה הראשונה, אם כי לערים שונות.\n\nהמדינות והערים אליהן הגיעו הצוותים במהלך המירוץ:\n\nישראל ישראל - תל אביב-יפו, ראשון לציון (קבוצה ראשונה) / יבנה, תל אביב (קבוצה שנייה)\nאיטליה איטליה - רומא, ויטרבו, סוטרי, האמפיתיאטרון הרומי במחוז לאציו, קמפניינו\nקריית הוותיקן‏ קריית הוותיקן - כיכר פטרוס הקדוש\nרומניה רומניה - בוקרשט, בושטני, בראשוב\nנמיביה נמיביה - שמורת אוקפוקה, וינדהוק, \"עמק הירח\" במדבר נמיב, סווקופמונד\nטנזניה טנזניה - זנזיבר סיטי\nהודו הודו - ניו דלהי\nקוריאה הדרומית קוריאה הדרומית - סיאול, נאמסאן האנוק\nוייטנאם וייטנאם - האנוי\nקמבודיה קמבודיה - סיאם ריפ, אנגקור\nאוסטרליה אוסטרליה - מלבורן, ג'ילונג, מלבורן (הגמר)\nישראל ישראל - פארק אריאל שרון (נקודת הסיום האחרונה)\n\nלאחר שבסיומה של תוכנית הגמר של העונה החמישית הכריז רון שחר על פתיחת ההרשמה להתמודדות בעונה הבאה של התוכנית. הצילומים שלה החלו במאי 2017. ב-10 במאי שודרו בתוכנית \"ערב טוב עם גיא פינס\" קטעים, בהם נראים מתמודדי התוכנית בנמל התעופה בן-גוריון, בדרכם ליעד הראשון אליו נשלחו מחוץ לישראל. נמסר אז כי הטיסה שהם עלו עליה יצאה לארצות הברית ונחשפו שמותיהם של שניים מן המתמודדים, שמוכרים לרבים, בהיותם ידוענים עוד קודם להופעתם בתוכנית: הזמר רגב הוד יצא למירוץ עם אשתו הלן, כשמולו מתמודדות, בין היתר, מור סילבר וחברתה, מור סוויד. בהמשך, חודשים טרם תחילת שידור התוכנית, פורסמה ידיעה, שבדיעבד, התבררה כלא מדויקת, לפיה סילבר נאלצה לפרוש מהמירוץ ולחזור לישראל, עקב פציעתה של חברתה, מור סוויד, במהלך צילומי המשימות. בפועל, מור סוויד אמנם נחבלה ברגליה, אולם הן סיימו את קטע המירוץ והודחו בהיותן אחרונות. עם זאת, התברר בהמשך העונה שמסספר זוגות נוספים שהודחו מהמירוץ (חוץ מהזוג שהודח בישראל), מור ומור לא הוחזרו לישראל, אלא טסו לשהות באי ביוון, ממנו היו אמורות לחזור לחלק מיוחד בעונה, בו התמודדו הזוגות המודחים על שיבה למשחק והצטרפות לארבעת הזוגות שנותרו במירוץ. במהלך הפעילות ביוון, התברר כי בשל מצב רגלה, סוויד לא תוכל להשתתף במשימות לטובת השיבה למירוץ וכך יצא שבשל הפציעה, מור ומור הודחו סופית מהמירוץ.\nב-21 באוקטובר 2017 החל שידורה של העונה השישית בערוץ 2, במסגרת רשת, כשבועיים טרם המעבר לערוץ 13. התוכנית שודרה בערוץ \"רשת 13\" החל מ-1 בנובמבר, היום בו החלו השידורים בערוץ. ימי השידור בהם שובצה התוכנית היו רביעי ושבת. עם זאת, תוכניות בודדות שודרו בימי שני, כשבפעם הראשונה בה נעשתה ההחלפה בימים, היה זה עקב משדר כדורגל שתוכנן ליום רביעי ופעם נוספת, מתוך רצון למשוך קהל צופים לתוכנית חדשה שמשדר הבכורה שלה הוצמד לזה של \"המירוץ למיליון\".\nלהבדיל מהנוהג בעונות הקודמות, בעונה השישית לא נפתחו התוכניות בפתיח בו הוצגו כל הזוגות המשתתפים במירוץ. כל תוכנית החלה בקטע מעבר באורך שניות בודדות, בו הוצגה אנימציה של סמליל \"המירוץ למיליון\" בלבד.\nבעונה השישית, התקיימה לראשונה משימת צלילה. הייתה זו פעילות שצולמה בהוואי, בה אחד מכל זוג מתמודדים נדרש לצלול, תוך שימוש במתקן מיוחד המאפשר לנשום מתחת לפני המים.\nבעונה זאת, לראשונה בתולדות התחרות, לאחר שמונה הדחות נערך שלב \"גלגל הצלה\". במהלכו, כל זוג שהודח מהמירוץ (פרט לזוג שהודח בישראל) קיבל הזדמנות להתמודד על חזרה למשחק, לחמישייה האחרונה.\n\nהמדינות והערים אליהן הגיעו הצוותים במהלך המירוץ:\n\nישראל ישראל - נתניה, קבוצת יבנה, מקוה ישראל\nארצות הברית ארצות הברית - ניו יורק, הונולולו\nיוון יוון (שהות למודחים) - לפקדה\nמקסיקו מקסיקו - מקסיקו סיטי, מלינלקו, עמק סילנסיו, טאוטיווקאן\nקולומביה קולומביה - קרטחנה, טוטומו וולקנו, אל מננטיאל\nג'מייקה ג'מייקה - מונטיגו ביי\nרוסיה רוסיה - מוסקבה\nקירגיזסטן קירגיזסטן - בישקק, קאשקה סו, אלה טו, באש קהרה סו, האגם איסיק קול, ג'ול בולאק\nתאילנד תאילנד - באן הווי פאראי, אגם האווי טואנג טאוו, צ'יאנג מאי, לאמפון, מפל טט מוק, באן פא בונג, בו סאנג, בנגקוק, פארק מיני-סיאם בפאטאיה\nישראל ישראל - תל אביב-יפו, ירושלים (נקודת הסיום האחרונה)\n\nבסיומה של תוכנית הגמר של העונה השישית, הכריז רון שחר, על פתיחת ההרשמה להתמודדות בעונה הבאה של התוכנית.\n\nבאוקטובר 2018 פורסם באתר \"וואלה! NEWS\"‏ כי צילומיה של העונה יחלו, ככל הנראה, בחודשים נובמבר-דצמבר אותה שנה ושייתכן כי בעונה זאת, מספר הפרקים יהיה מצומצם מזה שהיה נהוג עד אז. חודש לאחר מכן פורסם שכמתוכנן, ב-5 בנובמבר הזוגות עזבו את ישראל לטובת צילומי התוכנית. באותם ימים פורסמו פרטיהם של חלק מהמתמודדים המשתתפים בצילומיה של אותה עונה: התאומות הדוגמניות נוי והדר קרקו, זוג תאומים שהשתתפו בתוכנית \"אייל גולן קורא לך\", שתי דוגמניות שהן בנות להורים מהרפובליקה הדמוקרטית של קונגו ומניגריה וכן אמה של מתמודדת העונה השישית ירדן ויזל. זאת הפעם הראשונה בתוכנית בה ישנו קשר משפחתי בין מתחרים מעונות שונות. עוד קודם לכן, יום טרם עזיבת הזוגות את ישראל, פורסם כי באותו הבוקר, כחלק מהתוכנית, צולמה משימה במשכן הכנסת.\nשידורה של העונה החל ברשת 13 ב-15 ביולי 2019. שישה ימים קודם לתוכנית הזנקת התחרות, שודרה תוכנית בה הוצגו 12 זוגות המתמודדים בעונה זאת. התוכנית שובצה במקור לשלושה ימי שידור. בתחילה היו אלה שני, רביעי ושבת, אולם אחר כך, היא עברה להיות משודרת בימי ראשון במקום בשני ובמועד אחד לפחות, לא שודרה ברביעי.\nהפקת התוכנית שיתפה פעולה עם ערוץ זום. האחרון שידר תוכנית בשם \"זום על המירוץ\", בהנחיית דובדבני וקובץ', אשר עקבה אחר צילומי תוכניות העונה השביעית.\n\nהמדינות והערים אליהן הגיעו הצוותים במהלך המירוץ:\n\nישראל ישראל - ירושלים, נצר סרני, תל אביב-יפו\nדרום אפריקה דרום אפריקה - קייפטאון\nזמביה זמביה - ליווינגסטון, הפארק הלאומי מפלי ויקטוריה, הכפר סימונגה, קובו, הפארק הלאומי מוסי אואה טוניה (בצידה של זמביה)\nזימבבואה זימבבואה - הפארק הלאומי מוסי אואה טוניה (בצידה של זימבבואה), מסלול הגולף בגבעות הפילים, הכפר מונדה, הכפר מפיסי, \"בית זמבזי\" על גדת נהר זמבזי\nמאוריציוס מאוריציוס - פורט לואי, פארק לה ונילה, אראקה, ריבייר דה אנגילס, גראנד באסין\nנפאל נפאל - קטמנדו, בהאודה טינצ'ול\nהרפובליקה העממית של סין הרפובליקה העממית של סין - שאנגחאי\nהפיליפינים הפיליפינים - מנילה\nישראל ישראל - תל אביב-יפו (הגמר)\n\nלפי ידיעה באתר \"וואלה! NEWS\" מאוקטובר 2018, \"רשת\" הייתה מעוניינת להפיק עונה שמינית לתוכנית. מתוך רצון לחסוך בעלויות כספיות, הוחלט שצילומי עונה זאת יחלו מיד עם תום צילומי העונה השביעית. במצב כזה, הזנקת העונה השמינית תתבצע מנקודה מחוץ לישראל (בדומה לעונה הראשונה). חודש לאחר מכן פורסם כי העונה השמינית עתידה להיות \"עונת אולסטארס\", כלומר כזו שישתתפו בה זוגות שהתמודדו כבר בתוכנית בשנים עברו, וכי היא עתידה להיות קצרה מהעונות הקודמות.\nב-29 באוגוסט 2020 החלה \"רשת\" לשדר קדימונים המבשרים על תחילה קרבה של שידור העונה. בקטעי הפרומו נחשפה רשמית זהותם של חלק מהמתמודדים בה. בסופו של דבר, בתוכנית הפתיחה של העונה, ששודרה ב-6 בספטמבר 2020, התגלה שלשישה זוגות שהשתתפו בעונות 4–6 של התוכנית, התווספו לתחרות שישה זוגות של מתמודדים שטרם השתתפו בה. תוכנית הגמר של עונה זאת שודרה שלושה חודשים לאחר תחילת שידוריה, ב-8 בדצמבר.\nהעונה התאפיינה בכך שלא שודרה במועדים קבועים. ימי השידור של פרקי העונה השתנו מדי שבוע - ככל הנראה בהתאם ללוח השידורים של הערוצים המתחרים, מתוך מטרה להשיג יתרון בנתוני המדרוג. באופן זה, בחלק מהשבועות שודרו תוכנית בודדת או שתיים, בעוד באחרים שודרו פרקים בימים רצופים.\nבעונות שקדמו לשמינית, זכו המשתתפים שהגיעו לשלבים מתקדמים במירוץ ל\"מסר מהבית\". היה זה קטע וידאו עם בני משפחותיהם שצולם מראש, או שיחה איתם בזמן-אמת מן המקום בו היו באותה עת המתמודדים במירוץ. בעונה זאת, לראשונה בעונות המירוץ, הגיע לאקוודור נציג מכל אחת ממשפחות המשתתפים בחמשת הזוגות ששרדו אחרונים, שם פגשו בני המשפחות את המתמודדים בשטח, במהלך אחד מקטעי המירוץ.\nלאחר שבשלהי ספטמבר 2020 שודרה התוכנית בה הודחו מהמירוץ, החלו וובה ואלה להגיש פינה ששודרה לאחר שידור כל אחד מהפרקים, בה עסקו באירועי הפרק החולף.\nבעונה זאת, לראשונה במירוץ, שני זוגות (שי ושני, אורי ובן) הגיעו באותו הזמן לשטיח בנקודת הסיום. לאחר בירור עם הפקת המירוץ הבין-לאומית לגבי הנהלים במקרה כזה, התברר כי הזוג ששני חבריו דרכו ראשונים על השטיח הוא זה שיחשב כמי שהגיע ראשון. במקרה זה, הזוג שהגיע שני היה האחרון להגיע באותו מקטע ולפיכך, דינו היה להיות מודח וכך, אחרי בדיקת צילומי ההגעה לשטיח, התקבלה החלטה לפיה אורי ובן נותרו במשחק.\n\nהמדינות והערים אליהן הגיעו הצוותים במהלך המירוץ:\n\nהפיליפינים הפיליפינים - מנילה, האי בוהול\nהולנד הולנד - אמסטרדם, אמסטלפיין, רנסדורפ\nארמניה ארמניה - ארזני, ירוואן, גגהדיר, גרני, ואראשאפאט\nצ'ילה צ'ילה - סנטיאגו דה צ'ילה, ולפראיסו, אלגרובו, אל קיוסיקו, ויניה דל מאר\nאקוודור אקוודור - קיטו, טנה\nברזיל ברזיל - גואריה, סנטוס, סאו פאולו\nישראל ישראל - תל אביב-יפו (הגמר)\n\nלאחר שרון שחר, מנחה התוכנית, נטל חלק ב\"הזמר במסכה\", המשודרת ב\"קשת\", הוא נשאל האם השתתפותו בתוכנית של חברה מתחרה פירושה כי לא תצולם עונה נוספת של התוכנית בהנחייתו. שחר הסביר כי לאור העובדה שמשבר הקורונה יוצר קשיים להפקת \"המירוץ למיליון\" בשל הגבלות שונות הקשורות למגפה במדינות שונות, צילומי העונה הבאה יתקיימו, ככל הנראה, רק לאחר הגעה לפתרון בנושאים אלה.\nבאוקטובר 2022, דווח כי \"רשת\" ויתרה על הפקת התוכנית למען שידור גרסה ישראלית לתוכנית המציאות \"פקין אקספרס\". חודש אחר כך, דווח כי \"קשת 12\" תפיק את העונה התשיעית, ושצילומי העונה יתקיימו ב-2023. באותה עת החל תהליך הליהוק של המתמודדים. בפברואר 2023, דווח כי רון שחר לא ימשיך להנחות את התכנית ב\"קשת\", ובמרץ 2023 דיווחים אלה אומתו והוכרז באופן רשמי כי יהודה לוי נבחר להנחות את התוכנית.\nב-14 ביוני 2023 הסתיימו צילומי העונה, אשר נמשכו כחודש. כמו כן, באותו יום פורסם כי חלק ממשתתפי העונה הם יפתח רמון, בנו של האסטרונאוט הישראלי אילן רמון וכוכבי הרשת מיכל מצוב ואלרום בן אברהם.\nב-29 במאי 2024 החלו שידורי הפרומו לעונה החדשה, שתשודר ב\"קשת 12\".\nבפרסומים המקדימים לעונה החדשה, נחשף כי בעונה התשיעית המתמודדים יוזנקו מנקודת ההזנקה הצפונית ביותר שהייתה, שהיא גם המדינה הצפונית ביותר שהמירוץ למיליון אי פעם הגיע אליה. בנוסף, פורסם כי בעונה זו, באחד מקטעי המירוץ, יעברו המתמודדים ב-3 מדינות ו-2 יבשות תוך 24 שעות, וכי בעונה זו יעברו המתמודדים בהכי הרבה מדינות בעולם מכל שאר עונות המירוץ למיליון, 13 מדינות.\nב-1 ביולי 2024 החלו שידורי העונה. המירוץ החל באיסלנד.\nבשונה מהעונות ששודרו ברשת, בעונה הזאת אין נציג מטעם המדינה התורנית שמברך את המתחרים בברכת \"ברוכים הבאים\" של שפת המקום. \n\nהמדינות והערים אליהן הגיעו הצוותים במהלך המירוץ:\n\nאיסלנד איסלנד – הר הגעש קטלה , רייקיאוויק, חוות הסוסים בהיילבר\nספרד ספרד — מאלגה, מרבייה, אלגסיראס\nגיברלטר גיברלטר (הממלכה המאוחדת הממלכה המאוחדת)\nמרוקו מרוקו — טנג'יר, מרקש\n\nסוף הדרך (תוכנית טלוויזיה)\nפקין אקספרס (תוכנית טלוויזיה ישראלית)\n\nמידע וכתבות:\n\nהמירוץ למיליון, באתר חדשות 13, 7 בפברואר 2017\n סרטונים בערוץ של המירוץ למיליון, באתר יוטיוב\n \"המירוץ למיליון\", במסד הנתונים הקולנועיים IMDb (באנגלית)\n\"המירוץ למיליון\", במיזם \"אישים\" לתיעוד היצירה הישראלית\nערן בר-און, על גג העולם, באתר ynet, 5 בפברואר 2009 - ריאיון עם שחר מורד, עורך העונה הראשונה של התוכנית\nחגית גינזבורג‏, רון שחר: \"המירוץ למיליון לא משדלת ילדים לסמס\", באתר וואלה‏, 9 בפברואר 2012\nערן סויסה, מירוץ מכשולים, באתר ישראל היום, 14 בינואר 2015\nביקורות:\n\nחן רוזנק‏, \"המירוץ למיליון\" פתחה עונה: תיפול ותקום על הליהוק, באתר וואלה‏, 26 באוקטובר 2011\nאריאנה מלמד, \"המירוץ למיליון\": אלוהים הוא כוכב ריאליטי, באתר ynet, 26 באוקטובר 2011\nאבי שושן, \"המירוץ למיליון\" או תוכנית חיסכון?, באתר ynet, 5 בדצמבר 2011\nאבי שושן ויונתן גת, \"המירוץ למיליון 2\": התוכנית שניצחה את עצמה, באתר ynet, 6 בפברואר 2012\nאריאנה מלמד, \"המירוץ למיליון\", סופעונה: בלונד דהוי במיוחד, באתר ynet, 12 בפברואר 2012\nעינב שיף‏, \"המירוץ למיליון\": סיום מאכזב לעונה מרתקת, באתר וואלה‏, 12 בפברואר 2012\nאריאנה מלמד, \"המירוץ למיליון\": אסקפיזם טהור וממוחזר, באתר ynet, 12 במאי 2013\nג'וני דוב, המירוץ למיליון: מזל שפנינה רוזנבלום שברה שן, באתר nrg‏, 23 בנובמבר 2014\nעידו ישעיהו‏, תחת בין אחים: פתיחת העונה של \"המירוץ למיליון\" בסדר, אבל זה לא אומר הרבה, באתר וואלה‏, 23 בנובמבר 2014\nסמדר שילוני, המירוץ למיליון 4: הליהוק יעשה פה שמח, באתר ynet, 23 בנובמבר 2014\nאביעד קדרון‏, לכל דבר יש סוף, וטוב שכך: על גמר \"המירוץ למיליון\", באתר וואלה‏, 29 במרץ 2015\nסמדר שילוני, \"המירוץ למיליון\": התחלה מבטיחה, באתר ynet, 18 במאי 2016\nאביעד קדרון‏, סחים, הם בכל מקום: \"המירוץ למיליון\" פתחה עונה חמישית, באתר וואלה‏, 18 במאי 2016\nדניאל שירין, \"המירוץ למיליון\": פחות דיבורים, יותר מעשים, באתר הארץ, 22 באוקטובר 2017\nסמדר שילוני, \"המירוץ למיליון\": זהב טהור בתקופת מיתון, באתר ynet, 1 בספטמבר 2019",
    "pageid": 632003
  },
  {
    "title": "הקול בראש 2",
    "extract": "הקול בראש 2 (באנגלית: Inside Out 2) הוא סרט התבגרות אמריקאי בהנפשה ממוחשבת של אולפני פיקסאר ודיסני משנת 2024, בבימויו של קלסי מאן, על פי תסריט מאת מג לה-פוב ודייב הולשטיין.\nזהו הסרט השני באורך מלא בזיכיון \"הקול בראש\" ומהווה סרט המשך ל\"הקול בראש\" משנת 2015. עלילת הסרט עוקבת אחר הילדה המתבגרת, ריילי, ובמטה הרגשות שלה מתפתחים רגשות חדשים. את הסרט (בגרסה האנגלית) מדבבים איימי פולר, פיליס סמית', לואיס בלאק, דיאן ליין וקייל מקלכלן שממשיכים לדבב את הדמויות שדיבבו בסרט הראשון, ואליהם מצטרפים טוני הייל, ליזה לפירה, מאיה הוק, איו אדבירי, אדל אקסרצ'ופולוס, פול וולטר האוזר וקנסינגטון טלמן.\nהסרט הוכרז במהלך כנס \"D23\" בספטמבר 2022, כאשר מאן, מארק נילסן ולה-פוב צורפו כבמאי, מפיקה ותסריטאית. בנוסף הוכרז שפולר, סמית', בלאק, ליין ומקלכלן ישובו לדבב את דמויותיהן. בנובמבר 2023, הייל, לפירה והוק הצטרפו לצוות השחקנים. במרץ 2024, אדבירי, אקסרצ'ופולוס, האוזר וטלמן הצטרפו לצוות השחקנים. לאחר מכן, נמסר כי הולשטיין כתב את התסריט יחד עם לה-פוב. הסרט מציג את רעיון \"5 עד 27 רגשות\" של במאי הסרט הראשון, פיט דוקטר.\nב-10 ביוני 2024, הסרט הוקרן לראשונה בתיאטרון \"El Capitan\", בלוס אנג'לס. הסרט עלה לאקרנים בארצות הברית ב-14 ביוני 2024, ובישראל ב-12 ביוני 2024. הסרט קיבל ביקורות חיוביות ממבקרים, והכניס 724.4 מיליון דולר ברחבי העולם. בנוסף, הוא זכה להיות הסרט עם הפתיחה השלישית הטובה ביותר אחרי \"משפחת סופר על 2\" (2018) והרימייק של \"מלך האריות\" (2019).",
    "pageid": 2348426
  },
  {
    "title": "חיים בן עטר",
    "extract": "רבי חיים בן עֲטַר (או אִבְּן עטר; נודע בכינוי אור החיים או אור החיים הקדוש על שם ספרו; 2 באוגוסט 1696, ד' אב ה'תנ\"ו; סלא, מרוקו – 7 ביולי 1743, ט\"ו בתמוז ה'תק\"ג, ירושלים) היה מגדולי פרשני המקרא בתקופת האחרונים, פרשן התלמוד, מקובל ופוסק הלכה. יצירתו הידועה ביותר היא הספר \"אור החיים\" – פירושו לתורה.\nאת מרבית שנותיו, כארבעים שנה, חי במרוקו. בתקופה זו היה מוכר בעיקר בקרב יהודי מרוקו. בגיל ארבעים ושלוש עלה לארץ ישראל עם שתי נשותיו וחבורת תלמידים שהתכוונה להקים בארץ ישראל ישיבה, תוך כדי שהוא קורא ליהודים שפגש בדרכו להצטרף לעלייתם. במסעו לארץ ישראל עבר דרך איטליה, ובה הדפיס את ספריו שהקנו לו את שמו בפזורה היהודית כולה, כולל באירופה. לאחר תקופת נדודים בצפון ארץ ישראל, השתקע בירושלים, ובה הקים את ישיבתו, מדרש כנסת ישראל. נפטר כשנה לאחר בואו לירושלים, בקיץ תק\"ג (1743), בגיל 47.",
    "pageid": 20667
  },
  {
    "title": "טבח הספורטאים באולימפיאדת מינכן",
    "extract": "טבח הספורטאים באולימפיאדת מינכן היה אירוע טרור פלסטיני שהתרחש ב-5–6 בספטמבר 1972, במהלך האולימפיאדה העשרים שהתקיימה במינכן בגרמניה המערבית. במהלך האירוע נרצחו אחד-עשר מאנשי המשלחת: ספורטאים, מאמנים ושופטים, חברי המשלחת האולימפית הישראלית, על ידי מחבלים פלסטינים מארגון \"ספטמבר השחור\". שניים מהחללים נרצחו בתוך מגורי המשלחת הישראלית בכפר האולימפי תוך כדי השתלטות המחבלים על חברי המשלחת. תשעת האחרים הוחזקו כבני ערובה במשך כ-19 שעות ונרצחו במהלך ניסיון חילוץ כושל של כוחות משטרת בוואריה בשדה תעופה סמוך לעיר. במהלך ניסיון החילוץ נהרגו גם שוטר גרמני אחד וחמישה מתוך שמונת המחבלים.\nלמרות השנים הרבות שחלפו נחשב הטבח עד היום לאחת מפעולות הטרור הידועות ביותר, עקב נסיבות התרחשותו במהלך אירוע הספורט החשוב ביותר, שהביאו אותו לפרסום עולמי. מחמוד דאוד עודה (\"אבו דאוד\"), ראש ארגון \"ספטמבר השחור\" ומתכנן פעולת הטרור, טען בספרו האוטוביוגרפי שמחמוד עבאס (אבו מאזן), לימים ראש הרשות הפלסטינית, היה בין המעטים ששותפו בסוד העניין והוא שדאג למימון הפעולה. עבאס טען שלא ידע למה עתיד לשמש הכסף.",
    "pageid": 18392
  },
  {
    "title": "טיטניק",
    "extract": "אוניית הדואר המלכותי טיטניק (באנגלית: RMS Titanic) הייתה אוניית נוסעים בריטית, הגדולה והמפוארת בעולם בשעתה ומכאן גם שמה (\"עצום\", \"ענק\"). אף על פי שסברו כי אוניית ענק שכמותה לעולם לא תטבע, טבעה ה\"טיטניק\" בהפלגת הבכורה שלה ב־15 באפריל 1912 לאחר שהתנגשה בקרחון. באסון נספו 1,517 בני אדם, בהם מפורסמים רבים, ורק 712 ניצלו.\n\n",
    "pageid": 25046
  },
  {
    "title": "ישראל",
    "extract": "יִשְׂרָאֵל היא מדינה במזרח התיכון, בדרום-מערב אסיה, השוכנת על החוף הדרום־מזרחי של הים התיכון. ישראל הוקמה בשטחי ארץ ישראל, ביתו הלאומי וארץ מולדתו של העם היהודי. המדינה הכריזה על עצמאותה בה' באייר תש\"ח, 14 במאי 1948 ושיטת הממשל בה היא דמוקרטיה פרלמנטרית.\n\nישראל גובלת בים התיכון ובמצרים במערב, בים האדום בדרום, בירדן במזרח, בסוריה בצפון־מזרח ובלבנון בצפון. בין ישראל ומצרים, לחוף הים התיכון, נמצאת רצועת עזה, שבשליטת חמאס. באזור ההר המרכזי והבקעה שבין ישראל לירדן נמצאים שטחי יהודה ושומרון, המוחזקים בידי ישראל תחת תפיסה לוחמתית. שטחה של המדינה הוא 22,072 קמ\"ר (כולל מזרח ירושלים ורמת הגולן, עליהן הכריזה ריבונות, ללא אזור יהודה ושומרון ורצועת עזה). אוכלוסייתה מנתה בשנת 2024, על־פי נתוני הלשכה המרכזית לסטטיסטיקה, 9.9 מיליון תושבים. מבחינה דמוגרפית, רוב הישראלים הם יהודים (73.2%), אך יש בה מיעוט ערבי גדול (כ־21.1%, מרביתו מוסלמי) וקבוצות מיעוט אחרות (5.7%).\nבמהלך המאה ה־19 חלה התעוררות לאומית בקרב יהודי אירופה שהביאה להקמת התנועה הציונית ולגלי עלייה לארץ ישראל. ב־1917, במהלך מלחמת העולם הראשונה, כבשה האימפריה הבריטית את ארץ ישראל מידי העות'מאנים ופורסמה הצהרת בלפור. בתקופת המנדט הבריטי מאבקים ממושכים בין היישוב היהודי וערביי ארץ ישראל הביאו את בריטניה למסור את שאלת המנדט בארץ לאו\"ם, שהמליץ ב־1947 לחלק את ארץ ישראל לשתי מדינות, יהודית וערבית. התוכנית התקבלה על ידי הסוכנות היהודית, אך נדחתה בידי ההנהגה הערבית; עימות צבאי שניצת בין הצדדים התפתח למלחמת העצמאות, שבמהלכה הוכרזה הקמתה של מדינת ישראל. בתום המלחמה והסכמי שביתת הנשק, שלטה ישראל במרבית שטח המנדט לשעבר, אף מעבר למה שהוקצה למדינה היהודית בתוכנית החלוקה. יהודה ושומרון ורצועת עזה נכבשו על ידי ירדן ומצרים, בהתאמה. המדינה הערבית לא הוקמה, ומאות אלפי ערבים־פלסטינים נסו או גורשו מבתיהם במסגרת הנכבה. במקביל עלו לישראל מאות אלפי פליטים יהודים ממדינות ערב.\nב־1967, במלחמת ששת הימים, כבשה ישראל את יהודה ושומרון, רצועת עזה וחצי האי סיני ואת רמת הגולן. מלבד סיני, שהחזירה ישראל למצרים במסגרת הסכם השלום ביניהן, ורצועת עזה, שממנה נסוגה באופן חד־צדדי ב-2005, המשיכה ישראל לשלוט בשאר השטחים האמורים. חוקי המדינה הוחלו במלואם על מזרח ירושלים ורמת הגולן, ובאופן חלקי על יהודה ושומרון. בעקבות הסכמי אוסלו, ניתנה אוטונומיה חלקית לרשות הפלסטינית בכ־40% משטחי יהודה ושומרון ובעבר גם על רוב שטח רצועת עזה. מאמצים לפתור את הסכסוך הישראלי־פלסטיני לא הבשילו לכדי הסכם שלום סופי; ברם, נחתמו הסכמי שלום ונורמליזציה אחרים בין ישראל למדינות ערביות.\nבחוקי היסוד שלה מוגדרת ישראל כ\"מדינה יהודית ודמוקרטית\". ישראל היא דמוקרטיה ייצוגית, עם מערכת פרלמנטרית, ייצוג בשיטה היחסית וזכות בחירה אוניברסלית. ראש הממשלה הוא ראש הרשות המבצעת והכנסת היא הרשות המחוקקת. על פי החוק הישראלי, בירת ישראל היא ירושלים. למדינות רבות יש הסתייגויות לגבי מעמדה של ירושלים כבירת ישראל, ועל כן נמצאות רוב השגרירויות הזרות בישראל בגוש דן ובפרט בתל אביב, המרכז הכלכלי והטכנולוגי של המדינה.\nישראל היא מדינה מפותחת וחברה בארגון לשיתוף פעולה ולפיתוח כלכלי (OECD). כלכלת המדינה דורגה ב־2023 במקום ה־27 בעולם, על פי תוצר מקומי גולמי נומינלי, כלכלתה בין המפותחות והמתקדמות בעולם. לישראל כוח עבודה מיומן, והיא אחת המדינות המשכילות בעולם, על פי אחוז אזרחים בעלי תואר דוקטור. רמת החיים בישראל היא הגבוהה ביותר במזרח התיכון, ובמדד הפיתוח האנושי של האומות המאוחדות היא מדורגת במקום ה-19. תוחלת החיים בה היא אחת הגבוהות בעולם.",
    "pageid": 320304
  },
  {
    "title": "ישראל באולימפיאדת פריז (2024)",
    "extract": "אולימפיאדת פריז תהיה האולימפיאדה ה-18 שבה תשתתף משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. המשלחת הישראלית תמנה 88 ספורטאיות וספורטאים שיתחרו ב-17 ענפי ספורט. המשלחת תתחרה לראשונה בענף אופני מסלול. מנגד, המשלחת לא תתחרה בענף הרמת משקולות, לאחר ששלחה נציגים לענף זה בשתי האולימפיאדות האחרונות. נציגי המשלחת שבו להתחרות בענפי הכדורגל והסיף לאחר שנציגים ישראלים לא העפילו אליהם מאז אולימפיאדת מונטריאול (1976) ואולימפיאדת בייג'ינג (2008), בהתאמה. הג'ודוקא פיטר פלצ'יק והשחיינית אנדראה מורז נבחרו על ידי הוועד האולימפי בישראל לשאת את דגל ישראל בטקס הפתיחה ‏.\n\nנכון ליולי 2024 הבטיחו 88 ספורטאים מ-18 ענפי ספורט את השתתפותם באולימפיאדה.\n\nביאור\n\nהנהלת הוועד האולימפי בישראל החליטה לאמץ את המלצת הוועדה המקצועית בראשותה של עדי ביכמן יחד עם היחידה לספורט הישגי לבטל את הקריטריון הישראלי, שהיה נהוג. הספורטאי יהיה חייב לעמוד בקריטריון האולימפי הבין-לאומי. אולם, ספורטאי אשר עמד בקריטריון במהלך 2022 ו-2023, ידרש לבצע \"הוכחת יכולת\" בהתאם להישג שנקבע על ידי הוועד האולימפי בישראל, בהתאם להמלצת היחידה לספורט הישגי וההתאחדות הרלוונטית בין 1 בנובמבר 2023 ל-30 ביוני 2024.\n\nישראל זכתה במכסה יחידה לגברים לאחר שדורגה במקום ה-20 בדירוג האולימפי, בעקבות חלוקה מחדש של מכסת המארחת. תומר זלצמן נבחר לייצג את ישראל.\n\nישראל זכתה במכסה יחידה לגברים ומכסה יחידה לנשים לאחר שדורגה במקומות ה-39 וה-44, בהתאמה, בדירוג העולמי לאומות במרוץ אופני כביש ב-17 באוקטובר 2023. איתמר איינהורן ורותם גפינוביץ נבחרו לייצג את ישראל.\n\nישראל זכאית לשתי מכסות בתחרות הספרינט והקיירין לאחר שדורגה בין 7 הנבחרות עם הניקוד הגבוה ביותר בדירוג האולימפי שלא העפילו לתחרות הקבוצתית. האיגוד הודיע כי מיכאל יעקובלב נבחר לייצג את ישראל. זאת עתידה להיות הופעת הבכורה של נציג ישראלי בענף אופני המסלול במשחקים האולימפיים.\n\nבשנת 2022, לונה צ'מטאי-סלפטר קבעה את הקריטריון למשחקים במהלך מרתון ניו יורק בזמן של 2:23:30 שעות. מארו טפרי קבע את הקריטריון במרתון פוקאוקה עם שיא ישראלי בזמן של 2:06:43 שעות. שניהם גם הבטיחו את השתתפותם במשלחת לאחר שסיימו במקום ה-4 וה-2 בריצת מרתון באליפות העולם באתלטיקה 2023. בפברואר 2023, קבע גשאו איילה את הקריטריון במרתון סביליה עם שיא ישראלי בזמן של 2:05:33 שעות. יחד עימו קבעו את הקריטריון גם גירמה אמרה בזמן של 2:07:40 שעות, ואיימרו עלמיה בזמן של 2:07:55 שעות. במרץ 2024 הודיע איגוד האתלטיקה בישראל כי הנציגים שיצטרפו לטפרי במשחקים יהיו: גשאו איילה וגירמה אמרה. באפריל 2024 קבעה מאור טיורי את הקריטריון למשחקים במהלך מרתון רוטרדם בזמן של 2:26:39 שעות שהווה עבורה גם שיא אישי.\nבלסינג אפריפה העפיל למשחקים בזכות מיקומו בדירוג העולמי בריצת 200 מטר.\n\nמקרא:\nQ: העפלה לשלב הבא בהתאם למקום הסיום במקצה הפרטני.\nq: העפלה לשלב הבא עם הזמן המהיר מבין כל האתלטים שלא העפילו מכלל המקצים\n\nשחקן הבדמינטון מישה זילברמן העפיל בפעם הרביעית למשחקים האולימפיים לאחר שדורג במקום ה-51 בדירוג האולימפי בטורניר היחידים, וזכה במכסה.\n\nענבר לניר מדורגת ראשונה בעולם במשקל שלה (עד 78 ק\"ג) ובכך השיגה את המכסה האולימפית. רז הרשקו מדורגת שנייה בעולם לאחר שזכתה באליפות אירופה, ובכך השיגה את המכסה האולימפית. גפן פרימו זכתה במכסה האולימפית כשזכתה בארד באליפות העולם ב-2021. פיטר פלצ'יק העפיל לשמינית גמר באליפות העולם באבו דאבי ב-2024 ובכך השיג את הקריטריון האולימפי. גם גילי שריר, ברוך שמאילוב, מאיה גושן, תמנע נלסון-לוי ושירה ראשוני השיגו את הקריטריון האולימפי באליפות העולם באבו דאבי, בנוסף לדירוג העולמי שלהם.\n\nאישי\n\nקבוצתי\n\nענת ליליאור השיגה את הכרטיס למשחקים כשסיימה בין שמונת הגולשות שטרם העפילו למשחקים באליפות העולם בגלישת גלים לשנת 2024 שנערכה בארסיבו, פוארטו ריקו. תחרויות גלישת הגלים במשחקים לא יערכו בצרפת היבשתית אלא באי טהיטי שבמרכז פולינזיה הצרפתית.\n\n ערך מורחב – התעמלות באולימפיאדת פריז (2024)\n\nנבחרת ישראל זכתה במכסה למשחקים בתחרות הקרב רב לנבחרות לאחר שסיימה במקום השני עם ציון של 64.650 נקודות באליפות העולם בהתעמלות אמנותית לשנת 2022. דריה אטמנוב זכתה במכסה למשחקים במוקדמות תחרות הקרב רב אישי לאחר שסיימה במקום השביעי עם ציון של 97.000 נקודות באליפות העולם בהתעמלות אמנותית לשנת 2023. המכסות בענף ניתנות לוועד האולימפי ולא לספורטאים.\n\nארטיום דולגופיאט וליהיא רז זכו במכסה למשחקים דרך תחרות הקרב רב באליפות העולם בהתעמלות מכשירים 2023 שנערכה באנטוורפן, בלגיה. הם השיגו את המכסה באליפות לאחר ניכוי הספורטאים שהעפילו למשחקים בתחרות הקבוצית ועם המגבלה של מתן מכסה בודדת למדינה דרך הקרב רב. דולגופיאט סיים במוקדמות הקרב רב גברים במקום התשיעי עם ציון של 82.999 נקודות. רז סיימה במוקדמות הקרב רב נשים במקום ה-48 עם ציון של 49.999 נקודות.\n\nנשים\n\nגברים\n\nאבישג סמברג העפילה למשחקים לאחר שהגיעה לגמר טורניר ההעפלה האולימפי האירופי שנערך בסופיה, בולגריה. סמברג השתתפה במשחקים האולימפיים בטוקיו וזכתה במדליית הארד.\n\nשחר שגיב הבטיח לישראל את המכסה בטורניר הגברים לאחר שדורג במקום ה-49 בדירוג האולימפי. שגיב נבחר לייצג את ישראל.\n\nסרגיי ריכטר העפיל בפעם הרביעית למשחקים. ריכטר זכה בכרטיס לאחר שלא חולקה אחת מהמכסות האוניברסליות ומאחר שהיה הקלעי הבא בתור בדירוג האולימפי בירי ברובה אוויר ל-10 מטר.\n\n ערך מורחב – כדורגל באולימפיאדת פריז (2024)\nנבחרת ישראל בכדורגל עד גיל 21 הבטיחה את מקומה במשחקים האולימפיים לאחר שהעפילה עד לשלב חצי הגמר באליפות אירופה בכדורגל עד גיל 21 לשנת 2023. זו הפעם השלישית שישראל משתתפת בטורניר הכדורגל באולימפיאדה. הפעמים הקודמות היו במקסיקו סיטי 1968 ובמונטריאול 1976.\n\nההתאחדות הגדירה ארבעה שחקנים מחליפים לסגל במקרה של אירוע רפואי: עומר ניראון (שוער), נועם מלמוד (הגנה), ניב יהושע  (קישור), עידן טוקלומטי (התקפה). ב-18 ביולי הודיעה ההתאחדות כי דניאל פרץ שוחרר מסגל הנבחרת בעקבות קרע חלקי בשריר הירך הארבע-ראשי. ניב אליאסי ימלא את מקומו כשוער הראשון ועומר ניראון ימלא את מקום השוער השני. בנוסף רוי ששון הוגדר כמחליף למקרה של אירוע רפואי נוסף.\n\nיובל פרייליך השיג כרטיס למשחקים כשדורג במקום הראשון מבין הסייפים מיבשת אירופה בדירוג האולימפי. ישראל השתתפה בפעם האחרונה בענף הסיף באולימפיאדת בייג'ינג 2008.\n\n ערך מורחב – שחייה באולימפיאדת פריז (2024)\nבתחרות שנערכה בברצלונה ב-17 במאי 2023 קבעה אנסטסיה גורבנקו קריטריון אולימפי במשחה ל-200 מטר מעורב אישי בשיא ישראלי חדש של 2:09.47 דקות, אותו שיפרה לאחר 4 ימים (2:09.28 דקות).  באליפות ארצות הברית הפתוחה לשנת 2023 גורבנקו קבעה את הקריטריון ל-400 מטר מעורב אישי יחד עם שיא ישראלי חדש של 4:37.90 דקות. בתחרות שנערכה בברצלונה במאי 2024, גורבנקו קבעה קריטריון אולימפי במשחה ל-200 מטר גב בשיא ישראלי חדש של 2:08.54 דקות. חודש לאחר מכן קבעה קריטריון אולימפי במשחה 100 מטר גב בתחרות במונקו בזמן של 59.58 שניות. ביוני השיגה את הקריטריון האולימפי במשחה ל-100 מטר חזה באליפות אירופה שנערכה בבלגרד עם שיא ישראל של 1:06.15 דקות.\nבאליפות ישראל שנערכה ביוני 2023 קבע תומר פרנקל קריטריון אולימפי בשני משחים, במשחה ל-100 מטר חופשי בשיא ישראלי חדש של 48.18 שניות ובמשחה ל-100 מטר פרפר בתוצאה של 51.14 שניות. באותה אליפות קבע דניס לוקטב קריטריון אולימפי במשחה ל-200 מטר חופשי בשיא ישראלי חדש של 1:46.17 דקות. באליפות העולם בשחייה שנערכה ביולי 2023 בפוקואוקה קבע מירון חרותי קריטריון אולימפי במשחה ל-50 מטר חופשי בתוצאה של 21.85 שניות, וגל כהן גרומי קבע קריטריון אולימפי במשחה 100 מטר פרפר בשיא ישראלי חדש של 50.98 שניות.\nבינואר 2024 קבע מרטין קרטאבי את הקריטריון במשחה 50 מטר חופשי בתחרות שנערכה בז'נבה, שווייץ. הוא סיים את המוקדמות עם שיא אישי חדש של 21.90 שניות. ביוני 2024 קבעה אביב ברזלי את הקריטריון במשחה 200 מטר גב בתחרות שנערכה במכון וינגייט תוך קיזוז של 79 מאיות משיאה האישי. אדם מראענה קבע בתחרות את הקריטריון במשחה 100 מטר גב בהשוואת השיא הישראלי של 53.60 שניות.\nביוני 2024 קבע דוד גרצ'יק קריטריון אולימפי במשחה ל-200 מטר גב באליפות אירופה, לאחר שסיים במקום השני במוקדמות עם שיא אישי של 1:57.48 דקות. באליפות גם לאה פולונסקי קבעה קריטריון אולימפי במשחה ל-200 מטר מעורב אישי בזמן של 2:11.18 דקות, המהווה שיא אישי עבורה. אחיה, רון פולונסקי, קבע קריטריון אולימפי במשחה זה עם שיא ישראלי חדש בזמן של 1:57.01 דקות.\nאיגוד השחייה בישראל הודיע כי דריה גולובטי, איילה ספיץ ובר סולובייצ'יק נבחרו להשתתף במשחה השליחים 4x200 מטר חופשי גם במידה ולא יקבעו קריטריון אישי. בסיום אליפות אירופה בבלגרד, זומנו אנדראה מורז, אלכסיי גליבינסקי, ואיתן בן שטרית להשתתף במשחי השליחים במשחקים.\n\nצמד הדואט בשחייה אמנותית, שלי בובריצקי ואריאל נשיא, זכו במכסה למשחקים לאחר חלוקה מחדש של 3 מכסות דואט דרך תוצאות המשולבות של תחרויות הדואט באליפות העולם בשחייה 2024 בדוחא, קטר. המכסות היבשתיות של ארצות הברית ויפן בדואט הוחזרו לאחר ששתיהן העפילו נבחרת לתחרות הקבוצתית. המכסה של יבשת אפריקה לא חולקה מאחר שאף צמד דואט מהיבשת לא התחרה באליפות.\n\nמתן רודיטי זיכה את ישראל במכסה למשחקים כאשר סיים במקום העשירי במשחה ל-10 ק\"מ בזמן של 1:48:31.70 שעות באליפות העולם בשחייה 2024.\n\nרועי דרור ומיכאלה משה זכו במכסות למשחקים האולימפיים דרך מיקומם בדירוג העולמי. דרור המדורג במקום ה-23 בגברים, ומשה המדורגת במקום ה-39 בנשים.\n\nנבחרת ישראל בקפיצות ראווה ברכיבת סוסים השיגה את הכרטיס למשחקים האולימפיים לאחר שסיימה במקום הראשון בתחרות גביע האומות בפראג שהיווה תחרות העפלה ייעודית לנבחרות ממרכז ומזרח אירופה ומרכז אסיה. זאת הפעם השנייה ברציפות שהנבחרת מעפילה למשחקים האולימפיים. ההתאחדות הלאומית לספורט הרכיבה בישראל הודיעה ב-26 ביוני כי דניאל בלומן, אשלי בונד, רובין מוהר, ואיזבלה רוסקוף נבחרו לייצג את ישראל במשחקים. רוסקוף הוגדרה כמחליפה לתחרות הקבוצתית.\n\nצמד שייטי מפרשית 470 מעורב, ניתאי חסון ונועה לסרי הבטיחו באליפות העולם בשיט לשנת 2023 את השתתפותם במשחקים לאחר שסיימו במקום השביעי. מכסות נוספות הושגו באליפות העולם גם בגלישת רוח נשים, גלישת רוח גברים, וגלישת קייט נשים. באליפות אירופה בשיט בדגם מפרשית לייזר לשנת 2024 השיג עומר ורד וילנצ'יק, בן ה-16, מכסה למשחקים עבור ישראל. בתחרות ההזדמנות האחרונה בהייר, צרפת, הבטיח דור זרקה השתתפות של נציג ישראלי במשחקים בגלישת קייט גברים. הוא סיים במקום ה-6 הכללי ודורג 5 בין המדינות המתחרות. המכסות ניתנת למדינה וזהות הנציגים נקבעה בהמשך.\nבמרץ 2024, איגוד השייט בישראל עודכן כי המכסה של פורטוגל מאליפות העולם בשיט לשנת 2023 נפסלה מאחר שהשייטת וסילייה קרשליו שזכתה במכסה לא השיגה אזרחות פורטוגלית ולא קיבלה אישור להחליף ייצוג מיוון לפורטוגל. בהתאם, המכסה של פורטוגל מהאליפות עברה לפינלנד, והמכסה של פינלנד מאליפות העולם בדגם לייזר רדיאל לשנת 2024 עברה לישראל.\nבאליפות העולם בגלישת רוח מדגם IQFOiL לשנת 2024  זכתה שרון קנטור במדליית הזהב, והוכתרה כאלופת העולם. תום ראובני סיים באליפות העולם במקום ה-8. שניהם נבחרו על ידי איגוד השייט בישראל לייצג את ישראל במשחקים. באפריל הודיע האיגוד כי שי קקון וגל צוקרמן נבחרו לייצג את ישראל במשחקים בדגמי הלייזר רדיאל וגלישת קייט, בהתאמה. במאי, הודיע האיגוד כי דור זרקה ועומר ורד וילנצ'יק נבחרו לייצג את ישראל במשחקים בדגמי גלישת קייט ולייזר, בהתאמה.\n\nשיוטי נוקאאוט\n\nשיוטי מדליות\n\nישראל במשחקים הפאראלימפיים פריז (2024)\nישראל במשחקים האולימפיים",
    "pageid": 2133539
  },
  {
    "title": "כוח רדואן",
    "extract": "כוח רדואן (בערבית: فوج الحاج رضوان, בתעתיק מדויק: פוג' אלחאג' רצ'ואן; או: יחידה 125) הוא יחידת העילית של ארגון הטרור חזבאללה, שמטרתה לחדור לישראל בעת מלחמה ולכבוש אזורים הסמוכים לגבול בגליל.\n\nבראש היחידה עומד עלי טבאטבאי, שעמד בקשר קבוע עם מפקדי הארגון עימאד מורנייה ומוסטפא בדר א-דין עד לחיסולם.",
    "pageid": 2267426
  },
  {
    "title": "כנף ציון",
    "extract": "כנף ציון, שנודע גם כמטוס ראש הממשלה, הוא המטוס הנשיאותי שנרכש ושופץ במטרה לשמש את ראש ממשלת ישראל ואת נשיא מדינת ישראל, לטיסות הרשמיות מחוץ לגבולות המדינה.\nהמטוס הוא מטוס נוסעים מדגם בואינג 767-338ER, שבעת רכישתו בידי ישראל היה בן כ-20 שנה מתוכן טס רק 11 שנים. עד לרכישתו על ידי ישראל המטוס היה באחסנה באוסטרליה ובארצות הברית ולאחר הרכישה היה בשיפוץ בישראל. ב-3 בנובמבר 2019 ערך המטוס את טיסת הניסוי הראשונה שלו. למטוס נבנה מתחם מיוחד בטייסת התובלה בבסיס נבטים. באמצעי התקשורת מקובל לעיתים לכנות את המטוס \"אייר פורס 1 הישראלי\", על שמו של אייר פורס 1.\nבאוגוסט 2020 הורה משרד ראש הממשלה לתעשייה האווירית לקרקע את המטוס. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש. בתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\n\nמאז קום המדינה נהגו ראשי ממשלת ישראל לטוס לביקורים רשמיים באמצעות טיסות סדירות, או במטוס מוחכר, לרוב מחברת אל על.\nהטיסה הראשונה של ראש ממשלת ישראל מחוץ למדינה הייתה בסוף 1950, בטיסה שנשמרה בחשאיות, הוגדרה פרטית, ובמהלכה נפגש דוד בן-גוריון עם ראש ממשלת יוון סופוקלס וניזלוס . הטיסה הטראנס-אטלנטית הראשונה של ראש ממשלת ישראל, ביקורו של דוד בן-גוריון בארצות הברית, בוצעה במטוס לוקהיד קונסטליישן של חברת \"אל על\" שהמריאה ב-2 במאי 1951.\nלאורך שנים טסו ראשי מדינת ישראל לביקורים רשמיים מחוץ לישראל באמצעות מטוסי בואינג 707 של חיל האוויר וכן במטוס ביון מסוג גאלפסטרים 5 של החיל. בנוסף, השתמשו לעיתים במטוס חכור, של חברת אל על, או במטוס של חברת ארקיע. בשנות ה-80 של המאה ה-20 השתמשו ראשי הממשלה ושרי החוץ גם במטוס וסטווינד תוצרת התעשייה האווירית לישראל. בטיסות פנים טסים ראשי המדינה באמצעות כלי טיס של צה\"ל, בהם מטוס מנהלים מסוג גאלפסטרים 5 (\"נחשון\") ומסוקים.\nהדרישה למטוס מיוחד עלתה בשל דרישות בטיחותיות, וניהול שוטף של המדינה גם בזמן הטיסה. מטוס כזה מוסיף גמישות בקביעת טיסות, חשאיות במיעוט שותפי סוד, ואף ייצוגיות.\n\nועדת גולדברג הוקמה ב-15 בדצמבר 2013 במטרה לבחון את ההיתכנות הכלכלית לרכישת מטוס, את הבעיות במצב הקיים ואת הדרכים לתיקונן.\nהוועדה בראשותו של השופט בדימוס אליעזר גולדברג. וחבריה היו מפקד חיל האוויר לשעבר, אלוף (מיל') עידו נחושתן, וסגנית נשיא לשכת רואי חשבון בישראל, רו\"ח איריס שטרק. בפני הוועדה הופיעו 23 אישים, ובהם ראש הממשלה, מנכ\"לית בית הנשיא, ראשי המוסד, השב\"כ, המטה לביטחון לאומי (מל\"ל) והחשבת הכללית במשרד האוצר. הוועדה הצביעה על שני ליקויים חמורים הקיימים כיום בהטסת ראשי המדינה לחו\"ל - היעדר מערך אלחוטי מוצפן במטוס, המונע יצירת קשר טלפוני שוטף, והיעדר אמצעי אבטחה, שמונע טיסה למדינות מסוימות, ובהתאם קבעה כי \"די בחסרונות כמו תקשורת ואבטחת המטוס הקיימים כיום במטוסים הנחכרים לטיסות מסוימות ואשר יהיו קיימים באותה מידה אם תהיה התקשרות ארוכת טווח עם חברת תעופה, כדי להצדיק מסקנה בדבר קיומו של צורך לרכוש מטוס ייעודי להטסת ראשי המדינה\". הוועדה ציינה כי \"עמדת השב\"כ, הרואה חשיבות יתרה בכך שהמטוס ישמש לנסיעות הנשיא וראש הממשלה בלבד, ולא ייעשה בו שימוש לביצוע משימות שוטפות אחרות, מקובלת על הוועדה\".\nב-4 במאי 2014 אימצה ממשלת ישראל ה-33, בראשות בנימין נתניהו, את דו\"ח ועדת גולדברג. מנגד, ההחלטה ספגה ביקורת ציבורית על העלות. דווח גם כי נשיא המדינה באותה העת, ראובן ריבלין, אמר כי הוא מעדיף לטוס בטיסות מסחריות שבהן ישנו מגע עם הציבור.\nבאוגוסט 2020 הורה משרד ראש הממשלה לתעשייה האווירית לקרקע את המטוס. עם תחילת כהונתה של ממשלת ישראל ה-36 הציע שר החוץ וראש הממשלה החלופי יאיר לפיד למכור את המטוס, אולם מערכת הביטחון התנגדה לכך. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש.\nבתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\n\nבמשרד האוצר תחמו את הכדאיות הכלכלית של שלב הקמת הפרויקט (רכישת מטוס והסבתו ללא תפעול שוטף) ברף של 40 מיליון דולר (כ-152 מיליון ש\"ח ב-2010). במשרד הביטחון הוערכה באוקטובר 2012 עלות ההקמה של הפרויקט ב-77.5 מיליון דולר ועלות תפעול שנתית של 12.9 מיליון דולר הערכה זו הועברה למל\"ל. באפריל 2013 הערכת ההקמה של משהב\"ט ירדה ל-70 מיליון דולר (כ-266 מיליון ש\"ח ב-2012). הערכה זו שלא כללה מע\"מ ועלות ההקמה על ידי חיל האוויר, הוצגה בפני ועדת גולדברג. ועדת גולדברג המליצה בשנת 2014 על רכישת מטוס ייעודי להטסת ראש הממשלה והנשיא, ותחמה את עלות הפרויקט בכ-592 מיליון ש\"ח (עלות שהוצגה לפני הוועדה על ידי משהב\"ט), תוך שהיא ממליצה לצמצם אותו.\nעל פי סגן החשב הכללי במשרד האוצר יובל רז, באוגוסט 2015 אישר הקבינט המדיני-ביטחוני למטוס תקציב של 729 מיליון ש\"ח, מתוכם 393 מיליון ש\"ח לרכישה והקמה ו-336 מיליון ש\"ח לתפעול ותחזוקה במשך חמש שנים. ההקצאות עד דצמבר 2018 היו לפי רז 580 מיליון שקל לפי החלוקה הבאה: 277 מיליון שקל לרכישה והסבה, 223 מיליון שקל תפעול ואחזקה לחמש שנים, 60 מיליון שקל לתשתיות ואמצעים, 14 מיליון שקל לבניית כשירות מבצעית ו־6 מיליון שקל לתקורות ניהוליות.\nעל פי דוח מבקר המדינה, ב-30 ביוני 2016 התכנסה במינהל ההרכשה והייצור ועדת המכרזים לפתיחת הצעות המחיר במסגרת המכרז בפרויקט. הצעת המחיר של התעשייה האווירית הייתה נמוכה בכ-42% מהאומדן למכרז שהתבסס על הערכת העלויות שאישר הקבינט המדיני-ביטחוני, בעוד שהצעת המחיר של אלביט מערכות הייתה נמוכה בכ-29% ממנו. ב-10 ביולי 2016 קבעה ועדת המכרזים שהתעשייה האווירית היא הזוכה במכרז. יומיים לאחר קביעה זו קיים ראש הממשלה דיון בהשתתפות מנכ\"ל משרדו וראש אגף התקציבים במשרד ובכירים מהמל\"ל ומשרד הביטחון. בדיון הוצגו תוצאות ההליך המכרזי בתוספת נתח חיל האוויר בפרויקט שהסתכמו בסכום של 451 מיליון ש\"ח, וכן המלצה לשריין לפרויקט עד 100 מיליון ש\"ח להשלמות, (כגון עלויות עבור ביטוח תעופתי, עדכוני ספרות, שעות אבטחה ותכולות בלתי מתוכננות.\nלקראת אישור תקציב המדינה בדצמבר 2016, ביקש ראש הממשלה תוספת של 178 מיליון ש\"ח שחלקו מוקצה לענייני המטוס. העלות המשוערת של המטוס לפני מיגונו היא 50 מיליון דולר אמריקני.\nב-1 ביולי 2016 ראש הממשלה אישר את עלות הפרויקט שהסתכמה ב-550 מיליון ש\"ח. באוגוסט 2016, בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nבנובמבר 2018 אושרה תוספת נוספת של 60 מיליון ש\"ח, בתוך מסגרת התקציב שאושר, שנומקה ב\"גידול בעלויות הטיסות, לעומת שנים קודמות שנובע, ממספר רב של טיסות ליעדים מורכבים כמו ארצות הברית, רוסיה והודו, וכן מנסיעות שכללו מספר יעדים כמו: גרמניה, צרפת ובריטניה\".\nבתחילת 2020 ביקש ראש הממשלה להוסיף מינוי של מנהל למטוס, בעלות של מאות אלפי ש\"ח בשנה. כמו כן, נבנה בבסיס נבטים מתחם ייעודי למטוס.\nדוח מבקר המדינה שפורסם במרץ 2022 מונה פגמים רבים בתהליך רכישת המטוס והכשרתו, אך מציין כי \"במטוס ראשי המדינה יש שיפור ניכר לעומת חכירה של מטוס אזרחי ברמת הביטחון, לרבות בהיבטים של ההגנה על המטוס ואבטחת המידע בו, התקשורת, השליטה, התנאים במטוס והשירות שניתן בו וכן זמינותו.\" ביולי 2020 הייתה הערכת ההוצאה בפרויקט (רכישה, הסבה ותפעול במשך חמש שנים) 587.6 מיליוני ש\"ח, אשר מתחלקת ל-381.8 מיליוני ש\"ח לשלב ההקמה, ו-205.8 מיליוני ש\"ח לשלב התפעול. פירוט ההוצאות לפי חברות הם: תעשייה אווירית - 500.4 מיליון ש\"ח, חיל האוויר - 68.4 מיליוני ש\"ח, וספקים אחרים: 18.8 מיליוני ש\"ח. על פי אומדן של מבקר המדינה עלות ממוצעת של טיסה במטוס חכור היא כ-2.5 מיליון ש\"ח ואילו עלות ממוצעת של טיסה במטוס ראשי המדינה (בשקלול כל ההוצאות שכבר הוצאו) עומדת על 5.2 מיליון ש\"ח.\n\nלפי הדרישות העיקריות של משרד ראש הממשלה ומסגרת התקציב שאושרה הוחלט כי יש להתבסס על מטוס בואינג מדגם 767 או 777. מטוס בואינג 737 נפסל בשל קוצר הטווח שלו ומספר הנוסעים המצומצם שהוא יכול לשאת. גם מטוסי איירבוס נפסלו, אף על פי ששניים מהם, איירבוס 321 ניאו, מצויים בצי ארקיע, ואירבוס אחרים בצי ישראיר. נטען לכאורה כי בשימוש בישראל צפויות \"משמעויות כבדות להקמת היכולת\". מטוס חדש של חברת בואינג מהדגמים שצוינו נפסל בשל עלויותיו הגבוהות, שנאמדו בידי חיל האוויר ב-180 עד 200 מיליון דולר לפני הסבה. בסופו של דבר נבחר מטוס מדגם 767 משומש. המטוס נבחר למרות יציאת מטוסי נוסעים מדגם זה משירות, כיוון שמטוסים מדגם זה עוברים הסבה למטוסי מטען, ולכן תחזוקתם וזמינותם עדיין אפשרית גם בראייה עתידית.\nב-22 ביולי 2016 נחת המטוס לראשונה בישראל, לתהליך של שדרוג, שיפוץ והתאמה, שנקבעו בסך של 400 מיליון שקל חדש לפי החלטת הקבינט מ-2014. עד לחשיפתו של המטוס בחודש אוקטובר 2019 לא פורסם מידע באשר לסוג המטוס, היקף המימון, התקדמות הפרויקט, מה צפוי להיות מותקן במטוס ומתי הוא יהפוך מבצעי ויוכנס לשימוש – מאחר שעל פי הנחיית הצנזורה הצבאית, נתונים אלה לא הותרו לפרסום.\nהמטוס, מסוג בואינג 767-300ER, שיוכל לטוס ללא הפסקה עד ארצות הברית, ברזיל או יפן, היה בעבר בשירות החברות קוואנטס ואוסטרליאן איירליינס  כשרישומו היה VH-OGV וטיסת הבכורה הייתה ב-6 ביוני 2000. רישומו החדש הוא 4X-ISR,‏ 4X הוא תחילת כל רישום מטוס ישראלי, ISR הוא קיצור של מדינת ישראל, כלומר הוא מטוס רשמי של המדינה.\nבמטוס הורכבו מערכות שליטה ובקרה מתקדמות שיאפשרו תקשורת מוצפנת עם הקרקע, לצד מערכות הגנה מפני טילים כדוגמת מערכת \"מגן רקיע\" של חברת \"אלביט מערכות\" ומערכות הגנה מפני תקיפת סייבר.\nמטוסים מדגם בואינג 767 אינם משמשים יותר חברות תעופה ישראליות, כך שנדרשת הכשרה של טייסיו של מטוס ראש הממשלה לשם הטסת מטוס זה בלבד. המטוס יופעל תחת טייסת 120 של חיל האוויר, שצפויה להפעיל בעתיד מטוסי תדלוק מסוג KC–46 המבוססים על בואינג 767.\nבתחילת דצמבר 2021 קיבל המטוס תעודת כושר טיסה מרשות התעופה האזרחית, אך הוא נותר בחניון בתעשייה האווירית.\n\nבחודש מרץ 2022 פרסם מבקר המדינה, מתניהו אנגלמן, דו\"ח ביקורת על פרויקט \"כנף ציון\". הדו\"ח הציג חריגה ניכרת בתקציב הפרויקט ועיכוב של כשלוש שנים בלוח הזמנים שלו.\n\nהדוח קובע שהיוזמה לרכישת מטוס ייעודי עבור ראשי המדינה החלה להתגלגל ב-2010 ומפרט ציר זמן של התנהלות הפרויקט בין השנים 2010 ל-2021.\n\n2010 - מינוי צוות במשרד האוצר לבחינת חלופות להטסת ראשי מדינה.\nמאי 2011 - הגשת עבודה של חברת ייעוץ שנשכרה על ידי החשבת הכללית. הצוות קובע כדאיות כלכלית של רכש והסבה ב-40 מיליון דולר, ועלות תפעול שנתית כ-5 מיליון דולר ל-20 טיסות שנתיות (25 מיליון דולר ל-5 שנים). (הסכום כלל מע\"מ). אחרת, מוטב לדעת החברה לחכור מטוס מחברת תעופה ישראלית לתקופת התקשרות ממושכת, או לרכוש מטוס דואלי – כזה שיוכל לשמש טיסות מטען בזמן מנוחה.\nמאי 2012 - הגשת המלצת צוות השרים בראשות שר התחבורה עם שר האוצר ושר המשפטים על בחירה בחלופה של רכש מטוס מיוחד להטסת ראשי מדינה. המזכיר הצבאי של ראש הממשלה המליץ שלנוכח האתגר הביטחוני כי משרד הביטחון יוביל את הרכש.\nנובמבר 2012 - ניתוח שעשה צוות משהב\"ט, שמונה על ידי מנכ\"ל המשרד, שהתבסס על תוצאות ה-RFI, הצביע על פער בהערכת העלויות בתפעול מטוס ייעודי לעומת המחיר שייצג כדאיות כלכלית על פי צוות משרד האוצר. על פי הערכות צוות משהב\"ט עלות הרכש וההסבה היא 77.5 מיליון דולר ועלות תפעול שנתית 12.9 מיליון דולר (64.5 מיליון דולר ל-5 שנים) ל-20 טיסות שנתיות. הסכומים לא כללו מע\"מ.\nדצמבר 2013 - ממשלת ישראל החליטה על הקמתה של ועדה ציבורית שתעסוק בבחינת מכלול ההיבטים הנוגעים לרכישת מטוס להטסת ראשי המדינה במסגרת תפקידיהם.\nאפריל 2014 - ועדת גולדברג המליצה על רכש מטוס, לנוכח הצרכים שמטוס זה ממלא. ההערכה שהוצגה לוועדה עלות רכש + תפעול 5 שנים כ-592 מיליון ש\"ח.\nיולי 2015 - לקראת הדיון בקבינט המדיני-ביטחוני, עדכן צוות משהב\"ט את אומדן התקציב למחירי 2015. האומדן שצוין במצגת האמורה לראש מנה\"ר הסתכם ב-598 מיליון ש\"ח (לא כולל מע\"מ).\nאוגוסט 2015 - הקבינט המדיני-ביטחוני החליט כי משרד רה\"מ ירכוש, באמצעות משהב\"ט ובדרך של מכרז שיאופיין על ידי משרד ראש הממשלה, מטוס ייעודי לצורך הטסת ראשי המדינה. הוקצו 729 מיליון ש\"ח לפרויקט.\nנובמבר 2015 - משהב\"ט פרסם מכרז לרכש מטוס מסוג בואינג 767-300ER, הסבתו ותחזוקתו ולהפעלת שירותי הטסת ראשי המדינה שנוהל על ידי מנה\"ר - גוף הרכש של משהב\"ט.\nאוגוסט 2016 - התעשייה האווירית לישראל נבחרה לניהול הפרויקט בעלות של 450 מיליוני ש\"ח. בעקבות תוצאות המכרז והחלטת ממשלה, נקבע בפועל תקציב הפרויקט ל-590 מיליון ש\"ח.\nספטמבר 2016 - משהב\"ט חתם עם התעשייה האווירית על הסכם לרכש המטוס, ביצוע התקנות בו, תפעולו ותחזוקתו.\nספטמבר 2016 - התעשייה האווירית החלה לבצע את שלב ההקמה בפרויקט שכלל על פי ההסכם: רכש של מטוס, הסבתו בהתאם לדרישות משרד רה\"מ בכל הנוגע לתצורת הפנים שלו וליכולותיו בהיבטי ביטחון, אוויוניקה ותקשורת, וכן הקמת תשתיות באתר חניית המטוס בבסיס חיל האוויר.\nספטמבר 2018 - המועד שבו התעשייה האווירית הייתה צריכה למסור את המטוס לפי ההסכם.\nיוני-יולי 2021 - הערכת המבקר למועד מסירת המטוס למשרד ראש הממשלה.\n\nהדוח מציין כי רכש מטוס ייעודי להטסת ראשי המדינה הוא פרויקט ייחודי, מורכב וראשון מסוגו בארץ, ולו היבטים ביטחוניים, היבטי פיתוח וטכנולוגיה, היבטים ממלכתיים והיבטי אסדרה. עבור חלק מהשותפים בפרויקט זהו העיסוק הראשון בעולמות התעופה.\nהדוח מציין שהפער הגדול בעלות הפרויקט בין הערכת האוצר לבין הערכת משרד הביטחון נבע בשל השינוי במתודולוגיות שנעשו. בעוד שמשרד האוצר נקט בגישה של Design To Cost (אפיון לפי סכום מוגבל שנקבע מראש), משרד הביטחון נקט בגישה של Bottom-Up. (אפיון לפי דרישות הנצרכות כמו אבטחה, תקשורת, רישיון צבאי וכולי).\nהביקורת העלתה ליקויים בעבודות המטה שנעשו לצורך תמיכה בקבלת ההחלטות משנת 2010 ועד אישור הקבינט. זאת בעיקר בכל הנוגע להערכת עלויות (שקפצה מהערכה שהוצגה בוועדת גולדברג בשנת 2014 בחישוב לחמש שנות הפעלה מכ-592 מיליון ש\"ח; להחלטת הקבינט באוגוסט 2015 לעלות של כ-729 מיליון ש\"ח), וכן בנוגע לקביעת מאפייני המטוס ודרישות מרכזיות בפרויקט, באפיון הדרישות הביטחוניות ובתיאום הביטחוני בין הגופים המעורבים בשלבים הראשונים של מימוש הפרויקט. בהחלטת הממשלה מאוגוסט 2016 אושרה עלות של 590 מיליון ש\"ח (שכללה 140 מיליון ש\"ח עבור שינויים, שיפורים ותכולות בלתי צפויות) בהתבסס בין היתר על תוצאות המכרז. לאחר סיום המכרז נעשו בפרויקט שינויים (בהיקף של כ-60 מיליון ש\"ח) שהביאו לחוסר יעילות ולעיכוב בלוח הזמנים, בין היתר בשל הצורך בתכנון מחדש ובתהליכי משא ומתן נוספים. ולא נותר תקציב עבור הוצאות בלתי צפויות להפעלת המטוס. (מתוך פתח דבר)\nהמבקר מצא כי צוות משרד הביטחון נקב בעלות ללא מע\"מ, אך לא ציין זאת. כמו כן, המל\"ל, אשר השווה בין שתי העבודות של הצוותים והציג לוועדה את ממצאי ההשוואה בין שתי העבודות, לא התייחס לעניין המע\"מ.\nהדוח מציין כי לא נמצא תיעוד לעבודת המטה ונימוקים לדרישות המרכזיות בבחירת המטוס (טווח הטיסה הישירה, מספר הנוסעים במטוס ותצורת הפנים שלו) שקבע משרד ראש הממשלה בשנת 2010, והם גם לא נבחנו במסגרת תהליך קבלת ההחלטות שבוצע בשנים שלאחר מכן.\nהדו\"ח מציין שהמל\"ל לא הדגיש בפני שרי הקבינט כי החלטתם להגדיל את תקציב \"כנף ציון\" ל-729 מיליון שקל תחרוג ב-20% מהעלויות שהוצגו בעבר.\nהדו\"ח מציין שהיו שני בלוקי שינויים. הראשון עלותו 46.9 מיליון ש\"ח. והשני עלותו 12.9 מיליוני ש\"ח. ושהחריגה בתקציב של 40 מיליון וחצי שנה בלוחות הזמנים, נגרמה בשל דרישות לשינויים בתצורת המטוס ובעיצוב הפנים, דבר ש\"לא נעשה בתהליך מובנה וסדור\" וכי \"משרד רה\"מ לא הגדיר באופן מפורט את השינויים בתצורת המטוס ובעיצוב הפנים ולא בחן את עלותם לעומת תועלתם ונחיצותם\".\nהדוח קובע כי אי שילוב בלוקי השינויים אחד בשני, הביאה לחוסר יעילות ועיכוב בלוחות הזמנים וממליץ \"לשב\"כ ומשרד ראש הממשלה לפעול לתכנון מיטבי של מכרזי פרויקטים לרבות בהיבטי תצורה ועיצוב\".\nהדוח מציין כי העיכוב של כמעט שלוש שנים במסירת הפרויקט נבע משינויים רבים בעיצוב הפנים של המטוס ועיכובים בקבלת החלטות במשרד ראש הממשלה, התחייבות תע\"א ללוחות זמנים קצרים מדי למסירת המטוס, הערכות חסר של תע\"א להתקנת הציוד במטוס, מימוש דרישות ביטחון מחמירות עקב העברת האחריות לאבטחת המטוס וסביבתו לאגף הביטחון במשרד ראש הממשלה, והשפעותיה של מגפת הקורונה.\nהדו\"ח אינו נוקב בשמם של מובילי הפרויקט.\n\nלנוכח התארכות הפרויקט המבקר המליץ למשרד ראש הממשלה, המטה לביטחון לאומי ומשרד הביטחון לגופים הללו יוודאו כי לפרויקטים עתידיים בעלי חשיבות ציבורית וביטחונית ייקבע לוח זמנים ריאלי לביצועם, שמביא בחשבון את מורכבות הפרויקט, ואת השפעות השינויים על כלל הגורמים וכי לוח זמנים זה יאפשר בקרה מיטבית אחר התקדמותו של הפרויקט, בכדי שימומשו בזמן הקצר האפשרי.\nעוד המליץ המבקר בפרויקטים לאומיים שעלותם מאות מיליוני ש\"ח, ובייחוד בפרויקטים ראשוניים ומורכבים, על משרד ראש הממשלה להקפיד לקיים עבודת מטה בשיתוף הגורמים המקצועיים הרלוונטיים לצורך קיומם של תהליכי קבלת החלטות סדורים ואפיון של דרישות הנותנות מענה לצרכים קיימים. על משרד ראש הממשלה והמטה לביטחון לאומי להקפיד על תיעוד החלטות בפרויקט ותהליך קבלתן. (עמ' 453 בדוח המלא)\nעוד המליץ על משרד הביטחון והמל\"ל להקפיד על הצגת נתונים מלאה, מעודכנת ועל בסיס השוואתי בכל שלביו של פרויקט, תוך התייחסות להמלצות קודמות של ועדות ציבוריות, אם מונו, שהתקבלו לגבי הפרויקט. זאת כדי שוועדות ציבוריות יוכלו להמליץ על דרכי פעולה, ומקבלי ההחלטות לרבות הממשלה והקבינט יוכל לקבל החלטות על בסיס תשתית עובדתית מלאה. כמו כן מומלץ כי המל\"ל יבצע ניתוח חלופות בסוגיות מהותיות הכולל בחינה של משמעויותיהן לרבות בהיבטים כלכליים ותפעוליים, ויביא את ניתוח החלופות לידיעת הקבינט לצורך תמיכה בקבלת ההחלטה.\nעל גופי הביטחון להקפיד על אפיון מלא של הדרישות הביטחוניות ועל תיאום מלא ביניהם בחלוקת האחריות ותהליכי העבודה.\nמומלץ כי החטיבה הטכנולוגית בשב\"כ תשולב בעתיד בפרויקטים דומים מהשלבים הראשונים.\nמומלץ כי משרד ראש הממשלה יקפיד בפרויקטים עתידיים כי התוספות התקציביות עבור שינויים מהותיים יתואמו מול משרד האוצר בכדי שתתאפשר קבלת עובדות מבוססות.\n\nבסוף מאי 2022 הועבר המטוס בטיסה לבסיס חיל האוויר נבטים לאחסונו בהאנגר ייעודי.\nב-24 בנובמבר 2022 המריא המטוס לטיסת כשירות ותחזוקה.\nב-21 בפברואר 2024 טס לראשונה לאתונה לצורך תרגול מבצעי.\nב-16 ביולי 2024 המריא המטוס לטיסתו הרשמית הראשונה, לוושינגטון, כהכנה לביקורו של ראש הממשלה נתניהו שם.\n\nמטוס נשיאותי\nבית ראש הממשלה\nאייר פורס 1 - המקביל האמריקאי\nהמטוס הנשיאותי של רוסיה - המקביל הרוסי\n\nדוח ועדת גולדברג באתר משרד ראש הממשלה\nדוח מבקר המדינה, רכש מטוס ייעודי להטסת ראשי המדינה, ‏9 במרץ 2022\nדף מידע על המטוס, באתר Planespotters.net (נצפה ב-31 באוקטובר 2019)\n אורי משגב, חלק מהקצינים שהוכשרו למשימה יעברו בקרוב לתפקידם הבא מבלי שראו את המטוס, באתר הארץ, 11 באפריל 2021\n אבי בר-אלי, \"מי בכלל יקנה אותו?\": נתניהו הלך ויורשיו מתחבטים מה לעשות עם המטוס היקר, באתר TheMarker‏, 8 ביולי 2021\nאנשיל פפר, סיור בבטנו של כלי התעופה השנוי במחלוקת, \"האייר פורס 1 הישראלי\", באתר הארץ, 9 בינואר 2022\n אנשיל פפר, 730 מיליון שקלים חונים בהאנגר מבודד במדבר. הנה הפתרון לכנף ציון, באתר הארץ, 25 בנובמבר 2022",
    "pageid": 1401029
  },
  {
    "title": "לאמין ימאל",
    "extract": "לאמין ימאל נסראווי אבאנה (בספרדית: Lamine Yamal Nasraoui Ebana; נולד ב-13 ביולי 2007) הוא כדורגלן ספרדי המשחק בברצלונה מלה ליגה, ובנבחרת ספרד בכדורגל. נודע בכך שהגיע להישגים רבים בעולם הכדורגל עוד בטרם הגיעו לגיל 17.",
    "pageid": 2259731
  },
  {
    "title": "לוסי איוב",
    "extract": "לוּסִי אַיוּבּ (בערבית: لوسي أَيّوب; נולדה ב-21 ביוני 1992) היא מנחת טלוויזיה ורדיו ושחקנית ערבייה-ישראלית.",
    "pageid": 1574186
  },
  {
    "title": "מאיה קיי",
    "extract": "מאיה קרברושיץ' (נולדה ב-29 ביולי 2002), הידועה בשם \"מאיה קיי.\", היא דוגמנית, פרזנטורית ואושיית רשת ישראלית; השתתפה בתוכניות המציאות \"הישרדות\" (\"הישרדות מנילה\") ו\"רוקדים עם כוכבים\".",
    "pageid": 2290768
  },
  {
    "title": "מוחמד דף",
    "extract": "מוחמד דיאב אבראהים אל־מצרי (בערבית: محمد دياب إبراهيم المصري, בתעתיק מדויק: מחמד דיאב אבראהים אלמצרי; נולד ב־12 באוגוסט 1965), המוכר בכינוייו מוחמד דֶף (محمد الضيف; בתעתיק מדויק: מחמד אלצ'יף) ואבו ח'אלד, הוא טרוריסט פלסטיני, מפקד גדודי עז א-דין אל-קסאם – הזרוע הצבאית של חמאס.\nהוגדר על ידי מערכת הביטחון הישראלית כטרוריסט המבוקש ביותר בארגון הטרור לצד יחיא סנוואר. הכינוי \"דֶף\" (שפירושו \"אורח\"; בתעתיק מדויק מערבית: \"צ'יף\") ניתן לו ככל הנראה מכיוון שנהג להחליף באופן מתמיד את מיקומו.",
    "pageid": 11795
  },
  {
    "title": "מלחמת חרבות ברזל",
    "extract": "מלחמת חרְבות ברזל היא מלחמה של מדינת ישראל נגד חמאס ושלטונו, ונגד ארגוני הטרור הנוספים ברצועת עזה, אשר פתחו במתקפת פתע רחבה על יעדים צבאיים ואזרחיים בישראל, ובפרט בעוטף עזה, ביום שבת וחג שמחת תורה, 7 באוקטובר 2023, כ\"ב בתשרי ה'תשפ\"ד, תוך שהפכו אותו ליום הקטלני ביותר ליהודים מאז השואה. לצד מוקד המלחמה ברצועת עזה, למלחמה חזיתות נוספות, בגבולות ישראל עם לבנון וסוריה, ביהודה ושומרון, בים האדום ומול איראן.\nארגוני הטרור בעזה פתחו את מתקפת הפתע במטחי ירי רקטי מסיביים של אלפי רקטות ופצצות מרגמה לעבר יישובי עוטף עזה ולעבר באר שבע, חבל לכיש, גוש דן, השפלה, השרון ומאוחר יותר גם לירושלים וגוש עציון. בחסות מטחים אלו, חדרו לישראל כשלושת אלפים מחבלים שפלשו לבסיסי צה\"ל וליישובים בעוטף עזה, הרגו וטבחו ב-1,145 ישראלים ואזרחים זרים, ביניהם נשים, ילדים, קשישים ותינוקות (364 מתוכם נרצחו בטבח בפסטיבל נובה אשר היה לפיגוע הקטלני בתולדות המדינה). במהלך מתקפת חמאס נהרגו גם 301 חיילים, 55 שוטרים ו-10 אנשי שב\"כ. המחבלים ביצעו פשעים נגד האנושות וביצעו מעשי אונס והתעללות שיטתיים. בנוסף לכך חטפו לרצועת עזה 251 בני אדם, ביניהם חיילים וחיילות, אזרחים ישראלים וזרים. עשרות מהשבויים נהרגו או נרצחו במהלך השבי, 112 מהם כבר שוחררו ועוד 19 גופות הושבו ארצה.\nישראל הופתעה מהמתקפה. כוחות צה\"ל לא היו ערוכים להגן כראוי על האזרחים וגם בשל חדירת החמאס למפקדת אוגדת עזה (אוגדה 143) לקו התגובה והתיאום בחסר. חלק מהאזרחים ביישובים שהותקפו נותרו נצורים בבתיהם, ונלחמו על חייהם עם חברי כיתות הכוננות במשך שעות ארוכות ללא סיוע צבאי. לבסוף, הרגו כוחות הביטחון הישראליים, בהובלת צה\"ל ומשטרת ישראל, מעל 1,550 מחבלים בשטח ישראל ושבו מעל 200 מחבלים. לאחר שחרור היישובים פינתה ישראל 29 יישובים בעוטף עזה מיושביהם. תושבי 22 יישובים בצפון ישראל קיבלו המלצה מהרשויות להתפנות, בעקבות חשש שארגון הטרור חזבאללה יעצים גם הוא את תקיפותיו.\nבעקבות המתקפה הכריזה מדינת ישראל מלחמה על ארגון חמאס וקבעה שני יעדים למלחמה: חיסול התשתית הצבאית של חמאס, והסרת שלטונו ברצועה. אחר כך נוסף יעד שלישי: החזרת החטופים בשלום. צה\"ל גייס למילואים למעלה מ־360,000 חיילים (גיוס המילואים הגדול בתולדות המדינה), ואלפי כלי רכב אזרחיים. המלחמה הציתה שיח עולמי ער, הפגנות תמיכה ומחאות התנגדות, וגל אנטישמיות חסר-תקדים בהיקפו ברחבי תבל, ובמערב בפרט.\nהלחימה ברצועת עזה התנהלה בשלבים: טיהור שטח ישראל ממחבלים, פינוי אוכלוסייה אזרחית מיישובים סמוכים לגדר (בדרום ובצפון), תקיפות אוויריות וימיות על רצועת עזה, סיכולים ממוקדים של מחבלים ומפקדים בחמאס, פשיטות קרקעיות נקודתיות ברצועה, פינוי אוכלוסייה מצפון הרצועה, תמרון קרקעי מלא בצפון הרצועה, השתלטות על מוקדי טרור ושלטון בצפון הרצועה, הפוגה קצרה בלחימה במקביל לעסקת חטופים, תמרון קרקעי גם בדרום הרצועה ובמרכזה וטיהור האזורים שנכבשו ממחבלים. לאחר התמרון, הלחימה אופיינה בפשיטות מבוססות מודיעין.",
    "pageid": 2267137
  },
  {
    "title": "מתקפת הפתע על ישראל (2023)",
    "extract": "מתקפת הפתע על ישראל (מכונה גם השבת השחורה, טבח 7 באוקטובר וטבח שמחת תורה; השם שנתן חמאס למתקפה הוא عملية طوفان الأقصى, בתעתיק מדויק לעברית: עמליַת טופאן אלאקצא, בתרגום לעברית: מבצע מבול אל־אקצא) הייתה מתקפת פתע רחבת היקף שהוביל חמאס, ארגון טרור אסלאמיסטי-סוני פלסטיני, מרצועת עזה על ישראל, נגד יעדים צבאיים ואזרחיים, במיוחד בעוטף עזה, תוך ביצוע של טבח, אונס, פשעי מלחמה ופשעים נגד האנושות. במתקפת הפתע השתתפו ארגוני טרור נוספים מחדר המבצעים הפלסטיני המשותף, ובהם הג'יהאד האסלאמי.\nבבוקר 7 באוקטובר 2023, יום שבת וחג שמחת תורה, כ\"ב בתשרי ה'תשפ\"ד, החלה מתקפת הפתע במטח ירי רקטי מסיבי ומתמשך חריג בהיקפו של אלפי רקטות ופצצות מרגמה על אזורים נרחבים בישראל, בייחוד בדרום ובמרכז. בחסות המטחים התרחשה חדירה יבשתית, אווירית וימית של כ־4,000 מחבלים לשטח ישראל בחזית של כ־60 ק\"מ, שפתחו במתקפות והשתלטות על בסיסי צה\"ל ומוצביו וקרבות ירי עם כוחות הביטחון, בד בבד עם חדירה אל תוך יישובים אזרחיים, כיבושם, תקיפתם, חטיפת תושביהם ורציחתם.\nבמתקפה נרצחו ונהרגו כ־1,145 ישראלים וזרים, רובם אזרחים, ונפצעו יותר מ־1,941, בהם כ-360 במצב קשה-אנוש. כמה עשרות אזרחים ממדינות זרות נרצחו גם הם. במסגרת המתקפה התרחש גם הטבח במסיבת טבע \"פסטיבל נובה\" ליד קיבוץ רעים שהיה לפיגוע הטרור הבודד הגדול בתולדות מדינת ישראל. במהלך המתקפה נרצחו ונחטפו אזרחים רבים, ביניהם נשים, ילדים, וקשישים, כל זאת תוך כדי התעללות פיזית, נפשית ומינית. 251 אנשים, בהם אזרחים זרים, ישראלים וחיילי צה\"ל, ובכללם תינוקות, ילדים, נשים וזקנים, נחטפו לרצועת עזה. ביישובי עוטף עזה נגרם נזק רב, ונזק מפגיעת רקטות נגרם גם ביישובים נוספים.\nבמסגרת המתקפה הנרחבת נגד האוכלוסייה האזרחית ביצע חמאס פשעי מלחמה, ופשעים נגד האנושות בהיקף נרחב. לפי מספר גורמים, תוכנית חמאס הייתה נרחבת בהרבה. לפי גרסה אחת היא כללה המשך הסתערות על חלקים נוספים של הדרום, תוך משלוח חוליות מחבלים לערים במרכז. לפי הערכה אחרת חמאס תכנן, בסיוע כוחות נוספים, לכבוש את כל מדינת ישראל.\nהמתקפה, שהחלה ב-7 באוקטובר, הסתיימה לאחר כ-48 שעות, עם החזרת השליטה ביישובים הישראלים לידי צה\"ל ולכידת רוב המחבלים שהסתננו לישראל. זוהי המתקפה הקטלנית ביותר של ארגון טרור בהיסטוריה של מדינת ישראל. כמו כן, המתקפה נחשבת לאסון הקטלני ביותר שקרה לעם היהודי מאז השואה. המתקפה השפיעה על החברה הישראלית באופן מרחיק לכת, והיא אף תוארה כמשבר אמון בין הציבור למוסדות השלטון. בעקבות המתקפה יצאה מדינת ישראל למלחמת חרבות ברזל.",
    "pageid": 2266879
  },
  {
    "title": "ניסיון ההתנקשות בדונלד טראמפ",
    "extract": "ניסיון ההתנקשות בדונלד טראמפ התרחש ב-13 ביולי 2024 בקרבת העיר באטלר שבפנסילבניה, בארצות הברית, ובו נורה ונפצע נשיא ארצות הברית לשעבר והמועמד הרפובליקני דונלד טראמפ, בעת שנאם בעצרת בחירות לקראת הבחירות לנשיאות ב־2024. טראמפ נפצע קל מהירי, דימם מאוזנו הימנית, וחולץ מהאזור במצב קל.\n\nהנשיא לשעבר דונלד טראמפ הוא נשיא ארצות הברית ה־45, והמועמד הרפובליקני בבחירות לנשיאות ארצות הברית. עצרת הבחירות שבה נכח נערכה במסגרת הקמפיין הנשיאותי שלו במטרה לגייס קולות במדינה המתנדנדת פנסילבניה. בכל העצרות של טראמפ, השירות החשאי הקפיד לבדוק שלאף אחד מהנוכחים בעצרת אין כלי נשק על גופו. ניסיון ההתנקשות אירע מספר ימים לפני הוועידה הלאומית הרפובליקנית שתוכננה ל־15 ביולי.\nלפי ההערכות נכחו בעצרת 50,000 איש.\n\nתומאס מת'יו קרוקס עלה באמצעות סולם שרכש על גג של מבנה סמוך שהיה ממוקם במרחק משוער של 125 מטרים מהבמה שעליה עמד דונלד טראמפ. בשעה 18:11 (שעון החוף המזרחי), בעת שטראמפ הפנה את ראשו על מנת להביט לעבר נתונים סטטיסטיים אודות הגירה בלתי חוקית לארצות הברית, קרוקס ירה שמונה יריות לכיוונו של טראמפ באמצעות רובה חצי-אוטומטי בסגנון AR-15. קרוקס לא עבר בדיקה ביטחונית מכיוון שהוא היה ממוקם מחוץ לאזור של העצרת שהיה מאובטח.\nבמהלך הירי חש טראמפ בפגיעה באוזנו, הניח את ידו על אוזנו ומיד לאחר מכן התכופף תחת הפרגוד. סוכני השירות החשאי זינקו לעבר טראמפ וסוככו עליו.\nלאחר כ-25 שניות שבהן שכב על הקרקע, סוכני השירות החשאי החלו לפעול על מנת לחלצו מהזירה לעבר הרכב. טראמפ נעמד, ביקש לנעול את נעליו בחזרה, ולאחר מכן הניף את אגרופו לעבר הקהל וקרא \"הילחמו!, הילחמו!\". לאחר מכן טראמפ לווה לרכב ונלקח משם לבית החולים מקומי לבדיקה וטיפול.\nבנוסף לדונלד טראמפ, שלושה משתתפים בעצרת נפגעו – הכבאי קורי קומפרטורה בן ה-50 נהרג ושניים נפצעו באורח אנוש. קומפרטורה, אשר נכח באירוע יחד עם בנותיו ואשתו, נהרג באופן מיידי כאשר הוא השליך את עצמו על אשתו ובנותיו על מנת להגן עליהן בגופו.\n\n ערך מורחב – תומאס מת'יו קרוקס\nהמתנקש היה תומאס מת'יו קרוקס, בן 20 מהעיירה בת'ל פארק שבפנסילבניה, השוכנת במרחק שעת נסיעה ממקום הירי. קרוקס היה רשום כמצביע רפובליקני. ב-20 בינואר 2021, אז נבחר ג'ו ביידן לנשיא ארצות הברית, קרוקס תרם 15 דולר לארגון הקשור למפלגה הדמוקרטית.\n\nטראמפ הועבר לבית החולים באטלר ממוריאל לבדיקה. שיירת הרכב שלו יצאה מבית החולים בסביבות השעה 21:30 בערב לכיוון נמל התעופה הבין-לאומי של פיטסבורג. דובר השירות החשאי אישר כי \"התרחשה תקרית\" ואישר שטראמפ בטוח. גם דובר הקמפיין, סטיבן צ'ונג, אישר שטראמפ בסדר.\nה-FBI פתח בחקירה בשיתוף עם משרד המשפטים, השירות החשאי של ארצות הברית והלשכה לאלכוהול, טבק, כלי נשק וחומרי נפץ. האירוע נחקר כניסיון התנקשות. זו הפעם הראשונה שנשיא ארצות הברית או מועמד לנשיאות בהווה או לשעבר נורה מאז רונלד רייגן ב-1981.\nלאחר הירי, טראמפ פרסם הצהרה ב-Truth Social שבה הודה לאכיפת החוק ולשירות החשאי והביע את תנחומיו למשפחות ההרוגים והפצוע. טראמפ סיפר על האירועים: ”זה מדהים שמעשה כזה יכול להתרחש בארצנו. בשלב זה לא ידוע דבר על היורה, שמת כעת. ירו בי בכדור שחדר את החלק העליון של אוזן ימין שלי. ידעתי מיד שמשהו לא בסדר בכך ששמעתי קול רחש, יריות, ומיד הרגשתי את הכדור קורע את העור. דימום רב התרחש, אז הבנתי מה קורה.” האבטחה במגדל טראמפ הוגברה על ידי משטרת ניו יורק.\n\nגופתו של קרוקס נלקחה מהגג. הוא לא נשא תעודת זהות. הבולשת הפדרלית והחטיבה לביטחון לאומי של משרד המשפטים של ארצות הברית פתחו בחקירת הירי וביקשו אישור לזהותו של היורה באמצעות ביומטריה של טביעות אצבע ופרופיל DNA. חוקרים פדרליים זיהו אותו כגבר לבן בן 20 מפנסילבניה.\nג'יימס קומר יושב ראש ועדת הפיקוח והרפורמה של בית הנבחרים של ארצות הברית שלח זימון לקימברלי צ'אטל , מנהלת השירות החשאי של ארצות הברית למסור עדות ב-22 ביולי במסגרת החקירה של הוועדה בנוגע לניסיון ההתנקשות בטראמפ, ובנוסף שלח למנהלת השירות החשאי מכתב, ובו דרישה למסור לוועדה לפני כן מסמכים תרשומות ועוד עד ל-18 ביולי.\nמארק א. גרין יושב ראש הוועדה לביטחון המולדת בבית הנבחרים של ארצות הברית  זימן לעדות בפני הוועדה ב-23 ביולי את אלחנדרו מיורקס, מזכיר ביטחון המולדת של ארצות הברית, כריסטופר ריי מנהל ה-FBI וקימברלי צ'אטל מנהלת השירות החשאי.\nבמהלך החקירה עלה כי כשעה לפני ניסיון ההתנקשות זיהה השירות החשאי את קרוקס כחשוד, וכ-20 דקות לפני הירי הוא נצפה על גג המבנה שממנו ירה על טראמפ.\n\nהנשיא המכהן ג'ו ביידן פרסם הצהרה שבה תייג את האלימות כ\"חולנית... אנחנו לא יכולים להיות כאלה... כולם חייבים לגנות את זה\", תוך שהוא מצהיר בנפרד שהוא אסיר תודה לשמוע שטראמפ בטוח. ושוחח עם טראמפ לאחר התקרית. מושל פנסילבניה, ג'וש שפירו גינה את האלימות הפוליטית. מושל פלורידה, רון דסנטיס, שהתמודד נגד טראמפ בפריימריז הרפובליקנים ב-2024, הצהיר שהוא ואשתו מתפללים למען טראמפ. הנשיא לשעבר ג'ורג' בוש כינה את התקרית \"התקפה פחדנית\" ומחא כפיים לשירות החשאי על תגובתם. גם הנשיאים לשעבר ברק אובמה וביל קלינטון ומזכירת המדינה לשעבר הילרי קלינטון גינו את המתקפה ואיחלו לטראמפ החלמה מהירה.\nמספר פוליטיקאים רפובליקנים האשימו את הדמוקרטים באחריות למעשה – כך לדוגמה מייק קולינס מג'ורג'יה האשים את הנשיא ג'ו ביידן בהסתה. הסנאטור הרפובליקני ג'יי. די. ואנס מאוהיו שהוכרז יומיים לאחר מכן כמועמדו של טראמפ לסגן הנשיא, האשים את הרטוריקה הפוליטית של מסע הבחירות לנשיאות ביידן, והסנאטור הרפובליקני טים סקוט מדרום קרוליינה האשים את הודעות \"השמאל הרדיקלי והתקשורת הארגונית\".\n\nמנהיגים פוליטיים רבים גינו את הירי כולל ג'סטין טרודו מקנדה, חאבייר מיליי מארגנטינה, אנתוני אלבניזי מאוסטרליה ובנימין נתניהו מישראל.\n\nרשימה של ניסיונות התנקשות בנשיאי ארצות הברית\nאוון ווצ'י\n\nסוכנויות הידיעות, יריות בעצרת של טראמפ, שפונה מהמקום כשהוא מדמם מאוזנו, באתר ynet, 14 ביולי 2024\nהצהרה של טראמפ ברשת החברתית Truth Social\n תיעוד ניסיון ההתנקשות בדונלד טראמפ, סרטון בערוץ \"Fox News\", באתר יוטיוב, 14 ביולי 2024",
    "pageid": 2355788
  },
  {
    "title": "עופר ינאי",
    "extract": "עופר ינאי (נולד ב-2 בפברואר 1975) הוא יו\"ר, מייסד ובעל השליטה של נופר אנרגיה, חברה ציבורית העוסקת בייזום, השקעה, הקמה והפעלה של מתקנים לייצור חשמל ממקורות אנרגיה מתחדשת, בעיקר על גגות ומאגרי מים. החל משנת 2023 ינאי נמנה עם בעלי מועדון הכדורסל הפועל תל אביב, ובעל השליטה בקבוצת הבוגרים.\n\nינאי נולד וגדל ביבנה למשפחה דתית־לאומית, השני מבין שמונה ילדים.\nאביו, מוטי, עלה עם הוריו מתוניס למעברה ביבנאל, אמו, טוני, עלתה מטריפולי שבלוב לחצור הגלילית, הוריו התחתנו והתיישבו ביבנה.\nינאי למד בתיכון בישיבת בני עקיבא נחלים, למד מספר חודשים בישיבת מרכז הרב והמשיך בישיבת ההסדר הר עציון אותה סיים ושירת בצה\"ל בחיל השריון.\nינאי בוגר תואר ראשון משולב של פיזיקה, מתמטיקה ומדעי המחשב מהאוניברסיטה העברית בירושלים במסגרת תוכנית אמירים למצטיינים במדעי הטבע ותואר שני מאוניברסיטת בן-גוריון בנגב בתוכנית למצטיינים HMBA במנהל עסקים.\n\nבראשית דרכו עבד כמתכנת בחברת NDS שעסקה בקריפטוגרפיה לטלוויזיה, אחר-כך הקים חברה בשם גו4איט שעסקה בהזמנת אוכל דרך האינטרנט ונסגרה. ב-2010 עבד במשך שנה בשתי חברות היוזמות פרויקטים של פאנלים סולאריים - סופרגז וגדות, בה היה מנהל פיתוח עסקי לשוק האיטלקי.\n\nב-2011 ייסד את נופר אנרגיה. הפרויקט הראשון שיזם היה התקנת מערכות סולאריות במשקים פרטיים של מושבים. הפרויקט כשל מטעמים ביורוקרטיים וינאי הפסיד מאות אלפי שקלים שהשקיע מכיסו. הוא ניסה שנית ליישם את אותו רעיון והפעם בקיבוצים שהם מחלקי חשמל, תחום שהיה בראשיתו. ינאי נכנס לשותפות עם קיבוצים להנחת לוחות סולאריים על גגותיהם; הבעלות התחלקה 75% לקיבוצים ו-25% לנופר. בפרויקטים השונים נופר היא היזם, המפתח, הקבלן שבונה והחברה שמתפעלת. במהלך השנים נופר נכנסה ל-131 פרויקטים בקיבוצים ובהם כאלף גגות שמייצרים חשמל לקיבוצים ואת השאר מוכרים. ב-2014 הכנסות נופר הגיעו ל-30 מיליון ש\"ח.\nברבעון הראשון של שנת 2021 הכנסותיה הגיעו ל-78 מיליון שקל.\n\nאחרי שלוש שנים שבהן תמך בקבוצת הכדורסל הפועל גליל עליון כספונסר, בקיץ 2023 ינאי נכנס לעולם הספורט באופן רשמי עם רכישת 51% ממניות מועדון הכדורסל הפועל תל אביב. המהלך הגיע לאחר שנתיים שבהן לקח חלק מאחורי הקלעים עם מהלכים משמעותיים שהחזירו את הקבוצה לקדמת הבמה בכדורסל הישראלי, עם החתמתם של השחקנים תומר גינת וצ'ינאנו אונואקו והגעה למעמדי גמר בשנתיים הללו. את כניסתו לקבוצה אישרה עמותת האוהדים הפועל אוסישקין ת\"א, שהצביעה ברוב של 87% לכניסתו למועדון, לצד איש העסקים אבי זיידנברג שרכש 30% ממניות הקבוצה.\nינאי הוא תורם בולט של אתר האינטרנט \"מידה\", וכן מרכז סיוע לחיילים במהלך מלחמת חרבות ברזל , זאת באמצעות קרן ינאי.\n\nבשנת 2021 נבחר לאחד ממאה המשפיעים של העיתון כלכליסט.\nבשנת 2023 נבחר לאחד מ-50 היהודים המשפיעים בעולם על ידי הג׳רוזלם פוסט.\n\nינאי זכה ב–70 אלף שקל בשעשועון הטלוויזיוני 1 נגד 100, בעודו סטודנט למנהל עסקים באוניברסיטת בן גוריון.\nב-2006 השתתף בסרטה התיעודי של חלי רוזנברג \"המודרניים\", על חייו כרווק דתי-לאומי בשכונת קטמון בירושלים.\nלינאי בת בהורות משותפת עם העיתונאית טלי לאור (אביגדורוב), אותה הוא מגדל לבדו מאז מותה של לאור, לאחר מאבק במחלת הסרטן, ב-2018. מתגורר ברעננה.\n\n\"נסיכה עם לב זהב\", הוצאת \"סגול\", 2015. מבוסס על סיפור שסיפר לבתו.\n\"חדש תחת השמש: כך תהפוך ישראל למעצמת אנרגיה עולמית\", הוצאת סלע מאיר, ינואר 2023\n\n עופר ינאי, ברשת החברתית אקס (טוויטר)\nמירי מיכאלי, \"רק התחלנו\": הילד מעיירת הפיתוח הפך למיליארדר שחולל מהפכה עולמית, באתר חדשות 13, 13 בינואר 2023",
    "pageid": 1990984
  },
  {
    "title": "פטריק בוורלי",
    "extract": "פטריק בוורלי (באנגלית: Patrick Beverley; נולד ב-12 ביולי 1988) הוא כדורסלן אמריקאי המשחק בקבוצת הפועל תל אביב מליגת העל והיורוקאפ.\n\nבעונתו הראשונה של בוורלי באוניברסיטת ארקנסו הוא הוביל את הקבוצה בנקודות (13.9 למשחק), בחטיפות (1.7 למשחק) ובאחוזי קליעה מהשלוש (42%) ומהעונשין (89%). כמו כן מסר 3.1 אסיסטים והוריד 4.5 ריבאונדים למשחק. הוא פתח ב-34 מתוך 35 המשחקים שלו וקלע בספרות כפולות ב-24 משחקים. את שיא הקריירה שלו במכללה רשם במשחק הבכורה, כשקלע 29 נקודות, להם הוסיף 5 אסיסטים ו-5 ריבאונדים. בעונתו השנייה קלע 12.1 נקודות והוריד 6.1 ריבאונדים בממוצע למשחק. בשל יכולתו הטובה הוא היה מועמד לתואר השחקן המצטיין של המכללות, אך סולק מהקבוצה לאחר שנתפס מרמה בלימודים.\n\nבשנת 2008 חתם בוורלי בקבוצת בי.סי. דניפרו האוקראינית, ובעונתו היחידה בקבוצה העמיד ממוצעים של 16.7 נקודות, 3.6 אסיסטים ו-7.0 ריבאונדים למשחק. במהלך העונה נבחר למשחק האולסטאר של הליגה האוקראינית וזכה בתחרות ההטבעות.\nבשנת 2009 העמיד עצמו בוורלי לבחירה בדראפט ה-NBA, ונבחר על ידי קבוצת לוס אנג'לס לייקרס בבחירה ה-42, אך העדיף להמשיך לשחק באירופה. ב-26 באוגוסט 2009 חתם באולימפיאקוס היוונית, בה שיתף פעולה עם ג'וש צ'ילדרס ולינאס קלייזה. בעונת 2009/2010 זכה עם אולימפיאקוס בגביע הליגה היווני והגיע עמה לגמר היורוליג, בו הפסידה לברצלונה, ולגמר אליפות הליגה היוונית, בו הפסידו לפנאתינייקוס. בינואר 2011 חתם בוורלי בספרטק סנקט פטרבורג, ובסיום עונת 2011/2012, לאחר שזכה בתואר ה-\"MVP של היורוקאפ\", עזב את הקבוצה.\n\nב-7 בינואר 2013 חתם בוורלי ביוסטון רוקטס מליגת ה-NBA, והועבר מיידית לקבוצת הבת שלה בליגת הפיתוח, \"ריו גרנדה ואלי\". ב-15 בינואר 2013 ערך את הופעת הבכורה שלו ב-NBA במשחק נגד הלוס אנג'לס קליפרס, בו הוא רשם 3 נקודות, אסיסט אחד וחטיפה אחת. לאורך העונה החל בוורלי לקבל יותר דקות משחק כרכז המחליף של ג'רמי לין, ובפלייאוף 2013 תפס את מקומו של לין כרכז הפותח של הקבוצה. במשחק השני של הפלייאוף, מול אוקלהומה סיטי ת'אנדר, רשם בוורלי משחק שיא עם 16 נקודות, 12 ריבאונדים ו-6 אסיסטים בהפסד 105-102.\nבעונת 2013/2014 מילא את תפקיד הרכז הפותח של הרוקטס באופן קבוע, ונבחר בסיום העונה לחמישיית ההגנה השנייה של העונה. בעונה הבאה, במסגרת סוף-שבוע האולסטאר זכה באתגר הכישורים לאחר שגבר על ברנדון נייט בגמר התחרות. במרץ 2015 נפצע בשורש כף היד, ונאלץ להחמיץ את המשך אותה עונה.\nביולי 2015 חתם על הארכת חוזה ביוסטון לארבע עונות נוספות עבור כ-23 מיליון דולר. בשתי העונות הבאות ניפק ממוצעים סולידיים לצידו של ג'יימס הארדן, שהתקפת הקבוצה נעה יותר ויותר סביבו. בשתיהן פספס 26 משחקים במצטבר עקב פציעות.\n\nלקראת עונת 2017/2018 הועבר ללוס אנג'לס קליפרס, לצד לו ויליאמס, מונטרז הארל וארבעה שחקנים נוספים, בתמורה לכריס פול. ב-22 בנובמבר 2017, לאחר 11 משחקים במדי הקליפרס, עבר ניתוח ארתרוסקופיה בברכו הימנית, ונאלץ להחמיץ את המשך העונה.\nביולי 2019 חתם בקבוצה על הארכת חוזה ל-4 עונות נוספות, עבור כ-40 מיליון דולר.\n\nבאוגוסט 2021 הועבר עם ראז'ון רונדו ודניאל אוטורו בטרייד לממפיס גריזליס, תמורת אריק בלדסו, ומספר ימים לאחר מכן הועבר בטרייד נוסף למינסוטה טימברוולבס, תמורת ג'רט קולבר וחואן הרננגומס.\n\nב-1 ביולי 2022 הועבר בטרייד גדול לג'אז כחלק מעסקת ההעברה של רודי גובר בדרך ההפוכה לטימברוולבס.\nזמן קצר לאחר מכן, ב-25 באוגוסט הועבר בטרייד מהג'אז ללייקרס בו טיילן הורטון-טאקר וסטנלי ג'ונסון עשו את הדרך ההפוכה לג'אז.\n\nב-21 בפברואר 2023 חתם בשיקגו בולס.\nב-9 ביולי 2023 חתם בורלי בפילדלפיה 76'.\n\nב-8 לפברואר 2024, ביום האחרון של חלון ההעברות, הועבר למילווקי בתמורה לקמרון פיין ובחירת סיבוב שני.\n\nב-16 ביולי 2024 חתם בוורלי בהפועל תל אביב בחוזה לשנתיים של כ-1.8 מיליון דולר לעונה.\n\n פטריק בוורלי, ברשת החברתית אקס (טוויטר)\n פטריק בוורלי, ברשת החברתית אינסטגרם\nפרופיל, באתר Basketball-Reference\nפרופיל, באתר Sports-Reference\nפרופיל, באתר eurobasket\nפרופיל, באתר פיב\"א\nפרופיל, באתר ליגת ה-NBA\nפרופיל, באתר ESPN\nפרופיל, באתר היורוליג\nSHEA SERRANO, Patrick Beverley Just Said That, The Ringer, SEP 25, 2017",
    "pageid": 1144524
  },
  {
    "title": "פרשת אלאור אזריה",
    "extract": "פרשת אלאור אזריה החלה ב-24 במרץ 2016 (פורים, י\"ד באדר ב' ה'תשע\"ו), לאחר ששני מחבלים תושבי חברון הגיעו לעמדת צה\"ל בתל רומיידה ודקרו את אחד החיילים. השניים נורו על ידי החיילים. אחד מהם, רמזי עזיז אל-קסראווי תמימי, נהרג מהירי, והאחר, עבד אל-פתאח א-שריף (בערבית: عبد الفتاح الشريف), נפצע קשה. כעבור מספר דקות ירה סמל אלאור אזריה בראשו של א-שריף, ששכב על הקרקע, והרג אותו.\nהאירוע צולם במצלמה על ידי תושב חברון ופורסם באתרי החדשות. לאחר תחקיר מבצעי נפתחה חקירת מצ\"ח נגד אזריה והוא הועמד לדין בבית דין צבאי של פיקוד המרכז. בראשית 2017 הורשע אזריה בהריגה ובהתנהגות שאינה הולמת ונידון ל-18 חודשי מאסר בפועל, 12 חודשי מאסר על תנאי והורדה לדרגת טוראי. לאחר שריצה תשעה חודשי מאסר, שוחרר מהכלא.\nמעשהו, העמדתו לדין והרשעתו של אזריה, כמו גם התגובות של צה\"ל והמערכת הפוליטית, עוררו פולמוס ציבורי נרחב בישראל – בהמשך לדיון שהחל עוד קודם לכן ביחס להוראות פתיחה באש במהלך גל הטרור הפלסטיני.",
    "pageid": 1364093
  },
  {
    "title": "פרשת בלק",
    "extract": "פָּרָשַׁת בָּלָק היא פרשת השבוע השביעית בספר במדבר. לפי החלוקה לפרקים, היא מתחילה בפרק כ\"ב, פסוק ב' ומסתיימת בפרק כ\"ה, פסוק ט'.\nהפרשה עוסקת בעיקרה בסיפור ניסיונו של בלק מלך מואב לקלל את עם ישראל באמצעות בלעם בן בעור, במטרה להחליש את ישראל ולגרשם מגבולו. לבסוף אלוהים מאלץ את בלעם לברך את עם ישראל במקום לקלל. בסוף הפרשה מופיע גם חטא בעל פעור בו ישראל חוטאים עם בנות מואב ונענשים במגפה, פעולת הקנאות של פנחס מסיימת את המגפה. לרוב קוראים את הפרשה בשבת שלפני שבעה עשר בתמוז.\nבחוץ לארץ, בשנים שבהן יום טוב שני של שבועות חל בשבת קוראים את פרשת בלק ביחד עם פרשת חוקת. לפי מנהג תימן המקורי, שמקורו מהגאונים, במקום לחבר את מטות ומסעי (ברוב השנים), מחלקים את פרשת חוקת לשניים ומחברים את חציה הראשון (עד פרק כ', פסוק כ\"א) לפרשת קרח, ואת חציה השני, \"פרשת ויסעו מקדש\" (משם ואילך), לפרשת בלק. כיום מעטים מבני יהדות תימן משמרים מנהג זה בארץ ישראל, אך נפוץ יותר בקהילות התימנים בארץ ישראל לחבר חוקת ובלק, ויש נוהגים לחבר מטות ומסעי, כשאר הקהילות.",
    "pageid": 87081
  },
  {
    "title": "קוברה קאי",
    "extract": "קוברה קאי (באנגלית: Cobra Kai) היא סדרת ספין-אוף אמריקאית לסרטי \"קראטה קיד\" משנות ה-80 וה-90, בהשתתפות השחקנים המקוריים, ראלף מאצ'יו בתפקיד דניאל לרוסו וויליאם זבקה בתפקיד ג'וני לורנס, היריב העיקרי של דניאל בסרטים. בסדרה שניהם פותחים דוג'ו ונאבקים אחד בהצלחת השני.\nהעונה הראשונה התחילה ב-2 במאי 2018 וכללה 10 פרקים והשנייה ב-24 באפריל 2019 וכללה 10 פרקים, כששתיהן שודרו בשידורי יוטיוב פרימיום, ולאחר שהחברה הפסיקה לייצר סדרות היא מכרה את זכויות השידור לנטפליקס, בה הודיעו על הפקת שתי עונות נוספות. העונה השלישית עלתה לשידור ב-1 בינואר 2021 והעונה הרביעית עלתה לשידור ב-31 בדצמבר 2021. עונתה החמישית של הסדרה עלתה לשידור ב-9 בספטמבר 2022.בינואר 2024 הודיעו שיהיה עונה 6 ואחרונה והעונה תהיה ארוכה מין הרגיל. ב-2 במאי הודיעו כי עונה 6 תעלה בשלושה חלקים. חלק 1 יעלה ב-18 ביולי, חלק 2 יעלה ב-15 בנובמבר, חלק 3 יעלה ב-2025, טרם שוחרר תאריך היציאה.",
    "pageid": 1880765
  },
  {
    "title": "קמלה האריס",
    "extract": "קמלה דווי האריס (באנגלית: Kamala Devi Harris; נולדה ב-20 באוקטובר 1964) היא פוליטיקאית ומשפטנית אמריקאית המכהנת כסגנית נשיא ארצות הברית ה-49 תחת הנשיא ג'ו ביידן. קודם לכן כיהנה כסנאטורית מטעם קליפורניה מאז 2017 וכתובעת הכללית של קליפורניה.\nהאריס, חברת המפלגה הדמוקרטית, היא האישה הראשונה בתולדות ארצות הברית המכהנת כסגנית הנשיא. בנוסף, היא האדם הראשון בתפקיד ממוצא אפרו-אמריקאי ודרום-אסייתי.",
    "pageid": 1279729
  },
  {
    "title": "רומן סורקין",
    "extract": "רומן סורקין (בבלארוסית: Раман Соркін; נולד ב-11 באוגוסט 1996) הוא כדורסלן ישראלי המשחק בעמדות הפאוור פורוורד והסנטר במכבי תל אביב ובנבחרת ישראל. גובהו 2.08.\n\nסורקין נולד במינסק, בלארוס לשני הורים יהודיים ועלה לארץ בגיל שנתיים, גדל באשדוד והחל את צעדיו הראשונים בכדורסל באליצור אשדוד. בשנים 2014–2018 שיחק בקבוצת הכדורסל של אוניברסיטת אורגון. ב-10 בנובמבר 2017 קבע את שיא הקריירה שלו בליגת המכללות עם 23 נקודות ו-7 ריבאונדים בניצחון 54-70 על מכללת קופין סטייט. בעונה הטובה ביותר שלו במכללה הוא קלע בממוצע 3.2 נקודות ולקח 1.9 ריבאונדים. סורקין העפיל בעונת 2016/17 לפיינל פור טורניר אליפות המכללות בכדורסל של NCAA. בקריירת המשחק של סורקין בליגת המכללות הוא שמר על אחוזי קליעה של 56.9% לשתי נקודות, וקלע ב-83.3% מהקו.\nלמרות הבטחות שקיבל מאיגוד הכדורסל, סורקין לא קיבל מצה\"ל דחיית שירות, ולכן נחשב לעריק. ב-2018, לרגל חגיגות 70 שנה למדינה, הכריזה מערכת הבטחון על חנינה לעריקים שיחזרו ארצה ויסדירו את מעמדם. סורקין החליט לשוב ולהתגייס, אך הוא לא קיבל את אותו היחס כמו כל ספורטאי מצטיין. באמצע משחק ברוממה של קבוצתו מכבי חיפה מול עירוני נס ציונה, נאלץ סורקין לנטוש את המשחק בין הרבע השלישי לרביעי כדי להגיע לתורנות שמירה של ארבע שעות בבסיס בו שירת.\n\nב-28 באפריל 2018 חתם סורקין במכבי חיפה מליגת העל על חוזה עד לסיום עונת 20/21. בעונתו הראשונה בקבוצה שיחק סורקין 3 משחקים בלבד בהן הציג ממוצעים של 5 נקודות ו-2 ריבאונדים. הקבוצה סיימה את העונה הסדירה במקום האחרון בטבלה, וירדה לליגה הלאומית. בעונתו השניייה בקבוצה כאשר היא משחקת בליגה הלאומית, הציג סורקין ממוצעים משופרים של 7.9 נקודות ו-4 ריבאונדים, כשהוא עוזר למכבי חיפה להעפיל בחזרה לליגת העל כאשר היא מנצחת בסדרת הגמר על הכרטיס לליגת העל 1-3 את הפועל גליל עליון. ב-8 בדצמבר 2019, קלע סורקין את זריקת הניצחון כאשר נשארו 1.6 שניות לסיום המשחק, והעניק לחיפה ניצחון 77–75 על הפועל באר שבע/דימונה. באותה עונה, סורקין הציג ממוצעים משופרים של 10.8 נקודות ו-4.7 ריבאונדים והוביל את מכבי חיפה לסיים במקום החמישי בסיום העונה הסדירה, והודח איתה בסדרת רבע הגמר למכבי ראשון לציון כאשר ממוצעיו בפלייאוף יורדים ל-8 נקודות ו-4 ריבאונדים. ב-20 במרץ 2021 רשם סורקין את משחק השיא שלו בליגת העל בהפסד קבוצתו 79-70 להפועל חולון, כאשר הוא קולע 27 נקודות ולוקח 10 ריבאונדים. במרץ 2021 נבחר לשחקן החודש של ליגת העל בכדורסל, עם 17.1 נקודות, 8.6 ריבאונדים ו-2 אסיסטים בממוצע למשחק. בעונתו האחרונה בקבוצה שיפר שוב סורקין את ממוצעיו ל-13.5 נקודות ו-7.2 ריבאונדים והיה למלך הריבאונדים הישראלי. למרות היכולת המצוינת שהפגין סורקין, הוא לא הצליח למנוע את ירידת הליגה של מכבי חיפה, כאשר היא מסיימת במקום ה-12 בסיום העונה הסדירה ושוב פעם יורדת לליגה הלאומית.\n\nב-21 ביולי 2021 סורקין חתם לעונה עם אופציה לעונה נוספת במכבי תל אביב. בעונתו הראשונה בקבוצה זכה סורקין עם קבוצתו בגביע ווינר בכדורסל. בעונתו הראשונה בקבוצה, היה שותף סורקין לאחת העונות הרעות ביותר שידע מועדון הכדורסל מכבי תל אביב, כאשר היא מודחת בשלבי חצי הגמר בגביע המדינה ובפלייאוף הליגה להפועל תל אביב ובני הרצליה בהתאמה, ומודחת ברבע גמר פלייאוף היורוליג לריאל מדריד, למרות הופעה מצוינת של סורקין במשחק 1 של סדרת רבע הגמר מול ריאל בו הוא קולע 12 נקודות ולוקח 5 ריבאונדים. למרות העונה הרעה מבחינת הצלחה קבוצתית, סיפק סורקין עונת בכורה אישית טובה במכבי בה הוא סיפק ממוצעים של 9 נקודות ו-3.6 ריבאונדים ב-18.7 דקות משחק בלבד. בסיום העונה נבחר סורקין לחמישיית העונה השנייה בליגת העל. בעונתו השנייה במכבי, המשיך סורקין להציג מגמת עלייה, נבחר לחמישיית העונה בליגת העל, הציג ממוצעים של 11 נקודות, 5.5 ריבאונדים ו-15.8 נקודות מדד ב-18 דקות משחק בלבד, עזר לקבוצה לסיים במקום הראשון בסיום העונה הסדירה, ולזכות באליפות המדינה כאשר מכבי מנצחת את הפועל תל אביב בגמר הפלייאוף 1-2. בגביע המדינה הפסיד סורקין ביחד עם קבוצתו בגמר המפעל להפועל ירושלים 67-61. במפעל היורוליג הציג סורקין שיפור בכל עמודה סטטיסטית, כשהוא מציג ממוצעים של 6.8 נקודות 3.2 ריבאונדים ו-0.8 חסימות ב-16.3 דקות משחק, והגיע עד למשחק 5 המכריע בסדרת רבע גמר הפלייאוף שם הפסידה מכבי תל אביב למונקו.\nביולי 2024 זומן סורקין לסגל של גולדן סטייט ווריורס לליגת הקיץ בעוד מכבי ת\"א מנסה להשאירו בקבוצה. עד כה העמיד ממוצעים של 7.5 נקודות ו-8 ריבאונדים למשחק בליגת הקיץ במדי גולדן סטייט.\nב-18 ביולי 2024 סיכם סורקין במכבי ת\"א לחמש עונות נוספות תמורת שכר של 850 אלף דולר לעונה.\n\nסורקין שיחק במדי נבחרות ישראל הצעירות- קדטים, נוער ובנבחרת העתודה בטורנירי אליפות אירופה בשנים 2015-2013. בטורניר האחרון שלו בנבחרת הנוער בדרג ב' העמיד סורקין ממוצעים של 14.1 נקודות, 9.9 ריבאונדים ו-1.4 חסימות ב-21.3 דקות משחק.\nבמהלך טורניר מוקדמות אליפות העולם ב-2019 זומן לראשונה לסגל הרחב של הנבחרת הבוגרת, אך נופה ולא היה בסגל הסופי. נמנה עם הסגל של נבחרת ישראל למשחקי האוניברסיאדה.\nבמוקדמות אליפות אירופה בכדורסל 2022 נמנה סורקין בסגל הנבחרת, אך מיעט לשחק. סורקין היה גם חלק מסגל הנבחרת באליפות אירופה בכדורסל 2022, שם העמיד ממוצעים של 7.2 נקודות ו-3.8 ריבאונדים ב-15 דקות משחק. בסיום הטורניר ישראל סיימה במקום ה-17.\nבטורניר טרום המוקדמות האולימפי 2023 שהתקיים בפולין, היה סורקין לסנטר הפותח של הנבחרת, והציג יכולת מצוינת עם ממוצעים של 19.5 נקודות (שני בטורניר), 7.8 ריבאונדים (שני בטורניר) ו-0.8 חסימות ב-29.1 דקות משחק. סורקין הצטיין במיוחד במשחק האחרון של הנבחרת בחצי הגמר מול נבחרת בוסניה והרצגובינה ומול שחקן הNBA יוסוף נורקיץ' כאשר הוא קולע 28 נקודות (שיא קריירה במשחקים רשמיים) ולוקח 9 ריבאונדים בהפסד הנבחרת.\n\nמכבי תל אביב\nאליפות המדינה (2): 2022/2023, 2023/2024.\nגביע ווינר (2): 2021/2022, 2022/2023.\nשיאים\n\nMVP העונה השלישי בתולדות ליגת העל הישראלית (אחרי ליאור אליהו ודני אבדיה) הזוכה בדאבל שחקן העונה: MVP כלל השחקנים בליגה, ו-MVP כלל השחקנים הישראלים בליגה בלבד (2023/2024).\n\nפרופיל, באתר Sports-Reference\nפרופיל, באתר eurobasket\nפרופיל, באתר פיב\"א",
    "pageid": 1784116
  },
  {
    "title": "רוקדים עם כוכבים (עונה 3, קשת)",
    "extract": "רוקדים עם כוכבים עונה 3 היא העונה השלישית של תוכנית המציאות \"רוקדים עם כוכבים\" בזכיינית קשת 12. העונה עלתה לשידור ב-29 במאי 2024.\n\nאת העונה מנחה לוסי איוב, וארבעת השופטים הם הרקדנים המקצועיים: אנה ארונוב, דוד דביר, אלי מזרחי והכוריאוגרפית לאה ינאי, שמחליפה בעונה זו את רונה-לי שמעון.\n\n אתר האינטרנט הרשמי של רוקדים עם כוכבים עונה 3\nרוקדים עם כוכבים עונה 3 באתר 12+",
    "pageid": 2341958
  },
  {
    "title": "רוקדים עם כוכבים (קשת)",
    "extract": "רוקדים עם כוכבים היא תוכנית מציאות ישראלית המבוססת על הגרסה של הזכיינית רשת. הפורמט שלה לקוח מהתוכנית הבריטית \"Strictly Come Dancing\"  של רשת BBC, ושמה נלקח מן הגרסה האמריקאית \"Dancing with the Stars\". בשנים 2005–2012 שודרה התוכנית במסגרת שידורי \"רשת\" בערוץ 2. בפברואר 2022 עלתה לשידור העונה הראשונה של התוכנית בקשת 12 בלבד, במאי 2023 עלתה לשידור העונה השנייה ובמאי 2024 עלתה לשידור העונה השלישית.",
    "pageid": 2090585
  },
  {
    "title": "רותם (יישוב)",
    "extract": "רֹתֶם (רותם יח\"ד) הוא התנחלות ויישוב קהילתי אקולוגי בבקעת הירדן השייך למועצה אזורית בקעת הירדן.\nהיישוב נקרא רותם על שם שיחי הרותם הנפוץ בסביבה, יח\"ד - יישוב חילוני דתי.\nהיישוב הוקם כהיאחזות נח\"ל בשנת 1984 בידי גרעינים מהתנועה הקיבוצית ואוזרח בשנת 2001 על ידי מספר רווקים ומשפחות חילוניים ודתיים. מתגוררות בו כ-35 משפחות וכן רווקים.\nתושבי היישוב הם בעלי אידאולוגיה אקולוגית ומתנסים במחזור בנייה אלטרנטיבית.\nהתושבים החיים במקום מתפרנסים בחלקם ממקצועות חופשיים באזור או במרכז. במקום ישנן מספר קליניקות לטיפולים אלטרנטיביים ברפואה סינית, נטורופתיה וכדומה. היישוב שותף במטע תמרים.\nהיישוב יושב מעל נחל מלחה שבצפון בקעת הירדן, על גבעה ששמה בערבית \"ראוס אל ג'בסין\" - אשר משמעותו קשורה בשכבות משקעי הגבס אשר מצויות בגבעות האזור.\nביישוב מספר רחובות כאשר רק אחד מתוכם סלול מכיוון שהיישוב אקולוגי.\nביציאה הדרומית מהיישוב נמצאת החווה \"כפר טהירו\". ב-22 בנובמבר 2020 נחנך ליד היישוב \"מצפה עמיתים\" לזכרו של הלוחם עמית בן יגאל שנפל בפעילות מבצעית בכפר יעבד ב-12 במאי 2020.",
    "pageid": 96760
  },
  {
    "title": "רצח רוז פיזם",
    "extract": "רצח רוז פיזם (בצרפתית: Rose Pizem) הוא רצח של הילדה רוז פיזם בת ארבע וחצי שנים בידי סבהּ ואמהּ, שאירע ב-12 במאי 2008, ונחשף ב-26 באוגוסט באותה השנה. המשפחה הסתירה את דבר הרצח במשך שלושה חודשים, אך לאחר פניית אמו של סבה של רוז לגורמי הרווחה נפתחה חקירה משטרתית שבסופה נמצאה גופתה של רוז במזוודה בנחל הירקון ב-11 בספטמבר 2008.",
    "pageid": 896194
  },
  {
    "title": "שבעה עשר בתמוז",
    "extract": "י\"ז בתמוז (שִׁבְעָה עָשָׂר בְּתַמּוּז) הוא אחד מארבעת ימי התענית שנקבעו ביהדות לזכר חורבן בתי המקדש. תענית זו מציינת את היום שבו הובקעה חומת ירושלים, שלושה שבועות לפני חורבן בית המקדש השני. על פי המקרא והתלמוד הבבלי, לפני חורבן בית המקדש הראשון נבקעה חומת ירושלים בתשעה לחודש תמוז, אך בתלמוד הירושלמי כתוב שגם בבית ראשון נפרצו החומות בי\"ז בתמוז אלא שבשל המצב הקשה טעו בספירה.\nצום שבעה עשר בתמוז נקרא גם צום הרביעי, מכיוון שתמוז הוא החודש הרביעי בשנה המקראית. הצום נמשך מעלות השחר ועד צאת הכוכבים. ביום זה מתחילים ימי בין המצרים, הנמשכים עד תשעה באב. בימים אלו נוהגים מנהגי אבלות ההולכים ומחמירים ככל שמתקרבים לתשעה באב.\nבדרך כלל תאריך הצום חופף בתחילתו או אמצעו של חודש יולי. לעיתים נדירות הצום חל בסופו של חודש יוני.",
    "pageid": 17388
  },
  {
    "title": "תאי בריבו",
    "extract": "תאי בריבו (נולד ב-15 בינואר 1998) הוא כדורגלן ישראלי המשחק בעמדת החלוץ בפילדלפיה יוניון מה-MLS ובנבחרת ישראל.",
    "pageid": 1789693
  },
  {
    "title": "אבי אבורומי",
    "extract": "אברהים אדהם אבי אבורומי (בערבית: إبراهيم أدهم (آفي) ابورومي; נולד ב-16 בינואר 1996) הוא זמר-יוצר ושחקן ערבי-ישראלי מרקע מוסלמי שהתגייר.",
    "pageid": 2056258
  },
  {
    "title": "אודיה",
    "extract": "אוֹדֶיָּה אזולאי (או בשם הבמה שלה אודיה; נולדה ב-19 באפריל 2001, כ\"ו בניסן ה'תשס\"א) היא זמרת-יוצרת ומלחינה ישראלית.",
    "pageid": 1957120
  },
  {
    "title": "איוונקה טראמפ",
    "extract": "איוונה מארי \"איוונקה\" טראמפ (באנגלית: Ivana Marie \"Ivanka\" Trump; נולדה ב-30 באוקטובר 1981) היא אשת עסקים, סופרת ודוגמנית עבר אמריקאית שהתגיירה. היא בתם של נשיא ארצות הברית לשעבר, דונלד טראמפ, ואשתו הראשונה, איוונה זלניצ'קובה. טראמפ הייתה סגן נשיא בכירה לפיתוח ולרכישות באימפריית הנדל\"ן ארגון טראמפ (\"The Trump Organization\") של אביה וממלאת מקומו בהיעדרו. סייעה לאביה בקמפיין הבחירות שלו, ולאחר בחירתו שימשה כיועצת שלו בבית הלבן.\nטראמפ הייתה מעורבת בכל פעילות הפיתוח העסקי בנדל\"ן ובמלונאות של הקבוצה, ובמקביל פיתחה גם \"מותג אישי\" בשם \"תכשיטי איוונקה טראמפ\" המשווק בשמים, הנעלה, תיקי יד, הלבשה עליונה ומשקפיים.\nנשואה לאיש העסקים האמריקאי-יהודי ג'ארד קושנר, שאף שימש כיועץ בכיר של אביה בבית הלבן. לפני נישואיה התגיירה טראמפ בגיור אורתודקוסי-מודרני ובחרה לעצמה את השם העברי \"יעל\". גיסתה היא הדוגמנית האמריקאית קרלי קלוס, אשת אחיו של ג'ארד קושנר, שהתגיירה אף היא.",
    "pageid": 1356085
  },
  {
    "title": "אמדוקס",
    "extract": "שגיאות פרמטריות בתבנית:חברה מסחרית שימוש בפרמטרים מיושנים [ אנשי מפתח ] \nחברת אמדוקס היא מפתחת של תוכנות ושירותים למערכות חיוב לקוחות (בילינג) וניהול קשרי לקוחות (CRM). לאמדוקס יש מרכזי פיתוח במגוון רחב של מדינות, ובהן: ישראל, הודו, ארצות הברית, קפריסין וברזיל. אמדוקס היא חברה ציבורית. מניותיה נסחרות בנאסד\"ק.",
    "pageid": 309531
  },
  {
    "title": "ארצות הברית",
    "extract": "ארצות הברית של אמריקה (באנגלית: United States of America; בראשי תיבות: USA; בקיצור: United States; לעיתים מקוצר גם בראשי תיבות: US; בתרגום מילולי לעברית: \"המדינות המאוחדות של אמריקה\"), המוכרת בעברית בשם המקוצר ארצות הברית ובראשי תיבות ארה\"ב ובשפה מקובלת פשוט כאמריקה, היא מדינה פדרלית הנמצאת בעיקר ביבשת אמריקה הצפונית. המשטר בה הוא מסוג רפובליקה חוקתית והיא מורכבת מ-50 מדינות, מחוז פדרלי אחד ו-5 טריטוריות. 49 מהמדינות שלה שוכנות באמריקה הצפונית (ומהן 48 החולקות את השטח היבשתי הרציף), וכן מחוז קולומביה שבו נמצאת העיר וושינגטון, בירת המדינה. ארצות הברית גובלת בקנדה בצפון ובמקסיקו בדרום. מדינת אלסקה שוכנת בצפון-מערב היבשת, קנדה נמצאת מזרחית לה ורוסיה נמצאת בצד מערב, מעבר למצר ברינג. המדינה ה-50 היא הוואי, ארכיפלג השוכן באוקיינוס השקט. מאז התפרקות ברית המועצות בשנת 1991 ארצות הברית היא מעצמת-העל היחידה בעולם.\nשטחה של ארצות הברית הוא 9.834 מיליון קמ\"ר, ואוכלוסייתה, נכון ל-2024, נאמדת ב-340 מיליון תושבים. ארצות הברית היא אחת מהמדינות המגוונות ביותר מבחינה אתנית, כתוצאה מהגירה רחבת-היקף מחלקים רבים של העולם. כלכלת ארצות הברית היא הכלכלה הלאומית הראשונה בגודלה בעולם, והתוצר המקומי הגולמי שלה היה למעלה מ-25 טריליון דולר בשנת 2022.\nארצות הברית נוסדה על-ידי שלוש עשרה המושבות הבריטיות שקמו לאורך חוף האוקיינוס האטלנטי. המושבות הכריזו על עצמאותן ב-4 ביולי 1776. עימותים בין בריטניה הגדולה לקולוניות הביאו למלחמת העצמאות של ארצות הברית בין 1775 ל-1783, שהייתה למלחמת העצמאות הקולוניאלית המוצלחת הראשונה. ב-1787 אומצה חוקת ארצות הברית שנכנסה לתוקפה שנתיים אחרי כן ושבמסגרתה אורגנה מחדש מערכת הממשל המרכזי של ארצות הברית. מגילת הזכויות, שכללה עשרה תיקונים לחוקה, אושררה ב-1791.\nבמהלך המאה ה-19, רכשה ארצות הברית אדמות מצרפת, ספרד, הממלכה המאוחדת, מקסיקו ורוסיה, וסיפחה את רפובליקת טקסס והוואי. המחלוקות בין מדינות הדרום החקלאיות למדינות הצפון התעשייתיות בסוגיית זכויות המדינות והרחבת העבדות בארצות הברית הובילו לפריצתה של מלחמת האזרחים האמריקנית בשנות ה-60 של המאה ה-19. ניצחונו של הצפון מנע את פיצולה של המדינה, והוביל לסיומה של העבדות החוקית בארצות הברית. מלחמת ארצות הברית–ספרד ומלחמת העולם הראשונה חיזקו את מעמדה של ארצות הברית כמעצמה צבאית. ארצות הברית הייתה ב-1945 למדינה הראשונה שייצרה, צברה ואף השתמשה בנשק גרעיני. לאחר מלחמת העולם השנייה, הייתה לחברה קבועה במועצת הביטחון של האומות המאוחדות מ-17 בינואר 1946, והמייסדת של הברית הצפון אטלנטית ב-4 באפריל 1949, שבה היא נחשבת לציר המרכזי. כיום, לרשות ארצות הברית הצבא הנחשב לחזק והמתקדם בתבל, עם חילות הים והאוויר הגדולים בתבל.\nכיום, כשהיא מעצמת-העל הדומיננטית, ארצות הברית היא באופן רשמי מדינה בעלת נשק גרעיני וחברת ה-G7. היא בעלת חשיבות מכרעת בכלכלה, בביטחון וביחסי החוץ העולמיים כמו גם בתרבות הפופולרית, והציר המרכזי של מה שנהוג לכנותו הציוויליזציה המערבית.",
    "pageid": 330414
  },
  {
    "title": "בית הדרקון",
    "extract": "בית הדרקון (באנגלית: House of the Dragon) היא סדרת דרמת פנטזיה אמריקאית המשמשת כפריקוול לאירועי סדרת הטלוויזיה \"משחקי הכס\" ומבוססת על חלקים מהרומן \"אש ודם\" מאת ג'ורג' ר. ר. מרטין. הסדרה נוצרה על ידי מרטין וראיין קונדל עבור רשת \"HBO\"; מתרחשת כ-200 שנה לפני תחילת \"משחקי הכס\" והיא מתעדת את תחילת נפילת בית טארגאריין, שהחלה בעקבות מלחמת הירושה על כס הברזל, המכונה \"מחול הדרקונים\".\nעם עלייתה לשידור, זכתה הסדרה לביקורות חיוביות, ובטקס פרסי גלובוס הזהב 2022, ניצחה הסדרה בקטגוריית סדרת הדרמה הטובה ביותר.\nהסדרה עלתה לשידור ב-21 באוגוסט 2022 בארצות הברית; ובישראל, הסדרה עלתה לשידור ב-22 באוגוסט 2022 ב-HOT HBO,‏ yes וסלקום tv. ב-26 באוגוסט 2022, פחות משבוע לאחר עלייתה לשידור, הסדרה חודשה לעונה שנייה שעלתה לשידור ב-16 ביוני 2024.\n\n",
    "pageid": 1891542
  },
  {
    "title": "בן אדם (שחקן)",
    "extract": "בן אדם (נולד ב-23 ביולי 1988) הוא שחקן ישראלי.",
    "pageid": 1897475
  },
  {
    "title": "בראול סטארס",
    "extract": "Brawl Stars  (בתרגום חופשי לעברית: כוכבי הקטטה) הוא משחק וידאו אסטרטגי חינמי שיצא ב-12 בדצמבר 2018 מסוג זירת קרב מרובת משתתפים, המפותח ומתוחזק על ידי חברת Supercell  המשחק משווק בחנויות ה-App Store וה-Google Play.",
    "pageid": 1690842
  },
  {
    "title": "ברק סרי",
    "extract": "ברק סרי (נולד ב-24 ביוני 1962) הוא עיתונאי ויועץ תקשורת ישראלי. היה עורך המקומון \"כאן דרום\" והחינמון \"ישראלי\". שימש בעבר כיועץ התקשורת של שר הביטחון אהוד ברק, השר לביטחון פנים אבי דיכטר, שר התחבורה ישראל כץ ושר הפנים אריה דרעי.",
    "pageid": 767068
  },
  {
    "title": "ג'ניפר ג'ייסון לי",
    "extract": "ג'ניפר ג'ייסון לי (באנגלית: Jennifer Jason Leigh; נולדה ב-5 בפברואר 1962) היא שחקנית קולנוע, טלוויזיה ותיאטרון יהודייה-אמריקאית. הייתה מועמדת לפרס אוסקר לשחקנית המשנה הטובה ביותר ולפרס גלובוס הזהב לשנת 2015 על תפקידה בסרטו של קוונטין טרנטינו \"שמונת השנואים\".",
    "pageid": 895091
  },
  {
    "title": "גילה גמליאל",
    "extract": "גילה גמליאל-דִּמְרִי (נולדה ב-24 בפברואר 1974) היא שרת החדשנות, המדע והטכנולוגיה וחברת הכנסת מטעם הליכוד. כיהנה כשרת המודיעין, שרה להגנת הסביבה וכשרה לשוויון חברתי.",
    "pageid": 20940
  },
  {
    "title": "דוד דביר",
    "extract": "דוד דביר (נולד ב-12 בספטמבר 1949) הוא רקדן ומורה ישראלי למחול. נודע לציבור הרחב בשל היותו שופט בתוכניות המציאות \"נולד לרקוד\", \"רק רוצים לרקוד\" ו\"רוקדים עם כוכבים\".",
    "pageid": 459037
  },
  {
    "title": "דוד זיני",
    "extract": "דוד זיני (נולד בט\"ו בטבת ה'תשל\"ד – 9 בינואר 1974) הוא קצין בצה\"ל בדרגת אלוף, המשמש מפקד פיקוד ההכשרות והאימונים ומפקד הגיס המטכ\"לי. קודם לכן שימש בין היתר מפקד מל\"י, מפקד קורס מפקדי פלוגות ומפקדי גדודים, מפקד עוצבת עידן, מפקד ומקימה של חטיבת עוז, מפקד המרכז לאימונים באש במל\"י, מפקד חטיבת אלכסנדרוני ומפקד יחידת אגוז.",
    "pageid": 1190405
  },
  {
    "title": "דרגות משטרת ישראל",
    "extract": "משטרת ישראל היא ארגון היררכי שבו יש מפקדים ופקודים. כל מתגייס חדש מתחיל את שירותו בדרגה מסוימת ומטפס בסולם הדרגות בהתאם לכישוריו ובהתאם לקורסים וההכשרות שעבר.\nדרגות משמר הגבול, שהוא חיל בתוך משטרת ישראל, זהות לאלה של המשטרה. עם זאת, ניתן להבחין ביניהם לפי צבע הרקע של הדרגה, התואם להבדל בצבעי מדיהם.",
    "pageid": 453027
  },
  {
    "title": "הבונים החופשיים",
    "extract": "מסדר הבונים החופשיים (באנגלית: Freemasonary) הוא אגודת סתרים בין־לאומית רחבת־היקף הפועלת כארגון אחווה . הארגון מגדיר את עצמו כ\"מסדר בעל תורת מוסר מצועפת במשלים ומתוארת בסמלים\". באנגלית נקראים חברי־המסדר בשם \"Freemasons\" או לעיתים בצורה המקוצרת \"Masons\" בלבד, והמונח \"מסוני\" משמש כשם תואר לתיאור דברים הקשורים לבונים החופשיים. \nשלושת העקרונות המרכזיים של הבונים החופשיים הם חופש, אחווה, ושוויון בין \"האחים\" (כפי שמוגדרים חברי המסדר) ובין בני האדם. היות שהארגון מושתת על מוסר, על פי הגדרתו, על האחים לנהוג בהתאם לתפיסה המוסרית תוך הקפדה על אהבת אחים; סיוע (מתן צדקה וחסד); ואמת. חברי הארגון – שרובם המכריע הם גברים – מגדירים את עצמם כאחים באחווה כלל־עולמית.",
    "pageid": 18860
  },
  {
    "title": "הבחירות לנשיאות ארצות הברית 2024",
    "extract": "הבחירות לנשיאות ארצות הברית ב-2024 ייערכו ביום שלישי, 5 בנובמבר 2024. בחירות אלו יהיו הבחירות לנשיאות ארצות הברית ה-60 במספר, והראשונות שייערכו לאחר מפקד האוכלוסין של ארצות הברית ב-2020.\nג'ו ביידן, נשיא ארצות הברית המכהן, הצהיר על כוונתו להתמודד בבחירות אלה לכהונה שנייה, לצד סגניתו קמלה האריס. מולו מתמודד הנשיא לשעבר, דונלד טראמפ, אשר התמודד מול ביידן בבחירות 2020 והפסיד לו ולצידו, ג'יי. די. ואנס כמועמדו לתפקיד סגן הנשיא.\nתוצאת הבחירות יוכרעו על פי מספר האלקטורים שבהם יזכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2020. הנשיא הנבחר וסגן הנשיא הנבחר יושבעו לתפקיד ב-20 בינואר 2025.",
    "pageid": 2035019
  },
  {
    "title": "הדוב",
    "extract": "הדוב (באנגלית: The Bear) היא סדרת דרמה נוקבת העוסקת בלבטיו של האדם בחברה העירונית המודרנית, שנוצרה על ידי היוצר האמריקאי כריסטופר סטורר. הסדרה עלתה לשירות \"הולו\" ב-23 ביוני 2022, ומככבים בה ג'רמי אלן וייט, אבון מוס-בכרך, איו אדבירי, ליונל בויס, ליזה קולון-זייאס ואבי אליוט. הסדרה זכתה לשבחי המבקרים, וביולי 2022, הודיעו מפיקיה על כוונה לשדר עונה שנייה, שאכן עלתה לשידור בקיץ 2023 והכוללת 10 פרקים. בנובמבר 2023 הוחלט להמשיך את הסדרה לעונה שלישית.\nבטקס פרסי גלובוס הזהב ה-80, הועמדה הסדרה בשתי מועמדויות – בקטגוריית סדרת הקומדיה או הסדרה המוזיקלית הטובה ביותר והשחקן הטוב ביותר בסדרת קומדיה או סדרה מוזיקלית עבור וייט, וזכתה באחרונה. בטקס פרסי מבקרי הטלוויזיה ה-13, הועמדה הסדרה בשלוש מועמדויות – הסדרה הקומית הטובה ביותר, השחקן הטוב ביותר בסדרה קומית ושחקנית המשנה הטובה ביותר בסדרה קומית. בנוסף, וייט קיבל מועמדות נוספת בפרסי גילדת שחקני המסך ה-29 עבור \"ההופעה הטובה ביותר של שחקן בסדרה קומית\", בעוד שאנסמבל שחקניה היה מועמד בקטגוריית \"ההופעה הטובה ביותר של אנסמבל בסדרה קומית\".",
    "pageid": 2185093
  },
  {
    "title": "הדירוג העולמי של פיפ\"א",
    "extract": "הדירוג העולמי של פיפ\"א הוא מערכת לדירוג של נבחרות הכדורגל הלאומיות החברות בפיפ\"א. כל נבחרת צוברת נקודות על פי תוצאות משחקיה וחשיבותם. ככל שמספר הנקודות גדול יותר, כך מקומה של הנבחרת בדירוג גבוה יותר. השיטה הנוכחית הוכנסה לשימוש ב-20 באוגוסט 2018.",
    "pageid": 113808
  },
  {
    "title": "הקול בראש",
    "extract": "הקול בראש (באנגלית: Inside Out, בתרגום חופשי לעברית: מבפנים החוצה) הוא סרט דרמה קומית בהנפשה ממוחשבת של פיקסאר ודיסני מ-2015, והראשון בזיכיון \"הקול בראש\". הסרט בוים על ידי פיט דוקטר, ונכתב על ידי מג לה-פוב וג'וש קולי, וכן גם על ידי דוקטר עצמו. הסרט זכה בפרס אוסקר לסרט המונפש הטוב ביותר.\n\"הקול בראש\" זכה להצלחה גדולה. הסרט גרף הכנסות של $856,130,132, ובכך דורג כסרט השביעי המכניס ביותר של שנת 2015 וכן גם כסרט ה-45 בהכנסות בהיסטוריה. בנוסף להכנסות הגבוהות, הסרט זכה גם לשבחים רבים, ובאתרי הסקירה \"Rotten Tomatoes\" ו-\"Metacritic\" הוא קיבל ציונים של 98% ו-94, בהתאמה. \nסרט ההמשך הקול בראש 2 יצא לאקרנים בישראל ב-12 ליוני 2024.",
    "pageid": 1346540
  },
  {
    "title": "התקיפה הישראלית באל-מוואסי",
    "extract": "התקיפה הישראלית באל-מוואסי היא תקיפה אווירית של חיל האוויר הישראלי שהתרחשה ב-13 ביולי 2024 במטרה לחסל את בכיר החמאס מוחמד דף ומפקד חטיבת ח'אן יונס ראפע סלאמה. התקיפה בוצעה באזור מבצעי מגודר של חמאס, באל-מוואסי בפאתי מערב ח'אן יונס ברצועת עזה.\nצה\"ל ושב\"כ אישרו כי ראפע סלאמה נהרג בפעולה. על פי דיווחים בתקשורת הזרה, מוחמד דף נפצע קשה.\nמספר הנפגעים הכולל מהתקיפה לא ידוע, ומשרד הבריאות של רצועת עזה הנמצא בשליטת חמאס טען כי מעל ל-90 פלסטינים נהרגו, ו-300 נוספים נפצעו.",
    "pageid": 2355748
  },
  {
    "title": "חידות חיתוך והרכבה",
    "extract": "חידות חיתוך והרכבה הן חידות העוסקות בדרכים שבהן ניתן לחתוך צורה למספר צורות אחרות, בדרכים שבהן ניתן לקחת חלקים ולחבר אותם יחד לצורה חדשה, וכן בחידות המשלבות את שתי הפעולות: כיצד ניתן לחתוך צורה נתונה על מנת להרכיב צורה אחרת מחלקיה.\nהטנגרם היא קבוצת החידות המפורסמת ביותר מסוג זה. בטנגרם ריבוע מחולק לשבע חתיכות, ובעזרת החתיכות הללו ניתן ליצור מגוון צורות. חידות חיתוכים רבות עוסקות באופן שבו ניתן לחתוך צורה אחת למספר המינימלי של חלקים שמהם ניתן להרכיב צורה אחרת. החידה המפורסמת ביותר מסגנון זה היא חידת מוכר הסדקית של הנרי ארנסט דודני: כיצד ניתן לחלק משולש שווה-צלעות לארבע חתיכות, שמהן ניתן להרכיב ריבוע? באיור משמאל מוצגת חידה נוספת מסוג זה, שבה נגר מחפש דרך לחתוך צורה דמוית בית לחלקים שמהם ניתן להרכיב ריבוע.\nחידות חיתוך והרכבה הן נדבך מרכזי בתחום של שעשועי מתמטיקה, והן העסיקו חידונאים לאורך ההיסטוריה. לחידות אלו ישנן גם נגיעות לתחומים מרכזיים במתמטיקה; הבעיה השלישית של הילברט, למשל, עוסקת בחיתוכים ובהרכבות.\n\nמכיוון שחידות חיתוך משמשות בעיקר כשעשוע וכמשחק, ישנן עדויות היסטוריות מעטות להמצאתן ולפיתוחן. חידת החיתוך העתיקה ביותר שפורסמה היא חידת הסטומכיון של ארכימדס. בחידה זו נתון ריבוע המחולק ל-14 חלקים, שאותם ניתן לפרק וליצור מהם צורות חדשות. על פי מחקר חדש, חקר ארכימדס את האפשרויות למספר הדרכים השונות הקיימות כדי לחבר את החלקים יחד על מנת ליצור ריבוע.\nעדויות נוספות לקיומן של חידות חיתוך בעת העתיקה ובימי הביניים, מגיעות מתוך טקסטים מתמטיים שבהם החידות משמשות להוכחת משפטים גאומטריים. במאה הראשונה לפנה\"ס הציג המתמטיקאי הסיני ליו היו (Liu Hui) הוכחה של משפט פיתגורס המבוססת על חיתוך והרכבה, הוכחה ששימשה השראה להמצאת הטנגרם. במאה ה-5 הציג המתמטיקאי ההודי אריאבהטה הוכחה לאותו משפט המבוססת על חיתוכים, הוכחה הנחשבת לפשוטה יותר מזו המופיעה בספר \"יסודות\" של אוקלידס. גם בטקסטים של מתמטיקאים מוסלמים מימי הביניים, בעיקר בפירושים וביאורים של הספר \"יסודות\", מופיעים מחקרים שונים על חידות חיתוך.\nספר של הואנג פו-סו משנת 1193 מתאר מערכת של שבעה שולחנות ריבועיים הקרויים 'שולחנות סעודה' (banquet tables). ספרו נחשב לספר הראשון בסין העוסק בריהוט, אך הספר כולל גם 76 שרטוטים לדרכים שונות שבהן ניתן לחבר את השולחנות יחדיו. בשנת 1617 פרסם קו שן (Ko Shan) מערכת של שולחנות סלון, שזכתה לכינוי 'כנפי הפרפר'. המערכת מכילה שולחנות שלהם צורות של משולשים ומרובעים, שאותם ניתן לחבר יחד על מנת ליצור מגוון של צורות.\nספר החידות הראשון המוקדש לחידות הרכבה התפרסם ביפן בשנת 1742. מחברו גרנרייקן (Granreiken) קרא לספר 'שבע חתיכות החוכמה של סיי שונגון', והספר הכיל 42 חידות ופתרונן. 3 חידות הרכבה נוספות ראו אור ביפן עד תום המאה ה-18.\nחידת ההרכבה המפורסמת ביותר, הטנגרם, הומצאה בסין בתקופת שלטונו של צ'יאה צ'ינג (Chia chi'ng - 1796 - 1820). ממציא החידה פרסם אותה בספרון, עליו הוא חתם בשם העט יאנג צ'ו צ'ו שי (Yang cho chu shih). כל עותקיו של הספרון המקורי אבדו. הספר העתיק ביותר של החידה שעדיין בנמצא נכתב על ידי סנג הסיאנג קו (Sang hsiang k'o), התפרסם בשנת 1813, והכיל 334 חידות טנגרם. הטקסט זכה להצלחה גדולה בסין, ותוך שנים ספורות תורגם והופץ באירופה ובארצות הברית.\nבמאה ה-19 פעלו במקביל שני החידונאים הנחשבים לגדולים בכל הזמנים: סם לויד והנרי ארנסט דודני. לויד היה אחד הראשונים להציג את הטנגרם למערב, כאשר פרסם ספרון המכיל כ-4,000 צורות ליצירה מטנגרם (מאוחר יותר התברר כי לא כולן אפשריות). בנוסף, הוא פרסם חידות חיתוך רבות ומגוונות. דודני, שהיה שותפו של לויד בתחילת דרכם ולאחר מכן הפך למתחרהו הגדול, היה המוכשר מבין השניים בכל הקשור לחידות חיתוך. דודני המציא עשרות חיתוכים מקוריים, שהמפורסם מכולם הוא \"חידת מוכר הסדקית\" שבה הוא מדגים כיצד להפוך משולש שווה-צלעות לריבוע, בעזרת חיתוך לארבעה חלקים בלבד. עד היום לא התגלתה דרך להפוך משולש שווה-צלעות לריבוע בעזרת חיתוך למספר קטן יותר של חלקים; דודני מחזיק בשיאים נוספים מסוג זה.\n\nכאמור, לחידות חיתוך ישנן נגיעות לתחומים מרכזיים במתמטיקה. לקראת סוף המאה ה-19 הוכיחו מתמטיקאים שניתן לעבור מכל מצולע לכל מצולע אחר, באמצעות חיתוך למספר סופי של רכיבים והרכבתם מחדש. בשנת 1900 פרסם דויד הילברט את רשימת 23 הבעיות שלו, שרובן הפכו לאבני דרך חשובות בהתפתחות המתמטיקה. הבעיה השלישית של הילברט נוגעת לחידות חיתוכים, והיא מציגה את השאלה התלת־ממדית המקבילה: האם ניתן להפוך כל פאון (צורה תלת־ממדית הבנויה ממצולעים) לפאון שווה נפח אחר, בעזרת חיתוך והרכבה. בעיה זו נפתרה שנה מאוחר יותר (ומשום כך נחשבת לבעיה הקלה ביותר מבין הבעיות של הילברט) על ידי תלמידו, מקס דן, שהוכיח כי התשובה שלילית.\nב-1931 עסק אלפרד טרסקי ב\"מרחק-הפירוק\" \n  \n    \n      \n         \n        σ\n        (\n        U\n        ,\n        V\n        )\n      \n    \n    {\\displaystyle \\ \\sigma (U,V)}\n  \n של שתי צורות U ו-V, שהוא המספר הקטן ביותר של מצולעים, חופפים בזוגות, שאליהם אפשר לפרק את הצורות\n.\nטרסקי העיר שהפונקציה מקיימת את הגרסה הכפלית של אי-שוויון המשולש: \n  \n    \n      \n         \n        σ\n        (\n        W\n        ,\n        V\n        )\n        ≤\n        σ\n        (\n        W\n        ,\n        U\n        )\n        ⋅\n        σ\n        (\n        U\n        ,\n        V\n        )\n      \n    \n    {\\displaystyle \\ \\sigma (W,V)\\leq \\sigma (W,U)\\cdot \\sigma (U,V)}\n  \n, והציע לחקור את הפונקציה \n  \n    \n      \n         \n        τ\n        (\n        x\n        )\n        =\n        σ\n        (\n        S\n        ,\n        \n          R\n          \n            x\n          \n        \n        )\n      \n    \n    {\\displaystyle \\ \\tau (x)=\\sigma (S,R_{x})}\n  \n המודדת את המרחק מריבוע יחידה S למלבן שצלעותיו \n  \n    \n      \n         \n        x\n      \n    \n    {\\displaystyle \\ x}\n  \n ו- \n  \n    \n      \n         \n        1\n        \n          /\n        \n        x\n      \n    \n    {\\displaystyle \\ 1/x}\n  \n.\nבשנת 1953 המציא סולומון גולומב את הפוליאומינו, משטחים הבנויים מחיבור של ריבועים. המצאה זאת הובילה תוך זמן קצר לשטף חדש של חידות חיתוך והרכבה המתייחסות לאריחי פוליאומינו.\nבשנת 1964 פרסם הרי לינדגרן (Harry Lindgren), מהנדס אנגלי שהיגר לאוסטרליה, את הספר \"Geometric Dissections\" שהפך לספר העיון המרכזי בנושא. הספר הכיל עשרות חיתוכים חדשים פרי עטו וכלל שיאים רבים (מספר מינימלי של חלקים הדרושים לחתוך צורה אחת ולהרכיב צורה אחרת), שחלקם נשברו מאז. בעקבות טור של מרטין גרדנר על חידות החיתוך של דודני ולינדגרן, עלתה מידת הפופולריות של חידות אלה, והמשיכו להתגלות חיתוכים רבים ומגוונים. מבין העוסקים בתחום כיום, הפוריים ביותר הם גרג פרדריקסון (Greg Frederickson), פרופסור למדעי המחשב מאוניברסיטת פרדו) וגווין תאובלד. ספרו של פרדריקסון, \"Dissection Plane and Fancy\", הוא כיום המקור הטוב ביותר למידע בתחום, וכן אתר האינטרנט של גווין תאובלד.\n\nהחידה הנראית בתמונה משמאל נקראת \"סטומכיון\" או \"אוסטומכיון\" (Οστομάχιον, \"כאב בטן\" ביוונית) והיא מורכבת מ-14 חלקים שאיתם ניתן, בין השאר, להרכיב ריבוע. החידה מכונה לעיתים \"החידה המכנית (פאזל) העתיקה בעולם\". בימי קדם היא נקראה \"קופסת ארכימדס\". החידה תוארה במאה הרביעית על ידי המשורר הרומי אוסוניוס, שציין שאפשר ליצור מ-14 החלקים אלפי צורות של אנשים וחיות. עד ראשית המאה ה-20 לא היה ידוע מה בדיוק הייתה החידה, ומה בדיוק היה העניין של ארכימדס בחידה. רמזים ראשונים לכך הגיעו בשנת 1881, כאשר התגלה בגרמניה טקסט ערבי ובו ציטוטים מתוך ספר של ארכימדס בשם \"הסטומכיון\" - ספר שלא היה מוכר לעולם המדעי עד לאותה עת. בשנת 1906 התגלה אותו ספר אבוד על ידי יוהאן לודוויג הייברג.\nהייברג מצא במנזר בקונסטנטינופול קובץ ספרים של ארכימדס הקרוי \"קודקס C\". עד לאותה שנה היו מוכרים רק שני קובצי ספרים של ארכימדס (קודקס A וקודקס B), אך עקבותיהם אבדו, ונותרו רק תיאורים שלהם בספרים מאוחרים יותר. הטקסט שגילה הייברג היה העתק הקודקס השלישי של ארכימדס שנעשה במאה העשירית, אך היה בצורה של פלימפססט: בשנת 1229, כנראה בשל מחסור בנייר, נזיר כלשהו מחק את הכיתוב מעל המגילה שעליה נכתבו ספריו של ארכימדס, ורשם מעליהם סידור תפילה. בשנת 1998 הפלימפססט צץ מחדש כאשר הוצע במכירה פומבית (ונקנה תמורת שני מיליון דולר); מאז ניתנה לחוקרים גישה אליו במטרה לפענח את ספריו המקוריים של ארכימדס. בין הספרים של ארכימדס שהתגלו בקודקס היו שלושה ספרים שלא היו מוכרים לפני 1996; אחד מהם הוא הסטומכיון.\nלרוע המזל, מצבו הפיזי של הפלימפססט של ארכימדס הוא בכי רע; בפרט, דפי הספר של הסטומכיון קשים מאוד לקריאה. מניתוח שלהם סבורים כיום החוקרים שארכימדס חקר את הבעיה הקומבינטורית של מספר הדרכים השונות שבהן ניתן להרכיב ריבוע מתוך אותם 14 חלקים (אכן, ישנם \n  \n    \n      \n         \n        17152\n        =\n        \n          2\n          \n            8\n          \n        \n        ⋅\n        67\n      \n    \n    {\\displaystyle \\ 17152=2^{8}\\cdot 67}\n  \n פתרונות לחידה זו). זאת, יותר מ-1,700 שנה לפני המצאת הקומבינטוריקה.\n\n ערך מורחב – טנגרם\nהטנגרם הוא חלוקה של ריבוע לשבע חתיכות, שעל ידי הרכבה שלהן ניתן ליצור מגוון רחב של צורות חדשות. קדמו לטנגרם מספר חידות דומות ביפן, ובסין שם חידות אלו שימשו בתור מערכת ריהוט: סט שולחנות המורכב ממשולשים ומרובעים שאותם ניתן לסדר בצורות שונות לפי האורחים המגיעים ומשיקולים אסתטיים. העדות הכתובה הראשונה לקיומו של הטנגרם מגיעה מספרון המתוארך לשנת 1813. הספרון מציין שהטנגרם הומצא בהשראת הוכחות מבוססות חיתוכים למשפט פיתגורס.\nשנים אחדות לאחר יציאתם לאור של ספרי הטנגרם בסין הם זכו לתרגומים שהתפרסמו בארצות הברית ובאירופה, ובעקבותיהם זכה המשחק להצלחה רבה גם במערב. בין השאר הסופר לואיס קרול, מחבר הרפתקאות אליס בארץ הפלאות (וחידונאי מוכשר), וכן הפיזיקאי האנגלי מייקל פאראדיי היו חובבי טנגרם ואף המציאו מספר חידות טנגרם משלהם. גם ברשותו של נפוליאון בונפרטה היה סט של טנגרם, כולל ספר הוראות, בתקופת מאסרו בסנט הלנה.\n\nחידה זאת היא החידה המפורסמת ביותר בין אלו שמטרתן לחתוך צורה אחת למספר הקטן ביותר של חתיכות, שמהן ניתן להרכיב צורה אחרת; במקרה זה, המטרה היא להפוך משולש שווה-צלעות לריבוע. את החידה פרסם לראשונה הנרי ארנסט דודני בעיתון \"Daily Mail\", ולאחר מכן כלל אותה בספר החידות שלו, \"The Canterbury Tales\". בספר זה (השואב השראה מסיפורי קנטרברי של ג'פרי צ'וסר) קבוצת נוודים נפגשת בקנטרברי והם מחליפים ביניהם חידות. כאשר מגיע תורו של מוכר הסדקית (באנגלית: Haberdasher), הוא שולף פיסת בד בצורת משולש שווה-צלעות וזוג מספריים, ומבקש מחבריו למצוא דרך לחתוך את חתיכת הבד לארבעה חלקים בלבד ואז להרכיב מהם ריבוע.\n\nהחידה מפורסמת בעיקר בזכות הפתרון היפה של דודני, הנראה באיור. לא רק שדודני אכן הצליח לבצע את המשימה בעזרת ארבעה חיתוכים בלבד, אלא גם ניתן לתלות צירים המחזיקים את ארבעת החלקים יחד, כך שכאשר מסובבים את החלקים לכיוון אחד נוצר ריבוע, וכאשר מסובבים אותם לכיוון השני נוצר משולש שווה-צלעות. דודני נותן בספר הסבר מפורט וטכני כיצד למצוא את הנקודות המשמשות לחיתוך, אך הוא אינו נותן רמז לאופן שבו הוא גילה את החיתוך. דרך אחת שבה ניתן לייצר את החיתוך מבוססת על השוואת שני ריצופים של המישור (ראו איור מימין), וההערכה היא כי דודני השתמש בשיטה זו.\n\nקל להוכיח שניתן לחלק כל צורה לשתי צורות שוות שטח, בעזרת ישר אחד. ההוכחה מסתמכת על משפט ערך הביניים: נצייר קו במישור משמאל לצורה - ונחליק אותו ימינה דרך הצורה. בתחילה, כל שטח הצורה נמצא מימין לקו, ולבסוף כל שטח הצורה נמצא משמאל - בהכרח לאורך הדרך, בדיוק חצי משטח הצורה יהיה מימין לקו. ניתן להוכיח באופן דומה כי ניתן לחלק כל צורה ל-n חתיכות שוות שטח באמצעות n-1 קווים ישרים.\nישנן מספר חידות שבהם יש לחלק צורה לחלקים שווי שטח, ללא אמצעי מדידה. לדוגמה, חידה קלאסית מספרת על שני שודדים המחלקים ביניהם עוגה באופן הבא: השודד הראשון מחלק את העוגה לשתי חתיכות והשודד השני בוחר לעצמו את החתיכה לפי רצונו. באופן זה, החתיכות המתקבלות אינן בהכרח שוות שטח, אך אף אחד מהשודדים לא יכול להתלונן על מנת חלקו. החידה מבקשת למצוא דרך להכליל את החידה כך שניתן יהיה לחלק עוגה ל-n שודדים.\n\nאף שניתן לחלק כל צורה ל-n צורות שוות שטח, לא כל צורה ניתן לחלק ל-n צורות זהות בצורתן, וישנן חידות רבות הדורשות זאת. באיור ניתן לראות כיצד ניתן לחלק את הצורה הנקראת \"L טרומינו\" ל-3 ול-4 חלקים זהים. חלוקת L טרומינו ל-2 חלקים זהים היא פשוטה יחסית; מיכאל בילר הוכיח שאת ה-L טרומינו ניתן לחלק גם לכל מספר לא ראשוני של חלקים זהים. לגבי מספרים ראשוניים הגדולים מ-3, לא התגלו עדיין חלוקות כאלו, אך גם לא הוכח שהן אינן אפשריות.\nסוג מיוחד של צורות הן צורות שניתן לחלק אותן לחלקים הדומים לצורה המקורית. את ה-L טרומינו, כמו שנראה באיור, ניתן לבנות באמצעות ארבעה עותקים מוקטנים של עצמו. מרטין גרדנר נתן לצורות הללו את השם רפטיילים. וריאציה נוספת לחידות אלו היא חלוקת צורה לחלקים שכולם דומים זה לזה אך לא זהים.\n\nישנן חידות רבות העוסקות בצד האלגברי של חיתוכים. חידה מפורסמת היא: מהו המספר הגדול ביותר של חלקים שאליו ניתן לחלק מעגל, בעזרת שישה חיתוכים של קווים ישרים בלבד?\nחידה נוספת שואלת מהו המספר הקטן ביותר של חיתוכים הנדרשים על מנת לפרק חפיסת שוקולד בת 6x8 קוביות לקוביות בודדות.\n\nחלוקה של מלבן לריבועים היא נושא לחידות רבות ולתגליות מפתיעות. פריצת דרך גדולה בהבנת חידות אלו קשורה בתגלית של קשר ביניהן לבין מעגלים חשמליים וחוקי קירכהוף. בנייה של מלבן בעזרת ריבועים זכתה לכינוי 'ריבוע של המלבן', כמשחק מילים על הבעיה הגאומטרית החשובה של תרבוע העיגול.\nבשנת 1902 הציג הנרי ארנסט דודני חידה, לה קרא \"תיבתה של הגברת איזבל\", שמטרת לבנות ריבוע מחלקים שכוללים ריבועים קטנים יותר ומלבן. ב-1914 הציג סם לויד חידה שבה יש להרכיב ריבוע מאוסף של ריבועים קטנים יותר. הפתרון שמצא לויד כולל ריבועים בגדלים: 7,6,6,4,3,3,2,2,2,1,1 - ולבנייה כזאת קוראים היום \"ריבוע לא מושלם של הריבוע\" - \"לא מושלם\" מכיוון שהוא כולל ריבועים הזהים זה לזה. מקס דן הוכיח בשנת 1903 שניתן לרבע מלבן רק אם היחס בין אורכי הצלעות שלו הוא רציונלי. אחת השאלות המסקרנות ביותר שעלתה מהעבודות הללו היא האם ניתן \"לרבע את הריבוע\", כלומר האם ניתן לחלק את הריבוע לריבועים קטנים יותר, שאף אחד מהם לא זהה לאחר. הראשון לפתור את השאלה היה רולנד ספרג (Roland Sprague), שהצליח לחלק ריבוע ל-55 ריבועים קטנים יותר. במקביל אליו, הצליחו ארבעה סטודנטים מאוניברסיטת קיימברידג' לחלק את הריבוע ל-39 ריבועים קטנים יותר, ותוך כדי כך הגיעו לתובנות רבות הקשורות לתאוריה שמאחורי החידה.\n\nארבעת הסטודנטים: רולנד ברוקס, ארתור סטון, סדריק סמית וויליאם טוט, החלו בשנת 1936 לחקור באופן שיטתי את בעיית הריבוע של הריבוע ושל מלבנים. פריצת הדרך הגדולה בפתרון החידה הגיעה הודות לגילוי של אנלוגיה בין חיתוך למרובעים לבין מעגלים חשמליים. האנלוגיה התגלתה על ידי אחד מהרביעייה, סדריק סמית, ושלושת האחרים מיד נתנו לה את שמה המוכר כיום, \"דיאגרמות סמית\".\nעל מנת להבין את האנלוגיה, נביט על מלבן המחולק לריבועים ונבנה גרף מכוון אנלוגי למלבן באופן הבא:\n\nנתאים לכל קטע מאוזן קודקוד בגרף (כל הקטעים באותו גובה הם אותו קודקוד).\nשני קודקודים יהיו מחוברים בקשת אם הקטעים המתאימים להם כוללים שתי צלעות נגדיות של אותו ריבוע. כיוון הקשת יהיה מהקטע העליון לתחתון, ומשקלה הוא אורך צלע הריבוע.\nהגרף אנלוגי למעגל חשמלי שבו כל קשת היא נגד (לכל הנגדים אותה התנגדות), והמשקל של הקשת מציין את הזרם הזורם דרך אותו נגד.\nהאנלוגיה מתבטאת בכך ששני חוקי קירכהוף מתקיימים לגבי דיאגרמות סמית:\n\nחוק הזרמים קובע שהזרם הנכנס לכל צומת שווה לזרם היוצא החוצה מהצומת. חוק זה מתקיים כיוון שאורך הקטע המאוזן שווה לסכום צלעות הריבועים הנוגעים בו מלמעלה ומלמטה.\nחוק המתחים קובע שסכום המתחים בכל לולאה סגורה הוא 0. מאחר שההתנגדויות זהות בכל הנגדים, גם סכום הזרמים המכוונים הוא 0. חוק זה מתקיים כיוון שמסלול סגור בדיאגרמה מקביל למסלול לאורך צלעות ריבועים בתוך המלבן, וכיוון שמסלול סגור חוזר לאותה נקודה (לאותה צלע אופקית) אזי הגובה הכולל (עליות פחות ירידות) במהלך המסלול הוא 0.\nהאנלוגיה למעגלים חשמליים איפשרה לקחת את תורת ניתוח המעגלים החשמליים ולהשתמש בה כדי לחקור ריבוע של מלבנים, וכך במהרה הצליחו חברי הרביעייה לרבע עוד ועוד מלבנים - ולבסוף גם לרבע את הריבוע עצמו. על בסיס העבודה הזאת בדק דאובסטיין בשנת 1978 את כל הגרפים המכוונים עד סדר 21 (כלומר כל הגרפים המכילים 21 קודקודים או פחות, גרפים המתרגמים למלבנים המחולקים ל-21 ריבועים או פחות), והראה שיש שיטה לחלק ריבוע ל-21 ריבועים שאינם זהים, וכן שאין חלוקה למספר קטן יותר של ריבועים לא זהים (Duijvestijn).\nב-1953 הוכיח דב ירדן, באמצעות נימוק נסיגה פשוט, שלא ניתן לפרק תבה תלת-ממדית כאיחוד זר של קוביות בגדלים שונים.\n\nחידות הרכבה הן חידות שבהן נתונים מספר חלקים, והמטרה היא לחברם יחדיו. מבין חידות ההרכבה טנגרם ופאזלים זוכים להצלחה מסחרית רבה, וכן חידות הרכבה תלת-ממדיות.\n\n ערך מורחב – ריצוף של המישור\nתת-קבוצה של בעיות הרכבה היא בעיות ריצופים, שבהן המטרה אינה להרכיב צורה מסוימת אלא למלא את כל המישור כולו.\nמחקר מתמטי ושעשועי רב נעשה בנושא ריצופים, שחלקו נובע מהשימושים של ריצופים בטבע - כוורת דבורים, פני שטח של גבישים (קריסטלוגרפיה), תופעות גאולוגיות (כגון ברכות משושים ועוד) ובאמנות (כגון באמנות אסלאמית ובעבודותיו של מאוריץ קורנליס אשר). ניתן להוכיח שהמצולעים המשוכללים היחידים שאיתם ניתן לרצף את המישור הם המשולש, הריבוע והמשושה; ריצופים אלו נקראים ריצופים משוכללים. קיימת קבוצה גדולה של ריצופים הנקראים \"אחידים\", המורכבים משילוב של מספר סוגים של מצולעים משוכללים (ריצופים אלו מוגדרים כך שכל הקודקודים בהם זהים). תגלית מפורסמת בנושא ריצופים היא ריצופי פנרוז, שהתגלו בשנת 1973 על ידי הפיזיקאי רוג'ר פנרוז - באמצעותם ניתן לרצף את המישור כולו, אך הם אינם מאפשרים ריצוף מחזורי של המישור.\n\n ערך מורחב – פוליאומינו\n\nבשנת 1953 הציג סולומון גולומב את המונח פוליאומינו, המתאר משטחים מישוריים (לעיתים מכונים \"Lattice Animals\") המורכבים מחיבור של מספר ריבועים זה לזה (לאורך שפותיהם). הפוליאומינו מחולקים למשפחות לפי מספר הריבועים שהם מכילים: המונומינו מכיל ריבוע אחד, הדומינו בנוי משני ריבועים, הטרומינו משלושה (ישנם שני סוגים במשפחת הטרומינו) הטטרומינו בנויים מארבעה ריבועים (ישנם 5 יצורים שונים כאלו, המככבים, יחד עם שיקופים שלהם, במשחק הטטריס) וכן הלאה. המצאת הפוליאומינו הביאה מיד לגל גדול של יצירת חידות הקשורות להרכבה ולריצוף.\nחידה קלאסית היא לרצף לוח שחמט, (מורכב מ-8 שורות ו-8 עמודות, סך הכל 64 ריבועים) שממנו נחתכו הפינה הימנית התחתונה והשמאלית העליונה על ידי 31 אריחי דומינו. קל להראות שהמשימה בלתי אפשרית לביצוע.\nדוגמה לסוג חידות נוסף היא החידה אלו מלבנים ניתן להרכיב מחיבור יחד של כל 12 הפנטומינו, ובכמה אפשרויות שונות אפשר ליצור כל מלבן?\nהפוליאומינו מציגים גם מספר רב של בעיות קומבינטוריות. מציאת כמה פוליאומינו יש מכל משפחה (מונומינו אחד, דומינו אחד, שני טרומינו וכן הלאה), היא בעיית הרכבה קומבינטורית לא טריוויאלית (הבעיה עודנה פתוחה וישנם אומדנים בלבד למספר זה).\n\nבמהלך הרצאה על מכניקת קוונטים שנתן ורנר הייזנברג, המציא פיט היין, משורר ומדען דני (הידוע גם כממציא של משחק הלוח הקס) שעשוע המהווה הכללה של הרכבות פוליאומינו לתלת-ממד. הרעיון של היין היה, בדומה לפוליאומינו, לבנות משפחות של גופים תלת-ממדיים הבנויים מחיבור יחדיו של קוביות שלהם קוראים \"פוליקוביות\". כך לדוגמה ישנם שתי תלת-קוביות - שני סוגים של גופים הבנויים מחיבור יחדיו של שלוש קוביות, ו-7 טטרקוביות: 7 צורות הבנויות מחיבור יחדיו של ארבע קוביות. היין גילה שניתן לבנות קובייה בגודל 3x3x3 מ-7 יחידות של פוליקוביות (6 טטרקוביות ותלת-קובייה אחת). הוא נתן לחידה את השם \"קוביית סומה\", על שם הסם הבדיוני, מעורר התענוגות, מהספר \"עולם חדש מופלא\" של אלדוס האקסלי - משום שהמשחק, על פי היין ואחרים, הוא ממכר ומהנה במיוחד.\nקוביית סומה היא אחת הדוגמאות הנמכרות ביותר לחידות הרכבה תלת-ממדיות. בחידות אלו האתגר אינו רק למצוא מה המיקום הנכון של כל חתיכה, אלא גם באיזה רצף יש לשלב את החלקים זה בזה. חידות אלו מוכרות בשם \"חידות בור\" (Burr puzzle) או \"חידות שילובים\" (Interlocking puzzles). באופן טיפוסי, החידות בנויות מחלקי עץ או מפלסטיק, ובשנים האחרונות נעשה שימוש בתוכנות מחשב להמצאה של חידות אלו ובדיקתן.\n\nיאנוש בולאי, הידוע בעיקר כאחד האבות של הגאומטריה הלא-אוקלידית, העלה את השאלה: האם עבור כל זוג מצולעים ניתן למצוא חיתוך של הראשון לחתיכות שמהן ניתן להרכיב את המצולע השני (בהנחה שהם בעלי אותו השטח)? החל מאמצע המאה ה-19 ועד לסופה, ניסו מתמטיקאים אחדים לפתור בעיה זו. ההוכחה הכללית שמכל מצולע ניתן להגיע לכל מצולע אחר על ידי חיתוכים והרכבות מתבססת על אלגוריתם הבנוי ממספר שלבי ביניים:\n\nהבעיה התלת-ממדית היא קשה יותר: האם ניתן לחתוך כל פאון לחלקים שאותם יהיה ניתן להרכיב מחדש על מנת לקבל כל פאון אחר. המתמטיקאי דויד הילברט כלל את השאלה הזאת כבעיה השלישית ברשימת 23 הבעיות המפורסמת שלו. הילברט שאל האם מכל פאון (צורה תלת-ממדית המורכבת ממצולעים) ניתן להגיע לכל פאון אחר על ידי חיתוך והרכבה. את הבעיה פתר תלמידו של הילברט, מקס דן, שנה אחת בלבד לאחר הצגתה, בכך שהוא מצא זוג ארבעונים שלא ניתן להפוך אחד לשני על ידי חיתוך והרכבה.\n\nחיתוך מצולעים לפי האלגוריתם המתואר לעיל עשוי לדרוש חלקים רבים, ולשאלה מה המספר הקטן ביותר של חלקים הדרושים בשביל להפוך מצולע אחד למצולע אחר אין פתרון כללי; ישנו מספר קטן מאוד של זוגות של מצולעים עבורם הצליחו להוכיח שנמצא הפתרון הדורש את מספר החלקים הקטן ביותר. בהיעדר פתרונות אלו, הפך ענף זה לענף פורה של שעשועי מתמטיקה. ישנה רשימת שיאים עבור זוגות של צורות שונות הכוללת את החיתוכים הדורשים את מספר החלקים הקטן ביותר. הפתרון של חידת מוכר הסדקית, שבה ניתן להפוך ריבוע למשולש שווה-צלעות על ידי חיתוך לארבעה חלקים בלבד והרכבתם מחדש, היא השיא הקיים לאתגר זה (לא נמצא חיתוך הדורש פחות מארבעה חלקים).\n\nמרבית החיתוכים הידועים היום התגלו על בסיס של מספר קטן מאוד של שיטות בנייה. חלק גדול מהקסם של חידות החיתוך הוא בכך שבאמצעים פשוטים ניתן להגיע לחיתוכים הנראים כמורכבים.\nלהלן דוגמאות לכמה מהשיטות הבסיסיות ליצירת חיתוכים:\n\nשיטת ההחלקה (Slide Method):  בשיטה זאת מציירים קו כלשהו המחלק את הצורה לשניים, ובשלב השני מחליקים את הצורות על בסיס הקו. בתמונה ניתן לראות חיתוך המאפשר לעבור משלושה ריבועים לריבוע אחד על בסיס שיטת ההחלקה, חיתוך שהמציא ה. פריגל (ריבועי שילוש ).\nשיטת המדרגות:  שיטה זאת דומה לשיטת ההחלקה, אך במקום להחליק את הצורות על קו ישר, מורידים את הצורות במורד מדרגות. באיור ניתן לראות את הפתרון לחידה המופיעה באיור למעלה (סם לויד נתו לה את השם \"חידת החוכמולוג\", Smart Alec puzzle) המתבסס על שיטת המדרגות.\nשיטת הריצופים:  אחת השיטות הפוריות ביותר ביצירת חיתוכים מתבססת על ריצופים. בשיטה זו, על מנת ליצור חיתוך ההופך צורה אחת לאחרת, יוצרים ריצוף של הצורה הראשונה, ריצוף של הצורה השנייה ומהנחה של הריצופים אחד על שני מקבלים את החיתוך הדרוש. אחד היתרונות בשיטה זו הוא שעל ידי החלקה וסיבוב של הריצופים, זה יחסית לזה, ניתן לקבל מגוון רחב של ריצופים, ובפרט, ניתן לחפש אחר חיתוכים הדורשים מספר מינימלי של חלקים. בתמונה ניתן לראות את הדרך שבה הרי לינדגרן בנה את החיתוך המאפשר להפוך צלב יווני לריבוע - דרך המבוססת על ריצופים.\n\nבטור המפורסם שלו \"Mathematical Games\" שהופיע בירחון \"סיינטיפיק אמריקן\", כתב מרטין גרדנר כתבה על חיתוכים, שבה הופיעה רשימת שיאים של המספר המינימלי של חלקים הדרוש לעבור מצורה אחת לאחרת, עבור מגוון רב של צורות. הטבלה של גרדנר כללה במקור בעיקר חיתוכים פרי יצירתם של הנרי ארנסט דודני והרי לינדגרן. מאז פרסום הכתבה נשברו רבים מהשיאים, וחלקם אף נשברו מספר פעמים, בעיקר על ידי גווין תאובלד וגרג פרדריקסון. להלן רשימה חלקית של שיאים אלו, מעודכנת ליולי 2008. רשימה מלאה יותר של שיאים, ופירוט החיתוך עבור כל זוג צורות ניתן למצוא באתר של גווין תאובלד.\n\n ערך מורחב – משפט פיתגורס\nמשפט פיתגורס הוא אחד המשפטים העתיקים והחשובים בגאומטריה. המשפט קרוי על שמו של הפילוסוף היווני פיתגורס, אך התגלה זמן רב לפניו והיה ידוע לא רק ביוון העתיקה אלא גם למתמטיקאים בסין, בהודו וברחבי העולם העתיק. המשפט קובע שבמשולש ישר-זווית, סכום ריבועי הניצבים שווה לריבוע היתר. בספר \"יסודות\" של אוקלידס, ההוכחה למשפט מתבססת על דמיון משולשים. לאורך הדורות נמצאו הוכחות רבות נוספות למשפט, חלק גדול מהן מבוסס על חיתוכים.\n\nלמתמטיקאי ההודי אריאבהטה (שחי במאה ה-5 וידוע בעיקר בזכות המצאת השיטה העשרונית) מיוחסת אחת ההוכחות היפות ביותר של המשפט, הוכחה שמקובלת בספרי לימוד גם כיום ומבוססת על חיתוכים. את ההוכחה ניתן לראות באנימציה שמימין: נבנה ארבעה משולשים ישרי זווית שאורך הניצבים שלהם הוא \n  \n    \n      \n         \n        a\n        ,\n        b\n      \n    \n    {\\displaystyle \\ a,b}\n  \n ואורך היתר \n  \n    \n      \n         \n        c\n      \n    \n    {\\displaystyle \\ c}\n  \n. כאשר מחברים אותם יחד באופן הנראה בשלב הראשון, מתקבל ריבוע גדול שאורך הצלע שלו הוא \n  \n    \n      \n         \n        a\n        +\n        b\n      \n    \n    {\\displaystyle \\ a+b}\n  \n, ושני ריבועים שחורים בעלי צלעות \n  \n    \n      \n         \n        a\n      \n    \n    {\\displaystyle \\ a}\n  \n ו-\n  \n    \n      \n         \n        b\n      \n    \n    {\\displaystyle \\ b}\n  \n ששטחם הכולל הוא \n  \n    \n      \n         \n        \n          a\n          \n            2\n          \n        \n        +\n        \n          b\n          \n            2\n          \n        \n      \n    \n    {\\displaystyle \\ a^{2}+b^{2}}\n  \n. כעת נסדר את המשולשים כפי הנראה בחלק השני של האנימציה, שוב מתקבל ריבוע גדול בעל צלע באורך \n  \n    \n      \n         \n        a\n        +\n        b\n      \n    \n    {\\displaystyle \\ a+b}\n  \n, ולכן השטח של החלק השחור בשלב זה צריך להיות זהה לשטח השחור בשלב הקודם, אלא שהשטח השחור כעת הוא ריבוע יחיד שאורך צלעו הוא \n  \n    \n      \n         \n        c\n      \n    \n    {\\displaystyle \\ c}\n  \n, ולכן השטח של החלק השחור הוא \n  \n    \n      \n        \n          c\n          \n            2\n          \n        \n      \n    \n    {\\displaystyle c^{2}}\n  \n, ומכאן שהוכח משפט פיתגורס.\n\nהוכחה עתיקה עוד יותר למשפט ניתן למצוא בטקסט סיני בשם \"Chou Pei Suan Ching\" המתוארך בין 500 ל-200 לפנה\"ס. בתמונה מופיע העמוד בטקסט שבו משפט פיתגורס, וניתן לראות שמידותיו של המשולש באיור הם השלשה הפיתגוראית 3,4,5. באנימציה ניתן לראות פעם נוספת כיצד בעזרת חיתוך לארבעה משולשים ישרי זווית וסידור החלקים מחדש, מתקבלת הוכחה של המשפט.\nבימי קדם חיתוכים שימשו גם לצורך חישוב שטחים של מצולעים בעלי מספר רב של צלעות, חישובים שבתורם נתנו הערכות למספר פאי.\n\nבשעשועי מתמטיקה אוהבים להראות הוכחות גאומטריות פשוטות לזהויות באלגברה. דוגמה להוכחה כזאת נוגעת לקשר שבין מספרים משולשים ומספרים מרובעים. מספרים משולשים, הם הסדרה 1,3,6,10,15... שבה כל מספר, \n  \n    \n      \n         \n        \n          T\n          \n            n\n          \n        \n      \n    \n    {\\displaystyle \\ T_{n}}\n  \n הוא סכום המספרים בין 1 ל-n. הם נקראים כך משום שבעזרת מספרים אלו של כדורים ניתן לבנות משולשים (ראו איור).\n\nמספרים ריבועיים \n  \n    \n      \n         \n        \n          S\n          \n            n\n          \n        \n      \n    \n    {\\displaystyle \\ S_{n}}\n  \n, הם המספרים שבעזרתם ניתן לבנות ריבועים, והנוסחה עבורם היא\n\n  \n    \n      \n         \n        \n          S\n          \n            n\n          \n        \n        =\n        \n          n\n          \n            2\n          \n        \n      \n    \n    {\\displaystyle \\ S_{n}=n^{2}}\n  \n.\nבאמצעות הרכבה פשוטה של ריבוע משני משולשים קל להיווכח שמתקיימת הזהות האלגברית:\n\n  \n    \n      \n         \n        \n          S\n          \n            n\n          \n        \n        =\n        \n          T\n          \n            n\n          \n        \n        +\n        \n          T\n          \n            n\n            −\n            1\n          \n        \n      \n    \n    {\\displaystyle \\ S_{n}=T_{n}+T_{n-1}}\n  \n.\n\n ערך מורחב – הוכחה שגויה\n\nבכל הבעיות של חיתוך צורה אחת והרכבתה לבנייה של צורה אחרת, השטח של הצורה המקורית חייב להיות שווה לשטחה של הצורה החדשה (\"חוק שימור השטח\"). עם זאת, ישנם חיתוכים רבים שבהם לכאורה חוק זה לא מתקיים. בספרות שעשועי המתמטיקה מתייחסים לחיתוכים אלו בתור קסמים, או פרדוקסים - כלומר הוכחות הסותרות את חוק שימור השטח, אך בחינה מדוקדקת של החיתוכים מראה שלמעשה אלו הוכחות שקריות: הם מבוססות על טעות (קשה לזיהוי) בחישוב השטחים.\nבאיור ניתן לראות דוגמה קלאסית לחיתוכים מסוג זה, שהומצאה על ידי סם לויד. החיתוך מראה כיצד לחלק ריבוע 8x8 לארבעה חלקים (שני משולשים ושני טרפזים) שמהם ניתן לכאורה להרכיב מלבן בגודל 5x13. אולם, שטח הריבוע הוא 64 ושטח המלבן הוא 65 - ומכאן שעל ידי חיתוך והרכבה הצלחנו לכאורה להגדיל את שטח הצורה. הטעות בחיתוך היא שהשיפוע של המשולש ושל הטרפז אינם זהים. השיפוע של המשולש הוא 3/8=0.375 ואילו שיפוע הטרפז הוא 2/5=0.4. מכאן שהטרפז והמשולש לא מתחברים באופן חלק כדי ליצור את המלבן. באיור ניתן לראות גם הרכבה נוספת של אותם חיתוכים ממש, שנתגלתה על ידי בנו של סם לויד, היוצרת צורה שלכאורה השטח שלה הוא 63.\nאחד הדברים המעניינים בחיתוכים אלו הוא הקשר ביניהם לבין סדרת פיבונאצ'י. סדרת פיבונאצ'י היא סדרת המספרים 1,1,2,3,5,8,13,21,34,55,89,144... שבה כל מספר בסדרה הוא סכום שני המספרים הקודמים לו (למעט שני הראשונים). אחת התכונות של הסדרה היא שההפרש בין הריבוע של כל איבר בסדרה למכפלת האיבר העוקב לו באיבר הקודם שווה \n  \n    \n      \n        ±\n        1\n      \n    \n    {\\displaystyle \\pm 1}\n  \n. לדוגמה, הריבוע של 8 הוא 64 והוא שווה לאחד פחות ממכפלת 5x13=65; בעובדה זאת נעשה שימוש בחיתוך של סם לויד. באופן דומה ניתן לבנות חיתוכים המשתמשים גם באיברים הבאים בסדרה. הראשון שכתב על קשר זה היה ו. שלגל (V. Schlegel) בשנת 1879, ואחד האנשים לחקור קשר זה היה לואיס קרול.\n\nהחיתוך הנוסף הנראה באיור, הוא אחד החיתוכים הפשוטים ביותר מן הסוג הזה. הוא הומצא על ידי מרטין גרדנר ומבוסס על חידות דומות שהמציא הקוסם האמריקאי פול קורי (Paul Curry). בחיתוך זה משולש מחולק לחלקים המרכיבים את אותו משולש עצמו, רק ללא אחת המשבצות שבו.\n\nסוג נוסף של חיתוכים, לכאורה פרדוקסליים, הם ציורים המכילים מספר דמויות, שבהם לאחר שהציור נחתך ומורכב מחדש אחת הדמויות נעלמת. באיור נראית אחת החידות המפורסמות ביותר בהקשר זה, חידת \"הסיני הנעלם\", או בשמה המקורי \"Get Off the Earth Puzzle\". בחידה, שהומצאה על ידי סם לויד וזכתה להצלחה מסחרית עצומה (סם לויד אף הוציא פטנט על הרעיון הזה בשנת 1896), מופיעות 13 דמויות סיניות מסביב למעגל. כאשר חותכים את המעגל, נועצים נעץ במרכזו, ומסובבים את המעגל כך שמחט המצפן מצביעה לכיוון צפון-מערב; אזי נראות בתמונה 12 דמויות בלבד.\n\nבספרו \"Mathematics Magic and Mystery\" נותן מרטין גרדנר הסבר פשוט לאופן שבו פועלת החידה הזאת וחידות רבות מסוגה, הסבר שניתן לראות באיור משמאל. באיור, בצידו השמאלי, נראים 6 קווים. לאחר החיתוך וההזזה מתארך כל אחד מן הקווים (פרט לימני) ב-1/5 מארכו, וכך נעלם אחד מהם.\n\nרשימת אתרי אינטרנט העוסקים בחיתוכים מתוך האתר של גרג פרדריקסון\nGeometry Junkyard \nחיתוכים, באתר MathWorld (באנגלית)\nהאתר של גווין תאובלד\nרשימת חיתוכים מקיפה, מתוך האתר של גווין תאובלד\nThe Puzzling World of Polyhedral Dissections\n\nתיאור הסטומכיון מתוך האתר של חוקרי הפלימפססט של ארכימדס\nהפלימפססט של ארכימדס ועבודת שחזורו מתוך google techtalks\nהסטומכיון של ארכימדס\n\nחידות חיתוכים לצורות דומות\nחיתוך L טרומינו, וכן פוליאומינוים אחרים לחלקים זהים (אורכב 28.08.2008 בארכיון Wayback Machine)\nלרבע את הריבוע הכתבה שהופיעה בטור 'Mathematical games' מאת William Tute, מתוך אתר המוקדש לנושא, והכולל גם סיכום על דוג'וסטין והחיתוך שהוא מצא.\n\nהוכחות ויזואליות ללא מילים (כמעט) מתוך האתר של 'קשר חם' - פרויקט של המחלקה להוראת מדעים של הטכניון\n\nהדגמה ברשת של חידה הדומה לחידת 'Get off the earth' (חידת 'הסיני הנעלם').",
    "pageid": 565973
  },
  {
    "title": "חרמש (יישוב)",
    "extract": "חרמש היא התנחלות ויישוב קהילתי בצפון-מערב השומרון בין העיירות הפלסטיניות יעבד וקפין, השייך למועצה אזורית שומרון.",
    "pageid": 100503
  },
  {
    "title": "טיטניק (סרט, 1997)",
    "extract": "טיטניק (באנגלית: Titanic) הוא סרט קולנוע אמריקאי מסוגת דרמת אסונות משנת 1997. את הסרט הפיק, כתב וביים ג'יימס קמרון. הסרט מבוסס על היבטים היסטוריים ודמיוניים, ועוסק בסיפור אהבה חוצה מעמדות על רקע פרשת טביעתה של הטיטניק. בסרט כיכבו לאונרדו דיקפריו וקייט וינסלט, אשר הייתה מועמדת לפרס אוסקר על תפקידה.\nהסרט הופק בתקציב עתק של למעלה מ-200 מיליון דולר וזכה להצלחה ביקורתית וקופתית חסרת תקדים. הכנסות הסרט מהקרנותיו בבתי הקולנוע היו מעל 1.84 מיליארד דולר (ואחרי ההקרנה מחדש בתלת מימד באפריל 2012 שגרפה 343.6 מיליון דולר, הכנסותיו עלו ל-2.18 מיליארד דולר), ובכך היה הטיטניק לסרט המכניס ביותר בכל הזמנים, תואר בו החזיק למעלה מעשור, עד שזכה בו סרט אחר של קמרון – \"אווטאר\". הסרט זכה בעשרות פרסים, ובהם 11 פרסי אוסקר, כולל פרס הסרט הטוב ביותר.",
    "pageid": 56479
  },
  {
    "title": "טל רמון",
    "extract": "טל רמון (נולד ב-7 באפריל 1990) הוא מוזיקאי וזמר-יוצר ישראלי.",
    "pageid": 1558305
  },
  {
    "title": "יוטיוב",
    "extract": "יוּטְיוּבּ (באנגלית: YouTube) הוא אתר אינטרנט לאחסון ושיתוף סרטוני וידאו שהוקם על ידי חברה אמריקאית באותו שם. יוטיוב הוקמה בפברואר 2005, על ידי צ'אד הארלי, סטיב צ'ן וג'אווד כרים, שלושתם עובדים לשעבר של חברת PayPal. בנובמבר 2006, רכשה גוגל את החברה תמורת 1.65 מיליארד דולר, ויוטיוב הפכה לחברת בת של גוגל.\nהאתר מגוון רחב של סרטונים המועלים על ידי אנשים פרטיים וחברות מדיה תאגידיות. בתכנים הזמינים נמצאים וידאו קליפים, קליפים של פרקי תוכניות טלוויזיה, קטעי וידאו הכוללים שירים, סרטים תיעודיים, הקלטות שמע, קדימוני סרטים, שידורים חיים ותכנים נוספים. יוטיוב מקיימת שיתופי פעולה עם חברות מדיה המאפשרות צפייה ישירה בחלק משידוריהם באתר יוטיוב.\nיוטיוב מפיקה רווחים מפרסומות דרך התוכנית \"Google AdSense\" בהתאם לתוכן האתר וסוג קהל היעד. רוב סרטוני הווידאו הנמצאים באתר ניתנים לצפייה בחינם, אך יש סרטונים הנכללים במסגרת ערוצי פרימיום הדורשים תשלום. האתר כולל גם שירותים נוספים בתשלום, בהם השכרת סרטים אינטרנטיים ו\"יוטיוב רד\" (\"יוטיוב האדום\") – שירות המציע גישה נטולת פרסומות לאתר.\nיוטיוב היא חלק מתרבות האינטרנט בחברה המודרנית. סרטונים רבים נצפים בכל רחבי העולם מדי יום ביומו, וחלקם זוכים לפופולריות רבה ולמספר צפיות רב. החשיפה הרבה לה זוכה האתר חורגת מתחום האינטרנט, ויוצרת תהודה והשפעה תקשורתיות ענפות – הכוללות את אמצעי המדיה הכתובים והמשודרים, כמו גם השפעה חברתית הכוללת חשיפה לתכנים, דעות והשקפות עולם שונות, הקובעות והמעצבות את דעת הקהל ואת אירועי האקטואליה במציאות היומיומית, מעבר לגבולות האתר הווירטואליים. יוטיוב שינתה את הרגלי הצפייה של המשתמשים והגולשים באתר, באופן שהרגיל את הקהל הרחב לצפות בקטעי וידאו קצרים - בדרך כלל באורך של דקות ספורות, מגמה שהלכה וצברה תאוצה בחלוף הזמן.",
    "pageid": 219699
  },
  {
    "title": "יוסף יצחק שניאורסון",
    "extract": "רבי יוסף יצחק שניאורסון (מכונה הריי\"צ; י\"ב בתמוז ה'תר\"ם, 21 ביוני 1880 – י' בשבט ה'תש\"י, 28 בינואר 1950) היה האדמו\"ר השישי בשושלת אדמו\"רי חסידות חב\"ד ליובאוויטש, שבראשה עמד משנת ה'תר\"ף (1920) ועד לפטירתו בשנת ה'תש\"י (1950).",
    "pageid": 38421
  },
  {
    "title": "יחידת שלדג",
    "extract": "יחידת שלדג (יחידה 5101) היא יחידת העילית של חיל האוויר הישראלי. \nהיחידה כפופה לכנף כוחות אוויר מיוחדים (כנף 7) בחיל האוויר. היחידה הוקמה בהשראת ה-SAS, \"שירות האוויר המיוחד\" של הצבא הבריטי. היא מתמחה בביצוע משימות קומנדו ומודיעין עומק. בסיס הקבע של היחידה הוא בסיס פלמחים. מפקדה הוא קצין בדרגת סגן-אלוף.\n\nסיכת הלוחם וסמל היחידה ניתנו לה בשנת 1989 בזמן שאביהו בן-נון היה מפקד חיל האוויר. בסיכת היחידה מופיע שלדג. שם היחידה נלקח כנראה מציטוטו של דייוויד סטרלינג, מקים יחידת הקומנדו ה-SAS הבריטית, שאמר כי יחידתו תרד על האויב כמו שלדג היורד על טרפו.\nאת סיכת הלוחם עיצב בשנת 1989 יגאל גבאי כחלק משירותו במילואים כמעצב בענף יחסי ציבור וקשרי חוץ במטה חיל האוויר\n\nהיחידה הוקמה בשנת 1974 בעקבות לקחי מלחמת יום הכיפורים על מנת לספק לחיל האוויר יכולת עצמאית בנושא קומנדו ומודיעין. מייסד היחידה ומפקדה הראשון היה מוקי בצר, יוצא סיירת צנחנים ומ\"פ מילואים בסיירת מטכ\"ל, שנעזר רבות בדודיק רוטנברג, איש הצנחנים ומגיבורי הקרב על גבעת התחמושת, וביפתח ספקטור, ראש מחלקת מבצעים בחיל האוויר. בראשית דרכה, תפקדה היחידה כפלוגת מילואים של סיירת מטכ\"ל וכונתה \"הגדוד למשימות חיל האוויר\".\nלאחר מכן, בעקבות תמיכתו של סגן הרמטכ\"ל באותם ימים, רפול, הוחלט בינואר 77 להפוך את היחידה לסדירה. בצר היה למפקד היחידה הסדירה והלוחמים הגיעו מסיירת מטכ\"ל ומסיירת שקד, שפורקה באותה שנה. היחידה הייתה כפופה למפקדת קצין חי\"ר וצנחנים ראשי, והייתה מסונפת לצנחנים. מדי הא' של שלדג היו מכנסי א' צנחנים, חולצה רגילה, כומתה אדומה ונעליים אדומות, ללא תגים, ללא סמלים למעט כנפי צניחה וכנפי סיירת וללא דרגות (למעט קצינים). עוד פריט שאפיין את לוחמי היחידה היה נשקם האישי אשר היה גלילון מיוחד עם מתפסי עץ ואפשרות הוספת אמצעים, בזמן שלגלילון הרגיל היו מתפסי בקליט שחורים. הגיוס ליחידה היה תחת הגיוס לצנחנים, טירונות בסנור כפלוגה מיוחדת, ולאחריה התפצלות למסלול מיוחד. רק בהמשך דרכה הפכה היחידה ליחידה מיוחדת ייעודית של חיל האוויר, לוחמי היחידה מבצעים משימות מיוחדות.\nאת אחד השינויים המשמעותיים ביחידה הוביל אליק רון - העברת את היחידה לפיקודו של חיל האוויר, למרות התנגדותו של קצין צנחנים וחי\"ר ראשי, תא\"ל איציק מרדכי. עם זאת, גם לאחר המעבר המשיכו לוחמי היחידה ללבוש מדי א' ירוקים ולנעול נעליים אדומות (בדומה ליחידות המובחרות של הצנחנים וסיירת מטכ\"ל). כאשר אביהו בן-נון קיבל את הפיקוד על חיל האוויר, הוא הורה על מעבר למדי חיל האוויר ועל שינוי סיכת הלוחם וסמל היחידה, ובזאת הושלמה הפיכתה של היחידה ליחידה אורגנית בחיל האוויר.\nהמוטו של היחידה הוא \"זן נדיר, ציפור משונה\". לעיתים מכונה היחידה כ-'אחות הצעירה' של סיירת מטכ\"ל.\nמוטיב היחידה \"המעז מנצח\", הושאל מסיירת מטכ\"ל, ממנה הגיע בצר, ששאלה אותו בתורה מהיחידה המקבילה בצבא הבריטי, ה-SAS. בשל ייעוד היחידה הדומה. הספר \"מפקד הרפאים\", של מפקד ה-SAS דייוויד סטירלינג ויחידתו במלחמת העולם השנייה, מחולק במשך שנים ללוחמי הסיירת עם סיום מסלול הלוחם ופרק ההכשרה.\nהיחידה נקראת על שם ציפור השלדג עקב הדמיון בין האופי בו ציפור זו תופסת את הטרף שלה לבין סוג המבצעים שמבצעת היחידה.\n\nתחת פיקודו של דורון אלמוג נטלה היחידה חלק מרכזי בהעלאתם של יהודי אתיופיה ארצה, ופעלה רבות בתחום עד לחשיפת המבצע בעיתונות הישראלית, חשיפה שהובילה לפיצוצו של ההסכם בין ישראל לסודאן. כן חילצו לוחמי היחידה את אנשי המוסד מסודאן לאחר המהפך הפוליטי שעבר על המדינה ועליית שלטון מוסלמי קיצוני[דרושה הבהרה].\nבראשית 1991 עמד שלטונו של מנגיסטו היילה מריאם בפני נפילה נוכח כוחות המורדים שהתקרבו לבירת אתיופיה, אדיס אבבה. הדחתו הקרובה של מנגיסטו עוררה חשש כי גורלם של אלפי היהודים שהמתינו בעיר לעלייה ארצה נתון בסכנה. בהתאם לכך החלה ממשלת ישראל (בראשות יצחק שמיר) בניהול משא ומתן, בתיווך ארצות הברית, עם השליט האתיופי, במטרה לסכם על הוצאתם המהירה של היהודים מאתיופיה לישראל.\nכתוצאה מכך (ב-24 וב-25 במאי 1991) הוטסו ארצה כ-14,400 יהודים בתוך 34 שעות, ב\"מבצע שלמה\". היחידה, בפיקודו של בני גנץ, איבטחה את שדה התעופה.\n\nבמלחמת לבנון הראשונה מפקד שלדג היה סא\"ל גיורא ענבר. באותם ימים הייתה היחידה כפופה למפקדת קצין חי\"ר וצנחנים ראשי והייתה מסונפת לחטיבת הצנחנים.\nליחידה היו תוכניות מגירה לפעולה בלבנון. עם פרוץ הקרבות ב-6 ביוני 1982 פעלה \"שלדג\" בשני כוחות עיקריים. כוח אחד הגיע לאזור בקעת הלבנון, שהיה אז בשליטת הצבא הסורי, וסייע לחיל האוויר הישראלי בהשמדת סוללות טילי קרקע-אוויר ותותחי נ\"מ, כחלק ממבצע ערצב 19‏ הכוח השני, בפיקודו של טל רוסו פעל בציר החוף וכבש את מתחם המוזיאון בביירות, בו התבצרו לוחמים רבים של הקומנדו הסורי, והשתתף בקרבות אחרים בעיר כנגד מפקדות מבוצרות היטב של אש\"ף. בטרם הקרב על המוזיאון, מצא קצין המודיעין של היחידה תרשים מדויק של המבנה בארכיון הלאומי של ביירות. הלוחמים פשטו בו זמנית דרך כל הפתחים, והסתערו באש וברימונים על המחבלים המבוצרים. טל רוסו, שהיה אז מפקד פלגה בשלדג, תיאר בראיון את הפריצה למתחם המוזיאון – ”הצמדנו חומר נפץ לקיר המבנה. חשבנו שזה יעשה חור בקיר, אבל בפועל פוצצנו את הספרייה הלאומית של ביירות וגשם של דפים ירד עלינו. תחת אש של אר.פי.ג'י פרצנו למוזיאון” את הקרב מול אנשי הפת\"ח, ניהלו לוחמי שלדג כשהם מתרוצצים בין חפצי אומנות ואוסף של מטבעות עתיקים המוטלים על הרצפה.\nשישה ימים לאחר תחילת המלחמה סייר סגן הרמטכ\"ל האלוף יקותיאל אדם, בכפר דוחא, בפאתי העיירה דאמור. בעת הסיור בכפר נפתחה לעברו אש מחבלים, והוא פנה למצוא מסתור בבית שטרם טוהר. באותו בית הסתתרה חוליית מחבלים והם ירו בו למוות. גיורא ענבר, שהיה בקרבת מקום עם כוח של היחידה, הוביל את הלוחמים, ובהם צוות בפיקוד טל ורדי ואת לוחמי חטיבת גולני להסתערות והמחבלים חוסלו.\nלמחרת, בפעולה מיוחדת בעומק של שישה ק\"מ מעבר לקווי הכוחות הישראלים, אליה יצאו ארבעה לוחמי שלדג, בפיקוד המ\"פ, סרן אייל גור, זוהה הכוח על ידי חיילים סורים ושלושה מתוך ארבעת הלוחמים נפצעו.\nבהמשך המערכה ברצועת הביטחון לקחה היחידה חלק במבצעי צה\"ל, ובהם מבצע עיניים ירוקות, מבצע כחול וחום, מבצע דין וחשבון, ופעלה במספר רב של מבצעים חשאיים כנגד החזבאללה. במהלך תקופת פיקודו של גל הירש על היחידה, הוביל הירש כוח של לוחמי שלדג במבצע עומק בלבנון, מבצע שכמעט והסתיים בהדחתו מצה\"ל. הוא פעל עם כוח קטן שחדר לבסיס חזבאללה, ומשהתגלה איחור בלוח הזמנים סירב לסגת מבלי לבצע את המשימה כפי שדרשו ממנו מפקדיו. הירש אף ניתק את מכשיר הקשר, כדי להשלים את המשימה מבלי שיוכלו לתת לו פקודה מפורשת לסגת. הכוח הצליח לבצע את המשימה וחולץ בעור שיניו מלבנון מבלי שהתגלה. על הירש נמתחה ביקורת קשה מצד הרמטכ\"ל, אמנון ליפקין-שחק, אך הלה גם חלק לו שבחים על אומץ הלב שגילה. במהלך פיקודו על היחידה קיבלה שלדג שני פרסי רמטכ\"ל, וכן צל\"ש הרמטכ\"ל יחידתי על תעוזה במבצעים, בין היתר במבצע ענבי זעם.\n\nעם פרוץ האינתיפאדה השנייה נדרשה היחידה, תחת פיקוד רוני נומה, להתמודד עם אתגרי הלחימה בעימות המוגבל. היחידה נטלה חלק במספר מבצעים וסיכולים ממוקדים במהלך האינתיפאדה השנייה. בנובמבר 2000 השתתפה היחידה במבצע סיכול ממוקד של השב\"כ והרגה את ג'מאל עבד א-ראזק, מפקד גדודי חללי אל אקצה ברפיח. היה זה ראשון מבצעי הסיכול הממוקד באינתיפאדה החדשה. משאית חסמה את הרכב שבו נסע, בסמוך לצומת מורג, לוחמי היחידה שהתחבאו בתוך המשאית ירו בו למוות מטווח קרוב ובסייענו שישב לידו ברכב. אדם נוסף שישב ברכב סמוך נפגע בטעות ונהרג.\n\nלוחמי שלדג נטלו חלק במספר פעולות במהלך מלחמת לבנון השנייה, בהם מבצע \"חד וחלק\", בשיתוף עם סיירת מטכ\"ל. המבצע התבצע בעומק לבנון וכלל חדירה למפקדת חזבאללה בבית החולים בבעלבכ. במהלך המבצע אספו לוחמי היחידה מודיעין ואמצעי לחימה מהמפקדה, וכן הרגו 19 מחבלים ולקחו שבויים. בנוסף, במסגרת מבצע \"ושבו בנים\" חילץ צוות של היחידה, בשיתוף פעולה עם היחידה הטקטית לחילוץ מיוחד (669) ויחידת הניוד, את גופתה של קרן טנדלר, מכונאית מוטסת מצוות מסוק היסעור שהופל בעומק שטח לבנון ב-12 באוגוסט.\n\nהיחידה לקחה חלק בלחימה גם במבצע עופרת יצוקה, בין היתר בפשיטה סמוך לחוף הרצועה שמטרתה סימון מטרות להפצצה אווירית במהלכה נתקל כח מהיחידה בפעילי חמאס חמושים וספג מספר פצועים. הכוח פונה לסטי\"ל של חיל הים וזכה לטיפול רפואי. כן לקחה היחידה חלק במבצע צוק איתן, במהלכו פגעה במחבלים רבים, איתרה מנהרות לחימה, סייעה לכוחות המתמרנים והשמידה תשתיות ואמצעי לחימה אשר שימשו את ארגון החמאס.\n\n ערכים מורחבים – מתקפת הפתע על ישראל (2023), מלחמת חרבות ברזל\n\nבעקבות מתקפת הפתע על ישראל ב-7 באוקטובר 2023, הוזנקה היחידה להילחם במחבלי חמאס ביישובים שאליהם חדרו. לוחמי היחידה הוטסו במסוקים לעורפם של יחידות המחבלים ולחמו בקרב מחנה רעים בקרב על קיבוץ בארי בקרב בקיבוץ עלומים בקרב בחולית ובקרב כפר עזה. לוחמי שלדג נלחמו במשך שעות ארוכות לטיהור היישובים ממחבלים וחילוץ התושבים. במשך הימים לאחר מכן, ניהלו קרבות פנים אל פנים מול מחבלים במספר מוקדי לחימה, במהלך אותם הקרבות, חיסלו עשרות מחבלים וחילצו עשרות תושבים. במהלך הקרבות לשחרור היישובים נהרגו חמישה מלוחמי היחידה: רס\"ן עידו יהושוע, רס\"ל אהד כהן, סרן רום שלומי, רנ\"ג עידו רוזנטל וסרן שילה כהן.\n\nב-4 בנובמבר 2023, לאחר מספר ימים של תמרון קרקעי במהלך הקרבות בצפון רצועת עזה, נהרג פרמדיק לוחם של היחידה, רס\"ר ליאור ארזי. ב-8 בנובמבר במהלך חילופי אש מול מחבלים נהרג לוחם היחידה, רס\"ל יונתן חצור. ב-9 בנובמבר נהרג לוחם ביחידה, רס\"ר דב משה כוגן, בקרב בעומק רצועת עזה. היחידה השתתפה בפשיטה על בית החולים שיפא וחשיפת רשת המנהרות של חמאס מתחתיו, ביחד עם לוחמי יהל\"ם של חיל ההנדסה הקרבית ויחידת עוקץ. במהלך הפעולה בבית החולים שיפא לוחמי שלדג עצרו 5 מחבלי נוח'בה וחשפו כ-30 כלי רכב של מחבלי הנוח'בה שחלקם מוכנים עם ציוד צבאי, ואמצעי קשר.\nב-20 בדצמבר יחידת שלדג יחד עם שייטת 13, חטיבה 401 ולוחמי יחידת עוקץ השלימו את ההשתלטות על \"רובע הבכירים\" של חמאס בכיכר פלסטין אשר בשכונת רימאל במרכז בעיר עזה. הרובע היווה מרכז המוקד השלטוני והביטחוני של חמאס. המתחם כולל רשת מנהרות מסועפת המחברת בין לשכות הבכירים, דירות מסתור, משרדים ודירות מגורים של הזרוע הצבאית וההנהגה הצבאית של חמאס ברצועה.\nב-30 בינואר רס\"ן במילואים יצהר הופמן, בן 36, מאשחר, מפקד פלגה ביחידת שלדג, נפל בקרב בצפון רצועת עזה. הופמן נפל בהיתקלות עם מחבלים באזור מחנה הפליטים שאטי שבעיר עזה, במסגרת פשיטה של חטיבה 401.\n\nלמיון ליחידה יש דרישה מוקדמת של פרופיל 82–97. המתמיינים עוברים גיבוש סיירת מטכ\"ל/שלדג/669 (חמישה ימים) אחרי מעבר יום סיירות. מחזור הגיוס ליחידה הוא בסוף נובמבר, כאשר חובשים מתגייסים באוגוסט.\n\nמסלול לוחם נמשך כ-20 חודשים, וכולל טירונות חיל רגלים בבסיס בביסל\"ח 314, טירונות יחידה, קורס לוט\"ר, קורס צניחה, סדרת שבי ומסלול הכשרה ייעודי.\nחיילי היחידה מתחייבים לחתימה של 24 חודשי שירות בקבע בנוסף לשנתיים ו-8 חודשים של שירות סדיר. בשנת 2017 הוחלט על הארכת השירות ל-8 שנים לכלל היחידות המובחרות (סיירת מטכ\"ל, שייטת 13 ויחידת שלדג) השירות כולל קורס קצינים ולימודים.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nיחידות מובחרות בצה\"ל\n\nארצות הבריתכוחות הסיור המיוחד של חיל האוויר האמריקאי\nהממלכה המאוחדת SAS\nאוסטרליה שירות האוויר המיוחד (אוסטרליה)\nניו זילנד שירות האוויר המיוחד (ניו זילנד)\n\nגל הירש, סיפור מלחמה סיפור אהבה, הוצאת ידיעות אחרונות, 2009.\nעפר שלח ויואב לימור, \"שבויים בלבנון, האמת על מלחמת לבנון השנייה\", הוצאת ידיעות ספרים, 2007.\nעמוס הראל ואבי יששכרוף, \"המלחמה השביעית\", הוצאת ידיעות ספרים, 2004.\nמוקי בצר, לוחם חשאי - סיפורו של איש היחידות המיוחדות בצה\"ל, כתר הוצאה לאור, 2015, עמודים: 265–281, 345–365.\nעמוס הראל ואבי יששכרוף, \"קורי עכביש\", הוצאת ידיעות אחרונות, 2008.\nדן מגן, \"פלישה: לבנון, קיץ 1982\", הוצאת ידיעות ספרים, 2023.\n\nלוחם שלדג, באתר מתגייסי חיל האוויר הישראלי.\nלוחם ביחידת שלדג, באתר מתגייסים של יחידת מיטב.\nעמותת יוצאי שלדג\nעמוס הראל, \"בית הגידול\" החדש לגנרלים: יחידת שלדג, באתר הארץ, 18 ביולי 2003.\nיואב לימור ואלון בן דוד, מקום שלישי: שלדג, באתר ynet, 14 בפברואר 2008.\n\"האלוף בני גנץ נפרד מיחידת שלדג, עליה פיקד בעבר\" באתר צה\"ל.\nמיכל דניאלי, ‏פעילות מבצעית מעבר לקווי האויב: יחידת שלדג, באתר ‏מאקו‏, 1 ביולי 2011.\nמערכת אתר צה\"ל, מפקדי צה\"ל ציינו 35 שנה להקמת יחידת הקומנדו \"שלדג\", באתר צה\"ל (דרך ארכיון האינטרנט), 30 באוגוסט 2011.\nנדב ברגר, תעודות הערכה ליחידת שלדג על פעילות מיוחדת במבצע \"צוק איתן\", באתר צה\"ל (דרך ארכיון האינטרנט), 15 בספטמבר 2014.\n מבט - 40 שנה לשלדג | כאן 11 לשעבר רשות השידור, סרטון  באתר יוטיוב (אורך: 3:14).\nגילי כהן, יחידת שלדג חשפה פרטים על חלק מהמבצעים המיוחדים שהובילה, באתר הארץ, 5 באוקטובר 2016.\nיואב לימור, בעומק האויב: המבצעים הסודיים של יחידת שלדג במלחמת לבנון השנייה נחשפים, באתר ישראל היום, 9 ביולי 2021.\nיואב לימור, מפקד שלדג: \"אנשים נותנים את החיים שלהם, ואז השם שלהם מרוח בתקשורת ואומרים שהם גנבים\", באתר ישראל היום, 27 באוגוסט 2021.\nאמיר בוחבוט‏, שנת השיא של שלדג: \"לא האמנתי שכוח ישראלי מסוגל לעשות דברים כאלה\", באתר וואלה‏, 6 בספטמבר 2021\nשי לוי, ‏יחידת שלדג תרגלה פשיטה בעומק האויב – מפקד חיל האוויר הצטרף, באתר ‏מאקו‏, 28 בדצמבר 2021\nניר דבורי, ‏לפחות 5 מבצעים בשנה: הצצה נדירה – מה עושים לוחמי שלדג בעומק שטח האויב?, באתר ‏מאקו‏, 27 באפריל 2023.\nלילך שובל, מפקד שלדג: \"אני רואה את הקטסטרופה, אני מבין את זה, אנחנו נלחמים עם ברק בעיניים\", באתר ישראל היום, 9 באוקטובר 2023\nיואב זיתון, אמבולנס הטרור, מזוודות חקירות המשת\"פים והמחבלים שנלכדו: המבצע של שלדג בשיפא | תיעוד, באתר ynet, 27 בנובמבר 2023\n מערכת אתר צה\"ל, עשרות מבצעים, פשיטות מורכבות וחשיפת אמל\"ח בביה\"ח בעזה: הצצה נדירה לתוך פעילות כוחות היחידה המיוחדת שלדג, באתר צה\"ל\nאמיר בוחבוט‏, כאן הסתתרו בכירי החמאס? התגלית של יחידת שלדג מתחת לבית החולים שיפא, באתר וואלה‏, 27 בנובמבר 2023",
    "pageid": 369026
  },
  {
    "title": "ימי בין המצרים",
    "extract": "יְמֵי בֵּין הַמְּצָרִים הם שלושת השבועות שבין צום שבעה עשר בתמוז (היום שבו הובקעה חומת ירושלים בחורבן בית שני) לצום תשעה באב (היום שבו חרבו שני בתי המקדש).\nימים אלה מציינים את ימי הצרה והמצוקה הקשורים לחורבן בית המקדש הראשון והשני, וחלים בהם מנהגי אבלות ההולכים ומחמירים ככל שקרבים לתשעה באב.\nבשלוש השבתות של ימי בין המצרים קוראים לאחר קריאת התורה שלוש הפטרות העוסקות בפורענות ובעונשים שיבואו על חטאי העם. הפטרות אלו מכונות \"תלת דפורענותא\".",
    "pageid": 35015
  },
  {
    "title": "יסוד המעלה",
    "extract": "יְסוּד הַמַּעֲלָה היא מושבה ומועצה מקומית בדרום עמק החולה. היא הוקמה ב-1883 והוכרזה כמועצה מקומית ב-1949. מקור השם, שהוצע על ידי פישל סלומון, בפסוק: ”כִּי בְּאֶחָד לַחֹדֶשׁ הָרִאשׁוֹן הוּא יְסֻד הַמַּעֲלָה מִבָּבֶל” (עזרא, ז', ט'). בשטח המושבה נמצאו שרידי בית כנסת המתוארך בין המאה ה-4 והמאה ה-6 לספירה, וכן כתובת הקדשה בארמית.\nלפי נתוני הלשכה המרכזית לסטטיסטיקה (הלמ\"ס) נכון לסוף מאי 2024 (אומדן), מתגוררים ביסוד המעלה 1,786 תושבים (מקום 254 בדירוג רשויות מקומיות בישראל).   אחוז הזכאים לתעודת בגרות מבין תלמידי כיתות י\"ב בשנת ה'תשפ\"ב (2021-‏2022) היה 77.3%. השכר החודשי הממוצע של שכיר במשך שנת 2021 היה 11,633 ש\"ח (ממוצע ארצי: 11,330 ש\"ח). על פי תוכנית המתאר הארצית מספר 35 היישוב יגיע ל-20,000 משפחות עד שנת 2030.",
    "pageid": 7947
  },
  {
    "title": "כריסטיאנו רונאלדו",
    "extract": "כריסטיאנו רונאלדו דּוֹס סַאנְטוֹס אוויירו (בפורטוגזית: Cristiano Ronaldo dos Santos Aveiro, הגייה: kɾɨʃtiˈɐnu ʁuˈnaɫdu; נולד ב-5 בפברואר 1985) הוא כדורגלן פורטוגלי המשחק בעמדות הקיצוני והחלוץ בא-נסר מליגת העל הסעודית ובנבחרת פורטוגל, בה הוא משמש כקפטן. רונאלדו זכה בחמישה כדורי זהב וארבע נעלי זהב אירופאיות, זכה ב־34 תארים בקריירה, כולל שבע אליפויות ליגה, חמישה תארי ליגת האלופות ואליפות אירופה אחת. רונאלדו הוא שיאן ההופעות (183), השערים (140) והבישולים (42) בכל הזמנים בליגת האלופות, מלך השערים של אליפות אירופה בכדורגל (14), מלך השערים הבינלאומיים (130) ושיאן ההופעות הבינלאומיות (207). רונאלדו הוא אחד השחקנים הבודדים שרשמו למעלה מ־1,100 הופעות רשמיות וכבשו למעלה מ־850 שערים עבור המועדון והנבחרת הלאומית. לפי הפדרציה הבינלאומית להיסטוריה וסטטיסטיקה של הכדורגל, רונאלדו הוא כובש השערים הפורה ביותר, עם 885 שערים. הישגיו האישיים והקבוצתיים קיבעו את מעמדו כאחד מגדולי הכדורגלנים בכל הזמנים ובעיני לא מעט אנשי מקצוע גם הגדול שבהם.\nרונאלדו החל את הקריירה הבוגרת שלו בספורטינג ליסבון, לפני שעבר למנצ'סטר יונייטד ב־2003. הוא זכה בגביע ה-FA בשנתו הראשונה, שלוש אליפויות אנגליה רצופות, ליגת האלופות וגביע העולם למועדונים; ובגיל 23 זכה בכדור הזהב הראשון שלו. ב־2009 עבר רונאלדו לריאל מדריד ששברה את שיא ההעברות עם 94 מיליון יורו. בתשע שנים בקבוצה, הוא זכה בשתי אליפויות ספרד, ארבעה תארי ליגת האלופות בתוך חמש שנים וארבעה כדורי זהב. בנוסף, הוא הפך למלך השערים של ריאל מדריד בכל הזמנים (450), מלך השערים בכל הזמנים בליגת האלופות, והיה מלך השערים של הטורניר שש עונות ברציפות (2012/13–2017/18), כולל שיא של 17 שערים בעונה אחת (2013/2014). ב־2018 עבר ליובנטוס תמורת 104 מיליון אירו וזכה עימה בשתי אליפויות איטליה, תוך שהוא הופך לשחקן הראשון שזוכה במלכות השערים בליגה האנגלית, הספרדית והאיטלקית. ב־2021 חזר למנצ'סטר יונייטד, שם שיחק במשך שנה וחצי עד שחוזהו בוטל בשלהי 2022.\nאת דרכו בנבחרת פורטוגל החל רונאלדו בגיל 18, ומאז רשם למעלה מ־200 הופעות ו־123 שערים ברמה הבינלאומית, והוא השיאן העולמי בשתי קטגוריות אלו של הופעות ושערים לשחקן בודד במדים הלאומיים, והראשון בהיסטוריה לרשום 200 הופעות בין-לאומיות. רונאלדו שיחק עם נבחרתו בשנים עשר טורנירים גדולים (חמישה גביעי עולם, חמש אליפויות אירופה, גביע הקונפדרציות וגמר ליגת האומות) וכבש בכולם; הוא כבש את שערו הבינלאומי הראשון ביורו 2004, אז הפסיד עם נבחרתו בגמר לנבחרת יוון. ב־2008 הפך לקפטן הנבחרת, וב־2015 נבחר לכדורגלן הפורטוגלי הטוב ביותר בכל הזמנים על ידי התאחדות הכדורגל הפורטוגלית. בשנה שלאחר מכן הוא הוביל את פורטוגל לזכייה ביורו 2016, זכייה שהייתה לתואר הבינלאומי הראשון של פורטוגל, ובנוסף זכה בנעל הכסף של הטורניר. על הישג זה הוא זכה בכדור הזהב השלישי שלו. ב־2017 הוא סיים עם נבחרתו במקום השלישי בגביע הקונפדרציות, וב־2019 הוביל אותה לזכייה בליגת האומות. אלו הם שני התארים היחידים בהם זכתה נבחרת פורטוגל אי פעם. ביורו 2020 הודחה פורטוגל כבר בשלב שמינית הגמר, אך רונאלדו זכה בנעל הזהב של הטורניר עם חמישה שערים. על הישגיו ותרומתו לנבחרת, זכה ב־2014 בתואר אצולה.\nרונאלדו הוא אחד הספורטאים העשירים והרווחיים ביותר, והוא הכדורגלן הראשון והספורטאי השלישי לחצות את קו מיליארד הדולר בקריירה. רונאלדו היה הספורטאי המרוויח בעולם לפי פורבס בשנים 2016 ו־2017, ודורג כאתלט המפורסם בעולם בשנים 2016–2019 על ידי ESPN. ב־2014 נכלל ברשימת 100 האנשים המשפיעים ביותר בעולם של מגזין טיים. רונאלדו הוא האדם הנעקב ביותר באינסטגרם ובפייסבוק.",
    "pageid": 80102
  },
  {
    "title": "ליונל מסי",
    "extract": "לְיוֹנֵל אַנדְרֶס \"לֵאוֹ\" מֶסִי קוּצִ'יטִינִי (או לִיאוֹנֵל; בספרדית: Lionel Andrés \"Leo\" Messi Cuccittini; נולד ב־24 ביוני 1987) הוא כדורגלן ארגנטינאי, המשחק בעמדות החלוץ והקשר ההתקפי במועדון האמריקאי אינטר מיאמי ובנבחרת ארגנטינה, בהם הוא משמש כקפטן. מכונה \"הפרעוש\" (בספרדית: \"La Pulga\"), בשל זריזותו וקומתו הנמוכה. מסי נחשב על ידי רבים לשחקן הכדורגל הגדול בכל הזמנים. הוא זכה בשמונה כדורי זהב ושישה נעלי זהב, ונבחר גם לנבחרת כל הזמנים של כדור הזהב. עד שעזב ב־2021, בילה את כל הקריירה המקצוענית שלו במועדון הקטלוני ברצלונה, עימה זכה ב־35 תארים, כולל עשר זכיות בלה ליגה, שבע זכיות בגביע המלך הספרדי וארבע זכיות בליגת האלופות. ככובש פורה ופליימייקר יצירתי, מסי מחזיק בשיאי שערים ובישולים רבים, הוא מלך השערים בכל הזמנים של הלה ליגה (474) ומלך השערים בהיסטוריה של נבחרות אמריקה הדרומית (104). מסי הבקיע 837 שערים בקריירת הבוגרים שלו, הוא סגן מלך השערים בכל הזמנים לפי הפדרציה הבין-לאומית להיסטוריה וסטטיסטיקה של הכדורגל. הוא מלך השערים עבור מועדון בודד (672) ומלך השערים של נבחרת ארגנטינה. הישגיו האישיים והקבוצתיים של מסי קיבעו את מעמדו כאחד מגדולי הכדורגלנים בכל הזמנים, ולדעת רבים גם כטוב בהיסטוריה.\nמסי נולד וגדל ברוסאריו, שם החל לשחק בילדותו במחלקות הנוער של ניואל'ס אולד בויס. בשנת 2000, בגיל 13, עבר לספרד והוחתם בברצלונה, שהסכימה לממן עבורו טיפול רפואי יקר בהורמון גדילה, לו הזדקק. באוקטובר 2004 שיחק לראשונה בקבוצה הבוגרת בגיל 17 בלבד. בשלוש השנים הבאות הוא ביסס את מעמדו כשחקן אינטגרלי עבור המועדון, ואף זכה בשתי אליפויות ספרד ואליפות אירופה. בעונתו המלאה הראשונה במדי הקבוצה, 2008/2009, הוא הוביל את הקבוצה לזכייה בטרבל ראשון מסוגו בכדורגל הספרדי. בהמשך שנת 2009 זכה בכדור הזהב בגיל 22 בלבד, והוא הוסיף וזכה בפרס בשלוש העונות הבאות והפך לשיאן הזכיות בו ולכדורגלן הראשון שזכה בו ארבעה פעמים ברציפות. בעונת 2011/2012, הוא כבש 50 שערי ליגה ו־73 שערים בכל המסגרות עבור ברצלונה, שיא אירופי של כל הזמנים. במהלך שנת 2012, כבש 91 שערים ב־69 הופעות במדי ברצלונה וארגנטינה, דבר שהוכר על ידי גינס כשיא עולמי. בשתי העונות הבאות זכה יריבו כריסטיאנו רונאלדו בכדור הזהב, וב־2015 זכה מסי בפעם החמישית לאחר עונת טרבל נוספת בה שבר את שיא השערים של הלה ליגה, שהחזיק מעמד 60 שנה. מסי הפך לקפטן הקבוצה ב־2018, וזכה בכדור הזהב השישי ונעל הזהב השישית שלו בסיום אותה עונה. ב־2021, לאחר שנות שפל בברצלונה, עזב מסי את ברצלונה שלא יכלה להכיל את חוזהו מבחינה כלכלית, וחתם במועדון הצרפתי פריז סן-ז'רמן, עימה זכה באליפות צרפת בעונת 2021/2022. ב-2023 חתם במועדון אינטר מיאמי.\nכשחקן נבחרת ארגנטינה, מסי הוא מלך השערים (106) ושיאן ההופעות (180) בכל הזמנים. ברמת הנוער, מסי זכה בגביע העולם בכדורגל עד גיל 20 ב־2005, בטורניר בו היה השחקן והכובש המצטיין, ומדליית זהב אולימפית באולימפיאדת בייג'ינג. סגנון המשחק שלו, מכדרר שמאלי ונמוך קומה, גרר השוואות לבן ארצו דייגו מראדונה, שהכריז אז על מסי כיורשו. לאחר הופעת בכורה בנבחרת הבוגרת ב־2005, הפך מסי במונדיאל 2006 לארגנטינאי הצעיר שמשחק וכובש בגביע העולם, הגיע לגמר קופה אמריקה 2007 (בו נבחר לשחקן הצעיר המצטיין) ולרבע גמר מונדיאל 2010. כקפטן הנבחרת החל מ־2011, הוביל מסי את נבחרתו לשלושה גמרים רצופים: גמר מונדיאל 2014, גמר קופה אמריקה 2015 וגמר קופה אמריקה 2016, אך היא הפסידה בכולם. לאחר ההפסד האחרון פרש מהנבחרת, אך חזר לאחר זמן קצר בעקבות לחץ כבד בארגנטינה. הוא הוביל את ארגנטינה להעפלה למונדיאל 2018, מקום שלישי בקופה אמריקה 2019, זכייה בקופה אמריקה 2021, בה נבחר לשחקן המצטיין והיה מלך השערים והבישולים, ובסיום שנת 2021 הוא זכה בכדור הזהב השביעי שלו. בשנת 2022 הוביל את נבחרתו לזכייה בפיינליסימה ובמונדיאל 2022, בו נבחר לשחקן המצטיין וזכה בנעל הכסף, עם שבעה שערים.\nמסי מעניק חסות לחברת אדידס מאז 2006. לפי העיתון פראנס פוטבול, הוא היה המשתכר הבכיר בעולם הכדורגל בחמש שנים מתוך שש בין 2009–2014 והוא דורג כספורטאי המרוויח ביותר לפי פורבס בשנים 2019 ו־2022. מסי נכלל ברשימת 100 המשפיעים בעולם של טיים מגזין בשנים 2011 ו־2012. בשנת 2020 זכה בפרס לוריוס לספורטאי השנה, והפך לספורטאי הקבוצתי הראשון שזוכה בפרס.",
    "pageid": 336762
  },
  {
    "title": "מאיר אריאל",
    "extract": "מאיר אריאל (2 במרץ 1942, י\"ג באדר ה'תש\"ב – 18 ביולי 1999, ה' באב ה'תשנ\"ט) היה משורר, פזמונאי, מלחין, גיטריסט, וזמר ישראלי. הוא כונה \"הצנחן המזמר\" ו\"הטרובדור הנודד\", ונחשב ליוצר בולט במוזיקה הישראלית בשנות ה-80 וה-90. שיריו בוצעו על ידי אמנים ישראלים רבים.\n\nאריאל נולד וגדל בקיבוץ משמרות, בן לגודה ואלכסנדר (סשה) אריאל (בשמשניקוב), הבן הצעיר לאחר שתי בנות. אביו, בן גרעין המייסדים הליטאי של הקיבוץ, היה מחנך ומנהל בבית הספר שבו למד.\nבצעירותו התנסה בכתיבת שירה, ושיריו הולחנו על ידי חברו לקיבוץ שלום חנוך במסגרת \"המשמרון\", חבורת הזמר של הקיבוץ. בתהליך היצירה לקח חלק גם חנן יובל.\n\nבנובמבר 1960 התגייס לצה\"ל ושובץ בגדוד 890 של הצנחנים. בצנחנים עבר אריאל מסלול הכשרה כלוחם, וקורס מ\"כים חי\"ר.\nבשנת 1966 נשא לאישה את תרצה הגדיש מכפר סאלד.\nבמלחמת ששת הימים שירת כלוחם במילואים בגדוד 28 של חטיבה 55, חטיבת צנחנים במילואים. החטיבה לחמה בירושלים ואריאל השתתף בכיבוש העיר העתיקה. מיד עם סיום הקרבות כתב בהשראת המלחמה את השיר \"ירושלים של ברזל\" אשר נכתב על פי הלחן של השיר \"ירושלים של זהב\" של נעמי שמר, אשר התפרסם זמן קצר לפני כן. אריאל ביצע את השיר בכנס חטיבתי מיד עם סיום המלחמה והגיע אל תחנות הרדיו. השיר זכה להצלחה רבה ואריאל התפרסם במהירות בציבור הרחב בתור \"הצנחן המזמר\". בדצמבר 1967 יצא המיני-אלבום \"ירושלים של ברזל\", אשר כלל שלושה שירים נוספים אותם כתב אריאל, אך המיני-אלבום לא זכה להצלחה גדולה.\nחרף הפרסום לו זכה, החליט אריאל כי אינו מעוניין בקריירת זמרה בתור הצנחן המזמר, משום שהסתייג מה\"גימיק\" שבדבר. ביוני 1968 נסע עם אשתו ובתו שירז לעיר דטרויט שבארצות הברית כשליח עלייה מטעם איחוד הקבוצות והקיבוצים. הוא הושפע מאוד מהמוזיקה האמריקאית ובראש ובראשונה מבוב דילן ומהמסרים המועברים בשיריו, והחל לכתוב שירים בהשראתו. המשפחה שהתה בדטרויט במשך כשנתיים ובסופן חזרה ארצה. במהלך השהות בדטרויט נולד הבן שחר.\n\nבשובו לישראל ניסה אריאל להשתלב בתל אביב בתור איש קולנוע ומוזיקה אך לא נחל הצלחה רבה. עם פרוץ מלחמת יום הכיפורים לחם אריאל בסיני במסגרת גדוד 416 של חטיבת הצנחנים 247. לאחר הפסקת האש תפסה פלוגתו את העיר סואץ, ושם, במהלך שירות המילואים הממושך בתקופה שלאחר הפסקת האש, כתב את השיר \"לילה שקט עבר על כוחותינו בסואץ\" שבו מבוטא הלך-רוחו לגבי המציאות והמאורעות שחווה בחזית.\nאחרי המלחמה שב לקיבוץ משמרות ולמשפחתו. בשנת 1976 נולד בנו אהוד. הוא המשיך ליצור, וב-1978 הוציא את אלבומו הראשון \"שירי חג ומועד ונופל\", הכולל בין היתר את השירים \"שיר כאב\", \"תקווה\", \"ארול\", \"טרמינל לומינלט\", \"מזכרת למאוננים\" ו\"ד\"ר התחכמות\".\nבשנים 1983–1985 שימש כמזכיר קיבוץ משמרות.\nאלבומו השני, \"...וגלוי עיניים\", יצא ב-1984, והוא כולל בין היתר את שיריו המפורסמים \"לילה שקט עבר על כוחותינו בסואץ\" שנכתב לאחר מלחמת יום הכיפורים, \"שדות גולדברג\" (שיר הידוע יותר כ\"ילדתי שלי\"; לפי פרשנות מסוימת, השיר הוא שיר תשובה ל\"את תלכי בשדה\" של לאה גולדברג, ומכאן שמו), \"מחלק מוסר השכל (אגדת עם מקסיקנית)\", ו\"שיר תת-מודע זמני\".\n\nבסוף 1985, זמן קצר לאחר שסיים את תפקידו כמזכיר הקיבוץ, החליטה משפחת אריאל לעזוב את קיבוץ משמרות. תחילה ביקשו חופשה של שנתיים, ובסוף 1987 הודיעו על עזיבת הקיבוץ באופן סופי. המשפחה עברה לתל אביב והתמקמה בדירה ברחוב הירקון 70.\nב-1987 הוציא ספר שירים שכלל שירים משני אלבומיו הראשונים, שירים שכתב לאמנים שונים, ושירים שעתידים היו לצאת באלבומו הבא.\nבאוקטובר 1987 יצא במהלך חג סוכות לסיבוב הופעות בסגנון מסעי ההופעות בארצות הברית, אשר נקרא \"מסע הבחירות של מאיר אריאל\". למסע ההופעות יצא עם ההרכב \"קאריזמא\" - יהודה עדר (גיטרות, שירה וקולות), מיקי שביב (גיטרות, בס, שירה וקולות), רע מוכיח (תופים), ויואב קוטנר (תופי קונגה ושירה). הסיבוב נמשך שבוע במהלכו הופיעה הלהקה ברחבי הארץ, מקריית שמונה ועד אילת. מסע ההופעות צולם ויצא בסרט בבימויו של אידו סלע.\nבאפריל 1988 הוציא את אלבומו השלישי, \"ירוקות\". בתקופת ההקלטות שכל את אביו, והוא בחר להקדיש את האלבום לזכרו, ובמיוחד את השיר \"נשל הנחש\" שהיה הלהיט הכי גדול מאלבום זה. שירים מוכרים נוספים באלבום זה היו \"מדרש יונתי\" שהוא שיר מחאה על אי הצדק שהיהדות של ימינו גורמת בארץ ישראל, \"איך לפעמים אני\" ו\"פלוגה בקו (או לגמרי במקרה)\".\nב-1990 הוציא מיני אלבום שנקרא \"עברנו את פרעה\", אשר מתוכו הצליח בעיקר שיר הנושא.\nבשנת 1991 הוציא בהוצאה עצמית ספר שירים שנקרא \"נשל הנחש\". הספר כלל כמה משיריו וכן שלושה קטעי פרוזה קצרים.\n\nבאוגוסט 1991, במלאת 25 שנים לחתונתם, חגגו הזוג אריאל את חתונת הכסף שלהם. הטקס כלל חופה שנייה ואריאל כתב כתובה חדשה עליה חתמו בני הזוג.\nשבוע לאחר מכן נעצרו בני הזוג לאחר ששוטרים מצאו סמים בביתם, כולל קוקאין. תרצה טענה כי הקוקאין התקבל באחת המתנות שקיבלו בני הזוג. אריאל הצהיר שהוא משתמש בחשיש מזה 25 שנה (כפי שכתב בשירו \"נרקומן ציבור\": ”אני עצמי מכור לחתיכת חשיש”), אולם מעולם לא צרך סמים קשים. כחצי שנה מאוחר יותר נערך המשפט. בני הזוג הודו בגידול ובאחזקת קנאביס, חשיש וקוקאין. אריאל נידון לחצי שנת עבודות שירות, שנתיים מאסר על תנאי וקנס של 3,000 ש\"ח, ותרצה לשנתיים מאסר על תנאי ולקנס של 1,500 ש\"ח. את עבודות השירות ביצע מאיר אריאל בספרייה המרכזית לעיוורים בהקלטת ספרים.\nבספטמבר 1993 יצא אלבומו הרביעי, \"זרעי קיץ\", בהפקתו של שלום חנוך. מהאלבום הצליחו בעיקר השירים \"זרעי קיץ\", \"לא תתפוס אותי\", ו-\"קוצים א'\".\nבמרץ 1993 העלה את הצגת היחיד \"יש תורם\" במסגרת פסטיבל \"תיאטרונטו\". ההצגה רצה פעמיים במסגרת הפסטיבל והיא כללה שירים וקטעי קישור אותם כתב אריאל, שהיו הבסיס לאלבום \"רישומי פחם\". \"רישומי פחם\", שהיה אלבומו המלא החמישי, יצא לאור ביוני 1995. היה זה אלבום קונספט עם שירים שאותם כינה אריאל כיותר \"קשים\" לשמיעה. האלבום כלל בין היתר את השירים \"שמעתי שאת נמצאת\", \"בס בבלון\" ו-\"חיית הברזל\", שבו כתב בביקורתיות על התקדמות טכנולוגית מחד ועל התדרדרות מוסרית מאידך, בהשראת חיית הברזל בחזון דניאל.\nבמאי 1996, במסגרת הופעה של אריאל עם להקת \"זרעי קיץ\" שנערכה בהארד-רוק קפה בתל אביב, התקיים איחוד של להקת קאריזמא. אלבום ההופעה \"דלתות נפתחות מעצמן\", שיצא באוגוסט 1998, תיעד את הופעת האיחוד וכלל, מלבד שיריו של אריאל, גם מספר שירים שכתבו חברי ההרכב ובוצעו בהופעה זו. ההופעה המלאה, כולל חלקה של להקת \"זרעי קיץ\", יצאה לאור ב-DVD \"דרך דמעה שקופה\", לאחר מותו של אריאל.\nבאפריל 1997 יצא אלבומו השישי, \"ברנרד ולואיז\", אלבום קונספט העוסק בעיקר באהבה מתחדשת של זוג הנשוי שנים רבות; מתוך האלבום הצליחו השירים \"היכנסי כבר לאוטו וניסע\" ו\"לא יכול להוריד ממך את העיניים\" שהפכו לחלק מלהיטיו הבולטים.\n\nב-12 באוגוסט 1998 התפרסם ראיון של אריאל בידיעות אחרונות, ובו התבטא אריאל בחריפות כלפי הקהילה ההומו-לסבית וכינה אותם \"סוטים\" ו\"מדגרה של מחלות\". לאחר הסערה שקמה, הסביר למחרת בראיון ברדיו את דבריו: \"כל העדפה יש בה משום גזענות. אם הומואים יוצאים עם דגל של העדפה מינית, שזה בעיניי עלבון ליחסים של זכר ונקבה, אז מותר לי להעדיף לראות אותם כסוטים. זו זכותי.\" כחודש מאוחר יותר התראיין לנרי ליבנה בעיתון הארץ וחזר על חלק מהתבטאויותיו. הראיון עורר סערה ומאמרי נגד רבים נכתבו על ידי חברים בקהילה הגאה. הקהילה הגאה החרימה את אריאל והחלה בפעולות מחאה נגדו. מספר הפגנות התקיימו מחוץ להופעותיו וליד ביתו. לאחר הופעה ב\"לוגוס\" בתל אביב ב-23 בספטמבר כמה מפגינים התקרבו אל אריאל, ירקו עליו, ושפכו עליו מים. יום למחרת התקרית הודיע אריאל על פרישה מהופעות, אך כמה חודשים לאחר מכן חזר להופיע.\nבעקבות הסערה עזבה משפחת אריאל את תל אביב ועברה להתגורר בפרדס חנה. ב-7 באוקטובר פרסם אריאל מכתב התנצלות בו הודה כי דבריו נאמרו מתוך בורות ודעה קדומה.\n\nבראשית 1999 חזר אריאל להופיע. בהמשך הקים הרכב נגנים חדש שכלל את גיגה (דוד לוי), עמוס פרידמן, ערן פורת ודורון קוחלי. בחודש יוני 1999 הופיע פעמיים עם ההרכב במועדון בארבי בתל אביב. ההופעות הוקלטו ויצאו לאחר מותו באלבום \"בהופעה אחרונה במועדון ברבי 1999\" (אף כי הופעתו האחרונה לפני מותו הייתה בפסטיבל ערד ב-9 ביולי). הופעה נוספת, שתוכננה ל-13 ביולי, בוטלה עקב מחלתו.\nמאיר אריאל נפטר ב-18 ביולי 1999, ה' באב תשנ\"ט, בגיל 57, לאחר שחלה במחלת קדחת הבהרות הנגרמת על ידי חיידק מסוג ריקציה המועבר בעקיצת קרציה. שבוע קודם לכן עלה חום גופו, אולם רק יומיים לפני מותו אבחנו הרופאים את סיבת המחלה. לאחר מותו הגישה משפחת אריאל תביעה בגין רשלנות רפואית, שהסתיימה בפשרה כספית מחוץ לכותלי בית המשפט.\nאריאל נקבר בבית העלמין של קיבוץ משמרות. הותיר אחריו את רעייתו, תרצה, ושלושה ילדים.\nבשנת 2000, לאחר מותו, יצא אלבום נוסף של מאיר אריאל, \"מודה אני\" - אלבום עם הקלטות ביתיות, הכולל את השירים \"מודה אני\", \"צרבת לזיכרון\", \"על ארץ מוותרים רק בלב\", \"צועק את שחסר לו\" ו\"צדק צדק תרדוף\".\n\nלצד קריירת סולו, הרבה אריאל לכתוב שירים גם עבור זמרים אחרים. שיתוף פעולה פורה שלו היה עם בן קיבוצו שלום חנוך, שהלחין רבים משיריו של אריאל, הן עבור עצמו והן עבור זמרים אחרים. אריאל וחנוך החלו ליצור שירים במשותף כבר בנעוריהם, כשאחד המפורסמים שבהם, \"אגדת דשא\", התפרסם באמצע שנות השבעים בביצועים שונים, בין היתר של אריק איינשטיין, חנן יובל ואושיק לוי. במסגרת להקתו \"תמוז\" הלחין חנוך עם אריאל זילבר את שירו של אריאל \"סוף עונת התפוזים\". הלהקה ביצעה גם את שירו של אריאל \"הולך בטל\", בלחן של זילבר. שירים נוספים של אריאל שהלחין וביצע חנוך כוללים את \"שביתה\", \"בואי לרקוד\" (מילים של אריאל עם חנוך, דורי בן זאב ויעקב רוטבליט) ו\"אומרים שבלי\". חנוך המשיך להלחין ולבצע את שיריו של מאיר אריאל גם לאחר מותו של אריאל, כגון \"הצרחה\" באלבום \"אור ישראלי\" (2003) והשירים \"פחדתי (היפותזה)\" ו\"הנשים בחיי\" באלבום המקרה והטעות (2015).\nשלום חנוך הלחין משיריו של אריאל גם עבור זמרים אחרים. באלבומו של אריק איינשטיין \"מזל גדי\" מ-1968 נכללו שיריהם של אריאל וחנוך \"מכופף הבננות\" ו\"סיפור מותם של עלמה ועלם\". איינשטיין ביצע גם את שיריו של אריאל \"ריסים\" ו\"פתאום בלעדיו\", גם הם ללחנים של חנוך. כמו כן הלחין חנוך ללהקת שובבי ציון את שיריו של אריאל \"נוגה\" ו\"היי אישה\", ולאושיק לוי את שירו \"לישון לישון\". אושיק לוי ביצע באלבומו \"איפה טעינו\" את השיר \"תור א. ב. ג.\" שכתב אריאל והוא מעין גרסה מוקדמת לשיר \"טרמינל לומינלט\".\nאמן נוסף שהרבה לבצע את שיריו של אריאל הוא גידי גוב. באלבומו של גוב \"דרך ארץ\" משנת 1987 נכללו ארבעה שירים שכתב אריאל: \"שלל שרב\" שהפך ללהיט, \"לוליטה\" שזכה גם כן להצלחה, \"גבר בעיר\" (שלושתם ללחן של יהודה פוליקר), ו\"דרך ארץ\" (שהלחין משה לוי). לאלבומו הבא, \"אין עוד יום\", הקליט גוב שניים משיריו של אריאל בלחנים של דני סנדרסון, שמהם התפרסם השיר \"בשדה ירוק\".\nשיתוף פעולה נוסף של אריאל היה עם דויד ברוזה, שביצע את שיריו \"שיר געגועים\", \"מתחת לשמים\" ו\"לא יכול להוריד ממך את העיניים\", ואף השיר בצהרי יום, שהלחין ברוזה למילותיו של אריאל ושביצעו ביחד.\nבתחילת שנות ה-90 עבד עם דני ליטני על אלבומו \"תקופת החיץ\" (1992). אריאל כתב לאלבום חמישה שירים, ושיר נוסף כתבו ליטני ואריאל במשותף. באלבומו הבא של ליטני, \"מין-אאוט\", הופיע השיר \"יוסטון טכסס (והגורל היהודי)\" אותו כתבו במשותף.\nאת רוב השירים שכתב אריאל לאמנים אחרים לא הלחין בעצמו, אך אחדים מהם כן, ובהם \"לא יכול להוריד ממך את העיניים\" לדויד ברוזה, \"סוף שבוע בכפר\" לדורי בן זאב ו\"ציונה\" לנסים גרמה. שירים מוכרים נוספים שכתב אריאל לאמנים אחרים כוללים את \"דרך גבר באישה\" ו\"למה לא\" ליזהר אשדות, \"אהביני\" לרמי קלינשטיין, \"ערב כחול עמוק\" לריטה על פי לחן של שלמה יידוב ו\"הולכת ממך\" לשרון חזיז, בלחן של זאב נחמה ותמיר קליסקי.\nגם אחרי מותו של אריאל המשיכו אמנים להלחין ולבצע את שיריו. רמי קלינשטיין הלחין לאלבומה של ריטה \"חמצן\" מ-2003 את שירו \"אתה בכל זאת\" (המוכר גם בשמות \"עלית לי בזיכרון\" ו\"הלילה לא\"), שהתפרסם מאוחר יותר גם בביצועו של דודו טסה. קלינשטיין הלחין וביצע גם את שירו של אריאל \"משהו טוב\". בפסטיבל השירים של ישראל שנערך בשנת 2004 נכללו שני שירים שכתב אריאל, \"לילה בלי טיפה של דלק\" בביצועו של חמי רודנר ו\"אור יום חורף שמשי\" בביצוע זהבה בן. בשנת 2012 להקת התקווה 6 הלחינה את שירו של אריאל \"כשהיית\", ושנה לאחר מכן הלחינה להקת הדג נחש את שירו \"קובלנה על מפלגות ישראל\" לכבוד הבחירות לכנסת ה-19 שנערכו בשנה זו שגם שימש כשיר הנושא לעונת הבחירות לאותה שנה של התוכנית ארץ נהדרת. בשנת 2016 ביצע דורי בן זאב את השיר \"רעש במנוע\" שכתב מאיר אריאל והלחין ישראל כסיף. באוקטובר 2017 הוציא המוזיקאי סגול 59 (חן רותם), את השיר \"חלושעס למוצ\"ש (בלוז בטעמי המקרא)\" שהלחין והקליט לטקסט של אריאל, שלא פורסם לפני כן. סגול קיבל את הטקסט ממשפחת של אריאל, הלחין והקליט אותו לבקשת המשפחה. בשנת 2020 ביצע טל סונדק באלבומו \"שירתם\" את \"איש המפוחיות\" בלחן של רמי קלינשטיין.\n\nמאז מותו של אריאל, ממשיכה משפחתו, ובעיקר אשתו תרצה, בפעולות להנצחתו ולשימור מורשתו המוזיקלית.\nאחת היוזמות המרכזיות בניסיון להנצחתו היא הפקת מופעי מחווה משיריו לציון יום השנה למותו ובסמוך לו. הערב הראשון במתכונת הזאת, שנקרא \"עם הגב לים\", התקיים ביולי 2000, במלאת שנה למותו, בתיאטרון קיסריה. יוזמת ההופעות לזכרו של אריאל ממשיכה מאז, ושלוש מההופעות יצאו על גבי דיסקים. בניו של אריאל, שחר ואהוד, הופיעו בשיריו במשך זמן מה בשם האחים אריאל, ואף הוציאו אלבום של חומר מקורי ב-2006 תחת שם זה.\nמשפחתו של אריאל חשפה את עיזבונו בפני אמנים שונים. בעיזבון שירים רבים שלא נחשפו מעולם, וחלקם הגדול ללא לחן. במסגרת חשיפת אוסף השירים הולחנו והוקלטו שירים רבים מהעיזבון על ידי זמרים שונים.\nעיזבונו של אריאל מכיל בין היתר גם הקלטות ביתיות של אריאל מבצע שירים שכתב (בשירה ונגינה בגיטרה). הקלטות אלה היוו את הבסיס להפקת האלבום \"מודה אני\".\nכמו כן הוציאה משפחתו אחרי מותו ספר חדש בשם \"ברכות והספדים\", המכיל ברובו ברכות והספדים שכתב אריאל לכבוד אירועים בחייו.\nבאוקטובר 2016 יצאה לאור הביוגרפיה \"ארול אחד\" שנכתבה על ידי פרופ' נסים קלדרון.\nבשנת 2019 הוציאה לאור משפחתו של מאיר אריאל את הספר \"ד\"ר התחכמות\", ספר שמאגד שירים, מכתבים ואיורים מעיזבונו של מאיר אריאל.\nרחובות על שמו קיימים בערים: כפר-סבא, הרצליה,נתניה, רמלה וביישובים כפר נטר ובית-אריה. במושב אומץ נקראו רחובות על שם שניים משיריו של אריאל. בין פרדס חנה למשמרות נקראה כיכר על שמו.\nעיריית תל אביב קבעה לוחית זיכרון על קיר ביתו ברחוב הירקון 70.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nב-22 במאי 2009, הנפיק דאר ישראל סדרה של 12 בול דאר על  \"מוזיקה ישראלית\"; בסדרה זו הוקדש בול  לזכרו של מאיר אריאל שעליו מופיע דיוקנו. האמנית מירי ניסטור סופר עיצבה את הבול. על השובל מופיע כיתוב של שורה מתוך \"שדות גולדברג\" הנוגע לאריאל: \"ילדתי שלי אל תלכי לבדך\".\n\n\"ירושלים של ברזל\" (מיני-אלבום) (1967)\n\"שירי חג ומועד ונופל\" (1978)\n\"...וגלוי עיניים\" (1984)\n\"ירוקות\" (1988)\n\"עברנו את פרעה\" (מיני-אלבום) (1990)\n\"זרעי קיץ\" (1993)\n\"רישומי פחם\" (1995)\n\"ברנרד ולואיז\" (1997)\n\n\"מודה אני\" (2000)האלבום מורכב ברובו מהקלטות ביתיות שנמצאו בביתו של אריאל לאחר מותו. ההקלטות עברו עיבוד, ואליהן הוספו כמה סקיצות אולפן, והקלטה אחת מהופעה בברבי (\"צדק צדק תרדוף\").\n\n\"דלתות נפתחות מעצמן\" (1998)\n\"בהופעה אחרונה במועדון ברבי 1999\" (2002)\n\n\"מבחר\" (1991)האוסף היחיד שהוציא אריאל בחייו, ובו שירים משלושת אלבומיו הראשונים, והשיר \"עברנו את פרעה\" מתוך המיני-אלבום על שמו. בניגוד לרוב האוספים, לדיסק אוסף זה נוספה חוברת עם מילות השירים בדיסק.\n\"האוסף\" (2001) (מארז תקליטורים)הכולל חמישה תקליטורים, ובהם ארבעה של אריאל שר את שיריו, החל מ\"ירושלים של ברזל\" ועד שירים שהוקלטו אחרי מותו. האלבום החמישי מכיל שירים שנכתבו על ידי אריאל ומושרים על ידי זמרים אחרים.\n\"המיטב\" (2004)מבחר משיריו ביניהם הקלטה של אריאל שר את שירו של יהודה עמיחי \"חתונה מאוחרת\" על פי לחן שחיבר ועיבד. השיר הוקלט בערב שירי משוררים בצוותא תל אביב, בשנת 1998, ויצא כסינגל זמן מה לפני צאת האלבום. זוהי הפעם הראשונה שהשיר מתפרסם באלבום.\n\n\"עם הגב לים\" (2000)הוקלט בקיסריה בהופעה במלאת שנה לפטירתו של אריאל. שיריו של אריאל מבוצעים בו על ידי זמרים אחרים.\n\"ערב כחול עמוק\" (2002)הוקלט ב\"אמפי ווהל\" בתל אביב, בהופעה במלאת שנתיים לפטירתו של אריאל. שיריו של אריאל מבוצעים בו על ידי זמרים אחרים, בעיקר הדור הצעיר של הזמר העברי.\n\"חמש שנים\" (2005)אלבום כפול שהוקלט במשמרות בהופעה במלאת 5 שנים לפטירתו של אריאל. שיריו של מאיר מבוצעים בו על ידי זמרים אחרים.\n\"רישומי פחם בצבע\" (2010), אמנים שונים\n\n\"מסע הבחירות של מאיר אריאל\" (וידאו) (1988)\n\"דרך דמעה שקופה - ההופעה\" (די.וי.די.) (2003)\n\nאריאל, אשר לא פעם כינה את עצמו \"המזמר המדבר\", היה איש של מילים. עובדה זו משתקפת בשיריו המצטיינים בשנינות, אירוניה ומטפורות המכבדות שירה ברמה הגבוהה ביותר. כתיבתו של אריאל הושפעה מיוצרים כמו חיים נחמן ביאליק, נתן אלתרמן, יהודה עמיחי, לאונרד כהן, ש\"י עגנון, ובוב דילן. פרט לשירים מולחנים באלבומים פרסם אריאל את כתביו גם ספרי שירה ופרוזה:\n\n\"מאיר אריאל-שירים\" (1987). ספר שירים, ובו שירים של אריאל אשר נכתבו טרם צאת האלבום \"ירוקות\", כולל כמה שירים שאחר-כך יצאו באלבום. השירים מלווים בלחנים אשר הגה אריאל, והביא לכתב יהודה עדר.\n\"נשל הנחש\" (1991).\n\"ברכות והספדים\" (2005) ספר שכשמו מכיל בעיקר ברכות והספדים שכתב אריאל במשך חייו, ובהם משתקף סגנון הכתיבה המיוחד לו. ספר זה הוצא לאור בסיועה של חברת שומרה, וניתן להשיגו בבית משפחת אריאל בפרדס חנה.\n\"עצמאי בשטח\" (2010). לאחר כעשור מאז מותו של מאיר אריאל, יצא הספר \"עצמאי בשטח\" שכולל את כל שיריו המולחנים של מאיר אריאל שהתפרסמו במהלך השנים. הספר כולל גם קטעי ביוגרפיה עליו ותמונות מחייו.\nבשנת 2016 יצא הספר \"כתבים\" אשר כולל פרשנויות לשלל שיריו.\n\nעצמאי בשטח - כל השירים (בעריכת יואב קוטנר), 2010\nנסים קלדרון (בשיתוף עודד זהבי), ארול אחד: מאיר אריאל - ביוגרפיה, 352 עמ', הוצאת כנרת, זמורה-ביתן, 2016 (הספר בקטלוג ULI)\nד\"ר התחכמות (בעריכת עטרה אופק), אריאל הפקות, 2019\n\n אתר האינטרנט הרשמי של מאיר אריאל\n\nמאיר אריאל, במיזם \"אישים\" לתיעוד היצירה הישראלית\n מאיר אריאל, במסד הנתונים הקולנועיים IMDb (באנגלית)\nמאיר אריאל, באתר שירונט\n מאיר אריאל, באתר ספוטיפיי\n מאיר אריאל, באתר MusicBrainz (באנגלית)\n מאיר אריאל, באתר Yandex.Music (ברוסית)\nמאיר אריאל, באתר Tab4u\nמאיר אריאל, באתר סטריאו ומונו\nמאיר אריאל, דף שער בספרייה הלאומית\nמאיר אריאל, באתר MOOMA (בארכיון האינטרנט)\nמאיר ברשת, אתר לזכרו של מאיר אריאל | ארכיון האינטרנט\nאתי אברמוב, שלום מאיר - נפרדים ממאיר אריאל (3 חלקים), אתר עיתון תל אביב, ארכיון 23.07.1999 | ארכיון האינטרנט\n מאיר אריאל: נע בין כאב לאופוריה, בין המראה להתרסקות (חלק א'), מאיר אריאל: משורר מועד ונופל (חלק ב'): פודקאסט להאזנה של תוכנית הרדיו \"גיבור תרבות\" בהגשת יונתן גת, דוד גורביץ' ודן ערב\nמבחר כתבות על מאיר אריאל במלאת שנה למותו, ynet\nארנון לפיד, לגלות מחדש את מאיר אריאל: \"היה תבנית נוף קיבוצו\", באתר mynet‏ קיבוץ, 8 בדצמבר 2016\nיובל יבנה, משוררים, פזמונאים ו\"כותבי שירים ששרים\" : על עיצוב עמדת הדובר בשיר \"לילה שקט עבר על כוחותינו בסואץ\" של מאיר אריאל, באתר \"מקום לשירה\"\nאבי מורגנשטרן, ביקור חודשי בנמל תעופה, מעריב, 6 בפברואר 1987, המשך\nתימורה לסינגר, \"אני רק הכותב\", 17 ביולי 2009\nניסים קלדרון, והנה נשארת מאחור?, 1 באפריל 2010\nעודד זהבי, לחלוב מוזיקה מהמלים, באתר הארץ, 1 באוקטובר 2010\nלירון נגלר-כהן, ואבא חוזר ואומר: מאיר אריאל שלא הכרתם, 15 בספטמבר 2011\nשגיא בן נון‏, מאיר אריאל בריאיון גנוז: \"המסתורין של הכתיבה גדול ממני\", באתר וואלה‏, 17 ביולי 2014\nשגיא בן נון‏, 15 שנים למות מאיר אריאל: וואלה! תרבות חושף יצירות גנוזות של היוצר, באתר וואלה‏, 17 ביולי 2014\nיאיר שלג, ילד רע עד יום מותו: מסע בעקבות מאיר אריאל, באתר nrg‏, 6 בינואר 2017\nחן מלול, מאיר אריאל כותב מהחזית, בבלוג \"הספרנים\" של הספרייה הלאומית, 4 במרץ 2018\nמי-טל נדלר, להפוך סירוב למטרונום: ארול אחד כפתרון פואטי לשאלה כיצד ניתן להיחלץ מסבך ההיסטוריה ולשיר, אודות, 12.4.2017\nמאיר אריאל בריאיון למנשה סעד ברדיו ירושלים, 16 באוגוסט 1998, באתר יוטיוב\nאברהם זיגמן, זרעים וערגונות: למה התכוון מאיר אריאל?, באתר ynet, 6 באוגוסט 2019\nרוביק רוזנטל, מאיר אריאל, האלכימיה של הלשון, באתר \"הזירה הלשונית\", 4 בפברואר 2015\n  רחלי מלק-בודה, ‏צומת אריאל, בעיתון מקור ראשון, 5 במאי 2019\nאמיר שוורץ, יואב קוטנר: \"למאיר הייתה פתיחות לעניין הדתי והמזרחי, הוא קלט איפה הוא חי\", באתר ynet, 8 במרץ 2022",
    "pageid": 17663
  },
  {
    "title": "מדינות לפי אוכלוסייה, שטח, צפיפות, תמ\"ג ופיתוח אנושי",
    "extract": "זוהי רשימה של 247 מדינות העולם וטריטוריות עצמאיות, הניתנת למיון על פי אוכלוסיית המדינה, שטחה, צפיפות האוכלוסין לקילומטר רבוע, תמ\"ג (PPP, במיליוני דולרים), תמ\"ג לנפש ומדד הפיתוח האנושי (HDI). הרשימה כוללת מדינות עצמאיות (באותיות מודגשות) וטריטוריות מנוהלות עצמאית באופן מלא או חלקי (כגון הרשות הפלסטינית). נתוני אוכלוסייה ושטח מבוססים על אתר Worldometer, נתוני תמ\"ג על ספר העובדות העולמי של ה-CIA, ונתוני מדד הפיתוח האנושי לפי מינהל הפיתוח (UNDP) של האומות המאוחדות. הנתונים לא נמדדו באותה נקודת זמן, ולכן ייתכן כי הדיוק אינו מרבי.\nיבשת אנטארקטיקה אשר שטחה כ-14,200,000 קמ\"ר מופיעה בטבלה, על אף שלשום מדינה אין ריבונות עליה. באנטארקטיקה חיים באופן לא קבוע כ-1,000 אנשים ממדינות שונות.",
    "pageid": 541008
  },
  {
    "title": "מונטנגרו",
    "extract": "רפובליקת מונטנגרו (במונטנגרית: Црна Гора או Crna Gora, מבוטא \"צְרְנָה גוֹרָה\", ‏‏?‏; באופן מילולי: \"הר שחור\") היא מדינה קטנה והררית, השוכנת בדרום אירופה, בחלקו המערבי של הבלקן. המדינה גובלת בקרואטיה במערב, בבוסניה והרצגובינה בצפון-מערב, בסרביה בצפון-מזרח, בקוסובו במזרח, באלבניה בדרום ובים האדריאטי בדרום-מערב.\nמונטנגרו הייתה מדינה עצמאית בשנים 1878–1918 תחת שלטונו של ניקולה הראשון. אחר כך הצטרפה מונטנגרו ליוגוסלביה, ולאחר שזו התפרקה בתחילת שנות התשעים, נשארה מונטנגרו רק עם סרביה באיחוד הפדרלי, סרביה ומונטנגרו. בשנת 2006 פרשה מונטנגרו מהאיחוד עם סרביה, והכריזה שוב על עצמאותה. בשנת 2017 הצטרפה מונטנגרו לברית נאט\"ו.",
    "pageid": 24024
  },
  {
    "title": "מחנה פילון",
    "extract": "מחנה פילון או מכלול פילון הוא מחנה צבאי תחת אוגדת הבשן צמוד למושב אליפלט ודרומית לראש פינה. והוא נקרא על שמו של פילון פרידמן.\nהבסיס משמש כבסיס האם של חטיבת עודד , בנוסף ליחידות מצ\"ח, יחידת טכנולוגיה ואחזקה של ציוד ליחידות השריון וההנדסה במילואים מלבד יחידות התקשוב ואחזקה השוטפת של הבסיס. במקום נמצא גם המרפאה המרחבית והמחסנים של היחידה הפיקודית חר\"פ 541 הכפופה לבסיס פצ''ן בצפת.\nמחנה צה\"לי זה הוקם על בסיס מחנה הצבא הבריטי שנפל לידי צה\"ל בזמן מלחמת העצמאות. מאז היה מעורב בכלל מלחמות ישראל ובפרט מלחמת יום הכיפורים.  מאז שימש את הקו הראשון שבא לסייע לכוחות המותקפים לאורך רמת הגולן ובין היתר שימש כבסיס הספקה עבור חטיבות 7 ו-188. בראשית מלחמת חרבות ברזל יצאו רבים מיחידות המילואים בבסיס לכיוון החזיתות השונות.",
    "pageid": 2272319
  },
  {
    "title": "מרוסקים: גולסטאר הסרט",
    "extract": "מרוסקים: גולסטאר הסרט הוא סרט קולנוע קומי ישראלי בהפקת סוכנות ADD וסרטי יונייטד קינג, אשר מבוסס על תוכנית הדוקו-ריאליטי \"גולסטאר\". הסרט בוים על ידי אמיל בן שמעון ונכתב על ידי דוד דהן. בסרט מככבים שייע פייגנבוים, ירון ברלד, ג'ובאני רוסו, דין מירושניקוב, רז זהבי, זהר ליבה, ניר לוי, אלעד צפני, ליאם גולן, קובי סויסה, חיים שועי, אורי ברויר, אביבה נגוסה ופרפילאב מונגוזה. הסרט יצא לאקרנים ב-11 ביולי 2024.",
    "pageid": 2341448
  },
  {
    "title": "נטע ברזילי",
    "extract": "נטע ברזילי (נולדה ב-22 בינואר 1993), המוכרת גם בשמה הפרטי בלבד \"נטע\" כשם במה, היא זמרת-יוצרת, מוזיקאית, פזמונאית, מלחינה ותקליטנית ישראלית; זוכת העונה החמישית של התוכנית \"הכוכב הבא לאירוויזיון\", אשר הובילה אותה לניצחון באירוויזיון 2018 עם השיר \"Toy\".",
    "pageid": 1563149
  },
  {
    "title": "נינט טייב",
    "extract": "נינט טייב (נולדה ב-21 באוקטובר 1983) היא זמרת-יוצרת, שחקנית, דוגמנית ושדרנית רדיו ישראלית. זוכת \"פרס מסך הזהב\" כשחקנית הטובה ביותר בסדרה יומית. התפרסמה בזכות זכייתה בעונה הראשונה של תוכנית המציאות \"כוכב נולד\".",
    "pageid": 298535
  },
  {
    "title": "נעמה לזימי",
    "extract": "נעמה לָזִימִי (נולדה ב-11 בינואר 1986, ב' בשבט ה'תשמ\"ו) היא פוליטיקאית ישראלית, חברת הכנסת מטעם מפלגת העבודה, יושבת-ראש הוועדה המיוחדת לענייני הצעירים וחברת ועדת הכספים. בעבר הייתה חברת מועצת העיר חיפה וסגנית יו\"ר אגודת הסטודנטים באוניברסיטת חיפה.",
    "pageid": 1944889
  },
  {
    "title": "סכיזופרניה",
    "extract": "סכיזופרניה (מונח שהומצא בהשראת היוונית: σχιζοφρενία; בעברית גם: שַׁסַּעַת. באנגלית Schizophrenia) היא הפרעה נפשית ממושכת, מורכבת והטרוגנית בביטוייה, השייכת לקבוצת ההפרעות הנפשיות המלוות לרוב בתופעות של פסיכוזה. הפרעה זו מתאפיינת בהזיות, שמיעת קולות שאף אחד אחר לא שומע, מחשבות שווא, הפרעות בארגון הדיבור והחשיבה, צמצום רגשי, פגיעה בהנאה ובכוח הרצון והיוזמה (initiative), בעיות קוגניטיביות (בזיכרון, קשב, פונקציות ניהוליות וכו'), התנהגויות מוזרות המוסברות על ידי החוויות הפנימיות החריגות (ההזיות, מחשבות השווא) ועל ידי שיבושי מערכות בקרה (קוגניטיביות), קשיים תפקודיים רבים בתחום התעסוקתי והחברתי. בדרך כלל מחלקים את התופעות לתופעות \"חיוביות\" כגון הזיות, שמיעת קולות, התנהגויות מוזרות ומחשבות פרנויות, ותופעות \"שליליות\" כגון פגיעה בהנאה וביוזמה. רוב התרופות לטיפול בסכיזופרניה מכווונות לטיפול בתופעות ה\"חיוביות\".\nפירוש המונח הלטיני, שמקורו ביוונית, הוא מוח או שכל מפוצל או שסוע, אך סכיזופרניה איננה \"פיצול אישיות\" (הפרעת זהות דיסוציאטיבית); הכוונה במונח היא לפיצול או אי תיאום עם המציאות. מונח זה המקובל בסיווג הפסיכיאטרי, אינו תיאור מדויק לכל הצורות והביטויים המגוונים של הפרעה זו.\nסכיזופרניה מסווגת כהפרעה פסיכוטית, אך התופעות הפסיכוטיות אינן קבועות ולעיתים חלק מהתופעות נעלמות תוך כדי טיפול.\nהגורמים להתפתחות מחלת הסכיזופרניה עדיין לא ידועים. לפי תאוריה הרווחת, לדופמין יש תפקיד חשוב בהתפתחות סכיזופרניה. דופמין הוא מתווך עצבי המשמש להעברת מידע בין התאים במוח וקשור לתחושות הנאה ותגמול. כשאדם עובר חוויה מהנה, כמו קיום יחסי מין, רמת הדופמין במוח עולה. לפי התאוריה, בסכיזופרניה יש השפעה עודפת של דופמין, או שרמות הדופמין המופרשות במוח גבוהות מדי, או שמוחם של החולים נעשה רגיש במיוחד לדופמין שמופרש. רמות גבוהות מדי של דופמין עלולות לשבש את המסלולים במוח שאחראים לחלק מהתפקודים הנפשיים החשובים ביותר כמו זיכרון, רגשות, התנהגות חברתית ומודעות עצמית. הפרעות בפעילויות אלו יכולות להסביר את הסימפטומים הפסיכוטיים של סכיזופרניה, כמו שמיעת קולות ומחשבות שווא. רוב התרופות הנמצאות בשימוש היום בטיפול בסכיזופרניה מורידות את כמות הדופמין בדם.",
    "pageid": 669717
  },
  {
    "title": "ספי עובדיה",
    "extract": "יוסף (ספי) עובדיה (נולד ב-1 באוגוסט 1984) הוא עיתונאי ישראלי, המשמש ככתב והפרשן הפוליטי בחדשות 13.",
    "pageid": 1275161
  },
  {
    "title": "עדי הימלבלוי",
    "extract": "עֲדִי הִימֶלְבְּלוֹי (נולדה ב-27 בנובמבר 1984) היא פרזנטורית, דוגמנית, מנחה ושחקנית ישראלית.\n\nהימלבלוי נולדה וגדלה בחולון, להורים צברים; אמה דולי (לבית אמון) היא ממשפחה יהודית-ספרדית ממוצא יווני; אביה היה המסעדן יגאל הימלבלוי והוא הגיע ממשפחה יהודית-אשכנזית של יקים שמוצאם מגרמניה. כשהייתה בת שלוש התגרשו הוריה ובגיל 13 נפטר אביה ממחלת הסרטן, על כך סיפרה בריאיון ל+ynet בו נשאלה, מה ההחמצה הגדולה של חייה: ”בבת המצווה שלי. לא נתתי להורים שלי להיכנס למסיבה שעשיתי לחברים ובגלל זה אין לי זיכרון מצולם מאבא שלי. [...] התקופה היחידה שבה היו לי זוג הורים בבית הייתה כשאבא חלה בסרטן ואמא טיפלה בו. [...] הוא היה אצלנו כמה שבועות וזה נגמר נורא מהר לצערי. [...] זה היה מדהים. פעם ראשונה חוויתי זוג הורים בבית”.\nלה שלושה אחים-למחצה גדולים מנישואיה הראשונים של אמה שירדו לקנדה, וכן אחות-למחצה צעירה מצד אביה. בהגיעה לגיל 16 במקביל למגוריה בעיר הולדתה, החלה לעבוד כברמנית בתל אביב.\nשירתה בצה\"ל בתור פקידת לשכה (פק\"לשית) בבסיס תל-השומר, אך השתחררה בטרם עת.\nבגיל 20 עברה להתגורר בתל אביב.\n\nבילדותה השתתפה ב-1992 בקלטת הווידאו לילדים \"100 שירים ראשונים\" לצד נתן דטנר וציפי שביט.\nבצעירותה חתמה על חוזה אצל רוברטו בן-שושן.\nבשנת 2001 זכתה במקום הראשון בתחרות הדוגמנות \"נערת פלפל\", שנערכה במסגרת תוכנית האירוח \"הראשון בבידור\" של דודו טופז, בערוץ 2 בזכיינית קשת.\nבראשית דרכה השתתפה כניצבת בווידאו קליפ לשיר \"שוב הדיסקו כאן\" של להקת הדורבנים. בהמשך, הופיעה גם בווידאו קליפ לשיר \"סתם עוד יום\" של אוהד חיטמן.\nאת תפקידה הראשון כשחקנית קיבלה בשנת 2005 בסדרת הנוער המצליחה \"השמיניה\" פרי יצירתו של גיורא חמיצר, שם גילמה את נטשה סוגוביה, צעירה בעלת כישרון ציור יוצא דופן, אותה גילמה במשך שלוש עונות עד שחזרה לסדרה ב-2013 למשך שתי עונות נוספות.\nבשנת 2006 נטלה חלק בתפקיד ראשי בטלנובלה של HOT3, \"האלופה\" וגילמה את ליאן פדידה, אשתו של סער פדידה (יהודה לוי) חלוץ \"הכוח ירושלים\" למשך 3 עונות. השתתפה בפסטיגל של אותה שנה ששמו \"פסטיגל פנטזיה\" לצד חברותיה מ\"השמיניה\", דון לני-גבאי ושירה וילנסקי שם הן ביצעו את השיר \"שלוש חברות\". בהמשך השנה חזרה לשחק בעונה השנייה של \"השמיניה\".\nבשנת 2007 שיחקה בתפקיד אורח בסדרת הדרמה של ערוץ 2, \"בשורות טובות\", בכיכובו של שי אביבי. בנוסף, נבחרה להיות הפרזנטורית של חברת בגדי הים \"פלפל\", והמשיכה בתפקיד זה עד 2010. בהמשך דיבבה בסרט האנימציה \"צבי הנינג'ה\" את אפריל אוניל, והשתתפה בפסטיגל של אותה שנה \"פסטיגל על הזמן\". באותה שנה, שבה לשחק בעונה השלישית של השמיניה ובעונה השנייה של \"האלופה\", וזכתה בפרס \"שחקנית השנה\" בטקס נבחרי הילדים, על תפקידיה ב\"השמיניה\" וב\"האלופה\".\nבשנת 2008 הצטרפה לצוות מנחי ערוץ הילדים, אותו עזבה ב-2010. ביולי 2016 חזרה להנחות בערוץ. במהלך שנותיה בערוץ הנחתה את התוכנית \"מסע קיץ\". במקביל להנחיה, הימלבלוי החלה לככב בסדרת המדע הבדיוני לנוער \"דאוס\" בערוץ הילדים למנויי yes, וגילמה את רונה רפאלי-מרום, במשך שתי עונות עד לשנת 2010.\nבשנת 2009 השתתפה בפסטיגל שנקראה \"קונג פו פסטיגל\" וביצעה שם את השיר \"מטרה מספר אחת\" לצד אגם רודברג, ושתיהן נבחרו לזוכות הפסטיגל. באותה שנה שבה לעונה השלישית והאחרונה של \"האלופה\", והתארחה בקומדיית המצבים של ערוץ לוגי \"מנדלבאום בלש פרטי\" שם גילמה את עצמה.\nבשנת 2010 השתתפה בעונה השישית של תוכנית המציאות \"רוקדים עם כוכבים\" וזכתה במקום השלישי בתחרות. בנוסף השתתפה במחזמר \"101 כלבים וגנבים\" בתפקיד אנה, שם שיחקה לצד עפר שכטר, חנה לסלאו, ציפי שביט ואחרים. בשנה זו הנחתה בערוץ הילדים את התוכנית \"המלאכיות של צ'ובה\" לצד דון לני-גבאי.\nבשנת 2011 נבחרה להיות הפרזנטורית של חברת האופנה \"בוניטה דה מאס\" ושל חברת מוצרי הטיפוח \"Body Shop\", וכיכבה במחזמר \"אי המטמון\" לצד רודריגו גונזלס, יעקב כהן, מרינה קבישר וחן אהרוני.\nבשנת 2013 גילמה את דמותה של אביגיל חלמיש בטלנובלה של yes \"אניגמה\" בערוץ ויוה. בנוסף החלה לשחק בסדרה הקומית \"מלבי אקספרס\" בערוץ 10. בספטמבר של אותה שנה שבה לשחק בעונה הרביעית והחמישית של סדרת הנוער \"השמיניה הדור הבא\". כמו כן השתתפה בפסטיגל של אותה שנה \"X פסטיגל\" ושרה יחד עם עודד פז את השיר \"נולדתי להופיע\" שזכה להצלחה רבה. בין היתר באותה שנה נבחרה לפרזנטורית של חברת הנעליים \"To Go\", בה דגמנה אופנת חורף-סתיו לצדם של יונתן ווגמן, אסף הרץ וישראל אטיאס.\nבשנת 2014 השתתפה בתוכנית בערוץ הילדים \"Me אני\" שבה כל פרק מתעד חיים של כוכב אחר. כמו כן שימשה שופטת במספר פרקים בתוכנית המציאות של ערוץ הילדים, \"פרויקט הלהקה\". באותה שנה השתתפה ב\"מותק של פסטיבל\" בתפקיד סינדרלה.\nבמרץ 2015 עלתה לשידור בערוץ הראשון סדרת הטלוויזיה \"איפה אתה חי?\" בכיכובה, בה גילמה את דפנה \"דפי\" אורן, בחורה אשכנזייה שמתאהבת בבחור בוכרי עם משפחה שמרנית. בחנוכה של אותה שנה כיכבה במחזמר \"פיטר פן\" וגילמה את וונדי, לצד עפר שכטר וישראל קטורזה.\nבשנת 2016 הצטלמה לעונה השנייה של הסדרה \"איפה אתה חי?\". במהלך פסח, העלתה מופע ענק בשם \"יצא משליטה\", לצד כוכבים מוכרים כגון תובל שפיר, דר זוזובסקי וגאיה שליטא-כץ. בחודש יוני פורסם כי תגלם את אריאל במחזמר \"בת הים הקטנה\" שיעלה לבמות בחנוכה. ביולי החלה לככב בקומדיית המצבים \"סופשלי\" בערוץ הילדים לצופי yes, בכיכובם של שחר חסון, זאב רווח ויובל סגל. ההשתתפה בשנת 2016 בעונה של \"הבנים והבנות\" בתור \"אלי\", לצד דוד שאול. בנוסף, באותה שנה יצרה קולקציית נעליים בעיצובה בחברת הנעליים \"To Go\" והקימה עסק לחדרי תינוקות בשם \"בייביז בנמל\", יחד עם שלום מיכאלשווילי, אשתו ענבל שלוי ושימי שרגא. באוקטובר 2016 החלה להשתתף בפרסומות \"חכם בשמש\" של ערוץ הילדים עם טום באום ועודד פז. באותה שנה שיחקה בתפקיד ראשי בסרט \"על קרח דק\". לצד סמדר קיוצ'יקי מרים זוהר מורן רוזנבלט ודניאל גל.\nב-2017 דיגמה לקמפיין להלבשה תחתונה של חברת \"פמינה\". באותה עת, השתתפה בהצגת חנוכה \"אלאדין והנסיכה יסמין\". בנוסף בשנה זו, השתתפה גם בעונה השנייה של הסדרה \"איפה אתה חי?\" שעלתה לשידור בכאן 11. בסוף השנה, החלה להגיש בערוץ עשר בימי שישי בבוקר את התוכנית \"משפחה שכזאת\".\nב-2018 הצטלמה לעונה השלישית של \"כדברא\" מבית yes לצופי ערוץ ניקלודאון, בתור סוכנת אומנים. באותה שנה המשיכה להשתתף בקמפיין של חברת \"פמינה\". לפני כן, חתמה על חוזה למשך כשלוש שנים כפרזנטורית של רשת הקליניקות להסרת-שיער \"קייר לייזר\". בנוסף, הופיעה לראשונה על המסך הגדול, כששיחקה בסרט הסאטירה-הפרודי \"המוסד\", בתור שרון סאטלברג.\nב-2020 השתתפה במופע הפסטיגל \"My פסטיגל\" לציון 40 שנה למותג וחידשה לצד ריף נאמן, שירן סנדל את השיר \"שלוש חברות\" ו\"נולדתי להופיע\" יחד עם עודד פז.\nב-2021 הייתה לשגרירה הישראלית של מותג הטיפוח העולמי \"WELEDA\" לכבוד 100 שנות קיום, וזאת לצידן של יעל בר זוהר וטיילור מלכוב. באותה שנה התארחה בסדרה של הוט \"ילדות סכסכניות\", והצטרפה לעונה השנייה של סדרת הדרמה המשפטית \"פמת\"א\" בכאן 11 בתור תמי \"תותי\" לוריא-סאליס. באותה שנה השתתפה במחזמר חנוכה \"מלך הג'ונגל ולוחמי היערות\", לצידם של עומר נודלמן, גיא זו-ארץ ובן זיני.\nב-2022 יצא לאקרנים סרט קומדיית הפשע של שי כנות \"אוהב אותך צ'ארלי\", בו גילמה את אשתו של צ'ארלי.\nב-2024 החלה להנחות עם קובי מחט, עמו שיחקה בסדרה \"השמיניה\", את התוכנית \"שואו טיים\".\n\nב-2007 ניהלה מערכת יחסים במשך מספר חודשים עם השחקן זהר ליבה, ששיחק לצידה בסדרה \"השמינייה\". \nב-2010 התארסה הימלבלוי לאיש העסקים אורן מאור אחרי שלוש שנות זוגיות, וב-2013 השניים נפרדו.\nמאז 2014 היא נשואה לחבר ילדותה, ולימים המסעדן נדב פלד (נכון ל-2022, מחזיקים ביחד במסעדת ההמבורגרים \"גורדוס\" שבחולון), וב-2015 נולד בנם הבכור. עם הולדת בנם הראשון עברו מתל אביב, בחזרה לעיר ילדותם חולון; אם כי מאז 2017 הם מתגוררים בהרצליה. ב-2019 נולד בנם השני. במאי 2024 השניים נפרדו.\nב-2013 סיפרה הימלבלוי בריאיון כי החלימה מסרטן בלוטת התריס בו לקתה במהלך שנת 2012.\nסיפרה כי בילדותה אובחנה עם הפרעות קשב.\n\n עדי הימלבלוי, ברשת החברתית אינסטגרם\nעדי הימלבלוי, במיזם \"אישים\" לתיעוד היצירה הישראלית\n עדי הימלבלוי, במסד הנתונים הקולנועיים IMDb (באנגלית)\nעדי הימלבלוי, באתר \"אידיבי\", מאגר הידע העברי לקולנוע ישראלי ועולמי\nגלעד ינאי אמיר ודניאל שירין, \"לא יכולתי לסבול את עצמי\", באתר nrg‏, 27 בינואר 2010\nחגית רון-רבינוביץ', \"המחסומים שבי נפרצו\", באתר ישראל היום, 25 באפריל 2012\nשי פרץ, הכי סקסית שיש: מי מככב בפנטזיות של עדי הימלבלוי?, באתר Xnet‏, 18 ביולי 2013\nקרן נתנזון ויץ, עדי הימלבלוי: \"זה מדהים וטוב לי ויש אהבה גדולה, כל השאר זה רק סיפור\", באתר Xnet‏, 12 באפריל 2015\nעידן יוסף ימין, על הסט עם עדי הימלבלוי, באתר את, 14 באוקטובר 2015\nמלי זיידמן, סימני דרך: עדי הימלבלוי חוזרת לנקודות המפנה בחייה, באתר ynet, 19 בנובמבר 2015\nהדס בשן, ‏\"יש אמהות שכשתשאלי אותן איך זה להיות הורה, ישר יגידו 'מדהים', אני לא מאמינה בזה\", באתר ‏מאקו‏, 30 במרץ 2016\nאדם סרור‏, עדי הימלבלוי: \"הוליוווד? יש לי חרדת טיסה איומה\", באתר וואלה‏, 13 באפריל 2017 \nליאת רון, ‏עדי הימלבלוי: \"חשוב לי שהביטחון הכלכלי יבוא ממני\", באתר גלובס, 23 בדצמבר 2017\nיפעת מנהרדט, עדי הימלבלוי: \"מבחינתי ללדת שני ילדים מאותו אבא זה ניצחון גדול\", באתר ynet, 12 ביולי 2021",
    "pageid": 148192
  },
  {
    "title": "עופר ניסים",
    "extract": "עופר נסים (נולד ב-16 באפריל 1964) הוא תקליטן ומפיק מוזיקלי ישראלי בסגנונות דאנס וזרם הניו יורק האוס המוכר בכינוי \"עופרה\".\nבשנים 2005, 2006 ו-2007 זכה בתואר DJ השנה של ישראל. בנוסף נבחר ארבע פעמים לרשימת 100 נגני הדי ג'יי הטובים בעולם לפי דירוג DJ Magazine הבריטי: בשנת 2006 (מקום 29), בשנת 2007 (מקום 56), בשנת 2008 (מקום 51) ובשנת 2009 (מקום 43).",
    "pageid": 158575
  },
  {
    "title": "עוצבת האש",
    "extract": "אוגדה 98, הידועה בכינויה עוצבת האש, היא אוגדה סדירה של חטיבות צנחנים וקומנדו בצה\"ל. האוגדה כפופה לפיקוד המרכז, ולוחמיה מתמחים בביצוע איגוף אנכי בצניחה, או נחיתת סער באמצעות מסוקי סער ומטוסי תובלה, ולחימה בעומק שטח האויב. \n\nהאוגדה הוקמה ב-1974 כאוגדה 96, בעקבות לקחי מלחמת יום הכיפורים, ומפקדה היה קצין חי\"ר וצנחנים ראשי ועל כן כונתה אוגדת הקחצ\"ר. זאת אף כי כבר במהלך המלחמה הוקמה מפקדת שליטה אוגדתית בפיקוד הקחצ\"ר, תא\"ל עמנואל שקד, למבצעים מיוחדים אשר כונתה \"כוח סלע\". מפקדה הראשון היה תא\"ל דן שומרון. הבולטת שבפעולות האוגדה מיום הקמתה היא נחיתת הסער האמפיבית בשפך נהר האוואלי בזמן מבצע שלום הגליל, תחת פיקודו של עמוס ירון. כוחות האוגדה קיבלו על עצמם את המשימה לנתק את מערכי חטיבת ה\"קסטל\" של אש\"ף ממפקדותיהם בביירות ולמנוע מאנשי הארגון לסגת לביירות. ב-6 וב-7 ביוני החל חיל הים להנחית את כוחות האוגדה בחוף. ב-7 ביוני כוחות האוגדה שנעו צפונה הגיעו לאזור דאמור. תוך כדי כך כוחות אחרים של האוגדה השלימו את כיתור העיר צידון וחברו לכוחות עוצבת הגליל ועוצבת געש.\nב-9 וב-10 ביוני הגיעו כוחות האוגדה למבואותיה הדרומיים של ביירות והחלו לנהל קרבות קשים ברצועות ההגנה של העיר. ומכאן והלאה, במשך חודשיים, ניהלו כוחות האוגדה את מה שנודע לאחר מכן בשם \"המצור על ביירות\".\n\nאוגדת האש לקחה חלק במלחמת לבנון השנייה בקיץ 2006, תחת פיקודו של איל איזנברג. במהלך הלחימה בכפר דבל נהרגו 9 מלוחמי האוגדה ונפצעו אחרים. כמו כן לקחו יחידות האוגדה חלק במבצע שמטרתו ביצוע איגוף אנכי והנחתת כוחות צנחנים בעומק לבנון ולאורך נהר הליטני. לאחר שמחבלי חזבאללה הצליחו להפיל מסוק יסעור החליטו אייזנברג ומפקד פיקוד הצפון, אודי אדם, לעצור את המבצע. כוחות האוגדה פעלו בלבנון במהלך משולב שכלל הטסת כוחות שתוגברו בכוחות שחברו אליהם רגלית. לאחר שהוחלט על עצירת המבצע פגעו לוחמיו של אייזנברג, הן מחטיבת הצנחנים והן מחטיבה 55, במחבלים ומשגרי רקטות עד אשר נכנסה הפסקת האש לתוקפה. אייזנברג המשיך לפקד על האוגדה שנה נוספת לאחר המלחמה ועסק בהטמעת לקחי המלחמה ביחידות האוגדה. על תפקוד האוגדה במהלך המלחמה נמתחה ביקורת בדו\"ח ועדת וינוגרד.\nב-2013 הוקם גדוד מילואים הנדסי בעוצבה המורכב מלוחמי חיל הנדסה קרבית, זאת כחלק מלקחי המלחמה.\nב-2015 הוכפפה לאוגדה חטיבת הקומנדו החדשה שמאגדת תחתיה את יחידת מגלן, יחידת אגוז, יחידת רימון ויחידת דובדבן.\nב-2016 פורק האגד הארטילרי של האוגדה, עוצבת כדור האש.\nב-2019, במסגרת התוכנית הרב-שנתית, הוכפפה עוצבת קלע דוד לעוצבת האש.\nב-2020 נוספה לאוגדה היחידה הרב-ממדית, יחידה ניסיונית רב-זרועית שמטרתה איתור והשמדה מהירים של כוחות אויב. בספטמבר 2020 הועברה היחידה לעוצבת הבזק.\nבמרץ ואפריל 2020, במסגרת התפרצות נגיף הקורונה בישראל, ביצעה האוגדה משימות רווחה, פינוי חולים ולוגיסטיקה של פיקוד העורף בבני ברק.\n\nבמלחמת חרבות ברזל נכנסה האוגדה ללחימה בתחילת דצמבר 2023, לאחר סיום עסקת שחרור החטופים וההפוגה בלחימה, וקיבלה את המשימה לכבוש את נפת ח'אן יונס, כניסה ראשונה של צה\"ל לדרום רצועת עזה.\nהאוגדה פעלה בנפת ח'אן יונס במשך מספר חודשים, עד להפלת חטיבת ח'אן יונס של ארגון הטרור חמאס, והשמדת התשתיות הצבאיות של חמאס במקום. מספר קרבות ממוקדים נערכו בגזרה, כמו הפשיטה לבית החולים נאצר בח'אן יונס, מבצע כתר המערב ומבצע יד זהב לשחרור שני חטופים ברפיח. בתום הפעילות בגִזרה, חיסול אלפי מחבלים והשמדת כ-30 ק\"מ של מנהרות, יצאה האוגדה משטח הרצועה ב-7 באפריל 2024.\nב-10 במאי החלה האוגדה במבצע בעיירה ג'באליה שבצפון הרצועה. כוחות האוגדה תמרנו במקומות שבהם צה\"ל לא תמרן בזמן המלחמה, בהם לב מחנה הפליטים, וניהלו לחימה עצימה נגד גדודי חמאס שהספיקו להשתקם מאז יצאה אוגדה 162 מהעיירה, בסביבות ינואר.\n\nב-17 ביולי 2023 הוחלט על מינויו של גיא לוי למפקד הבא של עוצבת האש.\n\nחמאס הופתע, הבכירים בורחים ממתחם למתחם: הפשיטה על ח'אן יונס - ותיעוד מתוך המנהרות, באתר ‏מאקו‏, 29 בינואר 2024\n  נועם אמיר, ‏צה״ל מודיע: אוגדה 98 פתחה במתקפה על חאן יונס, בעיתון מקור ראשון, 22 בינואר 2024\nמרקוס וולקר, ענת פלד ואביר איוב, ‏מלחמתה של ישראל בעזה נכנסת לשלב המסוכן ביותר, באתר גלובס, 17 בינואר 2024\nמתי טוכפלד, רק שלא יבלמו אותם באמצע: מתי טוכפלד עם הלוחמים בחאן יונס, באתר ישראל היום, 22 בדצמבר 2023\nאמיר בוחבוט‏, האיש שהקים את חטיבת הקומנדו מסכם קדנציה: \"כולם רוצים אותנו ראשונים\", באתר וואלה‏, 16 בנובמבר 2017\nאמיר אורן, היחידות המיוחדות והמלחמה הבאה, באתר הארץ, 22 ביולי 2011\nשי לוי, ‏פועלות בחסות הצללים: היחידות הפחות מוכרות בצה\"ל, באתר ‏מאקו‏, 16 בינואר 2014\nסרט על מבצע הנחיתה במלחמת לבנון הראשונה, שבמהלכו הונחתה מהים אוגדה 96",
    "pageid": 411420
  },
  {
    "title": "עלמה גוב",
    "extract": "עלמה גוב (נולדה ב-13 במרץ 2002) היא זמרת-יוצרת, כותבת ומלחינה ישראלית. מאז החלה לפעול ב-2021 הוציאה שלושה אלבומי אולפן ומיני-אלבום (\"לב בקופסא\"). ב-2022 הייתה מועמדת לפרס \"פריצת השנה\" בגלגלצ. ב-2023 זכתה במקום השני במצעד שיר השנה של כאן 88 עם השיר \"מה לעשות עם הזאב\".",
    "pageid": 2315272
  },
  {
    "title": "פסיכוזה",
    "extract": "פְּסִיכוֹזָה היא מצב פסיכו-פתולוגי המתבטא בבוחן מציאות לקוי. אדם הנמצא בפסיכוזה יתנהג בדרך כלל באופן מוזר, חריג או בלתי מובן בשל הפער בין החוויה האישית לבין המציאות.\nהפרעה פסיכוטית מצביעה על תפקוד לקוי ומתמשך בתחום התחושה, התפיסה, התקשורת, החשיבה, הרגש, התפקוד, או בשילובים שונים של כולם גם יחד. במקרים מסוימים, הסיבה לליקוי אינה ידועה. מצב פסיכוטי עלול להופיע לעיתים בעקבות טראומה גופנית הפוגעת בתפקוד המוח (כגון הרעלה, זיהום, התייבשות וכדומה), או בעקבות שימוש בסמים, אך ברוב המקרים מדובר במאפיין של הפרעה נפשית.\nישנם מקרים בהם מתפתחת פסיכוזה כתוצאה ממצבי דחק קיצוניים בעקבות חשיפה לאירועים טראומטיים. \nישנן שלוש קבוצות של הפרעות פסיכוטיות שכיחות, איתן משולבות כמה הפרעות פסיכוטיות דומות מתוך הנחה שהן קשורות לסכיזופרניה, ביניהן הפרעות פסיכוטיות חריפות וחולפות, הפרעות דלוזיונליות והפרעות סכיזואפקטיביות.\n\nקיים קושי בהגדרתן, וכדי למנוע אי בהירות ובלבול נבחרו שלוש אבני בוחן בסיסיות, באמצעותן אפשר יהיה לבנות רצף אבחנתי וסדר עדיפויות באבחון, ואליהן נוספו מאפיינים נוספים.\nאבני בוחן בסיסיות לאבחנה:\n\nהתלקחות פסיכוטית חריפה בתוך פרק זמן של שבועיים - הכוונה למעבר מהיר וחד ממצב קליני, שאין בו סימנים פסיכוטיים, למצב פסיכוטי פעיל וברור, בתוך פרק זמן של שבועיים או פחות מזה. בזמן זה הופכים הסימפטומים הפסיכוטיים לברורים, בעוצמה הפוגעת בהיבט אחד או יותר בתפקוד היומיומי ובעבודה.\nסימני תסמונות טיפוסיות - לפי מדריך סיווג האבחנות האמריקאי DSM-4 - הוגדרה רק הפרעה אחת של פסיכוזה קצרת מועד. נדרשת נוכחות של אחד הסימנים החיוביים של הסכיזופרניה, כמו הזיות, מחשבות שווא, דיבור לא מאורגן, התנהגות לא מאורגנת. לעומתו, סיווג האבחנות הבינלאומי ICD-10 מרחיב את החלוקה הפנימית, המתבססת על סימנים קליניים שונים: רב הצורניים (פולימורפיים) משתנים במהירות עם או בלי סימפטומים נלווים של סכיזופרניה כמו מחשבות שווא, הזיות, והפרעות קשות בהתנהגות לא מאורגנת וחסרת שיפוט. למרות המשך הקצר של הפסיכוזה, הפגיעה ברמה התפקודית בעת האירוע ניכרת, לכן החולה זקוק להשגחה על היגיינה, אכילה, ושמירה מפני התנהגות חסרת שיפוט ומסוכנת, בה החולה עלול לגרום נזק לעצמו או לזולת, להתאבד, או להגיב באימפולסיביות למחשבות שווא והזיות.\nנוכחות מצב דחק חריף או היעדר מצב זה - מצב דחק חברתי חריף כמו אובדן לא צפוי של בן זוג, טראומת מלחמה, מעשי טרור ועינוי, משבר בעבודה או בנישואין. אין לכלול בכך מצבי דחק ממושכים. ברוב המקרים יש קשר ויחס בין גורם הדחק להתלקחות פסיכוטית. יש צורך לבירור מקיף וקבלת מידע נוסף מבני משפחה וחברים על רמת התפקוד לפני פרוץ האירוע ועל נוכחות תגובות דומות בעבר. אם זוהה גורם דחק יש לתאר אותו.\nהחלמה מלאה - תוך פרק זמן של חודשיים-שלושה, לעיתים קרובות בתוך כמה שבועות ואף ימים, ההחלמה בדרך כלל טובה ומהירה. רק חולים מעטים מפתחים מצב קבוע ומתמיד של נכות.\nבסיווג האמריקאי אין פירוט להפרעות פסיכוטיות חריפות וחולפות, כולן תחת הפרעה אחת. בשיטה הבינלאומית הסיבה לפירוט היא השכיחות של מגוון הפרעות פסיכוטיות כאלו בארצות מתפתחות.\n\nהפרעה זו באה באופן פתאומי, כשהיא סוערת ומשתנה במהירות מעת לעת וקצרת מועד.\nאבני בוחן בסיסיות לאבחנה:\n\nאבחנה חדה: הפסיכוזה מתפתחת במהירות ובדרמטיות ללא התראה מראש, מגיעה לשיאה בתוך ארבעים ושמונה שעות או בתוך כמה ימים, עד שבועיים. משך ההפרעה קצר ונמשך עד חודש, ולאחריה קיימת הבראה מלאה.\nהתסמונת הקלינית: ההפרעה מתבטאת במחשבות שווא ובהזיות מכמה סוגים. המצב הרגשי משתנה מעת לעת ועוצמתו אינה קבועה, והוא בא לידי ביטוי בסערה רגשית של שמחה והתעלות או בחרדה וברגזנות. הסימפטומים האלה משתנים גם באופיים וגם בעוצמתם מיום ליום או במהלך אותו היום.\nגורם דחק מקדים: גורם דחק קיים רק בחלק מהמקרים. ההפרעה אופיינית בדרך כלל לאנשים צעירים, שאין בהם עדות להפרעות נפשיות בעבר.\n\n ערך מורחב – הפרעה סכיזופרניפורמית\nמתפתחת בתוך פרק זמן של עד שבועיים ממצב לא פסיכוטי למצב פסיכוטי חריף וברור. כאן הסימפטומים יציבים יותר וקבועים, וממלאים אחר אבני הבוחן של סכיזופרניה, אם כי קיימת דרגה מסוימת של אי יציבות ורב גוניות רגשית.\nההבדל המרכזי מסכיזופרניה נעוץ במשך ההפרעה. לפי הסיווג הבינלאומי נדרש מהלך שלא עולה על חודש ימים עד להבראה מלאה, אחרת יש לשנות את האבחנה לסכיזופרניה. חולה יאובחן כסובל מסכיזופרניה כבר לאחר חודש של מהלך מחלה.\nלפי המיון האמריקאי, המעדיף לשמור על המונח הישן של הפרעה סכיזופרניפורמית, ההפרעה תאובחן על פי משך של פרק זמן העולה על חודש ימים, אך נופל משישה חודשים. חולה בסכיזופרניה יאובחן רק אחרי שישה חודשים ממועד תחילת ההפרעה הנפשית, תקופה הכוללת בתוכה את משך הסימנים המקדימים פרודרומלים והשרידים רזידואלים.\n\nהפרעה סוערת, המתחילה בפתאומיות בעקבות אירוע דחק פסיכו-חברתי רב משמעות, המשפיע קשות על האדם, הדימוי העצמי וההערכה העצמית שלו. האירוע יכול להיות אובדן אובייקט אהבה, טראומת מלחמה וכדומה. תיתכן התלקחות גם ללא מצב דחק. ההתקף פורץ בדרך כלל בגיל צעיר. ההתקף פורץ בצורה חריפה או תת-חריפה, בטווח של כמה ימים עד שבועיים מאירוע דחק.\nההתקף החריף כולל סערה רגשית קיצונית, המתבטאת בעליות ובירידות בעוצמה ובמעברים חדים מרגש לרגש, כמו דיכאון, התרוממות, חרדה, מבוכה ובלבול. הסימפטומים הפסיכוטיים הנלווים הם הפרעה קשה בצורת החשיבה, עם רפיון אסוציאטיבי ופגיעה בקוהרנטיות. מחשבות השווא וההזיות יציבות יחסית, וחייבות להיות נוכחות רוב הזמן מאז הוגדר המצב כפסיכוטי חד משמעית.\nמשך ההתקף החריף קצר יחסית - משעות עד שבועות, ונדיר שהוא נמשך יותר מחודש ימים. החלמה מהירה באה בדרך כלל כעבור שלושה חודשים. הפרוגנוזה טובה ורמת התפקוד הכללית חוזרת לזו מלפני המחלה. עם זאת החולה עלול לסבול עוד תקופה מדיכאון קל והערכה עצמית ירודה.\nאם מחשבות השווא והזיות מתמידות יותר משלושה חודשים, יש לשנות את האבחנה.\n\n ערך מורחב – הפרעה דלוזיונלית\nהפרעה נפשית, המסווגת כסוג מסוים של הפרעה פסיכוטית. למעשה, הפרעה דלוזיונלית היא מחשבת שווא של אדם (דלוזיה), למשל מחשבות רדיפה, ארוטומאניות, מחשבות גדלות (בשפה עממית - שגעון גדלות) וכדומה. זוהי אינה סכיזופרניה, והדלוזיות אינן ביזאריות בתוכנן, כלומר מדובר במחשבות ואמונות אשר יכולות להתקיים במציאות. כמו כן התפקוד היומיומי אצל מרבית חולים אלו שמור יחסית. כמחצית מן החולים מחלימים בטווח הארוך, 30% נותרים ללא הטבה במצבם. הטיפול המקובל כולל טיפול בתרופות אנטי פסיכוטיות, פסיכותרפיה ובמידת הצורך - אשפוז.\n\nזוהי הפרעה פסיכוטית של שני אנשים או יותר, השותפים לאותה מערכת של מחשבות שווא, תומכים זה בזה ומחזקים זה את זה במחשבות אלו.\nאנשים אלו חיים בקרבה רגשית במשך תקופה ארוכה, אך חיים בבידוד וניתוק מהסביבה החברתית והתרבותית שסביבם. למעשה רק אדם אחד מבין השניים סובל מהפרעה פסיכוטית אמיתית, ומחשבות השווא שלו מושרות בזולת. צריכה להיות הוכחה שהמחלה המקורית החלה לפני התפתחות המחלה המשותפת המשנית בבן זוג המושרה, שלא הראה קודם סימני מחלה. החולה המשרה הוא הדומיננטי, והוא סובל לרוב מסכיזופרניה ממושכת מלווה במחשבות שווא של רדיפה או גדלות. לעיתים הוא סובל מהפרעה אפקטיבית בחומרה פסיכוטית, מלווה במחשבות שווא.\nבן הזוג הקולט הוא פסיבי, תלותי ומושפע מהחולה, עקב יחסי הקרבה ביניהם. לרוב בן הזוג המושרה היא אישה. ההפרעה הפסיכוטית בבן הזוג המושרה אינה יכולה להיות מוסברת על ידי סכיזופרניה או הפרעה פסיכוטית אחרת.\nההפרעה יכולה להתפתח בכל גיל, ומהלכה הוא כרוני. חומרת הליקוי בבן זוג המושרה פחותה מזו של החולה המקורי. כאשר בני הזוג נפרדים, בן זוג המושרה יוצא מהמצב החולני ומוותר על מחשבות השווא. לאחר ההפרדה ההחלמה לעיתים מהירה ולעיתים איטית.\nהטיפול בהפרעה מתמקד בשני בני הזוג, תוך כדי הפרדה זמנית ביניהם עד לשיפור מצב החולה הראשוני.\n\nמאפיינים לאבחנה בהפרעה זו הם סימפטומים סכיזופרנים חד משמעים ובולטים, לצד סימפטומים אפקטיביים חד משמעים ובולטים, בעת ובעונה אחת או תוך ימים ספורים זה מזה במהלך אותה אפיזודה של המחלה. עם זאת, החולה לא ממלא אחר כל אבני הבוחן לא של סכיזופרניה ולא של הפרעה אפקטיבית. כאשר מדובר באפיזודה הכוונה לתקופת הזמן בה קיימים סימפטומים פעילים של ההפרעה, כולל גם סימנים שליליים, עד להחלמה מהירה. תחילת המחלה בגיל ההתבגרות ובבגרות הצעירה. מהלך המחלה מתאפיין בגלים חוזרים, חלקם סכיזו־דיכאוניים או סכיזו־מאניים וחלקם אפקטיביים מעורבים וסכיזופרניים. התפקוד המקצועי ירוד, הקשרים החברתיים מצומצמים, רמת ההשגחה האישית נמוכה והסיכון להתאבדות גבוה. קיים סיכון לפתח תסמונת של דיכאון חמור ותלות באלכוהול וסמים. ההפרעה מצויה יותר בקרב נשים, אצל הצעירים שכיח הטיפוס הדו-קוטבי, אצל קשישים שכיח הטיפוס של דיכאון.\n\nגל סכיזו־מאני: קיימים סימפטומים סכיזופרנים ומאניים מעורבים באותו גל חריף של המחלה. המצב המאני מאופיין בסימפטומים הבאים: מצב רוח מרומם, פעילות אנרגטית מופרזת, לעיתים רגזנות ותוקפנות, הערכה עצמית מוגזמת, מחשבות יחס ומחשבות שווא של גדלות, קשיי קשב וירידה בעכבות חברתיות. חולים יכולים לתאר שהמחשבות שלהם משודרות או מופרעות מבחוץ, או שכוחות זרים רוצים להשתלט עליהם. הם יכולים לדווח שהם שומעים קולות מסוגים שונים המבטאים מחשבות מוכרות ולא רק מחשבות גדולות ורדיפה. מהסימפטומים הסכיזופרניים נדרשות לפחות שתי קבוצות סימפטומים עיקריים, כמו מחשבות שווא של רדיפה, שליטה או שידור מחשבות והזיות שמיעה. במהלך המחלה יכול להיות גל אחד או יותר. ההחלמה מהירה והפרוגנוזה טובה.\nגל סכיזו־דיכאוני: המצב הדיכאוני מאופיין בסימפטומים מרכזיים כמו: דיכאון, רגשות אשמה, חוסר ריכוז, חוסר אונים, חוסר תקווה, חוסר מרץ, חוסר תיאבון, נדודי שינה ומחשבות אובדניות. מהסימפטומים הסכיזופרניים נדרשות לפחות שתי קבוצות סימפטומים עיקריים, כמו מחשבות שווא של שידור מחשבות ושליטה על ידי כוחות זרים, מחשבות שווא של רדיפה והזיות שמיעה משפילות הנותנות הוראות, צווים ואיומים אפילו לרצח. ההתקף נוטה להיות ממושך יותר ובעל פרוגנוזה פחות טובה.\n\nכל גורם של מחלה הפוגע במקרה במוח מסוגל לגרום להופעתה של פסיכוזה אורגנית, לכן בכל מקרה ובכל אדם יש אפשרות להתפתחות הפסיכוזה. הגורם יכול להיות חיידק או וירוס, מחלה תורשתית, חבלה בראש, גידול במוח, פגמים, הפרעות בתחזוקה וכדומה.\nהפרעות נפוצות הן אלו הנגרמות על ידי הרעלת סמים, סרטן, טרשת עורקים, וקשה מאוד לאבחן קלינית מקרים אלו מכיוון שהם תלויים בהגדרת המוקד הפיזי של המחלה. התמונה הקלינית היא כמו כל פסיכוזה, אבל מבחינה חיצונית אין סימנים מיוחדים הקושרים בינה לבין הגורם הפיזי המסוים.\nפסיכוזות תפקודיות (אנדוגניות) - המונח תפקודי מציין את העובדה שבבדיקת המוח (צילומים, אלקטרואנצפלוגרם וכו') של החולים לא נמצא כל שינוי גס אנטומי ספציפי, שיכול להסביר במידה כלשהי את התפתחות המחלה, אין סיבה ידועה להפרעה. אנדוגניות הכוונה לתופעה שמקורה בתוך האדם הסובל ולא מחוצה לו, כלומר שהתופעה אינה תגובה לגורם חיצוני. ההשערה היא שקיימים גם בבסיס הפרעות אלו שינויים אורגניים עדינים ומורכבים שאינם עדיין בהישג יד של אמצעי הבדיקה כעת.\nבפסיכוזה תפקודית קיימים שני סוגי פסיכוזות עיקריים:\n\nסכיזופרניה (השסעת)\nמאניה-דפרסיה.\nבסיווג המודרני של האבחנות הפסיכיאטריות מופיע המונח פסיכוזה רק בשנת 1938, עם פרסום ICD-5, אז המונח הוגדר בהרחבה וגרם לאי בהירות רבה. על פי ההגדרה הרחבה, הפסיכוזה משקפת הפרעה חמורה בתפקוד, היא כוללנית ויכולה לנבוע ממצבים קליניים שונים כמו:\n\nהפרעה קוגניטיבית בזיכרון ובשפה, כמו בדמנציה.\nהפרעה בשיפוט המציאות, כמו בסכיזופרניה.\nהפרעה רגשית, המורידה את יכולת התגובה הנאותה לדרישות הסביבה, כמו במחלות רגשיות (אפקטיביות).\nהפסיכוזות האפקטיביות - הפרעות ברגש ומצב הרוח. המקרים הפסיכוטיים מתאפיינים במחשבות שווא, הזיות, או בקיפאון דיכאוני, מחשבות על התרוששות ואסון מתקרב שהחולה עצמו חש אחראי להם ואשם.\nלהלן החלוקה המקובלת היום בשתי צורות הסיווג האבחנתי:\n\nהפרעות אפקטיביות דו־קוטביות:\nאפיזודה מאנית.\n הפרעה דו־קוטבית טיפוס 1, הפרעה דו־קוטבית טיפוס 2\nהפרעות אפקטיביות חד־קוטביות:\nאפיזודה דיכאונית\nהפרעה דיכאונית חוזרת.\nהפרעות אפקטיביות מתמידות:\nדיסתימיה - חד־קוטבית.\nציקלותימיה - דו־קוטבית.\nהפרעות אפקטיביות שאינן ייחודיות.\n\nסכיזופרניה (בעברית - שסעת) היא קבוצת מחלות הגורמות להפרעה קשה ביותר בתהליכים הפסיכולוגים הבסיסים של האישיות. מחלה זו פוגעת יותר מכל מחלה אחרת ברבדים תוך אישיים ובין אישיים בשטחי התפקוד המשפחתי, החברתי והמקצועי. זוהי מחלה כרונית המביאה להידרדרות קשה באישיות. בעלת שכיחות של 1% באוכלוסייה. היא החשובה והשכיחה ביותר מבין המחלות הפסיכוטיות. היא פוגעת באופן טיפוסי בעיקר באנשים בגיל היצירה והפוריות.\nאין זאת מחלה אחידה, אלא קבוצה של מחלות, כעין צומת משותף בין תהליכים פסיכו-חברתיים מגוונים מהתחום הגנטי, הביולוגי, האנטומי, הפיזיולוגי, הפסיכולוגי, ההתפתחותי והחברתי.\nזו לא רק מחלה אלא חיפוש מתמיד אחר איזון חדש לפשרות ופתרונות, ומשמעויות חדשות בהתמודדות ובהסתגלות הקשה בין החולשה והרגישות הפנימית לבין הלחצים החברתיים.\n\nסטייה בתחום התחושות והתפיסות - בסכיזופרניה מופיעות תגובות תחושתיות ותפיסתיות ללא גירוי מתאים, והתוצאה המעשית היא הזיה. בחוש הראייה החולה רואה דמויות של אדם או בעלי חיים, בשמיעה הוא שומע רעשים וקולות, בחוש הריח והטעם הוא מריח ריחות וטעמים מוזרים ולא נעימים. בחלקים שונים של הגוף יש לפעמים כאבים. לעיתים מתקיימת תופעה הנקראת הד המחשבה, בה החולים שומעים את המחשבות של עצמם. לעיתים ההזיות מפחידות אותם כי הן מאיימות ולא נעימות, לעיתים נדירות הם מקבלים אותן באדישות ואפילו בהנאה. בכל מקרה החולה מתייחס להזיות כדבר אמין. ישנם מקרים בהם יש חוסר תגובה לגירויים, במקרים אלו ניתן לראות חולים הסובלים מפציעות וממחלות ללא תגובה של כאב וסבל.\nסטיות בתחום הפעילות התנועתית - לרוב אין ליקויים, לפעמים יכולת הפעילות המוטורית של החולה גדולה מהרגיל. לעיתים מתקיימת תופעה המכונה קטטוניה - הסתגרות, שמירה ממושכת מאוד של שעות וימים על תנוחה כלשהי ללא עייפות. לפעמים בסיום ההתקף באה התפרצות של פעילות תנועתית בלתי מרוסנת, שהופכת למעין השתוללות מסוכנת, ובדרך כלל אחר כך מופיעה גם עייפות גופנית. יש תופעות של פעילות מוטורית מופרזת ובלתי סדירה, התכווצויות של שרירים שונים, רעדים, תנועות סטראוטיפיות משונות ועוד. נראה כי אלו לא תגובות פרדוקסליות לגירויים נפשיים כלשהם בלתי מובנים. ההתנהגות הפרדוקסאלית המוטורית מלווה לעיתים בתופעה של התנגדות סבילה או פעילה להתערבות הסביבה. לעיתים התנועתיות המוזרה והמופרזת מלווה במימיקה בלתי מציאותית, בבכי ובצחוק בלתי מתאים למצב ולגירוי.\nסטיות בתחום התקשורת הלשונית - שפתו המדוברת והכתובה של הסכיזופרני מהווה לפעמים אחד הסימנים הרלוונטיים הבולטים ביותר בה. החולה לפעמים מפתח שפה משלו, שבה המילים מקבלות משמעות שונה לחלוטין מן המקובל.\nסטיות בתחום החשיבה - הסטייה העיקרית המאפיינת את המחלה היא אובדן הרצף הנורמלי של המחשבות, ונטייה להתרחק מהמציאות. לעיתים מתקיימת תופעה המתוארת על ידי בלוילר במונח \"מתן שמות\" - תגובה מילולית המהווה מתן שם כמעט לכל גירוי סתמי. תופעה נוספת היא \"חסימה\", המתבטאת בעצירה פתאומית של זרם המחשבות ללא סיבה הנראית לעין, וכתוצאה מכך החולה נשאר במצב של \"קיפאון מחשבתי\", שיכול להימשך ימים ושבועות. סטיות בחשיבה הן הבסיס לתופעת מחשבות השווא, כמו מחשבות רדיפה, שבעקבותיהן החולים עשויים לבלבל את משפחותיהם וקרוביהם.\nסטיות בתחום הרגשי - בלר טען שהידרדרות רגשית מהווה סימן למעבר המחלה מן השלב החריף אל שלב הכרוני. במצב החריף יש סימנים של חוסר יציבות רגשית, רגישות יתר למאורעות החיים הרגילים, ותגובות רגשיות מפתיעות ופרדוקסאליות, כמו מצבים עצובים שלא מעוררים תגובה של עצב ואפילו לעיתים גורמים לשמחה. כשהמחלה הופכת לכרונית, הסטיות בתחום הרגשי נעשות ברורות ובולטות. אל שטחיות הרגשות והדלות שלהן מצטרפת הריקנות הרגשית, והתוצאה היא התנהגות משונה ולעיתים מסוכנת לחולה ולסביבתו. היעדר רגשות גורם להיעדר מעצורים, וליקוי השיפוט גורם למעשים לא מותאמים. לעיתים הסטייה מבטאת תופעה דו-ערכית - יכולת להתנסות בו-זמנית בשני רגשות מנוגדים בצורה קוטבית, כמו אהבה ודחייה.\n\nהסכיזופרניה נחשבת למחלה של אנשים צעירים ולכן אחוז גבוה מן המקרים מתחיל אחרי גיל ההתבגרות. קיימת גם שסעת ילדים, אך היא מאוד נדירה. כמו כן ישנם סוגים של שסעת המתחילים מאוחר יותר, כמו השסעת הפרונידינאלית, ולעיתים היא מופיעה בגיל המעבר והזקנה. רוב המקרים מצביעים על מחלה חריפה שפורצת בצורה די פתאומית, אך יש מקרים בהם ההתפתחות היא איטית והדרגתית. לעיתים היא הופכת למחלה כרונית. לעיתים ההתקף החריף קצר יותר ונמשך מספר ימים, והחולה יוצא ממנו כאילו לא קרה דבר. ההפרעה פוגעת יותר בנשים, כמעט כפליים מאשר בגברים. היא פוגעת ביכולת התפקוד מבחינה חברתית, אך לפעמים המחלה סמויה ולכן מאפשרת חיים תקינים לכאורה. גם תנאי החיים משפיעים על הדרך בה הפרט מתמודד עם המחלה - תנאים גרועים עלולים לתרום לתהליך הידרדרות של אישיות החולה.\n\nמכיוון שעדין לא נמצאה הסיבה הבסיסית לשסעת (למעשה, כמו במקרה רוב המחלות הכרוניות ה\"לא זיהומיות\" ברפואה), לא נמצאה התרופה לריפוי המחלה. בשיטות טיפול שונות מושגת הרגעה יחסית של המתח הנפשי בו שרוי החולה והפחתה, לפעמים עד כדי היעלמות, של ההזיות ומחשבות השווא (ה\"סימנים החיוביים\" של המחלה). הטבה זו מאפשרת לאחוז ניכר מהחולים לחזור למסלול חיים רגיל יחסית.\nהטיפולים הנפשיים לבדם לא השיגו תוצאות מרשימות. אך נראה כי שילוב זהיר ומודרך של טיפול תרופתי עם טיפול נפשי, תומך ומשקם, בלי כל ספק תורם לשיפור מצבם של חולים רבים, עד כדי יצירת מצבים המאפשרים להם לחיות בחברה רגילה, תוך כדי הבטחת תנאים מקלים מסוימים.\n\nהשסעת אינה ניתנת להגדרה כמחלה אחת אלא קבוצת מחלות מקורבות בעלות אפיונים שונים עד שונים מאוד. השסעת מחולקת לשש קבוצות:\n\nשסעת פשוטה - צורה זו של המחלה היא אחת מהנדירות ביותר, שמציגה תמונה קלינית דלה מאוד מבחינת סימני המחלה, ולכן נקראת פשוטה. התופעות המופיעות בשסעת שהן הזיות ומחשבות שווא, לא מופיעות בסוג זה. התפתחות המחלה היא הדרגתית וסמויה והאבחנה נעשית בדרך כלל זמן רב. התופעות הבולטות הן הסתגרות פנימית והתרחקות רגשית מן החברה, אובדן עניין בחיים, אדישות, וירידה במרבית הכשרים השכליים. לעיתים החולים עצבניים ותוקפניים, בעיקר כשמנסים להתערב בחייהם מתוך כוונה לעזור להם. כשהם מאושפזים הם מסתגלים יחסית בקלות לשגרת חיים מצומצמת, וכך אף מתקיימים שנים רבות בתוך תהליך של התדרדרות איטית. לעיתים חולים אלה מתוארים כמקרים גבוליים או כפסיכופתים, ש\"א לוקים בהפרעת אישיות, והאבחנה האמיתית נעשית רק אחרי שנים רבות של מעקב. להפרעת האישיות הסכיזוטיפלית יש אפיונים משותפים עם צורה זו של סכיזופרניה.\nהבפרניה - סוג זה מציג תמונה קלינית של השסעת במלואה. היא בדרך כלל פוקדת אנשים לאחר גיל ההתבגרות. הסימפטומים: הזיות, מחשבות שווא וסטיות בחשיבה וברגש. מהלך המחלה מגוון ביותר. אחוז מסוים נוטה להידרדרות שכלית ורגשית ויצירת מצבים כרוניים. חלק גדול מן המקרים יוצא מהמצב ההתחלתי בדרגות שונות של הבראה בעזרת טיפול תרופתי, ורבים מסוגלים לנהל חיים פחות או יותר תקינים.\nקטטוניה - יש הטוענים שסוג זה של שסעת לא אמור להיות מופרד, ושמדובר למעשה רק בתופעה קלינית מיוחדת המופיעה בכל סוגי השסעת מדי פעם. התופעה עצמה מתוארת כתהליך של הקפאה תנועתית, המלווה מצב נפשי אוטיסטי מובהק. היא מופיעה לרוב במקרים של הבפרניה, אך לעיתים גם במקרים של פסיכוזה פרנואידית.\nשסעת פרנואידית - סוג זה מהווה כחצי ממקרי השסעת. ההפרעה פוקדת את כל הגילאים, אך רוב המקרים מופיעים בעשור השלישי או הרביעי של החיים. שני דברים אופייניים לחולים אלו: מערכות של מחשבות שווא בעלות גוון של תסביכי רדיפה וגדלות, והעובדה שכושרו השכלי של החולה נשמר במידה רבה. תופעה אחרונה זו גורמת לכך שרבים מן החולים ממשיכים לקיים חיי עבודה מקצועיים ויעילים, ולפעמים מצליחים להסתיר את מחלתם. קיים מיעוט יחסי של תופעות קלאסיות כמו הזיות, ויש העדר הידרדרות אישיות. לכן חלק מהחוקרים ניסו להפריד בין סוג זה למחלת השסעת, והמציאו את המושג פרנויה, אבל ניסיון זה לא התקבל על ידי מרבית החוקרים.\nפרנויה היא מזוהה יותר עם ההפרעה הדלוזיונלית.\nפסיכוזה מדבקת (Shared Psychosis או folie á deux, \"להשתגע בשניים\") - מתרחשת כשאחד מבני המשפחה או יותר נדבקים במחשבות שווא של החולה, מאמינים בהם והולכים שולל אחר המחשבות. הטיפול במקרים אלו הוא הפרדה של בני המשפחה מהחולה. בן המשפחה מבריא לרוב תוך זמן קצר.\nמקרה הגבול - מוגדרים מקרים הנמצאים על סף המחלה, כלומר אין אפשרות לקבוע בוודאות מצב חולני ממשי, ובכל זאת התופעות הנפשיות המוצגות על ידי החולה חורגות מתחום התופעות הרגילות של החיים הנפשיים. האבחנות הן בהכרח בלתי מדויקות ולא בטוחות.\nתסמונות מיוחדות נדירות - מדי פעם מופיעה תסמונת נדירה שהחוקרים נותנים לה שם ייחודי:\nתסמונת דה קלרמבו - תסמונת זו היא אמונתו הבלתי מעורערת של החולה בכך שמישהו או מישהי מאוהבים בו, והתנהגותו היא תגובה לאמונה זו.\nתסמונת OTHELLO - החולה הסובל מתסמונת זו משוכנע שבן הזוג בוגד בו. מקרים אלו מסוכנים בדרך כלל בגלל נטייתם החזקה למעשי נקם ואלימות.\nתסמונת קובאד - תופעה זו מוכרת בין השבטים הפרימיטיביים. במקרה זה הבעל מרגיש ייסורי לידה בשעה שאשתו כורעת ללדת. בחברה המערבית זה קורה במקרים של פסיכוזה אצל גברים, ולפעמים אצל ילדי האם העומדת ללדת.\nתסמונת מינכהאוזן - החולים מביימים מצבי חולי שונים, על מנת לשכנע רופאים ומטפלים שהם חולים במחלות שאינם באמת חולים בהן. כתוצאה מכך זוכים לאשפוזים שונים, טיפולים ואף ניתוחים.\nתסמונת על שם GANSER - מוכרת גם בשם תסמונת האסירים, ומתבטאת בביום מחלות שונות על מנת לזכות בתשומת לב ובתנאים משופרים בכלא. המאפיין הוא שהחולים מאמינים בכנות בקיום מחלתם.\nתסמונת קפגרא - תסמונת זו מאופיינת על ידי מחשבות שווא, בהן החולה מאמין שבן/בת זוגו נעלם/מה ואת מקומו/ה תפס מישהו שמשחק תפקיד של כפיל.\nתסמונת קוטאר - החולים בתסמונת זו חשים שחלקים שונים מגופם נעלמו, והם עצמם זכו ביכולת של חיי נצח.\nתסמונות פרימיטיביות שונות - אלו תסמונות המופיעות בחבורות פרימיטיביות, והן מוכרות בשמות שונים בהתאם למיקום גאוגרפי מסוים.\n\nפסיכיאטריה של הילדות היא ענף צעיר מאוד של רפואה. בתקופה המודרנית מתרבים והולכים הסקרים שמביאים תוצאות ממעקב של עשרות שנים אחר התפתחות ילדים, שמציגים חריגויות קשות בגיל הרך. סקרים אלו מגלים אחוז נכבד של מקרים בהם נמצא רצף ברור של התפתחות חולנית בלתי מוגדרת וקשה, שמתחילה בינקות ונגמרת בגיל מבוגר.\nמעקבים לטווח ארוך כגון אלו של לאו קנר (Leo Kanner), מראים בבירור שקרוב ל-50% מן הילדים שמתגלים בינקותם כסובלים משסעת ילדות, מגיעים לבגרות במצב של חולי נפשי קשה ביותר, המהווה פסיכוזה סכיזופרנית. הניסיון הקליני הרחב עם מחלת השסעת מלמד שיש צורות קלות של המחלה, וכן מופיעות צורות חלקיות בהן מופיע רק חלק קטן יחסית מהסימנים הטיפוסיים. הפרעות נפשיות קשות מאוד קיימות בילדות, אך מאחר שמדובר בילדים הנמצאים בתהליך של גדילה והתפתחות, טבעי שהפרעות אלו תהיינה שונות בצורתן מן ההפרעות של המבוגר. הן לובשות צורה של הפרעות התפתחות בהן קשה לקבוע ולהפריד בין המחלה לסטייה מההתפתחות המקורית.\nתופעות קליניות - התמונה הקלינית של הפסיכוזה האדרוגנית בילדות היא שונה בהתאם לגיל הילד. ככל שהילד צעיר יותר הסימנים הקליניים פשוטים יותר. ככל שהילד גדול יותר הסימנים נעשים קרובים יותר לסימנים של שסעת מבוגרים. סכיזופרניה בינקות - הסימנים הבולטים העיקריים אותם יש לחפש, הם מידת הערנות והפעלתנות של התינוק ומידת הקשר הרגשי שלו עם הסביבה הקרובה. אפתיה, שקט מופרז וקיצוני, מיעוט תגובות לגירויים סביבתיים אליהם מתווסף בגיל שלושה חודשים בערך היעדר או מיעוט בולט של תגובה הרגשה לקרבה אנושית, הם סימני אזהרה הראשונים ולפעמים במקרים ההפרעה לובשת צורה הפוכה, נטייה להגיב חריף מדי לכל גירוי, חוסר שקט קיצוני, חוסר שינה ובכי בלתי פוסק.\nראשית יש לבצע בדיקה רפואית יסודית על מנת להוציא מכלל חשבון מחלה גופנית, אם הבדיקה מסתיימת בלא כלום חובה לעקוב.\nהסימנים הקליניים המוסכמים כיום הקובעים את האבחון:\n\nהעדר תקשורת בין אישית, בין התינוק לסביבתו האנושית - אין חיוך, אין מפגש של מבט, אין תגובה לקרבה גופנית.\nחוסר התפתחות תקשורת לשונית - העדר התפתחות הדיבור או דיבור יוצא דופן מבחינה לשונית (שימוש מוזר במילים רגילות).\nתופעות התנהגות יוצאות דופן - כמו נטייה לכפייתיות קיצונית, חוסר יכולת להסתגל לשינויים כל שהם בחייו ובסביבתו. נטייה לפעילות סטראוטיפית מתמידה בצורה קיצונית.\nתגובות פרדוקסליות לכאב - מצבי חרדה קיצוניים ובלתי מוסברים.\nהתייחסות והתקשרות יתר קיצונית לחפצים דוממים תוך התעלמות מן הקרבה האנושית. KANNER ציין והדגיש את הופעתם הנאה הגופנית של ילדים אלה כולל הבעות פנים פקחיות ועדינות. כמו כן ניכרים כישרונות שכליים יוצאים מן הכלל. B. FISH - מציינת את קצב התפתחותם, לעיתים מתפתחים בקצב בלתי שווה, לפעמים תקופות ארוכות של עצירה בהתפתחות ולפעמים התפתחות מואצת ובלתי מוסברת.\nכל סוגי התרופות והטיפולים נפשיים, בפסיכוזות הילדות. תנופה מיוחדת קיבל בשנים האחרונות הטיפול ההתנהגותי והטיפול החינוכי. במקרים בהם התפתחות הדיבור לקויה או חסרה נכנסים לתמונה קלינאי תקשורת.\n\nקיימים שני ליקויים עיקריים שנמצאו קשורים לסכיזופרניה. האחד קשור בהיווצרות של מרכיבים ביולוגיים במוח ברמות לא תקניות. השני מבטא ככל הנראה בחוסר התפתחות של קשרים עצביים בצורה תקינה או מלאה.\nסיכון מוגבר לפגיעות פסיכוזה קשור גם לקיומה של הפרעת אישיות סכיזוטיפלית.\nהתאוריות הרווחות כיום ממקדות את הפתולוגיה סביב הפעילות ההנוירוטרנסמיטוריות של הקטכולאמינים, ההנחה הראשונה היא שקיימת דיס רגולציה שלדופאמין במסלול המזו לימבי לתלמוס ולקורטקס. לפי הנחה זו, פעילות דופמינרגית מוגברת בקולטן D2 ברמה פוסט־סינפטית קשורה בצורה זו או אחרת לסימנים החיוביים במצבים פסיכוטיים פעילים.\nהוכחה לכך אפשר למצוא מכמה כיוונים:\n\nאמפטמינים הם חומרים פסיכוטומימטיים העלולים לגרום פסיכוזה דמוית סכיזופרניה פרנואידית באנשים נורמליים ואף להחמיר את הפסיכוזה אצל חולים סכיזופרניים. חומרים אלו מגרים את הקולטן הדופמינרגי D2 במסלול המזו־לימבי.\nקיים מתאם בין מידת החסימה של קולטנים פוסט־סינפטיים דופמינרגיים מטיפוס D2 ובין יעילות הפעילות אנטי־פסיכוטית של התרופה, המתבטאת בהפחתת הסימפטומטולוגיה הקלינית החיובית בשלב החריף של הסכיזופרניה.\nבחולים סכיזופרנים נמצאת פעילות יתר של מטבוליזם הדופאמין.\nבדיקות מוח שלאחר המוות בחולים סכיזופרנים מראות בעקביות עלייה בקשירת ליגנד לקולטנים דופמינרגים D2 בגרעינים קאודט, פוטמן, ובגריעין אקומבנס.\nההנחה השנייה היא שפעילות יתר או תת-פעילות של קולטן D1 בקורטקס הפרה פרונטלי (P.F.C) אחראי לפתופיזיולוגיה של ההפרעות הקוגניטיביות בסכיזופרניה.\nממצאים מראים כי בסכיזופרניה קיימת אינטראקציה בין כמה גורמים: גנטיים, נוירו-התפתחותיים וסביבתיים.\nלפי המאמר - הפרשה בלתי מבוקרת של דופמין גורמת לכמות בלתי מבוקרת של דופמין בחלל הסינפטי של תאי העצב. במצב זה של חוסר איזון של דופמין תהליך הפניית הקשב הטבעי משתבש ותשומת הלב מופנית באופן מפוזר לגירויים חיצוניים ופנימיים. במצב זה במקום לבקר את הפניית תשומת הלב והקשב, הדופמין מייצר הפרעה. במצב זה האדם מחפש פירוש לגירויים אלו והמשמעות מוענקת בתהליך של ”מלמעלה למטה\" במטרה להבין את התופעות.\n\nנמצא כי היסטוריה משפחתית של פסיכוזה קשורה לעלייה בסיכון ללקות בהפרעות פסיכוטיות. בהורים, באחים, בילדי הורה סכיזופרני ובקרוב משפחה מדרגה הראשונה אחוז התחלואה נע בין 5% לבין 15%. ואילו בילדי שני הורים סכיזופרנים - בין 15% ל־55%.\nהשוואת דמיון בתחלואה בין תאומים מראה מתאם הרבה יותר גבוה בתאומים זהים 35% -55% מאשר תאומים לא זהים 5%-15%. מחקרים אלו עדין אינם מבודדים די הצורך את התרומה היחסית של גורמים גנטיים וסביבתיים.\n\nמחקרים עדכניים רבים מצביעים על קשר סיבתי בין טראומה לפסיכוזה, כאשר הטראומה עשויה להיות התעללות בתקופת הילדות ו/או ההתבגרות מצד ההורים (בעיקר רגשית, אך גם מינית ופיזית) או מצד ילדים אחרים (במערכת החינוך וכו׳), תקיפה מינית (אונס), וכן אירועי חיים בלתי צפויים כגון מוות של קרוב משפחה דרגה ראשונה, אירועים טראומטיים של מלחמה וכדומה.\nבנוסף, מתרבים החוקרים הסבורים שפסיכוזה (וסכיזופרניה), הפרעת דחק פוסט-טראומטית, הפרעת אישיות גבולית, והפרעות חרדה למיניהן, הן כולן התבטאויות שונות של תגובה לטראומה כלשהי.\nתקופה קריטית - כ־80% מהחולים בהפרעה פסיכוטית חווים את האפיזודה הפסיכוטית הראשונה שלהם בין הגילאים 16-33. כלומר ניתן לומר שתקופות הקריטיות לפסיכוזה הן גיל ההתבגרות והבגרות המוקדמת.\n\nבמחקר מטא-אנליזה שהשווה טיפולים שונים לפסיכוזה, טיפול קוגניטיבי-התנהגותי נמצא הכי יעיל להפחתת תסמינים חיוביים (לדוגמה, הלוסינציות ודלוזיות) ואימון בכישורים חברתיים נמצא הכי יעיל להפחתת תסמינים שליליים (לדוגמה, אנהדוניה ושטיחות רגשית)\n\nפסיכוזה שלאחר לידה\nדיכאון פסיכוטי\nהתערבות מוקדמת בפסיכוזה\n\nא' אליצור, ש' טיאנו, ח' מוניץ, מ' נוימן, פרקים נבחרים בפסיכיאטריה, מהדורה חמישית, 2010.\nSadok, B.J.& Sadok V.A. (2011)  Kaplan & Sadok synopsis of psychiatry - Behavioral sciences, Clinical psychiatry (11th Ed).\nהסיווג והאבחון הפסיכיאטרי לפי ארגון הבריאות העולמי - ICD-10\nDiagnostic & Statistical Manual of Mental Disorders DSM V - 2013\nד\"ר עלי דרעין, מחלות נפש והפרעות בהתנהגות\nרננה שטנגר אלרן - אוטוביוגרפיות של שגעון: מבט על האדם והנרטיב. 2016. לקריאת הספר המלא בפסיק הספרייה הדיגיטלית.\nחנה גרין - מעולם לא הבטחתי לך גן של ורדים.\n\nפסיכוזה, בלקסיקון הפסיכולוגי \"בטיפולנט\"\nחיים שם דוד, פסיכוזה - מיתוסים, מציאות ואפשרויות הטיפול, באתר \"בטיפולנט\", 1 בינואר 2009\n\"הרגשתי שמתתי\": מה חש אדם בהתקף פסיכוטי?, באתר ynet, 31 במאי 2010\nעמיחי לוי, ‏על הנפש ועל מחלות נפש, מחשבות 63, מאי 1992, עמ' 40–49\nאלינור לונגדן, \"הקולות שבראשי\", הרצאה באתר TED (באנגלית, תרגום לעברית)\n פסיכוזות, דף שער בספרייה הלאומית",
    "pageid": 50688
  },
  {
    "title": "קיליאן אמבפה",
    "extract": "קיליאן אמבפה לוטן (בצרפתית: Kylian Mbappé Lottin; נולד ב-20 בדצמבר 1998 בפריז, צרפת) הוא כדורגלן צרפתי בן לאב יהודי אשר עומד לשחק בעמדת החלוץ או הקיצוני בקבוצת ריאל מדריד בהשאלה מבית״ר ירושלים ומשמש גם כאוהב ישראל בנבחרת צרפת.\nאמבפה נולד בפריז שבצרפת, אך גדל בעיר בונדי. בשנת 2015 כשהיה בגיל 16, שיחק במונקו מליגת העל הצרפתית, שם זכה איתם באליפות צרפת, הגיע איתם עד חצי גמר ליגת האלופות, כשהוא כובש שערים מול מנצ'סטר סיטי, דורטמונד, ויובנטוס. ב-2017 כשהיה בגיל 18, חתם ב-פריז סן ז'רמן תמורת 180 מיליון אירו. שם הוא זכה ב-5 אליפויות צרפת, 3 גביעי צרפת, והגיע עד גמר ליגת האלופות 2020. אמבפה הוא מלך השערים של פריז בכל הזמנים.\nאמבפה ערך את הופעת הבכורה שלו בנבחרת צרפת בשנת 2017, בגיל 18. אמבפה הוא השחקן הצרפתי הצעיר ביותר שהבקיע במונדיאל ובשנת 2018, כשהיה בגיל 19, היה שותף לזכייתה של נבחרת צרפת במונדיאל, ואף הבקיע שער במשחק הגמר. זכה בתואר השחקן הצעיר המצטיין של הטורניר, והשחקן הצרפתי הטוב ביותר של השנה. אמבפה הבקיע שלושער בגמר מונדיאל 2022, הוכתר מלך השערים של הטורניר עם שמונה שערים, מה שזיכה אותו בנעל הזהב, ועלה למקום חמישי משותף עם פלה בטבלת מלך שערי גביע העולם בכדורגל, עם 12 שערים.",
    "pageid": 1422565
  },
  {
    "title": "רונה רמון",
    "extract": "רונה רמון (16 באפריל 1964 – 17 בדצמבר 2018) הייתה פעילת ציבור בתחום החינוך וזוכת פרס ישראל למפעל חיים לשנת ה'תשע\"ט (2019). רמון הייתה אלמנתו של אלוף-משנה אילן רמון, האסטרונאוט הישראלי הראשון, אשר נספה באסון מעבורת החלל קולומביה ב-2003, ואמו של סרן אסף רמון, שהמשיך בדרכו של אביו כטייס קרב בחיל האוויר, ונהרג בתאונת אימונים בשנת 2009. לאחר מותם של בעלה ובנה, הקימה את \"קרן רמון\", השואפת להקנות לדור הישראלי הצעיר \"מצוינות אקדמית, מנהיגות חברתית ותעוזה פורצת דרך\" ופועלת לקידומם של בני נוער וילדים בישראל.",
    "pageid": 1437637
  },
  {
    "title": "תומאס מת'יו קרוקס",
    "extract": "תומאס מת'יו קרוקס (באנגלית: Thomas Matthew Crooks;‏ 20 בספטמבר 2003 – 13 ביולי 2024) היה אזרח אמריקאי שניסה ב-13 ביולי 2024 להתנקש בחיי דונלד טראמפ, הנשיא האמריקני לשעבר ומועמד המפלגה הרפובליקנית לבחירות לנשיאות ב-2024. במהלך עצרת פוליטית, שהתקיימה בפאתי העיר באטלר שבפנסילבניה, ירה קרוקס לעבר טראמפ עם רובה מגג של מבנה סמוך בעת שטראמפ נשא נאום, וגרם לפציעתו ולפציעה של שני אנשים אחרים, ולהרג של אדם נוסף. מיד לאחר מכן נהרג קרוקס על ידי צלפי השירות החשאי של ארצות הברית. ה-FBI עדיין חוקר את התקרית, והמניע של קרוקס עדיין לא ידוע.\n\nשגיאות פרמטריות בתבנית:איחוד פרמטרים [ דיון ] לא מופיעים בהגדרת התבנית \n\nקרוקס נולד ב-20 בספטמבר 2003 וגדל בעיירה בת'ל פארק אשר במדינת פנסילבניה. הוריו היו עובדים סוציאליים.\nקרוקס, אשר למד בבית הספר התיכון בת'ל פארק, סיים את לימודיו בשנת 2022 והוא תואר כתלמיד מצטיין. תלמידים מכיתתו והנהלת הבית ספר ציינו שהוא היה אדם שקט שנטה להתבודד, וחלק מהתלמידים מכיתתו טענו שלעיתים קרובות קרוקס היה קורבן למקרי בריונות מסיבות שונות, בין היתר משום שהוא היה אדם שקט, או משום שהוא נהג ללבוש בגדי הסוואה לבית הספר. קרוקס אהב לשחק שחמט ומשחקי וידאו, ולמד תכנות. קרוקס קיבל בעבר פרס מטעם בית הספר בסך 500 דולר על הצטיינות במתמטיקה.\nחודשיים לפני ניסיון ההתנקשות השלים לימודי תעודה במדעי ההנדסה במכללת מחוז אלגני. קרוקס עבד במטבח של בית אבות מקומי בעת שביצע את ניסיון ההתנקשות. לא היה לקרוקס עבר פלילי, וה-FBI ציין שלא הייתה שום אינדיקציה לכך שהיו לו הפרעות נפשיות.\n\n ערך מורחב – ניסיון ההתנקשות בדונלד טראמפ\nב-12 ביולי 2024 קרוקס הלך למטווח בו הוא היה חבר במטרה להתאמן בירי. ב-13 ביולי קרוקס רכש מעל ל-50 כדורים ואת הסולם שישמש אותו בניסיון ההתנקשות למחרת.\nב-14 ביולי 2024 ה-FBI הצהיר שקרוקס הוא האדם שניסה להתנקש בחייו של דונלד טראמפ ביום הקודם. קרוקס הצליח לפגוע בטראמפ בחלקה העליון של אוזנו הימנית בעת שנאם בעצרת אשר התקיימה בפאתי העיר באטלר שבמדינת פנסילבניה. מהירי נפגעו גם שלושה אנשים בקהל ואחד מהם נהרג - קורי קומפרטורה בן ה-50. שני האנשים האחרים נפצעו באורח אנוש. גורמים רשמיים ציינו בתקשורת שקרוקס השתמש ברובה AR-15 חצי אוטומטי אותו אביו רכש באופן חוקי.\nקרוקס נהרג על ידי צלפי השירות החשאי שניות לאחר שהחל לירות. ברכבו ובביתו נמצאו חומרים לייצור פצצות. בתמונות של גופתו ניתן היה לראות שהוא לבש חולצה של \"Demolition Ranch\" שהוא ערוץ יוטיוב פופולרי המוקדש לכלי ירייה.\nה-FBI עדיין חוקר את התקרית והמניע של קרוקס עדיין לא ידוע.\n\nקרוקס היה רשום כמצביע רפובליקני החל מספטמבר 2021 - החודש בו מלאו לו 18. גורמים רשמיים ציינו שהוא הצביע רק בבחירות אמצע הקדנציה של 2022.\nב-20 בינואר 2021, כאשר הוא היה בן 17, קרוקס תרם 15 דולרים לארגון הקשור למפלגה הדמוקרטית. התרומה הועברה ביום ההשבעה של ג'ו ביידן לנשיאות ארצות הברית. אחד מהתלמידים מכיתתו ציין בתקשורת שבמהלך דיונים פוליטיים בבית הספר הובהר שלקרוקס היו עמדות שמרניות ולכן הוא תהה מדוע קרוקס בחר לנסות להתנקש במועמד השמרני.",
    "pageid": 2356207
  },
  {
    "title": "תומר בר",
    "extract": "תומר בר (נולד בשנת 1969) הוא קצין צה\"ל בדרגת אלוף, המכהן כמפקד חיל האוויר. כיהן בין היתר כראש אגף התכנון ובניין הכוח הרב-זרועי, ראש להק המטה וראש להק מבצעי אוויר בחיל האוויר הישראלי.",
    "pageid": 1211247
  },
  {
    "title": "18 ביולי",
    "extract": "18 ביולי הוא היום ה-199 בשנה (200 בשנה מעוברת), בשבוע ה-28 בלוח הגרגוריאני. עד לסיום השנה, נשארו עוד 166 ימים.",
    "pageid": 9194
  },
  {
    "title": "אהוד אולמרט",
    "extract": "אֵהוּד אוֹלמֶרט (נולד בכ\"ג בתשרי ה'תש\"ו, 30 בספטמבר 1945) הוא פוליטיקאי ישראלי, אשר כיהן כראש ממשלת ישראל ה-12 מטעם מפלגת קדימה בין השנים 2006–2009. קודם לכן היה חבר הכנסת מטעם מפלגת הליכוד, שר בממשלות ישראל, ראש עיריית ירושלים (1993–2003).\nבמהלך כהונתו של אולמרט בראשות הממשלה השלושים ואחת אירעו מספר אירועים ביטחוניים, בהם מלחמת לבנון השנייה, תקיפת הכור הגרעיני בסוריה, מבצע גשמי קיץ, מבצע חורף חם ומבצע עופרת יצוקה. על תפקודו במלחמה ספג ביקורת ממבקר המדינה ומ\"ועדת וינוגרד\".\nבעקבות עדות מוקדמת שנגבתה בפרשת מעטפות הכסף דרשה מפלגת העבודה, השותפה העיקרית בקואליציה, את התפטרותו והוא התפטר מתפקיד ראש הממשלה. במרץ 2015 הורשע בגין פרשה זו במרמה והפרת אמונים ובקבלת דבר במרמה בנסיבות מחמירות, ובהמשך נגזרו עליו שמונה חודשי מאסר וקנס.\nבמשפט נוסף הורשע אולמרט בקבלת שוחד ב\"פרשת חברת הזרע\" ונגזר עליו עונש מאסר בפועל של 18 חודשים. כמו כן, נגזר עליו גם חודש מאסר בפועל נוסף בגין שיבוש מהלכי משפט. ב-2 ביולי 2017 סיים לרצות את עונשי המאסר שנגזרו עליו לאחר שנוכה מהם שליש.\nכתוצאה מכך, אולמרט הוא ראש ממשלת ישראל היחיד שהורשע בעבירה פלילית ושריצה עונש מאסר.",
    "pageid": 659418
  },
  {
    "title": "איל גולן",
    "extract": "איל גולן (נולד ב-12 באפריל 1971, י\"ז בניסן ה'תשל\"א) הוא זמר ישראלי, מהזמרים המצליחים בישראל בשנות ה-2000 וה-2010 שזכה פעמיים בתואר \"זמר העשור\" ובתואר הזמר של המדינה לרגל חגיגות ה-70 של ישראל. גולן, שהיה שחקן כדורגל בליגה א', החל מיוני 2014 הוא אחד מהבעלים של מועדון הכדורגל בו גם שיחק, הפועל מרמורק מרחובות.\nגולן זכה לפרסום ותשומת לב לאומית, הודות לאלבומו השלישי, בלעדייך מ-1997, שנעשה בהפקתם של תמיר קליסקי וזאב נחמה מאתניX ונמכר בלמעלה מ-300,000 עותקים. פריצה זו הביאה לשורה של להיטים ואלבומים מצליחים שמיצבו את גולן כזמר דומיננטי ופופולרי. גולן היה הזמר הראשון מז'אנר המוזיקה המזרחית שזכה בתואר זמר השנה במצעד הפזמונים העברי השנתי של רשת ג'. שירו \"דמעות\" היה לשיר המזרחי הראשון, שזכה בתואר \"שיר השנה\". נוסף על אלו, גולן הוא הזמר המזרחי הראשון שזכה בתואר המקביל – במצעד הפזמונים השנתי של גלגלצ.\nגולן מכר בישראל למעלה משלושה מיליון אלבומים. הוא זכה חמש עשרה פעמים בתואר \"זמר השנה\", שתים עשרה עשרה פעמים בתואר \"שיר השנה\" ושתי זכיות בתואר \"זמר העשור\", במסגרת \"פסקול העשור\": פרויקט משותף של גלי צה\"ל וערוץ 24 ובמסגרת \"מצעד העשור הרשמי של ישראל\" של כאן גימל.\nבשנת 2013 הועלה שמו של גולן כזמר המצוי בחקירה משטרתית יחד עם מקורביו בחשד לבעילה אסורה בהסכמה של קטינות. החקירה הסתכמה ב-2014 בהחלטה שלא להעמידו לדין, אולם אזכורים חוזרים ונשנים בתקשורת והתייחסות של גולן ואנשיו ושל מקטרגיו, השאירה את הפרשה בתודעה הציבורית ופגעה בתדמיתו.",
    "pageid": 701434
  },
  {
    "title": "אנה ארונוב",
    "extract": "אנה ארונוב (ברוסית: Анна Аронов; נולדה ב-22 בינואר 1982) היא רקדנית, מורה לריקודים, כוריאוגרפית, דוגמנית, מנחת טלוויזיה ושחקנית ישראלית, ילידת קירגיזסטן הסובייטית.\nהיא התפרסמה בתוכנית \"רוקדים עם כוכבים\", והשתתפה בהמשך גם בתוכניות הטלוויזיה \"הישרדות VIP\" ו\"לאהוב את אנה\". כמו כן, היא הנחתה לצד איתי תורג'מן את תוכנית הריאליטי \"זוג מנצח VIP עונה 3\". שימשה כשופטת בתוכנית רוקדים עם כוכבים בקשת, והופיעה בארבעה פסטיגלים.",
    "pageid": 335503
  },
  {
    "title": "בוב ניוהארט",
    "extract": "ג'ורג' רוברט \"בוב\" ניוהארט (באנגלית:  George Robert \"Bob\" Newhart;‏ 5 בספטמבר 1929 – 18 ביולי 2024) היה שחקן וקומיקאי אמריקאי. ניוהארט, כוכב הסדרות הקומיות \"המופע של בוב ניוהארט\" ו\"ניוהארט\" זכה בחייו בפרס גלובוס הזהב, פרס אמי ושני פרסי גראמי.",
    "pageid": 1255612
  },
  {
    "title": "בלעם בן בעור",
    "extract": "בִּלְעָם בֶּן בְּעוֹר הוא דמות מקראית שסיפורה מופיע בתורה, בספר במדבר, ומאוחר יותר נזכר בספר דברים. בלעם מתואר כנביא שניסה לקלל ונמצא מברך את עם ישראל בהיותם במדבר טרם כניסתם לארץ. בספר יהושע הוא נקרא גם קוסם.\nב-1968 התגלתה עדות חוץ מקראית (מהמאה ה-9 לפנה\"ס-המאה ה-8 לפנה\"ס) על בלעם בן בעור, הידועה כ\"כתובת בלעם\".\n\nעל פי המסופר בפרשת בלק שבספר במדבר, בלק בן ציפור מלך מואב התיירא מעם ישראל שעלה מארץ מצרים, ולכן שלח את זקני מואב ומדין אל בלעם שגר בארם נהריים ביישוב פתור על נהר פרת, (במדבר, כ\"ב, ה'), שישכרו אותו לקלל את עם ישראל. הזקנים מגיעים לבלעם ומציעים לו את הצעתם ובלעם מתלבט. בהתחלה נאמר לו על ידי האלוהים שנגלה אליו בחלום, שהוא לא יוכל לקלל את עם ישראל \"כי ברוך הוא\", ובהמשך, בהסכמת אלוהים מתאפשר לו ללכת, ובתנאי שאת אשר ישים אלוהים בפיו אותו ידבר. בלעם מסכים להצעה ונפגש עם בלק בגבול מואב ליד נחל ארנון.\nלפי רש\"י, לבלעם הייתה הצלחה קודמת. כאשר הכתוב מספר: ”עַל כֵּן יֹאמְרוּ הַמֹּשְׁלִים: בֹּאוּ חֶשְׁבּוֹן, תִּבָּנֶה וְתִכּוֹנֵן עִיר סִיחוֹן.” (במדבר, כ\"א, כ\"ז) אומר רש\"י: \"באו חשבון\" - שלא היה יכול סיחון לכבשה (את מואב) והלך ושכר את בלעם לקללו וזה שאמר לו בלק: כי ידעתי את אשר תברך מבורך (כ\"ב, ו').\nבדרכו אל בלק, מתייצב מלאך בדרך לעומת בלעם מספר פעמים עד שגורם לרביצת האתון עליה רכב. בלעם מכה את האתון, וזו פותחת את פיה בדרך פלא ומתווכחת עמו. המלאך חוזר ומתרה בבלעם לומר אך ורק את דברי האלהים.\nלאחר המפגש לוקח בלק את בלעם לבמות בעל, שהוא הר גבוה, שממנו אפשר לראות את מחנה ישראל. ולאחר שבנה שבעה מזבחות והקריב בכל מזבח פר ואיל, הוא מנסה לקללם אבל לא מצליח (שם, פרק כ\"ג, פסוקים א'–י\"ב). בפעם השנייה הוא חוזר על התהליך מפסגת שדה צופים וגם משם אינו מצליח לקלל, אמר, \"לא אִ֥ישׁ אֵל֙ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַעֲשֶׂ֔ה וְדִבֶּ֖ר וְלֹ֥א יְקִימֶֽנָּה. הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃.\" (במדבר, כ\"ג, י\"ט)\nבפעם השלישית הוא הולך למקום הקרוי ראש הפעור הנשקף אל פני הישימון, חוזר על התהליך ושוב מברך את ישראל. במקום לקללם אמר \"מַה־טֹּ֥בוּ אֹהָלֶ֖יךָ יַעֲקֹ֑ב מִשְׁכְּנֹתֶ֖יךָ יִשְׂרָאֵֽל׃ ... כָּרַ֨ע שָׁכַ֧ב כַּאֲרִ֛י וּכְלָבִ֖יא מִ֣י יְקִימֶ֑נּוּ מְבָרְכֶ֣יךָ בָר֔וּךְ וְאֹרְרֶ֖יךָ אָרֽוּר׃\" (שם, פרק כ\"ד, פסוקים א'–כ\"ה).\nבלעם מתאר את עצמו באופן הבא:\n\nבפעם הזאת, בלק לא מתאפק, סופק את כפיו, כועס עליו ומגרשו מעליו \"וְעַתָּה בְּרַח לְךָ אֶל מְקוֹמֶךָ, אָמַרְתִּי כַּבֵּד אֲכַבֶּדְךָ, וְהִנֵּה מְנָעֲךָ ה' מִכָּבוֹד:\"\nלאחר שסיים את נבואותיו ולא הצליח במשימתו, הוא חוזר לעירו בבושת פנים, ולפי חלק מהפרשנויות הוא נותן עצה להחטיא את עם ישראל באמצעות פיתויָן של בנות מואב ומדין, שישדלו את ישראל לעבוד את בעל פעור, האל האזורי של המקום שבו הם נמצאים. פרשנות זו לא מופיעה בסיפור העוסק בו, והיא נחשפת מדברי משה בפרשה הבאה: ”הֵן הֵנָּה הָיוּ לִבְנֵי יִשְׂרָאֵל, בִּדְבַר בִּלְעָם לִמְסָר מַעַל בַּה', עַל דְּבַר פְּעוֹר, וַתְּהִי הַמַּגֵּפָה בַּעֲדַת ה':” (ספר במדבר, פרק ל\"א, פסוק ט\"ז). ואכן ישראל נוהים אחרי בנות מואב ואחר עבודת בעל פעור, ונענשים בעונש כבד. ”וַיֵּשֶׁב יִשְׂרָאֵל בַּשִּׁטִּים וַיָּחֶל הָעָם לִזְנוֹת אֶל בְּנוֹת מוֹאָב: וַתִּקְרֶאןָ לָעָם לְזִבְחֵי אֱלֹהֵיהֶן וַיֹּאכַל הָעָם וַיִּשְׁתַּחֲווּ לֵאלֹהֵיהֶן: וַיִּצָּמֶד יִשְׂרָאֵל לְבַעַל פְּעוֹר וַיִּחַר אַף ה' בְּיִשְׂרָאֵל... וַיִּהְיוּ הַמֵּתִים בַּמַּגֵּפָה אַרְבָּעָה וְעֶשְׂרִים אָלֶף:” (ספר במדבר, פרק כ\"ה, פסוקים א'–ג', פסוק ט')\nבגלל שכירת בלעם לקלל את ישראל, המקרא מכריז איבה מוחלטת על מואב. עוד מתואר שם שקללתו המאגית רבת-העוצמה של בלעם הייתה עלולה להצליח, ולעשות שמות בישראל, אילולא חסד אלוהי מיוחד, שה' עושה עם ישראל. ”לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי... וַאֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלֲלֶךָּ, וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ:” (ספר דברים, פרק כ\"ג, פסוקים ד'–ו') התערבות אלוהית זו שנעשית לפנים משורת הדין, מוזכרת בעוד כמה מקומות בתנ\"ך, ביהושע, (פרק כ\"ד, פסוק י') במיכה, (פרק ו', פסוק ה') ובספר נחמיה (פרק י\"ג, פסוק ב').\nסופו של בלעם היה שישראל הרגו אותו במלחמת מדין כמתואר בספר במדבר (פרק ל\"א, פסוק ח'), וכמתואר בספר יהושע: ”וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב אֶל חַלְלֵיהֶם:” (יהושע, י\"ג, כ\"ב)\n\nבין השליחים לבלעם נמצאים גם זקני מדין. לאחר כישלון הקללות של בלעם מסופר שבנות מואב פיתו את בני ישראל בעצת בלעם, ובתוך סיפור זה מסופר שפנחס הרג את זמרי בן סלוא שזנה עם כזבי בת צור המדיינית. כן מסופר שבלעם נהרג במלחמת מדין.\nנראה שמדין ומואב שיתפו פעולה במישור הצבאי וגם במישור הדתי - מאגי. מקום ישיבתם של המדיינים מאפשר לשני המחנות הללו לתקוף את ישראל משני צדדים. מדין מצפון ומואב מדרום.\nמשום כך בני ישראל מצווים גם על מדיין: ”צרור את המדיינים” (במדבר, כ\"ה, י\"ז). יש המסיקים מכך שבלעם היה מדייני.\n\nאלחנן פרינץ מוכיח מהפסוקים כי בלעם היה רודף בצע. תכונה זו מסבירה את מעשיו. תחילה, נתן לבלק תשובה שלילית ורק לאחר שבלק שלח שליחים יותר מכובדים והציע לו סכום רב יותר של כסף בלעם הסכים. בנוסף, בלעם הלך עם שליחי בלק למרות שאלוהים אמר לו שהוא ידבר במקומו. בלעם הלך בתקווה שהוא יוכל לשנות את דעתו של אלוהים כדי שהוא יוכל לקבל את הכסף והזהב שהבטיח לו בלק אך בלי להצטרך לקלל את עם ישראל. בלעם חושב שמשמעות השליחות שלו היא השכר והכסף הרב שיקבל בלעם מבלק. הוא מסכים ללכת לעם ישראל למרות שיודע בליבו שבסוף לא יוכל לקלל את עם ישראל, מכיוון שאלוהים הוא זה שמדבר. אך הוא מקווה שאלוהים ישנה את דעתו, כך שבסוף הוא יוכל לקלל אותם על מנת לקבל את השכר הרב. על כך אלוהים כועס.\n\nהרש\"ר הירש, טוען בפרשנותו לספר במדבר, פרק כ\"ב, פסוק כ\"א כי סוג אמונתו של בלעם באלוהים היא האמונה שישנו ניתוק בין הבורא לבריאה. כלומר, שאלוהים קיים אך אינו יודע את ההתרחשויות הקורות בין אדם לחברו, ולכן אינה קיימת דרישה מן האדם להתנהגות ערכית כלפי בני אדם אחרים. אמונתו של בלעם מסבירה את התנהגותו - התעלמותו מכוונת מאלוהים והליכה עם שליחי בלק. לדעת הרב הירש, זו הסיבה שהאמין בלעם שיוכל לשנות את דעתו של אלוהים על ידי קסמים ומעשי \"נחשים\".\n\nחז\"ל מנו את בלעם בין שבעת נביאי אומות העולם, וסברו שמדרגת נבואתו הייתה קרובה למדרגת נבואתו של משה רבנו על סמך פרשנות הפסוק \"לא קם נביא עוד בישראל כמשה - בישראל לא קם, אבל באומות העולם קם ומאן הוא? בלעם\". יש מדרשים הטוענים אף שהיה גדול בכמה דברים ממשה רבינו. (תדבא\"ר כ\"ח, במדבר רבה י\"ד כ'). בתלמוד הוא מתואר כמי שיכול לכוון לשבריר השנייה שבו הקב\"ה כועס ובמסכת אבות מציינים אותו כאנטיתזה לאברהם אבינו, בעל אופי רע: קנאי, יהיר וחומרני. לעומת הגישה הדיכוטומית במדרשים לגבי גדלותו של בלעם, בספר הזוהר היחס אליו בעיקר שלילי. כך הוא מדומה לשרף עצים המתערב באפרסמון בעת חטיבתם, ונאמר עליו שמשתמש בכתרים תחתונים לא קדושים, לעומת משה שמשתמש בכתר של המלך העליון. (זוהר שמות, פרשת בלק) עוד הוא מתואר כמי שכוחו גדול בעיקר בכישוף, בשל היותו בעל מום ושתום עין.\nבתלמוד מתוארים דבריו של מין אחד לרבי חנינא, כי ראה ב\"פנקסיה דבלעם\" שבלעם מת בגיל 33 על ידי \"פנחס ליסטאה\". יש הטוענים לקשר בין דמותו של בלעם לבין דמותו של ישו בעולמם של חז\"ל, בנקודת הגיל, ובנקודות נוספות בתלמוד. בעקבות זאת, מפרש אברהם גייגר ש\"פנחס ליסטאה\" (השודד) הכוונה היא לפונטיוס פילטוס, ו\"פנקסיה דבלעם\" (ספרו של בלעם) הכוונה היא לאוונגליון - ספרי הבשורות המהווים את החלק המרכזי של הברית החדשה.\nבגמרא מסכת סוטה נאמר שבלעם היה אחד מהיועצים של פרעה, כך נאמר על הפסוק מספר שמות, א', י' \"הבה נתחכמה לו\" - : \"שלושה היו באותה עצה – בלעם, יתרו ואיוב. בלעם שיעץ נהרג, איוב ששתק התייסר, יתרו שברח בניו מיושבי לשכת הגזית\" – פרשן המקרא חזקוני סבור כי מדובר בבלעם אחר, סבו של בלעם שקלל, כיישוב לסתירת גיל מותו של בלעם. רש\"י בפירושו לסנהדרין שם כתב ששני בעלי המאמרים חולקים ביניהם מה היה גילו של בלעם, וממילא אם בלעם אכן השתתף בעצת פרעה.\nבמספר מקומות בתלמוד הבבלי מוזכר סיפור לפיו טרם גיורו העלה אונקלוס אחיינו של טיטוס באוב את בלעם ושאל אותו אודות היחס לישראל בעולם האמת. בלעם סיפר לו כי ישראל חשובים שם, אך פקד עליו שלא לדרוש בשלומם וטובתם (כפי שהצטוו ישראל עצמם אודות מואב). לשאלת אונקלוס כיצד נענש בלעם על שעולל לישראל, ענה לו כי נידון בשכבת זרע רותחת. רש\"י במקום מסביר כי עונש זה ניתן לו \"מדה כנגד מדה, שבעצתו התחיל העם לזנות אל בנות מואב\".\nאור החיים כותב בשם המקובלים: \"כי נפשו של בלעם באה (התגלגלה) בחמורו של רבי פנחס בן יאיר וזה יורה שנתקן באחריתו\".\nרבי צדוק הכהן מלובלין ביאר כי בלעם השיג את כוח החוצפה, ובעקבתא דמשיחא יבוא כוח זה לידי מימוש.\n\nחז\"ל פירשו את גזרון שמו של בלעם: \"בלע - עם\" או \"בלה - עם\" כלומר טורף עם או מבלבל עם. למחקר המקראי אין תשובה חד משמעית לשאלה בדבר משמעות השם. לפי סברה אחת זו וריאציה על השם \"בלע\" המוכר מהמקרא, ולמעשה \"בלע בן בעור\" מופיע ראשון ברשימת מלכי אדום הנזכרת במקרא, רשימה שעל משמעותה נחלקו החוקרים. לפי סברה אחרת, זהו קיצור לצירוף יבל+עם, כלומר האל הקרוב לשבט, מרבה את השבט או את יבול האדמה, בדומה לשם המקום \"יבלעם\".\n\nבתלמוד הבבלי מזוהה לבן הארמי עם בלעם בן בעור, או עם בעור – אביו של בלעם. דברי הגמרא, \"בן בעור\" – שבא על בעירו, מתייחסים לכאורה לבלעם עצמו, שכן אגדות חז\"ל מלמדות על כך שבלעם נהג לשכב עם אתונו; ולפי זה המשך הגמרא \"הוא בעור הוא כושן רשעתים הוא לבן הארמי\" מתייחס לבלעם עצמו. בתרגום יונתן לתורה מזוהה גם כן בלעם עם לבן. ואולם רש\"י בפירושו על התלמוד מזהה את בעור, אביו של בלעם, כלבן.\nבתרגום רב יוסף על הספר דברי הימים, מזוהה בלעם כלבן, וכ\"בלע בן בעור\", אחד משמונת מלכי אדום. עם זה, בבמדבר רבה מתואר בלע בן בעור כצאצא של אדום (עשו). ייחוס זה של בלע בן בעור כצאצא של עשו מקשה על הטענה שבלעם בן בעור הוא בלע בן בעור (משום שבלעם ולבן היו ארמיים, ולא אדומי). כמו כן סותר הייחוס את הזיהוי כלבן הארמי, שכן לבן היה דודו של עשו, ולא ייתכן שהיה מצאצאיו.\nרבי אברהם בן עזרא, בפירוש האבן עזרא על התורה, שולל את הזיהוי של לבן כבלעם בן בעור או כבלע בן בעור, ומשער שהכוונה בדברי חז\"ל היא הדמיה של הדמויות ולא זיהוין.\n\nבספרות המדרשית מתואר בלעם כחוזה את הופעתו של אדם שייחס את עצמו לאל, והוא מתנבא על אובדנו.\n\nבמסכת סנהדרין מצוטט מין אחד שסיפר לרב חנינא ”לדידי חזי לי פנקסיה דבלעם (אני עצמי ראיתי את ספרו של בלעם) והוה כתיב ביה (והיה כתוב בו) בר תלתין ותלת שנין בלעם חגירא כד קטיל יתיה פנחס ליסטאה (בן שלושים ושלוש שנה שנים היה בלעם החיגר כאשר הרג אותו פנחס השודד)” (תלמוד בבלי, מסכת סנהדרין, דף ק\"ו, עמוד ב'). ראו לעיל הסבר מאמר זה.\nבפסקה תלמודית אחרת נאמר: ”משה כתב ספרו ופרשת בלעם” (תלמוד בבלי, מסכת בבא בתרא, דף י\"ד, עמוד ב'). היו מן הראשונים שפירשו שהכוונה אינה לפרשה המקראית המובאת בספר במדבר, אלא לספר אודות בלעם שייתכן שהיה קיים בעבר, כמו ספר הישר וספרים נוספים המוזכרים במקרא כספרים שעליהם התבסס הכותב המקראי; כך כתבו הריטב\"א ועוד במסכת בבא בתרא שם, וכן מבואר בדרשות אבן שועיב בפרשת בלק. אחריהם הביעו דעה זו חכמים נוספים כמו רבי מנחם ציוני ורבי ישעיה הלוי הורוביץ בעל השל\"ה. השערה דומה העלה לאחרונה זאב ח. ארליך (ז'אבו).\n\n ערך מורחב – כתובת בלעם\nעדות חוץ מקראית על בלעם בן בעור התגלתה בתל דיר עלא שבירדן ב-1968. דיר עלא מזוהה עם סוכות המקראית, והכתובת נמצאה באתר מקדשי המתוארך לשנים: 880–760 לפנה\"ס - מאות שנים לאחר הזמן שבו חי בלעם לפי המקרא. כתובת בלעם, שנכתבה על גבי טיח בדיו אדום ושחור, פותחת במילים: \"בלעם בר בער [=בן בעור] אש חזה אלהן [=איש חוזה אלוהים, כלומר נביא]\". בכתובת מתואר בלעם כנביא אפוקליפטי החוזה את אחרית הימים, ומזהיר מפני הרעה המתקרבת, דבר המתקשר לנבואותיו במקרא.\n\nבארו (בבלי)\nכתובת בלעם\n\nתמר אלכסנדר, \"המכשף בלעם על פי מדרש מעם לועז\", בתוך: הגר סלמון ואביגדור שנאן (עורכים), מרקמים - תרבות, ספרות, פולקלור, לגלית חזן-רוקם, האוניברסיטה העברית בירושלים, 2013, עמ' 211–224. (המאמר זמין לצפייה במאגר JSTOR לאחר הרשמה)\nהרב ישראל דנדרוביץ, אתה נותן לי כל כסף וזהב שבעולם (על נפשו הרחבה של בלעם), בתוך: ספר הנחמדים מזהב, ערד תש\"ע, פרק יד, עמודים: 223-232.\nפרשת בלעם: עולם התנ\"ך - במדבר, עורכים: יצחק אבישור ויעקב מילגרום. הוצאת: דברי הימים הוצאה לאור בע\"מ, 1997, עמ' 136 - 152.\nמות בלעם: סיפור עוקב סיפור, אנציקלופדיה של הסיפור היהודי, כרך ד' עמ' 9–34\n\nבלעם בן בעור, באתר אנציקלופדיה בריטניקה (באנגלית)\n\"בלעם\" באתר הספרייה הווירטואלית של המרכז לטכנולוגיה חינוכית.\nאלי אשד, בלעם: הספר האבוד - הספרים האבודים של התנ\"ך מגזין אימגו, 13 בספטמבר 2009.\nד\"ר רפאל ירחי, בלעם - מקוסם אלילי לנביא ישראלי (אורכב 12.06.2009 בארכיון Wayback Machine), אוניברסיטת בר-אילן, הפקולטה למדעי היהדות, י\"ז בתמוז, תשס\"ד.\n\"ספר בלעם ברבער\",\n- בתוכנית סיפור מההפטרה \n בלעם (אישיות מקראית), דף שער בספרייה הלאומית",
    "pageid": 32886
  },
  {
    "title": "ברק אובמה",
    "extract": "ברק חוסיין אובמה השני (באנגלית: ‏‏?‏; נולד ב-4 באוגוסט 1961) הוא פוליטיקאי אמריקאי, שכיהן כנשיאה ה-44 של ארצות הברית, בשנים 2009–2017. אובמה הוא האפרו-אמריקאי היחיד שכיהן בתפקיד זה עד כה. הוא חבר המפלגה הדמוקרטית, ולפני בחירתו לנשיא כיהן בסנאט של ארצות הברית מטעם מדינת אילינוי, מינואר 2005 ועד נובמבר 2008.\nבשנת כהונתו הראשונה כנשיא הוענק לו פרס נובל לשלום על \"מאמציו יוצאי הדופן לחיזוק הדיפלומטיה הבין-לאומית ושיתוף הפעולה בין עמים\". בתחילת כהונתו התמודד עם המשבר הכלכלי העולמי של 2008, וייצב את המשק באמצעות תוכנית תמרוץ. הוא התערב במשבר בתעשיית הרכב האמריקאית וסיפק עזרה פדרלית לחברות ג'נרל מוטורס וקרייזלר בתנאי שתתארגנה מחדש. הוא העביר את חוק הגנת החולה וטיפול בר השגה שהוביל לרפורמה בביטוחי הבריאות האמריקאים, ופתח את שורות מערכת הביטחון לשירות של להט\"ב ללא הגבלות (ביטל את מדיניות אל תשאל, אל תספר). בנוסף, ב-2010 התרחשה דליפת מידע בדלתיים סגורות לידי הציבור שנודעה בכינוי פרשת קייבלגייט.\nלפי הבטחת הבחירות שלו הוציא את ארצות הברית ממלחמת עיראק ב-2011 והפחית את המעורבות שלה במלחמת אפגניסטן (2001–2021). ממשל אובמה פעל לקדם מדיניות סביבתנית ונאלץ להתמודד מול אסונות טבע ואסונות אקולוגיים, בהם דליפת הנפט במפרץ מקסיקו (2010) וגל סופות הטורנדו בארצות הברית (2011). ב-2012 נבחר בשנית לנשיאות לאחר שגבר על יריבו הרפובליקני מיט רומני. ניצחונו השני הושג בהפרש קטן יותר מהראשון ב-2008. ב-2015 קידם את הסכם פריז שמטרתו הייתה להגביר את המחויבות הבין-לאומית למאבק בשינוי האקלים. לאורך הקדנציה השנייה שלו נערכו סדרת פיגועים המוניים בארצות הברית, בהם הטבח בבית הספר היסודי סנדי הוק והפיגוע במרתון בוסטון. בנוסף, לקראת בחירתו בשנית התרחשה מתקפת טרור בקונסוליה האמריקנית בבנגאזי שבלוב. בהמשך הקדנציה השנייה שלו הביא אובמה לשחזור יחסי ארצות הברית–קובה, שהיו מנותקים מאז המהפכה הקובנית.\nבתחום מדיניות החוץ המשיך במלחמה העולמית בטרור והורה על המבצע לחיסולו של אוסאמה בן לאדן מנהיג ארגון אל-קאעידה, אשר היה אחראי לסדרת פיגועים רצחניים ברחבי העולם, ובראשם פיגועי 11 בספטמבר. בימיו התחולל האביב הערבי והחלה מלחמת האזרחים בסוריה, שארצות הברית התערבה בה במבצע נחישות טבועה. בהנהגתו ארצות הברית קידמה מגעים עם איראן שהבשילו לכדי הסכם המעצמות על תוכנית הגרעין האיראנית, הסכם שארצות הברית נסוגה ממנו תחת יורשו, דונלד טראמפ. סגנו של אובמה, ג'ו ביידן, נבחר לנשיא בבחירות 2020.",
    "pageid": 262415
  },
  {
    "title": "גספצ'ו",
    "extract": "גספצ'ו (בספרדית: gazpacho) הוא מרק עגבניות קר המקובל במטבח הספרדי, אשר נאכל בעיקר בעונת הקיץ.",
    "pageid": 361024
  },
  {
    "title": "דוד בן-גוריון",
    "extract": "דָּוִד בֶּן־גּוּרְיוֹן (גְּרין; ‏‏?‏; 16 באוקטובר 1886, י\"ז בתשרי תרמ\"ז – 1 בדצמבר 1973, ו' בכסלו תשל\"ד) היה מדינאי ישראלי וראש הממשלה הראשון של מדינת ישראל.\nבן־גוריון היה איש העלייה השנייה, ממנהיגי תנועת העבודה, חבר במפלגות פועלי ציון ואחדות העבודה, מזכירה הכללי השני של ההסתדרות הכללית של העובדים בארץ ישראל ומנהיגה הראשון של מפא\"י.\nבתפקידיו כיושב ראש הנהלת הסוכנות היהודית ויושב ראש ההנהלה הציונית, עמד בראש הנהגת היישוב העברי בארץ ישראל בתקופת המנדט הבריטי, ובתפקידו כיושב ראש מנהלת העם מילא תפקיד מרכזי בניסוח מגילת העצמאות, היה הראשון לחתום עליה והכריז ב־14 במאי 1948 על הקמת מדינת ישראל. עם הקמת המדינה החל לפעול למען הממלכתיות, ובזמן מלחמת העצמאות החליט על פירוק המחתרות, וחתם על הפקודה להקמת צה\"ל. על מנת לקיים צבא ממלכתי אחד, הורה על הפגזת האונייה אלטלנה ועל פירוק מטה הפלמ\"ח.\nהוא הנהיג את מדינת ישראל כראש הממשלה וכשר הביטחון במשך עשור וחצי עד 1963 (מלבד פסק זמן בן כשנתיים, בשנים 1953–1955). כראש הממשלה הראשון היה אחראי במידה רבה על עיצוב דמותה הדמוקרטית של ישראל, על אופי יחסי הגומלין בין מגזרים שונים בחברה הישראלית, ועל עיצוב מנגנוני הביצוע של רבים ממשרדי הממשלה. במהלך כהונתו נחתם הסכם השילומים עם גרמניה המערבית, נערכה מלחמת סיני, הוקם הכור הגרעיני בדימונה, ונקלטו מאות אלפי עולים. לאחר התפטרותו מראשות הממשלה ופרישתו ממפא\"י, הקים ב־1965 את רשימת פועלי ישראל (רפ\"י). ב־1970 פרש מהחיים הפוליטיים.",
    "pageid": 360
  },
  {
    "title": "דוד לייבל",
    "extract": "הרב דוד לייבל (נולד בשנת ה'תשי\"ד, 1954) הוא ראש כולל, ראש ישיבה ומייסד ועומד בראשות ישיבת 'המתיבתא - תורה ודעת'. בנוסף, הרב יזם את הקמת הרשתות אחוות תורה ואברטק.\n\nנולד בשטרסבורג בצרפת לרב משה יואל, ראש ישיבת 'חכמי צרפת' בעיר אקס-לה-בן וראש קהילה בשטרסבורג. למד בישיבת גייטסהד באנגליה. בגיל צעיר עלה לישראל, למד בישיבת פוניבז' והיה לתלמידו של הרב שך ולמד איתו בחברותא מדי יום. לאחר נישואיו (בשנת 1975) שימש כעורך בספר המפתח לרמב\"ם בהוצאת שבתי פרנקל ובאנציקלופדיה תלמודית. בשנת 1977 מונה למגיד שיעור בישיבת תורה ושלום בבני ברק, לאחר כשלוש שנים עבר לשמש כראש כולל במוסדות \"אהל משה\" בבני ברק ובמשך השנים מונה לנשיא המוסדות. בשנת 1987 מונה לראש כולל בחסידות קרלין.\nבשנת 1994 הקים את חברת 'לייבל אליאלי יהלומים בע\"מ' למסחר ביהלומים, בבורסת היהלומים ברמת גן.\n\nבשנת 1995 הקים הרב לייבל כולל אברכים על שם רבי עקיבא אייגר. בהמשך הקים מסגרות של 'כולל אברכים' נוספים בראשות תלמידיו כשהוא דואג למימונם ולתשלום המלגות. ברשת הכוללים 'רבי עקיבא איגר' לומדים מאות אברכים ולה סניפים בירושלים, בני ברק, אלעד, חדרה ומודיעין עילית, וכן בשטרסבורג שבצרפת.\n\nבשנת 2008 הקים הרב לייבל את 'ישיבת רבנו חיים הלוי' שבה לומדים בעיקר בחורים מבוגרים ובחורי ישיבות מחוץ לישראל, בעיקר מצרפת.\n\n ערך מורחב – אחוות תורה\nבשנת 2011 לאחר התייעצות עם הרב אהרן לייב שטיינמן עודד את תלמידיו לפתוח מסגרות לימוד ערב לחרדים עובדים שבהן לומדים גמרא בעיון. למיזם קרא בתחילה רשת כוללים \"ר' שלמה אייגר\" (על שם הרב שלמה איגר, בנו של הרב עקיבא איגר, שעסק בתורה וגם שלח ידו במסחר). לרשת כ-90 סניפים בישראל, שבהם לומדים מדי יום כ-3,200 איש, אשר אינם מקבלים מלגה. הארגון מארגן אירועים חברתיים לתלמידי הרשת ויוזם כנסים למשתתפים ולנשותיהם.\nבכנס אחוות תורה שהתקיים ב-2018 בבנייני האומה בירושלים השתתפו נשיא מועצת חכמי התורה הרב שלום כהן, הראשון לציון הרב יצחק יוסף, הרב יצחק אזרחי, הרב משה יהודה שלזינגר ועוד עשרות רבני קהילות, ראשי ישיבות ואדמו\"רים. מנהיג הציבור החרדי הרב חיים קניבסקי שלח מכתב ברכה לבאי הכנס.\n\nבשנת 2013 הקים הרב לייבל מיזם עסקי שבו עובדים רק 6 שעות ביום, ובנוסף מקדישים כמה שעות ללימוד תורה. מכללת JBH פועלת כעמותה ומטרתה להכשיר עובדים בהייטק, על מנת שיעבדו לאחר מכן בבית תוכנה שישלב לימוד תורה במסגרת העבודה.\nהמכללה נוסדה תחת השם \"אברטק\", אך נתקלה בתחילת דרכה בהתנגדות מתוך הממסד החרדי הליטאי בטענה שאין לשלב לימוד תורה עם לימודי חול ובשל השם 'אברטק' המורה על השילוב של \"אברך\" עם הייטק. ביוני 2013 פורסם בעיתונים החרדים יתד נאמן והמבשר מכתבו של הרב ניסים קרליץ, עליו חתומים הרב שטינמן, הרב חיים קניבסקי והרב גרשון אדלשטיין, ובו נמתחה ביקורת על כוללים המשלבים לימודים אחרים: ”עצם הדבר לשלב לימודי חול במסגרת של לימוד תורה, הוא דבר חמור גם אם יקראו לזה בשם אחר”. מנגד המיזם קיבל תמיכה מהרב מנדל שפרן. בעקבות זאת הופרדו לימודי הקודש ושם המכללה הוחלף ל-JBH, ראשי תבות של Jewish Brain in HighTech (מוח יהודי בהייטק). לאחר השינויים הרב לייבל קיבל הכרה בעיתון יתד נאמן ורבנים חרדים בולטים כתבו בשבחו.\n\nכחלק מן החזון של מכללת JBH לשילוב חרדים בתעשיית הייטק נוסד בשנת 2014 בית התוכנה RAVTECH על מנת לספק השמה לבוגרי מכללת JBH. סדר היום בבית התוכנה כולל לימודי תורה. בית התוכנה עוסק בפיתוח אתרי אינטרנט, אפליקציות לטלפונים חכמים, וכן בדיקות תוכנה.\nבשנת 2018 הכנסותיה של החברה עמדו על כ־8 מיליון שקל, והיא גייסה כ-4 מיליון דולר.\n\nבאוגוסט 2023 נפתחה ישיבת \"המתיבתא - תורה ודעת\" מיסודו של הרב לייבל ובראשותו.\nכפועל יוצא מהשקפת עולמו של הרב, דוגלת הישיבה בשילוב מיטבי של לימוד הגמרא המקובל בישיבות, לצד לימודים אקדמיים. ערך נוסף בישיבה הוא לימוד תנ\"ך, הלכה, חסידות ועולם החשיבה היהודי.\nהישיבה ממוקמת בירושלים, בתנאי פנימיה מלאים.\n\nהרב לייבל מוסר שיעורים שבועיים בבית המדרש המרכזי בבני ברק, בבתי מדרשות נוספים בישראל ובאופן מקוון. שיעוריו עוסקים במקרא, אמונה, מועדי ישראל וסוגיות בתלמוד. שיעוריו וכתביו מועלים לאתר 'תבונות נט', לאתר קול הלשון, ולערוץ היוטיוב 'שיעורי הרב לייבל'.\n\nלרב לייבל משנה העוסקת בלימוד פשטות המקרא ודקדוק בכל מילה ואות בטקסט, עיון בהקשר הדברים ובמקבילות בתנ\"ך, לאור דברי חז\"ל.\nספרו 'שיעורי הרב' כולל מאמרים לפי סדר פרשות השבוע על פי משנתו, כמו כן יוצא לאור מדי שבוע כתב עת בשם 'תבונות' (לשעבר 'פשטא') ובו מאמרים של הרב לייבל בתחום זה.\nבלימוד התלמוד בבלי הוא מתמקד בשתי נקודות עיקריות:\nדקדוק לשון התלמוד ככלי להבנת הדברים, וההקפדה שלא לומר סברות בסוגיה אם אינן מתקבלות על דעתו של אומרם.\nהוא הוציא לאור ספר בשם 'עומקא דשמעתתא' ובו מערכות מסודרות על סוגיות הש\"ס המציגים אבני דרך למשנתו בלימוד.\n\nהרב לייבל סבור שיש להכיר בחשיבות הלימוד בכולל, ובמקביל שמי שאינו מסוגל לכך ועליו לפרנס את ביתו צריך להקפיד על שמירת צביון החיים החרדי ועל לימוד תורה בעיון. הוא מתנגד למצב בחלק מבתי האברכים החרדים, שבהם האישה היא המפרנסת העיקרית ואינה יכולה לגדל את ילדיה כראוי.\nבנאום שנשא בחודש סיוון ה'תשפ\"ג, טען שגם חרדים היוצאים לשוק העבודה נוהגים \"לכתחילה\", ותמך בהקמת מוסדות חרדיים הכוללים לימודי ליבה לצד מוסדות שבהם לומדים תורה בלבד. היומונים הליטאיים גינו את הנאום. כשזמן קצר לאחר מכן פורסם על הקמת הישיבה בראשותו שתכלול לימודים אקדמיים, יצאו נגדה חברי מועצת גדולי התורה של דגל התורה.\nבמכתב שהוציא בדצמבר 2023 במהלך מלחמת חרבות ברזל טען כי לימוד התורה אינו מגן על אחרים אלא רק על הלומד וכן אינו מגן מפני מוות, כמו כן כתב כי לימוד התורה אינו פוטר מנשיאה בעול המלחמה. בעקבות דברים אלו התבטא עליו הרב דוב לנדו \"כולם צריכים להיות כפופים לדעת תורה, ודעת תורה צריכה להישמע רק מאלו שיכולים לומר דעת תורה\".\n\n אתר האינטרנט הרשמי של ישיבת המתיבתא - תורה ודעת'\n אתר האינטרנט הרשמי של אברטק\n אתר האינטרנט הרשמי של אחוות תורה\n אתר האינטרנט הרשמי של תבונות נט – אתר ייעודי למאמרים ושיעורים של הרב דוד לייבל\nשיעורים ומאמרים מאת הרב לייבל\nמידע על דוד לייבל בקטלוג הספרייה הלאומית\n סרטונים בערוץ של שיעורי הרב דוד לייבל, באתר יוטיוב\nשיעורי הרב דוד לייבל באתר \"קול הלשון\"\nמאמרים מאת הרב דוד לייבל, באתר המקום\n הפודקאסט שיעורי הרב דוד לייבל, בשירות הזרמת המוזיקה \"ספוטיפיי\"\nהרב דוד לייבל, גם אם החרדים לא מתגייסים בהמוניהם, יש בהם תחושת שייכות והכרת הטוב, באתר ynet, 27 בנובמבר 2023\n הרב דוד לייבל, הרב של החרדים העובדים: אפשר להפריד את הדת מהמדינה, אם מכבדים את המסורת, באתר TheMarker‏, 2 באוקטובר 2023\n רבי דוד לייבל בשיעור מיוחד למלחמת חרבות ברזל, סרטון בערוץ \"אחוות תורה\", באתר יוטיוב (אורך: 33:36), 14 באוקטובר 2023\nמאמרים עליו\nאליהו ברקוביץ, הרב לייבל הוא הראשון לקבוע שלימוד תורה אינו פוטר מגיוס, באתר המכון הישראלי לדמוקרטיה, 16 בנובמבר 2023\nאליעזר היון, הרב שמאתגר את ההנהגה החרדית ולא מפחד מגיוס או עבודה, באתר ynet, 5 בפברואר 2024\n הרב מבני ברק שיגייס אלפי חרדים: המנגנון של הרב דוד לייבל, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 24:45)",
    "pageid": 1768421
  },
  {
    "title": "דונלד טראמפ ג'וניור",
    "extract": "דונלד ג'ון טראמפ ג'וניור (באנגלית: .Donald John Trump Jr; נולד ב-31 בדצמבר 1977) הוא איש עסקים אמריקאי, בנם הבכור של נשיא ארצות הברית ה-45 דונלד טראמפ, ואשתו לשעבר, הדוגמנית הצ'כית איוונה טראמפ. יחד עם אחותו איוונקה ואחיו הצעיר אריק, הוא סגן נשיא בכיר בתאגיד ניהול הנכסים ארגון טראמפ (\"The Trump Organization\").",
    "pageid": 1429022
  },
  {
    "title": "הבנים (סדרת טלוויזיה)",
    "extract": "הבנים (באנגלית: The Boys) היא סדרת גיבורי-על סאטירית אמריקאית שנוצרה על ידי אריק קריפקי  עבור אמזון פריים וידאו. הסדרה מבוססת על סדרת קומיקס באותו השם שנכתבה על ידי גארת' אניס ואוירה על ידי דאריק רוברטסון . עלילת הסדרה עוקבת אחרי \"הבנים\", צוות של ויג'ילנטים שיוצאים להילחם בגיבורי-על מושחתים שמנצלים את כוחם לרעה בסתר, ובתאגיד הבידור שמממן ומשווק אותם.\nהסדרה עלתה לשידור בשירות הזרמת המדיה פריים וידאו ב-26 ביולי 2019. ב-10 ביוני 2022, נמסר על חידוש הסדרה לעונה רביעית. בתחילה, הסדרה עלתה בישראל עם כתוביות בעברית בלבד, אך ב-30 בינואר 2023 נוסף לסדרה דיבוב בעברית.",
    "pageid": 1659688
  },
  {
    "title": "החטופים הישראלים ברצועת עזה במלחמת חרבות ברזל",
    "extract": "החטופים הישראלים ברצועת עזה במלחמת חרבות ברזל הם ישראלים ותושבים זרים ששהו בישראל, שנחטפו במהלך מתקפת הפתע על ישראל שהוביל חמאס בבוקר 7 באוקטובר 2023, שמחת תורה, כ\"ב בתשרי ה'תשפ\"ד, מתקפה שבעקבותיה יצאה ישראל למלחמת חרבות ברזל. עם פריצת גדר המערכת סביב רצועת עזה פלשו לישראל מחבלים פלסטינים. מתקפת הטרור התפרסה על פני יישובים רבים במערב הנגב ועוטף עזה, וכן בפסטיבל מוזיקה ליד קיבוץ רעים, וכללה פשעי מלחמה ופשעים נגד האנושות שבהם מעשי טבח המוניים, אונס והתעללות, לצד חטיפת אזרחים וחיילים.\nהמחבלים חטפו מישראל אל רצועת עזה ביום המתקפה 251 אנשים חיים וגופות. בעוד שמיעוט מבין הנשבים היו חיילי צה\"ל מהבסיסים הסמוכים לגבול, רוב החטופים היו אזרחים, כולל נשים, גברים, קשישים וילדים, וכללו כמה עשרות עובדים זרים. על פי הערכות, מרבית החטופים הוחזקו בדרום רצועת עזה. עד ליוני 2024 הושבו לישראל 116 חטופים חיים, וחולצו 19 גופות, 116 חטופים נותרו בידי חמאס, ובתוכם 42 חטופים שנקבע כי נהרגו, כבר בפרוץ המלחמה או אחר כך. נוסף עליהם, אישה אחת מנתיב העשרה מוגדרת נעדרת וגורלה אינו ידוע.\nעוד קודם למתקפה החזיק חמאס ברצועה בשני אזרחים ישראלים שעברו את הגבול באופן עצמאי, אברה מנגיסטו והישאם א-סייד, וכן בגופותיהם של חיילי צה\"ל הדר גולדין ואורון שאול שנהרגו במבצע צוק איתן ב-2014.",
    "pageid": 2267673
  },
  {
    "title": "הפיגוע בבניין הקהילה היהודית בארגנטינה",
    "extract": "הפיגוע בבניין הקהילה היהודית בארגנטינה AMIA היה פיגוע התאבדות שאירע בבואנוס איירס, בירת ארגנטינה, ב-18 ביולי 1994, כאשר טרוריסט לבנוני פוצץ מטען נפץ שהוטמן במכונית תופת, רצח 85 איש ופצע 330. הפיגוע היה אחד משני פיגועים שהתבצעו בארגנטינה בשנות ה-90 של המאה ה-20 נגד מטרות ישראליות ויהודיות, ונחשב לאחד הפיגועים הקשים ביותר שבוצעו על אדמת ארגנטינה. ארגון חזבאללה, אף שלא קיבל אחריות לפיגוע, טען כי הוא בוצע בתגובה לחיסולו של עבאס מוסאווי בידי צה\"ל בפברואר 1992.\nעל פי חקירת המוסד סוכל פיגוע שלישי, מכיוון שאיראן וחזבאללה חששו שלוחמי \"המוסד\" הצליחו לעלות על עקבותיהם.",
    "pageid": 559195
  },
  {
    "title": "ווארט (תוכנית טלוויזיה)",
    "extract": "ווארט היא תוכנית מציאות תיעודית ישראלית העוסקת בעולם השידוכים בחברה החרדית. במסגרת התוכנית, קבוצה של שדכנים ושדכניות משדכים בין רווקים מהחברה החרדית על מנת להגיע לאירוסין. התוכנית משודרת החל מ-20 במאי 2024 ברשת 13.\nב-18 ביוני 2024 נפתחה ההרשמה לעונה השנייה של התוכנית.\n\n",
    "pageid": 2333456
  },
  {
    "title": "חזבאללה",
    "extract": "חִזְבְּאַללַּה (בערבית: حزب الله – \"אנשי האל\" או \"מפלגת האל\", בתעתיק מדויק: חזב אללה) היא מיליציית גרילה וטרור ומפלגת ימין אסלאמיסטית-שיעית בלבנון. המפלגה הפרלמנטרית שהוקמה על ידי חזבאללה נחשבת כנציגה בולטת של בני העדה השיעית בלבנון, יחד עם מפלגת אמל הנחשבת למתונה יותר. הארגון נוקט בפעולות גרילה וטרור נגד מטרות ישראליות, פנים-לבנוניות, סוריות, ואף בין-לאומיות. הארגון כולו (או הזרוע הצבאית שלו) מוגדר כארגון טרור על ידי מדינות וישויות מדיניות רבות, ובהן אוסטרליה, ניו זילנד, ארצות הברית, האיחוד האירופי, גרמניה, הממלכה המאוחדת, אוסטריה, ליטא, סרביה, אסטוניה, הולנד, סלובניה, ישראל, מדינות המפרץ, רוב מדינות הליגה הערבית, קולומביה, ארגנטינה, פרגוואי, הונדורס וקנדה. אנשי הארגון עצמו וגורמים אסלאמיים אחרים נוהגים לכנותו \"אל-מוקַאוַמַה\" (בערבית: المقاومة – \"ההתנגדות\").\nחזבאללה הוקם כמיליציה ב־1982 (באופן רשמי ב־1984). קיימות עדויות רבות לכך שאיראן בנתה, מימנה וציידה את חזבאללה, ולכך שפעולות הטרור של הארגון נעשות בשיתוף פעולה מלא עם המשטר האיראני ובהוראתו. בנוסף, איראן עזרה לחזבאללה להקים מנגנון פוליטי שמטרתו להפוך את לבנון למדינה שיעית פונדמנטליסטית. מיום הקמתו רואה הארגון במדינת ישראל אויב ועוסק בפעילות עוינת נגדה. בהודעות רשמיות של הארגון לא מכונה ישראל בשמה אלא \"פלסטין הכבושה\" או \"האויב הציוני\". הארגון תובע מישראל להשיב את חוות שבעא, את שבעת הכפרים ואת צפון הכפר עג'ר לריבונות לבנונית. במהלך מלחמת האזרחים בסוריה השתתף חזבאללה באופן פעיל לצד המשטר הסורי, ואיבד מאות מלוחמיו.\nחזבאללה מחזיק בתפיסת הפעלה ייחודית, ורואה עצמו הן כארגון צבאי והן כארגון גרילה, בו-זמנית.\nמזכ\"ל הארגון משנת 1992 הוא סייד חסן נסראללה.",
    "pageid": 1318
  },
  {
    "title": "חטיבה 188",
    "extract": "חטיבה 188 (לשעבר חטיבה 18 וחטיבה 45), המכונה גם \"עוצבת ברק\", היא חטיבת שריון סדירה תחת פיקודה של עוצבת געש (אוגדה 36) בפיקוד הצפון של צה\"ל. כיום מפעילה העוצבה טנקי מערכה מדגם מרכבה סימן 4.\nחטיבה 18 - הוקמה כיחידת המרגמות הכבדות 120 מ\"מ, במהלך ההפוגה השנייה במלחמת השחרור. מקים החטיבה ומפקדה היה יהודה פריהר. החטיבה פעלה בנפרד מחיל התותחנים, והשתתפה בין השאר בקרב לטרון ובמבצע חורב. ב-1949, לאחר המלחמה, הוטמעו המרגמות הכבדות בגדודי התותחנים. חטיבה 18 אורגנה מחדש בפיקוד דן לנר, כחטיבת חי\"ר מילואים, שבמקביל לחטיבת כרמלי, התבססה גם היא על מאגר אנשי מילואים במרחב חיפה והמפרץ. גדוד 25 קיבל את מספרו כהמשך למספרי הגדודים (21, 22, 23, 24) של חטיבת כרמלי. כרמלי צמחה מתוך מפקדת ההגנה במרחב חיפה והמפרץ, ובשל כך תג חטיבה 18 סימל את המרחב ואת סמל מפקדת \"ההגנה\" בחיפה. תג זה משמש בחטיבה 188 עד היום.\nחטיבה 45 - לאחר מלחמת סיני אורגנה כחטיבת מילואים ממוכנת 45, \"ברק\". החטיבה כללה את גדוד חרמ\"ש 25, גדוד חרמ\"ש 74, גדוד טנקים שרמן 39 (גדוד מוגבר שכלל 63 טנקים - 35 טנקי M50 ,ו - 28 טנקי M51), גדוד מרגמות כבדות 527, פלוגת סיור ופלוגת הנדסה. בהרכב זה לחמה במלחמת ששת הימים, בקרבות השומרון, כולל קרב עמק דותן וברמת הגולן.\nחטיבה 188 - ב-1969 חטיבה 45 הוסבה לחטיבת טנקי שוט קל סדירה, מספרה שונה ל-188, וקיבלה אחריות על גזרת רמת הגולן, במקום חטיבה 7 שירדה מהרמה בתום השנתיים בהן החזיקה בגזרה. חטיבה 188 כללה כעת את גדוד שוט קל סדיר 53 שהועבר מחטיבה 7, גדוד שוט קל סדיר 74, וגדוד שוט קל מילואים 39.\nבמלחמת יום הכיפורים הייתה החטיבה פרושה ברמת הגולן וב-12 השעות הראשונות של המלחמה, נשאה באמצעות 2 גדודים (74 ו-53) בעיקר עול הבלימה של הכוחות הסוריים ברמת הגולן. גדוד המילואים 39 לחם תחת חטיבה 4, תחתיה נותר בהמשך. בתום המלחמה צורף לחטיבה גדוד טנקים 71, כגדוד סדיר שלישי.\nהחטיבה השתמשה בטנקי שוט קל עד שנת 1992, עת הוחלפו בטנקי מרכבה סימן 3. החטיבה לחמה ופעלה עם טנקי מרכבה סימן 3ד ב\"ז במשך 27 שנים. בסוף שנת 2019 החלה בהצטיידות ובתהליך הסבה למרכבה סימן 4מ 400 המצויד במערכת \"מעיל רוח\" ומענ\"ק משואה 750 וסיימה אותו בשנת 2021.\n\nהחטיבה השתמשה בטנקי שוט משנת 1969 עד 1992, אז עברה הסבה לטנק מדגם מרכבה סימן 3 ובכך הייתה החטיבה הסדירה האחרונה שהשתמשה בטנקי שוט, כאשר גדוד סופה היה הגדוד האחרון בחטיבה שנפרד מטנק השוט. ב-1995 שודרגו טנקי החטיבה לסימן 3ב ב\"ז ובסוף שנות ה-90 של המאה ה-20 נוסף לטנקים שריון מודולרי קס\"ג. החל מאוגוסט 2019 הוסבה החטיבה לטנק מרכבה סימן 4מ (עם מעיל רוח) והייתה חטיבת השריון הסדירה האחרונה שעברה לסימן 4מ (אחרי חטיבה 401 וחטיבה 7).\nלחטיבה שלושה גדודי טנקים סדירים, גדוד טנקים מילואים וגדוד הנדסה קרבית סדיר הנמצא תחת פיקוד החטיבה:\n\nגדוד 53 (\"גדוד סופה\")\nגדוד 71 (\"גדוד רשף\")\nגדוד 74 (\"גדוד סער\") – גדוד מרכבה סימן 4מ\nגדוד 275 – גדוד מילואים מרכבה סימן 4, שעבר מחטיבה 847\nגדוד 605 (\"גדוד המח\"ץ\") של חיל ההנדסה\nתחת פיקוד החטיבה מספר יחידות נוספות:\n\nפלס\"ר – פלוגת סיור (במילואים) האחראית לפעילות האיסוף והסיור הממוכן.\nפלחי\"ק 358 (\"החץ מברק\") – פלוגת הקשר והמחשוב האחראית לקשר במפקדת החטיבה ובגדודים.\nיחס\"ם – יחידת סיוע מנהלתי (במילואים) בפיקוד סגן-אלוף. במסגרתה פועלות: פלגת פינוי רפואי, פלגת ניוד, פלוגת החייאה קדמית, פלוגת חי\"ר חרמ\"ש ומחלקת שליטה בתנועות.\n\nגדוד 53 (סופה) התחיל את דרכו בתור גדוד 63 שהיה גדוד שריון (צנטוריונים) בחטיבה 14. הגדוד הגיע אל חטיבה 14 כתגבור מבית הספר לשריון ערב מלחמת ששת הימים. במהלך המלחמה היווה הגדוד מרכיב חשוב בקרבות קרב אום-כתף וצומת אבו עגילה בגזרה המרכזית של חצי האי סיני, כחלק מאוגדת שרון ומאמץ ההבקעה בציר המרכזי.\nבאוגוסט 1967 הועבר הגדוד לחטיבה 7 כאשר זו נפרדה מגדוד הפטון 79. חטיבה 7 בפיקודו של גורודיש הורכבה בשלב זה מגדוד 82 בפיקודו של אברהם רותם וגדוד 63 בפיקודו של יצחק בן-שהם (שניהם גדודי צנטוריונים). ב-1968 עלתה חטיבה 7 לגיזרת רמת הגולן שם נותרה למשך השנתיים הבאות. עם המעבר לרמת הגולן, שונה מספרו של גדוד 63 והוא הפך לגדוד 53.\nלקראת סוף שנת 1969 חטיבת המילואים 45, בפיקודו של משה בר כוכבא, הועברה לרמת הגולן כדי להחליף את חטיבה 7. החטיבה הורכבה מגדוד 74 שלא מכבר הפך לגדוד שריון (צנטוריונים) וגדוד המילואים 39 שהורכב מחדש. עם קבלת הגזרה החדשה והסימול החדש בתור חטיבת שריון סדירה, שונה שמה לחטיבה 188. חטיבה 7 שכאמור ירדה מרמת הגולן, השאירה שם את גדוד 53 בפיקודו של יהודה בכר, שצורף לחטיבה 188. בעת הזו גדוד 53 היה גדוד צנטוריונים ותיק ומנוסה בגיזרת רמת הגולן.\nבמהלך שש השנים שבין מלחמת ששת הימים לבין מלחמת יום הכיפורים, ניהל הגדוד ימי קרב רבים, והיה כח שריון מרכזי בהגנה על רמת הגולן. גדוד 53 ישב בבסיס גדודי בבתי הכפר הנטוש בעליקה, המקום שלצידו, בסביבות יוני 1973 הועברה מפקדת החטיבה כולה (מבסיסה הקודם במחנה פילון). לאחר שהגדוד היה תחת פיקודו של יהודה בכר (בתקופה שאחרי ששת הימים), הפיקוד על הגדוד הועבר לדן ורדי ובמאי 1972 הועבר פיקוד הגדוד ליוסי בן-חנן. בן-חנן כיהן בתור מג\"ד עד ל-15 באוגוסט 1973 כאשר קיבל את הפיקוד רס\"ן עודד ארז, שפיקד על הגדוד במלחמת יום הכיפורים רק כחודשיים לאחר כניסתו לתפקיד.\nבמלחמת יום הכיפורים היה הגדוד אחד מבין שני הגדודים של החטיבה אשר בלמו יחד עם כוחות חטיבה 7 את ההתקפה הסורית לאורך רמת הגולן. פלוגה ג' של הגדוד נפרסה באזור הג'וחדר (דרום-מזרחית לתל פארס) ובאזור תל עכשה (דרומית לתל חזקה), פלוגה א' ישבה באזור הצפוני של רכס בשנית ובאזור הבוסטר, פלוגה ב' (פלוגת בזק) נפרסה באזור שיקרא לימים עמק הבכא. מפקד הגדוד עודד ארז ישב באזור הג'וחדר וכוחות המפקדה של הגדוד ישבו בעיקר בחושנייה, זאת משום שלמרות הפריסה לאורך כל הרמה, הגזרה של הגדוד הייתה בדרום רמת הגולן. הלחימה בגזרה הדרומית הייתה קשה במיוחד והובילה לחללים רבים, זאת משום ההצלחה הסורית בשבירת קו ההגנה הישראלי. לאחר המלחמה הוקמה אנדרטה גדודית לזכר 31 חללי הגדוד והיא ממוקמת בג'וחדר.\nבמהלך מבצע ליטני, התקדם הגדוד בציר המערבי בתקיפה בלבנון. בצומת מנצורה ניהל הגדוד קרב אש לכיוון צור ומחנה המחבלים בראשדיה.\nבמלחמת לבנון הראשונה, נכנס הגדוד יחד עם החטיבה בגזרה המרכזית של ציר ההתקדמות, כאשר המטרה הסופית הייתה הגעה לעיר צור. פלוגה א' של הגדוד נלחמה יחד עם גדוד של חטיבת גולני בטיהור מאחזי מחבלים. ביום הלחימה השלישי, הגיעה הפלוגה למבואות ביירות בחלדה, שם התנהל קרב קשה בו נפלו שבעה מלוחמי הפלוגה. לאחר הפסקת האש הראשונה של המלחמה, כאשר היא נכנסה לשלב השני, הועבר הגדוד לגזרה המזרחית ושם ניהל יום קרב אל מול כוחות סוריים.\nבמערכה ברצועת הביטחון אייש הגדוד מוצבים רבים ביניהם מוצב הבופור ומוצב גלגלית.\nבאפריל 1987 נעשה ניסיון מצד ארגון חזבאללה לתקוף את מוצב שומריה על ברך הליטאני. באותה העת איישה את המוצב פלוגה מסייעת מגדוד 51 ומחלקת טנקים מהגדוד. חזבאללה שניסה לתקוף את המוצב עם עשרות מחבלים עם סיוע אש נהדף על ידי מחלקת הטנקים. בסופו של הקרב נמצאו בקרבת המוצב 18 גופות מחבלים, רובן ככולן נפגעו על ידי הטנקים.\nבשנת 2003 קיבלה פלוגה ג' ('גולן') צל\"ש אלוף (אלוף פיקוד הצפון) על הפעילות המבצעית בין השנים 2002–2003 בגזרת נצרים, רצועת עזה. בתקופה זאת פגעו כוחות הפלוגה בעשרות מחבלים, אך גם איבדה שישה מלוחמיה. מפקד הפלוגה, סרן יניב מכלוף קיבל בתקופה זאת באופן אישי צל\"ש מפקד אוגדה.\nבמהלך מלחמת לבנון השנייה הגדוד הועבר משירות ברצועת עזה והשתתף בלחימה בגזרה המזרחית של דרום לבנון. גדוד סופה השתתף בלחימה במהלך המבצעים השונים בגזרה המזרחית בהם קרבות סביב בינת ג'בייל, מבצעי 'שינוי כיוון' ו-'קורי פלדה' ובהם מבצע שינוי כיוון 11 והקרב על הסלוקי. במהלך הלחימה איבד הגדוד מספר חיילים, בהם צוות טנק שלם שנפל בסמוך לבינת ג'בייל. בנוסף לכך, היו גם פעולות גבורה רבות, ביניהם חילוץ כוח צנחנים שנעשה על ידי טנק מפקד פלוגה א' ('אלון') חנוך דאובה שקיבל על כך את עיטור העוז.\nבמבצע צוק איתן פעל הגדוד תחת פיקוד החטיבה בגזרת ג'וחר א-דיק, הגדוד ספג אירוע פגיעת פצמ\"ר 120 מ\"מ בנגמ\"ש סיור, באירוע נפלו 5 מלוחמי הגדוד מהפלוגה המסייעת 'אלון'.\nב-25 בנובמבר 2021 הוענק לגדוד אות הערכה מבצעי מטעם הרמטכ\"ל על פעילותו במבצע שומר החומות.\nבמלחמת חרבות ברזל, ב-2 בנובמבר 2023 נהרג מפקד הגדוד סלמאן חבקה בקרב בצפון רצועת עזה.\nבמהלך התמרון הקרקעי ברצועת עזה במרחב שג׳עייה. ספג טנק של הגדוד פגיעת טיל נ\"ט, באירוע נהרגו סגן מפקד פלוגה, מפקד מחלקה ו-2 לוחמים של הגדוד .\n\nגדוד 74 (סער) הוקם כגדוד טנקים שוט קל, בעת הסבת החטיבה לסדירה בשנת 1969 . הגדוד הוקם בשיאה של מלחמת ההתשה על בסיס לוחמים שהגיעו מגדוד 53 (גדוד סופה), וסומן כגדוד השני בחטיבה. המספר 74, הועבר מגדוד החרמ\"ש של חטיבת המילואים לשעבר 45.\nבמהלך מלחמת ההתשה הוצב הגדוד, יחד עם גדוד סופה, ברמת הגולן על מנת לשמור על הביטחון השוטף של תושבי הרמה בעקבות הסתננויות של מחבלים מכיוון סוריה וימי הקרב שיזמה סוריה בין השנים 1969–1972. כמו כן השתתף הגדוד בתקופה ההיא במספר פעולות תגמול שכללו פשיטות משוריינות לשטחי סוריה ולבנון, שהמפורסם בהם היה מבצע קיתון 10, מבצע שנערך ב-26 ביוני 1970 בתגובה להפגזה המתמדת על יישובי רמת הגולן ותקריות האש היזומות מצד צבא סוריה אשר הסתיים בקריסת מערך הקו הראשון הסורי.\nעם פרוץ מלחמת יום הכיפורים בשבת 6 באוקטובר 1973 התפרס גדוד סער יחד עם גדוד סופה, שעלה לתגבר את גזרת רמת הגולן כשבוע ימים לפני, לכל אורך הקו הסגול. שתי פלוגות הגדוד, פלוגה ו' (בפיקודו של אבי רוניס) ופלוגה ז' (בפיקוד אורי עקביה) התמקמו בדרום הרמה והועברו להיות תחת פיקודו של מג\"ד סופה, סא\"ל עודד ארז. פלוגה שלישית של הגדוד, פלוגה ח' התמקמה בצפון הרמה ונותרה תחת פיקודו של מג\"ד סער, סא\"ל יאיר נפשי שקיבל תחת פיקודו שתי פלוגות מגדוד סופה. במהלך המלחמה השתתף גדוד 74 בקרבות בלימה קשים תוך כדי ספיגת אבדות רבות בדרום ובצפון הרמה, בניסיון לבלום את ניסיונות הפריצה הסוריים. ב-11 באוקטובר במסגרת התקפת הנגד של צה\"ל לכיבוש המובלעת בשטח הסורי, התארגנו כוחות מגדוד סער, סופה ורשף (הגדוד השלישי של חטיבת ברק שהוקם ערב המלחמה וסופח לחטיבה 7) וכבשו את תל א-שמס, דרום – מזרחית למזרעת בית-ג'אן.\nב-14 במרץ 1978, במהלך מבצע ליטני, שנועד לפגוע בתשתיות ארגוני הטרור הפלסטיניים בדרום לבנון, התקדם גדוד סער עד לנהר הליטני וכבש את הכפרים תל עברש, תל צחור ואבל א-סאקי הממוקם צפונית לאל ח'יאם.\nבמהלך מלחמת לבנון הראשונה הועבר הגדוד תחת פיקודה של חטיבת גולני ולחם עימה תחילה בגזרה המרכזית ומאוחר יותר בגזרה המערבית של דרום לבנון, כשהוא מתקדם לאורך ציר החוף הלבנוני. במסגרת הלחימה השתתף הגדוד בקרבות קשים בתוך מחנה הפליטים עין אל חילווה הממוקם מספר ק\"מ דרומית לעיר צידון, כאשר פלוגה ו' של הגדוד שפרצה אל תוך המחנה מחופה על ידי טנקי פלוגה ז' של הגדוד נתקלה בהתנגדות קשה בסמטאות הצרות של מחנה הפליטים. ב-8 ביוני 1982 קיבל הגדוד פקודה להתקדם צפונה לאורך כביש צידון – ביירות לעבר דמור, כחלק מהמאמץ של חטיבת ברק. אולם לכשנכנסו לדמור כוחות החטיבה, גילוה נטושה. כפר סיל, השוכן מס' ק\"מ צפונית לדמור היווה צומת דרכים אסטרטגית במלחמה: הכפר אשר חולש על ציר החוף הלבנוני המוביל לעבר שדה התעופה הבינלאומי של ביירות ופרבריה הדרומיים שיכן כוחות גדולים של שריון, נ\"ט, חי\"ר וכוחות קומנדו סוריים. על כן עלתה החשיבות בכיבושו. גדוד סער יחד עם גדודי החטיבה כמו כן גם עם גדוד 202 של הצנחנים וכוחות גולני השתתפו בכיבוש הכפר. לאחר שעות רבות של לחימה הצליחה החטיבה להשמיד כליל את הכלים הסוריים ולהשתלט בהצלחה על הכפר. עם גמר הכיבוש התארגן הגדוד באזור דמור עד לחודש אוגוסט 1982, בו החל צה\"ל במאמץ להדק את המצור על ביירות, אשר נועד לגרום לבריחת המחבלים מהעיר. בין הימים 2–3 באוגוסט תקף הגדוד את שדה התעופה של ביירות, יחד עם חיילי גדוד 12 של גולני. ההשתלטות על שדה התעופה אפשרה את כניסתם של הכוחות לשכונות הדרומיות בעיר. עם תום המלחמה המשיך גדוד סער לעסוק בפעילות הביטחון השוטף באזור רצועת הביטחון, עד לנסיגה ממנו בחודש ב-24 במאי 2000.\nעם פרוץ האינתיפאדה השנייה נטל הגדוד חלק פעיל בלחימה באיו\"ש ואוגדת עזה והמשיך לעסוק במשימות הביטחון השוטף באזורים הללו ולאורך הקו הכחול. במהלך תוכנית ההתנתקות היווה גדוד סער יחד עם גדודי החטיבה וכוחות הנדסה חלק מהמעגל השלישי בפינוי, אשר תפקידו היה לאבטח את יישובי גוש קטיף ולמנוע כל ניסיון לבצע פח\"ע כנגד הכוחות המפנים.\nבחודש יולי 2006 הוקפץ הגדוד לרצועת עזה כחלק מההכנות למבצע גשמי קיץ בעקבות חטיפתו של גלעד שליט. הגדוד השתתף במספר מבצעים באזור בית להיא ובשכונת אל-עטטרה שבצפון הרצועה, ציר כיסופים במרכז הרצועה ובנמל התעופה הבינלאומי יאסר ערפאת דרומית לרפיח בדרום הרצועה.\n\nב-30 ביולי, בעקבות ההחלטה להרחיב את פעילות צה\"ל בדרום לבנון במהלך מלחמת לבנון השנייה, הועלה גדוד 74 צפונה לגזרה המערבית בדרום לבנון, סמוך ליישובים זרעית ושתולה. במהלכה של מלחמת לבנון השנייה הועבר הגדוד תחת פיקודה של חטיבת אלכסנדרוני והשתתף בקרבות לכיבוש הכפרים שיחין ורג'אמין. במסגרת המאמץ המלחמתי של חטיבת אלכסנדרוני התקדם הגדוד עד לכפר ראס ביאדה על ציר החוף שבין ראש הנקרה לצור. לאחר חתימת ההסכם להפסקת האש, הועבר הגדוד לגזרה המזרחית בדרום לבנון ונותר שם עד לשלב יציאת כוחות צה\"ל במקביל לכניסת צבא לבנון לאזור. לאחר מכן נותר הגדוד לעסוק בפעילות הביטחון השוטף לאורך הקו הכחול ורצועת עזה כשהוא נוטל תפקיד מרכזי במבצעים כגון מבצע חורף חם ומבצע עופרת יצוקה.\nבמבצע צוק איתן פעל הגדוד תחת חטיבה 188 בגזרת ג'וחר א-דיק והיה שותף לאיתור מנהרה התקפית שנחפרה לכיוון קיבוץ בארי.\nבמרץ 2020 היה הגדוד הראשון בחטיבה לעבור הסבה לטנקי מרכבה סימן 4מ 400 (הדגם החדש ביותר של המרכבה).\nבדצמבר 2020 הגדוד קיבל אות הערכה מטעם הרמטכ\"ל על תקופת פעילותו בגזרת עזה בה רשם 26 פגיעות מדויקות במטרות טרור ו-0 החטאות.\n\nגדוד 71 (רשף) הוקם ערב מלחמת יום הכיפורים, ב-5 באוקטובר 1973. הגדוד נבנה בחופזה על בסיס מפקדים ומדריכים מבית הספר לשריון בג'וליס, אליהם צורפו מדריכי שריון ממגמת שוט קל ממתקן 500 (בסיס צאלים) וצוערי שריון מבית הספר לקצינים. הגדוד סופח לחטיבה 7 ונלחם תחתיה במהלך המלחמה. סא\"ל משולם רטס, מפקד קורס קציני שריון בבית הספר לשריון, מונה למפקד הגדוד, ורס\"ן גדעון ויילר, מפקד מדור נט\"ר (נהיגה) בבית הספר, מונה לסגנו.\nב-6 באוקטובר עלה הגדוד לרמת הגולן ונערך באזור צומת ווסט (האמיר). עם תחילת קרבות הבלימה ברמה לחם הגדוד בגזרה הצפונית והשתתף בקרבות באזור הר חרמונית. ב-9 באוקטובר לפנות בוקר נהרג הסמג\"ד ויילר ובהמשך היום, במסגרת קרב עמק הבכא, נפל גם המג\"ד משולם רטס. הגדוד הפסיק להתקיים במסגרת גדודית והטנקים שנותרו סופחו לגדוד 77 והמשיכו את המלחמה תחתיו.\nכאשר נכנסה הלחימה לשלב הפריצה למובלעת הסורית קיבל כוח עמוס כץ, שהורכב מלוחמים שחזרו מחו\"ל, את המספר 71. הגדוד עלה לרמת הגולן והשתתף בקרב לכיבוש מזרעת בית ג'אן ובקרבות במובלעת הסורית. בסיום המלחמה הפך לגדוד סדיר בחטיבה 188 שספגה אף היא מכה קשה במלחמה והוקמה מחדש.\nהפקודה להקמת גדוד 71 במסגרת החטיבה ניתנה ב-8 בנובמבר 1973. הגדוד הוקם על ידי סגן יצחק וימר במחנה ירדן, לאחר שהתבקש לעשות זאת על ידי סגן אלוף עמוס כץ שקיבל את הפיקוד על חטיבה 188, לאחר פציעתו של מפקד החטיבה סגן אלוף דני ורדי, ביומה האחרון של מלחמת יום הכיפורים. הגדוד התבסס בהקמתו על פלוגת חרמ\"ש ו-5 טנקים שעברו מגדוד 74, ו-13 טנקים נוספים שעברו מגדוד 53. הגדוד עבר בהמשך לפיקודו של סגן אלוף רן גוטפריד.\nבשנים הבאות נלחם הגדוד במסגרת מבצע ליטני ובקיץ 1981 השתתפו כוחות הגדוד בעשרה ימי קרב שכללו ירי תותחים לתוך לבנון. במלחמת לבנון הראשונה לחם הגדוד בגזרה המרכזית בלבנון ולאחר מכן עבר לגזרה המערבית ונלחם כחלק מהמאמץ הצה\"לי לאורך כביש החוף הלבנוני, בין היתר בקרבות בפאתי העיר צידון, דמור וכפר סיל. בהמשך המלחמה הועבר הגדוד לבקעת הלבנון, שם השתתף בין היתר בקרבות מול כוחות סורים בהם הושמדו כ-30 טנקים סורים. במהלך המלחמה נפלו שישה מחיילי הגדוד.\nבחודשים האחרונים של צה\"ל בלבנון לקראת הנסיגה, עסקו כוחות הגדוד בחיפוי שלבי הנסיגה, בין היתר הייתה לגדוד פלוגה שלטנקים שלה היו אמצעים מיוחדים ללחימה בלבנון. פלוגה זו; 'נחשול' קיבלה לאחר הנסיגה בשנת 2000 צל\"ש אלוף מאלוף פיקוד הצפון על תרומתה ללחימה במסגרת חודשי צה\"ל האחרונים בלבנון והנסיגה עצמה.\nבמשך השנים ביצע הגדוד מספר תקופות של פעילות מבצעית בגזרות השונות. בבוקר ה-26 ביוני 2006 במהלך פעילות מבצעית ברצועת עזה, הותקף אחד מטנקי הגדוד באזור מעבר כרם שלום, במהלך התקיפה נהרגו שני אנשי הצוות סגן חנן ברק וסמ\"ר פבל סלוצקר, נהג הטנק נפצע והתותחן רב\"ט גלעד שליט נחטף בידי החוליה ונלקח מעבר לגדר המערכת לתוך רצועת עזה. שליט הוחזק בידי ארגוני טרור שונים במשך מעל חמש שנים ושוחרר לבסוף במה שמוכר כעסקת שליט.\nבין היתר, כתגובה לחטיפת שליט, יצא צה\"ל למבצע רחב ברצועת עזה מבצע גשמי קיץ. כוחות הגדוד השתתפו במבצע יחד עם שאר גדודי החטיבה, אך כאשר התחילה מלחמת לבנון השנייה הועברו שני הגדודים האחרים של החטיבה צפונה ונכנסו ללבנון, בעוד שגדוד 71 נשאר בעזה למשך שארית המבצע. לגדוד היה תפקיד מרכזי במהלך מבצע עופרת יצוקה, במהלכו נהרג חייל מפלוגה ל' ('להב') על ידי ירי צלפים ב-8 בינואר 2009.\nבשנת 2014 השתתף הגדוד במבצע צוק איתן שם הוביל את כוחות חטיבת גולני בהתקפה על שג׳אעייה שבצפון הרצועה. על הגדוד פיקד ניר רוזנברג. במהלך ההתקפה אל תוך השכונה נפצע מפקד מחלקת טנקים והטען-קשר פינה אותו אל תוך הטנק והכווין כוחות פינוי לאחר מכן נטל הטען יהודה וישליצקי את הפיקוד על הטנק והובילו אל חזית הכוחות הלוחמים. על מעשהו זה עוטר בצל\"ש הרמטכ\"ל.\n\n ערך מורחב – גדוד 605\n\nגדוד המח\"ץ (605) (ראשי תיבות של \"הבקעה, מיקוש, חבלה, צליחה\") הוא גדוד של חיל ההנדסה הקרבית הכפוף מבצעית לחטיבה 188. הגדוד מפעיל פלוגות פלסים המתמחים בנושא החבלה והמטענים, לצד לחימה רגלית ושלהן נגמ\"שי הנדסה כבדים מדגמי פומ\"ה ופלוגת הצמ\"ה \"חתולי הפרא\" המפעילה דחפורי D9 משוריינים, מחפרים ממוגנים, אמצעי גישור וכלי צמ\"ה ממוגנים אחרים. תפקיד הגדוד במלחמה הוא לפרוץ את הדרך לכוחות השריון והחי\"ר, סיוע בלחימה אורבנית, לפלס דרך תעלות ושדות מוקשים, לנקות זירות מטענים, לחלץ כלים פגועים ולהכשיר עמדות ירי וסוללות מגן לטנקים ולרק\"מ.\n\nחטיבה 18 - הוקמה כיחידת המרגמות הכבדות 120 מ\"מ, במהלך ההפוגה השנייה במלחמת השחרור. מקים החטיבה ומפקדה היה יהודה פריהר. החטיבה פעלה בנפרד מחיל התותחנים, והשתתפה בין השאר בקרב לטרון ובמבצע חורב. ב-1949, לאחר המלחמה, הוטמעו המרגמות הכבדות בגדודי התותחנים. חטיבה 18 אורגנה מחדש בפיקוד דן לנר, כחטיבת חי\"ר מילואים, שבמקביל לחטיבת כרמלי, התבססה גם היא על מאגר אנשי מילואים במרחב חיפה והמפרץ. גדוד 25 קיבל את מספרו כהמשך למספרי הגדודים (21, 22, 23, 24) של חטיבת כרמלי. כרמלי צמחה מתוך מפקדת ההגנה במרחב חיפה והמפרץ, ובשל כך תג חטיבה 18 סימל את המרחב ואת סמל מפקדת \"ההגנה\" בחיפה. תג זה משמש בחטיבה 188 עד היום.\n\nבמבצע קדש ישבה העוצבה על גבול ירדן ולא נטלה חלק פעיל בלחימה. אולם מבצע קדש הוכיח כי חיל השריון הוא החיל המוביל ביבשה וכוח ההבקעה העיקרי. התוצאה הישירה לאחר המלחמה הייתה כי הצבא זקוק ליחידות שריון נוספות וחטיבה 18 הוסבה לחטיבה הממוכנת 45.\n\nבמלחמת ששת הימים, לחמה חטיבה 45 באזור צפון השומרון. החטיבה, בפיקוד סא\"ל משה בר כוכבא, כללה 2 גדודי חרמ\"ש – גדוד 25 בפיקוד סא\"ל לוי מן וגדוד 74 בפיקוד סא\"ל צבי רם, גדוד טנקי שרמן – גדוד 39 בפיקוד סא\"ל אדולף אברמוביץ' (הגדוד כלל 35 טנקים מדגם M-50, ו-28 טנקים מדגם M-51), פלוגת סיור (סיירת) חטיבתית בפיקוד רס\"ן אביתר יעקב, פלוגת הנדסה בפיקוד סרן אהרן טנא, יחידות חטיבתיות וגדוד 527 -גדוד מרגמות כבדות 120 מ\"מ.\nב-5 ביוני לפנות ערב, נכנסה החטיבה למבואות עמק דותן כדי למנוע פריצה של כוחות שריון ירדנים הנעים לעבר ג'נין ושכם. החטיבה הצליחה חלקית לחסום את האזור ההררי מדרום לעמק והמשיכה בניסיון לכיבוש העיר ג'נין. מולה התייצבה חטיבת השריון 40 הירדנית והצליחה להפתיע את חטיבה 45 מכיוון שכם, דבר שאילץ את חטיבה 45 להקים מערך הגנה נחפז. בבוקר 6 ביוני איגפה חטיבת השריון 37 את החטיבה הירדנית, שחררה את חטיבה 45 מהכיתור והמשיכה לפיצוץ הגשרים בעמק יריחו. על פעולתו בקרב עמק דותן הוענק לגד רפן, אחד מקציני חטיבה 45, עיטור הגבורה.\nעם תום הלחימה בשומרון הופנתה החטיבה לגזרת רמת הגולן, ובצהרי 8 ביוני החלה בתנועה לכיוון צומת גולני. ב-10 ביוני הוכנסה החטיבה ללחימה כדי לסייע בטיהור רמת הגולן עד מועד כניסת הפסקת האש. לפנות בוקר כבשה החטיבה ללא התנגדות את תל חמרה. בהמשך היום נעה החטיבה יחד עם גדוד מחטיבה 1 אל עבר מסעדה. הצבא הסורי כבר נסוג בשלב זה והכוחות לא נתקלו בהתנגדות. עד הערב נערכה החטיבה באזור הכפר.\nלאחר מלחמת ששת הימים הוחלט לפרק את החטיבה, אולם לבסוף הפכה החטיבה לחטיבה משוריינת המצוידת בטנקי שוט קל. באפריל 1969 הועלתה החטיבה ממחנה מנסורה למחנה פילון ומספרה שונה ל-188. לחטיבה היו שני גדודים סדירים: גדוד 53 (שהועבר מחטיבה 7), גדוד 74 וגדוד 39 (מילואים). בשנת 1969, עם מעבר חטיבה 7 לתעלה, קיבלה החטיבה את גזרת רמת הגולן, ובשנים הבאות לקחה חלק במבצעים רבים (קלחת 2, קלחת 4, קיתון 10) ובימי קרב רבים מול השריון הסורי.\n\n ערך מורחב – חטיבה 188 במלחמת יום הכיפורים\nבמלחמת יום הכיפורים הייתה חטיבה 188 (\"ברק\"), בפיקודו של אל\"ם יצחק בן-שהם, חטיבת השריון העיקרית שנשאה בעול הבלימה בשעות הראשונות של המלחמה ברמת הגולן. שני גדודי השריון הסדירים של החטיבה, גדוד 74 בפיקודו של סא\"ל יאיר נפשי וגדוד 53 בפיקודו של סא\"ל עודד ארז (בסה\"כ 77 טנקים) היוו את כל כוחות השריון של צה\"ל בקו הקדמי של רמת הגולן, בשעות הקריטיות הראשונות. גדוד 39 בפיקודו של סא\"ל יואב וספי – הגדוד השלישי (המקורי) שלה – היה גדוד מילואים שגויס לאחר תחילת הקרבות ונלחם במסגרת חטיבה 4 . חטיבה 7 התרכזה בקו שני, ונערכה כעתודה פיקודית, עד לשעות הערב של מוצאי שבת ה-06/10. קצת לאחר 18:00 פיקוד צפון חילק את הרמה לשתי גזרות. חטיבה 188 קיבלה אחריות על הגזרה הדרומית, וחטיבה 7 קיבלה אחריות לגזרה הצפונית.\nלוחמי חטיבה 188 נאלצו להתמודד עם כוחות שריון סוריים גדולים פי עשרה ויותר, ונשחקו בצורה קשה ביותר. 24 שעות מתחילת הלחימה נותרה החטיבה ללא הפיקוד הבכיר שלה לאחר שמפקד החטיבה יצחק בן-שהם, סגנו דוד ישראלי, וקצין האג\"ם בני קצין נהרגו במהלך הקרב על נפח. לסורים נפגעו בקרבות אלה מאות טנקים, כך שבלחימתם הנחושה תרמו לוחמי חטיבה 188 תרומה מכרעת לבלימת הצבא הסורי.\nאחד מסיפורי הגבורה הנודעים של מלחמה זו הוא סיפורו של \"כוח צביקה\", כוח שמנה שלושה טנקים בפיקודו של סרן צביקה גרינגולד, ופעל לבלימת התקדמות הסורים לעבר צומת נפח. שניים מהטנקים של הכוח נפגעו, והטנק בפיקודו של צביקה המשיך להילחם לבדו במשך שעות. על לחימתו קיבל גרינגולד את עיטור הגבורה.\nבמהלך הלחימה מונה יוסי בן-חנן כמפקדה החדש של החטיבה לאחר שחזר מחו\"ל. כשנפצע בן-חנן בניסיון כיבוש תל א-שמס מונה דן ורדי לפקד על החטיבה. לאחר פציעתו של ורדי במלחמה במובלעת הסורית, מונה עמוס כץ לפקד על החטיבה.\nבסה\"כ נהרגו במלחמה 79 מחיילי החטיבה. על פועלם בקרבות ברמת הגולן קיבלו יצחק בן-שהם, יוסי בן-חנן, שמואל אסקרוב (סמג\"ד 53) ואחרים את עיטור העוז.\n\nהחטיבה בפיקוד אל\"ם מאיר דגן (לימים ראש המוסד) כללה 3 גדודי טנקי שוט קל: גדוד 53 בפיקוד סא\"ל חיים מורנו (מור), גדוד 74 בפיקוד סא\"ל עמירם לוין, וגדוד 71 בפיקוד רס\"ן איל בן ראובן. החטיבה יחד עם חטיבת גולני התקדמה מכיוון אצבע הגליל, חצתה את הליטני בגשר עקיה ללא כל התנגדות, והמשיכה להתקדם צפונה לכיוון רמת נבטיה. ב-8 ביוני יומיים לאחר פרוץ הלחימה הגיעו גדודי החטיבה לאזור צידון, שם לחמו יחד עם כוחות חטיבת גולני וצנחנים לכיתור וכיבוש העיר. מאוחר יותר הופסקה הלחימה, מתוך הבנה שלוחמה בשטח בנוי אינה מניבה את התוצאות שנתבקשו והלחימה מסוכנת מידי.\nכוחות של גדוד 74 לחמו במחנה הפליטים עין-חילוה, אחד ממחנות הפליטים הגדולים בדרום לבנון, תוך קרב קשה ועיקש בשטח בנוי.\nב-8 ביוני בערב התקדמו כוחות החטיבה צפונה לכיוון הכפרים הדרומיים לביירות, כדי לסייע לכוחות שנחתו מהים. למחרת קיבלה החטיבה פקודה לכיבוש כפר סיל, כפר החולש על כביש החוף הלבנוני המשמש עורק לעיר ביירות. בשל מיקומו וחשיבותו היה הכפר מבוצר ומוגן על ידי כוחות שריון וחי\"ר סורי. הקרב היה קשה במיוחד והסתיים לבסוף רק בליל 10 ביוני. בקרב נהרגו 9 מלוחמי החטיבה. בסך הכל נפלו במלחמת לבנון הראשונה 25 לוחמי החטיבה.\nלאחר שהפסקת האש הראשונה (שהושגה אחרי שבוע הלחימה הראשון) נכנסה לתוקפה התארגנו כוחות החטיבה בכפרים סיל, דומא ודמור למשך כחודש. ב-12 ביולי עברו גדוד 53 וגדוד 71 לגזרה המזרחית וניהלו לחימה מול הסורים. בתחילת חודש אוגוסט, חזרה החטיבה והתארגנה במאמץ להפעיל לחץ על העיר ביירות. החטיבה לחמה בצפון מערב ביירות תחת אוגדה 91, וכבשה את מרכז העיר תוך 48 שעות, תוך שהיא פוגעת במחבלים רבים ומשתלטת על מפקדותיהם.\n\nבשנות ה-90 של המאה ה-20 עברה החטיבה הסבה מטנקי שוט קל (השבחה ישראלית לצנטוריון הבריטי) לטנקי מרכבה סימן 3 רמ\"ח. ב-1995 שודרגו טנקי החטיבה למרכבה סימן 3 ב\"ז בהם הותקנה מערכת בקרת ירי \"ברק זוהר\" מתוצרת אלביט מערכות הישראלית, ששיפרה את ביצועי הטנק באופן ניכר.\n\nבאינתיפאדה השנייה לקחה החטיבה חלק בפעילות הצבאית למניעת הטרור. גדוד המח\"ץ (גדוד 605 של חיל ההנדסה הקרבית) שסופח לחטיבה זכה בצל\"ש הרמטכ\"ל על לחימתו במבצע חומת מגן ובפעילות בט\"ש לפניו. במבצע חורף חם נזקפו לחטיבה הצלחות שונות.\nבמלחמת לבנון השנייה לחמו גדוד 53 בגזרה המזרחית וגדוד 74 בגזרה המערבית. הגדוד השלישי של החטיבה, גדוד 71, נשאר בדרום הארץ והשתתף במבצע גשמי קיץ. גדוד חה\"ן 605 לחם תחת פיקוד אוגדה 91 במרכז גזרת הלחימה בלבנון.\n\nהחטיבה השתתפה במבצע עופרת יצוקה וגדודיה פעלו לכל רוחב גזרת רצועת עזה והובילו את הכוחות המתמרנים, כאשר גדוד 'סער' 74 לחם ת\"פ חטיבת הצנחנים בצפון הרצועה באל-עטטרה, גדוד 'רשף' 71 וגדוד ההנדסה 605 ת\"פ חטיבת גולני בחארת' א-תופח, וגדוד 'סופה' 53 ת\"פ החטיבה בגזרת רפיח. במהלך המבצע נהרג סמל עמית רובינזון מפגיעת כדור צלף עת ששהה בתא טען וסרק את השטח הקרוב לטנק, סמוך לבריכת המים בשכונת שג'אעייה.\nהחטיבה נלחמה גם במבצע צוק איתן וגם שם פעלה בראש הכוחות המתמרנים כאשר גדוד 'רשף' 71 פועל ת\"פ חטיבת גולני בשג'אעייה, גדודים 'סער' 74 ו'סופה' 53 ת\"פ החטיבה במרחב ג'וחר א-דיק, שם חשפה החטיבה מנהרת טרור התקפית שנחפרה לכיוון קיבוץ בארי, וגדוד ההנדסה 605 ת\"פ חטיבה 7. במהלך המבצע שבעה חיילים מהחטיבה נהרגו: שניים נהרגו על ידי מחבלים שחדרו לתוך שטח ישראל דרך מנהרה ושיגרו טיל נ\"ט אל רכבי חבורת הפיקוד של המח\"ט ו-5 חיילים נוספים נהרגו בשטח ישראל כתוצאה מפגיעת פצמ\"ר 120 מ\"מ פגיעה ישירה בנגמ\"ש סיור. בסיום המבצע עוטר סמל יהודה וישליצקי מגדוד 'רשף' 71 בצל\"ש רמטכ\"ל לאחר שטיפל ופינה את מפקדו הפצוע, החביר כוחות רפואה אל הטנק, ואף נטל את הפיקוד על הטנק, כאשר אין מפקד בטנק, וחבר בחשכת הליל, כאשר זהו לו קרב ראשון בחייו, אל חזית הכוחות הלוחמים עם יתר אנשי הצוות שנותרו. על הטנק פיקד לבדו עוד כשש שעות עד שהובא מפקד מחליף אל הטנק.\n\n ערך מורחב – חטיבה 188 במלחמת חרבות ברזל\nהחטיבה משתתפת בלחימה בתוך רצועת עזה כחלק ממלחמת חרבות ברזל.\n\nלחטיבה 339 נופלים במערכות ישראל המונצחים במספר אנדרטות:\n\nאתר הזיכרון המרכזי לחללי החטיבה נמצא במחנה חטיבת ברק בעליקה, רמת הגולן.\nאנדרטת חטיבה 188 בפארק עוצבות השריון סמוך ללטרון.\nאנדרטת גדוד 53 לחללי גדוד \"סופה\", נמצאת בסמוך לגבעת אורחה.\nאנדרטת גדוד 71 לחללי גדוד \"רשף\", נמצאת באזור צומת בשן (ממזרח לחושנייה).\nאנדרטת גדוד 74 לחללי גדוד \"סער\" נמצאת בצפון רמת הגולן בסמוך לכפר בוקעאתא (אזור הר חרמונית)\nאנדרטת גדוד הנדסה 605 במחנה חומה.\n\nבשנתיים האחרונות מתקיים מרוץ חטיבה במסגרתו רצים כל חיילי החטיבה 188 ק\"מ. מתווה המסלול מתחיל במפרץ חיפה המציין את סמל החטיבה, המשכו בנחל תבור דרכו נעו כוחות גדוד 39 במילואים שהיה שייך לחטיבה במלחמת יום כיפורים, ממשיך במעלה גמלא לכיוון תל-סאקי שם נלחם גדוד 53, עובר באנדרטת הגדוד בגבעת אורחה וממשיך לאנדרטת גדוד 71 בצומת בשן, משם ממשיך מסלול הריצה עד לציר-הנפט ומסתיים באנדרטאות המח\"ט בן-שוהם והסמח\"ט ישראלי שנהרגו סמוך למחנה נפח על ציר הנפט.\n\nסיפורה של החטיבה שעברה גלגולים שונים לאורך השנים בא לידי ביטוי בתג עצמו שבו אין כל אזכור או רמז לחטיבת טנקים.\nבעת ההחלטה על הקמת חטיבת השריון נקבע תג היחידה ככזה הזוכר חסד נעורים לאותה חטיבת חיל הרגלים המיתולוגית.\nתג החטיבה, בו מופיע קו החוף של מפרץ חיפה, הוא תג היחידה היחידי מהכוח הסדיר בצה\"ל בו מצוירת מפה.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nחטיבה 188 במלחמת יום הכיפורים\n\nאיתן הבר (עורך), ברק: מלחמת יום הכיפורים, רמת הגולן, תשרי תשל\"ד, אוקטובר 1973, הוצאת המשפחות השכולות של חטיבת השריון ברק, 1979. באתר המרכז למלחמת יום הכיפורים\nאבירם ברקאי, \"על בלימה\", סיפורה של חטיבה 188 במלחמת יום כיפור, ספרית מעריב, 2009.\nאביעזר גולן, אנשי הפלדה (סיפורה של חטיבה 45 במלחמת ששת הימים), הוצאת אותפז, 1969\nצביקה גרינגולד, כוח צביקה: 24 שעות של גבורה במלחמת יום הכיפורים, 2008.\n\nחטיבה 188, באתר צה\"ל\nחטיבה 188, באתר יד לשריון\nאמיר בוחבוט, פרשת איוב של חטיבת השריון 188, באתר nrg‏, 22 באפריל 2007\nתמונות (וסרט) מיום כשירות של חטיבת ברק, פורום צבא וביטחון בפרש\n המנון חטיבה 188, באתר יוטיוב\n בצה\"ל כבר מתרגלים את האפשרות שהמלחמה הבאה תתקיים בגבול סוריה (הקישור אינו פעיל, 18 בינואר 2023)- כתבה + וידאו, על אימון חטיבה 188 בגזרת הצפון, נענע10/חדשות 10, 27 במרץ 2014\n ליאור נוישטיין, מערכת אתר צה\"ל, חטיבה 188 בתרח\"ט מסכם אימון, ומסכם שנה. תיעוד מיוחד, באתר צה\"ל, 22 בדצמבר 2019\n רן לוי, הסורים על הגדרות: חטיבה 188 במלחמת יום הכיפורים, חלק א', חלק ב', חלק ג', בפודקאסט \"עושים היסטוריה\", 2018\nעדות סא\"ל עודד ארז – מפקד גדוד 53, חטיבה 188 – 1.2.1974 בפני אוספי החומר של ועדת אגרנט באתר המרכז למלחמת יום הכיפורים",
    "pageid": 12982
  },
  {
    "title": "חטיבת גולני",
    "extract": "חטיבת גולני (חטיבה 1) היא חטיבת חיל רגלים סדירה בצה\"ל שהשתתפה בכל מלחמות ישראל. החטיבה המסונפת לפיקוד הצפון, נמצאת תחת פיקודה של עוצבת געש (אוגדה 36).\nחיילי חטיבת גולני חובשים כומתה חומה עם סמל חיל הרגלים ונועלים נעליים שחורות. הצבע החום מסמל את הלוחמים הראשונים של החטיבה שהיו עובדי אדמה שגויסו. דגל החטיבה הוא בצבעי ירוק וצהוב המסמל את שטחי הלחימה, גם בצפון וגם בדרום. סמלה של החטיבה, הנמצא גם על תג היחידה, הוא עץ זית בעל שורשים עמוקים ביותר, שעוצב על ידי דוד אלף. זאת, אף על פי שההשראה לציור העץ הייתה ככל הנראה של עץ אלון. בשנת 1979 ניטע עץ זית על יד \"קירות הזעקה\" במוזיאון גולני.\nמחטיבת גולני צמחו הרמטכ\"לים מרדכי גור, משה לוי, גבי אשכנזי וגדי איזנקוט שהיו אף מפקדי החטיבה. מאיר עמית ראש המוסד היה מג\"ד ומח\"ט בחטיבה. מפקדים רבים בחטיבה כמו אברהם יפה, משה פלד, אריאל שרון, רחבעם זאבי, יונה אפרת, אורי שגיא, יקותיאל אדם, משה קפלינסקי, אמיר דרורי, יאיר נוה ועוד הפכו לאלופים בצה\"ל.",
    "pageid": 12300
  },
  {
    "title": "חטיבת הצנחנים",
    "extract": "חטיבת הצנחנים (חטיבה 35) היא חטיבת צנחנים סדירה בצה\"ל, הכפופה לעוצבת האש ומהווה חלק מחיל הרגלים והצנחנים. בראש החטיבה עומד קצין בדרגת אלוף-משנה. מפקד החטיבה הנוכחי הוא אל\"ם עמי ביטון.\nחטיבת הצנחנים היא חטיבה התנדבותית בצה\"ל ומוגדרת כחטיבה מוצנחת, מוטסת ורכובה. החטיבה מתניידת על גבי האמרים נגמשים וכלי רכב מיוחדים אחרים בהתאם לאופי הפעילות ותוואי השטח. יכולות אלו משפיעות על המקום והאופן בו יופעלו כוחות החטיבה בפעילות מבצעית ובמלחמה.\nמהחטיבה צמחו עשרה רמטכ\"לים: מרדכי גור, רפאל איתן, משה לוי, דן שומרון, אמנון ליפקין-שחק, שאול מופז, משה יעלון, בני גנץ, אביב כוכבי והרצי הלוי. שבעה מתוכם אף כיהנו כמפקדי החטיבה.\nבחטיבה ישנם 4 גדודים: גדוד 890 – אפעה, גדוד 101 – פתן, גדוד 202 – צפע, והסיירת 5135 – שרף.",
    "pageid": 16196
  },
  {
    "title": "חמאס",
    "extract": "חמאס (בערבית: حماس, ראשי תיבות של حركة المقاومة الاسلامية – בתעתיק מדויק: חרכת אלמקאומה אלאסלאמיה – \"תנועת ההתנגדות האסלאמית\"; פירוש המילה \"חמאס\": התלהבות, גבורה, קנאות) הוא ארגון טרור ותנועה אסלאמיסטית-סונית פונדמנטליסטית פלסטינית שהוקמה בשנת 1987.\nמטרת הארגון על פי אמנת חמאס היא הקמת מדינה פלסטינית אסלאמית תאוקרטית בשטחי ארץ ישראל, \"מהנהר עד לים\", הכוללים את שטחי מדינת ישראל כולל יהודה, שומרון וחבל עזה, תחת המוטו: \"אללה הוא תכליתה, הנביא הוא דמות המופת שלה, הקוראן הוא החוקה שלה, מלחמת הקודש היא דרכה, והמוות למען אללה הוא הנעלה במשאלותיה\".\nתנועת חמאס הוגדרה כארגון טרור על ידי מדינות רבות ובהן ישראל, ארצות הברית, הממלכה המאוחדת, האיחוד האירופי, קנדה, אוסטרליה, ירדן, יפן, נורווגיה, איסלנד ופרגוואי. מנגד, היא מוגדרת כתנועה פוליטית לגיטימית על ידי איראן, רוסיה, טורקיה, סין ורוב מדינות ערב.\nעל פי הצהרות פומביות, תנועת חמאס מחולקת לשלוש זרועות:\n\nזרוע פוליטית-מדינית.\nזרוע צבאית המכונה \"גדודי עז א-דין אל-קסאם\" שהיא וה\"מוראביטון\" נאבקות בישראל באמצעות ביצוע פעולות טרור.\nזרוע אזרחית (\"דעוה\"), הפועלת לרווחת הציבור הרחב, בהפעלת מרפאות, מתן צדקה, חלוקת מזון, הקמת בתי ספר ובהשפעת פעילות הרווחה מגייסת תומכים רבים לחמאס.\nבפועל, כל הזרועות משמשות במישרין או בעקיפין לאותן מטרות, שהוגדרו באמנת חמאס, ובראשן חיסול מדינת ישראל.\nבתקופת האינתיפאדה השנייה הובילה חמאס את הטרור הפלסטיני ובפרט את גל פיגועי ההתאבדות כנגד אזרחי ישראל. חמאס צברה פופולריות ביהודה ושומרון אך עיקר כוחה היה ברצועת עזה, שם למרות שנהרגו רוב מנהיגיה (אחמד יאסין, סלאח שחאדה, איבראהים מקאדמה, עדנאן אל-ע'ול ועבד אל-עזיז א-רנתיסי), חמאס שמרה על כוחה, ואף התחזקה אל מול אוזלת ידם של מנגנוני הביטחון של הרשות הפלסטינית.\nבינואר 2006 זכתה רשימת \"הרפורמה והשינוי\" של חמאס ברוב בבחירות למועצה המחוקקת הפלסטינית, הפרלמנט של הרשות הפלסטינית. ראש הסיעה, אסמאעיל הנייה, מונה כראש ממשלת הרשות הפלסטינית. אולם עם פרוץ עימות חמאס-פת\"ח ברצועת עזה, פוזרה הממשלה וחמאס הוצא מחוץ לחוק על ידי ראש הרשות, מחמוד עבאס. העימות הסתיים ב-14 ביוני 2007, אז השתלטה חמאס על רצועת עזה, תוך הריגת פעילי פת\"ח. מאז שולטת חמאס ברצועה תחת הנהגתו של יחיא סנוואר משנת 2017. סנוואר כפוף לאסמאעיל הנייה, העומד בראש הזרוע המדינית של חמאס ששוכנת בקטר, ולמחמוד א-זהאר, שאחראי על קשרי החוץ של הארגון בעזה. לאחר חתימת הסכם הפיוס בין פת\"ח לחמאס  בקהיר באפריל 2011 אמר משעל כי חמאס תקבע את אופי המאבק נגד ישראל, כולל השימוש באלימות ובטרור, בתיאום עם פת\"ח. באוקטובר 2011 בעסקת שליט הגיעה תנועת חמאס להסכם עם ישראל על שחרורם מהכלא הישראלי של 1,027 אסירים פלסטינים, בהם 280 רוצחים שנשפטו למאסר עולם, בתמורה לשחרורו של החייל החטוף גלעד שליט. ב-2014 נחתם הסכם פיוס נוסף בין חמאס לפת\"ח והוקמה ממשלת מעבר בתמיכת שני הארגונים. נכון לשנת 2020, טרם מומש בפועל הפיוס בין התנועות.\nב-7 באוקטובר 2023 פתח חמאס במתקפת פתע על ישראל – במסגרתה חדרו כ-3,000 מחבלים ליישובי עוטף עזה ולבסיסי צבא באוגדת עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-240 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה ישראל הכריזה על מלחמת חרבות ברזל, שבמסגרתה כבש צה\"ל חלקים גדולים מרצועת עזה במטרה להשמיד את יכולותיו הצבאיות של חמאס, להשיב את החטופים לישראל ולהסיר את האיום הביטחוני מרצועת עזה כלפי ישראל.",
    "pageid": 5125
  },
  {
    "title": "חנוך דאובה",
    "extract": "חנוך דאובה הוא קצין בצה\"ל בדרגת אלוף-משנה, המשמש מפקד מגמה במרכז להכשרת פיקוד קרבי, קודם לכן שימש מפקד מרכז ניטור במפקדת אלון ומפקד חטיבת קרייתי. בעל עיטור העוז שהוענק לו על מבצע חילוץ בעיירה בינת ג'בייל, במהלך מלחמת לבנון השנייה.",
    "pageid": 1003828
  },
  {
    "title": "חנוך מילביצקי",
    "extract": "חנוך דב מילביצקי (נולד בי\"א באדר א' ה'תשל\"ג, 13 בפברואר 1973) הוא סגן יושב ראש הכנסת ה-25 וחבר הכנסת מטעם מפלגת הליכוד. בעבר שימש בין היתר עורך דין, היועץ המשפטי של תנועת בני ברוך, ראש אגף הספורט ומשנה לראש העיר פתח תקווה מטעם מפלגת \"ביחד\".",
    "pageid": 2123548
  },
  {
    "title": "יהודה לוי (שחקן)",
    "extract": "יהודה לוי (נולד ב-29 ביוני 1979) הוא שחקן, דוגמן ומנחה טלוויזיה ישראלי. זוכה שני פרסי האקדמיה לטלוויזיה, פרס מסך הזהב ופרס השחקן הטוב ביותר בפסטיבל הטלוויזיה הבינלאומי \"סירייס מאניה\", צרפת.",
    "pageid": 434316
  },
  {
    "title": "יחיא סנוואר",
    "extract": "יַחְיא אבראהים חסן סִנְוָאר (בערבית: يحيى إبراهيم حسن السنوار, תעתיק מדויק: יחיא אבראהים חסן אלסנואר; נולד ב-29 באוקטובר 1962) המכונה אבו אבראהים, הוא מנהיג ארגון הטרור חמאס ברצועת עזה וממייסדי הזרוע הצבאית של חמאס, גדודי עז א-דין אל-קסאם.",
    "pageid": 1458197
  },
  {
    "title": "יחסי מין",
    "extract": "יחסי מין (מלעז: סקס) הם פעילות מינית בין שני אנשים. משמעותו הצרה של המונח היא הזדווגות, אך הגדרות רחבות יותר מתייחסות לכל מגע מיני פיזי בין אנשים הכולל את איבר המין של לפחות אדם אחד.\nבדרך־כלל, המושג יחסי מין מתייחס למִשגל, כלומר לחדירה של הפין הגברי אל הפות הנקבי. פעילות מינית זו היא הפעילות המינית השכיחה ביותר בין בני זוג הטרוסקסואלים. עם זאת, בתחום המחקרי יש המתייחסים למושג יחסי מין באופן רחב יותר כך שיכלול גם יחסי מין בין בני זוג מאותו המין וממין שונה, וגם יחסי מין המלווים בחדירה (וגינאלי או אנאלי) וגם יחסי מין ללא חדירה, כמו אוננות הדדית, ויחסי מין אוראליים.\nיחסי אישות, הוא כינוי ליחסי מין, לרוב בהקשרים הלכתיים או משפטיים.\nעל קיום יחסי מין יש מגבלות חוקיות ותרבותיות שונות: יש איסורים שונים על קיום יחסי מין בתוך קבוצת שארות (יחסים אלו מוגדרים כגילוי עריות), עם קטינים, ועם אדם שמקיים קשר קבוע עם בן/בת זוג אחר/ת או עם יותר משותף אחד, וישנן תרבויות האוסרות על קיום יחסי מין שלא במסגרת חיי נישואים. כאשר יחסי המין מתקיימים ללא הסכמת אחד הצדדים המעורבים, הם מוגדרים כאונס, והדבר נחשב ברוב התרבויות כעבירה מוסרית וחוקית חמורה. בחברות רבות יש איסור על קיום יחסי מין עם בעלי חיים.\nלקיום יחסי מין ללא חשש מהיריון משתמשים באמצעי מניעה מסוגים שונים. הקונדום משמש גם להגנה מפני הידבקות במחלות מין, מחלות המועברות בעת קיום יחסי מין.",
    "pageid": 5562
  },
  {
    "title": "ינון מגל",
    "extract": "ינון אלישע מגל (נולד ב-27 באפריל 1969, ט' באייר ה'תשכ\"ט) הוא עיתונאי, איש תקשורת ומגיש טלוויזיה ורדיו ישראלי. מגל מגיש את התוכנית \"הפטריוטים\" בערוץ \"עכשיו 14\", ומשדר תוכנית יומית עם בן כספית, בתחנת הרדיו 103fm.\nבעבר היה מגיש \"מהדורת מבט\" של הערוץ הראשון, העורך הראשי של אתר וואלה וחבר הכנסת מטעם מפלגת הבית היהודי בכנסת העשרים.\n\nמגל נולד בבת ים. אביו, יוחנן הלוי מגל, היה קצין החימוש של פיקוד מרכז (בדרגת אל\"ם), בן למשפחה חקלאית מעפולה. אמו עדנה הייתה מזכירה רפואית. גדל בבת ים ולאחר מכן בשכונת רמות בירושלים. למד בתיכון ליד האוניברסיטה. יש לו שני אחים ואחות.\nמגל שירת בצה\"ל כלוחם בגדוד 202 של חטיבת הצנחנים, ולאחר מכן כקצין וכמפקד צוות בסיירת מטכ\"ל. השתתף בין השאר במבצע עלם חמודות לחטיפת השייח' עובייד. השתחרר בדרגת סרן.\nלאחר שחרורו מהצבא, התקבל לקורס קריינות ב\"קול ישראל\", שלאחריו החל לעבוד כקריין, ולאחר מכן ככתב חדשות. משם עבר לגלי צה\"ל, שם שימש ככתב לענייני שטחים. בהמשך החל לעבוד בחדשות 10 ככתב לענייני צבא. בשנת 2004, בעקבות התוכנית \"עובדה\" עם אילנה דיין, שעסקה ב\"פרשת סרן ר'\", בה הואשם קצין בהריגתה ללא צורך של פלסטינית בת 14 סמוך לציר פילדלפי, הכין מגל כתבה המציגה את גרסתו של הקצין. בשנת 2005, בעת שסיקר את תוכנית ההתנתקות, האשים מגל את התקשורת בכך שהיא אינה אובייקטיבית בנוגע לתוכנית. על כך ועל חלקו בחשיפת האמת ב\"פרשת סרן ר'\", זכה ב-2006 בפרס לביקורת התקשורת של האגודה לזכות הציבור לדעת: ”על נכונותו לבקר עיתונאית עמיתה, שהיא בבחינת 'אורים ותומים' בתקשורת, וכן על האומץ לתקוף חזיתית את התקשורת כולה”.\nאחד מתפקידיו המשמעותיים ככתב שטח היה סיקור מלחמת לבנון השנייה בערוץ 10.\nבין פרסומיו הבולטים של מגל:\n\nתמונות ראשונות ובלעדיות שהביא מהבונקר הממשלתי בהרי ירושלים.\nריאיון בלעדי עם העציר הנמלט אברי רן (ממנהיגי \"נוער הגבעות\") ממקום מחבואו.\nהקלטות הרמטכ\"ל דן חלוץ אחרי מלחמת לבנון השנייה.\nהריאיון האחרון עם הרב חנן פורת לפני מותו.\nבתחילת 2008 עזב מגל את ערוץ 10 והחל להגיש את \"מהדורת מבט\" החדשה, לצד מרב מילר, ובמקומם של גאולה אבן-סער וחיים יבין שהגיש את המהדורה במשך כ-40 שנה. הרייטינג של המהדורה נותר יציב לאחר כניסתו לתפקיד. בדצמבר 2011 התמודד לתפקיד מפקד גלי צה\"ל, אך לבסוף נבחר ירון דקל. ביוני 2012 עזב את תפקידו כמגיש חדשות בערוץ הראשון. מגל טען להתעמרות מצד מנהליו, ובאוקטובר באותה שנה הגיש תביעה נגד הערוץ, שהסתיימה בפשרה לאחר כחמש שנים בפיצוי של כ-70 אלף שקלים.\nבאוגוסט 2012 הצטרף למחלקת החדשות של אתר וואלה. בפברואר 2013, מונה, במקומה של טלי בן עובדיה, לעורך הראשי של האתר, במקביל לתפקידו כמגיש שידורי האולפן, מהם פרש לקראת ריצתו לכנסת ב-2015. בעקבות עבודתו בוואלה! העיד בפרשת תיק 4000 על אופי סיקור האתר את ראש ממשלת ישראל בנימין נתניהו ומשפחתו.\n\nב-28 בדצמבר 2014 הודיע מגל על סיום עבודתו ב\"וואלה!\" ועל הצטרפות למפלגת \"הבית היהודי\" לקראת הבחירות לכנסת העשרים. הוא שוריין במקום השביעי ברשימה, ובעקבות פטירת השר אורי אורבך קודם למקום השישי. הוא נבחר לכנסת ומונה ליושב ראש הסיעה ולחבר בוועדות החוץ והביטחון, ביקורת המדינה, העבודה, הרווחה והבריאות, קידום מעמד האישה ושוויון מגדרי והכנסת. בין היתר, פעל ללגליזציה של קנאביס.\n\nב-24 בנובמבר 2015, כתבה העיתונאית רחלי רוטנר, שעבדה עם מגל במערכת \"וואלה!\", בפוסט בפייסבוק, שבמסיבת סיום תפקידו ב\"וואלה!\" התוודה בפניה מגל על משיכתו המינית כלפיה בצורה בוטה. בתגובה פרסם מגל: \"ישנם דברים שנאמרו בין ידידים, לפני הפיכתי לחבר כנסת, ולא הייתי חוזר עליהם כיום. אני מבקש את סליחתו של מי שנפגע\". תהודת פרסום זה הביאה עוד באותה יממה לשיחת בירור עם יושב ראש \"הבית היהודי\" נפתלי בנט, שבסיומה הודיע מגל על פרישתו מתפקידו כיו\"ר הסיעה.\nהמשטרה החלה בבדיקת הטענות כלפיו, בחשד להטרדות מיניות ולמעשים מגונים, ולאחר שתלונות מצד נשים נוספות פורסמו באמצעי התקשורת, הודיע מגל כי הוא בטוח שאין במעשיו היבט פלילי, אולם מאחר שיש שנפגעו מהתנהלותו בעבר, החליט לפרוש מהכנסת. בפברואר 2016 סגרה פרקליטות מחוז ת\"א את התיק נגדו. בשני מקרים נימקה זאת בחוסר אשמה ובמקרה השלישי בחוסר עניין לציבור.\nלאחר התפטרותו מהכנסת עסק ביזמות, בין היתר בחברת טורבינות הרוח \"אנרגיה לישראל\", שהוא אחד מבעליה.\n\nבנובמבר 2016 חזר לטלוויזיה, והצטרף לעונה השנייה של לילה טוב עם אסף הראל, דבר שגרר ביקורת מצד ארגוני הנשים. יחד יצרו סדרת כתבות, עד לירידת התוכנית בפברואר 2017. בפברואר 2018 הצטרף מגל לתחנת הרדיו 103fm, תחילה כמגיש מחליף של נתן זהבי בתוכנית זהבי עצבני, בהמשך הגיש כשנה תוכנית זוגית מידי בוקר עם ענת דוידוב, אותה החליף לתקופה קצרה רון קופמן. מאז ספטמבר 2019 ועד היום מגיש מגל את התוכנית ינון מגל ובן כספית לצדו של כספית ב\"103fm\". בדצמבר 2018 הצטרף מגל לערוץ 20. בתחילה הגיש יחד עם שמעון ריקלין את התוכנית \"ריקלין&מגל\" במקומו של אראל סג\"ל שעזב, ושימש כפרשן במהדורת החדשות של הערוץ. מאז יוני 2019 מנחה את תוכנית \"הפטריוטים\" שעלתה שוב בערוץ.\nלמגל יותר מ-390 אלף עוקבים ברשת החברתית טוויטר, ועשרות אלפים ברשתות חברתיות אחרות - בהן טיקטוק, טלגרם, אינסטגרם, פייסבוק, יוטיוב ווואטסאפ. הוא הופיע מספר פעמים במקומות הראשונים של רשימת המשפיענים בטוויטר המפורסמת על ידי ליאור מלנבוים, ואף צוין במקום הראשון ברשימה לשנת 2021.\nמגל נחשב לאחד התומכים הגדולים של בנימין נתניהו בתקשורת הישראלית, ובינואר 2022 יצא בקמפיין מימון המונים למימון הגנתו של בנימין נתניהו במשפטו, במהלכו גויסו למעלה מ-3.9 מיליון ש\"ח, אך הכספים הוקפאו מחמת מניעה משפטית. בתחקיר של העיתון TheMarker נטען כי מגל הוא בין השותפים הדומיננטיים במנגנון הפצת המסרים שנועד לשרת את שלטון נתניהו ולתקוף את מי שנתפס כאיום עליו, יחד עם עמית סגל ויעקב ברדוגו וכ-20 אנשי תקשורת שפועלים להפצת המסרים במסגרת מנגנון זה. בראיון לעיתון מקור ראשון אמר מגל כי \"אני כלי שדרכו הוא (נתניהו) מעביר דברים לציבור\".\nמאז פברואר 2024 מופיע מגל בתחילת תוכנית \"הפטריוטים\" כשלראשו כובע מצחיה ועליו הסיסמה \"ניצחון מוחלט\", שהיא יעד של מלחמת חרבות ברזל שהציג נתניהו, והוא אף מוכר כובעים כאלה.\n\nלטענת מגל הביקורת על שלל התבטאויותיו היא רק מצד \"התקשורת השמאלנית\", והרייטינג שלו מוכיח שהוא \"עושה דברים שיש להם הרבה קהל\".\nב-18 בינואר 2024 הכנסת הוארה בכתום ליום הולדתו הראשון של התינוק כפיר ביבס כתום השיער, שנחטף יחד עם אחיו בזרועות אימם וגורלם לא נודע. לטענת החמאס הם נהרגו. מגל, המתנגד לעסקה לשחרור חטופים, הגיב על המחווה בציוץ: \"באיחור עצוב של 19 שנה הכנסת בכתום\", כביכול הכתום הוא תזכורת למחאה נגד תוכנית ההתנתקות ולא לכפיר ביבס.\nבמשדר מיוחד לרגל יום השואה 2024 השווה עיתונאים וכלי תקשורת ליהודים שפגעו בעם ישראל בתקופות של מצוקה גדולה, כגון קאפואים בשואה, מלשינים לאינקוויזיציה ושורפי אסמים בזמן המצור על ירושלים. מגל כתב דברים דומים גם בחשבון הטוויטר שלו, וספג ביקורת מעמיתים למקצוע.\nבמאי 2024 שיתף סרטון שבו אדם אוחז נשק, לבוש מדים ורעול פנים פונה אל נתניהו כביכול מעזה, וטוען שהוא מדבר בשם 100 אלף חיילי מילואים שלא יישמעו לשר הביטחון יואב גלנט ולרמטכ\"ל הרצי הלוי אלא רק לנתניהו. לובש המדים היה פעיל הליכוד שלא היה במילואים באותו זמן, ולאחר מכן הודח ממילואים.\n\nלאחר שמגל ייחס לליאור חורב רצון לחבור פוליטית לגדי איזנקוט, הגיש חורב תביעת לשון הרע נגדו. בתגובה הגיש מגל תביעה נגדית נגד חורב. מגל לא הגיש כתב הגנה ובית המשפט קיבל את התביעה וחייב אותו לפצות את חורב ב-150 אלף ש\"ח ולמחוק את הציוץ נשוא התביעה. בהמשך בוטלה הפסיקה, והושגה פשרה לפיה מגל וחורב ימשכו את התביעות ההדדיות ויתנצלו זה בפני זה.\nתביעת דיבה שהגיש רביב דרוקר כנגד מגל ושמעון ריקלין נדחתה ב-6 בספטמבר 2023 ברובה הגדול, וכנגד פיצוי של 5,000 ש\"ח לטובת דרוקר, פסק השופט הוצאות של 5,000 ש\"ח לטובת הנתבעים.\nבדצמבר 2023 הגיש מגל תביעת דיבה בסך 300 אלף ש\"ח נגד איל נוה, ממייסדי \"אחים ואחיות לנשק\". נוה הגיש תביעה נגדית בסך 500 אלף ש\"ח.\n\nמגל, שגדל בבית חילוני, עבר תהליך של חזרה בתשובה אחרי טיול בהודו ולאחר מות אביו, ומספר שכיום הוא נע בין חיים כדתי וכמסורתי.\nבשנת 2005 נישא לגיתית, מעצבת פנים, ולזוג נולדו ארבעה בנים. מתגורר בתל אביב.\nלמגל תואר ראשון בלימודי אסלאם, המזרח התיכון ומחשבת ישראל מהאוניברסיטה העברית בירושלים, אותו השלים בסוף 2011.\n\n ינון מגל, באתר הכנסת \n ינון מגל, ברשת החברתית פייסבוק\n ינון מגל, ברשת החברתית אקס (טוויטר)\n ינון מגל, ביישום טלגרם\n ינון מגל, ברשת החברתית אינסטגרם\n ינון מגל, ברשת החברתית טיקטוק\n ינון מגל, סרטונים בערוץ היוטיוב\nינון מגל, באתר כנסת פתוחה\nקבוצת החדשות ינוניוז ב-WhatsApp\nינון מגל, במיזם \"אישים\" לתיעוד היצירה הישראלית\nעמוד התוכנית ינון מגל ובן כספית, באתר 103FM\nדף תוכנית הפטריוטים, באתר עכשיו 14\nנעמה לנסקי, ערן סויסה, ינון מגל - זן אחר, באתר ישראל היום, 18 בינואר 2013\nיובל אביבי, ‏ינון מגל: \"ברשות השידור יש מלחמת שבטים\", באתר גלובס, 12 בפברואר 2013\nיובל דרור, עלייתו של האנטי-עיתונאי, באתר העין השביעית, 31 ביולי 2014\nגור וולנר, ‏\"ההחלטה התקבלה ביום שישי, ומאז אני לא העורך של וואלה\", באתר ‏מאקו‏, 28 בדצמבר 2014\nאלינור פוקס, ‏המתמודד שלא יודע לשמור על הפה שלו, באתר ‏מאקו‏, 1 בינואר 2015\nינון מגל עונה לגולשי \"הארץ\": \"למה הפסקתי לעשן מריחואנה\", באתר הארץ, 4 בפברואר 2015\nמערכת וואלה‏, ויראלי: נאום ה\"אני כופר\" של ינון מגל סחף את פייסבוק, באתר וואלה‏, 7 במאי 2015\nאפרת שטרן, נציג הדתיים השקופים, באתר ערוץ 7, 10 במאי 2015\n ינון מגל: המניעים של האויב לא מעניינים אותי, אנשים באתר מאקו, 20 באוקטובר 2015\nאריק בנדר, ‏ח\"כ מגל נאם בערבית: \"לא תקום מדינה פלסטינית בין הנהר לים\", באתר מעריב אונליין, ‏, 23 בנובמבר 2015\n צבי יחזקאלי מארח את ינון מגל, תוכנית \"נקודה טובה\" באתר יוטיוב, 24 בנובמבר 2015\n קובי סלע, ינון מגל מדבר על הכל, באתר ערוץ 7, 10 ביולי 2018\nדוד ורטהיים, ‏בן כספית וינון מגל מנסים לגשר על התהום האידיאולוגית, באתר גלובס, 28 במאי 2020\n אריק וייס, הזוגיות הרדיופונית של בן כספית וינון מגל, בחדשות 13, 18 ביולי 2020\nלטוב ולרע: ינון מגל היום הוא \"הראשון בבידור\" של זמננו, באתר ישראל היום, 26 באוגוסט 2023\n דוד ורטהיים‏, \"נתניהו לא צריך להתפטר. השמאל הרס את המדינה, לא הייתה פרה קדושה שלא רצחתם\", באתר וואלה‏, 28 בדצמבר 2023\nפגישה עם רוני קובן עונה 8 | פרק 8 - ינון מגל, באתר כאן – תאגיד השידור הישראלי, 20 בפברואר 2024",
    "pageid": 482565
  },
  {
    "title": "יעקב זדה-דניאל",
    "extract": "יעקב זדה-דניאל (נולד ב-25 בדצמבר 1979) הוא שחקן ישראלי. זוכה פרס האקדמיה לטלוויזיה. היה מועמד לפרס אופיר לשחקן המשנה הטוב ביותר לשנת 2014, על תפקידו בסרט \"את לי לילה\", ולשנת 2021, על תפקידו בסרט \"יותר ממה שמגיע לי\".",
    "pageid": 1219036
  },
  {
    "title": "כדורגל באולימפיאדת פריז (2024)",
    "extract": "אולימפיאדת פריז (2024) תערך בפריז, צרפת. יחד עם זאת, משחקי הכדורגל האולימפיים יחלו באופן רשמי ב-24 ביולי 2024, יומיים לפני מרבית שאר ענפי הספורט באולימפיאדה זו, כשהגמר עתיד להיערך ב-10 באוגוסט 2024. כמו כן, טורנירי הכדורגל יערכו בערים שונות ברחבי צרפת מלבד בבירתה פריז. בטורניר הגברים ישתתפו נבחרות לאומיות מ-16 מדינות שונות, כשבטורניר הנשים תשתתפנה 12 נבחרות לאומיות בלבד.\nבטורניר הגברים ניתן לשתף את כדורגלני שנתון 2001 ואילך (כלומר: ילידי 1 בינואר 2001 ומאוחר יותר) ועוד 3 כדורגלנים נוספים ללא הגבלת גיל (מכונים גם \"חריגי גיל\") – בעוד שבטורניר הנשים אין הגבלות גיל לכדורגלניות.\nבשל הישגי נבחרת הגברים הישראלית עד גיל 21 ביורו 2023 לנבחרות צעירות, בה ישראל העפילה לחצי-הגמר, ובזכות כך גם הבטיחה את ההשתתפות הנבחרת האולימפית בטורניר.",
    "pageid": 2237339
  },
  {
    "title": "לאה ינאי",
    "extract": "לאה ינאי מור (נולדה ב-1981) היא רקדנית ישראלית. היא בוגרת להקת בת דור, שימשה כסולנית הבלט הישראלי. במאי 2024 החלה לשפוט בעונה השלישית של \"רוקדים עם כוכבים\", לצד אנה ארונוב, דוד דביר ואלי מזרחי.\n\nהיא בוגרת להקת בת דור באר-שבע, והייתה סולנית של הבלט הישראלי ובלט גוטבורג. כמורה, עבדה בסידני דאנס קומפני ג'וניור אוסטרליה, הייתה כוריאוגרפית בנולד לרקוד ועבדה עם כוכבים שונים כגון קיילי מינוג.\nבישראל התארחה כמורה בכל בתי הספר המובילים, וכיום משמשת כמורה לבלט קלאסי בעירוני א', ב\"המסלול\", בסל\"ה - הסטודיו לאמנויות התיאטרון מיסודו של יורם לוינשטיין ולהקת קמע.\nינאי עבדה בתוכנית \"So you think you can dance\" האוסטרלית .\nמשמשת כשופטת בתחרות \"מיה ארבטובה\" ו\"רקדן מצטיין\" בצה\"ל, תחרויות בלט וריקוד מודרני וכיועצת חיצונית בתחום המחול למשרד התרבות והספורט.\nהחל ממאי 2024, החליפה את רונה-לי שמעון כשופטת בעונה השלישית של \"רוקדים עם כוכבים\".\nלאה היא אחותה של מורן סטלה ינאי שנחטפה בידי ארגון הטרור חמאס במתקפת הפתע ב-7 באוקטובר 2023. מורן שוחררה בעסקה ומאז תופסת מקום מרכזי במאבק לשחרור החטופים.\n\nנשואה לשחקן דן מור. להם שני ילדים והם מתגוררים בתל אביב.\n\nגיל משעלי, ‏במקום רונה לי: לאה ינאי מצטרפת לפאנל השופטים ב\"רוקדים עם כוכבים\", באתר ‏מאקו‏, 1 במאי 2024\nלאה ינאי, באתר להקת המחול הקיבוצית\nעדי בן עזרא, רוקדת עם כוכבים: הרקדנית הבינלאומית, לאה ינאי, מצטרפת לפאנל השופטים, באתר חדשות באר שבע והנגב 24/7, ‏30 במאי 2024\n ציוץ של נעה שפיגל ברשת החברתית אקס (טוויטר), סרטון ובו ינאי מספרת על הקשיים מול הממשלה לאחר חזרתה של מורן סטלה ינאי, אחותה, מהשבי\nמערכת tvbee, ‏אנה ארונוב ללאה ינאי: \"איזה אישה מדהימה את, כיף שאני הולכת לשבת לידה כל העונה\", באתר ‏מאקו‏, 29 במאי 2024",
    "pageid": 2346078
  },
  {
    "title": "לאונרדו דיקפריו",
    "extract": "לאונרדו וילהלם דיקפריו (באנגלית: Leonardo Wilhelm DiCaprio;‏ נולד ב-11 בנובמבר 1974) הוא שחקן ומפיק אמריקאי. זוכה פרס האוסקר לשחקן הטוב ביותר עבור הסרט האיש שנולד מחדש ו-3 פרסי גלובוס הזהב. דיקפריו החל את הקריירה שלו בהופעות בפרסומות בטלוויזיה, ולאחר מכן המשיך בתפקידי אורח בסדרות טלוויזיה כגון אופרת-הסבון \"סנטה ברברה\" והסיטקום \"להתבגר ולהתגבר\", בראשית שנות ה-90. את הקריירה הקולנועית שלו החל בשנת 1991 בתפקיד ג'וש בסרט האימה \"Critters 3\", ולאחר מכן בתפקיד טובי בסרט \"כך הייתי\" משנת 1993, לצידו של רוברט דה נירו. דיקפריו זכה לשבחים על תפקיד המשנה שגילם בסרט \"מה עובר על גילברט\" (1993), וזכה להכרה ציבורית בעקבות התפקידים הראשיים שגילם בדרמת ההתבגרות \"יומן נעורים\" (1995) והטרגדיה השייקספירית \"רומיאו וג'ולייט\" (1996), בטרם השיג תהילה בינלאומית עם האפוס הרומנטי של ג'יימס קמרון משנת 1997 - \"טיטניק\" - הסרט השלישי המכניס ביותר בכל הזמנים.\nדיקפריו זכה בשלושה פרסי גלובוס הזהב עבור השחקן הטוב ביותר בסרט דרמה על הופעותיו כהווארד יוז בסרט \"הטייס\" (2004) וכיו גלאס בסרט \"האיש שנולד מחדש\" (2015) ובעבור השחקן הטוב ביותר בסרט קומדיה או מוזיקלי על הופעתו כג'ורדן בלפורט בסרט \"הזאב מוול סטריט\" (2013). הוא זכה בפרס באפט\"א לקולנוע הראשון שלו עבור השחקן הטוב ביותר עבור \"האיש שנולד מחדש\". הוא היה מועמד לשישה פרסי אוסקר - חמישה מתוכם כשחקן ואחד כמפיק - וזכה בפרס אוסקר לשחקן הטוב ביותר לשנת 2015, עבור \"האיש שנולד מחדש\". בנוסף למשחק, דיקפריו ייסד חברת הפקות משלו, בשם Appian Way Productions. דיקפריו הוא פעיל סביבתי הפועל למאבק בשינוי האקלים.",
    "pageid": 52939
  },
  {
    "title": "מיוחדת (סדרת טלוויזיה)",
    "extract": "מיוחדת היא סדרת טלוויזיה ישראלית, אשר משודרת בכאן חינוכית החל מ-3 ביולי 2022.\nהסדרה זכתה בפרס בינלאומי בפסטיבל \"מיפקום\" 2022 בקטגוריית ייצוג מוגבלויות בסדרה מתוסרטת הטובה ביותר.\nב-25 בדצמבר 2022 פורסם כי הסדרה תחודש לעונה שנייה.\nב-27 ביוני 2023 פורסם כי הסדרה נמכרה לטורקיה וכי תופק שם עיבוד מקומי לסדרה. ב-14 בינואר 2024 פורסם כי העונה הראשונה של הסדרה משודרת בנטפליקס, והיא נמכרה לחברה זאת.\nב-11 ביוני 2024 פורסם הפרומו לעונה השנייה, והוכרז שהעונה השנייה תשודר ב-23 ביוני 2024.",
    "pageid": 2111413
  },
  {
    "title": "מלאניה טראמפ",
    "extract": "מלאניה טראמפ (באנגלית: Melania Trump; נולדה ב-26 באפריל 1970) היא רעייתו של נשיא ארצות הברית ה-45, דונלד טראמפ, והייתה הגברת הראשונה של ארצות הברית משנת 2017 ועד שנת 2021. מלאניה, ילידת סלובניה שהיגרה לארצות הברית בבגרותה, הייתה בעבר דוגמנית ומעצבת שעונים ותכשיטים. לה ולדונלד טראמפ בן אחד משותף.",
    "pageid": 1356790
  },
  {
    "title": "מלחמת לבנון השנייה",
    "extract": "מלחמת לבנון השנייה התנהלה בין ישראל לחזבאללה בקיץ 2006 בלבנון ובצפון ישראל. המלחמה נפתחה בשם מבצע שכר הולם עקב חטיפתם של שני חיילי צה\"ל אלדד רגב ואהוד גולדווסר שלאחר מכן שונה לשם מבצע שינוי כיוון, אולם לאחר סיומה נקבע שמה למלחמת לבנון השנייה. בלבנון מכונה המלחמה מלחמת 34 הימים או מלחמת יולי (בערבית: حرب تَمُّوز, תעתיק מדויק: חַרְבּ תמוּז). המלחמה נמשכה 34 ימים, מ־12 ביולי (ט\"ז בתמוז ה'תשס\"ו) עד הפסקת האש ב־14 באוגוסט (כ' באב ה'תשס\"ו), אם כי כוחות צה\"ל המשיכו לפעול בלבנון עד 1 באוקטובר 2006.\nהעילה למלחמה הייתה תקיפה מתוכננת של חזבאללה באזור גבול ישראל–לבנון, בתקרית שבה נחטפו שני חיילי צה\"ל ונהרגו שלושה, במקביל להפגזה ארטילרית כבדה. בעקבות האירוע הגיבה ישראל בתקיפה מסיבית, ראשית מן האוויר, ולאחר מכן גם בעזרת יחידות הקרקע שנלחמו נגד כוחות החזבאללה בדרום לבנון.\nכחלק מתוצאות המלחמה, קיבלה מועצת הביטחון של האומות המאוחדות את החלטה 1701, האוסרת על הכנסת כל נשק לדרום לבנון. עם זאת, חזבאללה התעצם ברקטות ארוכות טווח, באיכויות ובהיקפים גדולים משמעותית ממה שהיו לו טרם המלחמה, אך נשמר שקט יחסי באזור הגבול.\nהמלחמה נתפסה בקרב הציבור הישראלי ככישלון ונמתחה ביקורת קשה על הדרג המדיני ועל הפיקוד הצבאי הבכיר על דרך ניהול המלחמה. הקמת ועדת וינוגרד ומחאה ציבורית גרמה, בין השאר, להתפטרותם של הרמטכ\"ל דני חלוץ ושל אלוף פיקוד הצפון אודי אדם.",
    "pageid": 217369
  },
  {
    "title": "סיירת מטכ\"ל",
    "extract": "סיירת מטכ\"ל (בעבר \"יחידה 269\" או \"יחידה 262\") היא יחידת עילית של אגף המודיעין בכוחות המיוחדים של צה\"ל, ומהווה אחת מיחידות העילית של צה\"ל.  היחידה מאומנת בכל סוגי הלחימה, ומתמחה בסיור מיוחד, לוחמה בטרור, ואף מוסמכת גם כיחידת השתלטות. מבחינה ארגונית, היחידה כפופה למערך המבצעים המיוחדים, באגף המודיעין.\n\nייעודה המרכזי של הסיירת הוא, איסוף מודיעין מעבר לקווי האויב בעומק החזית, וגם פעילות מבצעית במדינות שוחרות שלום. גאוגרפית, ייעוד זה בא לידי ביטוי בעיקר בזירת המזרח התיכון, ובאמצעות הטמנת מכשירים לאיסוף מודיעין אותות, ולוחמה מיקרו-זעירה שקטה המתבצעת במהלכו של סיור מיוחד. לפיכך, בהתאם לייעודה, לוחמי 'היחידה' מאומנים ומיומנים בכל סוגי וזירות הלחימה: ביבשה, באוויר ובים.\nבמשך שנים רבות הייתה סיירת מטכ\"ל יחידת ההשתלטות הבכירה של מדינת ישראל כחלק מרכזי מייעודה, ומעצם כך תפקידה היה להגיב על אירועי טרור ופיגועי מיקוח באופן מיידי. בעקבות זאת, סיירת מטכ\"ל זכתה לתהילה בין-לאומית בזכות פעולת החילוץ באנטבה ופעולות אחרות. על אף זאת, מאוחר יותר, ירדה בכורתה בתחום זה, בעקבות כישלון החילוץ בפיגוע במעלות, וחוסר הצלחה באירועי השתלטות נוספים בהמשך. לאור זאת, עברה הבכורה לימ\"מ, כיחידת ההשתלטות המיוחדת של משטרת ישראל, שהוקמה ב-1974 במיוחד לתפקיד זה.\n\nמהקמתה של היחידה ועד שנת 2021, בסיס הקבע של היחידה היה מחנה סירקין בפתח תקווה. ב-31 במאי 2021, התקיים אירוע פרידה של סיירת מטכ\"ל מבסיסה הוותיק, ובאותה שנה, היא עברה לבסיס קבע בדרום הארץ. מפקד סיירת מטכ\"ל הנוכחי הוא אל\"ם נ'.\n\nסיירת מטכ\"ל הוקמה בשנת 1957, ביוזמתו של רב-סרן אברהם ארנן ובתמיכתו של אלוף-משנה דוד אלעזר (לימים הרמטכ\"ל), שהיה חבר קרוב של ארנן וסגן מפקד גייסות השריון באותה עת. היחידה הלכה למעשה, נבנתה בהשראת יחידה 101, ובמיוחד יחידת הקומנדו הבריטית  SAS. בשנים הראשונות של היחידה, השתלבו מסתערבים יוצאי הפלמ\"ח, ותיקי חיל המודיעין, יוצאי יחידה 101 ויחידת הצנחנים. בהם ניתן למנות את יצחק שושן, יאיר הררי, אלי גיל (\"דאוד\"), סמי נחמיאס, שארל לוי (\"סאלם\"), משה לוין (קוקלה), שמואל בן צבי (שמיל), יצחק ג'יבלי (\"הקטן\"), יחיאל אמסלם - מפקד הצוות הראשון ביחידה, מאיר הר-ציון, אבשלום אדם, אהרון אשל, מיכה קפוסטה, רמי כפכפי וצעירים רבים נוספים בני קיבוצים אשר פרסומם אסור.\nתחילה פעלה הסיירת כפלוגה ה' של יחידה 154, ובאוגוסט 1958 הוכרזה כיחידה עצמאית תחת המספר 269. עד סוף שנות ה-80 של המאה ה-20, עצם קיומה לא אושר רשמית. זאת ועוד, המידור מהווה חלק מרכזי בשייכות ליחידה, לפיכך יכולותיה ופעולותיה מעצם תפקידה, נחשבות סודיות ביותר עד היום, הפרה של אלו פוגעת בביטחון לאומי.\nהסיסמה של היחידה היא \"המעז מנצח\", והיא שאולה מן היחידה המקבילה בצבא הבריטי, SAS. הספר, \"מפקד הרפאים\", המספר על מפקד ה-SAS, דייוויד סטירלינג, השפיע עמוקות על ארנן ועל חזונו לגבי היחידה. גם מפקדים אחרים ביחידה הושפעו מן הספר, ובהם אהוד ברק ועוזי דיין וכן יוני נתניהו שעליו סופר כי ידע את הספר בעל-פה. הספר חולק במשך שנים ללוחמי היחידה, עם סיום מסלול הלוחם ופרק ההכשרה.\n\nפעילות חוצת הגבול הראשונה של היחידה, התקיימה ב-5 בינואר 1959 ברמת הגולן. כוח בראשותו של משה לוין (קוקלה) נשלח לסיור מקדים בין המוצבים הסורים לקראת אפשרות של חטיפת קצין סורי לצורכי מיקוח. הפעילות השנייה הייתה חדירה לשם סיור של כוח בפיקודו של מיכה בן ארי (קפוסטה), לאזור הכפר חרבתא בנפת רמאללה.\nבחורף 1960 בוצעה חדירת סיור באזור ג'נין בפיקודו של שמיל בן צבי. בסוף קיץ 1960 הוביל אהרון אשל (ארול) סיור בירדן באזור הערבה. במאי 1962 צוות בפיקודו של יעקב טל (טבול) השלים בהצלחה משימה ייעודית בלבנון, יעד שנחשב זירה קלה. הצלחת משימה זו סללה את הדרך למבצע השני, והוא התקיים כעבור חמישה חודשים בסוריה, בפיקודו של אהוד ברק. בנובמבר 1966 השתתפה היחידה, שמנתה אז כ-40 לוחמים, בפעולת סמוע.\nבזמני מלחמה, בפרספקטיבה היסטורית, התקשתה היחידה למצוא את מקומה. לפיכך, רוב פעילותה של היחידה בזמן שלום הוא איסוף מודיעין, או תגובה לפעולות טרור נקודתיות. לדוגמה, במלחמת ששת הימים \"רדפה\" היחידה אחר המלחמה, וכמעט בכל מקום שהגיעה אליו הושגה כבר הכרעה. במלחמת יום הכיפורים נלחמה היחידה בעיקר בסיני ובחרמון, אזורים הדורשים מומחיות רבה בזמן לחימה (מפאת מאפייניהם הטופוגרפיים-אקלימיים: הרריות, מדבריות ומזג-אוויר). שנים אחדות לפני אותה מלחמה, התקין כוח של היחידה את \"האמצעים המיוחדים\" לאיסוף מודיעין אותות בעומק מצרים. במלחמת לבנון הראשונה התעקש מפקדה, שי אביטל, שהיחידה תהיה יחידת חי\"ר לכל דבר, וכך היה.\nבשנים 1987–1989 פיקד על היחידה אלוף-משנה משה יעלון, לימים הרמטכ\"ל ה-17 ושר הביטחון. תקופת כהונתו של יעלון כמפקד סיירת מטכ\"ל נחשבת לתקופת שיא של הישגים ליחידה, והוא עצמו מחשיב אותה כתקופה היפה בשירותו הצבאי. במהלך כהונתו פיקד על מבצע הצגת תכלית, ובמהלכו התנקשו בתוניס לוחמי היחידה באבו ג'יהאד, ראש הזרוע הצבאית של אש\"ף. פעולה אחרת הייתה מבצע בן-בליעל להבאת \"קלפי מיקוח\" לשחרורו של רון ארד, ובה נחטף בין השאר ג'ואד אל קצפי.\nבמלחמת לבנון השנייה בשיתוף פעולה עם יחידות עילית נוספות, ערכה היחידה פשיטות בעומק לבנון, ובמהלך אחת מהן נהרג סא\"ל עמנואל מורנו ששימש קצין בכיר ביחידה.\nבקרבות הבלימה במתקפת הפתע על ישראל ב-7 באוקטובר 2023 נהרגו תשעה מלוחמי היחידה, בין השאר בקרב שחרור קיבוץ בארי.\n\nמייסד היחידה אברהם ארנן שאב השראה ארגונית בעיקר מהכוחות המיוחדים הבריטים, דוגמת שירות האוויר המיוחד. לפיכך, על פי השקפתו הארגונית של ארנן, לוחם ביחידה מוסמך בסוף מסלול בלבד, בשלב זה הוא הופך לחייל מבצעי מיוחד (Special Operator), נמנה עם מצבת הלוחמים וכשיר לפעילות מבצעית על פי ייעודה של היחידה. קו הסיום של ההכשרה, של כל לוחם בסיירת, כולל תשתית רחבה של לחימת קומנדו וסיור מיוחד. בהתאם לכך ארגון הלוחמים בסיירת נעשה בתחילה בצוותים אורגניים לאורך כל השירות הסדיר, ולעיתים קרובות גם לאורך כל שנות המילואים. במקרים רבים צוותים פעלו עם אותו מפקד צוות לאורך שנות השירות הסדיר והמילואים.\nמאוחר יותר, מסוף שנות ה-60, עם התמסדותה של היחידה בצה\"ל, בנוסף לצוותים, היחידה אורגנה בפלגות ייעודיות. החל מסוף שנות ה-70, המבנה הלוחם של היחידה לאחר סוף מסלול התייצב והוא מורכב מחוליות, צוותים ופלגות. במקרים נדירים ישנה אף פעילות מבצעית של בודדים. מבנה ארגוני זה מאופיין במידור מחמיר בין באי היחידה, כאשר חל איסור מוחלט בשיתוף מידע מבצעי בין הלוחמים. לוחמים המפרים דממה מבצעית זאת, נענשים עד כדי הדחה מהיחידה, מטעמים של ביטחון המדינה וגם מטעמים ערכיים המדגישים את השתיקה והצניעות באשר לפועלה של היחידה.\n\nאסטרטגית, הנחות היסוד של המבנה הארגוני הלוחם ביחידה מושתתות על פרופיל הלחימה בעומק החזית, ומדגישות את השאיפה לעצמאות מבצעית מלאה, כמו-גם בידול מבני בין הצוותים השונים (דיפרנציאציה אנושית). זאת, בהתאם למשימה המרכזית של סיירת מטכ\"ל, סיור מיוחד. דהיינו, על פי הנחת עבודה זו, היחידה פועלת כמיקרוקוסמוס ובאופן אוטונומי, לפיכך היכולות המבצעיות כולן הן פנימיות, והיחידה חפה מכל סוג של תלות מבצעית חיצונית. אשר-על-כן, באשר לאי-תלות, על כוח הלחימה בסיירת לבצע את המשימה באופן בלעדי ובאלמוניות, בצורה עצמאית, ללא שום עזרה מכוחות צבאיים חיצוניים. לשם-כך, הכוח המבצע, אמור להיות מיומן בהתאם לאופי המשימה כדבעי.\nכפועל יוצא מכך, באשר לבידול המבני, החותר לפונקציונליות ארגונית, הצוותים הלוחמים לאחר סיום המסלול, מיועדים טקטית לאופי משימות מגוונות בעלות מאפיינים ייחודיים, גאוגרפיים וטופוגרפיים שונים, ומפתחים את המיומנויות לכך בהתאם. לדוגמה: צוות לוחמים שמשימתו איסוף מודיעין חזותי באזור הררי צחיח; צוות לוט\"ר שמשימתו השתלטות על גופים עוינים בסביבה ימית; צוות ניוד מבצעי העוסק באיסוף נתונים ספציפי בעזרת לוחמה אלקטרונית בזירות אויב מרוחקות. בנוסף לכך, צוותים אלו רוכשים מיומנויות ייחודיות למשימה, כגון: צלילה מבצעית, צניחה טקטית, יכולת ארטילרית אד הוק, חבלה וסילוק פצצות, התמודדות עם לחימת גרילה, ופיתוח רגישות תרבותית התנהגותית כלפי קבוצות שונות בזירת הקרב.\n\nהיחידה מאז הקמתה, על-אף החתירה המלאה שלה להיות אוטונומית ארגונית בצה\"ל, בקהילת המודיעין ובמערכת הביטחון, שיתפה פעולה בעבר ומשתפת פעולה בהווה עם יחידות שונות בצה\"ל, מערכת הביטחון וצבאות זרים. זאת מסיבות ארגוניות מבצעיות שונות, ובעיקר מכיוון שהמודל של Self-Help, הואו בגדר טיפוס אידיאלי וקשה למימוש ויישום באופן מלא. ובמיוחד, מפני שפעילויות מבצעיות רבות דורשות כוח אדם גדול במעגלים שונים של המודל המבצעי, שכן בסיירת מטכ\"ל הכוח הלוחם קטן ומוגבל. שיתוף הפעולה בא לידי ביטוי עם היחידות הבאות לדוגמה: שייטת 13, יחידת שלדג, יחידת הניוד המטכ\"לית, סיירות הח\"יר, יחידת 669, יחידות חטיבת המרום, יהל\"ם, יחידות חטיבת עוז, הימ\"מ, שירות הביטחון הכללי והמוסד למודיעין ולתפקידים מיוחדים.\n\nב-2010, הוענק ליחידה צל\"ש הרמטכ\"ל על ביצוע פעילות מבצעית מורכבת. ב-2014, הוענק ליחידה צל\"ש הרמטכ\"ל על ביצוע פעולות אשר \"הובילו לתרומה משמעותית לביטחון המדינה תוך סיכון חיי אדם\". ב-2015, הוענק לסיירת מטכ\"ל צל\"ש הרמטכ\"ל על פעילותה במבצע צוק איתן.\nב-2016, קיבלה היחידה את צל\"ש הרמטכ\"ל פעמיים. במרץ, על \"פעולות מבצעיות, חשאיות ונועזות אותן ביצעה היחידה בשנתיים האחרונות\". ובנובמבר, על \"יצירתיות תבונה ותעוזה\". במרץ 2018, קיבלה היחידה צל\"ש רמטכ\"ל נוסף, בשל \"יכולת יוצאת דופן ברמה טקטית ואסטרטגית\". ב-25 בנובמבר 2021, הוענק ליחידה אות הערכה מבצעי על מבצע מסווג. ב-2 ביולי 2023, הוענק ליחידה צל\"ש מאת הרמטכ\"ל הרצי הלוי על פעילות מבצעית משותפת עם שייטת 13.\n\nמבצע חלוץ – 11-10 באוגוסט 1963: מבצע משותף של סיירת מטכ\"ל וחיל האוויר. המבצע התקיים במצרים, והוא היה מבצע \"יבש\" לפני מבצע שרקרק ואיסוף מודיעין;\nמבצע שרקרק – 5-4 במרץ 1964: מבצע משולב של חיל האוויר ושל סיירת מטכ\"ל, ומטרתו הייתה איסוף מודיעין במצרים;\nמבצע שלדג – 14-13 בנובמבר 1964: מבצע משותף של חיל האוויר ושל סיירת מטכ\"ל, ומטרתו הייתה איסוף מודיעין במצרים;\nמבצע יבין – 25 בינואר 1965: מבצע קרקעי של סיירת מטכ\"ל לאיסוף מודיעין בסוריה;\nמבצע כחל – 2-1 בדצמבר 1965: מבצע של סיירת מטכ\"ל וחיל האוויר לאיסוף מודיעין במצרים;\nמבצע נקר – 2-1 במרץ 1966: מבצע משולב של סיירת מטכ\"ל ושל חיל האוויר על מנת לבצע פעילות מודיעינית במצרים;\nמבצע ירגזי – 21-20 בפברואר 1967: מבצע משולב של סיירת מטכ\"ל וחיל האוויר. כמו במבצעים קודמים הטיסה קבוצת מסוקים את לוחמי היחידה אל מצרים לביצוע פעילות מודיעינית;\nמבצע תשורה – 28 בדצמבר 1968: פשיטה על שדה התעופה הבין-לאומי בביירות;\nמבצע בולמוס 3 – 11 במאי 1969: בזמן מלחמת ההתשה צוותים של סיירת מטכ\"ל ושייטת 13 צלחו את תעלת סואץ צליחה שקטה בלי מנועים. עם הגיעם לחוף ארבו לרכב של הצבא המצרי, פתחו עליו באש ופגעו בו. הם הרגו שני חיילים מצרים ושבו לגדה המזרחית;\nהפשיטה על האי גרין במלחמת ההתשה (1969);\n\nמבצע מרילין – 16-15 במרץ 1970: פשיטה מוסקת של 20 לוחמי הסיירת בפיקודו של אמיתי נחמני ללב סוריה, דרומית לדמשק לשם מיקוש וחבלה ביעד;\nמבצע רובינזון ומבצע ששת - 22-21 במאי 1970: פשיטה בפיקודו של גיורא זורע על מערך טילי קרקע-אוויר SA-3 במצרים במטרה להביא נתוני מודיעין. הפשיטה נכשלה בשל טעות בניווט של טייסי המסוקים שהובילו את הכוח. במקביל בוצעה פעולת הסחה בפיקודם של עוזי דיין ורפי בר לב לפגיעה בקווי טלפון ומיקוש דרכים;\nמבצע איזוטופ – 9 במאי 1972: השתלטות על מטוס סבנה החטוף בנמל התעופה לוד;\nמבצע ארגז – 21 ביוני 1972: פעולה בסביבות הכפר עייתא א-שעב שבלבנון ובמהלכה נחטפו חמישה קציני מודיעין בכירים סורים על מנת שישמשו קלף-מיקוח לשם השבתם של טייסים ישראלים מן השבי הסורי. במהלך החטיפה נהרגו ונשבו כמה מחיילי הכוח הלבנוני שליווה את הקצינים הסורים. במבצע נפצע לוחם אחד של היחידה;\nמבצע אביב נעורים - 9 – 10 באפריל 1973: פעילות של כוחות הסיירת בביירות;\nמבצע קונסוליה - 17 במרץ 1973: ארבעה מסוקים הנחיתו כוחות ממונעים של הסיירת על ג'בל עתקה מערבית לסואץ להתקין מתקן האזנה לצבא המצרי כחלק מהאמצעים המיוחדים\nמלחמת יום הכיפורים – אוקטובר 1973:\nב-9 באוקטובר הוקפץ כוח מסיירת מטכ\"ל בפיקוד רס\"ן יוני נתניהו. הכוח שימש פלוגת סיור מובחרת באוגדה 36, שהייתה בפיקודו של רפאל איתן. הכוח הגיע למחנה נפח בעקבות הודעה על חדירת מסוקים המנחיתים לוחמי קומנדו סורים בקרבת הבסיס. במהלך הקרב בין סיירת מטכ\"ל לבין הקומנדו הסורי, בחיפוי כוחות מחטיבת גולני, נהרגו כארבעים לוחמים סורים ושני לוחמים מכוח הסיירת.\nחילוץ סגן-אלוף יוסי בן-חנן: על המבצע ועל פעולות אחרות שביצע במלחמה, בהן הקרב כנגד הקומנדו הסורי במחנה נפח, הוענק ליוני נתניהו עיטור המופת לאחר המלחמה.\nפשיטות על סוללות ארטילריה סוריות בעומק המערך הסורי בפיקודו של עוזי דיין. ליל ה-18–19 באוקטובר - פשיטה על סוללת מרגמות כבדות 240 מ\"מ, מזרחית לכריתא, אך הסוללה דילגה ממקומה. בלילה ה-20–21 באוקטובר פשט כוח על סוללת תותחים 122 מ\"מ - מזרחית לרפיד.\nליל ה-18–19 באוקטובר - סיור למצפה שלגים, בכוונה לחטוף שבוי מאזור החרמון הסורי לצורכי מודיעין.\nבמסגרת מבצע קינוח, המבצע של פיקוד הצפון לכיבוש רכסי החרמון – בליל 20–21 באוקטובר 1973 התמקם כוח שמנה 18 לוחמים בפיקודו של רס\"ן יוני נתניהו לתצפית מוסתרת על נקודת-גובה 2,224 מצפון למוצב החרמון הישראלי. מטרת המבצע הייתה לצפות על מערך הסורים בכתף החרמון ולכוון את הארטילריה ואת הפצצת מטוסי חיל האוויר כהכנה לתקיפות הקרקעיות של חטיבת צנחנים 317 וחטיבת גולני. בלילה הבא עלתה למקום גם פלגת מילואים בפיקוד סרן עוזי דיין כדי לתגבר את כוחו של יוני נתניהו. כאשר החלו הצנחנים הסורים לסגת מכתף החרמון מזרחה דרך עמק בולען בשחר 22 באוקטובר, ירדו לוחמי הסיירת לקראתם ופגעו בעשרות מהם. בקרב זה נפצע עוזי דיין קלות.\nליל ה-23–24 באוקטובר, מארב של כוח על ציר מזרעת בית ג'ן-סעסע - ללא היתקלות בכוחות אויב.\nמבצע פונטיאק – מסוקי יסעור הובילו כוח בן 22 לוחמים לג'בל עתקה במצרים. הכוח היה בפיקוד סא\"ל עמוס ירון ומנה תותחנים ואנשי מילואים מסיירת מטכ\"ל שאיבטחו את התותחנים, והיה מצויד בשני תותחי M-102. כוח זה טיווח וירה 90 פגזים על מפקדות הארמייה השלישית ועל צומת חיוני באזור הק\"מ ה-101 על ציר קהיר-סואץ. הכוח הסב למצרים נזקים ואבדות בטרם התפנה ללא נפגעים;\nמבצע \"זנבר\" – לוחמי הסיירת, בפיקוד מפקד הסיירת גיורא זורע וסגנו עמירם לוין הוטסו בעזרת שלושה מסוקי יסעור מרפידים לעומק כביש סואץ-קהיר. על המסוקים היו ג'יפים ועליהם תול\"רים, ובאמצעותם פגעו הלוחמים בשדה התעופה כותמיה.\nכיבוש ג'בל עתקה – עם סיום המלחמה פשטו לוחמי סיירת מטכ\"ל בפיקוד מוקי בצר על פסגת ג'בל עתקה, ההר הגבוה במערב התעלה. גובהו כאלף מטרים מעל פני-הים, ועל פסגתו הוצב מכ\"ם מצרי. הכוח נחת במסוקים לילה קודם, במרחק עשרה קילומטרים מדרום להר, כדי שלא להתגלות על ידי המכ\"ם. עם שחר העפיל הכוח וכבש את ההר, תוך שהוא מנהל קרב קצר עם הכוח המצרי במקום. כעשרים מצרים נהרגו בקרב. לכוח הסיירת לא היו נפגעים.\nכיבוש פסגת שיא החרמון – ב-14 באפריל 1974 הוטל על היחידה לפעול בשיא החרמון בגובה של למעלה מ-2,800 מטר. כוח בן שישים לוחמים מיחידת האלפיניסטים ומסיירת מטכ\"ל, בפיקוד רס\"ן עמירם לוין העפיל לפסגה וניהל קרב קשה כנגד הקומנדו הסורי. בסוף הקרב כבשו לוחמי צה\"ל את שיא החרמון. שנים עשר סורים נהרגו בקרבות וכמה נשבו. לצה\"ל היו כשלושים פצועים. לימים טען לוין כי הקרב היה אחד החשובים בתולדות מדינת ישראל, אך סיפורו נשכח בעקבות מלחמת יום הכיפורים.\nפריצה למלון סבוי בתל אביב – 5 במרץ 1975: מחבלים החזיקו בני ערובה במלון. בפעולה זו נהרג אלוף-משנה עוזי יאירי.\nמבצע יונתן – 3 ביולי 1976: מבצע חילוץ בני הערובה נערך כ-3,800 קילומטרים מישראל. בפעולה זו שהיא המפורסמת ביותר מבין פעולות היחידה, נהרג סא\"ל יונתן נתניהו.\n\nהפיגוע במשגב עם – 1980: חילוץ בני ערובה מגן הילדים במשגב עם.\n9 ביוני 1982 – במהלך מלחמת לבנון לחמה הסיירת בקרב על גבעה מיוערת כנגד כוח רגלי ורכוב של חיילי קומנדו הסורי. לוחמי הסיירת כיוונו לעברו ירי ארטילרי שכלל פצצות מצרר והשמידה אותו.\n12 באפריל 1984 – השתלטות על מחבלים שחטפו אוטובוס בפרשת קו 300.\nמבצע הצגת תכלית – 16 באפריל 1988: חיסול ראש הזרוע הצבאית של אש\"ף אבו ג'יהאד בביתו שבפרברי תוניס.\nמבצע בן בליעל – 15 בדצמבר 1988: חטיפתו מלבנון של ג'וואד קצאפי, ממנהיגי ארגון \"ההתנגדות המאמינה\", במטרה לספק מידע על רון ארד.\nמבצע עלם חמודות – 27 ביולי 1989: חטיפתו של שייח' עובייד, מנהיג החזבאללה בדרום לבנון.\n\n30 במאי 1990 – השתלטות על מחבלים שהגיעו בסירה לחוף ניצנים, בפעולה זו הוענק צל\"ש לנדב פדן.\nמבצע עוקץ ארסי – 21 במאי 1994: חטיפת מוסטפא דיראני, חוטפו של הנווט רון ארד מלבנון, כדי להשיג מידע וכדי שישמש קלף מיקוח;\n\nמלחמת עיראק 2002- המגזין הבריטי ג'יינס דיווח כי לוחמים מסיירת מטכ\"ל פעלו במערב עיראק לאיתור אחר אתרים לשיגור טילי סקאד של משטרו של סדאם חוסיין.\nחילוץ נהג המונית החטוף אליהו גוראל – 15 ביולי 2003: פעולה משותפת עם יחידת דובדבן והימ\"מ בכפר ביתוניא;\nמלחמת לבנון השנייה – אוגוסט 2006\nמבצע חד וחלק – 2 באוגוסט 2006: בשיתוף עם יחידת שלדג ובפיקודו של מפקד היחידה לשעבר ניצן אלון. המבצע התקיים בעומק לבנון וכלל חדירה למפקדת חזבאללה בבית החולים בבעלבכ. במהלך המבצע לוחמי היחידה אספו מודיעין ואמל\"ח מהמפקדה, הרגו 19 מחבלים ושבו כמה לוחמי חזבאללה;\n19 באוגוסט 2006 – כמה ימים לאחר הפסקת האש של מלחמת לבנון השנייה פעל כוח של היחידה בהשתתפות כמאה לוחמים באזור בעלבכ. הכוח נחשף בשלב נחיתת המסוק, ואף על פי כן הוחלט בבור להמשיך בפעולה. הפעולה הצליחה, ובדרך חזרה הכוח נתקל במארב של חזבאללה. בקרב שהתפתח מכך נהרג סא\"ל עמנואל מורנו ונפצעו שני קצינים;\nמבצע מחוץ לקופסה- על-פי הפרסום של ה\"סאנדיי טיימס\" כשהם מחופשים לחיילים סורים כוחות מסיירת מטכ\"ל אספו חומר גרעיני מהמתקן בדיר א-זוּר שבצפון סוריה לפני שהופצץ.\n\nדצמבר 2012- במלחמת האזרחים בסוריה, חדר כוח סיירת מטכ\"ל לעומק השטח הסורי, יחד עם כוחות מיוחדים צרפתיים ואמריקאים מחשש לנפילת המשטר בדמשק ואובדן שליטה על מאגרי הנשק הכימי.\n1 באוגוסט 2014 – חוליית מחבלי חמאס יצאה ממנהרה באזור חקלאי באזור רפיח והרגה חיילים מסיירת גבעתי, וחטפה את סגן הדר גולדין. כוחות מסיירת מטכ\"ל ויחידת יהל\"ם הוקפצו והחלו בחיפושים אחר החטוף תוך ירי כבד מאוד של צה\"ל בסביבה. החייל לא נמצא אך בגדיו נמצאו במנהרה.\nבפברואר 2017- חשף נשיא ארצות הברית דונלד טראמפ כי כוח סיירת מטכ\"ל יחד עם המוסד פעל בעומק סוריה לסכל העברת נשק חדש וקטלני לידי דאעש. הפעילות הישראלית גילתה את המזימה להפוך מחשבים ניידים לפצצות.\n\n25 באוקטובר 2022 – במסגרת מבצע שובר גלים, פעלה היחידה בשיתוף הימ\"מ, השב\"כ וסיירת גבעתי לסיכול תשתית הטרור \"גוב האריות\" בשכם. במבצע הלוחמים פוצצו מעבדת נפץ, הרגו 5 מחבלים ופצעו 21 מחבלים, חלק מהם בידי צלפי סיירת מטכ\"ל שהשתמשו ברובה צלפים בארט MRAD.\n7 באוקטובר 2023 - במסגרת בלימת מתקפת הפתע על ישראל, כוחות רבים מהיחידה השתתפו בלחימה כנגד החמאס בקיבוץ בארי, בקיבוץ רעים ובכפר עזה. בזירות לחימה אלו, נהרגו בקרבות אחדים מלוחמי היחידה. בשעות המוקדמות של הלחימה, לוחמי היחידה התפרשו על שטח נרחב בעוטף עזה, כגון: צומת יכיני, שדרות, צומת שער הנגב, קיבוץ סופה ובסיס סופה. בשטחים הללו, נפצעו לא מעט מלוחמי הסיירת. בעקבות השעה המוקדמת שבה לוחמי היחידה הגיעו לעוטף עזה, נמנע טבח גדול יותר.\n\nלצד ההצלחות דלעיל, ועוד עשרות משימות אשר צלחו היטב ואשר לא נחשפו, היו גם כמה כישלונות, ובהם:\n\nמבצע \"בולמוס 4\" - 13 במאי 1969: ניסיון כושל לפעול בצידה המצרי של תעלת סואץ, בשיתוף שייטת 13. הכוח נסוג לאחר שנפתחה אש כבדה אל הסירות. מהאש נהרג קצין היחידה סגן חיים בן יונה.\nניסיון כושל לחלץ טייס שבוי שמטוסו הופל בחזית המצרית במלחמת יום הכיפורים. בפעולה נהרג לוחם הסיירת אבנר רון (\"ג'בל\").\nב-2 בנובמבר 1973 נשלח כוח של היחידה לחלץ פלוגת צנחנים שנתקעה בשיא החרמון (2,814 מטר). מזג האוויר הסוער ריתק את הצנחנים הנצורים לפסגה. במעלה ההר נפגע שי שחם מהיפותרמיה. הוא קפא למוות קילומטר אחד בלבד לפני שיא החרמון;\nהפיגוע במעלות: חילוץ כושל של תלמידים שנלקחו כבני ערובה;\n18 בדצמבר 1984: אחד מהכישלונות המבצעיים הגדולים ביותר בתולדות היחידה, תחת פיקודו של עמר בר-לב מבצע שערכה הסיירת בשטח סוריה הסתבך, לוחם היחידה ברק שרעבי נהרג ומספר לוחמים נוספים נפצעו. עם זאת, אופן החילוץ מההסתבכות עם מינימום אבדות ונזקים נחשב למוצלח. הכישלון הביא לכמעט שיתוק מבצעי של היחידה במשך כשנה.\n14 באוקטובר 1994: ניסיון חילוץ כושל של החייל החטוף נחשון וקסמן מידי פעילי החמאס. בפעולה זו נהרגו וקסמן ומפקד הכוח סרן ניר פורז.\n11 בנובמבר 2018: פעולה חשאית בח'אן יונס, אשר בה נהרג סא\"ל מחמוד ח'יר א-דין (הפעולה יוחסה לסיירת לפי הודעת חמאס שצוטטה בתקשורת הישראלית, אך דבר זה לא אושר רשמית בישראל).\n\nב-25 במרץ 1968 נהרגו שניים מלוחמי היחידה, זהר ליניק ודוד בן חמו, מפצצת מרגמה בקוטר 52 מ\"מ בעת שהיו בהכנות למבצע צבאי.\nב-11 במרץ 1980 במהלך אימון מבצעי משותף עם שייטת 13 בנהר הירדן טבע למוות לוחם השייטת יוחאי פרייס.\nב-18 בפברואר 1988 נהרג לוחם היחידה נחמיה אפרים (נמי) בעת תרגיל ניווט באזור מצפה רמון.\nאסון צאלים ב': תרגיל שבמהלכו נהרגו חמישה מלוחמי היחידה עקב טעות במהלכה נורה טיל חי בשלב היבש. התרגיל דימה התנקשות מתוכננת בחיי שליט עיראק, סדאם חוסיין.\nב-28 במאי 1992 אירעה תאונת אימונים, ובה שניים מלוחמי היחידה, ירון בר-דור וערן עופר, מתו ממכת חום באימון באזור אילת. בעקבותיה, מתוך הרגשת אחריות, פרש עמוס בן אברהם מפיקוד על היחידה.\nב-1 בינואר 2008 נהרג לוחם היחידה, סמל תמיר נבואני, לאחר שנפל ממצוק במהלך תרגיל ניווט.\n\nדרגתו של מפקד הסיירת היא אלוף-משנה. עד שנת 2013 הייתה דרגת מפקד היחידה, לפי התקן, דרגת סגן-אלוף. עם זאת, בעשור וחצי שקדמו לשינוי התקן, נהוג היה להעלות את דרגתו של מפקד הסיירת לדרגת אלוף-משנה בסיום התפקיד, דהיינו בטקס חילופי המפקדים. כך היה אצל ניצן אלון, הרצי הלוי ועודד ראור. בספטמבר 2009 הועלה לראשונה מפקד היחידה, סא\"ל אורי גורדין, לדרגת אלוף-משנה תוך כדי תפקידו. אחריו, בינואר 2013 הועלה לדרגה זאת מפקד הסיירת, סא\"ל גיא שפרן, במהלך כהונתו. בשני המקרים ניתנה הדרגה כ\"אות הוקרה על פעולות מבצעיות וחשאיות יוצאות דופן\". בהמשך שנת 2013, עם כניסתו של שלומי בינדר לתפקיד מפקד הסיירת, החליט הרמטכ\"ל, בני גנץ, שדרגת \"אלוף-משנה\" תהיה הדרגה הקבועה של מפקדי הסיירת.\n\nשלב איתור הלוחמים, ושלבי הקבלה והמיון ליחידה, סלקטיביים במיוחד, מפאת אופייה המבצעי-משימתי של הסיירת, הדורשת איכות אנושית יוצאת דופן מלוחמיה. כך גם לגבי שלב תהליך ההכשרה, הכרוך בדרישות גבוהות מאוד, פיזית-אישית-צוותית. זאת לאור המשימות המבצעיות, הדורשות אימונים ארוכי-טווח ופיתוח מיומנויות ייחודיות להגשמתן, בשירות הסדיר ולאחר מכן גם בשירות המילואים.\n\nמועמדים שנמצאו מתאימים לאחר הצו הראשון מקבלים זימון ליום סיירות, בו נערכים מבדקים גופניים. אלה שעוברים מבדקים אלו, ובוחרים ללכת לסיירת מטכ\"ל מקבלים זימון לבדיקות רפואיות ועיוניות לבדיקת התאמתם ליחידה, והמתאימים מוזמנים לגיבוש. הגיבוש נמשך חמישה ימים ונערך בפלמחים, והעוברים אותו מקבלים זימון לבדיקות רפואיות מקיפות אחרונות (שלב ההמתנה) שבסופו נודע למלש\"ב האם התקבל.\n\nלהלן זרימת השלבים וקריטריוני המיון של \"היחידה\" בהתאם:\n\nדרישות מוקדמות – פרופיל 97 ללא סעיפים פוסלים, קב\"א 52 ומעלה ודפ\"ר 50 ומעלה.\nיום סיירות – מועמדים מוזמנים ליום סיירות הנערך בבסיס פלמחים-ראשון לציון פעמיים בשנה, בינואר ובאוקטובר.\nגיבוש – \"גיבוש מטכ\"ל\", הגיבוש אורך כחמישה ימים, וממיין בראשית את המועמדים לשירות ביטחון בין סיירת מטכ\"ל ויחידת שלדג. המתגבשים אשר לא נבחרו כמתאימים לשתי היחידות, עשויים להיבחר בשיטת דראפט ליחידות חטיבת הקומנדו (אגוז, מגלן ודובדבן) וליחידה 669. אלו שלא יבחרו לאף אחת מ-6 היחידות הממיינות בגיבוש אך יסיימו אותו, יהיו זכאים לשבוע ראיונות הכולל יחידות מיוחדות אחרות וסיירות חי״ר.\nהמתגבשים שנבחרו ליחידה מקבלים זימון לירפ\"א – מעבר בדיקות רפואיות מקיפות ויסודיות, הכולל גם ראיון פסיכולוגי.\n\nהמתקבלים מגויסים לסיירת ומתחילים מסלול של סייר לוחם חי\"ר, הנמשך שנה ושמונה חודשים, לעיתים אף יותר. זמן המסלול, תלוי בדינמיקה הצוותית. המסלול כולל סדרת אימונים בסיסית, אקלקטית ומגוונת. בחצי השנה הראשונה, ההכשרה הבסיסית כוללת טירונות חי\"ר וטירונות יחידה. בפרק בסיסי זה של המסלול ביחידה, הלוחמים למעשה מוכשרים כחי\"רניקים מן המניין. לאחר מכן, מתחיל האימון המתקדם הייחודי לסיירת מטכ\"ל, אשר בו מושם דגש מרכזי על ניווט מבצעי לקראת ביצוע סיור מיוחד, לוחמה בטרור ודינמיקה צוותית בתנאי לחץ, הפתעה ואי-ודאות.\nלהלן זרימת שלבי ההכשרה במסלול הסייר לוחם של \"היחידה\":\n\nמסלול סייר לוחם – אורך המסלול נע בין 18–22 חודשים בהתאם לצוות, וכולל את ההכשרה הבסיסית של לוחמי סיירות החי\"ר ויחידות הקומנדו בצה\"ל: טירונות חיל רגלים, טירונות יחידה, קורס צניחה. בהמשך, במסלול ההכשרה ישנו שילוב של אלמנטים ייחודים ליחידה, על פי הייעוד שלה, כגון: קורס שחייה וצלילה; דגש רב על ניווטים רגליים (המתמקד בנוסף בניווטי בדד-יחידים) ובמהלך המסלול גם ניווטים רכובים (בכלי רכב שונים); קורס לוט\"ר הכולל מיומנויות של צוות השתלטות; איסוף מודיעין וסיור; כישורי הישרדות; סדרת שבי; אימוני קליעה וצליפה; לוחמה בכל תנאי שטח ומזג אוויר; לוחמת גרילה; לוחמת קומנדו ואמנויות לחימה.\nהכשרה ביחידה – אורכת כ־4.5 חודשים, הייעודית לכל צוות ואסורה בפרסום בין הצוותים ביחידה.\nשירות קבע – האורך 3 שנים, ומותאם לכל לוחם ביחידה בזיקה להכשרתו במערך המבצעי הלוחם, כאשר השנה האחרונה מוקדשת לתואר שנה א'.\n\nבין בוגריה של סיירת מטכ\"ל, נמנים כמה מהמפקדים והמנהיגים הבכירים של צה\"ל ומדינת ישראל.\n\nראשי ממשלה\nאהוד ברק שהיה מפקד היחידה; בנימין נתניהו שהיה מפקד צוות; נפתלי בנט שהיה לוחם ביחידה\nרמטכ\"לים\nשר הביטחון לשעבר משה יעלון, הרצי הלוי ואהוד ברק שכיהנו כמפקד היחידה; שר הביטחון לשעבר שאול מופז שהיה סגן מפקד הסיירת\nראשי השב\"כ\nאבי דיכטר ורונן בר\nראשי המוסד למודיעין ולתפקידים מיוחדים\nדני יתום, שבתי שביט, תמיר פרדו ודוד ברנע\nחברי הכנסת\nדורון אביטל, יוחנן פלסנר, אבשלום וילן, אהוד יתום, מוטי יוגב, ינון מגל, רם בן ברק וטל רוסו\nשרים בממשלות ישראל\nמתן וילנאי, מתן כהנא, עמר בר-לב, משה יעלון ושאול מופז\nאלופים בצה\"ל\nעמירם לוין, עוזי דיין, נחמיה תמרי, שי אביטל, מתן וילנאי, יצחק איתן, נעם תיבון, טל רוסו, ניצן אלון, דוד זיני, אורי גורדין, ונדב פדן\nתתי-אלופים בצה\"ל\nאסף כוחן, הרבצ\"ר הרב אייל קרים.\n\nמופעים של היחידה באים לידי ביטוי בסרטי קולנוע שונים, לדוגמה בעקבות מבצע אנטבה:\n\nVictory At Entebbe \"ניצחון באנטבה\" (1976) - עם אנתוני הופקינס, ברט לנקסטר, אליזבת טיילור וריצ'רד דרייפוס, בבימויו של מרווין חומסקי (Marvin Chomsky).\nRaid On Entebbe \"הפשיטה על אנטבה\" (1977) - עם צ'ארלס ברונסון, מרטין בלזם ויפת קוטו, בבימויו של ארווין קרשנר.\n\"מבצע יונתן\" (1977) - עם יהורם גאון בתפקיד יוני נתניהו, בבימויו של מנחם גולן.\n\"שבעה ימים באנטבה\" (2018) - עם רוזמונד פייק ודניאל בריהל, בבימויו של ז'וזה פאדיליה.\n\nבטלוויזיה, בשנת 2023, עלתה לאוויר ברשת 13 וב-8 HOT הסדרה \"סיירת מטכ\"ל\" של עמרי אסנהיים וגלעד טוקטלי. הסדרה, עוסקת ביחידה המובחרת, הגיבורים, הסיפורים והפצעים.\n\n\"מסדר דורשי טוב\", הוקם בשנת 1967 על ידי אברהם ארנן וחבריו מהגרעין המייסד של היחידה, כעמותה המאגדת ומאחדת את בוגרי היחידה. במקביל למורשת והנצחה, העמותה חרתה על דגלה ושמה לעצמה מטרה לפעול למען החברה בישראל. הפעילות החברתית אותה העמותה יוזמת, מובילה ומניעה היא על בסיס חברי העמותה במספר מיזמים. זאת ועוד, העמותה מהווה מערכת תומכת ליוזמות חברתיות של חבריה ועוזרת להניע ולקדם כל פעילות שתורמת לפיתוח החברה במדינת ישראל.\n\nכוחות מיוחדים\nסיור מיוחד\nיחידות השתלטות אחרות של ישראל:\n ימ\"מ (משמר הגבול)\n שייטת 13 (צה\"ל)\n לוט\"ר אילת (מילואים, צה\"ל)\n יחידת מצדה (שירות בתי הסוהר)\nיחידות מקבילות בעולם:\nארצות הברית כוח דלתא (צבא ארצות הברית)\nהממלכה המאוחדת SAS (הממלכה המאוחדת)\nרוסיה הכוחות למבצעים מיוחדים (רוסיה)\nפולין JW גרום (פולין)\nצרפת גדוד צנחני הדרקונים ה-13 (צרפת)\nאוסטרליה שירות האוויר המיוחד (אוסטרליה)\nניו זילנד שירות האוויר המיוחד (ניו זילנד)\nהאמצעים המיוחדים\nסדרת שבי\n\nמשה זונדר, \"סיירת מטכ\"ל\", הוצאת כתר (פרק ראשון מתוך הספר), 2000.\nאבנר שור, צוות איתמר, הוצאת כתר (פרק מתוך הספר), 2003.\nאבנר שור, חוצה גבולות: סיירת מטכ\"ל ומייסדה אברהם ארנן, הוצאת כנרת (פרק מתוך הספר), 2008.\nכפיר אדם, סוגר מעגל, הוצאת \"ליאור שרף - הפצות\", 2009, (קטעים מתוך הספר).\nעמרי אסנהיים, צאלים: הטראומה של סיירת מטכ\"ל, אור יהודה: כנרת, זמורה-ביתן, 2012.\nאורי צפריר, קול הדרך: להיות לוחם מטכ\"ל, ספרי צמרת, 2014\nמשה גבעתי, המערכה בחרמון - הקרבות ברכסי החרמון במלחמת יום הכיפורים ולאחריה, תל אביב: הוצאת מערכות והוצאת מודן, תשע\"ה-2015.\nאבנר שור ואבירם הלוי, סיירת מטכ\"ל - המבצעים הגדולים של היחידה, ידיעות ספרים, 2020.\n\nיואב לימור ואלון בן דוד, מקום ראשון: סיירת מטכ\"ל, באתר ynet, 18 בפברואר 2008\nעמוס גלבוע, \"סיירת מטכ\"ל והמבצעים הגדולים של היחידה\", ביקורת על ספרם של אבנר שור ואבירם הלוי, מבט מל\"מ, גיליון 87, אוקטובר 2020, עמוד 28\nיפתח רייכר-עתיר, היחיד והיחידה, באתר הארץ, 9 ביולי 2008\nמילות השיר \"שיר היחידה\", באתר שירונט \nאמיר אורן, היחידות המיוחדות והמלחמה הבאה, באתר הארץ, 22 ביולי 2011\nאל\"ם ליאור לוטן, היחידות המובחרות של צה\"ל, באתר \"ישראל דיפנס\", 28 בספטמבר 2011\nהקלטה נדירה של תחקיר מבצע \"איזוטופ\" בסיירת מטכ\"ל, בערוץ היו טיוב של ארכיון צה\"ל\n מבצע \"ארגז 3\", סרט בערוץ YouTube של ארכיון צה\"ל ומערכת הביטחון\nחיילי סיירת מטכ\"ל מתקבלים על ידי הצמרת הצבאית והמדינית בחזרתם מאנטבה, בערוץ היו טיוב של ארכיון צה\"ל\n תחקיר סיכום פעולת סבוי בפיקוד מרכז, סיירת מטכ\"ל ארכיון צה\"ל ומעהב\"ט, סרט בערוץ YouTube של ארכיון צה\"ל ומערכת הביטחון\n שחרור חטופי מטוס סבנה על ידי חיילי סיירת מטכ\"ל, סרט בערוץ YouTube של ארכיון צה\"ל ומערכת הביטחון\n \"זמן אמת\", ההולכים בחושך - אנשי הסוד מדברים | חלק א' | חלק ב' | ערוץ היוטיוב של כאן 11, תאגיד השידור הישראלי, 2017 - 2018\n אנשיל פפר, אהוד ברק מסיר בסִפרו את מעטה הסודיות מימיה הראשונים של הסיירת, באתר הארץ, 1 באפריל 2018\n Sayeret Matkal | Most Elite Special Forces Unit On Earth?, סרטון בערוץ \"Agilite\", באתר יוטיוב (אורך: 4:03)\nיואב זיתון, הצצה בלעדית לבסיס הסודי של סיירת מטכ\"ל | מיוחד, באתר ynet, 1 ביולי 2022",
    "pageid": 17560
  },
  {
    "title": "סימון ביילס",
    "extract": "סימון אריאן ביילס (באנגלית: Simone Arianne Biles; נולדה ב-14 במרץ 1997) היא מתעמלת אמריקאית, אלופה אולימפית בקרב רב אישי, קפיצות, קרקע וקבוצתי (ריו דה ז'ניירו 2016), 6 פעמים, מהן 3 פעמים ברציפות, אלופת העולם בקרב-רב אישי ובעלת 37 מדליות אולימפיות ומאליפויות העולם, מהן 27 מדליות זהב. היא בעלת המספר הגדול ביותר של מדליות, ובעלת מספר מדליות הזהב הגדול ביותר באליפויות העולם בהתעמלות.\nביילס היא המתעמלת האפרו-אמריקנית הראשונה בהיסטוריה שזכתה במדליית זהב אישית באליפות עולם.\nבעלת עיטור מדליית החירות הנשיאותית (2022)",
    "pageid": 1273180
  },
  {
    "title": "עומר אדם",
    "extract": "עומר אדם (נולד ב-22 באוקטובר 1993) הוא זמר ישראלי.",
    "pageid": 2259941
  },
  {
    "title": "עינב גלילי",
    "extract": "עינב גלילי (נולדה ב-21 באפריל 1969) היא עיתונאית, סאטיריקנית, מנחת טלוויזיה ושדרנית רדיו ישראלית.",
    "pageid": 126307
  },
  {
    "title": "עשוראא",
    "extract": "עשוראא (בערבית: عاشوراء, תעתיק מדויק: עאשוראא) הוא היום העשירי בחודש מוחרם, החודש הראשון בלוח השנה המוסלמי. ליום זה משמעויות שונות בעדות מוסלמיות שונות. בקרב הסונים הוא ידוע כיום של צום שאינו חובה, אולם הוא ביטוי לאדיקות דתית (صيام التطوّع, \"ציאם אלתטווע\"). הצום נמשך מן הזריחה עד השקיעה. בקרב השיעים הוא ידוע כיום אבל על מותו של האימאם חוסיין בן עלי.",
    "pageid": 155115
  },
  {
    "title": "קובי שבתאי",
    "extract": "יעקב (קובי) שבתאי (נולד ב-11 בנובמבר 1964) הוא קצין משטרה בדרגת רב-ניצב, שכיהן כמפכ\"ל ה-19 של משטרת ישראל. קודם לכן כיהן כמפקד משמר הגבול.\n\nשבתאי נולד וגדל בשכונת \"שיכונים\" באשקלון, השלישי מבין ארבעת ילדיהם של תקווה וששון שעלו מעיראק. כנער היה פעיל במשמר האזרחי והיה מפקד בסיס הפעלה הצעיר ביותר במשטרה. ב-1982 התגייס לצה\"ל, עבר טירונות והחל ללמוד טכנאות מכונות באורט סינגאלובסקי במסגרת העתודה הטכנולוגית. הוא בחר לעזוב את המסלול הטכני ולעבור לשירות קרבי. במאי 1983 התגייס לגדוד 202 של חטיבת הצנחנים, ובהמשך שירותו פיקד על מחלקה ופלוגה בצנחנים. השתחרר משירות הקבע ב-1987. במאי 1991 התגייס למשמר הגבול. היה ממקימי יחידת המסתערבים של משמר הגבול ברצועת עזה ושימש מפקדה. כאשר פיקד על כוח היחידה במהלך התפרעויות באזור מחסום ארז ביולי 1994, הוא נפצע מירי בעת שניסה לחלץ אזרח שנקלע לאזור. לאחר טיפול רפואי שב לזירת ההתרחשויות. על פועלו עוטר בעיטור המופת של משטרת ישראל. בתפקידיו הבאים שימש מפקד בית הספר ללוחמה בטרור של משמר הגבול ומפקד יחידת ברק, יחידה ללוחמה בפשיעה במחוז תל אביב שאותה הקים. ב-2001 מונה למפקד מג\"ב בית לחם, ובהיתקלות עם מחבלים בבית לחם נפצע פעם נוספת.\nב-2002 מונה לקצין אג\"ם של מג\"ב צפון. ב-12 בינואר 2003 ניהל מרדף אחר חוליית מחבלים שחדרה ליישוב גדיש ורצחה את סייר הביטחון של מועצה אזורית גלבוע. תוך כדי הלחימה נפצע מירי. על פועלו עוטר עם עמוס יעקב, מאיר אליהו ואופיר סולימאן בעיטור האומץ. בהמשך שירותו פיקד על תחנת עירון עמקים ושימש קצין תיאום ומבצעים במנהלת תאום פעולות האכיפה.\nב-2010 מונה למפקד מרחב שומרון במחוז ש\"י ושירת בתפקיד עד ספטמבר 2013. לאחר מכן קודם לדרגת תת-ניצב ומונה למפקד מרחב שרון במחוז מרכז. בפברואר 2016 מונה למפקד משמר הגבול והועלה לדרגת ניצב.\n\nב-15 בדצמבר 2020 נבחר לתפקיד המפכ\"ל בידי השר לביטחון פנים אמיר אוחנה. ב-17 בינואר 2021 אישרה הממשלה את מינויו הקבוע, והוא הועלה לדרגת רב-ניצב וזאת לאחר שהחל מ-1 בינואר 2021 שימש כממלא מקום המפכ\"ל. בחודשים הראשונים של כהונתו אירעו אסון הר מירון, שתפקוד המשטרה בו הועבר לחקירת מח\"ש, והמהומות בישראל - רצף של אירועים אלימים במהלך בחודש מאי 2021, בזמן מבצע שומר החומות. במרץ, אפריל ומאי 2022 התמודדה המשטרה עם גל טרור פלסטיני בו נרצחו 19 בני אדם. בתחילת 2023 התמודדה המשטרה עם גל טרור נוסף, שבו נרצחו 14 בני אדם.\nבחודשים הראשונים של 2023 שיתף פעולה עם והשר לביטחון לאומי, איתמר בן גביר בניסיון להדיח את מפקד מחוז תל אביב, ניצב עמיחי אשד, מתפקידו, ניסיון שנתפס כצעד פוליטי עקב טיפולו של אשד בהפגנות נגד הממשלה. היועצת המשפטית לממשלה, גלי בהרב-מיארה, הקפיאה את המהלך מ\"חשש כבד ביחס לחוקיות ולתקינות ההליך\". בתגובה הודיע שבתאי: \"טעיתי בשיקול הדעת, בעיתוי ובדרך... אני מכבד ומקבל את החלטת היומע\"שית לגבי הקפאת המינוי\".\nבאפריל 2023 הביע התנגדות לתוכנית להקמת משמר לאומי שיהיה כפוף ישירות לשר לביטחון לאומי.\nבינואר 2024, לאחר שמלאו 3 שנים לכהונתו, אישרה הממשלה את הארכתה בשישה חודשים, לפי המלצתו של בן גביר ולאור התמשכות מלחמת חרבות ברזל. במאי 2024 פורסם על אווירה עכורה השוררת בין שבתאי לבן גביר על רקע מינויים בצמרת המשטרה, כששבתאי פורסם כמתלונן על עיסוקו של בן גביר במינויים. לאחר שבן גביר פנה באופן ישיר למפקד מג\"ב, בריק יצחק, שלח שבתאי מכתב ליועמ\"שית בתלונה על התערבות אסורה של השר בעבודת המשטרה. זמן קצר לאחר מכן שלח בן גביר לשבתאי, דרך אמצעי התקשורת, זימון לשימוע. היועמ\"שית הודיעה שזימון זה אינו חוקי. ב-13 ביוני עדכן שבתאי את היועמ\"שית כי בן גביר הנחה את סגנו, ניצב אבשלום פלד, שאמור להחליפו בתפקיד, להימנע מאבטחה של שיירות הסיוע לרצועת עזה, מבלי לעדכנו וכי כאשר שבתאי סירב להנחיה זו, אמר לו בן גביר כי \"יהיו לכך השלכות\".\nבאפריל 2023 הועברה עליו ביקורת, בייחוד לאור מחדלי המשטרה בטיפול בפשיעה בחברה הערבית, לאחר שנתפרסמו הקלטות שלו בשיחה עם בן גביר אומר: \"(הערבים) רוצחים אחד את השני. זה הטבע שלהם. זו המנטליות של הערבים\". \nב-17 ביולי 2024 סיים את תפקידו כמפכ\"ל משטרת ישראל.\n\nב-30 באוגוסט 2022 שלחה ועדת החקירה הממלכתית לחקר אסון הר מירון, שהוקמה בעקבות אסון הר מירון אזהרה לשבתאי, כי אישר את תוכנית המבצע שגובשה במחוז צפון של המשטרה, וזאת על אף שידע שמתחם ההר, והמתחמים המשמשים בו להדלקות, אינם יכולים להכיל בבטחה את כמות המבקרים הצפויה במקום במהלך ההילולה, ותוך התעלמות מהסכנות הנלוות לכך ולא נתן מענה ישים להתמודדות עם כמות הקהל והצפיפות באתר הרשב\"י. ב-6 במרץ 2024 פרסמה הוועדה את הדו\"ח המסכם בו הטילה על שבתאי אחריות אישית והמליצה על פיטוריו, עם סייג בנוגע למועד בשל מלחמת חרבות ברזל.\n\nשבתאי בוגר תואר ראשון במנהל עסקים ותואר שני בחינוך. הוא נשוי, אב לשלוש בנות ומתגורר בפרדס חנה-כרכור. בתו יער היא קצינת משטרה בדרגת מפקח.\n\n\"מבצעי פעולות 'תג מחיר' פעלו כארגון טרור לכל דבר\", באתר וואלה‏, 27 בספטמבר 2013\nעמיר רפפורט, \"מג\"ב יהיה אגרוף עם יכולות מודיעין וסייבר עצמאיות\", באתר IsraelDefense,‏ 25 באפריל 2017\nשוש מולא, מפקד מג\"ב, ניצב קובי שבתאי, אתה מרגיש בשטח את \"אפקט אזריה?\" יש אפקט כזה: אבא של לוחם, שניטרל מחבל עם סכין, שאל אותי עם הבן שלו צריך עו\"ד, הצטמררתי\", באתר ynet, 17 במאי 2017\nאיציק סבן, \"הדר כהן והדס מלכא ייכנסו לדפי ההיסטוריה\", באתר ישראל היום, 3 באוקטובר 2017\n יהושע בריינר, המפכ\"ל המיועד תואר כמי ש\"לא רואה בעיניים\". לא כולם משוכנעים שזה טוב, באתר הארץ, 18 בדצמבר 2020\nאלון חכמון, ‏\"אני האדם הנכון\": המפכ\"ל קובי שבתאי מסכם חצי שנה סוערת בתפקיד, באתר מעריב אונליין, 16 ביולי 2021\nעקיבא ביגמן, המפכ\"ל יעקב שבתאי: \"המהומות התפשטו כמו אש, לא צפינו אותן\", באתר ישראל היום\nלירן לוי‏, עלילות המפכ\"ל שבתאי: מינה דובר, אך מתייעץ עם קודמתו בתפקיד, באתר וואלה‏, 18 ביולי 2021\nדני קושמרו, ‏\"נהנה מכל רגע\": מפכ\"ל המשטרה קובי שבתאי בריאיון בלעדי, באתר ‏מאקו‏, 3 בדצמבר 2021",
    "pageid": 1216280
  },
  {
    "title": "קוקסינל",
    "extract": "ז'אקלין שארלוט דיפרנואה (בצרפתית: Jacqueline Charlotte Dufresnoy; ‏23 באוגוסט 1931 – 9 באוקטובר 2006), שהתפרסמה בשם הבמה קוֹקְסִינֵל (בצרפתית: Coccinelle, כלומר מושית השבע (\"פרת משה רבנו\")) הייתה שחקנית, בדרנית וזמרת צרפתייה טרנסקסואלית.\nבסלנג הישראלי השם \"קוֹקְסִינֵל\" משמש לתיאור פוגעני של גברים נשיים, הומוסקסואלים, וטראנסג'נדרים.",
    "pageid": 156284
  },
  {
    "title": "קידומת טלפון בין-לאומית",
    "extract": "קידומת טלפון בין־לאומית היא קוד מספרי (לכל הכל היותר בן 3 ספרות) המאפשר חיוג ישיר אל טלפון הנמצא בישות מדינית אחרת, או לשירות תקשורתי לווייני. את הקידומת הבין-לאומית מחייגים לפני מספר המנוי אליו רוצים להגיע.\nלכל יחידה מדינית ולכל שירות תקשורתי לווייני וכדומה יש קידומת בין-לאומית משלהם. זה בשונה מקוד גישה המוגדר על ידי ספק השירות הטלפוני (קוד הגישה משמש להפניית השיחה למרכזיית השער הבין-לאומית המקומית. ברוב הישויות המדיניות נהוג הצירוף 00 אך נפוץ גם 99, 001, 011 וכו'). \nרשימת קידומות הטלפון הבין-לאומיות נקבעת על ידי ה-ITU-T שהוא גוף התקינה בתחום הטלקום באיגוד הטלקומוניקציה הבין-לאומי (ITU) המהוה חלק ממנגנון האומות המאוחדות.",
    "pageid": 14384
  },
  {
    "title": "קפריסין",
    "extract": "קפריסין (ביוונית: Κύπρος, בטורקית: Kıbrıs) היא מדינת אי הממוקמת בים התיכון, מדרום לצפון קפריסין ולטורקיה וממערב לסוריה וללבנון. שמה הרשמי כיום הוא רפובליקת קפריסין (ביוונית: Κυπριακή Δημοκρατία, בטורקית: Kıbrıs Cumhuriyeti). עד שנת 1974 מדינת קפריסין השתרעה על פני כל האי, אך משנה זו חלקה הצפוני הפך להיות אזור בשליטת טורקיה.\nהיא ממוקמת על אי באותו שם. האי קפריסין הוא השלישי בגודלו והשלישי באוכלוסייתו בים התיכון. למרות שמבחינה גאוגרפית האי הוא חלק מאסיה, נחשבת קפריסין לחלק מאירופה מבחינות היסטוריות ותרבותיות. קפריסין היא אף חברה באיחוד האירופי מאז 2004, אולם צפון קפריסין הטורקית אינה חלק מהאיחוד. כמו כן, ישנם דוחות רשמיים בהם היא נחשבת כחלק מהמזרח התיכון.\n\nהאטימולוגיה של השם קפריסין אינה ודאית. השערה אחת היא שמקור השם מהמילה היוונית לעץ הברוש \"κυπάρισσος \"Cupressus sempervirens (קיפאריסוס) או אפילו מהשם היווני κύπρος (\"קיפרוס\") לצמח החינה (\"Lawsonia alba\"). אסכולה אחרת גורסת כי מקור השם מהמילה בשפה האתאוקפריסאית  (כינוי לשפה בה דיברו בקפריסין בתקופת הברזל) לנחושת, מתכת שמרבצים עשירים שלה מצויים באי. דוסן, לדוגמה, העלה השערה כי שורשי השם במילה השומרית לנחושת (\"זוּבָּר\") או אפילו מהמילה לברונזה (\"קוּבָּר\"). האי העניק את שמו לשם הלטיני של הנחושת, תוצאה של ייצוא הנחושת מהאי למדינות השכנות: תחילה כביטוי \"Aes cyprium\" – \"המתכת של קפריסין\" ואחר־כך כקיצור של הביטוי למילה \"Cuprum\".\n\n ערך מורחב – היסטוריה של קפריסיןבני האדם הראשונים הגיעו לקפריסין בשלהי התקופה האפיפלאוליתית, לפני כ-11,500 שנים.\n\nתרבות יוון המיקנית הגיעה לאי בסביבות 1600 לפנה\"ס. מושבות מתקופה זו עדיין פזורות ברחבי קפריסין. גם הפיניקים השאירו את חותמם באי, בהתיישבויות גדולות ומשמעותיות כמו גם מושבות סחר פזורות רבות באי. בתקופה הזאת נוצרו גם כלי קרמיקה המצוירים על לבן. כלים אלה היו נפוצים עד סוף התקופה הקלאסית.\nבעת העתיקה נודעה קפריסין בשם אלשיה, וכך הופיעה בתעודות היסטוריות. בתקופת הברונזה התקיימה באי ממלכה בשם זה.\nבתחילת תקופת הברזל התחלקה קפריסין לערי ממלכה  יווניות ופיניקיות. בהמשך נכבשה קפריסין על ידי האשורים, המצרים והפרסים. לבסוף היא נכבשה מידי הפרסים על ידי שושלת בית תלמי, יורשת האימפריה של אלכסנדר הגדול במצרים. בשנת 68 לספירה היא הסתפחה לאימפריה הרומית.\nבשנים 115–117 מרדו יהודי האי בשלטון הרומי כחלק ממרד התפוצות בהנהגתו של ארטמיון. כתוצאה ממרד זה נחרבה העיר סלמיס ונהרגו כ-240,000 מתושבי האי. לאחר מיגור המרד, מספר קסיוס דיו כי נאסר על היהודים לדרוך על אדמת האי, כאשר כל יהודי העובר על הוראה זו – דינו מוות. האי קפריסין מוזכר בתלמוד הירושלמי מסכת סוכה כ\"ג עמוד א' בהקשר למרד ברומאים - כתוב שדם הרוגי אלכסנדריה הגיע \"בים עד קיפרוס\".\n\nעם פיצול האימפריה הרומית ב-395 עברה קפריסין לשליטת האימפריה הביזנטית, ועיר הבירה הפכה לסלמיס. עם התפשטות האסלאם מחצי האי ערב תקפו הערבים את האי כמה פעמים. לבסוף, בהנהגת הח'ליף עבד אל-מלכ, הגיעו הערבים והביזנטים להסכם שלטון משותף באי בשנת 688. ההסדר החזיק מעמד כמעט 300 שנה, אז שבו הביזנטים והשתלטו על קפריסין. ב-1191 כבש אותה ריצ'רד הראשון, מלך אנגליה במסע הצלב השלישי. הוא השתמש בקפריסין, הבטוחה יחסית, כבסיס אספקה למלחמותיו במוסלמים. שנה לאחר מכן מכר אותה ריצ'רד לטמפלרים (אבירי היכל שלמה). שלטונם הנוקשה של הטמפלרים הביא את תושבי האי לידי מרד, המסדר הטמפלרי רצה לחזור בו מהרכישה והיה מוכן להחזיר את האי בתמורה לדמי הקדימה ששולמו למלך האנגלי. גי דה ליזיניאן, מלך ירושלים המובס (שמפלתו בקרב קרני חיטין הייתה אחת הסיבות למסע הצלב השלישי), הסכים לוותר על כתר ירושלים, שילם את דמי הקדימה הללו למסדר הטמפלרים, ובכך קנה את זכותם על האי והתחייב לשלם את שאר המחיר על האי לריצ'רד לב ארי. ליזיניאן ייסד באי שושלת צלבנית (ראו ממלכת קפריסין), ששלטה בו עד 1489 וקבעה את פמגוסטה כעיר הבירה של האי.\n\nבשנת 1489 השתלטה הרפובליקה של ונציה על האי. ונציה השתמשה באי כנקודת מסחר חשובה. בתקופה זו נבנתה החומה הוונציאנית של ניקוסיה. לאורך תקופה זו נחלקה האוכלוסייה בין עילית שלטת קתולית, ורוב העם שהיה יווני-אורתודוקסי. במשך כל התקופה הוונציאנית הייתה קפריסין נתונה להתקפות בלתי פוסקות מצד האימפריה העות'מאנית הצעירה, עד שלבסוף נכבשה בשנת 1571. 20,000 מתושבי ניקוסיה הוצאו להורג, וכל הכנסיות ומבני הציבור נבזזו. בכך בא הקץ לשליטת הקתולים באי.\n\n ערך מורחב – קפריסין הבריטית\nב-1878 הועברה קפריסין לידי בריטניה. העות'מאנים, שהובסו במלחמה העות'מאנית-רוסית (1877–1878), ביקשו את תמיכתה של בריטניה בקונגרס ברלין. בתמורה הם חתמו איתה על הסכם סודי, שנודע לאחר מכן כ\"חוזה קפריסין\", שבו העבירה טורקיה את קפריסין לשליטה אדמיניסטרטיבית בריטית, אף על פי שהריבונות על האי עדיין הייתה בידי האימפריה.\nב-1915, השלטון הבריטי הציע את קפריסין ליוון, בתנאי שיוון תצטרף למלחמת העולם הראשונה ותלחם לצד הבריטים. ההצעה נדחתה. באותה תקופה, לאחר שבריטניה הכריזה מלחמה כנגד האימפריה העות'מאנית, סופח האי חד צדדית בידי בריטניה.\nבריטניה השתמשה בקפריסין בתור בסיס אסטרטגי להגנה על תעלת סואץ – הנתיב החשוב ביותר לקולוניה החשובה ביותר שלה, הודו. רק לאחר מלחמת העולם הראשונה סיפחה בריטניה את האי לחלוטין.\nב-1923, בכפוף להסכם לוזאן, ויתרה טורקיה על דרישותיה לגבי קפריסין. ב-1925, קפריסין הוכרזה כקולוניה בריטית.\nהחל מאוגוסט 1946 ועד נובמבר 1949 היו בקפריסין מחנות מעצר, שהוקמו על ידי ממשלת בריטניה לצורך כליאת המעפילים המגיעים לארץ ישראל.\n\n ערך מורחב – מצב החירום בקפריסין\nבשנות ה-50 של המאה ה-20 נאבקה קפריסין על עצמאותה. המאבק כלל את פעילותה של המחתרת הצבאית \"אאוקה\", שביתות והפגנות. מאבק זה הסתיים בשנת 1960, בקבלת העצמאות מבריטניה והקמתה של \"רפובליקת קפריסין\". בדרום האי שמרה בריטניה על שליטתה בשני שטחי בסיס ריבוניים, אקרוטירי ודקליה.\nחוקת הרפובליקה קבעה הפרדת רשויות ומשטר נשיאותי, הכוללים מערכת מורכבת של איזונים ובלמים, שנועדו להגן על האינטרסים של הקפריסאים הטורקים ולהבטיח להם ייצוג הולם במוסדות המדינה. לרשות המבצעת, למשל, מונה נשיא ממוצא יווני, ולצִדו סגן נשיא ממוצא טורקי, שנבחרו כל אחד על ידי קהילתו. לכל אחד מהם ניתנה זכות וטו לגבי סוגים מסוימים של חקיקה והחלטות נשיאותיות. הנשיא הראשון ששלט עד להפיכה הצבאית ב-1974 היה הארכיבישוף מקאריוס השלישי.\n\n ערך מורחב – פלישת טורקיה לקפריסין\nב-1974, בעקבות הפיכה שביצעו אנשי צבא בתמיכה יוונית אשר רצו לספח את האי ליוון, פלשה טורקיה לאי והשתלטה על צפונו, בטענה שטורקיה היא אחת משלוש הערֵבות הבינלאומיות לעצמאות קפריסין. מאז מצוי השליש הצפוני של האי תחת כיבוש צבאי של טורקיה.\nיוון הייתה מוגבלת בתמיכתה בקפריסין היוונית כי היא חתומה על הסכמים בינלאומיים המגבילים אותה בשאיפותיה האימפריאליסטיות והגשמת רעיון יוון הגדולה.\nב-1983 הכריז המיעוט הטורקי הקפריסאי, בתמיכת טורקיה, על הקמתה של הרפובליקה הטורקית של צפון קפריסין. מדינה זו אינה מוכרת על ידי האו\"ם או מדינה כלשהי מלבד טורקיה, ותושביה נחשבים כתושבי קפריסין המאוחדת (בבחירות לאירוויזיון לדוגמה משנת 1988). על פי המשפט הבין-לאומי, \"רפובליקת קפריסין\" זכאית לריבונות מלאה באי, כפי שהיה עד 1974.\nבמשך שנים רבות התנהל משא ומתן לאיחוד האי, אולם ללא הצלחה. בעקבות שיחות שהתקיימו בשווייץ יזם האו\"ם תוכנית, שפורסמה ב-31 במרץ 2004, ואשר הועמדה למשאלי עם בשני חלקי האי ב-24 באפריל אותה שנה. רוב התושבים בחלק הטורקי של קפריסין הצביעו בעד התוכנית, אולם הקפריסאים היוונים דחו אותה ברוב גדול. כתוצאה מכך, נשמרת חלוקת האי דה פקטו, בעוד שקפריסין היוונית צורפה לאיחוד האירופי ב-1 במאי 2004. חוקי האיחוד האירופי אינם תקפים באזור שנשלט בידי הטורקים.\nמדינות האיחוד האירופי והאו\"ם הביעו אכזבה מכך שהקפריסאים היוונים דחו את התוכנית לאיחוד האי. האיחוד האירופי הבטיח סיוע ותמיכה בהסרת הסנקציות שהטיל בית המשפט האירופי לזכויות אדם. עם זאת, הגופים הבינלאומיים אינם מוכנים להכיר בריבונותה של צפון קפריסין.\n\nבחלק היווני - בראש החלק היווני עומד נשיא עם שלל סמכויות. נשיא קפריסין נבחר אחת לחמש שנים בבחירות כלליות. הנשיא הנוכחי, משנת 2023, הוא ניקוס כריסטודולידיס. בבית הנבחרים חברים 56 נציגים הנבחרים בבחירות יחסיות, ושלושה מושבים נוספים שמורים למשקיפים נציגי המיעוטים הארמני, המרוני והקתולי. 24 מושבים שמורים לטורקים, אך הם לא מאוישים מאז 1964. כל מדינות העולם, למעט טורקיה, מכירות בחלק היווני כשלטון החוקי והרשמי בקפריסין. לקפריסין מספר נציגויות דיפלומטיות.\nבחלק הטורקי – בראש החלק הטורקי עומד נשיא בעל שלל סמכויות. בבית הנבחרים של החלק הטורקי ישנם 50 פוליטיקאים. ממשלת החלק הטורקי אינה מוכרת על ידי אף מדינה, פרט לטורקיה, וכמו כן אינה מוכרת על ידי האו\"ם. בחלק הטורקי תקף חוק שירות חובה בצבא למשך שנתיים וחודשיים.\n\nהמשמר הלאומי של קפריסין  הוא הצבא הקפריסאי-יווני, הוא כולל כוחות יבשה, אוויר, ים וגם כוחות מיוחדים. הגיוס הוא חובה לגברים המגיעים לגיל 18 למשך כ-14 חודשים, ומשרתים בו כ-20,000 בשירות חובה.\nהצבא של קפריסין מקיים שיתוף פעולה הדוק עם הכוחות המזוינים של יוון וצה\"ל, כשיוון מחזיקה בדרך קבע כוחות על האי.\n\n ערך מורחב – כלכלת קפריסין\nכלכלת קפריסין התבססה בעבר על גידולים חקלאיים כגון שעורה, חיטה, הדרים, גפנים, זיתים, תפוחי אדמה, ירקות ופירות וצאן. החקלאות היא עדיין ענף משמעותי בכלכלת הכפרים, אבל היא סובלת ממחסור במים, מתחרות עולמית מצד מדינות העולם השלישי, ומנטישת הצעירים את הכפר לטובת העיר. מלבד חקלאות ניתן למצוא בכפרים גם תיירות כפרית ותעשייה זעירה.\nכיום נסמכת כלכלת קפריסין באופן משמעותי על תיירות מאירופה. מיליוני תיירים זורמים בכל שנה לאי כדי ליהנות מחופי הים שלו בתקופות האביב, הקיץ והסתיו, ומאתרי הסקי בהרי הטרודוס בחורף. באי יש גם שרידים ארכאולוגיים מהתקופה היוונית, ובתי נופש והבראה שנבנו בתקופה שבה היה האי תחת שלטון בריטי. באי יש גם תיירות המקושרת ל\"תעשיית חתונות\" היות שזוגות רבים הנתקלים בקשיים להתחתן בארצם מתחתנים באי, ביניהם יהודים שאינם מעוניינים או יכולים להנשא ברבנות בישראל מסיבות כלשהן.\nהייצוא מהחלק הטורקי כולל בעיקר ירקות ופירות, בעוד שהיצוא מהחלק היווני כולל גם תפוחי אדמה, הדרים, חרובים, יין, פירות וירקות, ביגוד, מוצרי עור ותרופות.\nבשנת 2003 התקבלה קפריסין לאיחוד האירופי. ב-1 בינואר 2008 הפכה קפריסין למדינה מן המניין בגוש האירו. שער החליפין הרשמי שנקבע להמרה לאירו הוא 1.71 אירו ללירה קפריסאית אחת.\nבמרץ 2013 פרץ המשבר הכלכלי בקפריסין, בהשפעת משבר החוב האירופי, ובמסגרתו התמוטט בנק לייקי (Laiki Bank), הבנק השני בגודלו בקפריסין, במה שהוביל משבר בנקים חמור ולאובדן מזומנים רב.\n\nקפריסין ממוקמת באזור הצפון-מזרחי של הים התיכון, בין אירופה, אפריקה ואסיה. האי קפריסין הוא האי השלישי בגודלו בים התיכון אחרי סיציליה וסרדיניה; הוא משתרע על שטח של 9,251 קמ\"ר, ושוכן 65 ק\"מ דרומית לטורקיה, 96 ק\"מ מערבית לסוריה, 385 ק\"מ צפונית למצרים וכ-980 ק\"מ דרומית-מזרחית לאתונה. מרחק קפריסין מישראל הוא פחות מ-240 ק\"מ בנקודות הקרובות.\nשטח החלק היווני של האי הוא 5,916 קמ\"ר, ושטח החלק הטורקי של האי הוא 3,335 קמ\"ר. רוב שטח קפריסין הוא הררי. לחופי האי משתרעת רצועת חוף צרה שמתרחבת לכיוון מזרח האי.\n16% משטחי האי מנוצלים לצורכי חקלאות, 1% מהשטחים למרעה ו-14% מהשטחים הם יערות וחורש.\nהאקלים בקפריסין הוא נוח, וכולל קיץ חם ויבש וגשמים קלים בחורף. ישנם כ-300 ימי שמש בשנה. הטמפרטורה מגיעה בחודשים יולי ואוגוסט ל-30 מעלות צלזיוס בחוף ול-38 מעלות בפנים הארץ. עונת הגשמים מתחילה בחודש נובמבר ומסתיימת באפריל. גשמים כבדים יותר יורדים בין דצמבר לפברואר. החודש הקר ביותר הוא ינואר. הטמפרטורה הממוצעת בניקוסיה בינואר היא 15 מעלות צלזיוס. כמות המשקעים בעמק המרכזי של האי היא 250–400 מ\"מ, וכמות המשקעים באזורי החוף וההרים מגיעה לכ-600–1000 מ\"מ בשנה.\nשני רכסי הרים חוצים את האי מכיוון מזרח למערב: רכס הרי הטרואודוס ורכס הרי קירניה. בין רכסי ההרים שוכן מישור מסאוריה, המשמש אזור חקלאות עיקרי. הרי הטרואודוס ממוקמים בדרום-מערב, ובהם הפסגה הגבוהה באי, הר אולימפוס, המגיע בפסגתו ל-1,952 מטר. רכס הרי קירניה משתרע לאורך החוף הצפוני; אחד מהריו ידוע בשם פנטאדקטילוס. בצד צפון-מזרח מזדקר מהאי חצי-האי קרפאז, הידוע בשמו העממי \"ידית המחבת\". החופים סביב האי בחלקם סלעיים ובחלקם חוליים.\nמבחינה אדמיניסטרטיבית, קפריסין מחולקת ל-6 מחוזות ועיר. כל מחוז מחולק למספר נפות.\nבקרבת האי קיימים איים קטנים לא מאוישים כיום אך היו מאוישים בעבר דוגמת ירוניסוס.\n\nמבחינה תחבורתית, קפריסין נשענת על המורשת הבריטית: הנהיגה היא בצד שמאל של הכביש. כבישים מהירים מחברים את הערים המרכזיות באי (ניקוסיה, איה נאפה, לרנקה, לימסול, פאפוס). הנסיעה בכבישים אינה כרוכה בתשלום.\nמערכת התחבורה הציבורית אינה מפותחת. קיימים מספר קווי שירות בין הערים המרכזיות; מלבדם, התחבורה הציבורית נשענת בעיקר על מוניות. לקפריסין אין מערכת רכבות.\nברפובליקה שני נמלי תעופה בינלאומיים. שדה התעופה הראשי, נמל התעופה הבינלאומי בלרנקה נמצא ליד העיר לרנקה, ואליו מגיעות רוב הטיסות לאי. שדה התעופה השני, נמל התעופה הבינלאומי פאפוס נמצא ליד העיר פאפוס, ואליו מגיעות בעיקר טיסות שכר.\n\nחלק נכבד מהתוצר הלאומי בקפריסין נשען על ענף התיירות. מדי שנה מגיעים לאי כ-2.4 מיליון תיירים, התורמים כחמישה מיליארד דולר לתל\"ג ותעסוקה לכ-115,000 עובדים. התיירות היא בעיקר תיירות נופש, הנשענת על החופים הארוכים והנקיים של האי. עונת התיירות היא בעיקר העונה החמה (אביב, קיץ ותחילת הסתיו), ובחורף מתרוקן האי ומלונות רבים נסגרים לחלוטין. רוב התיירים הם תיירים בריטיים. אך גם תיירים ממדינות אחרות מרבים להגיע, ובכללם ישראלים רבים.\nאזורי הנופש העיקריים הם אזור איה נאפה, המאופיין בעיקר במלונות פשוטים וקהל צעיר, אזור לימסול המאופיין בבתי מלון יוקרתיים ואזור פאפוס אשר מתאים למשפחות ולקהל הנופשים הכללי. באזור לאצ'י ניתן למצוא כפרים שלוים עם מלונות ביתיים, ולצידם את מלון Anassa המפורסם והאהוב על ידוענים בריטיים רבים כגון פול מקרטני, אלטון ג'ון ורבים אחרים.\nתיירות סיור וארכאולוגיה מועטה יחסית בקפריסין.\nהחלק הטורקי מפותח פחות מבחינה תיירותית, אך מכיל בתי הימורים, הנעדרים מהצד היווני, והמהווים אבן שואבת כשלעצמם.\nבשנים האחרונות[דרושה הבהרה], חלה ירידה במספר התיירים המגיעים לקפריסין, כתוצאה מתחרות ממדינות אחרות באזור. כתוצאה מכך פתח משרד התיירות הקפריסאי בקמפיינים במדינות שונות, לצורך עידוד התיירות. בשנת 2008 הוקצבו לצורך כך כ-20 מיליון אירו. מדינות היעד העיקריות הן בריטניה, גרמניה ורוסיה. מדינות נוספות הנכללות בקמפיין הן מדינות נוספות באירופה, במזרח אירופה, מדינות ערב וכן ישראל.\n\nעם הקמתה של הרפובליקה של קפריסין ב-1960, נקבעו בחוקה השפות הטורקית והיוונית כשפות רשמיות בכל קפריסין. רוב הטורקים הבינו יוונית או דיברו יוונית ברמה בסיסית לפחות, אך מנגד – רוב היוונים בקפריסין לא-דיברו ולא-הבינו טורקית. השפה האנגלית, אף שלא הוגדרה שפה רשמית, שימשה שפת-עבודה ברבות מהרשויות, כדי להתגבר על המחסום הלשוני בין הקהילות וכדי לא לתת עדיפות לשפתה של קהילה מסוימת. כמו כן השפה האנגלית המשיכה לשמש באזורים האקס-טריטוריאליים שנותרו בשליטת צבא בריטניה לפי ההסכם שהביא לעצמאות. עם פיצול האי לקפריסין הטורקית ולקפריסין היוונית, השתנתה המדיניות הלשונית: ברפובליקת קפריסין (החלק היווני) נשמר הסעיף בחוקה שמגדיר שתי שפות רשמיות, אולם השימוש בטורקית פחת וכמעט נעלם. כיום הטורקית משמשת בחלק היווני באופן סמלי, בעיקר כדי לבטא את תביעתה של רפובליקת קפריסין לריבונות גם על החלק הטורקי של האי. ברפובליקה הטורקית של צפון קפריסין הוגדרה רק הלשון הטורקית, כשפה רשמית. בצד הטורקי אין כמעט צעירים המבינים יוונית, כיוון שמאז הפילוג לא היה כמעט מגע בין חלקי האי, וגם לימודי היוונית בבתי הספר נפסקו. השפה האנגלית עדיין נפוצה ומובנת בכל האי, אולם מאז פיצול האי נעשית עבודת הרשויות ביוונית בחלק היווני ובטורקית בחלק הטורקי, בעוד האנגלית משמשת לתקשורת בינלאומית, באזורים הנשלטים על ידי האו\"ם או הצבא הבריטי, או במגעים בין שני חלקי האי אם וכאשר הם מתקיימים (מגעים כאלה היו נדירים, אולם הם מתרבים מאז הניסיון לאיחוד האי ב-2003). בצד היווני מותר להשתמש באנגלית לשם ביצוע פעולות משפטיות שונות כגון ניסוח חוזים, והיא משמשת גם בבנקאות, בטלקומוניקציה ועוד.\nהן הניב היווני והן הניב הטורקי המדוברים בקפריסין שונים במידה ניכרת מהיוונית והטורקית המדוברות ביוון ובטורקיה. הקהילות הקפריסאיות שומרות על זיקה לארצות-האם, כך שהשפות המשמשות במערכות החינוך ובתקשורת הפורמלית הן השפות בצורתן המקובלת ביוון ובטורקיה, אך בחיי היומיום משמשים הניבים המקומיים. מצב זה דומה למצב של דיגלוסיה. ליוונים ולטורקים הקפריסאים אין בעיה להבין את הניבים המדוברים בארצות-האם, אולם דוברי השפות מארצות-האם מדווחים לעיתים קרובות על קשיים בהבנת הניבים המדוברים בקפריסין. בחלק הטורקי של קפריסין התיישבו כמה עשרות אלפי טורקים מטורקיה, והם דוברים טורקית בניבים הנפוצים בטורקיה עצמה.\n\nהמאכל הלאומי בקפריסין היוונית הוא גבינת החלומי. גבינה זו, אשר מופקת מערבוב חלב כבשים ועזים, מוגשת במסעדות קפריסאיות רבות. הגבינה מוגשת קלויה על הגריל, כמנה ראשונה בצמוד לסלט יווני (ירקות חתוכים גס בשמן זית עם תבלינים וגבינת פטה). שאר המטבח הוא יווני בעיקרו, ומורכב מסופלאקי (או סובלאקי), מוסאקה, ותבשילי קדרה. הקינוח המסורתי הוא פירות מסוכרים. כמו כן, מקובל לסיים את הארוחה בשתיית קפה טורקי.\n\nאוכלוסיית קפריסין מונה 1,207,489 תושבים. תושבי קפריסין היוונים מהווים את הקהילה האתנית הגדולה ביותר, המהווה 77% מהאוכלוסייה. עיר הבירה היא לפקוסיה, הידועה בשמה האנגלי ניקוסיה, והיא מונה כ-313,000 תושבים. השפות הרשמיות הן יוונית וטורקית. צפון קפריסין היא רפובליקה עצמאית דה פקטו, שאוכלוסייתה מונה 18% מאוכלוסיית האי, ובה הטורקית היא השפה הרשמית.\n\nחלוקה על בסיס קבוצות אתניים:\nקפריסין היוונית: כ-95% יוונים, 2% טורקים.\nקפריסין הטורקית: כ-98% טורקים, 2% יוונים.\nכלל האי: 77% יוונים, 18% טורקים, 5% אחרים.\nחלוקה על בסיס דתות:\nקפריסין היוונית: 94% נוצרים-יוונים-אורתודוקסים, 2% מוסלמים.\nקפריסין הטורקית: 97% מוסלמים-סונים, 2% נוצרים-יוונים-אורתודוקסים.\nכלל האי: 77% נוצרים-יוונים-אורתודוקסים, 18% מוסלמים, 5% אחרים (בעיקר נוצרים-מרונים ונוצרים-ארמנים).\nתוחלת החיים היא 81 שנים, וממוצע הילודה הוא 1.3 צאצאים לאישה.\n\nהרפובליקה הטורקית של צפון קפריסין – נודעת גם לחלופין בשמותיה המקוצרים קפריסין הטורקית או צפון קפריסין\nמדינות שההכרה בהן מוגבלת\nהים התיכון\nמדינות אגן הים התיכון\nהחי בים התיכון\nעכבר קפריסין\nהיסטוריה של קפריסין\nמלחמת יוון–טורקיה\nקפריסין הבריטית\nניקוסיה – עיר הבירה של קפריסין היוונית\nהקו הירוק (קפריסין)\nיהדות קפריסין\nמרד התפוצות\nיחסי ישראל–קפריסין\n\nהזריחה מאת ויקטוריה היסלופ. הוצאת ידיעות אחרונות, 2015: המערכה על האי בין יוון לטורקיה.\n\n אתר האינטרנט הרשמי של קפריסין (ביוונית ובאנגלית)\nאודי רן, סקירה כללית על קפריסין, אתר הספרייה של מט\"ח\nמידע פוליטי-חברתי על קפריסין, באתר המכון הישראלי לדמוקרטיה\nתעודות למדיניות החוץ של מדינת ישראל 1961–1967, כרך 1 חלק שני: יחסי ישראל – קפריסין, 1967-1961, באתר ארכיון המדינה\nרוית נאור, אי זוגי: חורף בקפריסין, באתר nrg‏, 8 בדצמבר 2011\nמורן אזולאי, קפריסין בחורף: קונספט אחר של חופשה, באתר ynet, 13 בפברואר 2012\nד. ק., ‏קפריסין, מערכות 9, נובמבר 1941\nניל הול, רויטרס, תמונות ואבק: האי שהזמן בו עצר לפני 50 שנה, באתר ynet, 21 במאי 2014\nהפלישה הטורקית לקפריסין, באתר ארכיון המדינה\n אבירמה גולן, למה לנסוע לסקי באלפים כשאפשר לקפוץ לקפריסין, באתר הארץ, 27 בדצמבר 2018\nקפריסין, באתר אנציקלופדיה בריטניקה (באנגלית)\nכרמית וייס, ‏כתבות, המלצות ומסלולי טיול בקפריסין, באתר GoTravel",
    "pageid": 3133
  },
  {
    "title": "ראש המטה הכללי",
    "extract": "ראש המטה הכללי (או בקיצור: הרמטכ\"ל) הוא הדרג הפיקודי העליון בצבא ההגנה לישראל.\nראש המטה הכללי נתון למרות ממשלת ישראל וכפוף ישירות לשר הביטחון. הוא קצין בדרגת רב-אלוף (רא\"ל), הדרגה הגבוהה ביותר בצה\"ל.",
    "pageid": 2443
  },
  {
    "title": "ראש ממשלת ישראל",
    "extract": "ראש ממשלת ישראל הוא ראש הרשות המבצעת בשיטת הממשל בישראל. החוק הישראלי מקנה לממשלה שאותה מנהל ראש הממשלה את סמכויות השלטון הביצועיות, על אף שנשיא המדינה מוגדר בחוק כראש המדינה. לראש ממשלת ישראל מתמנה אחד מחברי הכנסת, שנשיא המדינה הטיל עליו להרכיב ממשלה, אחר התייעצות עם נציגי הסיעות, ושהצליח לקבל את אישורה של הכנסת להרכב ממשלתו. תהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש ממשלת ישראל השלושים ושבע שהושבעה בדצמבר 2022 הוא בנימין נתניהו.",
    "pageid": 3296
  },
  {
    "title": "רואן אטקינסון",
    "extract": "רואן בסטיאן אטקינסון (באנגלית: Rowan Sebastian Atkinson; נולד ב-6 בינואר 1955) הוא שחקן, קומיקאי ותסריטאי אנגלי. ידוע בעיקר בשל תפקידיו בסדרות הקומיות \"מיסטר בין\" ו\"הפתן השחור\". אטקינסון זכה להכרה ציבורית ראשונה בתוכנית המערכונים \"מבט הפוך\" (1979–1982) ובשל השתתפותו בסדרת מופעי הצדקה \"The Secret Policeman's Ball\" משנת 1979. הוא הופיע גם בתוכנית \"הקו הכחול הדק\" (1995–1996).\nהוא דורג ב\"אובזרבר\" כאחד מ-50 השחקנים המצחיקים בתולדות הקומדיה הבריטית וכאחד מ-50 הקומיקאים הטובים בכל הזמנים, בסקר שנערך ב-2005 בין קומיקאים. הוא אף זכה להצלחה קולנועית בסרטי מיסטר בין \"בין\" ו\"החופשה של בין\" ובסרטים \"ג'וני אינגליש\", \"ג'וני אינגליש חוזר\" ו\"ג'וני אינגליש מכה שנית\".",
    "pageid": 101178
  },
  {
    "title": "ריף כהן",
    "extract": "ריף כהן (נולדה ב-26 במרץ 1984) היא זמרת, כותבת, מלחינה ושחקנית ישראלית, השרה בעברית, בצרפתית ובערבית.",
    "pageid": 980912
  },
  {
    "title": "שאנן דוהרטי",
    "extract": "שאנן מריה דוהרטי (באנגלית: Shannen Maria Doherty;‏ 12 באפריל 1971 – 13 ביולי 2024) הייתה שחקנית ובמאית אמריקאית. התפרסמה בעיקר בזכות תפקידיה כברנדה וולש בסדרת הנוער הפופולרית \"בוורלי הילס 90210\", וכפרו האליוול בסדרה \"מכושפות\".\n\n",
    "pageid": 201215
  },
  {
    "title": "שירה נאור",
    "extract": "שירה נאור (נולדה ב-28 באוגוסט 1993) היא שחקנית ומדבבת ישראלית.",
    "pageid": 838228
  },
  {
    "title": "שיתוק ילדים",
    "extract": "שיתוק ילדים (פוליומייליטיס, Poliomyelitis) או בקיצור פוליו היא מחלה של מערכת העצבים, הנגרמת על ידי נגיף הפוליו. המחלה מועברת מאדם לאדם, בעיקר באמצעות מחזור צואה-פה. הסימפטומים של המחלה לא מופיעים אצל כ-90% מהחולים בה, אולם אם הנגיף חודר למחזור הדם החולים עשויים לסבול ממגוון רחב של סימפטומים. בכאחוז אחד מההידבקויות חודר הנגיף למערכת העצבים המרכזית, פוגע בנוירונים מוטוריים, וגורם לחולשה ולשיתוק רפה או שיתוק חד וקשה במערכת השרירים. סוגים שונים של שיתוק יכולים להיגרם מכך כתלות בעצבים שנפגעים. פוליו הפוגע בחוט השדרה הוא הצורה הנפוצה, ומתאפיין בפגיעה א-סימטרית הכוללת לרוב את הרגליים. במקרים חמורים, כמו בשיתוק הסרעפת ושרירי הנשימה הבין צלעיים, המחלה עלולה לגרום אף למוות.\nבמדינות רבות חוו התפרצות של שיתוק ילדים בשנות החמישים, בעיקר באפריקה ובמדינות הים הקריבי, אך גם בחלק ממדינות ארצות הברית, כמו גם ביוון, פינלנד שווייץ וישראל.\nבעבר היה שיתוק הילדים מהמחלות הנפוצות בעולם, והביא למותם של רבים עד לפיתוח החיסון נגדה בראשית שנות החמישים של המאה העשרים. נכון לתחילת 2019 הוכחדו זנים 2 ו-3 של הפוליו וישנם עשרות חולים בשנה בזן 1.",
    "pageid": 7102
  },
  {
    "title": "ששון גבאי",
    "extract": "ששון גבאי (נולד ב-24 בנובמבר 1947, י\"א בכסלו ה'תש\"ח) הוא שחקן קולנוע, טלוויזיה ותיאטרון ישראלי. זוכה ארבעה פרסי אופיר (שיא לשחקן ישראלי), פרס האקדמיה האירופית לקולנוע, פרס האקדמיה הישראלית לטלוויזיה, פרס התיאטרון הישראלי, פרס קלצ'קין ופרס רוזנבלום.",
    "pageid": 189664
  },
  {
    "title": "אבי בלוט",
    "extract": "אַבְרָהָם (אָבִי) אַהֲרֹן בְּלוּט (נולד ב-12 בספטמבר 1974) הוא קצין בצה\"ל בדרגת אלוף, המשרת כמפקד פיקוד המרכז. לפני כן שירת כמפקד המכללה הבין-זרועית לפיקוד ולמטה, מפקד אוגדת איו\"ש, המזכיר הצבאי של ראש הממשלה, מפקד חטיבת עוז, מפקד עוצבת חצי האש, מפקד חטיבת יהודה, מפקד יחידת מגלן ומפקד גדוד 101.",
    "pageid": 1186401
  },
  {
    "title": "אורלי ויינרמן",
    "extract": "אורלי ויינרמן (נולדה ב-21 ביוני 1971) היא שחקנית, דוגמנית וזמרת ישראלית. \nהיא מוכרת במיוחד בתפקידה כעוגן בקומדיית המצבים \"שמש\".",
    "pageid": 374304
  },
  {
    "title": "אלי מזרחי (רקדן)",
    "extract": "אלי מזרחי (נולד ב-29 באוקטובר 1965) הוא רקדן, כוריאוגרף שופט בינלאומי לריקודים סלוניים; בעלים ומנהל של \"האקדמיה לריקודים סלוניים בישראל\". מפברואר 2022 ועד היום משתתף בתוכנית רוקדים עם כוכבים בתור שופט.",
    "pageid": 1964265
  },
  {
    "title": "בואו לאכול איתי עונה 8",
    "extract": "בואו לאכול איתי עונה 8 היא העונה השמינית ועונת היחידים השביעית של תוכנית המציאות הישראלית \"בואו לאכול איתי\". העונה משודרת החל מ-14 ביולי 2024 בכאן 11 והיא תכלול 25 פרקים.\n\nעונה זאת היא העונה השמינית של התוכנית, העונה השביעית שמתקיימת בפורמט יחידים (החמישית בכאן 11) והעונה השביעית במצטבר שתשודר בכאן 11.\nביוני 2023 נפתחה ההרשמה לעונה השמינית של התוכנית טרם עליית העונה השביעית. בנובמבר 2023 החלו צילומי העונה.\n\nהעונה תכלול חמישה שבועות: צפון, ירושלים, דרום, מישור החוף ומרכז.\n\nהשבוע הראשון של העונה הוא שבוע הצפון והוא שודר בין 14 ביולי ל-18 ביולי 2024. בשבוע זה ניצח אחיה זלייט עם 35 נקודות.\n\nענבל אהרון אזרד – בת 36, נשואה +2, מחיפה.\nמעיין מיזן – נשואה +2, מיקנעם עילית.\nאחיה זלייט – נשוי +, מרותם.\nאיתמר גרובר – בן 31, רווק, מחיפה.\nדנה כהן הלוי – נשואה +, ממגדל.\n\nהשבוע השני של העונה הוא שבוע ירושלים והוא ישודר בין 21 ביולי ל-25 ביולי 2024.\n\nלבנה – ממודיעין.\nיפה – מצור הדסה.\nיוסל'ה\nקארי בר כהן – בת 51, נשואה +4, מבית שמש.\nיהונתן – מנטף.\n\nלירון רודיק מאתר \"Time Out\" הגדיר את העונה כטובה ביותר בתוכנית וכתב: ”גם אם האוכל קצת ירד ברמה, הם הצליחו להוביל את המשתתפים להתנגשויות חזיתיות מבוקרות ומעניינות מבלי לאבד צלם אנוש”.\nשירי ישועה מאתר \"וואלה!\" שיבחה את הליהוק: ”בעונה הזאת הליהוק התעלה על עצמו, עם שילובים מבריקים של אנשים מרתקים אחד אחד, שהמפגש ביניהם מסקרן ומבדר מתמיד”, אך ציינה שיש צורך בפרקים ארוכים יותר.\nמיכל קדוש מאתר \"מעריב אונליין\" הגדירה את התוכנית כריאליטי המשובח בישראל וכתבה: ”איזה כיף שחזרה התוכנית הנפלאה הזו, ויפה שעה אחת קודם”.\nאפרת קרסנר מאתר \"אייס\" ציינה לטובה את ליהוק המשתתפים: ”האומנות של בואו לאכול איתי בכאן 11 היא לא רק בליהוק אלא גם בצירופי הליהוקים יחד”.\nתהילה שינובר מאתר \"כיפה\" ציינה לטובה את השמירה  על הפורמט התוכנית ללא שינויים והגדירה את התוכנית בתור ”התכנית הכי טובה על המסך כרגע”.\n\n ‏ בואו לאכול איתי עונה 8, באתר כאן BOX\n קבוצת המעריצים של התוכנית, ברשת החברתית פייסבוק\n\nביאורים",
    "pageid": 2348748
  },
  {
    "title": "בינה מלאכותית",
    "extract": "בינה מלאכותית (באנגלית: אינטליגנציה מלאכותית – Artificial intelligence, ובראשי תיבות: AI) היא שם מטאפורי למצב שבו מנסים לדמות את יכולות החשיבה האנושית באמצעים טכנולוגיים. הגדרה רחבה יותר לתחום זה ניתנה על ידי מרווין מינסקי: \"לגרום למכונה להתנהג בדרך שהייתה נחשבת לאינטליגנטית לו אדם התנהג כך\".\nיישומי בינה מלאכותית כוללים מנועי חיפוש מתקדמים באינטרנט (למשל, חיפוש גוגל), מערכות המלצות (בשימוש על ידי YouTube, אמזון ונטפליקס), הבנת דיבור אנושי (כגון סירי ואלקסה), מכוניות אוטונומיות, ובינה מלאכותית יוצרת (ChatGPT, ג'מיני, Midjourney ועוד), והיכולת להתחרות ברמה הגבוהה ביותר במשחקים אסטרטגיים (כגון שחמט ו-Go).\nבינה מלאכותית נוסדה כדיסציפלינה אקדמית בשנת 1956. בעשור הראשון של המאה ה-21, למידת מכונה מתמטית וסטטיסטית הוכיחה את עצמה כמוצלחת ביותר, וסייעה בפתרון בעיות מאתגרות רבות ברחבי התעשייה והאקדמיה. למידה עמוקה עלתה על כל טכניקות הבינה המלאכותית הקודמות במדדים בתעשייה, מה שהוביל לעלייה עצומה במימון ובעניין.\nהבינה המלאכותית (AI) התקדמה במהירות בשנים האחרונות, הן מבחינת כמות המשאבים שהוקצו לה והן מבחינת התפוקות שלה. האקונומיסט מעריך שמיזוגים ורכישות הקשורים לבינה מלאכותית היו גדולים פי 26 ב-2017 מאשר ב-2015. לגידול בהשקעה תרמה גם העלייה מהירה ביכולות הטכניות של בינה מלאכותית (AI). לדוגמה, על פי מדד הבינה המלאכותית, שיעורי השגיאות של זיהוי תמונה ירדו מ-29% לפחות מ-3% בין 2010 ל-2017.\nהמבחן המקובל ביותר לבינה מלאכותית הוגדר בשנת 1950 על ידי אלן טיורינג, וידוע בשם \"מבחן טיורינג\": מכונה תיחשב לתבונית, אם יינתן לאדם היושב בחדר סגור, לנהל שיחה באמצעות ממשק מחשב עם שתי ישויות שנמצאות בחדר השני, כאשר אחת מהן תהיה מכונה והשנייה אנושית, והמשוחח לא יוכל לזהות מי משתי הישויות היא מכונה או אדם.",
    "pageid": 965
  },
  {
    "title": "בלה חדיד",
    "extract": "איזבלה ח'איר \"בלה\" חדיד (באנגלית: Isabella Khair \"Bella\" Hadid; נולדה ב-9 באוקטובר 1996) היא דוגמנית אמריקאית.",
    "pageid": 1855387
  },
  {
    "title": "גדודי עז א-דין אל-קסאם",
    "extract": "גדודי עז א-דין אל-קסאם (בערבית: كتائب الشهيد عز الدين القسام, בתעתיק מדויק: כתאיב אלשהיד עז אלדין אלקסאם) הם הזרוע הצבאית של ארגון הטרור האסלאמיסטי-סוני הפלסטיני חמאס. הארגון ידוע בפיגועי ההתאבדות שיזם באינתיפאדה השנייה, ברקטות שפעיליו משגרים לעבר יישובים ישראליים, ובמתקפת הפתע על ישראל שאותה הוביל. זהו הארגון הצבאי הגדול והחמוש ביותר ברצועת עזה. נכון ל-2019 היו לארגון כ-30,000 פעילים, כ-7,000 אנשי עתודה וכ-15,000 רקטות.\nגדודי אל-קסאם נכללו באופן מפורש ברשימות ארגוני הטרור של האיחוד האירופי, אוסטרליה, ניו זילנד, מצרים, ובריטניה. ארגון האם של הגדודים, חמאס, נכלל ברשימות ארגוני הטרור של ארצות הברית וקנדה. מפקד הארגון, מוחמד דף, הוכרז כטרוריסט באופן רשמי על ידי ארצות הברית.",
    "pageid": 596561
  },
  {
    "title": "גלגל המזלות",
    "extract": "גלגל המזלות או זודיאק (מיוונית: Ζῳδιακός κύκλος, \"גלגל החיות\") הוא דימוי ציורי של כוכבי השמים, למעין גלגל הנחלק ל-12 מערכי כוכבים או \"מזלות\". רצועה זו של מערכי הכוכבים היא רצועה דמיונית מעגלית הנמצאת על מישור המילקה. על רצועה זו עובר מסלולה של השמש עבור צופה מכדור הארץ.\nגלגל המזלות הוא מרכיב מרכזי באסטרולוגיה, שחסידיה מאמינים שמיקום הכוכבים משפיע על המתרחש על פני כדור הארץ, או משקף אותו, ולפיכך \"המזל\" - הן במשמעות השפעות על גורלו של האדם, הן במשמעות הגורם השמימי שישפיע על חייו, נקבע על פי יום התאריך והחודש שבו נולד - ממנו ניתן לכאורה לדעת את האזור בגלגל המזלות שבו נמצאת השמש בעת הולדתו.\nבעבר נאמר שמועד מסוים בשנה הוא \"במזל\" על פי שם הקבוצה בה נמצאה השמש. אסטרולוגים עדיין משתמשים בלוח זמנים בן כ-2,000 שנה, ומאז בשל תופעת הנקיפה השמש אינה נמצאת במזל האסטרולוגי, אלא מקדימה בחודש. לדוגמה, בטווח הזמנים 20 במרץ - 19 באפריל, המוכרז כמזל טלה, נמצאת השמש במזל דגים.\nלמרות שמסלול המילקה עובר גם דרך קבוצת נושא הנחש הושמטה זו מרשימת המזלות, ככל הנראה על מנת לשמר את החלוקה ל 12, כחלוקת החודשים.\nגלגל המזלות שימש את האסטרונומיה במיפוי השמים, כאשר כל אזור בשמים מכונה על שם המזל שלו - קבוצת כוכבים נראים שעל ידי חיבור קווים ביניהם יוצרים צורות. המזלות הותאמו לתקופות בשנה על ידי ייחוס כל מזל לתקופה שבה השמש עוברת במזל, ולכן קבוצת הכוכבים שלה לא נראית במהלך הלילה, אלא רק שאר המזלות. התקופה של כל מזל נמשכת כ-30 יום, בעונת שנה קבועה, ובאורך מקביל פחות או יותר לסיבוב הירח. עם השנים השתנו הכוכבים הנראים במהלך תקופות שנה ובתרבויות השונות החסירו והוסיפו כוכבים שונים כדי להתאימן לציור הידוע ולתקופה האמורה לייצג את המזל. זיהוי המזלות עם עונות שנה ושמות המזלות ניתנו בידי בני תרבות קדומה, ונמצאים בספרות הבבלית והמצרית העתיקה בכתב יתדות ובכתב חרטומים, וכן בציורים קדומים ששרדו, והיו מרכזיים גם לאמונות של התרבות האלילית היוונית והרומית. המזלות המייצגות את חודשי השנה מרכזיות לפולקלור של תרבויות רבות, ומשמשות בהן גם כיום.",
    "pageid": 55883
  },
  {
    "title": "גנוב על החיים",
    "extract": "גנוב על החיים (באנגלית: Despicable Me 4, בתרגום חופשי לעברית: \"נבזה שכמותי 4\") הוא סרט קומדיה אמריקאי בהנפשה ממוחשבת שיצא בשנת 2024. הסרט הופק על ידי חברת אילומיניישן, בוים על ידי כריס רנו, ונכתב על ידי מייק ווייט. הסרט יהווה המשך ל\"גנוב על העולם\" מ-2017, והוא הסרט השישי בזיכיון \"גנוב על הירח\".\nב-2024 יצא סרט קצר בשם \"mooned\" וסרט שני (Costume (Migration שמהווה פריקוול לסרט הרביעי, וגם קרוסאובר בין הסרטים \"סיפור הברווזים\" ו\"גנוב על הירח\". הסרט יצא בישראל ב-27 ביוני 2024.\n\nגרו, נבל-העל האהוב בעולם שהפך לסוכן הליגה נגד הנבלים, חוזר לעידן חדש ומרגש של מהומות המיניונים, לצד אשתו ועמיתתו סוכנת הליגה נגד הנבלים לוסי, יחד עם שלושת הנערות המאומצות - מרגו, אדית ואגנס - והחבר החדש ביותר למשפחת גרו, גרו הבן, שמתכוון לייסר את אביו, שרק רוצה לקבל אהבה מבנו התינוק.\nהמשפחה נאלצת לצאת למנוסה כאשר הם הופכים למטרה של הפושע הנמלט מכלאו: מקסים לה מאל וחברתו הפאם-פטאל ולנטינה, שהכירו את גרו בעבר ומתכננים לנקום בו בכל כוחם, גם אם זה אומר לחרב את כל העיר. גרו מתייחד עם שלושה מיניונים, אדית', אגנס, מרגו, גרו ג'וניור, לוסי ונערה ג'ינג'ית שאוהבת פשע רב, וביחד הם מנסים לתפוס את מקסים לה מאל ולהחזרתו לכלא, בעוד הוא מנסה לתפוס אותם ולנקום בהם.\n\nסטיב קארל/אוהד שחר – גרו, אביהם המאמץ של מארגו, אגנס ואדית', אשר פרש מחייו כנבל-על כדי לטפל בהן ובעלה של לוסי. אוהד שחר דיבב בסרט גם את דרו, אחיו התאום של גרו.\nקריסטן ויג/ליאת הר לב – לוסי, סוכנת בליגה הבינלאומית נגד רשעי-על, אשתו של גרו ואמם של מארגו, אגנס ואדית'.\nמירנדה קוסגרוב/מאיה לבני – מרגו, אחת מבנותיו המאומצות של גרו, והאחות הגדולה של אגנס ואדית.\nדיינה גייר – אדית', בתו האמצעית המאומצת של גרו.\nסטיב קוגן/דודו ניב  – סיילס טוסיקבאום, ראש הליגה הבינלאומית נגד רשעי-על.\nויל פרל/יניב ביטון – מקסים לה מאל, נבל-על שמחפש נקמה בגרו ומשפחתו. בעל מבטא צרפתי וחיבה יתרה למקקים.\nסופיה ורגרה/לירון אלידי – ולנטינה, חברתו הפאם-פאטאל של לה מאל.\nג'ואי קינג/נעמה שטרית – פופי, נערה ג'ינג'ית שאוהבת פשע ומתחברת אל גרו, המיניונים, לוסי והבנות כדי לעצור את מקסים לה-מאל.\nפייר קופין – המיניונים, יצורים קטנים וחמודים בצבע צהוב עם ג'ינס קצר בצבע כחול, אשר משרתים את גרו ועוזרים לו בכל משימה.\nמדיסון פולאן – אגנס, בתו המאומצת הקטנה של גרו.\nבנוסף, סטיבן קולבר, קלואי פיינמן וכריס רנו לוהקו לתפקידי משנה.\n\nבראיון בספטמבר 2017, חשף מנכ\"ל אילומיניישן, כריס מלדנדרי, כי סרט רביעי בסדרת גנוב על נמצא בפיתוח. ההפקה יצאה לדרך עד יוני 2022, כאשר סטיב קארל התחיל את הקלטת הקול שלו לאחר כמה מפגשים.\n\n אתר האינטרנט הרשמי של גנוב על החיים (באנגלית)\n \"גנוב על החיים\", במסד הנתונים הקולנועיים IMDb (באנגלית)\n \"גנוב על החיים\", באתר Rotten Tomatoes (באנגלית)\n\"גנוב על החיים\", באתר Metacritic (באנגלית)",
    "pageid": 2120318
  },
  {
    "title": "דדפול & וולברין",
    "extract": "דדפול & וולברין (באנגלית: Deadpool & Wolverine) הוא סרט גיבורי-על אמריקאי עתידי המבוסס על הדמויות דדפול ווולברין מבית מארוול קומיקס, שמופק בשיתוף פעולה בין אולפני מארוול ואולפני \"Maximum Effort\", ומופץ על ידי סרטי אולפני וולט דיסני. הסרט מהווה המשכון לסרט \"דדפול 2\", וכן את סרטו ה-34 של היקום הקולנועי של מארוול. את הסרט מביים שון לוי על פי תסריט שכתב יחד עם רט ריס, פול ורניק, זב ולס וראיין ריינולדס, שאף שב לגלם את דמותו של וייד וילסון / דדפול לצדו של יו ג'קמן כג'יימס \"לוגאן\" האולט / וולברין, בנוסף למורנה בקארין ובריאנה הילדברנד.\nבנובמבר 2016, נמסר לראשונה על פיתוחו של סרט שלישי בכיכובו של דדפול באולפני המאה ה-20, שהוקפא לאחר רכישת החברה על ידי חברת וולט דיסני במרץ 2019. עם רכישת האולפנים, הועברה השליטה בדמות לאולפני מארוול, שהחלו לפתח מחדש את הסרט בשיתוף פעולה עם ריינולדס. הסרט מכניס לראשונה את דמותו של דדפול אל היקום הקולנועי של מארוול תוך שמירה על סיווג הצפייה \"R\" לו זכו הסרטים הקודמים. בנובמבר 2020, נמסר על שכירתם של התסריטאים ונדי מולינו וליזי מולינו-לוגלין לכתיבת התסריט, אך במרץ 2022, נמסר כי יחליפו אותן ריס וורניק, שהיו אמונים על כתיבת שני הסרטים הראשונים והופקדו על שכתוב התסריט, לצד האישור כי את הסרט יביים לוי. צילומי הסרט החלו בשלהי מאי 2023 בלונדון ובאולפני \"פיינווד\" שבבקינגהמשייר, אנגליה, והם עתידים להתקיים גם בוונקובר, קנדה.\nהסרט עתיד לעלות לאקרנים בארצות הברית ב-26 ביולי 2024 ולהיות חלק מהשלב החמישי ביקום הקולנועי של מארוול.",
    "pageid": 2111711
  },
  {
    "title": "היקום הקולנועי של מארוול",
    "extract": "היקום הקולנועי של מארוול (באנגלית: Marvel Cinematic Universe, מוכר גם בראשי התיבות MCU) הוא זיכיון קולנועי של סרטי גיבורי-על שמופק על ידי אולפני מארוול, המבוססים על חוברות הקומיקס של חברת מארוול קומיקס. הזיכיון כולל סרטי קולנוע וסדרות טלוויזיה נפרדים המתרחשים באותו יקום בדיוני ונמצאים על אותו ציר זמן.\nהסרט הראשון שהתחיל את היקום הקולנועי של מארוול היה \"איירון מן\" משנת 2008, כשלב ראשון בסדרת סרטים שהסתכמו בסרט \"הנוקמים\" של שנת 2012. השלב השני החל עם צאתו של הסרט \"איירון מן 3\" משנת 2013 והסתכם בצאת הסרט \"אנטמן\" משנת 2015. השלב השלישי החל עם צאתו של הסרט \"קפטן אמריקה: מלחמת האזרחים\" משנת 2016 והסתכם בסרט \"ספיידרמן: רחוק מהבית\" משנת 2019. שלושת השלבים מכונים \"סאגת האינסוף\". השלב הרביעי החל עם צאתו של הסרט \"האלמנה השחורה\" משנת 2021 והסתכם בסרט \"הפנתר השחור: ואקאנדה לנצח\" משנת 2022. השלב החמישי החל עם צאתו של הסרט \"אנטמן והצרעה: קוונטומאניה\" משנת 2023 ויסתכם בסרט \"קפטן אמריקה: עולם חדש מופלא\" משנת 2025. בנוסף הוכרז גם על שלב שישי, שיתחיל עם צאת הסרט \"ת'אנדרבולטס\" משנת 2025 ויסתכם בסרט \"הנוקמים: מלחמות סודיות\" משנת 2027. שלושת השלבים הללו מכונים \"סאגת המולטיוורס\" היקום הקולנועי החל להתרחב עם שחרורם של סרטונים קצרים למדיות הביתיות בשנת 2011, וכן בשידורן של סדרת טלוויזיה ברשתות טלוויזיה שונות. סדרות טלוויזיה נוספות נמצאות בשלבי פיתוח.\nלאחר צאת \"הנוקמים: עידן אולטרון\", היקום הקולנועי של מארוול עבר את רף ההכנסות של זיכיון סרטי \"הארי פוטר\" והפך לזיכיון הסרטים בעל ההכנסות הגבוהות ביותר בעולם. הסרטים שבעצמם התבססו על חוברות קומיקס זכו לגרסה משלהם של חוברות קומיקס וסרטים קצרים. \"הנוקמים: סוף המשחק\", שהוא הסרט הרביעי מסדרת הנוקמים של מארוול, היה הסרט בעל ההכנסות הגבוהות ביותר בהיסטוריה, לאחר שעקף את הסרט \"אווטאר\". נכון לשנת 2022, הוא הסרט השני בעל ההכנסות הגבוהות בהיסטוריה, בהפרש של כחמישים מיליון דולר מ\"אווטאר\", שהופץ להקרנה מחודשת בסין ב-2021.",
    "pageid": 1125013
  },
  {
    "title": "המפלגה הרפובליקנית",
    "extract": "המפלגה הרפובליקנית (באנגלית: Republican Party, ידועה גם בראשי התיבות GOP מהכינוי Grand Old Party) היא אחת משתי המפלגות הגדולות בארצות הברית. מפלגה זו דוגלת בליברליזם כלכלי, והיא ימנית ושמרנית יותר ובפרט ביחס למתחרתה, המפלגה הדמוקרטית.\nהמפלגה הרפובליקנית נוסדה בוויסקונסין ב-20 במרץ 1854 כמפלגה מודרנית המבוססת על רפובליקניזם ומתנגדת לעבדות בארצות הברית, מה שהוביל 7 שנים לאחר מכן למלחמת האזרחים (בה המפלגה הרפובליקנית הנהיגה את מדינות האיחוד, והמפלגה הדמוקרטית הדרומית את מדינות הקונפדרציה). הוועידה הראשונה של המפלגה נערכה ב-6 ביולי 1854 בג'קסון שבמישיגן.\nהנשיא הראשון מטעם המפלגה הרפובליקנית היה אברהם לינקולן, והאחרון עד עתה דונלד טראמפ.\nבדמותה הנוכחית, העקרונות העיקריים של המפלגה כוללים מדיניות של ממשלה קטנה, שוק חופשי, קפיטליזם, ערכים מסורתיים, מדיניות ביטחון לאומי נוקשה, לחימה בטרור העולמי, הפרטה של שירותים ממשלתיים ושמרנות חברתית שלעיתים כוללת תמיכה במכר כלי נשק לאזרחיה, והתנגדות להפלות.",
    "pageid": 48473
  },
  {
    "title": "המפקח הכללי של משטרת ישראל",
    "extract": "המפקח הכללי של משטרת ישראל או בקיצור מפכ\"ל המשטרה הוא קצין משטרה בדרגת רב-ניצב, העומד בראש משטרת ישראל ואחראי על ניהול המשטרה. מקום משרדו הוא בבניין המטה הארצי של משטרת ישראל בקריית הממשלה ע\"ש מנחם בגין בירושלים.\nהמפכ\"ל נבחר לתפקידו על ידי הממשלה בהמלצת השר לביטחון הפנים.\nב-17 בינואר 2021 מונה קובי שבתאי לתפקיד המפכ\"ל ה-19. עם סיום תפקידו ב-18 ביולי 2024 ובלא שאושר מינויו של מפכ\"ל חדש, החל סגן המפכ\"ל, ניצב אבשלום פלד, את תפקידו כממלא מקום המפכ\"ל.",
    "pageid": 16897
  },
  {
    "title": "המשחקים האולימפיים",
    "extract": "המשחקים האולימפיים הם אירוע עולמי של תחרויות ספורט רב-ענפיות הנערך אחת לשנתיים – פעם משחקי קיץ ופעם משחקי חורף, במדורג אך הם מתרחשים פעם בארבע שנים לפי משחקי העונה. במשחקים האולימפיים משתתפים טובי הספורטאים מכל העולם, והם נחשבים במרבית הענפים האולימפיים לאירוע השיא. לאחר המשחקים האולימפיים מתקיימים המשחקים הפאראלימפיים (מהמילה היוונית \"Para\", ליד), שהם המשחקים עבור ספורטאים בעלי מוגבלויות.\nהמונח אולימפיאדה הוגדר בעבר בתור התקופה בת 4 השנים שבין המשחקים האולימפיים, אך כיום הוא משמש בקרב דוברי עברית לתיאור האירוע עצמו, ובהשאלה כדי לציין אירועים תחרותיים כלל-עולמיים נוספים. באנגלית נפוץ המונח \"The Olympics\" (\"האולימפיים\") כהתייחסות לאירוע ולמשחקים.\nכיום נערכים המשחקים האולימפיים העיקריים בקיץ מדי ארבע שנים, כשמשחקי החורף, המצומצמים יחסית, נערכים שנתיים אחרי כל קיץ אולימפי, בחורף. משחקי הקיץ האולימפיים הם האירוע הספורטיבי הגדול ביותר בעולם מבחינת היקף ההשתתפות. היקף הצפייה במשחקים בכלי התקשורת נחשב השני בגודלו לאחר היקף הצפייה במשחקי גביע העולם בכדורגל (המונדיאל).",
    "pageid": 9813
  },
  {
    "title": "הנחשול",
    "extract": "הנחשול (באנגלית: The Wave) הוא סרט טלוויזיה אמריקני מ-1981 שביים אלכסנדר גראסהוף, על פי תסריט של ג'וני דוקינס. הוא מבוסס על הספר \"הגל\" (אותו שם במקור) מאת מורטון רו. הסרט מתאר ניסוי אמיתי שערך מורה בבית ספר בפאלו אלטו שבקליפורניה בשנת 1967. באמצעות הניסוי ביקש המורה להוכיח את הקלות הבלתי נסבלת של יצירת חברה מפלה, פשיסטית ואלימה ולהתריע על סכנת הציות העיוור.",
    "pageid": 210259
  },
  {
    "title": "הרצי הלוי",
    "extract": "הרצל (הרצי) הלוי (נולד ב־17 בדצמבר 1967) הוא קצין בדרגת רב-אלוף, המכהן כראש המטה הכללי ה־23 של צה\"ל. בתפקידיו הקודמים שימש בין היתר סגן הרמטכ\"ל, מפקד פיקוד הדרום, ראש אמ\"ן, מפקד המכללה הבין-זרועית לפיקוד ולמטה, מפקד עוצבת הגליל, ראש חטיבת ההפעלה המבצעית באמ\"ן, מפקד חטיבת הצנחנים, מפקד חטיבת מנשה ומפקד סיירת מטכ\"ל.",
    "pageid": 625033
  },
  {
    "title": "זהר ליבה",
    "extract": "זוֹהר לִיבּה (נולד ב-20 בספטמבר 1977) הוא שחקן ודוגמן ישראלי.",
    "pageid": 272999
  },
  {
    "title": "יואב גינאי",
    "extract": "יואב גינאי (נולד ב-27 במרץ 1959) הוא יו\"ר אקו\"ם, שדרן רדיו וטלוויזיה, פזמונאי, חוקר תרבות, מנחה, עורך ומתרגם ישראלי.",
    "pageid": 295058
  },
  {
    "title": "יוליה שמאלוב-ברקוביץ'",
    "extract": "יוליה שַׁמָאלוֹב-ברקוביץ' (ברוסית: Юлия Шамалова-Беркович; נולדה ב-1 באפריל 1964, י\"ט בניסן ה'תשכ\"ד) היא מנהלת ופוליטיקאית ישראלית, מנכ\"לית חדשות 13. כיהנה כיו\"ר הרשות השנייה לטלוויזיה ולרדיו ובכנסת השמונה עשרה כיהנה כחברת הכנסת מטעם סיעת \"קדימה\".",
    "pageid": 682823
  },
  {
    "title": "יחידה 636",
    "extract": "יחידת ניצן 636 היא יחידה מיוחדת בצבא ההגנה לישראל הכפופה פיקודית לאוגדת איו\"ש ופיקוד המרכז ולמערך האיסוף הקרבי בחיל הגנת הגבולות. היחידה פועלת בשגרה ביהודה ושומרון ובבקעת הירדן. מפקד היחידה הוא קצין בדרגת סגן-אלוף. היחידה עוסקת בסיכול טרור, איסוף מודיעין קרבי בשטחי אויב, מארבי תצפית וסיכול ייחודיים, אבטחת כוחות צה\"ל בשטחי אויב ויירוט מפגעים תוך שימוש באמצעים טכנולוגיים מתקדמים.\nהיחידה הוקמה בשנת 1993 כיחמ\"מ בגזרת רצועת הביטחון, ולאחר מבצע חומת מגן בו השתתפה הוחלט על הצורך ביחידה כדוגמתה בגזרת יהודה ושומרון והיא הועברה לפיקוד המרכז. בעקבות הישגי היחידה בסיכול טרור, מספר המשרתים הגבוה והגדלת כמות משימותיה, הוגדלה היחידה והוסבה מגדוד ליחידה צבאית, בעלת היקף גבוה במיוחד של משרתים ותחומי עיסוק, ומבנה וארגון של יחידה מיוחדת. היחידה מוגדרת כיחידת חוד של יחידות האיסוף הרב-ממדיות בגבולות, והיא היחידה הגדולה בצה\"ל עליה מפקד סגן-אלוף.\nליחידה עיטור אות הערכה מבצעי מטעם הרמטכ\"ל משנת 2020 ועיטור צל\"ש אלוף פיקוד המרכז משנת 2023. במלחמת חרבות ברזל פועלת היחידה בזירות נוספות, כרצועת עזה, ולא רק בפיקוד המרכז.",
    "pageid": 2259882
  },
  {
    "title": "ימ\"מ",
    "extract": "הימ\"מ – היחידה הלאומית המיוחדת ללוחמה בטרור – היא היחידה הלאומית של ישראל ללוחמה בטרור. זוהי יחידת העילית של משטרת ישראל ומשמר הגבול ללוחמה בטרור ויחידת ההשתלטות (פריצה וחילוץ בני ערובה) הלאומית הבכירה בישראל, ובנוסף משמשת למשימות משטרה מיוחדות. השם \"ימ\"מ\" הוא ראשי תיבות של \"יחידה מרכזית מיוחדת\" או \"יחידה משטרתית מיוחדת\". הימ\"מ נקראת גם \"היחידה המיוחדת ללוחמה בטרור\" או \"היחידה הלאומית ללוחמה בטרור\". לשם ייצוג היחידה בחו\"ל משתמשת משטרת ישראל בשם Israel's National Counter Terror Unit ולעיתים בשמות Israel's Counter Terrorism Unit או Israel's Counter Terror Unit. היחידה נחשבת לאחת מהיחידות המיומנות והמקצועיות בעולם וליחידה המיומנת ביותר למטרות אלה בקרב כוחות הביטחון הישראליים.\nהימ\"מ הוקמה ב-1974 על ידי מפקד משמר הגבול ניצב חיים לוי, שהטיל על ראובן יעקב (נמרודי) (המפקד הראשון של הימ\"מ) להקים את היחידה כיחידת השתלטות, כמענה לפיגועי חטיפה ומיקוח. בהמשך הוטלו עליה משימות ותפקידים נוספים, שהעיקריים שבהם הם לוחמה בטרור, סיכול ומניעת פיגועים, מעצר מחבלים, הפעלת צלפים ומשימות משטרה מיוחדות. רוב פעילותה מסווגת, אך בעקבות מספר רב של מבצעים מוצלחים לאורך השנים זכתה היחידה למוניטין גבוה בקרב כוחות הביטחון בישראל ובעולם. כיום היא נחשבת לאחת היחידות המקצועיות, המנוסות והטובות מסוגה בעולם, למרות תקציבה הקטן יחסית. הימ\"מ היא אחת היחידות העסוקות ביותר במערכת הביטחון ומבצעת מאות מבצעים ופעולות מדי שנה. מאז 2022 מוגדרת הימ\"מ כיחידה הלאומית של ישראל ללוחמה בטרור.\nכאמור, הימ\"מ היא יחידת ההשתלטות הבכירה של ישראל. יחידות השתלטות נוספות בישראל הן סיירת מטכ\"ל ושייטת 13 של צה\"ל, לוט\"ר אילת – יחידת מילואים צה\"לית, ויחידת מצדה של שירות בתי הסוהר. הימ\"מ מקבילה ליחידות השתלטות ולוחמה בטרור בעולם, כגון יחידות ה-SWAT האמריקניות ויחידת חילוץ בני הערובה של ה-FBI, ה-GIGN הצרפתית, אלפא ואומו\"ן הרוסיות וה-GSG-9 הגרמנית, שהוקמה באירופה בשנות ה-70 של המאה ה-20 בעקבות רצח המשלחת הישראלית באולימפיאדת מינכן כדי להילחם בחטיפות מטוסים על ידי מחבלים פלסטינים.\nהמוטו של היחידה הוא ”אֶרְדּוֹף אוֹיְבַי וְאַשִּׂיגֵם, וְלֹא אָשׁוּב עַד כַּלּוֹתָם”, הלקוח מספר תהילים, פרק י\"ח, פסוק ל\"ח.",
    "pageid": 60375
  },
  {
    "title": "יצחק יוסף",
    "extract": "הרב יצחק יוסף (נולד בי\"ח בטבת ה'תשי\"ב, 16 בינואר 1952) הוא הראשון לציון, כיהן כרב הראשי לישראל (הספרדי) בשנים 2013–2024. סדרת ספרי ההלכה \"ילקוט יוסף\", שחיבר על פי פסקי אביו, הרב עובדיה יוסף, נפוצה בקרב בני עדות המזרח וזכתה למהדורות רבות. על סדרת ספרים זו זכה בפרס ישראל בשנת תשפ\"ד, 2024.",
    "pageid": 254442
  },
  {
    "title": "מבצע צוק איתן",
    "extract": "מבצע צוק איתן היה מבצע צבאי רחב-היקף שהוביל צה\"ל ברצועת עזה בין 8 ביולי (י' בתמוז) ל-26 באוגוסט 2014 (ל' באב ה'תשע\"ד), במשך 50 ימי לחימה בין ישראל לבין חמאס וארגוני טרור נוספים.\nהמבצע החל בעקבות מודל ההתרעה שנבנה ע\"י צוות משותף של השב\"כ, 8200 ואוגדת עזה.   לפי המודל אם מספר אלמנטים מתממשים זה סימן שחמאס עומד לבצע פעולה התקפית יזומה, במהלך עבודת הצוות הצטברו מספר אלמנטים כדלקמן -  אלמנט אחד שקשור למחבלים עצמם, אלמנט שני שקשור למועד ואלמנט שלישי קשור למיקום הצביעו על הכוונה לביצוע בזמן המיידי. הושקעו אמצי האזנה רבים ומאומצים. עם ההבנה שהדברים מתרחשים העביר הצוות את ההתרעה למפקדים שמעליו. \nהמבצע הוכרז בעקבות ירי רב של ארטילריה רקטית מרצועת עזה לעבר דרום ישראל, שהחל כתגובה ל\"מבצע שובו אחים\" ביהודה ושומרון ומעצרם של כ-400 פעילי טרור, בעיקר מארגון חמאס, לאחר חטיפת שלושת הנערים הישראלים ורציחתם ב-12 ביוני אותה שנה. המבצע החל בשלב של הפצצות כבדות של חיל האוויר הישראלי, חיל השריון וחיל התותחנים על רצועת עזה, כשבמקביל ישראל ספגה ירי רקטי מרצועת עזה והתמודדה עם חדירה של מחבלים חמושים לשטחה שהגיעו מרצועת עזה דרך הים או דרך מנהרות. בשלב השני, שהחל ב-17 ביולי, נכנסו כוחות קרקעיים של צה\"ל לרצועה, תחילה לבית חאנון, במטרה להרוס מנהרות טרור שחדרו לשטח ישראל, וכעבור שלושה ימים החל קרב שג'אעייה. במהלך הלחימה כוחות חיל ההנדסה הקרבית איתרו וניטרלו כ-30 מנהרות טרור שהיוו איום על יישובי עוטף עזה. הכוחות הקרקע הישראלים יצאו מהרצועה עד 5 באוגוסט, ובמשך 21 יום נוספים נמשכה הלחימה בתקיפות ארטילריה הדדיות ותקיפות אוויריות ישראליות. במהלך המבצע נעשו 12 ניסיונות תיווך לשם השגת הפסקת אש, כשרובם התקבלו על ידי ישראל ונדחו על ידי חמאס. המבצע הסתיים ב-26 באוגוסט לאחר 50 ימי לחימה, עם קביעת הפסקת האש.\nעם תחילת המבצע נפרסו סוללות כיפת ברזל ברחבי ישראל כדי להגן גם על יישובים במרכז הארץ. במהלך המבצע נורו 4,594 רקטות ארטילריות ופצצות מרגמה מרצועת עזה לעבר ישראל, מתוכן 735 יורטו על ידי כיפת ברזל, 64 מהן נפלו בשטחי מגורים, 3,607 נפלו בשטחים פתוחים בישראל ו-188 נפלו בתוך שטחי הרצועה. ישראל תקפה 6,231 מטרות בשטחי רצועת עזה; 10,590 מבנים נפגעו בתקיפות, 4,024 מבנים נהרסו כליל ו-32 מנהרות הושמדו.\nבצד הישראלי נהרגו 68 חיילים, 5 אזרחים ואזרח זר אחד, ונפצעו 1,433 חיילים ו-837 אזרחים. בצד הפלסטיני נהרגו בין 936 ל-1,408 פעילי טרור, ובין 761 ל-1,473 אזרחים, מעל ל-11,000 פלסטינים נפצעו, ומעל ל-200 פעילי טרור נעצרו בידי ישראל. בנוסף, עשרות פלסטינים ברצועת עזה הוצאו להורג בידי חמאס בטענה ששיתפו פעולה עם ישראל. במהלך הלחימה בין 300 אלף לחצי מיליון מתושבי הרצועה עזבו את בתיהם. ב-2019 אמר בני גנץ, הרמטכ\"ל שפיקד על צה\"ל במהלך צוק איתן, שבמבצע נהרגו 1,364 מחבלים פלסטיניים.\nהמבצע נחשב למבצע הצבאי הנרחב ביותר של צה\"ל בעזה עד למלחמת חרבות ברזל מבחינת משך הלחימה, מספר ההרוגים והפצועים בצד הישראלי ובצד הפלסטיני, עלותו הכספית לשני הצדדים הלוחמים ובהיותו המבצע הצבאי הראשון בהיסטוריה של מדינת ישראל שהוענק לאחריו אות מערכה למרות אי-הכרזתו כמלחמה.",
    "pageid": 1201545
  },
  {
    "title": "מדינות ארצות הברית",
    "extract": "ארצות הברית היא פדרציה של 50 מדינות. אזרח של אחת המדינות הללו הוא בו-זמנית אזרח של המדינה שבה מקום מושבו ואזרח של האיחוד הפדרלי – ארצות הברית. כל אזרח בארצות הברית חופשי לגמרי לעבור ממדינה למדינה בלא צורך באישור ממשלתי כלשהו (למעט במקרים ספציפיים של אדם הנמצא במאסר על תנאי).\nחלוקת הסמכויות בין המדינה לפדרציה נקבעת על פי חוקת ארצות הברית. כל אחת מהמדינות, מרגע שאשררה את החוקה, העבירה חלק מסמכויותיה לשלטון הפדרלי, אך הותירה בידיה חלק מריבונותה. באופן עקרוני, תחומי המשפט (חקיקה פלילית ואזרחית וכן דיני המשפחה ודיני החברות), החינוך, הרפואה, התחבורה, התשתיות וביטחון הפנים נותרו בסמכות המדינות (אם כי – בתחומים מסוימים – במימון, לפחות חלקי, המועבר מהאוצר הפדרלי), בעוד החלטות בנוגע לסחר חוץ, חוקי הגירה, מדיניות צבאית ומדיניות בין-לאומית עברו לידי השלטון הפדרלי.\nבמהלך השנים שונתה חלוקת הסמכויות בין המדינות לבין השלטון הפדרלי, והמגמה הכללית היא של ריכוז סמכויות, דהיינו העברת יותר ויותר סמכויות מהמדינות אל השלטון הפדרלי.",
    "pageid": 51172
  },
  {
    "title": "מלחמות ישראל",
    "extract": "מיום הקמתה, נלחמה מדינת ישראל בתשע מלחמות, עברה שתי אינתיפאדות וגלי טרור פלסטיני והייתה מעורבת במספר רב של מבצעים צבאיים, פעולות תגמול, עימותים צבאיים וסבבי לחימה, שאינם מוגדרים כמלחמות. כל אלה מהווים את ההיבט הצבאי במכלול המורכב של יחסי החוץ של ישראל.",
    "pageid": 341
  },
  {
    "title": "מלחמת העולם השנייה",
    "extract": "מלחמת העולם השנייה הייתה עימות צבאי כלל עולמי ובין יבשתי, שנמשך בין השנים 1939–1945 והמלחמה הגדולה ביותר בהיסטוריה האנושית. היא הקיפה כמעט את כל העולם, כללה את גיוסם של מאות מיליוני בני אדם והובילה לכ-70 מיליון אבידות בנפש, יותר מבכל מלחמה אחרת. כמעט כל מדינות העולם השתתפו במלחמה בצורה ישירה או עקיפה. המלחמה התחוללה באזורים נרחבים על פני כדור הארץ, יותר מבכל מלחמה אחרת: בסין, דרום-מזרח אסיה, המזרח התיכון, צפון ומרכז אפריקה, במזרח אירופה, בסקנדינביה, במערב אירופה, באיי האוקיינוס השקט ואיי יפן וכן בים – באוקיינוסים האטלנטי, השקט וההודי, בים התיכון, השחור והצפוני ואף באוקיינוס הקרח הצפוני. לחימה עזה התנהלה גם במרחבים האוויריים השונים. לקראת סוף המלחמה נעשה השימוש הראשון והיחיד בנשק גרעיני למטרות צבאיות – הפצצת הערים היפניות הירושימה ונגסאקי.\nבזירה האירופית החלה המלחמה ב-1 בספטמבר 1939 עם פלישת גרמניה הנאצית לפולין, והסתיימה ב-8 במאי 1945 עם חתימת גרמניה הנאצית על חוזה הכניעה הסופי. בזירה האסייתית מקובל לראות את תחילת המלחמה עם הפלישה היפנית לסין ופרוץ מלחמת סין–יפן השנייה ב-7 ביולי 1937, והסתיימה ב-15 באוגוסט 1945 עם כניעת האימפריה היפנית לארצות הברית, לאחר הטלת שתי פצצות האטום בידי ארצות הברית ב-6 וב-9 באוגוסט. \"ילד קטן\" על העיר היפנית הירושימה. ו\"איש שמן\" על העיר נגסאקי. ב-2 בספטמבר (של אותה שנה) נערכה כניעתה הרשמית של יפן לבעלות הברית ואיתה סיומה הרשמי של המלחמה.\nבמהלך מלחמת העולם השנייה התרחשה גם השואה – רצח עם שיטתי בו נרצחו על ידי הנאצים ועוזריהם כשישה מיליון יהודים מאירופה ומצפון אפריקה. המלחמה העולמית אפשרה לנאצים להחריף באופן קיצוני את פעולותיהם נגד היהודים. לפני המלחמה התמקדה מדיניותה של גרמניה הנאצית בעיקר באפליית יהודים ובעידוד הגירתם. בזמן המלחמה, לאחר שכבשו שטחים נרחבים באירופה, עברו הנאצים לפעולות חריפות הרבה יותר כלפי היהודים: ריכוזם בגטאות ובמחנות, ושילוחם למחנות השמדה לצורך רצח עם שיטתי והשמדה המונית, שבוצעו מתוך קנאות אידאולוגית אנטישמית קיצונית. מלבד היהודים, הנאצים רצחו גם מיליוני לא־יהודים במלחמת העולם השנייה, בהם צוענים, גרמנים בעלי מוגבלויות ופגועי נפש, אזרחים פולנים, הומואים, לסביות ושבויי מלחמה מברית המועצות.\nהצדדים הלוחמים נחלקו לשני מחנות: מדינות הציר ובעלות הברית. המדינות העיקריות במחנה הציר היו גרמניה הנאצית, איטליה הפשיסטית והאימפריה היפנית. המדינות העיקריות במחנה בעלות הברית היו בריטניה, צרפת, ברית המועצות, ארצות הברית, והרפובליקה הסינית. צרפת חדלה להיות חלק מבעלות הברית בעקבות תבוסתה לגרמניה במאי 1940 לאחר ההפסד במערכה על צרפת וכינון ממשלת וישי (עם זאת, כוחות צרפתיים קטנים המשיכו להילחם לצד בעלות הברית במסגרת צבא צרפת החופשית), וחזרה למחנה בעלות הברית לאחר ששוחררה מהכיבוש הגרמני בקיץ 1944. ברית המועצות חתמה על הסכם אי לוחמה עם גרמניה הנאצית ב-23 באוגוסט 1939 (הסכם ריבנטרופ מולוטוב) וחברה למחנה בעלות הברית רק לאחר הפלישה הגרמנית לשטחה ב-22 ביוני 1941 כחלק ממבצע ברברוסה. ארצות הברית הצטרפה למלחמה רק לאחר המתקפה היפנית על בסיס בנמל פרל הארבור ב-7 בדצמבר 1941. סין נלחמה נגד הכיבוש היפני כבר החל מ-1937 במסגרת מלחמת סין–יפן השנייה, שהייתה אחת מזירות מלחמת העולם השנייה.\nמדינות נוספות חברו למדינות הציר או לבעלות הברית ממניעים שונים, דוגמת כיבוש, איום או שותפות אידאולוגית. מספר מדינות נותרו נייטרליות, דוגמת שווייץ ושוודיה. הגורם הישיר לפרוץ המלחמה היה מדיניותן התוקפנית של מדינות הציר, ובעיקר גרמניה הנאצית בראשות אדולף היטלר.\nהמלחמה התנהלה במספר זירות עיקריות: זירת מזרח אירופה (החזית המזרחית במלחמת העולם השנייה), זירת מערב אירופה (החזית המערבית במלחמת העולם השנייה), זירת הים התיכון (שכללה את המערכות בבלקן, בצפון אפריקה, בסיציליה ובאיטליה), זירת האוקיינוס השקט, המערכה בסין (מלחמת סין-יפן השנייה), וזירת דרום-מזרח אסיה.\nבשלב הראשון של המלחמה (1942-1939) זכו מדינות הציר בשורה של הצלחות והשתלטו על שטחים נרחבים באירופה ובאסיה. גרמניה הנאצית (בסיוע מוגבל של איטליה, רומניה, הונגריה, בולגריה ופינלנד) כבשה את רוב שטח אירופה היבשתית, כולל חלק גדול משטח ברית המועצות האירופאית, ואיימה על מעמדה של האימפריה הבריטית באגן הים התיכון. במקביל השתלטה האימפריה היפנית על שטחים נרחבים בסין, דרום מזרח אסיה, ומזרח האוקיינוס השקט. החל מהמחצית השנייה של שנת 1942 הצליחו כוחות בעלות הברית לבלום את התקדמות כוחות הציר ולאחר מכן לעבור למתקפת נגד. בשלב השני של המלחמה (1945-1943) נדחקו כוחות הציר בהדרגה מהשטחים שכבשו בראשית המלחמה, בלחץ צבאות בעלות הברית, שנהנו מעדיפות גדולה על הצד השני בכל הפרמטרים, ובסופו של דבר הובסו ואולצו להיכנע ללא תנאים.\nהתוצאות העיקריות של המלחמה היו: כיבוש הרייך הגרמני השלישי (שכלל את שטח גרמניה, אוסטריה וחלק מפולין של ימינו) ופירוק האימפריה היפנית על ידי בעלות הברית, חלוקת גרמניה, הפיכת שתי המנצחות הגדולות של המלחמה – ארצות הברית וברית המועצות – למעצמות-על, פירוק האימפריות הקולוניאליסטיות של מספר מדינות אירופאיות, ובראשן בריטניה, באסיה ובאפריקה, וחלוקת העולם בין שני גושים פוליטיים יריבים (המלחמה הקרה) : הגוש המערבי, שכלל את ארצות הברית, מערב אירופה, רוב אמריקה הלטינית, יפן, אוקיאניה ועוד, ומולו הגוש המזרחי, או הגוש הקומוניסטי, שכלל את ברית המועצות, גרורותיה במזרח אירופה, סין הקומוניסטית ועוד.\nהיקף ההרס והמוות שגרמה המלחמה, הוביל להקמת גופים בינלאומיים, כגון האו\"ם, שנועדו לפעול על מנת למנוע עימותים צבאיים ולשמור על יחסי השלום בין מדינות העולם. כתוצאה מהניצחון במלחמה, במועצת הביטחון של האו\"ם עד היום שמור מקום קבוע וזכות וטו לחמש המדינות המובילות מבעלות הברית.",
    "pageid": 329
  },
  {
    "title": "מלחמת יום הכיפורים",
    "extract": "מלחמת יום הכיפורים (נקראת גם מלחמת יום כיפור; מלחמת 73'; מלחמת יום הדין; בערבית: حرب تشرين, תעתיק: חַרְבּ תִּשְרִין או حرب أكتوبر – חַרְבּ אֻכְּתוֹבַּר: \"מלחמת אוקטובר\" וגם حرب رمضان – חַרְבּ רמצ'אן: \"מלחמת רמדאן\") פרצה ביום הכיפורים י' בתשרי ה'תשל\"ד, 6 באוקטובר 1973, בהתקפת קואליציה של צבאות מדינות ערביות נגד ישראל, בהובלתן של סוריה ומצרים, שנתמכו על ידי חילות משלוח מארצות ערב, בעיקר מעיראק ומירדן. המלחמה התרחשה בעיקר בסיני וברמת הגולן, ונמשכה עד כ\"ח בתשרי ה'תשל\"ד, 24 באוקטובר 1973, יום כניסת הפסקת האש לתוקף. חילופי אש נמשכו עד 26 באוקטובר בחזית המצרית בסיני, ועד מאי 1974 בחזית הסורית ברמת הגולן בתום מלחמת ההתשה במובלעת הסורית, אף שהרוב המכריע של הנפגעים בחזית הסורית היה במקביל למערכה בדרום.\nפתיחת המלחמה על ידי מדינות ערב הפתיעה את המודיעין של צה\"ל בראשות האלוף אלי זעירא, שלאחר הניצחון הגדול במלחמת ששת הימים ב־1967, פיתח את \"הקונספציה\", ולא צפה את מועד פתיחתה, את עוצמת המתקפה, את מהלכי הפתיחה ואת מאפייני הלוחמה של צבאות ערב. עם זאת, עד סוף המלחמה הצליח צה\"ל להפוך את הגלגל. עם ההתאוששות מההלם הראשוני, ועל אף ספיגת אבדות כבדות גם לאחריו בסדרת קרבות (כאשר מרבית ההרוגים היו בחזית הדרום), הצליח צה\"ל להדוף את הכוחות הסורים אל עומק סוריה, לצלוח את התעלה ולכתר את הארמייה השלישית – וכך להכריע את המלחמה לטובת ישראל, חרף מחיר כבד בפציעות ואבדות בנפש. מלחמת יום הכיפורים התאפיינה בשימוש בטקטיקות ובטכנולוגיות לחימה חדשות וביטאה תפישׂה אסטרטגית ומערכתית דינמית ביחס להתמודדות צבאות ערב מול צה\"ל, בייחוד מצד צבא מצרים. המלחמה הייתה גם לזירת עימות כחלק מהמלחמה הקרה, כאשר מדינות ערב נתמכו וחומשו על ידי ברית המועצות, בזמן שישראל נתמכה על ידי ארצות הברית, שאף חימשה אותה ברכבת אווירית. המלחמה הייתה למוקד מתח בין-גושי. ככל שהתארכה המלחמה והכף נטתה לטובת ישראל, עד כדי איום סובייטי מוחשי להתערבות צבאית.\nלמלחמה היו השפעות מדיניות ופוליטיות רבות: תחילה הביאה להקמת ועדת אגרנט שהצביעה על הדרג הצבאי כאשם במחדלי המלחמה, אך לא על הדרג המדיני, מה שהוביל ישירות להדחתם של הרמטכ\"ל דוד אלעזר וראש אמ\"ן אלי זעירא. עם זאת, מסקנות הוועדה לא הרגיעו את הרוחות הסוערות בחברה הישראלית, מה שהוביל למשבר פוליטי חריף שגרם להתפטרות ראש ממשלת ישראל גולדה מאיר, פחות משנה לאחר המלחמה; ולצד משבר כלכלי שבא לאחריה, נתפסת המלחמה כגורם מרכזי שהוביל למהפך הפוליטי ב-1977; בתחום המדיני, היא סללה את הדרך תחילה להסכם הביניים, ולבסוף להסכם השלום בין ישראל למצרים.",
    "pageid": 1284
  },
  {
    "title": "מלחמת לבנון הראשונה",
    "extract": "מלחמת לבנון הראשונה (שמה הרשמי בתחילתה: מבצע שלום הגליל, ובראשי תיבות: מבצע של\"ג) הייתה מלחמה בין ישראל לסוריה וארגוני טרור פלסטיניים שישבו בלבנון וביצעו פיגועים בישראל ובמדינות נוספות. המלחמה התרחשה ברובה בשטח לבנון. \"מבצע שלום הגליל\", שנודע לימים כ\"מלחמת לבנון הראשונה\", נערך בין 6 ביוני 1982 (ט\"ו בסיון תשמ\"ב) ל-29 בספטמבר 1982 (י\"ב בתשרי תשמ\"ג). במהלך הלחימה הפעיל צה\"ל שבע אוגדות בלבנון, ושתי אוגדות ברמת הגולן מול סוריה.\nהמלחמה הביאה להגליית מפקדות אש\"ף לתוניס, ולחיסול רוב הכוח הצבאי של הארגונים הפלסטיניים, אולם לא הצליחה להוציא את צבא סוריה מלבנון. בעקבות המלחמה קם הארגון השיעי הקיצוני חזבאללה, שמילא את החלל שנוצר בדרום לבנון עם יציאת הכוחות הפלסטיניים, ונלחם בכוחות צה\"ל שנותרו בדרום לבנון. 655 חיילי צה\"ל נהרגו במהלך מבצע שלום הגליל. המלחמה, יעדיה, מהלכיה, מחירה ותוצאותיה לוו בביקורת פנימית קשה. לחיילים ששירתו בתקופה זו הוענק אות מערכת שלום הגליל.",
    "pageid": 1305
  },
  {
    "title": "משה ארבל",
    "extract": "משה אַרְבֵּל (נולד ב-26 בדצמבר 1983, כ' בטבת ה'תשמ\"ד) הוא שר הפנים וחבר הכנסת מטעם מפלגת ש\"ס. עורך דין במקצועו. בעבר שימש כשר הבריאות, כסגן שר הפנים וסגן שר הבריאות. קודם כניסתו לחיים הפוליטיים היה היועץ המשפטי של מפלגת ש\"ס, ראש המטה של שר הפנים אריה דרעי ומנכ\"ל מכון כתר שלום להוצאת כתבי הרב שלום משאש.",
    "pageid": 1699198
  },
  {
    "title": "משחקי הכס (סדרת טלוויזיה)",
    "extract": "משחקי הכס (באנגלית: Game of Thrones) היא סדרת פנטזיה טלוויזיונית אמריקאית מצליחה, אשר נוצרה על ידי צמד המפיקים האמריקאים-יהודיים דייוויד בניוף וד. ב. וייס עבור רשת HBO האמריקאית. הסדרה מבוססת על \"שיר של אש ושל קרח\" – סדרת ספרי פנטזיה אפית מאת הסופר האמריקאי ג'ורג' ר. ר. מרטין. עלילת הסדרה מתרחשת בעולם בדיוני ברוח ימי הביניים. קרויה על שם הכרך הראשון של סדרת הספרים, \"משחקי הכס\".\nהעלילה מתרחשת בשתי יבשות, וֶסטֶרוֹז ואֶסוׂס, הממוקמות בעולם בדיוני. הסיפור מתחיל בתום קיץ ארוך במיוחד, ומתפצל למספר קווי עלילה. הראשון עוקב אחרי המלחמה בין בתי האצולה של שבע ממלכות המרכיבות את וסטרוז הנאבקות על הכס לאחר מות המלך ששלט בכל היבשת. השני מגולל את איום החורף הקרב ואת שובן של מפלצות אגדיות מהצפון הרחוק והקפוא. קו נוסף עוסק בניסיונה של היורשת האחרונה לשושלת המלוכה הקודמת של וסטרוז לחזור לממלכה ולהשיב את הכתר. באמצעות דמויות ראשיות מורכבות שמניעיהן סבוכים, הסדרה בוחנת סוגיות של מעמד חברתי, דת, מלחמה, חטא ועונש ומיניות. \"משחקי הכס\" היא סדרה עתירת תקציב ותרמה מאוד לפופולריות של סוגת הפנטזיה. עד כה עובדו חמישה מספרי הסדרה \"שיר של אש ושל קרח\" (\"משחקי הכס\", \"עימות המלכים\", \"סופת החרבות\", \"משתה לעורבים\" ו\"ריקוד עם דרקונים\") מכיוון ששני הספרים החותמים את הסדרה טרם יצאו, שלוש העונות האחרונות אינן מבוססות על הספרים ומרטין אינו שותף לכתיבתן. בשל כך ההבדלים בין סדרת הספרים לסדרת הטלוויזיה, גדלו.\nהסדרה הייתה מועמדת לפרסים רבים, בהם פרס אמי ופרס גלובוס הזהב עבור סדרת הדרמה הטובה ביותר, וכן פרס הוגו ופרס סטורן, וזכתה ארבע פעמים בפרס אמי לסדרת הדרמה הטובה ביותר (2015, 2016, 2018, 2019). הביקורות השליליות על הסדרה התמקדו בסצנות העירום והמין הרבות ובאלימות הקשה המופיעה בה. בעונות האחרונות שאינן מתבססות על הספרים של מרטין נוספו גם ביקורות על התסריט.\nבישראל, הסדרה החלה את שידוריה במקביל לשידור המקורי, הסדרה שודרה בלעדיות בערוץ yes Edge ו-yes Oh (ובערוץ הייעודי של yes \"ערוץ משחקי הכס\" שעלה מדי שנה לקראת עונה חדשה). בשנת 2016 החלה חברת הכבלים HOT לשדר את הסדרה. החל משנת 2017 הסדרה משודרת גם בסלקום tv.\nבאתר rotten tomatoes נקבע הציון 85% מהקהל, ו-89% מהמבקרים.",
    "pageid": 889082
  },
  {
    "title": "סיפורה של שפחה (סדרת טלוויזיה)",
    "extract": "סיפורה של שפחה (באנגלית: The Handmaid's Tale) היא סדרת טלוויזיה אמריקאית עטורת פרסים, המבוססת על הספר הדיסטופי הספקולטיבי מאת הסופרת הקנדית  מרגרט אטווד \"מעשה השפחה\". הסדרה הוזמנה על ידי שירות הווידאו על פי דרישה Hulu, ובסוף 2016 הופקה העונה הראשונה, הכוללת 10 פרקים, שהועלתה במלואה לאתר האינטרנט של Hulu ב-26 באפריל 2017. במאי 2017, חודשה הסדרה לעונה שנייה, שעלתה לשידור ב-26 באפריל 2018. בפברואר 2019, חודשה הסדרה לעונה שלישית. ב-27 ביולי 2019 אישרה חברת ההפקות ״הולו״ כי לסדרה תופק עונה רביעית. העונה הרביעית יצאה לאור ב-27 באפריל 2021. היא הסתיימה ב-16 ביוני 2021. בדצמבר 2020, לקראת הפרימיירה של העונה הרביעית, חודשה הסדרה לעונה חמישית.\nבספטמבר 2022 לקראת יציאתה של העונה החמישית הוכרזה העונה השישית והאחרונה.\nהעלילה מתרחשת בעולם עתידני וקודר, בשטחי ארצות הברית לשעבר, לאחר שתאוקרטיה נוצרית טוטליטרית חוללה הפיכה בממשל האמריקאי והקימה את רפובליקת \"גלעד\". צעירה בשם ג'ון נחטפת, מצוותת למעמד השפחות, שנאלצות לשמש בהוראת המשטר כפילגשים למפקדי \"גלעד\", הסובלים מעקרות, למטרות רבייה. למרות מצבה הקשה, היא לא מאבדת תקווה לשוב ולהתאחד עם משפחתה בעולם החופשי.\nבספטמבר 2017, זכתה הסדרה בפרס אמי לסדרת הדרמה הטובה ביותר, ובכך הייתה לסדרה הראשונה המשודרת בסטרימינג שזוכה בפרס יוקרתי זה.\nכל העונות של הסדרה משודרות ב-HOT HBO וזמינות לצפייה בשירות HOT VOD. ב-27 באפריל 2018 עלתה עונתה הראשונה לשירות yes VOD וב-31 ביולי 2018 עלתה העונה הראשונה לסלקום טיוי.",
    "pageid": 1498348
  },
  {
    "title": "סקיבידי טוילט",
    "extract": "סקיבידי טוילט (באנגלית: Skibidi Toilet) היא סדרת רשת מאשינימה (Machinima) של סרטוני יוטיוב ושורטס שנוצרו על ידי אלכסיי גרסימוב והועלתה בערוץ היוטיוב שלו DaFuq!?Boom!. הסדרה, שהופקה באמצעות Source Filmmaker, עוקבת אחר מלחמה בדיונית בין שירותים עם ראש דמוי אדם ודמויות אדם עם מכשירים אלקטרוניים לראשים. מאז פרסום הסרטון הקצר הראשון בפברואר 2023, הסדרה הפכה לויראלית כמם אינטרנטי בפלטפורמות שונות של מדיה חברתית. הסדרה פופולרית במיוחד בקרב דור האלפא. פרשנים רבים ראו בסדרה את הגיחה הראשונה של דור אלפא לתרבות האינטרנט.",
    "pageid": 2336277
  },
  {
    "title": "סרי לנקה",
    "extract": "הרפובליקה הדמוקרטית הסוציאליסטית של סְרִי לַנְקַה (נודעה בשם ציילון – Ceylon לפני שנת 1972) היא מדינת אי הממוקמת בין מפרץ בנגל לים הערבי, ומדרום לתת-היבשת ההודית.\nהאי נודע בעבר כלנקה, לנקהדוויפה (שמשמעה \"אדמה זוהרת\" בסנסקריט), טפרובנה וסרנדיב (נגזרת מהשם בסנסקריט סינהלה-דוויפה) וסלן. האי קיבל את השם ציילון (Ceylon) בתקופה הקולוניאלית. שמו הנוכחי, סרי לנקה, מורכב מצמד מילים בסנסקריט: \"שרי\" שפירושו קדוש, ו\"לנקה\" שפרושו אי. סרי לנקה הוא האי ה-25 בגודלו בעולם.",
    "pageid": 18882
  },
  {
    "title": "ערים בישראל",
    "extract": "שיעור האוכלוסייה העירונית בישראל הוא 91%, והוא בין הגבוהים בעולם. נכון לשנת 2023, 74% מתושבי המדינה התגוררו ב-82 ערים, ו-17% נוספים ביישובים עירוניים אחרים במדינה.\nבישראל ניתן לזהות ארבע מטרופולינים עיקריות: מטרופולין תל אביב, בה מתגורר כשליש מאוכלוסיית המדינה; מטרופולין ירושלים, המשתרעת משני צידי הקו הירוק ומתגוררים בה כ-14% מהאוכלוסייה; מטרופולין חיפה, בה מתגוררים כ-9% מהתושבים ומטרופולין באר שבע, הקטנה מבין הארבע, שבה מתגוררים כ-7% מאוכלוסיית המדינה. בסך הכול, בארבע המטרופולינים מתגוררים מעל ל-60% מאוכלוסיית המדינה.\nמעמד של עיר אינו מעיד בהכרח על גודל האוכלוסייה בתחום שטח הרשות המקומית הרלוונטית. קיימות בישראל מספר מועצות מקומיות, כגון גדרה, פרדס חנה-כרכור ומבשרת ציון, אשר מספר תושביהן עולה על מספר התושבים בחלק מערי ישראל. כמו כן, בהרבה יישובים שאינם מוכרים כעיר, פרנסת התושבים אינה חקלאית ואורח חייהם הוא עירוני לכל דבר.",
    "pageid": 113604
  },
  {
    "title": "פאלון גונג",
    "extract": "פָאלוּן גּוֹנְגְּ (בסינית: 法轮功; בפין-יין: fǎlún gōng) הידועה גם בשם פָאלוּן דָּאפָא (סינית: 法轮大法; פין-יין: fǎlún dàfǎ), היא שיטה רוחנית שמקורה בסין. שיטת הפאלון גונג  הוצגה לציבור בשנת 1992 על ידי לי הונג-ג'י . השיטה דוגלת בחיים על פי העקרונות \"אמת, חמלה וסובלנות\" כערכים מנחים.\nתרגום המונח פאלון דאפא הוא \"גלגל החוק של החוק הגדול\".",
    "pageid": 7073
  },
  {
    "title": "פאר טסי",
    "extract": "פאר טסי (נולד ב-10 במאי 1984) הוא זמר-יוצר ומלחין ישראלי, זוכה פסטיבל הזמר והפזמון לשנת 2013 ופרס אקו\"ם לשיר השנה 2015 ולאלבום השנה 2023.",
    "pageid": 1151673
  },
  {
    "title": "פורפיריה",
    "extract": "פּוֹרפִיריה (Porphyria) היא מחלה תורשתית מטבולית שבה חל שיבוש בייצור הקבוצה הכימית הֵם (Heme), אשר מצויה בהמוגלובין, במיוגלובין ובמספר חלבונים אחרים. קבוצה זו אחראית לקשירת חמצן ופחמן דו-חמצני לחלבונים אלה והיא גם הפיגמנט המקנה להם צבע אדום.\nהשיבוש בייצור קבוצת ההם אינו הבעיה העיקרית במחלה, שכן כמות ההם המופחתת אשר בכל זאת מיוצרת, מספקת בדרך כלל לצורכי הגוף. הגורם העיקרי לתסמיני המחלה הוא הצטברות של פורפירין בגוף. פורפירין, היא הטבעת המקיפה את אטום המתכת המרכזי בקבוצת ההם (ברזל). וממולקולה זו  נגזר שמה של המחלה.\nפורפיריה יכולה להיות הפאטית (Hepatic), אז מקורה בשיבוש בתאי הכבד, או אריתרופוייטית (Erythropoietic) - שיבוש במח העצם ובתאי הדם האדומים.",
    "pageid": 76436
  },
  {
    "title": "ציר פילדלפי",
    "extract": "ציר פילדלפי הוא רצועת חיץ, באורך של כ-14 קילומטר, על גבול מצרים – רצועת עזה, שהוקמה עם השלמת נסיגת צה\"ל מסיני ב-1982 בעקבות הסכם השלום בין ישראל למצרים. על הציר נמצא מעבר רפיח, שנועד לאפשר לתושבי רצועת עזה לעבור למצרים, בכפוף לפיקוח ביטחוני ישראלי. הציר נותר בשליטה ביטחונית ישראלית גם לאחר הסכמי אוסלו. בספטמבר 2005 נסוג צה\"ל מהציר עם יישום תוכנית ההתנתקות והשלמת היציאה מרצועת עזה. במאי  2024 השלים צה\"ל את כיבוש הציר מחדש, כולל מעבר רפיח במהלך קרב רפיח במלחמת חרבות ברזל. החל מיוני 2024 צה\"ל הרס את כל הבתים שעמדו על הציר, והרחיב את הציר באופן משמעותי ממה שהיה בעבר, כאשר הוא משמיד את מנהרות ופירי הטרור במרחב.",
    "pageid": 42823
  },
  {
    "title": "קדחת מערב הנילוס",
    "extract": "קדחת מערב הנילוס (באנגלית: West Nile fever) היא מחלה נגיפית המתפשטת על ידי עקיצות יתושים.",
    "pageid": 196629
  },
  {
    "title": "קורל סימנוביץ'",
    "extract": "קורל סימנוביץ'-רוברטו (נולדה ב-9 בספטמבר 1991) היא מעצבת אופנה, דוגמנית ושחקנית ישראלית-אמריקאית.",
    "pageid": 1580244
  },
  {
    "title": "קרב ווטרלו",
    "extract": "קרב ווטרלוֹ נערך ב-18 ביוני 1815 בווטרלו שבבלגיה והיה הקרב המכריע שהביא דה פקטו לסיום המלחמות הנפוליאוניות. הקרב נערך בין כוחות הצבא הצרפתי בפיקודו של נפוליאון בונפרטה לבין כוחות הקואליציה האנטי-צרפתית השביעית, כאשר העיקריים בהם היו כוחות בריטניה בפיקודו של ארתור ולסלי - הדוכס מוולינגטון, שהיה המפקד העליון של כוחות הקואליציה, וכוחות פרוסיה בפיקודו של גבהרד לברכט פון בליכר בן ה-72.",
    "pageid": 17842
  },
  {
    "title": "ראפע סלאמה",
    "extract": "ראפע סלאמה (בערבית: رافع سلامة; ? – 13 ביולי 2024; או בכינויו אבו סלאח) היה טרוריסט פלסטיני, מפקד חטיבת ח'אן יונס בזרוע הצבאית של חמאס, גדודי עז א-דין אל-קסאם.\nהוא ניצל פעם אחת מחיסול אך חוסל לבסוף על ידי חיל האוויר הישראלי ב־13 ביולי 2024, במהלך התקיפה הישראלית באל-מוואסי, במסגרת מלחמת חרבות ברזל.\n\nלפני שהצטרף לחמאס, עבד סלאמה במשרה בכירה בבית הספר \"אל-חוראני\" במחנה הפליטים של ח'אן יונס, שהוא אחד מבתי הספר שמפעיל אונר\"א ברצועת עזה.\nהוא הצטרף לשורות חמאס בתחילת שנות ה-90 והוצב בדרגת פיקוד בחטיבת ח'אן יונס של גדודי עז א-דין אל-קסאם. מאז תחילת שנות ה-2000 יזם סלאמה מספר רב של פיגועי טרור. הוא היה מעורב בחטיפת גלעד שליט. אחד הפיגועים הראשונים שיזם היה שילוח מחבלים למארב באזור סופה באוקטובר 2007.\nלאורך השנים היה מפקד גדוד קרארה בחטיבת ח'אן יונס, ובשנת 2016 מונה לתפקיד מפקד החטיבה, במקומו של מוחמד סנוואר שפיקד עליה עד אז. הוא ניהל את מוקד הלחימה המרכזי תחת פיקודו של מוחמד דף. תחתיו פעלו לפחות ארבעה מפקדי גדודים.\nב-31 בדצמבר 2008, במהלך מבצע עופרת יצוקה, הופצץ ביתו של סלאמה. ב-2012, במהלך מבצע עמוד ענן, מזל\"ט ישראלי תקף שוב את ביתו בח'אן יונס. על פי דיווחים פלסטיניים, ביתו הופצץ שוב מספר ימים לפני סיום מבצע צוק איתן. ב-12 במאי 2021, במהלך מבצע שומר החומות, ביתו הופצץ שוב. בסך הכל הופצץ ביתו כ-7 פעמים.\nבכרוז שפרסם צה\"ל בנובמבר 2023 הוצע על ראשו של סלאמה פרס של 700,000 דולר. בכרוז נוסף שפרסם צה\"ל בדצמבר ברצועת עזה, בו הציע פרס על בכירי חמאס, הופיע ראפע סלאמה במקום השלישי, כאשר על ראשו הוצע פרס כספי של 200,000 דולר. הוא חוסל על ידי חיל האוויר הישראלי ב־13 ביולי 2024 במסגרת התקיפה הישראלית באל-מוואסי.\n\nאמו, רחימה סלאמה אבו שמאלה, נהרגה לטענת הפלסטינים מאש צה\"ל במהלך אחד הניסיונות לחסלו. היא הייתה אחותו של ג'וואד אבו שמאלה, חבר בלשכה המדינית של חמאס, שחוסל בתחילת מלחמת חרבות ברזל.\nאביו נעצר במהלך מלחמת חרבות ברזל, בתחילת פברואר 2024.",
    "pageid": 2319558
  },
  {
    "title": "רוקדים עם כוכבים (רשת)",
    "extract": "רוקדים עם כוכבים הייתה תוכנית מציאות ישראלית ששודרה בשנים 2005–2012 במסגרת שידורי הזכיינית \"רשת\" בערוץ 2. הפורמט שלה לקוח מהתוכנית הבריטית \"Strictly Come Dancing\" המקורית של רשת BBC, ושמה לקוח מהגרסה האמריקאית \"Dancing with the Stars\".\nבשנת 2022, חזרה \"רוקדים עם כוכבים\" בעונתה השמינית והמחודשת בישראל, לאחר שעברה מרשת לזכיינית קשת.",
    "pageid": 144903
  },
  {
    "title": "ריגולטו",
    "extract": "\"ריגולטו\" היא אופרה בשלוש מערכות מאת המלחין ג'וזפה ורדי ללברית של פרנצ'סקו מריה פיאבה על פי המחזה \"המלך משתעשע\" (Le roi s'amuse) מאת ויקטור הוגו. האופרה הועלתה לראשונה ב-11 במרץ 1851 בתיאטרו לה פניצ'ה בוונציה. אופרה זו יחד עם לה טרוויאטה והטרובדור מהוות את \"הטרילוגיה הפופולרית\" (trilogia popolare) של ורדי.\nזוהי אחת האופרות המפורסמות של ורדי, ועל פי המגזין \"אופרה אמריקה\", היא נמצאת במקום התשיעי ברשימת האופרות המועלות ביותר בצפון אמריקה. האריה לטנור \"La donna è mobile\", נחשבת לאחת האריות המפורסמות ביותר בעולם האופרה.",
    "pageid": 321111
  },
  {
    "title": "רצח תאיר ראדה",
    "extract": "רצח תאיר ראדה היה רצח של נערה בכיתה ח', שהתרחש בתא שירותים בבית הספר התיכון \"נופי גולן\" שבקצרין ב-6 בדצמבר 2006.\nבדצמבר 2006 נעצר רומן זדורוב, אזרח אוקראינה שעבד כרצף בבית הספר, והודה ברצח ראדה בפני מדובב משטרתי. בזמן החקירות טען כי המניע לרצח היה גידופים שהטיחה בו ראדה. זדורוב הודה בפני החוקרים ברצח ושחזר אותו, ובמסגרת זו מסר מספר פרטים שבערכאות השונות הוכרו כפרטים מוכמנים. תוך ימים בודדים חזר בו זדורוב מהודאתו וב-14 בספטמבר 2010 הורשע זדורוב ברצח של ראדה ונידון למאסר עולם.\nבהמשך הגיש זדורוב מספר ערעורים. זדורוב הורשע שוב, ובערעור נוסף אישר בית המשפט העליון ברוב קולות את פסק הדין המרשיע. במהלך אחד הערעורים, הציגה ההגנה חוות דעת של מומחה, לפיה טביעת דם שנמצאה בתא שירותים ושאינה שייכת לזדורוב, היא עקבה של אדם שעשוי להיות הרוצח. בעקבות זאת, הורה השופט חנן מלצר על עריכת משפט חוזר לזדורוב, וזדורוב שוחרר למעצר בית בתנאים מגבילים. המשפט החוזר נפתח בספטמבר 2021 בבית המשפט המחוזי בנצרת, וב-30 במרץ 2023 זוכה זדורוב בדעת רוב.\nב-14 במאי הודיעה פרקליטות המדינה שלא תערער על זיכויו.\nלאורך השנים הפרשה זכתה לכיסוי תקשורתי נרחב. מספר סרטים וסדרה נעשו עליה ופותחו תיאוריות קשר שונות לגבי זהות הרוצח, והתנהלות החקירה והמשפט.",
    "pageid": 621929
  },
  {
    "title": "שייטת 13",
    "extract": "שייטת 13 היא יחידת הקומנדו הימי של חיל הים הישראלי ואחת מיחידות העילית של צה\"ל. בסיס הקבע של היחידה הוא בסיס עתלית, והיא כפופה ישירות למפקד חיל הים. מפקד השייטת הוא קצין ים בדרגת אלוף-משנה. נוסף על סוגי הלוחמה האופייניים לקומנדו ימי, בפרט פעולות המצריכות נחיתה מהים, פעולות חבלה בכלי שיט והשתלטות על כלי שיט, מאומנים לוחמי היחידה בפאסט-רופ (השתלשלות בחבלים ממסוקי סער) ובכל צורות לוחמת היבשה ובצניחה מבצעית. השייטת מפעילה צלפים ומשתתפת בלחימה יבשתית טיפוסית ללוחמי חיל רגלים (כך למשל, בזמן האינתיפאדה השנייה השתתפו לוחמי השייטת במספר רב של פשיטות, פעולות ומבצעי מעצר בשטחי יהודה ושומרון נגד פעילי טרור). בעשורים האחרונים המוניטין של שייטת 13 עלה באופן ניכר וכיום היא נחשבת לאחת מיחידות הקומנדו הטובות ביותר בצה\"ל, ולאחת מיחידות הכוחות המיוחדים הטובות בעולם. נכון לשנת 2023 זכתה היחידה ב-8 ציונים לשבח מטעם הרמטכ\"ל ובאות הערכה מטעם הרמטכ\"ל.\nהיחידה משתתפת באימונים משותפים עם יחידות מקבילות מצבאות זרים, כמו אריות הים של צי ארצות הברית (Navy SEALs) וה-SBS הבריטית.\nמוטו היחידה: ”כעטלף המגיח בעלטה, כלהב המבתר בדומיה, כרימון המתנפץ ברעם”\n\nשורשיה של השייטת נעוצים בימי שלטון המנדט הבריטי, כאשר פעלו מספר יחידות קומנדו ימי כגון: יחידת מבצעים משולבים (Combined Operation) שנוסדה מקבוצת הכ\"ג ופעלה בעורף גרמניה הנאצית במסגרת הצי המלכותי הבריטי והחוליה לחבלה ימית שהוקמה במסגרת הפלי\"ם, הזרוע הימית של הפלמ\"ח. החוליה פעלה באמצעים פרימיטיביים להטבעת ספינות קרב ואוניות תובלה בריטיות שאורגנו במסגרת הסיירת הפלשתינאית שהוקמה במטרה למנוע את ההעפלה לארץ ישראל.\nעם פרוץ מלחמת העצמאות בסוף 1947 והקמת השירות הימי לפני הכרזת העצמאות, החלו לפעול שתי יחידות קומנדו ימי, שמקורן בחוליה, אחת של צוללנים והשנייה של מפעילי סירות, שביצעו מספר פעולות נועזות, שהמפורסמת שבהן היא הטבעת האמיר פארוק, אוניית הדגל של הצי המצרי. לאחר המלחמה התגבשו שתי היחידות, יחידת סירות הנפץ בפיקודו של יוחאי בן-נון שהייתה מוצבת ביפו ויחידת הצוללנים בפיקודו של יוסף דרור שהייתה מוצבת בשדות ים.בסוף שנת 1949 הוחלט לאחד את כל היחידות וב-1 בינואר 1950 הוקמה היחידה המאוחדת שנקראה שייטת 13. מקור השם בתקופת הפלי\"ם, שחבריו נהגו להיפגש מדי 13 בחודש בעקבות אירוע שאירע ב-13 בחודש – ספינה בה הפליג חבר הפלי\"ם זאב פריד טבעה, והוא הצליח להגיע בשחייה אל החוף. חברי הפלי\"ם החליטו להיפגש בתאריך זה ולהרים כוסית. הדבר אף הונצח בפזמון \"שושנה שושנה\", מאת חיים חפר, בשורה הבאה: \"ב-13 דן (בן אמוץ) הרים עוד כוסית, לפתע הגיחו ספינות המשחית\".\nיוחאי בן-נון מונה למפקד השייטת ויוסף דרור מונה לסגנו.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nבתקופה שבין מלחמת השחרור ומלחמת ששת הימים לא ניתנו לשייטת 13 הרבה הזדמנויות להדגים את כוחה. הגבולות של מדינת ישראל היו יבשתיים בעיקרם וליחידה היו בעיקר משימות של איסוף מודיעין בנמלי אויב ובחופיו (כמו מבצע שנונית). באחת הפעולות בנמל ביירות, ב-10 באוגוסט 1959, נתקלו הצוללים זאב אלמוג וזאב אריאל בשומר לבנוני. החלה מהומה בנמל ויריות באוויר וכמעט שהתפתחה תקרית אש בין ספינות חיל הים שהמתינו בעומק הים לבין ספינות משמר לבנוניות. מפקד הפעולה יוחאי בן נון ירה באוויר באחד מתותחי ספינות הטורפדו של חיל הים שליוו את הכוח כדי להרתיע ספינת משמר לבנונית. לזאב אריאל הוענק עיטור העוז על תפקודו בתקרית זו.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n ערך מורחב – הזירה הימית במלחמת ששת הימים\nבמלחמת ששת הימים נכשלה שייטת 13 במשימות תקיפה אליהן יצאה בלילה הראשון למלחמה:\n\nלוחמי שייטת 13 נשלחו לשלוש תקיפות של נמלים בסוריה, אך לא ביצעו את המשימות – הכוחות אף לא חדרו לנמלי היעד.\nבפעולת אלכסנדריה חדרו לנמל אלכסנדריה שלושה זוגות צוללים שיצאו מהצוללת \"אח\"י תנין\", אך הם נעו אל מטרות שנמצאו מחוץ למעגן הצבאי שבתוך הנמל (בו היו באותו לילה מטרות צבאיות) ועל-כן לא פגעו בשום מטרה צבאית. בסוף הפעולה הם לא מצאו את הצוללת ונפלו בשבי המצרי. הצוללת ניסתה למחרת היום לחלץ את לוחמי השייטת, עד שמפקדת חיל הים הודיעה לה כי הלוחמים נפלו בשבי והורתה לה לחזור לישראל.\nבפעולת פורט סעיד, שנערכה בנמל פורט סעיד, פעלו שני זוגות צוללים שהובלו ב\"חזירים\" ולוּוּ בסירת-איסוף של שייטת 13 (\"ציפור\") שגררה אותם לקרבת הנמל והמתינה לאוספם בתום הפעולה בקרבת פתחוׄ; כל הכוח של שייטת 13 הורד מהמשחתת \"אח\"י יפו\", שלוּותה בשלוש טרפדות שהיוו כוח משימה אחד בפיקוד אל\"ם בנימין תלם. לוחמי ה\"חזירים\", שסרקו את הנמל קרוב לשלוש שעות, מצאו אותו ריק ממטרות צבאיות (ספינות הצי המצרי הוצאו מהנמל עוד טרם הגעתו של כוח השייטת לנמל). ביציאתם מהנמל הם נאספו על ידי ה\"ציפור\" קרוב לפתחו תחת אש תותחי החוף. קודם לאיסופם ב\"ציפור\", ומפאת החשכה המצומצמת של ליל הקיץ הקצר, הוטבעו ה\"חזירים\", כפי שתוכנן מראש, והלוחמים יצאו לכיוון אשדוד כפי שתוכנן מראש. בהגיע כוח שייטת 13 בנסיגתו בסירת ה\"ציפור\" הזעירה למרחק 40 מייל מפורט סעיד הוא נאסף על ידי המשחתת אח\"י יפו\", שמפקדהּ קיבל ממפקדת החיל הוראה לשוב ולאוספם.\n\n ערך מורחב – הזירה הימית במלחמת ההתשה\nבעקבות מלחמת ששת הימים נוספו לשליטת ישראל כ-800 ק\"מ של גבול ימי, וחלק ניכר משטחי היבשה שנכבשו היה מוקף במכשולי מים. כדי לבצע פעולות קרקעיות מעבר לגבול נדרשו יכולת ומיומנות מיוחדות באמצעים ובשיטות. נוצרה אפוא תשתית נוחה לניצול כישוריה הייחודיים של שייטת 13 בד בבד עם הצורך לפתחם ולשכללם. ואמנם, במהלך 1968 ביצעה שייטת 13 מבצעי סיוע רבים לסיירת מטכ\"ל שפעלה לאורך תעלת סואץ, הן בחצייתה והן באבטחת הפעילות שבה.\nפעילות דומה ערכה השייטת גם בגזרות אחרות. כך גם פותחו ושוכללו טכניקות החצייה בים במפרץ סואץ. בשייטת נקבע כלל לפיו ההגעה מהים ליעדים שעל החוף או בלב-ים תתבצע אך ורק באמצעות שחייה או צלילה (ללא הָחָפַת סירות). הסיבה לכך הייתה טקטית – משום שבאמצעות טכניקה זו תתאפשר הגעה נסתרת ליעד, ויהיה קשה יותר לאתר את לוחמי היחידה. שיתוף הפעולה שבין שייטת 13 וסיירת מטכ\"ל גם נוצל להעלאת הרמה בלחימת חי\"ר ובביצוע נוהלי קרב בשייטת, ולראשונה התנהל והתמסד בה ארגון לקרב למבצעי חי\"ר (שיתוף הפעולה בין שתי היחידות החל באביב 1960 כשלפי בקשתו של דוד פרומר, מ״מ מפקד השייטת, נשלח שמיל בן צבי, קצין המבצעים של סיירת מטכ״ל, לאמן את לוחמי השייטת בשיטות פשיטה ליליות. כמו כן, בקיץ של אותה שנה השתתפו לוחמי שתי היחידות בתרגיל חקירת שבויים הראשון). בתקופה זו גם שונו טכניקות הלחימה של השייטת, שופרה אמינות כלי התובלה שלה ואטימות אמצעי הלחימה, יוּצרו אמצעי ניוד שאפשרו להעביר באופן חשאי את כלי התובלה של השייטת לזירת הלחימה שבמערב סיני (דילוג על פני מרחק של 600 ק\"מ ויותר מעתלית) ואת אמצעי הורדתם למים. עקב המרחק הגדול שהיה על הכוחות לדלג אל זירת הפעולה והזמן הקצר שעמד לרשותם להכנה לקרב, לתכנון, להצגה לאישור הפעולה (לכחמישה אלופים) ולהיערכות בשטח, נקבעה חלוקה מוגדרת בין הדרג הלוחם ודרג תומכי הלחימה, כך שמעֵבֶר לזמן הנחסך, גם עלתה הרמה המקצועית של שני הדרגים בביצוע הכנותיהם למבצעים.\nהוגדרו מחדש הכישורים הנדרשים מלוחמי השייטת, ונעשו רביזיה ואיזון בחלוקת המשימות שבין יחידות הלחימה שלה. נקבע, שכל הלוחמים יהיו גם צוללים וגם פּוׄשטים. איוש הלוחמים ביחידות הלחימה נקבע על-פי קריטריונים איכותיים ורמת המאמצים הנדרשת לביצוע המשימות. התבצעה הכשרה יסודית ומקפת של הדור הצעיר של הקצינים והלוחמים שאומן וחונך לחתור ולהצטיין בקרב. נלמדו ונותחו כשלי השייטת במלחמת ששת הימים, והחינוך התמקד בחתירה לביצוע מושלם השוקד למלא עד תום את המשימה המוטלת. זאת, תוך שמירה והקפדה על ערכי הלחימה ובעיקר – דבקות במשימה, מקצוענות צבאית ומשמעת ברזל.\n\nמפקדת השייטת העריכה כי קרוב היום וצה\"ל יחתור לפצל ולפזר את מאמצי אויביו על ידי הרחבת הפעולות ההתקפיות היזומות אל מעבר לתעלת סואץ ודרומה ובעיקר לצפון המפרץ, שבמרחבו – בים ובחוף – נמצאו אובייקטים רבים וחיוניים לאויב. השייטת נערכה לפעול נגדם בעיקר באמצעות פעולות חי\"ר ו\"חזירים\".במהלך שנת 1969 ביצעה שייטת 13 שורה של פעולות: מיקוש ביבשה, סיורים ביעדים ובמתקנים בלב-ים ובחוף, כשבחלק מהם גם בוצעה חבלה; כמעט בכל הפעילויות הללו הופעלו \"חזירים\", אם לצורך סיור והיכרות מקדימים ואם כחלק ממרכיבי הכוח הנוטל חלק בפעולה עצמה. פעולות אלו עלו בהדרגה בהיקפן ובעוצמת הכוח שהונחת על צבא מצרים. במחצית שנת 1969 החלה השייטת להסתייע בתא\"ל רפאל איתן, שהיה קחצ\"ר (קצין חי\"ר וצנחנים ראשי), בתכנון מבצעי החי\"ר ובאימונים לקראתם.\nב-20 ביוני 1969 נערך מבצע בולמוס 5 – פשיטת יחידה של שייטת 13, בפיקודו של סגן-אלוף זאב אלמוג, על תחנת משמר של צבא מצרים בראס עדבייה שבצפון מפרץ סואץ.\nב-20 ביולי 1969 השתתפו לוחמי השייטת, יחד עם לוחמי סיירת מטכ\"ל, בפשיטה על האי גרין. סגן עמי אילון, לוחם השייטת, קיבל את עיטור הגבורה על חלקו בקרב זה.\nבמהלך מבצע אסקורט הטביעו לוחמי הקומנדו שני סט\"רים (ספינות טורפדו) פי-183, הם חדרו למעגן בצפון מפרץ סואץ עם שני \"חזירים\" ובאמצעות מוקשי עלוקה השמידו את הסט\"רים. בדרכם חזרה, כנראה כתוצאה מתקלה במנגנון השמדה עצמי, התפוצץ אחד ה\"חזירים\" וגרם למותם של שלושה לוחמים.\nלאחר תום המלחמה ביצעה היחידה פעולות של חבלה ימית ופשיטות על קיני המחבלים בלבנון. שייטת 13 לקחה חלק באפריל 1973 במבצע אביב נעורים יחד עם סיירת מטכ\"ל, הצנחנים ו\"המוסד\", שבו הותקפו מספר יעדי פת\"ח והחזית העממית לשחרור פלסטין בביירות ובאזור צידון, בתגובה לגל התקפות טרור שביצעו ארגונים פלסטיניים. במבצע נהרגו שלושה מבכירי פת\"ח, שהופתעו בדירותיהם, ועוד עשרות מחבלים.\nפעילות הלחימה הרבה והמוצלחת של שייטת 13 במהלך מלחמת ההתשה, אשר הציבה את חיל הים על מפת הפעילות המבצעית של צה\"ל, העלתה את האמון בשייטת 13 ובעקבותיה בחיל הים בכללו. פעילות זו טיהרה את שייטת 13 בפרט ואת חיל-הים בכלל על כשליהם במלחמת ששת הימים ושורת האסונות שאירעו בזירה הימית במחצית השנה שלאחר המלחמה, והעלתה את הלגיטימציה שלהם.\n\n ערך מורחב – הזירה הימית במלחמת יום הכיפורים\nבמלחמת יום הכיפורים זכו לוחמי השייטת להישגים רבים, בין היתר, במבצע ליידי – חדירה לנמל פורט סעיד עם \"חזירים\" ופגיעה בארבע ספינות מלחמה: ספינת טורפדו, ספינת סיור, נחתת טנקים (נט\"ק) וסטי\"ל. שני לוחמים, סרן עודד אמיר ורס\"ל עלי קמחי, לא חזרו ממשימתם. בקשות לקבל מידע מהמצרים לא העלו דבר ושניהם הוכרזו כחללים שמקום קבורתם לא נודע. על מבצע זה הם זכו הראשון בעיטור הגבורה והשני בעיטור העוז.\nבנוסף לפעולה זו, ערכה השייטת שש פעולות התקפיות בזירת ים סוף, ובמרכזן מבצעי מגבית – הטבעת שני סטי\"לים מסוג \"קומאר\" באזור דרום מפרץ סואץ, האחד עם מוקשי עלוקה והשני בירי רקטות לאו (רקטת נ\"ט M-72).\n\nבשנים 1972–1973 קיימה השייטת (בשיתוף המוסד) כ-20 מבצעים להעלאת צעירים יהודים מסוריה לישראל דרך חופי טרטוס ולבנון.\nבשנות ה-80 של המאה ה-20, במבצע משה ובתקופה שקדמה לו, השתתפו לוחמי שייטת 13 בהעלאת יהודים מאתיופיה לישראל בדרך הים.\n\nלוחמי שייטת 13 פעלו גם בלבנון. ליחידה היה תפקיד משני בחיסול עלי חסן סלאמה בביירות ב-1979. צוות של היחידה שכלל את הלוחם יואב גלנט חילצו את שני לוחמי המוסד בסוף פעולת החיסול המוצלחת והחזירום לישראל. באפריל 1980, במבצע מתח גבוה השמידו כוחות השייטת בסיס בדרום לבנון, ממנו עמדו לצאת מחבלים לפיגוע מיקוח בישראל והרגו תשעה עשר מהם. במבצע השתתף גם יואב גלנט ששב מקורס קצינים זמן קצר לפני כן, כמפקד צוות. משנפצע מפקדו לקח גלנט פיקוד על הכוח כולו והשלים את המשימה. במאי 1981 קיבלה השייטת צל\"ש יחידתי מהרמטכ\"ל, על כך ש\"לוחמי שייטת 13 בין ינואר 1979 – אפריל 1981 ביצעו 22 פעולות התקפיות יזומות כנגד המחבלים בגזרת לבנון\". כוחות השייטת פעלו להכנה ואבטחה של חוף הנחיתה בשפך נהר אל-אוואלי, מבצע שהסתיים בהצלחה גדולה וללא נפגעים. בהמשך מלחמת לבנון הראשונה פעלו נגד מטרות מחבלים ומטרות סוריות. ביוני 1983 יצא כוח השייטת למבצע שנועד לפגוע בכוחות מחבלים תוך ניסיון לשייך את הפעולה לקבוצת מחבלים אחרת, אך המבצע הסתיים בכישלון לאחר שהכוחות פגעו בניגוד לתכנון בחיילי הצבא הסורי. ביוני 1984 השתתף כוח השייטת, בפיקודו של ידידיה יערי, בתקיפת אי הארנבות שמצפון לטריפולי. בפעולה שולבו גם הצוללת \"אח\"י תנין\", ספינות טילים ומטוסי חיל האוויר.\nבמרץ 1985 הטביע כוח של שייטת 13 את הספינה \"Moon Light\" של ארגון פת\"ח בנמל ענאבה באלג'יריה. המודיעין הישראלי סבר, בעקבות הטעייה מוצלחת שביצע הפת\"ח, שספינה זו הייתה מיועדת לביצוע פיגוע בישראל.\nבעקבות חטיפתה של אוניית הנוסעים האיטלקית \"אקילה לאורו\" באוקטובר 1985 פותחו בשייטת שיטות מיוחדות ללוחמה בטרור ימי והשתלטות גלויה וחשאית על ספינות בלב ים. יכולת זו אפשרה לשייטת לסכל הברחות דרך הים ולהשתלט על כלי שיט.\nבפברואר 1988, בתחילת האינתיפאדה הראשונה, חיבל כוח של השייטת, בפיקוד יואב גלנט בספינה היוונית \"סול פרין\" באמצעות הצמדת מטען חבלה לתחתיתה כשעגנה בנמל לימסול. הספינה, שנרכשה בידי אש\"ף וכונתה על ידו \"ספינת השיבה\", עמדה להפליג לרצועת עזה ולהביא לשם 131 מאנשי הארגון שגורשו מהשטחים.\nב-16 באפריל 1988 הובילה שייטת 13 את לוחמי סיירת מטכ\"ל שהשתתפו במבצע הצגת תכלית בתוניס. הכוח הפושט של סיירת מטכ\"ל הגיע ליעד מן הים באמצעות כלי שיט אותם הפעילו לוחמי שייטת 13, בפיקוד יואב גלנט, והיו אחראים גם לאבטחת חוף הנחיתה.\nב-26 באוקטובר 1995 סייעו לוחמי שייטת 13, עליה פיקד באותם ימים יואב גלנט, ללוחמי המוסד להיחלץ מן האי מלטה, לאחר ביצוע ההתנקשות בחיי פתחי שקאקי, מייסד תנועת הג'יהאד האסלאמי הפלסטיני והמזכ\"ל הראשון שלה.\nפעילות שייטת 13 במהלך השנים הבאות לוותה במספר קטן, יחסית, של נפגעים. הפעולה הקשה ביותר, מבחינת מספר הנפגעים, ידועה בשם אסון השייטת: בלילה שבין 4 ל-5 בספטמבר 1997, יצא כוח של 16 לוחמים למבצע שטיבו עדיין לא פורסם. הכוח נתקל במארב מטענים שהניח החזבאללה שגרם ל-11 הרוגים, ולכוח החילוץ היה הרוג נוסף. בפעולה נהרג מפל\"ג לוחמים, סא\"ל יוסי קורקין.\n\n ערך מורחב – פרשת הקישוןבסוף המאה העשרים התגלתה בקרב צוללי חיל הים, ובהם לוחמי שייטת 13, תחלואה גבוהה בסרטן. הצוללים ייחסו בעיה זו לצלילות האימונים הרבות שערכו בנחל הקישון, הסובל מזיהום תעשייתי כבד. בעקבות סערה ציבורית שנבעה מטענות אלה הורה הרמטכ\"ל, שאול מופז, על מינוי ועדת חקירה, היא ועדת שמגר. הוועדה חקרה את הסיבות לריבוי מקרי הסרטן בקרב כ־120 צוללים לשעבר של חיל הים אשר התאמנו באזור שפך הקישון. לפחות 93 מתוכם חלו במחלת הסרטן, ושליש מהם בקירוב נפטרו. הוועדה קבעה שלא נמצא קשר סטטיסטי מובהק בין החשיפה של החיילים לכימיקלים רעילים במשך שירותם הצבאי לבין מגוון מחלות הסרטן בקרבם כיום. עם זאת מתחה הוועדה ביקורת קשה על צה\"ל וחיל הים בגין אי אכיפת הנחיות רשויות הבריאות ואיכות הסביבה שאסרו להתאמן בנחל. בעקבות דעת המיעוט של יו\"ר הוועדה, לפיה \"ישנו קשר סיבתי והגיוני בין מצב הקישון לבין מחלת הסרטן אשר פגעה בחיילים\", הכיר משרד הביטחון בנפגעי הצלילות כחללי צה\"ל או נכי צה\"ל. עם אלה שזכו להכרה כחללי צה\"ל נמנים שניים ממפקדי שייטת 13 לשעבר, אהרון בן-יוסף ושאול זיו.\n\nקבוצת צוללים הגישה תביעות נזיקין נגד חלק מהמפעלים שהזרימו שפכים תעשייתיים לקישון. ב-17 ביוני 2013 דחה בית המשפט את תביעות הצוללים בנימוק שלא הוכח ה\"קשר הסיבתי\" בין הצלילות בנחל ובין המחלות שבהן חלו התובעים, או מי מהם.\n\nבמהלך האינתיפאדה השנייה, שפרצה בשנת 2000, החליטו מפקדי השייטת לשלב את היחידה בלוחמה היבשתית באזור יהודה ושומרון מתוך תפיסה שכיחידה מובחרת עלייה להוביל בגזרות הלחימה הרלוונטיות ולאו דווקא בתווך הימי בו מומחיותה. השייטת לקחה חלק פעיל בלחימה, דבר שעלה לה באבדות. לוחמי השייטת הרגו עשרות מחבלים ועצרו מאות. כוח גדול של כוחות סדיר ומילואים מהשייטת השתתף בקרב בג'נין במהלך מבצע חומת מגן. בשנת 2004 הושעתה השייטת זמנית מפעילות לאחר שארגון \"בצלם\" האשים את החיילים בכך שבמהלך פעולה בג'נין ירו במבוקש ששכב פצוע ולא היווה סכנה לחיילים. תחקיר שנערך על ידי אלוף פיקוד המרכז הצדיק את הירי אל עבר המבוקש בטענה שהייתה לחיילים סיבה מוצדקת לחשוד שהוא מסתיר רימון יד בידו, אך מתח ביקורת על \"כשלים מקצועיים\" שהיו בפעולה. לאחר התחקיר הוחזרה השייטת לפעילות ולמפקדה, נבו ארז, נרשמה בעקבות האירוע הערה פיקודית בשל פער בנהלים המקצועיים.\n\nבינואר 2002, פשטו לוחמי שייטת 13 על נמל עזה, פוצצו את מפקדת משטרת החופים הפלסטינית ומחסנים שלה. בנוסף, פוצצו ספינת משמר וספינת משא.\nלוחמי השייטת תפסו שלוש ספינות שהבריחו נשק לפלסטינים – \"קארין איי\" (הגדולה שבהן, שללכידתה הייתה משמעות אסטרטגית), \"סנטוריני\" ו\"אבו חסן\".\n\nבמהלך מלחמת לבנון השנייה נטלה שייטת 13 חלק במספר רב של פעולות בעומק שטח לבנון.\nבמהלך פעולת יער הנגב שנערכה בצור נפצעו 8 לוחמים ובהם קצין וחייל שנפצעו קשה. בפעולה חוסלו לפחות 10 מחבלים, בהם פעילים במערך הרקטות לטווח בינוני–ארוך של חזבאללה. לרופא השייטת, סרן ד\"ר תמיר, הוענק עיטור המופת על טיפולו בפצועים תחת אש.\nצל\"ש מפקד חיל הים הוענק למפקדי כוח השייטת רס\"ן א' וסא\"ל רפי מילוא.\n\nב-3 בנובמבר 2009, במסגרת מבצע ארבעת המינים, השתלטה השייטת על ספינת הובלה חשודה בשם \"פרנקופ\" שהתבררה כנושאת לפחות חמש מכולות עם אמצעי לחימה ותחמושת, במסווה של משלוח אזרחי. בספינה נמצאו רקטות, נשק קל, רימונים, פצצות מרגמה וטילים. ההשתלטות אירעה מעט לפני חצות במרחק של כ-180 ק\"מ מהחוף, סמוך לקפריסין.\n\nב-31 במאי 2010, במבצע רוחות שמיים 7, השתלטו לוחמי השייטת על 6 אוניות שניסו לשבור את ההסגר הימי שהטילה ישראל על רצועת עזה, מאז עליית חמאס לשלטון. במהלך ההשתלטות על הספינה הגדולה ביותר, \"מאווי מרמרה\", התפתח עימות אלים בין החיילים לפעילים שהיו על סיפונה, וכתוצאה ממנו נהרגו 9 פעילים ונפצעו 20. מבין לוחמי השייטת נפצעו 10, בהם שניים באורח קשה. כשבוע לאחר תקרית המשט, סיכלו לוחמי השייטת פיגוע שתכנן חמאס כאשר הרגו 4 מחבלים שניסו לחדור לישראל מרצועת עזה דרך הים.ב-15 במרץ 2011 השתלטו לוחמי השייטת על הספינה ויקטוריה שהובילה אמצעי לחימה בכמות של כ-50 טונות מאיראן דרך סוריה לרצועת עזה, בהם טילים נגד ספינות מדגם C-704, מערכות מכ\"ם, פצמ\"רים, כדורי רובה ועוד, במבצע השתלטות במרחק של כ-200 מיילים מחופי ישראל.\nב-5 במרץ 2014 השתלטו לוחמי השייטת, בסיוע שייטת ספינות הטילים, על הספינה \"קלוס סי\" שהובילה עשרות רקטות קרקע-קרקע מדגם M-302 מסוריה ואיראן לרצועת עזה. מבצע ההשתלטות נקרא מבצע חשיפה מלאה.\nב-12 ביולי 2014, במהלך מבצע צוק איתן, פשט כוח שייטת 13 על מתחם בחוף אל-סודניה שבצפון רצועת עזה שממנו נורו רקטות ארוכות טווח רבות. ארבעה מחיילי הכוח נפצעו קל. הכוח השלים את משימתו ופגע במספר משגרים. 3 מחבלים נהרגו.\nלוחמי שייטת 13 השתתפו גם בהגנה על גבול ישראל במהלך העימותים בגבול ישראל-רצועת עזה (2018). ב-12 באוקטובר מנעו צלפי היחידה חטיפה של חייל כאשר מחבלים פלסטיניים פרצו את גדר המערכת ובחסות ההמון הסתערו על עמדת צלפים. שניים מהמחבלים נורו למוות על ידי הצלפים מטווח קרוב ואילו המחבל השלישי הצליח להגיע ממש לתוך העמדה וניסה לדקור לוחם ולחטוף את נשקו, ואז חוסל על ידי הצלף שנאבק בו מטווח אפס אחרי נוהל מעצר חשוד.\n\n ערך מורחב – המערכה הימית בין ישראל לאיראן\nבמסגרת המב\"ם פעלו לוחמי שייטת 13 על פי פרסומים זרים במספר פעולות בעומק שטח האויב ביחד עם יחידות העילית של צה\"ל. אחת הפעולות היא תקיפת ספינת הביון האיראנית.\n\nבמבצע שובר גלים פעלו לוחמי השייטת באזור ג'נין לצורך מספר פעולות מורכבות שבהן חוסלו מחבלים.\n\n ערכים מורחבים – מתקפת הפתע על ישראל (2023), מלחמת חרבות ברזל\n\nב-7 באוקטובר 2023, בעקבות מתקפת הפתע על ישראל (2023), הוקפצו לוחמי שייטת 13 במסוקים לעוטף עזה. לוחמי השייטת כבשו מחדש את מוצב סופה ונלחמו ביישובים בארי, כפר עזה, סעד, מפלסים וניר עוז. במהלך הקרבות הרגו לוחמי שייטת 13 למעלה מ-60 מחבלי חמאס וחילצו כ-250 בני ערובה בחיים. הלוחמים עצרו 26 מחבלים, ביניהם סגן מפקד החטיבה הימית הדרומית של החמאס, מוחמד אבו ע'אלי. במהלך הקרבות בבארי נהרג לוחם השייטת סמ\"ר אופק רוסו בעת שטיפל בפצוע.\n\nב-27 באוקטובר 2023 שייטת 13, בסיוע וחיפוי כלי שיט, ביצעה פשיטה מהים על דרום רצועת עזה והשמידה תשתיות טרור של חמאס ושל הכוח הימי שלו. בנוסף השתתפה שייטת 13 בתמרון הקרקעי בצפון הרצועה וסייעה לכוחות הקרקע בפשיטות מהים ואף בפעולות קרקעיות ועזרה בכיבוש מעגן הקומנדו המרכזי של חמאס בעזה ביחד עם כוחות שריון וחטיבה 188. ב-20 בדצמבר שייטת 13 יחד עם יחידת שלדג וחטיבה 401 השלימו את ההשתלטות על \"רובע הבכירים\" של חמאס בכיכר פלסטין אשר בשכונת רימאל במרכז בעיר עזה. הרובע היווה מרכז המוקד השלטוני והביטחוני של חמאס. המתחם כולל רשת מנהרות מסועפת המחברת בין לשכות הבכירים, דירות מסתור, משרדים ודירות מגורים של הזרוע הצבאית וההנהגה הצבאית של חמאס ברצועה. בהמשך הם פעלו גם בדרום הרצועה ולקחו חלק בקרב ח'אן יונס.\nשייטת 13 השתתפה במבצע יד זהב לחילוץ שני חטופים ברפיח ב-12 בפברואר 2024. לוחמי השייטת שימשו ככוח מעטפת לימ\"מ, ואחרי שהימ\"מ שחררו את החטופים, לוחמי השייטת איבטחו אותם והעבירו אותם למסוק שפינה אותם ארצה.\nלוחמי השייטת השתתפו במבצע כתר המערב בשכונת חמד, בח'אן יונס ב-6 במרץ 2024 יחד עם לוחמי יחידת מגלן ואגוז. לוחמי השייטת עצרו מחבלים רבים שנכנעו, איתרו אמצעי לחימה רבים, נשקים מסוג קלאצ'ניקוב, רימונים, ווסטים, RPG, מטענים, תחמושת, ערכות נפץ ומערכות צלילה.\nב-18 במרץ 2024 החל מבצע ניתוח מקומי, במסגרתו כוחות של שייטת 13, יחידה 504 וצק\"ח 401 הקיפו את בית החולים שיפא תוך 12 דקות, והחלו בפשיטה מקיפה על כלל מבני בית החולים במסגרתו שבו הכוחות כ-500 אנשי חמאס והג'יהאד האסלאמי וכ-200 מחבלים נהרגו. במסגרת הסריקות אותרו והוחרמו אמל\"ח רב וכ-11 מיליון ש\"ח של כספי טרור והושמדו תשתיות טרור רבות. המבצע הסתיים ב-1 באפריל 2024.\n\nשייטת 13 מורכבת משלוש פלגות עיקריות אשר מעידות על התפקיד שלהן:\n\nפושטים – מתמחה בפשיטה מהים ומעבר ללוחמה ביבשה.\nמשיטים – לוחמים האחראים להפעלת כלי השיט.\nצוללים – מתמחה בלוחמת גרילה ובלוחמת קומנדו תת־ימית.\nהדרכה– אמונה על הכשרתו של לוחם השייטת.\n\nפרופיל נדרש: 82–97, ללא סעיפים פוסלים. דפ\"ר נדרש: 50.\nעד שנת 2021 נדרש גם ציון קב\"א 52.\nמיון: גיבוש שאורכו 5 ימים (אחרי מעבר יום סיירות), שכולל מבדקי ים ויבשה, ולבוגרי כיתות י\"א גיבוש דרך גדנ\"ע צלילה.\nרפאל איתן שהיה קצין חי\"ר וצנחנים ראשי בסוף שנות ה-60 של המאה ה-20, קבע שהשייטת חייבת להתאמן במתווה דומה ליחידות הצנחנים, בעקבות כך שונה מסלול ההכשרה בשייטת, ובתחילתו רוכזו מרבית הכשרות החי\"ר ולאחר מכן הכשרות מקצועיות ימיות. כמו כן נקבע שהן הלוחמים מיחידת הצוללים והן מיחידת הפושטים יהיו בעלי מכנה לחימה משותף, המסוגלים לבצע את כלל הפעולות. תפיסה זו האריכה מאוד את מסלול הכשרת הלוחם והיא השתנתה לאחר אסון השייטת בעקבותיו נוסחה מחדש תפיסת בניין הכוח ביחידה. צוותי היחידה פועלים באופן אורגני לאורך שירות הלוחמים, והם עוברים התמקצעות שונה בהתאם לייעודם.\nמסלול הכשרת הלוחם בשייטת נמשך כשנה ושמונה חודשים ונחשב לאחד הקשים בצה\"ל. המסלול מתחיל בחמישה. חודשים של טירונות חי\"ר ואימון מתקדם הנערכים בבא״חם גולני. לאחר מכן טירונות יחידה (\"המכין\"), קורס צניחה, צלילה קרבית, ניווטים ולוחמה בטרור בים וביבשה, שיט, הפעלת סירות תקיפה וכלי-שיט תת-ימיים, ושלב ייעודי. בשלב הייעודי מחולקים הלוחמים לשלושה מקצועות עיקריים: משיט, האחראי להפעלת כלי השיט, צולל, המתמחה בצלילה מבצעית, ופושט, לוחם המגיח מהים ומבצע משימות רגליות. בסיום הקורס מוענקים לבוגרים סיכת לוחם הקומנדו הימי ודרגת סמל ראשון. באחד משלבי המסלול עוברים הלוחמים סדרת שבי המדמה נפילה בשבי האויב. \n\nלוחמי היחידה נדרשים לשלוש שנים שירות קבע מעבר לשירות הסדיר ובנוסף לומדים שנתיים לתואר.היחידה מפעילה בחופשת הקיץ קורסי הכשרה לבני נוער בוגרי כיתות י\"א, במסגרת גדנ\"ע צלילה.\n\nרוב אמצעי הלחימה של שייטת 13 מסווגים.\nהנשק הקל של הלוחמים כולל רובה סער קלשניקוב AK-47 הידוע באמינותו ועמידותו, ושיכול לפעול גם אחרי שהיה בתוך מי ים, רובי M4A1 קרבין לפעולות יבשתיות, ואקדח גלוק. לוחמי השייטת מצוידים גם בגרסה מיוחדת של המיקרו-תבור מדגם X-95-SMG בקליבר 9 מ\"מ בתוספת משתיק קול ושיפורים המקנים עמידות למים ומי ים, בדומה לקלשניקוב. ב-2022 נקלט בשייטת 13 הרובה זיג MCX, רובה רב-תכליתי שנועד להחליף את ה-AK-47, ה-M4A1 והמיקרו-תבור X-95-SMG.\nמלבד רובי סער, תת-מקלעים ואקדחים השייטת מפעילה גם צלפים החמושים ברובי צלפים מדויקים לפגיעה במטרות מרחוק.\nהלוחמים לבושים בסרבל לוט\"ר עמיד למים שמותאם היטב למשימות שלהם. עליו הם לובשים אפוד מגן שתוכנן במיוחד עבור השייטת וכל לוחם מתאים אישית לפני המשימה. הצוללים לובשים חליפות צלילה שחורות שמאפשרות תנועה נוחה הן בתוך הים והן ביבשה. קסדות הלוחמים הן קסדות מסוג FAST עם אפשרות להתקנת עזרים טקטיים שונים ומגוונים.\n\nלזירה מגיעים לוחמי השייטת באמצעות כלי שיט. הדגמים שהותרו לפרסום הם הסנונית, המורנה המהירה, הזהרון הכבד יותר והמנטה, שהיא נחתת קלה.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nבחודש יולי 1981, במהלך תקופה ממושכת של פעילות נגד המחבלים בלבנון, קבע הרמטכ\"ל רפאל איתן לתת ליחידה ציון לשבח. היה זה בשלהי פיקודו של עמי אילון שהתייחס לכך: ”אני גאה יותר על הצל\"ש היחידתי שהוענק על פעילות ממושכת יחד עם קבוצת אנשים נהדרת, בהשוואה לעיטור הגבורה שניתן לי על מעשה אישי, במהלך פעולה קצרה שגבתה קורבנות רבים.”\nעל פעילותה כנגד הטרור זכתה השייטת להערכה רבה, בשנת 2002 קיבלה השייטת צל\"ש הרמטכ\"ל משאול מופז על פעילותה במשך השנה בכל זירות הלחימה. וזכתה פעמיים בפרס הרמטכ\"ל ליחידות מצטיינות.\nבאפריל 2010 פורסם כי לשייטת יוענקו שני צל\"שים מטעם הרמטכ\"ל \"על ביצועם המוצלח של רצף מבצעים מורכבים בשנה וחצי האחרונות\".\nב-2010 הוענק לשייטת 13 פרס מנחם בגין \"על פעילותה למען ביטחון המדינה ואזרחיה\".\nבאוקטובר 2014 זכתה היחידה בצל\"ש רמטכ\"ל, חמישי במספר, על \"רצף פעולות מבצעיות חשאיות בעומק שטח האויב, אשר נחלו הצלחה מרובה\".\nב-14 ביוני 2018 העניק מפקד זרוע הים, האלוף אלי שרביט, תעודות הערכה לשייטת 13 עבור רצף מבצעים חשאיים מורכבים ומשמעותיים כנגד התעצמות אויבנו.\n\nבאותו מעמד הוענקה תעודת הערכה למפקד השייטת אל\"ם טל, על רצף מבצעים חשאיים בשטחי אויב והצלחות מודיעיניות, 14 ביוני 2018.ביולי 2019 העניק הרמטכ\"ל אביב כוכבי צל\"ש רמטכ\"ל לשייטת 13 על \"פעולות מבצעיות פורצות דרך, בהן הפגינו עוז, נחישות, יצירתיות וקור רוח עילאי.\"\nבדצמבר 2020 העניק כוכבי לשייטת 13 אות הערכה מטעם הרמטכ\"ל על \"סדרת מבצעים פורצי דרך בסביבה משתנה ומאתגרת\".\nביוני 2021 העניק הרמטכ\"ל כוכבי לשייטת את צל\"ש הרמטכ\"ל בפעם השביעית על שורת פעולות מבצעיות, וכן צל\"שים ל-4 מלוחמיה.\nתעודת הערכה על פעילות מבצעית חשאית במערכה שבין המלחמות העניק הרמטכ\"ל אביב כוכבי, ב-14 בנובמבר 2022.\nב-2 ביולי 2023 העניק הרמטכ\"ל הרצי הלוי צל\"ש לשייטת 13.\n\nחבל מקיף בגוון אדום – מציין את המבצעיות של לוחמי היחידה\nכסף ואדום – מציין את לוחמי היחידה ופריצתם בלב ים\nחרב בהירה וכהה – מציינת את פעילות היחידה באזור הדמדומים הגלוי-סמוי\n\n ערך מורחב – עמותת העטלף\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכאחת מיחידות החוד של צה\"ל וכזאת הפועלת בתחום התת-מימי המסוכן מעצם טבעו לאדם, ספגה השייטת במשך השנים כ-84 אבדות. חלקם הגדול בפעילות קרבית מול האויב חלקם בתאונות מבצעיות ותאונות אימונים. רשימה שמית וקורותיהם של הנופלים מתפרסמת על ידי עמותת העטלף.\nהנצחת הנופלים באולם הנופלים הנמצא בבסיס השייטת בעתלית. החללים מפעולות יחידה 707 שהתמזגה אל השייטת מופיעים מונצחים גם הם באותו המקום. אולם הנופלים כולל חדר ובו גדעי עצים אשר על כל אחד מהם שמורה תמונתו של לוחם שנפל. כדברי מפקד השייטת ”מורשת הקרב של השייטת – ובתוכה הנופלים – משמשת לנו לא רק כזיכרון אלא כבסיס להפקת לקחים, להטמעת נורמות לחימה והתנהגות, ובעיקר הבנה שהמחיר שאנו משלמים הוא היקר ביותר”.\nבנוסף לחדר ההנצחה ביחידה רשומים חללי השייטת במצבה לחללי חיל הים בגן אלישבע באשדוד. כמו כן מוצבות אנדרטאות במקומות שונים בארץ. חללי שירת הצפצפה מונצחים בחוף שבי ציון, בחוף ראשון לציון ובאתר תת-מימי מול חוף שבי ציון.\nאנשי שייטת 13 ועמותת העטלף מקיימים כל שנה, בחודש אוגוסט, בבסיס השייטת בעתלית, ערב התייחדות עם זכר הנופלים. במקומות שונים בארץ נערכות אזכרות בדרך של תחרות שחיה, מרוצי שדה, מרוצי אופניים ותחרויות שיט.\nעמותת העטלף משמרת את זכר חללי השייטת באתר העמותה.\n\nלוחם השייטת רס\"ל ניר קריצ'מן נפל באפריל 2002 במהלך מבצע חומת מגן. לפני גיוסו לצה\"ל היה מעורב בפעולות חינוכיות. כפר אתגרי לבני נוער הנקרא על שמו הוקם בחוף שבי ציון. לוחמי שייטת 13 היו מעורבים בפעילות הכפר. חיל הים נותן חסות לפעולות הכפר. חניכי \"נירים\" משתתפים בקורסים של גדנ\"ע צלילה עוברים קורס מנהיגות בבה\"ד חיל הים.\n\nהעמותה הוקמה על ידי יוצאי הקומנדו הימי להנצחת זכרו של זיו לוי, אשר נהרג במהלך תרגיל מבצעי. מטרתה לתרום להצלחת בני נוער במערכת החינוך ולמנוע נשירה מבית הספר דרך התנסות ספורטיבית וחברתית בשיט מפרשים. מנהל העמותה הוא סא\"ל במיל' בני וקנין. בשנת 2008 הפעילה העמותה קבוצות שיט ב-19 מקומות מחיפה עד קריית מלאכי. כ-300 בני נוער מגיעים למרכזי השיט פעמיים בשבוע וגובשו למניעת נשירה וניתוק מהמסגרות החינוכיות.\n\nיחידות מובחרות בצה\"ל\nעמותת העטלף\n\nזאב בן יוסף, קומנדו ימי באלכסנדריה וסיפורי קומנדו ימי נוספים, הוצאת מערכות ים, 1974.\nיוסף דרור, הקומנדו הימי, אליו וממנו, משרד הביטחון מהדורה שנייה 1985\nאורי מילשטיין אביב נעורים'  ההיסטוריה של הצנחנים – כרך ד \"שלגי\" הוצאה לאור, 1987, עמ' 1398–1485.\nמייק אלדר, שייטת 13 – סיפורו של הקומנדו הימי, תל אביב: ספריית מעריב, 1993\nאברהם זהר, הקומנדו הימי בפלמ\"ח, תג, המרכז לתולדות כוח המגן ה\"הגנה\" על-שם ישראל גלילי, 1994\nנורמן נתן, יובל תמיר ומרדכי אסרף, שייטת 13 מקבץ אירועים מתקומתה ועד מלחמת יום הכיפורים המכללה הבין זרועית לפיקוד ומטה, אוגוסט 1995.\nמייק אלדר, שייטת 11 – הקרב על הצל\"ש, ספריית מעריב 1996, ע' 335–374.\nיובל קרני, שייטת 13 לא רק במים, \"בין גלים\" אוקטובר 2002 ע' 14\nזאב אלמוג, עטלפים בים האדום – פעולות מיוחדות של הקומנדו הימי במלחמות ההתשה ויום הכיפורים, תל אביב: משרד הביטחון ו\"מכון גלילי לחקר כוח המגן\", 2007, מסת\"ב 9650513426\nזאב אלמוג, מפקד שייטת 13 – הפלגות חיי, כנרת, זמורה ביתן, 2014, מסת\"ב 9789655527742\nיהודה בן-צור, מ'החוליה' של הפלי\"ם לשייטת 13, ב-אתר הפלי\"ם ההעפלה והרכש\n\n אתר האינטרנט הרשמי של שייטת 13\nנאוה רשב\"א, אות למדריכי קומנדו ימי \"מערכות ים\" מ\"ז, מאי 1960, עמ' 89.\nאלי שחף, הקומנדו הימי, 'מערכות ים' נ\"ו–נ\"ז, דצמבר 1961, עמ' 11\nמשחה חיל הים השנתי, יומן גבע 316, 1964.\nאמנון בן ציון, שחיני הקרב, 'מערכות ים' 79, יולי 1966, עמ' 12.\nגיליה אראל, משחה חיפה עכו, 'מערכות ים' 68, אוגוסט 1964 עמ' 27.\nשייטת 13 באתר \"עולים על מדים\"\nגאולה כהן, לוחמים מפקדים על עצמם 'מערכות ים' 90, ספטמבר 1968, עמ' 14.\nבני שליט, הלוחם השקט 'מערכות ים' 90 ספטמבר 1968, עמ' 35.\nיוסף דרור, עקרונות הפיקוד על יחידת קומנדו ימי, 'מערכות ים' 91, נובמבר 1968 עמ' 22.\nמאיר שפיר, מפגש לוחמים 20 שנה לקומנדו הימי, 'מערכות ים' 92–93 מרץ 1969, עמ' 50.\nמאיר שפיר ואריה דובלין, אירועי החיל מסדר בוגרי קומנדו ימי, \"מערכות ים\" 95, אוגוסט 1969, עמ' 46.\nמאיר שפיר, הפשיטה לראס עדביה 'מערכות ים' 95, ספטמבר 1969, עמ' 46.\nרס\"ל ישראל, דמותו של לוחם, 'מערכות ים' 109, יולי 1972, עמ' 25.\nהשייטת, 'בין גלים' גיליון מיוחד כ\"ה לחיל הים 13 ביוני 1973, עמ' 18.\nאורלי אזולאי, א. הלוחמה הימית הזעירה. ב. סיפורו של מתנדב לקומנדו הימי 'בין גלים' בטאון חיילי חיל הים, ינואר 1974, עמ'2–7.\nתיאור צל\"ש רמטכ\"ל יחידתי שקיבלה שייטת 13 במאי 1981\nצביקה רייך, עשרים וארבע שעות לפני הדממה, 'בין גלים' ינואר 1982 עמ' 4.\nאיריס פנחסי, לוחם קומנדו ימי סופרמן או ג'יימס בונד וגם סליחה מי אתם?, 'בין גלים' 164 פברואר 1985, עמ' 7 ו-9\nרענן צ'רבינסקי, או אמא או קומנדו, בין גלים\" 169 דצמבר 1986, עמ' 36.\nרענן צ'רבינסקי, יוחאי יוסלה וחברים – היו ימים בקומנדו-הימי, 'בין גלים' 172 אוקטובר 1987, עמ' 12.\nרותי רודנר, צא חלק ובזמן, 'בין גלים' 175 אוגוסט 1988, עמ' 32.\nגילה ימיני, דיוקנו של מפקד לוחמים בקומנדו הימי, 'בין גלים' 178 אוגוסט 1989 עמ' 28.\nגילה נאומן-ימיני, מדברים מהשטח – הקומנדו הימי בגל\"צ, 'בין גלים' 182 ינואר 1991 עמ' 72.\nמרדכי קליר, האיש מאחורי סמל העטלף – מתוקה, 'שובל' מידעון עמותת חיל הים, מרץ 1998 עמ' 4.\nצבי רייך, שלמה מן וסיגל בוכריס רגב, המים אותם מים הרוח אותה רוח וגם מלח הארץ – תפארת הים משפחת פנחסי וגם הגיבורים קווים לדמותם, \"בין גלים\" גיליון יובל חגיגי אוקטובר 1998, עמ' 12, 44 ו-48\nכלי נשק שתפסו שייטת 13(הקישור אינו פעיל, 23.5.2021) על הספינה קארין איי\nקובי פינקלר, הקומנדו צולל למחילות הקסבה, 15 ביולי 2004.\nיואב לימור ואלון בן דוד, מקום שני: שייטת 13, באתר ynet, 17 בפברואר 2008\nשייטת 13, באתר isayeret.com (באנגלית)\nאמיר בוחבוט, אנשי הדממה מדברים: אנחנו איפה שקשה, באתר nrg‏, 19 באפריל 2010\nעמוס הראל, מפקד הקומנדו הימי הפורש: מפקד חיל הים הגביל פעילות התקפית במלחמה, באתר הארץ, 22 בפברואר 2007\nנטעאל בנדל, טקס סיום שייטת 13 \nעמוס הראל, מפקד חיל הים לשעבר, האלוף (מיל') ידידיה יערי: השייטת יכולה להשתלט על כל ספינה, באתר הארץ, 5 בנובמבר 2009\nעמוס הראל, הקומנדו הימי פעל בצור: לפחות שישה פעילי חיזבאללה נהרגו, באתר הארץ, 6 באוגוסט 2006\nרוז בראל, מפקד שייטת 13 אל\"ם ד' – איש השנה בצה\"ל לשנת תשס\"טוגם הסמכת לוחמי שייטת 13, \"בין גלים\", דצמבר 2009, עמ' 14 ו-17.\nנטעאל בנדל, מח\"י: \"השייטת פעלה לאחרונה במספר רב של מבצעים\", במחנה, 4 בנובמבר 2010.\nנטעאל בנדל, הרמטכ\"ל אשכנזי: \"האויבים יודעים על המבצעים שלכם יותר מהציבור\", אתר חיל הים 2010.\nאמיר אורן, היחידות המיוחדות והמלחמה הבאה, באתר הארץ, 22 ביולי 2011\nאל\"ם ליאור לוטן, היחידות המובחרות של צה\"ל (אורכב 30.09.2011 בארכיון Wayback Machine), מתוך אתר הירחון \"ישראל דיפנס\",‏ 29 בספטמבר 2011.\nיואב לימור, עלילות הקומנדו הימי בסמטאות ג'נין, באתר ישראל היום, 30 במרץ 2012\nעשרות לוחמי שייטת חלו בסרטן לאחר שצללו בקישון, באתר ynet, 25 במאי 2000\nשי לוי, ‏רוחות רפאים מתחת לפני הים: המבצעים הגדולים של שייטת 13, באתר ‏מאקו‏, 28 בספטמבר 2012\nירדן גור ואייל יופה, לוחמי שייטת 3 ולוחמי שייטת 13 זכו במקומות הראשונים בכושר קרבי וגם שייטת 13 מבט מבפנים, \"בין גלים\" ספטמבר 2013, עמ' 19 ו-32.\nרועי עמוס, הצצה נדירה אל אימון הקומנדו הימי, באתר ישראל היום, 18 בספטמבר 2013.\nיוסי יהושוע וגדי קבלו, בלעדי: צפו בצילומים עם לוחמי השייטת, באתר ynet, 10 באפריל 2014.\nאהרל'ה ויסברג, כך חיסל הקומנדו הימי חוליית מחבלים בים, באתר ישראל היום, 5 במאי 2014\nמ\"החוליה\" של הפלי\"ם לשייטת 13, באתר הפלי\"ם ההעפלה והרכש\n חיילי שייטת 13 חוזרים לבסיס זירת ים סוף ממבצע חשאי, במהלך מלחמת יום הכיפורים, סרט בערוץ YouTube של ארכיון צה\"ל ומערכת הביטחון\nעמוס הראל, מחיר הבחירה של מפקדי השייטת, באתר הארץ, 7 ביולי 2004\nאמיר בוחבוט‏, דו-חיים: חיל הים יוצא מהמים, באתר וואלה‏, 11 בדצמבר 2014\n שי לוי, ‏מצוידים: באילו כלים משתמשים לוחמי השייטת?, באתר ‏מאקו‏, 3 בספטמבר 2015\nיוסי יהושוע וראובן וייס, שובר את הדממה, מוסף יום הכיפורים ידיעות אחרונות, 22 בספטמבר 2015, עמודים 10–16, כפי שהועלה באתר פרש.\nשי לוי, ‏מאחורי הקלעים: היחידה הסודית של השייטת, באתר ‏מאקו‏, 19 במאי 2016\n אמיר בוחבוט‏, מול מחבלי דאעש בלב ים סוער: שייטת 13 בתיעוד מיוחד, באתר וואלה‏, 03 באוקטובר 2016\nסיפורים ועדכונים על שייטת 13 באתר סיפור מקומי.\nבתוך אנשי הדממה – הצצה נדירה לבסיס שייטת 13 סרט בערוץ 10 פורסם בתאריך 5 באפריל 2017.\nאוראל אלחדד, הקומנדו הימי ואריות הים בתרגיל משותף, \"בין גלים\", מאי 2017, עמ' 74.\n יובל מלחי, צעירים חסרי מנוע – ימיה הראשונים של שייטת 13, חלק א', חלק ב', חלק ג', באתר \"קטעים בהיסטוריה\"\nמעיין לנגה, ‏מפגש נדיר סיפק הצצה לימיה הראשונים של שייטת 13, באתר ‏מאקו‏, 6 ביולי 2020\nבתיה ואן זיידן, חדר מורשת נפתח בבסיס השייטת, מערכת אתר צה\"ל 01 באפריל 2021.\n כתבה של ערוץ 13 על שייטת 13, היוטיוב של ערוץ 13, אפריל 2021\nיואב זיתון, ד' הוא דניאל הגרי: נחשף מפקד שייטת 13, היום היחידה תקבל צל\"ש, באתר ynet, 16 ביוני 2021\n שקד טוביס, מערכת אתר זרוע הים, שייטת 13 חוזרת לרגעי ההשתלטות על ספינת הנשק האיראנית בלב ים, באתר צה\"ל, 19 בינואר 2022\n אמיר פרחי וגל פרל, מגדילים את העוגה ופועלים במשולב – על מבצעים משולבים של כוחות מאוישים ובלתי־מאוישים – אל\"מ א' וגל פרל, באתר צה\"ל, 21 בדצמבר 2022\nיצחק בוצר, תא\"ל דימ' שי ברוש מספר על שירותו בשייטת 13, פרויקט דור הכיפורים, מרץ 2023.\n זיו קורן, פושטים בלב ים, מחלצים תחת אש: שייטת 13 בפרויקט צילומים מיוחד, באתר ynet, 29 באפריל 2023",
    "pageid": 677803
  },
  {
    "title": "שירת הים",
    "extract": "שִירַת הַיָּם היא אחת מהשירות שבתורה, ומופיעה בספר שמות פרק ט\"ו. על פי המסופר בתורה, השירה נאמרה לאחר שים סוף נבקע לשניים, בני ישראל עברו בו והמצרים טבעו בו. שירת הים מסודרת בספר התורה בצורה מיוחדת של שירה: אריח על גבי לבנה.\nהשירה נאמרת מדי יום בתפילת שחרית בסופם של פסוקי דזמרא. מלבד זאת, היא נקראת בשביעי של פסח, וכן בסדר הקריאה הרגיל. בקרב עדות שונות יש מנהגים של אמירת השירה ברוב עם בליל שביעי של פסח, לרוב בחצות הלילה.\n\nהשירה מופיעה בספר שמות (פרק ט\"ו), ועל פי כותרתה היא נאמרה על ידי משה ובני ישראל לאחר קריעת ים סוף, שבמהלכה חצו בני ישראל את הים שנבקע, ולאחריהם טבעו בו המצרים. בסיומה של השירה מופיעים שני פסוקים נוספים ובהם נאמר שמרים וכל הנשים אף הן שרו את השירה, בלוויית תוף ומחול: \n\nתוכן השירה הוא בעיקר הודיה לאלוהים על הנס שנעשה לעם ישראל בקריעת ים סוף וביציאת מצרים, והמשכה בסיפור העתיד לקרות בעת הכניסה לארץ ישראל ובניית המשכן ובית המקדש. השירה כתובה בספר התורה באופן מיוחד, הנקרא בלשון חז\"ל \"אריח על גבי לבנה\", כבניין העשוי מאריחים ולבנים, שאורכם אינו שווה, בניגוד ל\"אריח על גבי אריח\" בו כל שורה זהה לחברתה, כמו בניין הבנוי מאריחים שכולם זהים זה לזה באורכם. בכל שורה ישנו רווח אחד או שנים בין הפסקאות. כך: \n\nהפרשנות המקובלת, המופיעה אצל פרשני המקרא המסורתיים, דוגמת הרמב\"ן, היא שהשירה נאמרה מיד לאחר קריעת ים סוף, כהודיה לה' על הנס. עם זאת, חלק מהפרשנים גורסים כי השירה נאמרה עוד בעיצומו של מעמד קריעת ים סוף, תוך פירוש המילה 'אז' בפסוק הפתיחה \"אז ישיר משה...\" כביצוע השירה בעת ובעונה אחת עם זמן סיפור המסגרת. הפסוק \"עד יעבור עמך ה'...\" מוסבר לפי דרך זו כתפילה לשתיקתן של האומות עד גמר המעבר של בני ישראל, בים סוף או במדבר. משמעות זו של השירה מקובלת גם על חוקרים בעת החדשה, והיא בעלת השלכות גם על חקר תיארוך כתיבתה.\nבמחקר הבלשני מקובל לסווג את שירת הים לרובד הארכאי של העברית המקראית, המוקדם מרובד העברית הקלאסית המאפיין את שאר התורה.\nבעבר נהוג היה לתארך את שירת הים כטקסט מקראי מאוחר מתקופת בית שני, וזאת בעיקר בעקבות הופעה חריגה של המילה 'רָמָה' (בפסוק הראשון) במקום מקבילתה הנפוצה יותר במקרא 'השליך', אשר פורשה עוד בספרות התלמודית כהשפעה ארמית, שפה שבה שורש ר.מ.ה בעיקר משמש במשמעות השלכה, ובתקופה זו הייתה השפעה ניכרת של ארמית על השפה העברית המדוברת והנכתבת. כיום מקובל להניח כי השימוש בשורש החריג אינו בהשפעת הארמית, אלא שמקורו במוצאן השמי המשותף של הארמית והעברית, ועל כן מעיד על שלב קדום שבו טרם נדחק השורש מן השפה העברית. בנוסף לכך, ישנן עוד מילים יחידאיות רבות בתורה שמוצאן בשפה הארמית, כדוגמת המילה 'מקלט' שמגיעה מהשורש הארמי ק.ל.ט.\nחוקר המקרא ישראל קנוהל מתארך את חיבור שירת הים לתקופת הקמת מקדש שלמה במאה ה-10 לפנה\"ס, בהתבסס על פסוק י\"ז: ”תְּבִאֵמוֹ וְתִטָּעֵמוֹ בְּהַר נַחֲלָתְךָ, מָכוֹן לְשִׁבְתְּךָ פָּעַלְתָּ ה', מִקְּדָשׁ אֲדֹנָי כּוֹנְנוּ יָדֶיךָ.” לדעתו, אירוע מכונן של \"יציאת מצרים\" ונס המעבר ביבשה בתוך הים, מקורו במסורת צפונית דווקא, והועבר למסורת ממלכת יהודה מאוחר יותר במשמעות של מצרים וסיני המזוהים כיום עם חצי האי סיני וארץ מצרים\n\nהשירה נמצאת בפרשת בשלח שבספר שמות, והשבת שבה קוראים אותה כחלק מפרשת השבוע נקראת גם \"שבת שירה\" על שמה. יש הנוהגים לקרוא אותה במנגינה מיוחדת, השונה מהקריאה הרגילה בתורה. בשבת זו מפטירים בקריאת שירת דבורה. את שירת הים נוהגים לקרוא גם בשביעי של פסח, שבו, לפי מסורת חז\"ל, אירעה קריעת ים סוף ואמירת השירה המקורית על ידי בני ישראל. הפטרת קריאה זו היא שירת דוד, בה מופיעים רמזים לקריעת ים סוף.\nבליל שביעי של פסח נהגו בצפת בתקופת האר\"י לומר את שירת הים באשמורת הבוקר, כסיום לסדר הלימוד שהונהג בלילה זה. כיום נוהגים בחלק מהקהילות להתכנס בבתי המדרש ולומר את שירת הים ביחד בחצות הלילה או מעט לפני כן. קהילות אחרות לא נהגו בכך. בחבלים ההרריים של לוב היה נהוג להתכנס כל הקהל, כולל התינוקות, ליד בית הכנסת כדי לומר את השירה, וכן נהוג היום במושבים עוזה ושלווה של יוצאי חבל ההר בלוב. יהודי תוניסיה נהגו להתפלל שחרית ומוסף על שפת הים, ובחזרה לבית הכנסת לקיים תהלוכה שבה שניים מהקהל מתחפשים למשה ואהרן, ובדרך שרים את שירת הים ופזמונים שונים.\nמנהג הגר\"א לומר את שירת הים בשחרית של שביעי של פסח פסוק אחר פסוק, החזן והקהל יחד. בדומה לכך, קבעה ההרבנות הראשית לישראל להגיד את השירה פסוק בפסוק ביום העצמאות וביום ירושלים.\nבישראל מתקיימות חגיגות שירת הים על חוף הים בתל אביב ובמקומות שונים ברחבי הארץ. במיוחד תפסו את תשומת הלב חגיגות שירת הים שהתקיימו באילת ובסיני על חוף ים סוף (אם כי הסיפור אירע בשלוחה המערבית של ים סוף, מפרץ סואץ). בירושלים התקיימה החגיגה המרכזית בשכונת שערי חסד בביתו של הרב יעקב משה חרל\"פ והחגיגות במקום זה נמשכו גם לאחר פטירתו של הרב חרל\"פ.\n\nעל פי התלמוד הבבלי, שירת הים נאמרה כשיר של יום בשירת הלויים בעת הקרבת קורבן התמיד של בין הערביים בשבת. השירה הייתה מחולקת לשניים: את חציה הראשון, מ\"אָז יָשִׁיר\" עד \"בְּמַיִם אַדִּירִים\", היו אומרים בשבת אחת, בשבת הבאה היו משלימים את חציה השני מ\"מִי כָמֹכָה בָּאֵלִם\" עד \"לְעֹלָם וָעֶד\".\nעל פי מנהג רומא, שירת הים נאמרת בכל יום בתוך פסוקי דזמרא, למעט בתשעה באב. החוקרים סוברים שמנהג זה ברומא משקף את מנהג ארץ ישראל מאז ימי חורבן הבית, והמנהג בבבל היה שלא לומר את שירת הים בתפילה. על פי כתב יד מימי הביניים, משה בן קלונימוס הביא לאשכנז את המנהג לומר את שירת הים בכל יום בתפילה. המנהג יוחס על ידי הרוקח לר' משה הזקן בן המאה ה-10 [דרושה הבהרה]. יהודה בן ברזילי הברצלוני מביא בספר העתים את דבריו של רב נטרונאי גאון שבשתי הישיבות לא נהגו לומר שירת הים בתפילה, אולם בשאר בתי הכנסת בבבל נהגו לאומרו בכל השבתות ובכל המועדים, וכן ביום הכיפורים. הרמב\"ם כתב כך: ”יש מקומות שנהגו בהן לקרות בכל יום אחר שמברכין ישתבח שירת הים”. כמו כן, בעתות מצוקה, חלק מיהודי תימן נהגו לשלש את הפסוק \"תיפול עליהם\" 3 פעמים.\nעם הזמן המנהג לומר את שירת הים התפשט בתפוצות ישראל, וכיום הוא נכלל בסידור התפילה של כלל העדות, כשלאחריו מוסיפים פסוקים שונים. בתשעה באב יש נוהגים לומר תמורתה את שירת האזינו, שחלק נרחב ממנה עוסק בפורענות שהייתה עתידה לבוא על עם ישראל כעונש על הפרת הברית עם ה', מה שאכן קרה והוביל לחורבן בית המקדש.\n\nשירת מרים\nשירת האזינו\nשירת דבורה\nשירת דוד\n\n שירת הים עם ביאור,  באתר ויקיטקסט\nשמואל ישמח, אמירת 'שירת הים' ואמירת 'תיקון' בליל שביעי של פסח, בתוך: האוצר, גיליון י\"ד, ניסן ה'תשע\"ח, עמ' קל\"ד.\nאביגדור שנאן, איך נשמעת שירת הים בארמית?, בתוך: ד\"ר לאה מזור, על מקרא הוראה וחינוך\nרשימת מאמרים על שירת הים באתר רמב\"י\nשירת הים, ב\"אנציקלופדיה יהודית\" באתר \"דעת\"\nהרב ש. יוסף וייצן, השמיעיני את קולך - שירת הים, באתר \"ישיבה\", ליל שביעי של פסח, ה'תשס\"א\nהרב יאיר וייץ, שירת הים ושירת דבורה, באתר ישיבת הר ברכה\n קריאת \"שירת הים\" מתוך פרשת בשלח באתר תורת אמ\"ת\nביאור שווה לכל נפש על שירת באתר אשובה\nמידע על שירת הים בקטלוג הספרייה הלאומית\nשירת הים הנוסח המלא באתר ״הידברות״\nמערכת ספרים, ביקשנו ממשוררי ישראל לכתוב את הגרסה הפרטית שלהם לשירת הים. התוצאות מפתיעות, באתר ישראל היום, 21 באפריל 2024",
    "pageid": 62683
  },
  {
    "title": "תומר קאפון",
    "extract": "תומר קאפון (נולד ב-15 ביולי 1985) הוא שחקן ויוצר ישראלי.",
    "pageid": 1364188
  },
  {
    "title": "תל אביב-יפו",
    "extract": "תל אביב-יפו (בערבית: تل أَبيب-يافا), המוכרת לרוב כתל אביב, היא עיר במחוז תל אביב שבישראל, השוכנת במישור החוף הדרומי, המרכזית מבין ערי גוש דן והשנייה בגודל אוכלוסייתה בישראל. תל אביב חברה בארגון פורום ה־15. תל אביב-יפו שוכנת לחוף הים התיכון. בשטחה זורמים נחל הירקון ונחל איילון. היא גובלת ממערב בים התיכון; מדרום בערים בת ים וחולון ובבית הספר מקווה ישראל; ממזרח בערים רמת גן, גבעתיים, בני ברק ופתח תקווה; ומצפון בערים רמת השרון והרצליה. ראש עיריית תל אביב-יפו הנוכחי הוא רון חולדאי.\nתל אביב היא מטרופולין המהווה את מרכז הכלכלה, התרבות, התקשורת והאמנות של ישראל. שוכנים בה מרכזי המערכת הבנקאית של ישראל, הבורסה לניירות ערך, שגרירויות ונציגויות בין-לאומיות, מערכות העיתונים הגדולים בישראל, התיאטרון הלאומי, התזמורת הפילהרמונית, בית העצמאות (בו הוכרז על הקמת המדינה) ומרכזי תרבות ארציים נוספים. \"העיר הלבנה\" בתל אביב הוכרה בשנת 2003 כאתר מורשת עולמית.\nתל אביב-יפו מוגדרת כ\"עיר עולם בהתהוות\". העיר היא אחת הערים המתוירות בישראל, עם כמיליון וחצי תיירים זרים בשנה.\nלתל אביב תפקיד מרכזי בהוויה הישראלית. רבים מהאירועים ההיסטוריים והמחאתיים שעיצבו את זהותה ואופייה של המדינה מראשית דרכה ועד היום התרחשו בה.\nבעיר מתגוררים (נכון לשנת 2023) 476,126 תושבים, ומספר התושבים לקמ\"ר הוא 9,204 איש. באותה עת התגוררו במחוז תל אביב 1,460,300 איש, ואוכלוסיית המטרופולין מנתה מעל 3,918,800 נפש. בתל אביב פועלים (נכון לשנת 2015) למעלה מ-70 אלף בתי עסק המהווים 13 אחוז מכלל העסקים בישראל. בעיר בולטת תופעת היוממות הגדולה בישראל – כ־64% מהעובדים בתל אביב גרים מחוצה לה.\nעיר הנמל העתיקה יפו הייתה ראשיתה של העיר תל אביב-יפו. יפו נחשבת לאחת מערי הנמל העתיקות בעולם; היא נזכרת בתנ\"ך (לרבות בסיפור יונה הנביא) ובמקורות קדומים אחרים, ובמשך דורות שימשה שער כניסה ימי לארץ ישראל. לבד מיפו התקיימו לאורך ההיסטוריה מספר ניכר של יישובים בשטחה של תל אביב. בראשית המאה ה־19 גדלה האוכלוסייה היהודית ביפו, וברבע האחרון של המאה ה-19 החלה התיישבות יחידים מחוץ לחומות יפו ולאחריה הקמת שכונות חדשות, כמו שכונות נווה צדק, מחנה יהודה, נווה שלום, יפה נוף וכרם התימנים מצפון ליפו.\nתל אביב זכתה לכינוי \"העיר העברית הראשונה\" מכיוון שהייתה המיזם היהודי הראשון לבניית עיר בארץ ישראל בתקופת שיבת ציון המודרנית. היה זה מיזם חדשני של ציבור מאורגן, שחלקו אנשי היישוב הישן וחלקו אנשי היישוב החדש בשיתוף עם מוסד ציוני בראשית דרכו – קרן קיימת לישראל. המטרה המוצהרת הייתה להקים עיר עברית לצד יפו הערבית, אך בתוך כארבעה עשורים צמחה תל אביב לכרך שהיה גדול פי כמה מיפו. רשויות המנדט הבריטי העניקו לתל אביב מעמד של עיר בינואר 1934.\nב־1949, לאחר הקמת מדינת ישראל, אוחדו מוניציפלית שתי הערים ונוצרה עיריית תל אביב-יפו המנהלת את העיר המאוחדת, אף שבמובנים מסוימים עדיין נהוג להתייחס ליפו ולתל אביב כאל שתי ישויות אורבניות נפרדות. בשנת 2009 חגגה העיר מאה שנים להיווסדה.",
    "pageid": 7779
  },
  {
    "title": "תפילת הדרך",
    "extract": "תפילת הדרך היא תפילה שתיקנו חז\"ל לומר בעת יציאתו של האדם לדרך, ועיקר עניינה הוא, בקשת האדם מהאלוהים שישמור עליו מן הסכנות האורבות לו בדרכו.",
    "pageid": 510841
  },
  {
    "title": "אגם רודברג",
    "extract": "אגם רוּדברג-קרוּבִּינר (נולדה ב-8 בפברואר 1986) היא שחקנית, מדבבת ודוגמנית ישראלית. זוכת פרס מסך הזהב (2004) ופרס האקדמיה הישראלית לטלוויזיה (2020).",
    "pageid": 63375
  },
  {
    "title": "אדולף היטלר",
    "extract": "אדולף היטלר (בגרמנית: Adolf Hitler‏; 20 באפריל 1889 – 30 באפריל 1945) היה הקנצלר והפיהרר של גרמניה הנאצית בשנים 1933–1945, ומנהיג המפלגה הנאצית משנת 1921 ועד להתאבדותו בפיהררבונקר בברלין. היטלר חולל את מלחמת העולם השנייה, והיה אחראי להשלכות הנאציזם, ובהן, להשמדתם השיטתית והמאורגנת של למעלה משישה מיליון יהודים בשואה על פי \"הפתרון הסופי\", להשמדת מיליוני בני אדם נוספים, לחורבן מדינות רבות באירופה, לפשעים נגד האנושות ולפשעי מלחמה. את רעיונותיו הגזעניים, האנטישמיים והלאומניים הקיצוניים צרף היטלר ביחד באידאולוגיה של הנאציזם, שהיה מנסחה הראשי ואשר משתקפת בספרו \"מיין קאמפף\".\nהיטלר נולד בחבל דובר־הגרמנית של האימפריה האוסטרו־הונגרית, ועבר לגרמניה ב־1913. בעת מלחמת העולם הראשונה שירת בצבא הגרמני כחייל ועם סיומה עבר לשרת כסוכן סמוי במעקב אחר התארגנויות מרקסיסטיות. ככזה הזדמן לאספה של \"מפלגת הפועלים הגרמנית\", התאגדות זעירה שרעיונותיה מצאו חן בעיניו. באמצעות כישרונו הרטורי התקדם בה עד שמונה ליושב ראש בזמן ששמה כבר שונה ל\"מפלגת הפועלים הגרמנית הנאציונל־סוציאליסטית\". היטלר הנהיג ניסיון הפיכה צבאית כושל נגד ממשלת בוואריה, נאסר ושהה בכלא במשך שמונה חודשים, אותם ניצל לכתיבת \"מיין קאמפף\". לאחר שחרורו שיקם את המפלגה, תוך הכפפתה לשליטתו המוחלטת בתור \"הפיהרר\", או המנהיג. על רקע המשבר הכלכלי העולמי שפגע קשות ברפובליקה הגרמנית צברה המפלגה הנאצית כוח ותמיכה רחבה. בינואר 1933, לאחר שקיבלה המפלגה כשליש מן הקולות בבחירות לרייכסטאג, עלו הנאצים לשלטון, והיטלר מונה לקנצלר. הוא חיסל בהדרגה את הדמוקרטיה הגרמנית המפוררת בתהליך של הפיכה עצמית ולאחר מות נשיא גרמניה הינדנבורג בשנת 1934 הפך לדיקטטור לכל דבר.\nכשליט גרמניה הנהיג היטלר שלטון רודני וסמכותני. הוא הכין את המדינה לקראת מלחמה כוללת מתוך שאיפה לבטל את ההפסדים הטריטוריאליים של מלחמת העולם הראשונה, וכדי להגשים את הפאן־גרמניות ברייך אחד מאוחד ולמגר את הקומוניזם. בין היתר סיפח את אוסטריה ולאחר הסכם מינכן גם השתלט בשלבים על צ'כוסלובקיה. ב־1939 פלש היטלר לפולין ופתח את מלחמת העולם השנייה. ביוזמתו ובהשראתו של היטלר נערך במהלך המלחמה רצח עם במיליונים של יהודים ולא יהודים, זאת בהתאם לעקרונות הגזעניים של הנאציזם שיש לשעבד או להשמיד את מה שכינו כ־\"הגזעים הנחותים\".\n\"רייך אלף השנים\" שהיטלר הבטיח לגרמניה, או \"הרייך השלישי\", החזיק מעמד 12 שנים בלבד עד כניעתה של גרמניה הנאצית. רבים ברחבי העולם רואים בהיטלר ובהנהגת הרייך כאחראים לביצוע פשעי מלחמה ופשעים נגד האנושות מהקשים ביותר בהיסטוריה האנושית בכלל ובעת החדשה בפרט (גם בעקבות משפטי נירנברג). בשיא כוחה, כבשה גרמניה הנאצית את מרבית יבשת אירופה. כשבעלות הברית החלו לגבור עליה ופלשו לשטחה, שלל היטלר כל אפשרות לכניעה והורה על מלחמה טוטלית בשאיפה לניצחון או חורבן גמור. בימיה האחרונים של המלחמה הוא האשים את העם הגרמני בתבוסה והורה על החרבת ארצו עד היסוד. לקראת סיום הקרב על ברלין התאבדו היטלר ובת זוגו אווה בראון בפיהררבונקר.",
    "pageid": 1094
  },
  {
    "title": "אדם גבאי",
    "extract": "אדם גבאי (נולד ב-24 באפריל 1998) הוא שחקן ומדבב ישראלי. התפרסם בגילום דמותו של אבישי אלבז במיני-סדרה \"הנערים\" של רשת HBO.",
    "pageid": 1759471
  },
  {
    "title": "אולימפיאדת מינכן (1972)",
    "extract": "אולימפיאדת מינכן (1972) היא האולימפיאדה ה-20 בעת החדשה. היא התקיימה באוגוסט ובספטמבר 1972 במינכן שבגרמניה המערבית, מול מינכן התחרו על האירוח דטרויט, מדריד ומונטריאול.\nאולימפיאדה זו זכורה כמשחקים בהם אירע פיגוע הטרור בו נרצחו אחד-עשר ספורטאים ישראלים. ב-5 בספטמבר לפנות בוקר חדרו שמונה מחבלים למגורי המשלחת הישראלית. המחבלים הרגו שניים מהספורטאים תוך כדי ההשתלטות על המבנה ולקחו תשעה כבני ערובה. בתום משא ומתן על שחרור בני הערובה, בו דרשו החוטפים שחרור של אסירים פלסטינים המוחזקים בבתי-סוהר ישראלים, נרצחו תשעת בני הערובה הישראלים בעת ניסיון כושל של המשטרה הגרמנית להשתלט על המחבלים. למרות גינוי הטבח מצד העולם, נמשכו המשחקים לאחר הפסקה של יום אחד בלבד. משלחת ישראל בחרה לחזור ארצה מיד.\nבאולימפיאדה זו שבר השחיין היהודי-אמריקאי מארק ספיץ שבעה שיאי עולם וזכה בשבע מדליות זהב. לאחר חטיפת הספורטאים הישראלים החליטו אנשי המשלחת האמריקאית למלט את ספיץ מהאולימפיאדה מחשש שינסו לפגוע בו עקב היותו יהודי.",
    "pageid": 24307
  },
  {
    "title": "אושה ואנס",
    "extract": "אושה צ'ילוקורי ואנס (באנגלית: Usha Chilukuri Vance;‏ נולדה ב-6 בינואר 1986) היא עורכת דין אמריקאית. רעייתו של הסנאטור מטעם אוהיו ג'יי. די. ואנס.\nב-15 ביולי 2024 הודיע נשיא ארצות הברית לשעבר והמועמד הרפובליקני בבחירות לנשיאות דונלד טראמפ כי בחר בבעלה כמועמד לתפקיד סגן נשיא ארצות הברית מטעם המפלגה הרפובליקנית. אם טראמפ ינצח בבחירות היא תהפוך לגברת השנייה של ארצות הברית ותהיה האדם הראשון בתפקיד ממוצא אסייתי.\n\nנולדה וגדלה בפרברי סן דייגו, קליפורניה, ארצות הברית, להורים דוברי טלוגו שהיגרו לארצות הברית ממדינת אנדרה פרדש בהודו. שני הוריה, קריש ולקשמי צ'ילוקורי, הם פרופסורים. חברי ילדותה תיארו אותה כ\"מנהיגה\" וכ\"תולעת ספרים\".\nהיא למדה באוניברסיטת ייל וסיימה לימודי תואר ראשון בהיסטוריה בהצטיינות. לאחר מכן למדה באוניברסיטת קיימברידג' וקיבלה תואר שני בהיסטוריה מודרנית מוקדמת ב-2010. בשנת 2013 קיבלה תואר דוקטור למשפטים מבית הספר למשפטים באוניברסיטת ייל.\nבעת לימודיה בבית הספר למשפטים באוניברסיטת ייל פגשה את בעלה לעתיד, ג'יי. די. ואנס, והם החלו במערכת יחסים שנתמכה על ידי הפרופסורית שלהם באוניברסיטה איימי צ'ואה.\n\nבשנים 2014–2015 שימשה כעוזרת משפטית עבור שופט בית המשפט הפדרלי לערעורים במחוז קולומביה דאז ברט קוואנו, ובשנים 2017–2018 עבור נשיא בית המשפט העליון של ארצות הברית ג'ון רוברטס.\nהיא הייתה חברה במועצת המנהלים של אגודת בוגרי גייטס קיימברידג'  וכמזכירת מועצת המנהלים של התזמורת הסימפונית של סינסינטי.\n\nאושה וג'יי. די. ואנס נישאו נישואים בין-דתיים בקנטקי ב-2014. לזוג שלושה ילדים.\n\n אושה ואנס, ברשת החברתית LinkedIn",
    "pageid": 2356394
  },
  {
    "title": "אטד",
    "extract": "אָטָד (שם מדעי: Lycium) הוא סוג שיחים קוצניים וסבוכים ממשפחת הסולניים ובו 101 מינים, מהם 5 בישראל וסביבתה. תפוצתם העולמית משתרעת באזורים ממוזגים והסובטרופיים. בישראל הם משירים את עליהם בקיץ ופורחים, לעיתים ללא עלים, לפני בוא הגשמים.",
    "pageid": 106410
  },
  {
    "title": "אילון מאסק",
    "extract": "אִילון ריב מאסק (באנגלית: Elon Reeve Musk; נולד ב־28 ביוני 1971) הוא איש עסקים, יזם ומשקיע אמריקאי-קנדי יליד דרום אפריקה.\nמאסק הוא המייסד, המנהל הכללי, מנהל הטכנולוגיות הראשי והמעצב הראשי של חברת SpaceX; המנהל הכללי וארכיטקט המוצר של חברת טסלה; הבעלים של תאגיד אקס; המייסד של The Boring Company; ושותף בהקמת החברות ניוראלינק, PayPal ו־OpenAI. בשנת 2018 הוענק לו תואר עמית החברה המלכותית בבריטניה והוא דורג במקום ה־25 ברשימת האנשים החזקים בעולם לפי \"פורבס\".\nבינואר 2021 הפך לראשונה לאיש העשיר בעולם, עם הון שהוערך בכ־200 מיליארד דולר. ביולי 2024 כאיש העשיר בעולם, הונו הוערך על ידי \"פורבס\" בכ־250 מיליארד דולר. ב־2022 רכש את הרשת החברתית המקוונת טוויטר (ושינה את שמה ל-X).\nמאסק טוען כי הוא בעל תסמונת אספרגר (אוטיסט בתפקוד גבוה). מאסק אב ל־12 ילדים מ-3 נשים שונות.\n\n",
    "pageid": 849675
  },
  {
    "title": "אילעאי עופרן",
    "extract": "הרב מרדכי אילעאי עופרן (נולד ב-1982) הוא רב, פסיכולוג, ואושיית רשת ישראלי. מכהן כרב קבוצת יבנה, ראש המכינה הקדם צבאית 'רוח השדה', וראש תוכנית \"ערבים זה לזה\" במכון שחרית.\n\nנולד בירושלים ב-1982 למירה עופרן, פיזיקאית, בתם של גרטה והפרופסור ישעיהו ליבוביץ, ולאברהם עופרן (זפרני). גדל בירושלים, למד בתיכון הימלפרב. היה חניך בתנועת הנוער הצופים הדתיים.\nעופרן למד בישיבת מעלה גלבוע, משם התגייס לצה\"ל. שירת בחיל מודיעין השדה, תחילה במסלול קרבי אך לאור פציעה סיים את שירותו כתומך לחימה. לאחר מכן למד תקופה בישיבת הר עציון וכיום משמש כקצין מילואים בפיקוד העורף.\nעופרן הוא בוגר לימודי פסיכולוגיה ותלמוד באוניברסיטת בר-אילן ולימודי רבנות בבית מורשה בירושלים. השלים תואר שני בפסיכולוגיה במכללה האקדמית תל אביב יפו.\nבמשך שנים התנדב במרכז הסיוע לגברים דתיים נפגעי תקיפה מינית.\nמשמש כרב קבוצת יבנה משנת תשס\"ט. בשנת תשע\"ז הקים יחד עם הרב איתמר חייקין את המכינה הקדם-צבאית רוח השדה. המכינה שוכנת בקיבוץ בארות יצחק ומונה כ-70 תלמידים.\nבנוסף להיותו ראש המכינה הוא מלמד גם במת\"ן - מכון תורני לנשים, במכינת צהלי ובמכללה האקדמית הרצוג, והוא חבר תנועת נאמני תורה ועבודה.\nבמהלך השנים פרסם שלל טורי דעה ומאמרים הלכתיים ודברי תורה בכתבי עת, בעלונים ובספרים שונים והצית דיון ציבורי בשלל נושאים.\nבשנת 2019 נכלל ברשימת \"הצעירים המבטיחים - מנהיגי העתיד\" שמתפרסמת על ידי העיתון \"גלובס\".\nלעופרן כ־22,000 עוקבים בפייסבוק. ב\"סקר אושיות רשת\" שנערך בשנת 2017 בקרב דתיים הוא הגיע למקום ה-15 בקטגוריית פוליטיקה ואקטואליה. בריאיון לגבי הפופולריות שלו בפייסבוק אמר עופרן: \"הבעיה האמיתית שלי עם פייסבוק היא היצר הרע. פייסבוק מתגמל מדי... אני יודע שמצופה ממני להגיד: 'מה פתאום, זה בכלל לא מעסיק אותי, אני לא מסתכל על הלייקים', אבל זה לא נכון. אני לא מתגאה בזה, אבל זה המצב. פתאום שמתי לב שהפעילות שלי בפייסבוק עלולה להיות קשורה לדברים אחרים לגמרי. כשיש לי יום שבו אני מרגיש שלא ראו אותי, אני יכול למצוא את עצמי מעלה פוסט ומקבל את זה דרך הפייסבוק. וזה נורא ואיום. זו הפרה של החוזה שבין רב לקהילתו\".\nעופרן התייחס לנתוני גיוס גבוהים ליחידות קרביות בקרב בני המגזר הדתי-לאומי וביישובים ממעמד סוציו-אקונומי גבוה בהם אין ערבים, חרדים וקבוצות ייחודיות דוגמת אתיופים. לדבריו, \"הבעיה היא שצה\"ל, צבא העם האהוב והחשוב שלנו, עלול להפוך מגורם המאחד של החברה הישראלית על שלל גווניה, למליציה חמושה של קבוצת מיעוט\"..\nביוני 2021 תוכננה הרצאה של עופרן בישוב נחלים בנושא \"מוגנות מינית בקהילה דתית\". בעקבות הפרסום תקף הרב דוד חיים גריוונלד, רב הישוב, קיום הרצאה מפיו של עופרן בשטח הישוב. ועדת המוגנות שהפיקה את האירוע העבירה את ההרצאה ממבנה ציבור לשטח פתוח, אולם לבסוף ביקש עופרן לבטל את קיום ההרצאה.\nעופרן הוא נכדו של פרופ' ישעיהו ליבוביץ והוא מתייחס לא פעם להשקפתו ולהגותו של סבו בדבריו ובכתיבתו, והסתייג מאמירתו על ״יהודונאצים״.\nנשוי לעו\"ד אביטל עופרן רוזנק, העוסקת בחינוך ומשמשת כמנהלת התיכון בבית ספר \"פלך\" בקרית עקרון, ולהם חמישה ילדים.\nבן דודו היה הרב שמואל זעפרני.\n\nהרב עופרן פרסם פסקי הלכה שונים בתחום המיניות. התיר במקרה הצורך לבעל לגעת באשתו בזמן הלידה. הפסק עורר ביקורת ובריאיון רדיו משותף עם הרב בורשטין, ראש מכון פוע\"ה, הטיח הרב עופרן ברב בורשטיין כי הוא \"מפכ\"ל משטרת המחשבות\". בעקבות הביקורת התנצל עופרן על דבריו.\nכתב בעניין הוצאת זרע לבטלה כי המשימה היא להשתדל, ולא רק להצליח. עופרן רואה בתנועת Me Too# בשורה דתית ורוחנית והשתתף במיזם Ted in Bed, בו מתקיים שיח אינטימי על מיניות בפרהסיה.\nהוא סובר כי הדרך להימנע מניצול היא להימנע מהערצת רבנים או מפורסמים, \"הבעיה אינה להעריץ האדם הלא נכון, אלא עצם ההערצה, שהיא אולי העלובה שבמידות האנושיות\". הרב אברהם סתיו מתח ביקורת על דבריו, ובאנלוגיה לקריאתו הציע את ביטול מוסד הנישואין כדי להימנע מאלימות במשפחה.\nבעקבות פרשיית אונס הילדה מבנימין בה נחשד פלסטיני באונס ילדה בת 7 יצא עופרן נגד המחאה וכתב פוסט קצר שהסתיים כך: \"בלתי נתפס שבסופו של דבר, מה שמסעיר את המדינה זו דמותו של הפוגע ולא דמותה של הנפגעת\". בעקבות התגובות השליליות והמחאה שעורר כתב עופרן כי הסיר את הפוסט הקודם מהפיד הגלוי שלו, והסביר: \"מעולם לא קיבלתי נאצות ואיומים כפי שקיבלתי על אותן מילים קצרות. אנרגיות הזעם והאלימות שהופנו כלפי, גרמו לי להתכנס ולהיזהר\".\n\nתורה של הנפש, ידיעות ספרים, 2018.\nדרושים, ידיעות ספרים, 2021.\nלנבוכי העולם החדש, ידיעות ספרים, 2022\n\nמחליפים פנים של חילוי בפנים של חולין: בין \"הקודש הנייד\" ל\"קודש הנייח\", מעגלים ז (תשע\"א), עמ' 81–90\nהאם \"נוטלין כל החבילה יחד\"? לשיטותיהם של הגר\"א וולדינברג והגר\"ע יוסף, נטועים יז (תשע\"א), עמ' 105–112\nפתרונות הלכ-טכנולוגיים: קולא הכרחית או חומרא יתרה?, מעגלים ח (תשע\"ג), עמ' 113–120\nנאמנות להלכה בזמן הזה: בין פורמליזם למהות, מעגלים י (תשע\"ז), עמ' 45–60\nנגיעה בין בני זוג בזמן לידה - עיון הלכתי חברתי, דעות 72 (תשע\"ו)\nהלכות שבת במדינה יהודית - עיון בפולמוס בין הרב מ.צ. נריה לפרופ' י. ליבוביץ', מאמינים במשטרה (תשע\"ו) 151-158\nהמחמיר תבוא עליו הברכה - האמנם??? המאיר לארץ 64 (תשס\"ה) 173-181\nעירוב חצרות בקיבוץ שיתופי, תחומין ל\"ב (תשע\"ב) 65-69\nעליית אבל לתורה בשבת \"שבע ברכות\" של בנו, תחומין ל' (תש\"ע) 34-37\n\n אילעאי עופרן, ברשת החברתית פייסבוק\nמאמרים של הרב אילעאי עופרן, באתר ספריית אסיף\nהרב אילעאי עופרן, איך קוראים לזה: כשהתורה מדברת על יחסי מין, באתר ynet, 7 בנובמבר 2018\nאריאל הורוביץ, הרב אילעאי עופרן לא מפחד משאלות קשות, ריאיון בעיתון מקור ראשון, 31 במרץ 2021\nהרב עופרן מציע: המתווה להכנסת חמץ לבסיסי צה\"ל, באתר \"סרוגים\", 25 במרץ 2022\nשחר אילן, \"הפטור החרדי מגיוס זה חילול השם. הנזק למדינה הוא כאין וכאפס לעומת הנזק לתורה\", באתר כלכליסט, 18 ביולי 2024\nכל הכתבות על הרב אילעאי עופרן, באתר ערוץ 7",
    "pageid": 1668331
  },
  {
    "title": "בית טארגאריין",
    "extract": "בית טארגאריין הוא בית אצולה דמיוני המופיע בסדרת הספרים \"שיר של אש ושל קרח\" שכתב ג'ורג' ר. ר. מרטין.\nלאורך הסדרה בית טארגאריין מהווה שחקן חשוב בעלילה ופרקים רבים בספרים סובבים סביב הנצר האחרון לבית טארגאריין דאינריז טארגאריין.",
    "pageid": 187582
  },
  {
    "title": "בלוטת הערמונית",
    "extract": "בלוטת הערמונית (בלטינית: Prostata; פרוסטטה) היא בלוטה אקסוקרינית במערכת הרבייה של היונקים הזכרים.\nיש הבדלים ניכרים בערמונית של מינים שונים, מבחינה אנטומית, כימית ופיזיולוגית. שמה העברי של הבלוטה נגזר מפרי עץ הערמון, שצורתה דומה לו.",
    "pageid": 186977
  },
  {
    "title": "גאורגיה",
    "extract": "גֵּאוֹרְגִיָה (בגאורגית: ‏‏?‏, תעתיק עברי: סַכָּרְתְבֵלוֹ, כתיב מלא: גאורגייה), המוכרת גם כגְּרוּזְיָה על פי השם הנהוג ברוסית, היא מדינה במזרח אירופה, לחופו המזרחי של הים השחור בדרום הקווקז. למדינה גבולות עם רוסיה מצפון, עם אזרבייג'ן במזרח, עם ארמניה וטורקיה בדרום, ובמערבה הים השחור. גאורגיה היא חלק ממדינות הקווקז, והעם הגאורגי הוא קבוצה אתנית קווקזית.\nגאורגיה היא מדינת לאום ליברל-דמוקרטית, בעלת מסורת ותרבות עתיקות הקשורות באופן הדוק למדינות הקווקז עליהן היא נמנית. ההיסטוריה הגאורגית משתרעת על פני כ-3,000 שנים, ועל פי האמונה היא הייתה יעדו של יאסון במסעו להשבת גיזת הזהב. גאורגיה נחשבת כמדינה המשתרעת ביבשת אירואסיה, אולם במקורות שונים שיוך המדינה לעיתים הוא ליבשת אסיה בלבד או אירופה בלבד. גאורגיה, או בשמה ברוסית \"גרוזיה\", הייתה חלק מברית המועצות וב-9 באפריל 1991, מועד ההכרזה הרשמי על פירוק הברית, היא זכתה בעצמאות מלאה.\nבשנת 327 הוכרזה הנצרות כדת הרשמית של המדינה בממלכה הגאורגית העתיקה של ממלכת איבריה, וכך הפכה גאורגיה לממלכה השלישית שקיבלה את הנצרות כדת מדינה (אחרי ארמניה הארטאשסית וקיסרות אקסום האתיופית). הממלכה הגאורגית הייתה ממלכה כלל-קווקזית שהשתרעה בשיאה מצפון הקווקז ועד לחלקים הצפוניים של איראן ואסיה הקטנה, והייתה ממלכה בולטת בנצרות המזרחית, והמבשר ההיסטורי העיקרי של גאורגיה של ימינו.\nגאורגיה השתמשה באלפבית היווני ובאלפבית הארמי לפני שאימצה את האלפבית הגאורגי, שאינו משויך ישירות לשום אלפבית אחר בעולם. ספרות גאורגית כתובה מתועדת מהמאה החמישית. תרגומי הביבליה (התנ\"ך הנוצרי) הראשונים הופיעו בגאורגיה, ככל הנראה לאחר הפצת הנצרות - במאה החמישית.\nגאורגיה, ששטחה הררי ברובו, משופעת במשאבים טבעיים. תערובת של אזור אלפיני בהרי הקווקז, וחוף ים בעל אקלים סובטרופי של הים השחור, המושך אליו תיירים רבים, כך שבגאורגיה יש גם אתרי ספורט חורף וגם אתרי נופש ימי.",
    "pageid": 35608
  },
  {
    "title": "דמוגרפיה של ישראל",
    "extract": "אוכלוסיית מדינת ישראל מנתה נכון ל-9 במאי 2024, 9,900,000 תושבים (ישראלים). נתון זה כולל כחצי מיליון אזרחים יהודים אשר חיים בהתנחלויות ביהודה ושומרון, וכולל כ-350,000 ערבים תושבי מזרח ירושלים שאינם בעלי אזרחות ישראלית, אך אינו כולל את שאר הפלסטינים החיים ביהודה ושומרון תחת שלטון ישראל. כמו כן, הנתון אינו כולל כ-118,000 עובדים זרים (מתוכם כ-18,000 עובדים שאשרתם פגה); תיירים ללא אשרה בתוקף, שמספרם מוערך בכ-58,000; פליטים ומסתננים מאפריקה, שמספרם המוערך עומד על כ-23,000 (לא כולל ילדיהם שנולדו בישראל ולא כולל אלו שקיבלו מעמד בישראל לאחר שהסתננו) ומספר משתנה ובלתי ידוע של כמה אלפי שוהים בלתי חוקיים תושבי הרשות הפלסטינית.\nלשם השוואה, עם קום המדינה חיו בישראל כ-780,000 תושבים.\nנכון ל-2024 כ-73.2% מתוך 9.8 מיליון תושבי ישראל מוכרים כיהודים (כ-7.25 מיליון), כ-21.1% מהם הם ערבים-מוסלמים, ערבים-נוצרים או דרוזים (כ-2.037 מיליון) וכ-5.7% (כ-534 אלף), מוגדרים \"אחרים\" מהם 300,000 יהודים על פי חוק השבות הרשומים במשרד הפנים כחסרי סיווג דת והשאר הם נוצרים לא-ערבים – כולל בני משפחות של יהודים שלא התגיירו, ארמנים, כמרים ונזירים מלאומים שונים, כמו כן קהילה מוסלמית של צ'רקסים, קהילת העבריים השחורים, פליטים וייטנאמים לשעבר, ובני דתות ולאומים אחרים.\nתוחלת החיים הממוצעת בישראל נכון לשנת 2022 היא 83.5 שנה, מקום 5 בעולם.\nישראל היא המדינה בעלת קצב גידול האוכלוסין המהיר ביותר מבין המדינות המפותחות, 2% (קצב גידול של 2.1% של האוכלוסייה הערבית לעומת 1.7% של אוכלוסייה יהודית ו\"אחרים\") במהלך תשפ\"ב, בכך היא סוטה מהמודל הקלאסי של תמורה דמוגרפית וממוקמת במקום ה-26 ברשימת המדינות בעלות צפיפות האוכלוסין הגבוהה בעולם. עד 2040 צפויה ישראל להפוך למדינה הצפופה ביותר ב-OECD.\nבמהלך תשפ\"ב נוספו לאוכלוסייה במאזן ההגירה לישראל כ-63 אלף איש, מהם כ-59 אלף עולים חדשים.",
    "pageid": 4145
  },
  {
    "title": "דנה פרידר",
    "extract": "דנה פרידר (נולדה ב-19 בפברואר 1987) היא רקדנית, שחקנית, דוגמנית, זמרת ומנחת טלוויזיה ישראלית. זוכת שני פרסי טקס נבחרי הילדים בקטגוריית \"שחקנית השנה\" ב-2010 וב-2011.",
    "pageid": 512637
  },
  {
    "title": "דניאל גל",
    "extract": "דניאל גל (נולדה ב-27 ביולי 1987) היא שחקנית ישראלית.",
    "pageid": 1352084
  },
  {
    "title": "דשן",
    "extract": "דֶּשֶׁן הוא חומר המשמש בחקלאות להעשרת הקרקע במינרלים לשם שיפור הצמיחה של גידולים.",
    "pageid": 86892
  },
  {
    "title": "החזית הצפונית במלחמת חרבות ברזל",
    "extract": "החזית הצפונית במלחמת חרבות ברזל היא חזית הלחימה בין מדינת ישראל לארגון הטרור האסלאמיסטי-שיעי חזבאללה וארגוני טרור נוספים בגבול ישראל–לבנון ובגבול ישראל–סוריה במלחמת חרבות ברזל.\nב-8 באוקטובר 2023, ביומה השני של המלחמה, שיגר חזבאללה רקטות מונחות ופגזי ארטילריה לעבר עמדות צה\"ל בהר דב וחוות שבעא. ישראל הגיבה בתקיפות מל\"טים וירי ארטילרי על עמדות חזבאללה ליד גבול ישראל–לבנון. התקיפות הגיעו לאחר שחזבאללה הביע תמיכה במתקפת הפתע על ישראל. חילופי ירי, שכללו גם טילי נ\"ט ותקיפות מהאוויר, נמשכו לאורך המלחמה.\nעם תחילת המלחמה פינתה ישראל יישובים בעומק של 2 קילומטר מגבול ישראל–לבנון, בהם מטולה, קיבוץ חניתה, קיבוץ מנרה, קיבוץ ראש הנקרה ועשרות אחרים, והם נותרו שוממים למעט חיילי צה\"ל וכיתות כוננות. חזבאללה מטווח את היישובים הנטושים באופן יומיומי על ידי ירי נשק מדויק נגד טנקים והרס שיטתי של הבתים ביישובים. עם הימשכות הלחימה ארגון הטרור החל לשגר גם טילים וכטב\"מים חמושים ומתאבדים לעומק רב יותר. מתחילת המלחמה ועד סוף מאי 2024 שיגר חזבאללה כ-2,500 כטב\"מים לעבר ישראל. העיר קריית שמונה פונתה חלקית, ונזק ואבדות נגרמו לבסיסי צה\"ל באזור הצפון.\nצה\"ל הגיב בפעולות סיכול ממוקד של מחבלים, בעיקר בדרום לבנון אך גם בביירות, ובתקיפת בסיסי מחבלים בדרום לבנון. צה\"ל גם נהג לתקוף מהאוויר את חוליות משגרי הנ\"ט לפני הירי. כ-94,000 מתושבי דרום לבנון פונו מבתיהם, הרס רב נגרם ביישובי דרום לבנון הסמוכים לגבול ונזק כבד נגרם לחקלאות בדרום לבנון.",
    "pageid": 2267759
  },
  {
    "title": "הטבח בפסטיבל נובה",
    "extract": "הטבח בפסטיבל נוֹבָה (מוכר גם בשם הטבח במסיבה ברֵעִים) הוא טבח שאירע בפסטיבל מוזיקה ליד קיבוץ רעים כחלק ממתקפת הפתע על ישראל ב־7 באוקטובר 2023. במהלך הטבח מחבלים מארגון הטרור חמאס פשטו על הפסטיבל, רצחו 364 אזרחים ופצעו מאות אחרים. מלבדם, נחטפו 44 על ידי המחבלים לרצועת עזה, אחדים מהם שוחררו במסגרת עסקת החטופים ומבצע לשחרור חטופים. ישנן ראיות לפשעי מין שביצעו המחבלים במהלך הטבח. זהו פיגוע הטרור הגדול ביותר בתולדות מדינת ישראל ומהגדולים בהיסטוריה האנושית.",
    "pageid": 2267073
  },
  {
    "title": "היורשים: עלייתה של רד",
    "extract": "היורשים: עלייתה של רד (באנגלית: Descendants: The Rise of Red) הוא סרט פנטזיה קרוסאובר מוזיקלי אמריקאי, שבוים על ידי ג'ניפר פאנג על פי תסריט מאת דן פריי וראסל זומר. הסרט, שהופק על ידי ערוץ דיסני, הוא הרביעי בזיכיון \"היורשים\", ומשמש כספין אוף לטרילוגיה המקורית.\nבסרט מככבות צ'יינה אן מקליין ומלאני פקסון, ששבות לגלם את דמויותיהן של אומה והפיה הסנדקית מהטרילוגיה המקורית; וברנדי נורווד ופאולו מונטלבן, ששבים לגלם את דמויותיהם של סינדרלה והמלך מקסים מהעיבוד הטלוויזיוני של רוג'רס והמרשטיין משנת 1997.\nהסרט עלה לשירות הזרמת המדיה \"דיסני+\" ב-12 ביולי 2024.",
    "pageid": 2209810
  },
  {
    "title": "הממלכה המאוחדת",
    "extract": "הַמַמְלָכָה הַמְאֻחֶדֶת שֶׁל בְּרִיטַנְיָה הַגְּדוֹלָה וצפון אירלנד (באנגלית בריטית: The United Kingdom of Great Britain and Northern Ireland), המוכרת לרוב כממלכה המאוחדת (UK – United Kingdom) או בריטניה (Britain), היא מדינה השוכנת באיים הבריטיים, לא הרחק מחופיה המערביים של יבשת אירופה, מול צרפת. הממלכה המאוחדת מהווה הציר המרכזי של 54 מדינות חבר העמים הבריטי, שכולל את רוב המדינות שהיו בעבר חלק מהאימפריה הבריטית, ובראשן עומד המונרך הבריטי. כמו במונרכיות אחרות באירופה בימינו, סמכותו של המלך מצומצמת ביותר, ותפקידו בעיקרו טקסי, אם כי (בניגוד ליתר המונרכיות החוקתיות) בממלכה המאוחדת כל מוסדות השלטון עדיין כפופים להלכה למלך.\nהממלכה המאוחדת היא המדינה ה-22 בגודלה מבחינת אוכלוסייה, עם אוכלוסייה המוערכת בכ-65 מיליון תושבים. היא מונרכיה חוקתית עם שלטון דמוקרטי פרלמנטרי. בירתה לונדון היא עיר גלובלית חשובה ומרכז כלכלי עם אוכלוסייה של כ-10,310,000 תושבים, והרביעית בגודלה בערי אירופה. המדינה מורכבת מארבע אומות (המכונות אומות הבית, באנגלית: Home Nations), שבעבר התקיימו כמדינות נפרדות: אנגליה, ויילס, סקוטלנד וצפון אירלנד. אירלנד הייתה חלק מהממלכה בעבר, אך פרשה מהאיחוד בשנת 1921. עם זאת, חלקה הצפוני נותר בממלכה המאוחדת כישות בפני עצמה, המהווה שישית מהאי האירי.\nמאז התפרקותה של האימפריה הבריטית, הממלכה המאוחדת כבר לא נחשבת למעצמת על, אך היא בעלת אחד הצבאות הגדולים בעולם ואחת המעצמות המתועשות והחזקות בתבל. כחברת ארגון המדינות המתועשות (G7)‏ ו-G20, כלכלתה של בריטניה היא מהמשגשגות בעולם והיא המדינה בעלת התקציב השישי בגודלו בעולם, אחרי ארצות הברית, סין, יפן, גרמניה והודו. הממלכה המאוחדת היא חברה מייסדת של האו\"ם עם זכות וטו במסגרת חברותה הקבועה במועצת הביטחון, אחת החברות המייסדות של ברית נאט\"ו ואחת המדינות המחזיקות נשק גרעיני באופן רשמי.\n\nחוקי האיחוד של 1707 הכריזו כי ממלכות אנגליה וסקוטלנד \"אוחדו לתוך ממלכה אחת בשם בריטניה הגדולה\", על אף שבחוק נקראה המדינה גם בשמות \"ממלכת בריטניה הגדולה\", \"הממלכה המאוחדת של בריטניה הגדולה\" ו\"הממלכה המאוחדת\". חוק האיחוד של 1800 איחד את ממלכת בריטניה הגדולה עם ממלכת אירלנד, והוביל להקמת הממלכה המאוחדת של בריטניה הגדולה ואירלנד. השם \"הממלכה המאוחדת של בריטניה הגדולה וצפון אירלנד\" אומץ בעקבות קבלת עצמאותה של מדינת אירלנד החופשית והשארותה של צפון אירלנד כחלק מן הממלכה המאוחדת.\nאף על פי שהממלכה המאוחדת, כמדינה ריבונית, היא אומה, נחשבות אנגליה, סקוטלנד, ויילס ובמידה פחותה גם צפון אירלנד כאומות, על אף שאינן מדינות ריבוניות. סקוטלנד, ויילס וצפון אירלנד זכו לאוטונמיה מסוימת, בה יש להן ממשל עצמאי. אתר ראש ממשלת בריטניה השתמש בביטוי \"מדינות בתוך מדינה\" על מנת לתאר את הממלכה המאוחדת.\nהמונח \"בריטניה\" משמש לעיתים רבות כמילה נרדפת לממלכה המאוחדת. מנגד, המונח \"בריטניה הגדולה\" מתייחס לאי של בריטניה הגדולה, ומשמש גם כמונח פוליטי המתאר את השילוב של המדינות אנגליה, סקוטלנד וויילס, שיחדיו מאכלסות את האי כולו ומספר איים אחרים.\nעל פי הפולקלור הבריטי והולשי, מקור המונח בריטניה הוא בדמות המיתולוגית ברוטוס (באנגלית ובולשית: Brutus) שעל פי המסופר באותן אגדות היה צאצא של איניאס גיבור טרויה, אשר הגיע אל האי בריטניה וייסד את הממלכה הראשונה בה. אגדה זו מופיעה לראשונה ב\"היסטוריה בריטונום\" (Historia Britonum) שנכתב על ידיו נניוס במאה התשיעית ומאוזכרת מאוחר יותר בכרוניקה שנכתבה על ידי ג'פרי ממונמות' במאה ה-12: \"ההיסטוריה של מלכי בריטניה\" (Historia Regum Britanniae).\nבמדינות רבות ובהן ישראל המילה \"אנגליה\" מקובלת כמשלב דיבורי לממלכה המאוחדת כולה, אולם שימוש זה במילה למעשה אינו תקני.\n\n ערך מורחב – היסטוריה של הממלכה המאוחדת\nישנן עדויות להתיישבות בני האדם באי הבריטי בראשית הנוכחות האנושית באירופה לפני כ-400,000 שנה, אך התיישבות בידי בני אדם מודרניים בשטח שיהפוך לממלכה המאוחדת התחילה להתרחש לפני כ-30,000 שנה. התרבויות הקדומות לא השאירו אחריהן כל עדות כתובה אלא רק שרידי מבנים. בין המבנים המרשימים ביותר ששרדו מאותה תקופה נמנה מעגל האבנים בסטונהנג' שנבנה בין השנים 3500 ל-1500 לפנה\"ס.\nבשנת 800 לפנה\"ס פלשו שבטים קלטים לאי והביאו את תרבותם, אשר שרידיה קיימים עד היום. הפלישה החשובה הבאה הייתה הפלישה של האימפריה הרומית. לאחר שני ניסיונות כושלים בתקופתו של יוליוס קיסר במהלך מלחמת גאליה הצליח הקיסר קלאודיוס לכבוש את אזור אנגליה בשנת 43 לספירה. הרומים פיתחו את האזור שבשליטתם והקימו את לונדון (לונדיניום) כמרכזו. לאחר נפילת האימפריה הרומית נטשו חייליה את בריטניה בשנת 410. לתוך האזורים הללו פלשו שבטים גרמאניים שהידועים בהם הם השבטים האנגלים והסקסונים. התושבים הקלטים נדחקו לצפון ולויילס. החל משנת 793 אירעו פלישות חוזרות ונשנות של ויקינגים לבריטניה, כאשר בתקופות מסוימות הם השתקעו באי. גירושם של הוויקינגים החל בתקופתו של המלך הסקסוני אלפרד הגדול, שגם איחד את אנגליה וביסס את השלטון המרכזי.\nבשנת 1066 פלשו הנורמנים לבריטניה והשתלטו על ממלכת אנגליה. שושלת המלוכה יסדו שושלת השולטת, עם הפסקות קלות, עד ימינו. השפה שבה השתמשו הנורמנים השפיעה על האנגלית של אותה תקופה, והטמיעה בה מאפיינים שמקורם בשפה הצרפתית ובשפה הלטינית.\nלאורך רוב ימי הביניים ויילס הייתה מדינה מפולגת, שהייתה תחת שלטון של מספר ממלכות קטנות. כאשר הנורמנים פלשו לאנגליה, הם התמקדו בעיקר בגבול הפרוץ עם ויילס, והקימו מספר מוצבים צבאיים בחלק המזרחי של המדינה ובאזורי הגבול (הספר הוולשי). בתגובה לכך, תושבי ויילס, שבדרך כלל היו מפולגים, החלו להתאחד סביב מנהיגים כגון ל'ואלין הגדול, שב-1199 תואר בשם \"הנסיך של כל צפון ויילס\".\nב-1282, הצליח המלך אדוארד הראשון (1272–1307) לכבוש את כל הנסיכויות העצמאיות שנותרו בצפון ובמערב ויילס (בעיקרן ממלכת גוויניד' וממלכת פוויס). אמנת ריד'לן החילה באופן רשמי את שלטונו של אדוארד על ויילס שנתיים לאחר מכן. כדי לרצות את תושבי ויילס, בנו של אדוארד (לימים אדוארד השני), שנולד בוויילס, קיבל את התואר הנסיך מוויילס ב-7 בפברואר 1301. לאחר מכן קיבלה ויילס מעמד של אזור מנהלי, שבו החזיקה באופן רשמי בין 1284 ל-1536. המסורת שקובעת שנסיך (או נסיכת) ויילס יורש את כתר המונרכיה הבריטית נשארה עד ימינו.\nבין 1284 ל-1536 הכתר הבריטי שלט על ויילס באופן חלקי, כיוון שעדיין נותרו בדרום ובמזרח ויילס מספר מדינות עצמאיות (בשלטון של לורדים) שלא היו כפופות ישירות לכתר. כוחן של המדינות הללו התפוגג ב-1535, כאשר הושלם האיחוד הפוליטי והמנהלי של אנגליה ויילס. סדרת החוקים בחוקי ויילס מ-1535 הכפיפה את ויילס למערכת המשפטית של אנגליה, וחילקה את ויילס למחוזות. כמו כן, החוק הרחיב את תחום השיפוט של החוק האנגלי לכל אנגליה וויילס, והקנה לאנגלית מעמד כשפה היחידה שמותר לעשות בה שימוש למטרות רשמיות. החוק הזה גרם לכך שרוב הוולשים לא יכלו להתקבל לעבודות ממשלתיות. כמו כן, ויילס הייתה מיוצגת בפרלמנט הבריטי בארמון וסטמינסטר.\n\nהממלכה המאוחדת קמה ב-1 במאי 1707, בעקבות איחוד אנגליה עם סקוטלנד בשל מעברם של חוקי האיחוד, והפיכתן של אומות אלה לממלכת בריטניה הגדולה. במאה ה-18 מילאה תפקיד חשוב בהתפתחות שיטת השלטון הדמוקרטית-פרלמנטרית. בסוף המאה ה-18 ובראשית המאה ה-19 החלה בה המהפכה התעשייתית שהתרחבה למקומות אחרים באירופה. לאחר שנים של השפעה אנגלית כבדה על אירלנד היא אוחדה לתוך הממלכה המאוחדת בשנת 1801, לאחר שהתקבל חוק נוסף בשם חוק האיחוד של 1800, שאיחד את ממלכת בריטניה הגדולה ואת ממלכת אירלנד, ויצר את \"הממלכה המאוחדת של בריטניה הגדולה ואירלנד\".\nבשנים שקדמו לאיחוד, עברה אנגליה מהפכה דתית בימיו של הנרי השמיני (1491–1547). לאחר שהאפיפיור סירב לבקשתו לבטל את אחת מחתונותיו, הוא הקים את הכנסייה האנגליקנית, שמיגרה את הנצרות הקתולית מן האי הבריטי, והפכה את הממלכה המאוחדת לפרוטסטנטית.\nבממלכה המאוחדת שלטו מספר בתי מלוכה והם סטיוארט, הנובר וסקסה-קובורג-גותה ששינה את שמו לבית וינדזור כיוון שקרבה לגרמניה לא הייתה רצויה במלחמת העולם הראשונה. המלך הנוכחי של הממלכה המאוחדת, צ'ארלס השלישי, שייך לבית וינדזור.\nמשלהי המאה ה-16 ועד לאמצע המאה ה-20 הייתה הממלכה המאוחדת לאימפריה – האימפריה הבריטית שבשיאה שלטה בחמישית מאוכלוסיית העולם וברבע משטחו היבשתי ובמשך למעלה ממאה שנים היוותה את הכוח הדומיננטי הגלובלי. האימפריה, שהייתה אימפריה קולוניאלית, החזיקה במושבות ושטחים עצומים, בעיקר באפריקה, אמריקה הצפונית, אוקיינייה ואסיה ומדינות רבות קיבלו ממנה עצמאות וביניהן הודו, ארצות הברית, קנדה ואוסטרליה והחותם התרבותי שלה הוטבע בכולן. במהלך פירוק האימפריה הקימה הממלכה המאוחדת את חבר העמים הבריטי, ארגון המאחד כמעט את כל המדינות בהן שלטה בעבר הממלכה ואת מוזמביק ורואנדה. חלק מהמדינות שייכות לממלכות חבר העמים הבריטי, והן מכירות במלך או במלכת הממלכה המאוחדת כשליטן, המיוצג על ידי מושל כללי, בתפקיד סמלי בלבד.\nהממלכה המאוחדת ניהלה מלחמות רבות עם שכנותיה ובעיקר עם צרפת (הנפוליאונית) וספרד שבאותה תקופה היו אימפריות קולוניאליות רבות עוצמה. במלחמות העולם נלחמה הממלכה נגד גרמניה הנאצית לצד רוסיה, ארצות הברית וצרפת ובעקבות העלות הכלכלית של מלחמות אלו התמוטטה האימפריה. ב-1921 הפכה אירלנד למדינה חופשית והממלכה המאוחדת נשארה עם שישית משטחו של האי האירי כאומת בית שנקראת צפון אירלנד ומהווה את החלק הקטן ביותר משטח המדינה, הן מבחינת שטח והן מבחינת אוכלוסייה. לאחר מלחמת העולם השנייה הצטרפה בריטניה בהדרגה למיזם השילוב האירופאי, וב-1993 נכנסה לאיחוד האירופאי. ב-2016 הצביע רוב במשאל עם בעד עזיבת האיחוד. הפרישה התרחשה ב־יומו האחרון של חודש ינואר שנת 2020, ועד סוף אותה שנה סיימה הממלכה את המשא ומתן עם האיחוד על ההסכמים ליום שאחרי, ובכך פרשה דה-פקטו.\n\nמבחינה גאוגרפית מורכבת הממלכה המאוחדת משני חלקים עיקריים. האי הבריטי בו נמצאות המדינות אנגליה סקוטלנד וויילס, ושישית מהאי האירי, בו נמצאת צפון אירלנד. איים נוספים מכל צדדיו של האי הבריטי שייכים לממלכה המאוחדת.\nקו ניוקסל אקזטר שנמשך באלכסון מצפון מזרח לדרום מערב מחלק את הממלכה לשניים, בחלק המערבי של הקו שורר נוף הררי לא גבוה וממזרח לו משתרע אזור נמוך יותר, שבו נמצאת אנגליה. בחלק הצפוני יש אזורי תעשייה גדולים וחשובים. במקומות רבים אחרים יש שטחים של מרעה ושדות של תבואה, בהם שולט הנוף הירוק האופייני לאי.\nבריטניה הגדולה, האי בו שוכן עיקרה של הממלכה המאוחדת נמצאת על קווי הרוחב 49° עד 59° צפון (איי שטלנד נמצאים מדרום לקו האורך 61°) ובין קווי האורך 8° מערב ו-2° מזרח. קו גריניץ' (קו האפס לקוי אורך) עובר במצפה הכוכבים המלכותי שבגריניץ', לונדון ונקרא כך על שמו.\nהממלכה המאוחדת שוכנת בין צפון האוקיינוס האטלנטי לים הצפוני. בנקודה מסוימת בדרום מזרח האי הבריטי מרחקה של הממלכה המאוחדת מהחוף הצפון מערבי של צרפת הוא כ-35 קילומטר בלבד ומפריד ביניהם מיצר ימי הידוע בשם תעלת למאנש או בפי הבריטים התעלה האנגלית. מנהרה תת-קרקעית העוברת מתחת לתעלת למאנש מחברת את אנגליה וצרפת. לצפון אירלנד יש גבול יבשתי של 360 קילומטר עם אירלנד.\nהמרחק הגדול ביותר בין שתי נקודות באי הבריטי הוא 1,350 ק\"מ, בין האזור הקרוי \"קצה היבשה\" הנמצא בקצה הדרום מערבי של אנגליה במחוז קורנוול (ליד העיירה פנזנס), לבין \"ג'ון אוגרוטס\" שבמחוז קייטנס בצפון סקוטלנד (ליד העיירה טורסו). ברכב פרטי המסע מנקודה אחת לאחרת ייארך שתי יממות. במדידה ישרה אורכו של האי הבריטי מצפון לדרום הוא כ-1,100 ק\"מ, ובחלקו הרחב ביותר רוחבו הוא כ-500 ק\"מ. שטחה הכולל של הממלכה המאוחדת נאמד ב-245,000 קמ\"ר.\n\n ערך מורחב – אקלים הממלכה המאוחדת\nבממלכה המאוחדת שורר אקלים ממוזג וגשם יורד בה בכל ימות השנה. הטמפרטורה משתנה לאורך ימות השנה אך רק לעיתים רחוקות יורדת מתחת ל-‎-15°C או עולה מעל 25°C. הרוח השלטת באזור היא דרום מערבית ומביאה מזג אוויר לח ונוח. חלקו המזרחי של האי מוגן מהרוח ולכן הוא היבש ביותר. בחורפים לעיתים מתרחשים שיטפונות.\nהממלכה המאוחדת נמצאת בקו רוחב צפוני יחסית בו אמורים היו לרדת שלגים רבים והים היה אמור לקפוא, אך בזכות זרמי המים החמים אשר בים סביב הממלכה, הים לא קופא ושלגים ממעטים לרדת. מסיבה זו, על אף שלונדון שוכנת צפונית לניו יורק, הטמפרטורה הממוצעת בה גבוהה בכ-10 מעלות צלזיוס. זרמים אטלנטיים המחוממים על ידי זרם הגולף מביאים חורפים מתונים, בעיקר במערב היכן שהרוחות הן לחות, בעיקר מעל קרקע גבוהה. הקיץ הוא חם ביותר בדרום מזרח אנגליה הקרובה לחלקה היבשתי של אירופה והחורפים קרים במיוחד בצפון האי. שלג עשוי לרדת בחורף ובתחילת האביב אך הוא לא נשאר על האדמה בדרך כלל אלא באזורים הרריים.\nהממלכה המאוחדת מדורגת 4 מתוך 180 מדינות במדד הביצועים הסביבתיים. התקבל חוק לפיו פליטת גזי החממה בבריטניה תהיה אפסית נטו עד שנת 2050. בכך בריטניה מהווה אחת המדינות המובילות במאבק במשבר האקלים.\n\n ערכים מורחבים – אומות הבית\nשטחה של אנגליה הוא קצת יותר מחצי משטחה של הממלכה המאוחדת, 130,410 קמ\"ר. מרביתה מישורית ובצפון מערבה יש שרשראות הרים. ההר הגבוה ביותר באנגליה הוא הר ה\"סקפל פייק\" בגובה 978 מטרים. באנגליה יש הרבה אזורים עירוניים ו-6 מ-50 המטרופולינים הגדולים באירופה נמצאים באנגליה.\nשטחה של סקוטלנד הוא 78,789 קמ\"ר והוא קרוב לשליש מהממלכה המאוחדת. רובה המכריע הוא הררי, בעיקר בצפונה. היא מישורית רק בחוף המזרחי והדרומי שלה. במרכזה יש שטח מישורי קטן גם כן. ההר הגבוה ביותר בסקוטלנד הוא בן נוויס בגובה 1,344 מטרים (4,409 רגל), והוא גם ההר הגבוה בממלכה. מרבית האוכלוסייה מתרכזת במישור שבדרום סקוטלנד. העיר הגדולה ביותר היא גלאזגו. בירתה של המדינה היא אדינבורו והיא גם מרכזה הפוליטי. בסקוטלנד נמצא האגם לוך נס, המפורסם בגלל האגדה האורבנית המספרת על מפלצת הגרה באגם. לסקוטלנד יש קרוב ל-800 איים, רובם בצפון ובמערב, כשהמוכרים ביניהם הם האיים ההברידיים, איי אורקני ואיי שטלנד.\nשטחה של ויילס הוא פחות מעשירית מהממלכה המאוחדת והוא 20,758 קמ\"ר. ויילס הררית מאוד, בעיקר בצפונה ובמרכזה. עיקר התושבים והתעשייה נמצאים בדרום ויילס ומתרכזים בערים קארדיף, סוונסי וניופורט. ההר סנודון הוא הגבוה ביותר בוויילס והוא מגיע לגובה של 1,085 מטרים. לווילס יש רצועת חוף של יותר מ-1,200 קילומטרים. יש כמה איים ממערבה של ויילס. מצפון לווילס נמצא הים האירי ומדרום לה נמצאת תעלת סנט ג'ורג'.\nצפון אירלנד היא הארץ הקטנה ביותר מבין הארבע המרכיבות את הממלכה המאוחדת. שטחה הוא 14,160 קמ\"ר. היא מורכבת ברובה מגבעות. הגוף הימי הגדול ביותר באי הבריטי ובאי האירי הוא לוך ניי שבצפון אירלנד – שטחו 388 קמ\"ר. ההר הגבוה ביותר בצפון אירלנד הוא סליב דונרד בגובה 849 מטרים.\n\n ערך מורחב – כלכלת הממלכה המאוחדת\n\nבעקבות מלחמת העולם השנייה ודעיכת האימפריה נפגעה כלכלת הממלכה המאוחדת והיא איבדה את מקומה כמעצמת-על כלכלית. אף שלא שבה למעמדה הקודם, היא נמנית עם המשגשגות שבמדינות העולם והתל\"ג שלה הוא השמיני בעולם. בבסיס הכלכלה עומדת התעשייה, המעסיקה כרבע מכוח העבודה ומספקת את רוב סחורות היצוא. הממלכה המאוחדת נחשבת מדינת שירותים כיוון שכ-70% מכוח העבודה מועסקים בשירותים. חשיבות רבה יש גם לתיירות, לבנקאות ולמסחר. החקלאות מתקדמת, והמועסקים בה (2% מכוח העבודה) מספקים כ-90% מהצרכים המקומיים. עד 1975 הממלכה המאוחדת הייתה תלויה ביבוא נפט וגז טבעי לתעשיותיה, אך בעקבות גילוים של מרבצי נפט וגז בים הצפוני, אשר כ-75% מהם בשליטת הממלכה המאוחדת, היא מספקת כיום את כל תצרוכתה ואף מייצאת כ-2% מהנפט המיוצא בעולם. מלבד השימוש בנפט ובגז טבעי, הממלכה המאוחדת משתמשת גם בפחם, שמקורו באי הבריטי עצמו, להפקת אנרגיה.\nבאי הבריטי מצויים מחצבים נוספים כגון בדיל, ברזל, מלח, עופרת ונחושת.\nהשותפות הכלכליות העיקריות של בריטניה הן מדינות האיחוד האירופי ובראשן גרמניה וצרפת, ארצות הברית ומדינות מערביות נוספות. הממלכה המאוחדת חברה בארגון המדינות המתועשות, ולפיכך גם בארגון G20.\n\nאנגליה וסקוטלנד היו מרכזים מובילים של המהפכה המדעית החל מן המאה ה-17, והממלכה המאוחדת הובילה את המהפכה התעשייתית החל מן המאה ה-18, וממשיכה עד היום להוציא מדענים ומהנדסים חשובים. עם התאורטיקנים המרכזיים מהמאות ה-17 וה-18 נמנים אייזק ניוטון, שחוקי התנועה שלו ואילומינצית הכבידה נראו כאבן המפתח של המדע המודרני; החל מן המאה ה-19 צ'ארלס דרווין, שתאוריית האבולוציה על ידי ברירה טבעית שלו הייתה פונדמנטלית להתפתחות הביולוגיה המודרנית, וג'יימס קלרק מקסוול, שגיבש את התאוריה האלקטרומגנטית; ולאחרונה גם סטיבן הוקינג, שקידם תאוריות מרכזיות בתחומי הקוסמולוגיה, תורת כבידה קוונטית וחקירת חורים שחורים.\nעם הגילויים המדעיים המרכזיים מהמאה ה-18 נמנים מימן בידי הנרי קוונדיש; מן המאה העשרים פניצילין בידי אלכסנדר פלמינג, ומבנה ה-DNA, בידי פרנסיס קריק ואחרים. פרויקטים הנדסיים מרכזיים אחרים ואפליקציות שבאו מאנשים מהממלכה המאוחדת מונים את קטר קיטור; מהמאה ה-19 המנוע החשמלי שפותח בידי מייקל פאראדיי, נורת הלהט, והטלפון המעשי הראשון, שהומצא על ידי אלכסנדר גרהם בל, ובמאה העשרים מערכת הטלוויזיה הראשונה בעולם בידי ג'ון לוגי ביירד ואחרים, מנוע הסילון, התשתית למדעי המחשב המודרניים בידי אלן טיורינג, וה-World Wide Web בידי טים ברנרס-לי.\nמחקר מדעי ופיתוח נותרים חשובים באוניברסיטאות בריטיות, שעם המובילות והידועות שבהן נמנות אוניברסיטת קיימברידג' ואוניברסיטת אוקספורד. בין השנים 2004–2008 הוציאה הממלכה המאוחדת 7% מן המחקרים המדעיים בעולם, וחלקה ל-8% מן הציטוטים המדעיים, במקום השני והשלישי בעולם (אחרי ארצות הברית וסין, ואחרי ארצות הברית, בהתאמה).\n\nעד אמצע המאה ה-20 שלטה הממלכה המאוחדת על מושבות רבות ברחבי העולם. בשיאה, שלטה האימפריה הבריטית על כרבע משטח היבשה בעולם, וכונתה \"האימפריה שהשמש אינה שוקעת בה לעולם\". לאחר מלחמת העולם השנייה החלה הממלכה המאוחדת לאבד את רוב מושבותיה – בין אם בעקבות מרידות מקומיות וסכסוכים עם מדינות מקומיות ובין אם ביוזמתה. כיום היא שולטת במספר מצומצם ביותר של מושבות, בהן גיברלטר, איי פוקלנד שליד אמריקה הדרומית ומספר איים נוספים. עד היום מוכנה הממלכה המאוחדת לצאת לקרב לשם הגנה על זכויותיה במושבותיה הרחוקות, כפי שהוכיחה במלחמת פוקלנד (1982). גם לגבי הבעלות על גיברלטר קיימת מחלוקת בין הממלכה לספרד, אם כי גיברלטר כיום היא חלק מהממלכה המאוחדת מתוקף משאל אזרחים שנערך בה.\nכשריד לאימפריה הבריטית, נשארו שטחים רבים תחת שליטת הממלכה המאוחדת. חלקם במעמד עצמאי למחצה, חלקם מדינות חסות ולחלקם אין כל מעמד עצמאי. ברוב השטחים הללו יש אוכלוסייה מעטה (אם בכלל).\n\n ערך מורחב – הטריטוריות הבריטיות שמעבר לים\nאירופה\nגיברלטר – מושבה בריטית ששולטת על הכניסה לים התיכון\nהאי מאן – אי בין הממלכה המאוחדת לאירלנד\nאיי התעלה – האיים ג'רזי וגרנזי\nהאוקיינוס האטלנטי\nסנט הלנה – האיים אסנשן וטריסטן דה קוניה\nאיי ג'ורג'יה הדרומית ואיי סנדוויץ' הדרומיים – איים בדרום האוקיינוס האטלנטי\nאיי פוקלנד – איים בדרום האוקיינוס האטלנטי מול חופי ארגנטינה\nהאיים הקריביים\nברמודה\nאיי הבתולה הבריטיים\nאיי טורקס וקאיקוס\nמונטסראט\nאיי קיימן\nאנגווילה\nהאוקיינוס השקט והאוקיינוס ההודי\nהאי פיטקרן – אי מבודד בדרום האוקיינוס השקט המאוכלס בכ-50 מצאצאי המורדים מהספינה הבאונטי\nהטריטוריות הבריטיות באוקיינוס ההודי\nאחר\nהטריטוריה הבריטית באנטארקטיקה\nבסיסים צבאיים אוטונומיים בקפריסין – אקרוטירי ודקליה\n\n ערך מורחב – דמוגרפיה של הממלכה המאוחדת\n\nעל פי מפקד האוכלוסין שנערך בשנת 2011 אוכלוסייתה של הממלכה המאוחדת מנתה 63,181,775 תושבים. האוכלוסייה שלה היא החמישית בגודלה בחבר העמים הבריטי, וה-21 בעולם. מתוכם אוכלוסיית אנגליה מונה 53,012,456 תושבים, אוכלוסיית סקוטלנד 5,313,600 תושבים, ויילס 3,063,456 תושבים ו-1,810,863 תושבים בצפון אירלנד. חלק מהגורמים לעלייה התדירה בכמות האוכלוסייה הם הגירה אל תוך הממלכה המאוחדת וגם עלייה ברמות היילודה ועלייה בתוחלת החיים של התושבים.\nצפיפות האוכלוסין בממלכה המאוחדת נחשבת לאחת הגבוהות בעולם אך יש הבדל משמעותי בצפיפות בין המדינות המרכיבות אותה. באנגליה הצפופה ביותר הצפיפות היא 383 איש לקמ\"ר ובשאר המדינות היא נמוכה הרבה יותר. 142 תושבים לקמ\"ר בווילס, 125 בצפון אירלנד ורק 65 תושבים לקמ\"ר בסקוטלנד. רבע מהאוכלוסייה של הממלכה המאוחדת מתגוררת באזורים עירוניים ובפרברים בדרום מזרח אנגליה, שטח מפותח ומשגשג מאוד. אוכלוסיית הבירה לונדון מוערכת ב-8,300,000 תושבים נכון ל-2012.\nבשנת 2006 לפי מדד הפוריות יש בממוצע 1.84 ילדים לזוג. מדובר עדיין בשיעור ילודה נמוך יחסית, אך גבוה הרבה יותר מהשפל שהיה ב-2001 עם רק 1.63 ילדים לזוג. בתוך הממלכה באנגלייה ויילס מדד הפוריות זהה וקרוב לממוצע, 1.86, אך בסקוטלנד הוא עדיין נמוך ועומד על 1.67. מדד הפוריות עלה באופן המשמעותי ביותר במאה העשרים במהלך ה\"בייבי בום\" של שנות ה-60 ועמד בשנת 1964 על 2.95 ילדים לזוג.[דרוש מקור]\nמאז שנות ה-60, החלו לפקוד את הממלכה המאוחדת גלי הגירה גדולים מהקולוניות הבריטיות לשעבר, בעיקר מהודו ומפקיסטן וכן מאפריקה ומהאיים הקריביים. אל מהגרים אלו נוספת בשנים האחרונות הגירה מוסלמית נוספת בעיקר ממדינות ערב, וכן הגירה פנים אירופאית ממזרח אירופה – בעיקר מפולין. מספר המהגרים המוסלמים הגבוה (המוערך בקרוב ל-3 מיליון תושבים), גורם לעיתים למתחים בין האוכלוסיות בעיקר מאז גל הטרור העולמי שהחל ב-11 בספטמבר 2001. בערים מסוימות בממלכה המאוחדת, כגון לסטר ובדפורד, מהווים המהגרים קרוב ל-50 אחוזים מכלל התושבים.\nעל-אף ההגירה, עדיין היוו הבריטים הלבנים רוב גדול (כ-87 אחוזים, כולל אירים) ב-2001. לבנים שאינם ממוצא בריטי היוו כ-5.3%, ואנשים ממוצא אתני מעורב היוו מעט יותר מאחוז מן האוכלוסייה.\nהזדהות לאומית כבריטים היא מועטה יחסית בקרב האוכלוסייה. בריטים \"לבנים\" מזדהים בדרך כלל כאנגלים, ולשים, סקוטים ואירים, ואף מאמצים זהויות מקומיות כמו קורנוולים. רק בקרב מהגרים וצאצאיהם מקובל לומר שהם בריטים בלבד.\nלפי האומדנים האחרונים, בין חצי לשני שלישים מהאוכלוסייה הבריטית הם דתיים, והיתר אינם דתיים. הדת החשובה ביותר היא עודנה הכנסייה האנגליקנית, שכשליש מהאזרחים מזדהים עמה לפי נתוני מפקד 2011, אף על פי שהיא מצויה בתהליך שקיעה ממושך (רק 12% מהתינוקות שנולדו ב-2010 נטבלו לאנגליקניות ורק חצי מהאנגליקנים מאמינים באלוהיותו של ישו). כ-9% מהבריטים הם קתולים, וזרמים נוצריים קטנים יותר כוללים את הבפטיסטים והמתודיסטים. כ-8% שייכים לדתות לא-נוצריות, בייחוד אסלאם, האמונה השנייה בגודלה בממלכה המונה כ-5% מהתושבים, וגם הינדואיזם, סיקיזם, יהדות ובודהיזם. לפי האומדנים האחרונים, מעט יותר מרבע מהבריטים מאמינים באלוהים/אלים, כ-40% אינם מאמינים בדבר, כ-10% אגנוסטים והרבע הנותרים לא מאמינים באל אך סוברים שקיים כוח רוחני כלשהו.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהאנגלית, אף שאינה מוגדרת בחוק כשפת המדינה הרשמית, מדוברת בפי כל ומהווה את שפת המדינה מבחינה מעשית. כ-90% מן התושבים דוברים אנגלית כשפת אם. פרט לה מדוברות בממלכה מספר שפות ילידיות נוספות, בעלות סטטוס רשמי כלשהו – סקוטית, שפה גרמאנית הקרובה לאנגלית ומדוברת בפי 1.5 מיליון מתושבי סקוטלנד, וארבע שפות קלטיות (גוידליות) – ולשית, אירית, גאלית סקוטית, וכן קורנית, שכמעט ונכחדה, ושגורה כיום בפי כמה אלפי דוברים. השפה הנפוצה מבין השפות הקלטיות בממלכה המאוחדת היא הוולשית, המדוברת בפיהם של כ-750 אלף איש, ובוויילס היא בעלת מעמד השקול לזה של האנגלית.\nנוסף על שפות אלו, משמשות עשרות שפות נוספות את אוכלוסיות המהגרים המגוונות בממלכה המאוחדת.\n\n ערך מורחב – יהדות בריטניה\nיהדות הממלכה המאוחדת היא קהילה גדולה, ואחת הקהילות היהודיות החשובות והגדולות ביותר במערב אירופה. היא הגיעה למעמד זה אחרי השמדת רוב הקהילות האחרות על ידי הנאצים בשואה, ובין היתר בשל הגירה של פליטים אליה, בתקופות הפרוגרומים והשואה. קהילה זו נהנת מארגון יציב ויש לה ארגונים רבים הפועלים למען בני הקהילה וחלקם למען קירובם לציונות.\nהקהילה היהודית בממלכה המאוחדת מנתה עם סיום מלחמת העולם השנייה כ-400 אלף בני אדם, חלקם פליטים מהארצות הכבושות על ידי הנאצים. בשנים שחלפו מאז, קטן מספר היהודים בממלכה המאוחדת וכיום שיעורם מוערך בכרבע מיליון בני אדם, בין היתר בשל הגירה לישראל. בעבר ישבו יהודים בערים רבות ברחבי הממלכה, אולם כיום קיימת מגמה של התרכזות במספר מצומצם של ערים. הקהילה הגדולה ביותר נמצאת בלונדון, ומונה כ-200 אלף יהודים. רוב היהודים מרוכזים בשכונות הצפון מערביות של העיר ובראשן הנדון וגולדרס גרין, אך גם ב'המפסטד'. באזורים אלו קיימות חנויות ומסעדות כשרות רבות.\nהקהילה השנייה בגודלה במדינה יושבת במנצ'סטר, בעיקר בצפון העיר. יהדות מנצ'סטר צפופה ביותר, ואחוז האורתודוקסים בה גבוה. בעיר לידס קיימת קהילה בת 8,000 בני אדם ובערים ברמינגהאם, ליברפול וגלאזגו אשר בסקוטלנד, מתגוררים כמה אלפי יהודים בכל אחת מהן.\nבגייטסהד החולקת עם ניוקאסל את גדות נהר הטיין, ישנה קהילה חרדית גדולה המונה כ־1,800 תושבים. קהילה זו היא מהוותיקות באירופה והוציאה במשך הדורות רבנים ודיינים בעלי שם לכל רחבי העולם. לקהילה ישנם מוסדות חינוך אשר משרתים את רבים מתושביה החרדים של בריטניה בפרט ושל חלק מתושבי אירופה בכלל, כגון סמינר לבנות, ישיבה גדולה, ישיבות קטנות כוללים לאברכים ועוד.\nבערים אחרות, כגון ניוקאסל וקארדיף, בירת ויילס, מתגוררים כמה מאות יהודים. הארגון הגדול ביותר בקהילה היהודית בממלכה המאוחדת הוא ארגון המגבית הציוני ה-UJIA. כמו כן קיימים במדינה ארגונים כגון קק\"ל, חב\"ד, ועוד.\nבממלכה המאוחדת קיימת רשת חינוך יהודית הפועלת בעיקר בלונדון מנצ'סטר ולידס. בעבר לא נהגו רוב הילדים היהודים ללכת לבית ספר יומי יהודי והסתפקו בחינוך שסופק על ידי תנועות הנוער היהודיות.\nבממלכה המאוחדת פועלות מספר תנועות נוער יהודיות כשהגדולות בהן הן בני עקיבא, הבונים דרור ו-FZY. תנועות אלו מקיימות פעילות שוטפת בלונדון ובערי השדה במדינה וכן מחנות בהם משתתפים אלפי ילדים, פעמיים בשנה. ליהדות הממלכה המאוחדת מספר עיתונים קהילתיים, הוותיק ביניהם הוא הג'ואיש כרוניקל – JC הלונדוני.\nליהודי הממלכה המאוחדת קשר הדוק עם ישראל. מאז האינתיפאדה השנייה, חלה עליה מהירה באירועים האנטישמיים במדינה, בעיקר מצד חוגים מוסלמיים. התקשורת בממלכה המאוחדת נחשבת כעוינת יחסית את ישראל בעיקר בהשוואה לזו האמריקאית. כל אלו משפיעים על התחושה בקרב הקהילה היהודית במדינה ובעיקר על הסטודנטים בקמפוסים שמאוגדים בארגון UJS. התחושות הלא נוחות גורמות לחלקים מהקהילה 'להוריד פרופיל' לגבי זהותם היהודית בעוד אחרים נעשים מעורבים יותר בחיי הקהילה ומעתיקים את מקום מגוריהם לאזורים בעלי דומיננטיות יהודית. מספר יהודים בולטים במעורבותם בחיי הפוליטיקה הבריטית. מייקל הווארד היה מועמד המפלגה השמרנית לתפקיד ראש-הממשלה בבחירות 2005 ואד מיליבנד כיהן כמנהיג מפלגת הלייבור הבריטית בין השנים 2010–2015.\n\n ערך מורחב – פוליטיקה של הממלכה המאוחדת\nהפוליטיקה של הממלכה המאוחדת מתנהלת במסגרת דמוקרטיה ייצוגית פרלמנטרית בה הממונה העיקרי הוא ראש ממשלה. היא נחשבת גם למונרכיה חוקתית, אם כי לבית המלוכה תפקיד ייצוגי בעקרו. השלטון הוא שלטון רב-מפלגתי, הכולל אצילה חלקית של סמכויות בסקוטלנד, ויילס, ולעיתים גם בצפון אירלנד.\nהרשות המבצעת היא הממשלה. הרשות המחוקקת כוללת ממשלה ושני בתי פרלמנט – בית הנבחרים ובית הלורדים. המערכת המשפטית פועלת באופן עצמאי מהרשות המבצעת ומהרשות המחוקקת. שיטת ממשל זו נקראת גם שיטת הממשל וסטמינסטר והיא אומצה גם במדינות אחרות, כגון קנדה, הודו, אוסטרליה, ניו זילנד, סינגפור, מלזיה וג'מייקה, מדינות אשר היו חלק מן האימפריה הבריטית, ובמידה רבה גם בישראל.\nלממלכה המאוחדת אין חוקה כתובה ומסודרת, אלא מוסכמות חוקתיות שרובן בלתי כתובות, ונתגבשו במשך השנים.\n\n ערך מורחב – הכוחות המזוינים של הממלכה המאוחדת\n\nהכוחות המזוינים של הממלכה המאוחדת המופקדים על הגנת הממלכה המאוחדת. המדינה חברה פעילה בברית נאט\"ו ושותפה לקואליציות צבאיות אחרות, לרבות כוחות שמירת השלום של האו\"ם. כוחות אלה כפופים למשרד ההגנה, ומפקדו העליון הוא צ'ארלס השלישי, מלך הממלכה המאוחדת, שאליו נשבעים אנשי הכוחות המזוינים אמונים.\nעל פי חוקת בריטניה כפופים הכוחות המזוינים לכתר. עם זאת, על פי חוק הזכויות 1689, לא ניתן להחזיק צבא קבע בעתות שלום ללא הסכמת הפרלמנט. הפרלמנט נותן את הסכמתו אחת לחמש שנים על ידי חקיקת חוק הכוחות המזוינים (Armed Forces Act). הכוחות המזוינים מנוהלים על ידי מועצת ההגנה (Defence Council) של משרד ההגנה שבראשו עומד שר ההגנה.\nהכוחות המזוינים של בריטניה אחראים על הגנתה של הממלכה המאוחדת, של הטריטוריות הבריטיות שמעבר לים ושל שטחי חסות של הכתר הבריטי, יחד עם קידום האינטרסים הביטחוניים הרחבים יותר של בריטניה, ותמיכה במאמצי שמירת שלום בינלאומיים. הכוחות פעילים כמשתתפים קבועים בכוחות נאט\"ו ובקואליציות אחרות. בריטניה אף חברה בארגון חמש המעצמות (FPDA – בריטניה, אוסטרליה, ניו זילנד, מלזיה וסינגפור).\nמשימותיהם של הכוחות המזוינים בשנים האחרונות כללו את  מלחמת אפגניסטן, מלחמת עיראק, ההתערבות בסיירה לאון, משימות שמירת שלום בחבל הבלקן ובקפריסין והשתתפות בתקיפה הצבאית הבינלאומית בלוב. חיילות המצב והמתקנים של הכוחות המזוינים מוצבים באסנשן, בליז, ברוניי, קנדה, דייגו גרסיה, איי פוקלנד, גרמניה, גיברלטר, קניה, קטר ובאקרוטירי ודקליה. הממלכה המאוחדת ביצעה לראשונה ניסוי בנשק גרעיני בשנת 1952 ובכך הייתה למעצמה הגרעינית השלישית בעולם. נכון לשנת 2012 בריטניה היא אחת מחמש המעצמות הגרעיניות המוכרות, כשלרשותה עומדים 225 ראשי חץ גרעיניים. מתוך אלה, 160 מראשי החץ מחומשים ופעילים.\nבכוח הסדיר משרתים כ-200 אלף חיילים: כ-100 אלף בצבא היבשה, כ-45 אלף בחיל האוויר, וכ-41 אלף בחיל הים. הכוחות המזוינים של הממלכה המאוחדת הם מהצבאות החזקים באירופה, לצד צבאות רוסיה וצרפת. צבא הממלכה המאוחדת השתתף בלחימת הקואליציות בבוסניה, בקוסובו, באפגניסטן ובעיראק. הפעם האחרונה שבה לחם לבדו הייתה במלחמת פוקלנד, בשנת 1982.\nלממלכה המאוחדת קשרים ביטחוניים הדוקים עם ארצות הברית. קשרים אלו הידועים בשם היחסים המיוחדים, התפתחו למן מלחמת העולם השנייה והם כוללים שיתוף מידע ופעולה מלאים בכל הקשור לציוד צבאי, מודיעין ועוד. ברשותה הצבא החמישי בגודל הוצאותיו בעולם, והיא מוציאה 2.4% מן התמ\"ג שלה על הצבא.\n\n ערך מורחב – תרבות הממלכה המאוחדת\nתרבותה של הממלכה המאוחדת עשירה ומגוונת ומשפיעה על התרבות העולמית כולה. הממלכה המאוחדת היא מדינה אירופית בעלת קשרים תרבותיים עם מושבותיה לשעבר, במיוחד עם ארצות שבהן אנגלית היא שפה רשמית. מהגרים ממושבותיה לשעבר דוגמת הודו, פקיסטן והאיים הקאריביים השפיעו רבות על תרבותה במהלך העשורים האחרונים.\nהמשקה שמאפיין את הממלכה המאוחדת בעולם הוא תה עם חלב. תרבות שתיית התה ב-5 אחה\"צ, לצד ארוחת הבוקר האנגלית, היא מנהג מקובל מאוד בבריטניה ואשר לרוב מסמל את הממלכה המאוחדת בכלל ואנגליה בפרט.\n\nחינוך בממלכה המאוחדת\nהאיים הבריטיים\nרכבות בממלכה המאוחדת\n\n אתר האינטרנט הרשמי של הממלכה המאוחדת (באנגלית)\nאתר הממשל הבריטי\nאתר משפחת המלוכה הבריטית\nאתר משרד ראש הממשלה הבריטי\nמידע פוליטי-חברתי על בריטניה, באתר המכון הישראלי לדמוקרטיה\nתומר ריבל, הממלכה המאוחדת לאחר המלחמה\nהמנון הממלכה המאוחדת (אורכב 06.07.2007 בארכיון Wayback Machine)\nפרק בפודקאסט \"מינהר הזמן\" בנושא \"ההיסטוריה האפלה של הבריטים\" באתר \"כאן\", 24 באוקטובר 2017\nמשה גלעד, בריטניה: המלצות, מסלולים, אטרקציות וכל המידע למטייל, באתר הארץ, 7 ביולי 2019\nplace/Great-Britain-island-Europe הממלכה המאוחדת, באתר אנציקלופדיה בריטניקה (באנגלית)\n בריטניה, דף שער בספרייה הלאומית",
    "pageid": 2954
  },
  {
    "title": "הסכמי אוסלו",
    "extract": "הסכמי אוסלו (באופן רשמי: \"הסכם העקרונות\" ו\"הסכם הביניים\") הם סדרה של הסכמים שנחתמו בין ישראל לבין הארגון לשחרור פלסטין (אש\"ף), כחלק מתהליך השלום בין ישראל לפלסטינים. ההסכם נועד במטרה להביא לפתרון קבע את מכלול הסוגיות התלויות ועומדות בסכסוך הישראלי-פלסטיני. ההסכם הביא את אש\"ף להכיר במדינת ישראל ואת ישראל להכיר באש\"ף כנציג העם הפלסטיני. ההסכם הראשון נחתם בעיר וושינגטון די. סי., ארצות הברית ב-13 בספטמבר 1993 והסכם \"אוסלו ב'\" נחתם תחילה בטאבה, מצרים ולאחר מכן ב-28 בספטמבר 1995, נחתם רשמית בבית הלבן.\n\n",
    "pageid": 14077
  },
  {
    "title": "ויקינגים: ולהאלה",
    "extract": "ויקינגים: ולהאלה (באנגלית: Vikings: Valhalla) היא סדרת טלוויזיה מסוגת דרמה היסטורית, שנוצרה על ידי מייקל הירסט וג'ב סטיוארט, המהווה סדרת ספין אוף לסדרה \"ויקינגים\". עלילת הסדרה מתחילה כמאה שנה לאחר אירועי הסדרה המקורית ומגוללת את סיפוריהם של כמה מהוויקינגים הידועים בהיסטוריה, ביניהם נמנים לייב אייריקסון, פריידיס איריקסדוטיר, האראלד השלישי, מלך נורווגיה, והמלך הנורמנדי ויליאם הכובש.\nהסדרה עלתה לשידור בשירות \"נטפליקס\" ב-25 בפברואר 2022. במרץ 2022, נמסר על חידוש הסדרה לשתי עונות נוספות.",
    "pageid": 1941952
  },
  {
    "title": "חטיבת גבעתי",
    "extract": "חטיבת גבעתי (חטיבה 84) היא חטיבת חיל רגלים סדירה בצה\"ל, הנמצאת תחת עוצבת הפלדה (אוגדה 162). החטיבה הוקמה בשנת 1983 ונקראה על שם חטיבת גבעתי שפעלה במלחמת העצמאות.\nחיילי חטיבת גבעתי חובשים כומתה סגולה עם סמל חיל הרגלים ונועלים נעליים שחורות. סמלה של החטיבה משלב בתוכו את סמלי חטיבת גבעתי שלחמה בתש\"ח וסיירת שקד.\n\n\"חטיבת גבעתי\" הייתה חטיבת חיל רגלים של צה\"ל שפעלה במלחמת העצמאות בתש\"ח (1947-1948). בשנת 1956 פורקה החטיבה ומיד הוקמה מחדש כחטיבת מילואים. נקראת גבעתי תש\"ח וגם גבעתי במילואים (חטיבה 5, חטיבה 17).\n\n ערך מורחב – חטיבת גבעתי (תש\"ח)\nחטיבה מספר 5, שנקראה גם חטיבת \"גבעתי\", הוקמה על ידי ארגון ההגנה כאחת משש החטיבות הראשונות בתקופה שקדמה למלחמת העצמאות. החטיבה הוקמה על בסיס יחידות חי\"ש שלחמו במרחב תל אביב והדרום, כוחות מח\"ל וכן גדוד אצ\"ל.\nמיד לאחר עצרת האו\"ם בכ\"ט בנובמבר, כאשר הותקף היישוב היהודי, הטיל המטה הארצי של ההגנה את משימת הקמתה של החטיבה על שמעון אבידן – שהיה מפקד ותיק בהגנה ובפלמ\"ח. השם \"גבעתי\" היה שמו המחתרתי של שמעון אבידן בתקופה שקדמה לקום המדינה.\nבמלחמת העצמאות הגנה החטיבה על מרחב תל אביב ונטלה חלק בליווי שיירות לירושלים. במבצעים להבקעת הדרך לירושלים דוגמת מבצע נחשון. ערב ההפוגה השנייה כבשו לוחמי החטיבה את משלט עיבדיס והגנו עליו מהתקפות האויב. לאחר מכן כבשו את גבעה 105 ומנעו את ניתוקה של נגבה, שעמדה בגבורה מול התקפות כבדות הן מן האוויר והן מהיבשה. פעולה זו נעשתה על ידי יחידת הג'יפים של החטיבה אשר לה הוענק השם \"שועלי שמשון\". בשל היותו של שמשון סמל לכוח, בחר בו אבא קובנר, ששירת כקצין חינוך בחטיבת גבעתי בתש\"ח, והעניק את שמו ליחידה. נקמת שמשון בפלשתים באמצעות 300 שועלים, העניקה לחטיבת גבעתי ולפיקוד הדרום את סמלם – השועל.\nב-13 בספטמבר 1948 נערך ברחובות מסדר החגיגי של חטיבת גבעתי, ובו השתתפו אלפי חיילים על נשקם וכלי רכבם. על כתף שמאל של כל חייל התנוסס, לראשונה, תג היחידה של גבעתי, חרב ומשני צדיה עלי צבר.\n\n ערך מורחב – חטיבה 5\nבדומה ליחידות אחרות בצה\"ל, גם \"גבעתי\" פשטה ולבשה צורה. בקיץ 1956 הוחלט על פירוק החטיבה ולאחר שלושה חודשים היא הוקמה שנית תחת השם \"חטיבה 17\". חטיבה 17 המשיכה לשאת את השם \"גבעתי\" ומאוחר יותר הוחזר שמה לחטיבה 5. כחטיבת מילואים השתתפה חטיבה 5 במלחמת ששת הימים ובמלחמת יום הכיפורים, במהלכה הוסבה לחטיבת חי\"ר משוריין (חרמ\"ש). החטיבה השתתפה גם במלחמת שלום הגליל ובאפריל 1989 הוחלט על הסבתה של החטיבה לחטיבת חי\"ר מעולה (חיר\"ם). על אף הקשר הישיר בין חטיבה 5 לחטיבת גבעתי תש\"ח, אין כיום קשר ישיר בין חטיבה 5 לחטיבת גבעתי הצעירה.\n\nנוכח אירועי מלחמת לבנון הראשונה, בנובמבר 1982, הטיל הרמטכ\"ל רפאל איתן על אלוף-משנה יהודה דובדבני את משימת הקמת חטיבת גבעתי החדשה כחטיבת חיל רגלים סדירה. חטיבה זו נקראה \"גבעתי\" – כשמה של חטיבת גבעתי תש\"ח שלחמה במלחמת העצמאות. סמלה של החטיבה משלב בתוכו את סמלי חטיבת גבעתי תש\"ח וסמלי סיירת שקד.\nעד תחילת שנות התשעים היה לחטיבת גבעתי יעוד נוסף – יכולת החפה (נחיתה על החוף מכלי שיט) שהתבססה על הנחתת היחידה של צה\"ל – אח\"י בת שבע. בסוף מסלול בוצע תרגיל החפה שאחריו הלוחמים היו מקבלים סיכת החפה (תנין), אשר עם הזמן הפכה לסיכת לוחם לכל דבר, עד שהוחלפה בסיכת הלוחם הנוכחית.\nמפקדה הראשון של גבעתי היה יהודה דובדבני. החטיבה המתחדשת התבססה על סגל פיקוד שגויס מכל חטיבות החי\"ר ובין השאר על מתגייסים מישיבות ההסדר שהיוו חלק ניכר מחיילי החטיבה בשלב ההקמה. החטיבה הוקמה על בסיס גדוד 424 \"שקד\" – נצר לסיירת שקד, שאליו הצטרפו גדוד 432 \"צבר\", גדוד 435 \"רותם\"; וכן פלוגת הסיור (פלס\"ר), פלוגת הנ\"ט (פלנ\"ט), פלוגת ההנדסה (פלחה\"ן), ופלוגת הקשר (פלחי\"ק).\nעם הקמתה עברו חיילי החטיבה את שלב הטירונות ביחד עם לוחמי חטיבת גולני בבסיס בזק הממוקם לא רחוק מג'נין, לאחר תקופה קצרה עברה החטיבה לבסיס קציעות המשמש אותה עד היום.\nגבעתי הצעירה נלחמה לסירוגין בלבנון, ולאחר הנסיגה לרצועת הביטחון, ברצועת הביטחון בלבנון וברצועת עזה. בעקבות הנסיגה מלבנון בשנת 2000 עברה החטיבה לפיקוד הדרום והוצבה בגזרת רצועת עזה, שם הובילה שורה של מבצעים כנגד הטרור בהם נהרגו מאות מחבלים. היחידה שרתה ברצועה עד לביצוע תוכנית ההתנתקות באוגוסט 2005 ואחריו הוצבה בגזרת עוטף עזה. על פעילותה ללוחמה בטרור ברצועת עזה בזמן האינתיפאדה השנייה והלחימה ברצועת עזה מההתנתקות עד מבצע עופרת יצוקה (2000–2009) זכתה החטיבה להערכה רבה ואף למספר פרסים וצל\"שים, כולל פרס הרמטכ\"ל ליחידות מצטיינות לשנת 2002 ולשנת 2004.\nבינואר 2016 הוכפפה החטיבה לעוצבת הפלדה (אוגדה 162) במסגרת מעבר עוצבה זו לפיקוד דרום וארגון האוגדות והחטיבות הסדירות במסגרת תוכנית רב-שנתית \"גדעון\".\nבעשור השני של המאה ה-21 שמה חטיבת גבעתי דגש על תחום הצליפה. ההשקעה נשאה פרי ומאז שלהי אותו עשור, צלפי גבעתי מתברגים בצמרת צה\"ל כולל זכייה באליפויות הצליפה של צה\"ל הנערכות מידי לשנה.\n\nמשפט גבעתי א: בשנת 1988 נכנסו חיילי החטיבה לבית בעזה על-מנת לעצור מבוקש לחקירה. כאשר נתקלו בהתנגדות מצד אביו הכו בו למוות. בית הדין הצבאי קבע שפקודה להפעיל אלימות כאמצעי ענישה היא בלתי חוקית בעליל.\nמשפט גבעתי ב: מג\"ד רותם ושלושה מפקודיו נאשמו שהורו לחייליהם לשבור ידיים ורגליים של פלסטינים. להגנתם טענו שהפקודה ירדה מהמח\"ט אפי איתם ומאלוף הפיקוד יצחק מרדכי. במשפט שהתנהל ב-1990 הכחישו שני הקצינים הבכירים את הטענות וכל הנאשמים הורשעו.\n\nבשנות האינתיפאדה השנייה חטיבת גבעתי הייתה חטיבת החי\"ר העיקרית שמוצבת ברצועת עזה ואחראית על המלחמה בטרור שם, ביחד עם גדוד שמשון, כוחות שריון, גדוד להב של חיל ההנדסה הקרבית וחיל האוויר. במהלך פעילותם שם הרגו כוחות גבעתי מאות מחבלים, אך הפשיטות בעומק מחנות הפליטים הצפופים של עזה והפעילות השוחקת והיומיומית תחת אש בציר פילדלפי גרמו להם גם לאבדות.\nב-22 בדצמבר 2003, התקבל מידע על שני מחבלים אשר מתקרבים לעבר עמדה צה\"לית. מפקד פלוגת החוד של גדוד \"צבר\", סרן חגי ביבי, וסגנו, סגן לאונרדו וייסמן יצאו עם חוליית הפיקוד לכיוונם. בחילופי האש שהיו במהלך ההיתקלות עם המחבלים נהרגו שני המפקדים.\n\nב-11 במאי 2004 התפוצץ נגמ\"ש M-113 בשכונת זייתון בעזה ו-6 אנשי צוותו, מהפלחה\"ן, נהרגו בפיצוץ. למחרת, ב-12 במאי, פוצץ נגמ\"ש M-113 נוסף בציר פילדלפי ו-5 אנשי צוות המנהרות שבו, נהרגו. אירועים אלה כונו אסון הנגמ\"שים. צה\"ל ערך שני מבצעים גדולים להחזרת הגופות, שבהם נהרגו עשרות מחבלים ונהרסו עשרות בניינים בשכונת זייתון וברפיח. בגלל איומו של צה\"ל להמשיך לסרוק עד שכל הגופות יוחזרו, וההרס הרב שגרמו הדחפורים המשוריינים נכנעו המחבלים והעבירו את שרידי הגופות לצלב האדום.\nחטיבת גבעתי נטלה חלק מרכזי במבצע קשת בענן ברפיח וכן במבצע ימי תשובה בצפון רצועת עזה שמטרתו היה למנוע ירי רקטות קסאם על שדרות.\nבחודש ינואר 2005 הוענק לגדוד הסיור של גבעתי עיטור המופת מידי הרמטכ\"ל כהוקרה על פעילותו ברצועת עזה בזמן האינתיפאדה השנייה.\nאחרי ביצוע תוכנית ההתנתקות יצאה חטיבת גבעתי מרצועת עזה והחלה להחליף קווים בדומה לשאר חטיבות החי\"ר.\n\nבחודשים יולי ואוגוסט 2006 נטלה החטיבה, חלק מרכזי במבצע גשמי קיץ, במהלכו נהרגו למעלה מ-200 מחבלים.\nבתחילת מרץ 2008 הובילה החטיבה (יחד עם חטיבה 188 וכוחות נוספים) את מבצע חורף חם במחנה הפליטים ג'באליה ובשכונת סג'עיה. שניים מלוחמי החטיבה (סמ\"ר דורון אסולין מגדוד הסיור וסמ\"ר ערן דן-גור מגדוד שקד) נהרגו בפעילות זו, שבה נהרגו יותר מ-120 פלסטינים.\nבמבצע עופרת יצוקה (סוף 2008 – ינואר 2009) פעלה החטיבה בשכונותיה הדרומיות של עזה, זייתון ותל אל-הווא.\n\nבמבצע צוק איתן לחמה החטיבה בדרום רצועת עזה תחת פיקודו של אלוף-משנה עופר וינטר. במהלך המבצע פגעה החטיבה במחבלים רבים והשמידה מנהרות לחימה ותשתיות אשר שימשו את ארגון החמאס. החטיבה זכתה להערכה רבה על לחימתה: יחידת רימון קיבלה את צל\"ש אלוף פיקוד הדרום, לוחם סיירת גבעתי קיבל את עיטור המופת, ותשעה מלוחמי החטיבה קיבלו צל\"ש על לחימתם. חמישה מלוחמי החטיבה נהרגו בקרבות.\n\nיממה לאחר שנמצאו גופות שלושת הנערים, ב-1 ביולי הוקם צוות קרב חטיבתי המבוסס על חטיבת גבעתי. הצק\"ח כלל את גדוד צבר, גדס\"ר גבעתי ויחידת רימון, גדוד 101 מחטיבת הצנחנים, גדוד 52 מחטיבה 401 וגדוד 603 מחיל ההנדסה הקרבית. התוכנית האופרטיבית של הצק\"ח כללה איגוף שקט של כוחות החמאס ותקיפתם מהעורף.\nלאחר שבבוקר 17 ביולי ניסתה חוליית מחבלים לחדור לישראל באזור קיבוץ סופה, החל שלב התמרון הקרקעי. בלילה שבין 17 ל-18 ביולי פשטו יחידת רימון וגדוד צבר על שדה התעופה בדהניה, ועד הבוקר כותר המתחם על ידי גדוד צבר וטוהר על ידי יחידת רימון. במקביל, תקפו כוחות גדוד 101 וגדוד 52, בסיוע פלוגה מגדוד 603, את שכונת מעמר שבפרברי רפיח. ארגון החמאס הקים בשכונה מתחם מבוצר וניהל אש צלפים ומרגמות כנגד הכוח המתקדם לעבר השכונה. במהלך הלילה הצליח הכוח להתקדם פחות מ-3 קילומטר אל תוך רצועת עזה, בתנועה שארכה כ-8 שעות.\nב-18 ביולי החלו לוחמי מגדוד 603 ומיחידת רימון לאתר את פירי המנהרות במתחם שדה התעופה בדהניה. עד הצהריים אותרו במרחב שלושה פירי מנהרות. במהלך היום העמיק גדוד צבר את אחיזתו בפאתי רפיח. במקביל, ניסה החמאס לפגוע בכוחות גדוד צבר, בין השאר באמצעות חמור תופת ואופנוע תופת. גדוד 603 איתר במהלך היום ארבעה פירי מנהרות ופעל לנטרול כל פירי המנהרות שנמצאו. גדוד 101 איתר במהלך היום 5 פירי מנהרות, והמשיך להתקדם אל תוך שכונת מעמר בשני מאמצים: פלוגת החרמ\"ש של גדוד 52 מדרום ופלוגת החוד של גדוד פתן מצפון, יחד עם הפלוגה המסייעת.\nב-19 ביולי נשלח גדוד הסיור החטיבתי לאתר ולהשמיד מנהרת תקיפה נוספת באזור רפיח. הגדס\"ר לא נתקל בכוחות אויב ולא איתר את פיר המנהרה, ולאחר יממה שונתה משימת הגדס\"ר והוא יצא מהמרחב. גדוד 52 נערך ממגנן, אך מחבל שיצא מפיר מנהרה הצליח לירות פגז RPG על אחד הטנקים, פצע את קצין המבצעים של הגדוד והשבית את טנק המג\"ד. גדוד 101 ספג את ההרוג הראשון שלו, כאשר בשעות הערב נשלחה מחלקת התצפית של הפלוגה המסייעת להתמקם במבנה שולט. בדרכם למבנה זיהה מפקד הכוח סככת פח חשודה, ולאחר שהסככה נסרקה נפתחה אש מתוכה, ממנה נהרג סמל בניה רובל.\nב-20 ביולי נמשכה הלחימה, כאשר לוחמי גדוד 101 זיהו שני פירי מנהרות נוספים. במקביל, פעלו לוחמי גדוד 603 להשמדת פירי המנהרות שזוהו. במהלך פעולתם, זיהו לוחמי הגדוד חוליית מחבלים מתקרבת לעברם, והקפיצו מסוק קרב שהשמיד את החוליה.\n\nבמהלך המבצע סיירת גבעתי תפסה קו בגזרת שכם וניהלה לחימה כנגד חוליות של ארגוני הטרור, ובהם, ארגון גוב האריות. במהלך התעסוקה המבצעית שארכה למעלה מחצי שנה פעלו הלוחמים במאות פעולות כנגד יעדי טרור, פגעו בעשרות מחבלים חמושים ולקחו חלק במבצע כנגד המפקדה הראשית של גוב האריות.\n\nבאוקטובר 2022 במהלך פעילות במרחב שכם, חוליית מחבלים רכובה פתחה בירי לעבר כוח של סיירת גבעתי, אירוע בו נפל לוחם הסיירת עידו ברוך.\n\n ערך מורחב – חטיבת גבעתי במלחמת חרבות ברזל\nב-7 באוקטובר 2023 יצאה ישראל למלחמת חרבות ברזל בעקבות מתקפת הפתע על ידי ארגון הטרור חמאס, במהלך ההתקפה השתלטו מחבלים על יישובי העוטף. 2 גדודים של החטיבה לחמו בכפר עזה במשך שעות ארוכות נגד עשרות מחבלים במקום ופעלו לחילוץ האזרחים והתושבים. סיירת גבעתי פעלה בקיבוץ נחל עוז ופעלה בקרבות.\nלאחר מכן הובילה החטיבה בשיתוף שריון והנדסה את ההתקפה בצפון רצועת עזה ופגעה במאות מחבלים.\nב-31 באוקטובר 2023, במלחמת חרבות ברזל נגמ\"ש מסוג נמ\"ר של החטיבה נפגע מטיל נ\"ט ואחד עשר לוחמים נהרגו.\n\nגדוד שקד (424), הוקם מחדש בשנת 1978, והיה גדוד עצמאי בפיקוד דרום. הוקם מגדוד חרמ\"ש 519, עורב שריון ו-2 פלוגות נח\"ל מתחלפות שהיו מגיעות אליו. בשנת 1983 היה לגדוד הראשון של חטיבת גבעתי וממשיך דרכה של סיירת שקד. הגדוד מורכב מחמש פלוגות: פלוגת סיוע מנהלתי, רובאית, פלחוד, מסייעת ומבצעית.\nסמל הגדוד הוא כנפיים, המסמלות את סיירת שקד, ארץ ישראל, המסמלת את הגנת הגדוד על ארץ ישראל במשימותיו השונות, וחרב, המסמלת גדוד חי\"ר לוחם ומובחר. הגדוד נלחם בלבנון שנים רבות אך את עיקר תהילתו קצר ברצועת עזה, שם הוצב ברציפות מאפריל 2001 ועד ביצוע תוכנית ההתנתקות.\nבשנת 2018 היה לגדוד הראשון בחטיבה הקולט את הנמ\"ר.\n\nגדוד צבר (432) הוקם בשנת 1983. מאז פרוץ האינתיפאדה השנייה נמצא הגדוד בלחימה מתמדת בגזרת עזה.\nסמל הגדוד הוא צבר, על שם שיחי הצבר בהם השתמשו התושבים הערביים בארץ ישראל לסימון גבולות חלקות האדמה שעיבדו כשם ש\"גבעתי\" יגן על הגבולות, וכן רמז למושג \"צבר\" – ישראלי יליד הארץ. הגדוד מורכב משש פלוגות: פלוגת סיוע מנהלתי, פלוגת הטורפים, פלוגת הפושטים, פלוגת החוד, מבצעית ומסייעת.\nהגדוד זכה לתעודת הערכה על פעילותו ההתקפית במבצע צוק איתן ולתעודת הערכה נוספת על פעילותו המבצעית בגזרת חברון במהלך \"אינתיפאדת הסכינים\".\nבדצמבר 2014 הדיח הרמטכ\"ל את מפקד הגדוד לירן חג'בי לאחר שנחשד בהטרדה מינית ושיבוש הליכי חקירה.\nב-7 באוקטובר 2023, פתח חמאס במתקפת פתע על עוטף עזה ויישובי הנגב המערבי במהלכו השתלט על יישובי העוטף. לוחמי הגדוד לחמו על מנת לשחרר את היישובים, במהלך חילופי אש נפל סגן דור שדה מפקד מחלקה בגדוד.\nב-31 באוקטובר 2023 במהלך התמרון הקרקעי של מלחמת חרבות ברזל בעומק הרצועה, תקפו כוחות גדוד צבר וחיסלו מספר גדול של מחבלי חמאס שהתבצרו בבניין רב קומות בסמוך למבנה בית ספר ומשרדי ממשל של החמאס בג'באליה שבצפון רצועת עזה. במהלך הפעולה איבד הגדוד 11 מלוחמיו מפגיעת נ\"ט שפגע בנגמ\"ש נמ\"ר.\nב-14 במרץ 2024 הנמ\"ר שנפגע באסון, חזר לכשירות מבצעית.\n\nגדוד רותם (435), הוא הגדוד הצעיר מבין שלושת הגדודים של החטיבה. הגדוד הוקם בשנת 1984, בעוד השאר הוקמו קודם לכן. הגדוד מורכב משש פלוגות: מסייעת, מבצעית, פלוגת חוד, פלוגת תומר, פלוגת חשיפה תקיפה ופלוגת המפקדה (פלס\"ם). סמל הגדוד הוא רותם, על שם שיח הרותם שגדל במדבר ונאחז בחוזקה באדמת ארץ ישראל בשורשיו העמוקים.\nגדוד רותם היה הגדוד היחיד בחטיבה שנכנס לעומק לבנון במלחמת לבנון השנייה. בשנת 2017 זכה במקום הראשון באליפות צה\"ל בצליפה, הן בבית גדודי החי\"ר והן בסיכום הכולל.\n\nמחזור הגיוס הראשון של הפלוגה, המיועדת לציבור החרדי, היה באוגוסט 2014, ביוזמתו ובעידודו של מפקד החטיבה, עופר וינטר. בתחילה הכוונה הייתה להקים גדוד נפרד (ולכן נקרא בהתחלה בשם \"גדוד תומר\") אך משיקולים שונים הוחלט לבסוף להקים פלוגה ולא גדוד. הפלוגה מתייחדת בכך שהיא מאפשרת אווירה חרדית לחלוטין, ומקבלת לתוכה בוגרי מוסדות חרדיים בלבד, ובתנאי שהם מקיימים אורח חיים דתי, בניגוד לגדוד נצח יהודה שמקבל אליו גם דתיים-לאומיים. ההכשרה כולה מתבצעת בבסיס הר קרן במתחם פלוגתי נפרד. מפקדי וקציני הפלוגה – דתיים. בנוסף, במהלך פרק ההכשרה, נוסף על זמני התפילות אותם מקבל כל חייל דתי, ישנה שעה של לימוד תורה בה רב מארגון שח\"ר מעביר שיעור לחיילים.\nפלוגת תומר נוספה כפלוגה שישית לגדוד רותם, בהמשך פלוגת תומר הפכה לפלוגה הרובאית בגדוד, ובכך הגדוד חזר לתצורה של שש פלוגות פלוגות (פלוגת חוד, מבצעית, מסייעת, תומר (רובאית), פחת\"ק ופלס\"ם). הפלוגה החלה בפעילות מבצעית במרץ 2015 בגבול הצפון, והמשיכה לתעסוקות מבצעיות מוצלחות בכל הגזרות.\n\nעקב ההצלחה של הפלוגה נפתחה פלוגת דומה בגדוד 202 בחטיבת הצנחנים, פלוגת ח\"ץ.\nבשל הראשוניות של הפלוגה והעניין הרב בגיוס חרדים בעקבות התיקון לחוק שירות ביטחון שעסק בגיוס בני ישיבות לצה\"ל זכתה הפלוגה לעניין ציבורי רב ולסיקור תקשורתי נרחב, ואף שימשה השראה לסדרת הטלוויזיה \"כיפת ברזל\".\n\nהסיירת כונתה בעבר גדס\"ר גבעתי בשנת 2019, ביצע צה\"ל שינוי בגדוד הסיור של החטיבה ובפלוגותיו. שם הגדוד שונה מ\"גדס\"ר גבעתי\" ל\"סיירת גבעתי\" וכעת הוא מוגדר כסיירת. הפלוגות הייעודיות מגדוד הסיור הוסבו ל-3 פלגות המתמחות בפשיטה, סיור, חבלה, קשר, לוחמה בשטח בנוי, לחימה בתוואי תת-קרקע, צלפים והפעלת טילים נגד טנקים.\nהסיירת כוללת את:\n\nפלס\"ר גבעתי\nפלחה\"ן גבעתי\nעורב גבעתי (פלנ\"ט)\nפלוגת סיוע מנהלתי\n\nהגדוד עוטר בשנת 2005 בעיטור המופת על רצף פעילויות מוצלחות ברצועת עזה.\n\nפלס\"ר (פלוגת הסיור) גבעתי הוקמה בשנת 1983, וחדלה לתפקד כיחידה עצמאית בחטיבה, לאחר ארגון מחדש של חטיבות החי\"ר ויצירת גדוד סיור חטיבתי בשנת 2001. בסיס היחידה היה מחנה 'עמוס ירקוני' או בשמו העממי 'משמר הנגב' על שם הקיבוץ הסמוך. מסלול האימונים ארך כשנה ושמונה חודשים והוא כלל בין השאר אימוני חי\"ר מתקדמים, לוחמה בטרור, ניווטים וסיור. בנוסף לכך צורף לפלוגה צוות הצלפים של היחידה המכונה \"נץ\". בוגרי היחידה במילואים מאיישים את פלוגת התצפית של חטיבת גבעתי, פלוגת הסיור של חטיבת ביסלמ\"ח, חטיבת בה\"ד 1 וחטיבת הנגב. הפלס\"ר התקיים במתכונת זו עד שנת 2019.\n\nהפלחה\"ן (פלוגת החבלה וההנדסה) הוקמה בשנת 1984 כחלק מהקמת חטיבת גבעתי המחודשת, ייעוד פלוגת ההנדסה החטיבתית היה לפרוץ את הדרך לכוחות הלוחמים ולהובילם לעבר היעד, מאז הקמתה השתתפה הפלוגה במארבים ובמבצעים מיוחדים רבים במסגרת פעילות הבט\"ש, בגזרת גבול לבנון, רצועת עזה, ואזור יהודה ושומרון.\nחיילי הפלוגה זכו לצל\"ש מפקד פיקוד הדרום, על פעילותם המצטיינת בצומת נצרים בספטמבר 2000 בפרוץ האינתיפאדה השנייה.\nבשנת 2001 הפלוגה שולבה במסגרת גדס\"ר גבעתי שהוקם אז, והתקיימה במתכונת זו עד שנת 2019.\n\nהפלנ\"ט (פלוגת נ\"ט) הייתה פלוגה נגד טנקים (נ\"ט) המכונה \"עורב\" (על שם הטיל שבעבר השתמשו בו). ייעודה של הפלוגה היה לפגוע בשריון אויב, בחי\"ר ובמטרות איכות, ולהוות כוח חי\"ר איכותי. בנוסף תפקיד הפלוגה היה להכניס את החטיבה ללחימה בעזרת יכולות האש והתצפית המגוונות שלה, דבר שבעבר עשתה פלוגת הסיור.[דרוש מקור] מאז הקמתה השתתפה הפלוגה במארבים ובמבצעים מיוחדים רבים, בפעילות הבט\"ש, בגזרת גבול לבנון, רצועת עזה, ואזור יהודה ושומרון, וזכתה פעמים רבות בפלוגה המצטיינת של החטיבה. הפלוגה התקיימה במתכונת זו עד שנת 2019.\n\nפלוגת מאור (הפלחי\"ק) היא פלוגת הקשר והתקשוב של חטיבת גבעתי. הפלוגה אחראית על הפעלת אמצעי הקשר, התקשוב והשו\"ב במפקדת החטיבה ובגדודים. בנוסף הפלוגה אחראית לפריסה והקמת מפקדות וחמ\"לי החטיבה, וחפ\"ק המח\"ט בסדיר ובמילואים.\nהפלוגה מורכבת מ-5 מחלקות: 4 מחלקות מקצועיות (אלחוט, שו\"ב, כ\"ס, וקצ\"ק) ומצוות לוחמים.\nלוחמי הפלחי\"ק מבצעים את מסלול הכשרת הלוחם בבא״ח גבעתי. בתקופת השגרה מבצעים פעולות ביטחון שוטף יחד עם היחידה אליה משתייכים. בחירום ובאימונים משמשים לוחמי הפלחי\"ק כקשרי המח\"ט ובתוך כך אמונים על אבטחת המח\"ט וקציני המטה.\nמערך התקשוב החטיבתי מונה את כלל קציני, נגדי וחיילי חיל התקשוב שבחטיבה, בגדודים ובבאח. אחריות הפלחיק לאמן את כלל המסגרות התקשוביות על מנת שייבצעו את תפקידם בצורה נכונה ומדויקת.\n\nבא\"ח (בסיס אימון חטיבתי) גבעתי, הוא בית הספר ללוחמת חי\"ר, בו מתקיימים ההכשרה, ההדרכה והאימונים של חטיבת גבעתי. הבסיס הוקם על ידי אל\"ם (מיל') יעקב עמר ששימש קודם לכן, מפקד גדוד 51 בגולני, כחלק מהקמת חטיבת גבעתי המחודשת, הוא שוכן בבסיס קציעות שבנגב על כביש באר שבע-ניצנה סמוך לגבול ישראל-מצרים, ונועד להכשרת טירונים.\nבעבר התבצעה הטירונות בשטח הבא\"ח והאימון המתקדם במחנה הר קרן, אך בשנת 2015 הוחלט שכל מחזור גיוס ישלים הכשרה מלאה בסיס אחד, על מנת לחסוך זמן אימון יקר שמתבזבז על ההעברה. בשל העובדה שהצבא מקדיש יותר כסף לבסיסי טירונים, שופץ בסיס הר קרן בצורה נרחבת, וחלק ממטה הבא\"ח הועבר אליו. כמו כן בשנה זו הושלמה בנייתם של מגורי הקבע בבסיס על חשבון האוהלים.\n\n ערך מורחב – גדחה\"ן 8170\n\nגדחה\"ן 8170 הוא גדוד הנדסה קרבית במילואים. במרץ 2014 עבר הגדוד מחטיבה 27 שנסגרה, והוכפף לחטיבת גבעתי. הגדוד השתתף תחת פיקוד החטיבה במבצע צוק איתן. ב-2018 זכה הגדוד בפרס הרמטכ\"ל ליחידות מילואים מצטיינות.\nמפקדי הגדוד: אודי אלבז, מני בראונשטיין, אמיר זרגרי.\n\nחיילי חטיבת גבעתי חמושים ברובה סער תבור X-95 פלאט-טופ ובM4A1 קרבין החל ממחזור נובמבר 2023. בעבר נהגו להשתמש ברובה סער מיקרו תבור X-95 מדגמי מיקרו-תבור (גרסה מקוצרת יותר של התבור) ותבור קומנדו CTAR-21 ובעבר הרחוק יותר גליל, M16‏. נשקם זהה לשאר כלי הנשק של גדודי החי\"ר בצה\"ל וכולל גם מטול רימונים מדגם M-203, רובי צלפים מדגמים רמינגטון M-24,‏ מאוזר 86SR,‏ SR-25 Mk 11‏ וברק 338, מטולי רקטות נגד טנקים ומבנים מדגמי לאו M-72 ומטאדור \"מפצח אגוזים\", מקלע בינוני מאג, מקלע קל נגב, מקלע כבד מדגם M2 בראונינג ומקלעי רימונים מקל\"ר סאקו דיפנס Mk-19 ומקל\"רון MK47 בקליבר 40 מ\"מ. בסוף שנת 2018 החלה החטיבה להצטייד ברובי מיקרו-תבור משופרים בעלי קנה ארוך יותר מדגם תבור X-95 פלאט-טופ.\nבעקבות הצטיינותה של החטיבה במבצעים שונים, המתגייסים החדשים לגבעתי בגיוס נובמבר 2006 זכו להיות הראשונים שמשתמשים באופן מלא ושוטף בנשק החדש \"תבור\" אשר כולל גם כוונת השלכה בשם \"מארס\".[דרוש מקור]\nעד לאמצע העשור הראשון במאה העשרים ואחת, הייתה החטיבה מצוידת בנגמ\"שי M-113 בלבד, הנחשבים למיושנים ופגיעים, בעלי מיגון לא מספק. בעקבות אסון הנגמ\"שים ואיום הנ\"ט הגובר ברצועת עזה, הוחלט לתגבר את החטיבה בנגמ\"שי המרכבה הכבדים, הנחשבים לאחד הכלים הממוגנים בצה\"ל. כמו כן, הועברו נגמחונים ונקפדונים לשירות החטיבה.\nבשנים 2005 ו-2008 נמסרו מספר נגמ\"שי מרכבה (נמ\"ר) לשורות החטיבה, לצורכי הערכה ובדיקתם בשטח לפני שייוצרו באופן מסיבי לכלל הכוחות. מאוחר יותר הוחלט שחטיבת גולני היא שתצטייד בנמ\"ר ואילו נגמ\"שי האכזרית של גולני יועברו לשימוש גבעתי. בשנת 2019 החלה החטיבה בהצטיידות בנמ\"ר המצויד ב\"מעיל רוח\".\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהצל\"שים מוצגים בסדר הענקתם.\n\n  צל\"ש אלוף – מאת מפקד פיקוד הדרום, דורון אלמוג, הוענק לסמל שלומי פרץ ביוני 2001, אלוף על אומץ לב ותפקוד קר רוח בלחימה בצומת נצרים בתחילת אינתיפאדת 2000.\n  צל\"ש אלוף – מאת מפקד פיקוד הדרום, דורון אלמוג, הוענק לחטיבת גבעתי באוקטובר 2002, על נשיאה במרבית עול הלחימה ברצועת עזה.\n  צל\"ש אלוף – מאת מפקד פיקוד הדרום, דורון אלמוג, הוענק לסג\"ם ליעד גולן מגדוד שקד באוקטובר 2002, על כך שהרג מחבל בקרב פנים אל-פנים באמצעות קסדה, לאחר שאזלה התחמושת מנשקו.\n  צל\"ש אלוף – מאת מפקד פיקוד הדרום, דן הראל, הוענק לסרן חגי ביבי וסגן לאונרדו וייסמן באפריל 2004, על אומץ לבם, חתירה למגע ולקיחת אחריות פיקודית בגזרה שאינה באחריותם.\n  עיטור המופת – הוענק לגדס\"ר גבעתי ב-14 באפריל 2005, על פעילותו המבצעית הרצופה והמתמשכת במהלך שנת 2004 באזור חבל עזה.\n  צל\"ש אלוף – מאת מפקד פיקוד הדרום, דן הראל, הוענק לסא\"ל עופר וינטר באפריל 2004, על הובלת גדוד הסיור החטיבתי בפעילות רציפה ומתמשכת ברצועת עזה.\n  צל\"ש אלוף – מאת מפקד פיקוד הדרום, דן הראל, הוענק לסרן חזי נחמה באפריל 2004, על פועלו.\n  צל\"ש אלוף – מאת אלוף פיקוד הדרום, יואב גלנט, הוענק לסרן אליק סרור בספטמבר 2008, על שהוביל כוחות תחת אש באזור רווי מחבלים, בעת שהיה מפקד פלוגה מסייעת בגדוד שקד.\n  צל\"ש מפקד חטיבה – מאת מפקד החטיבה, אל\"ם אילן מלכא, הוענק לסגן נדב מוסאי בספטמבר 2009, על פועלו במבצע עופרת יצוקה.\n  צל\"ש מפקד חטיבה – מאת מפקד החטיבה, אל\"ם אילן מלכא, הוענק לסרן בני מאיר בספטמבר 2008, על פועלו.\n  עיטור המופת – הוענק לסגן איתן פונד בינואר 2015, על גבורתו במהלך קרב רפיח, במבצע צוק איתן.\n  צל\"ש אלוף – מאת מפקד פיקוד הדרום, סמי תורג'מן, הוענק ליחידת רימון בינואר 2015, על פעילות היחידה במבצע צוק איתן.\n  צל\"ש הרמטכ\"ל – מאת הרמטכ\"ל, בני גנץ, הוענק ללוחם ביחידת רימון בינואר 2015, על תפקודו במבצע צוק איתן, והריגתם של 4 מחבלים בהתקלות.\n\nאת הסמל הראשון של גבעתי איירה דבורה פופקו בהיותה חיילת בחטיבה.\nצבע הכומתה הוא סגול. הראשונות שבחרו צבע זה היו בנותיו של המח\"ט הראשון (לאחר הקמת החטיבה מחדש ב-1983), יהודה דובדבני, שרצה שלחטיבה המחודשת בפיקודו יהיו צבע וזיהוי ייחודי משלה. הוא הגיע לביתו עם שקיות מלאות בדוגמאות של כומתות בצבעים שונים, וביקש מבנותיו לבחור את הצבע האהוב עליהן. הן בחרו בסגול. הבחירה עברה מבחן נוסף, אצל שתי פלוגות טירונים של החטיבה, אשר להפתעת דובדבני בחרו גם חייליהן בסגול. כאשר הרמטכ\"ל אז, משה לוי, ביקר בבסיס הטירונים החטיבתי, ביקש ממנו אחד החיילים שלחטיבה תהיה כומתה ייחודית משלה, והרמטכ\"ל קיבל את הבקשה.\nתג החטיבה: החרב מסמלת את היותה של החטיבה חטיבה לוחמת. השועל מסמל את יחידת שועלי שמשון שהייתה הסיירת של חטיבת גבעתי הוותיקה; הצבע הכחול מסמל את הים (ייעודה המקורי של החטיבה הוא נחיתה מן הים באמצעות נגמ\"שים אמפיביים – \"תמסחים\"); הצבע הצהוב מסמל את צבע האדמה המדברית של דרום הארץ, גזרתה הייעודית של החטיבה. רגליו של השועל נעוצות בקרקע – נחיתה מהים, זנבו מורם לאוויר לאות גאוות יחידה. צבר – מסמל את ארץ ישראל וכמו כן את גדוד צבר. על פי מורשת הקרב של החטיבה מקור סמל הצבר הוא בקרבות תש\"ח. הערבים, שפחדו מפשיטות הקומנדו של שועלי שומשון, הקיפו את ישובייהם בצברים על מנת שיהוו מכשול ללוחמים.\nהמנון החטיבה הוא \"מי שחלם גבעתי\". ב-2015 נוספו בתים נוספים להמנון בעקבות מבצע צוק איתן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמים (סדרת רשת)\n\nקובי סגל, יחד, ורק יחד, ננצח!: חטיבת \"גבעתי\" במבצע \"צוק איתן\", בן שמן: מערכות, 2018\nמאיר פינקל, הפקת לקחים ברמה הטקטית במלחמת העצמאות - חלון לשני דפוסי ארגון צבאי, בתוך: מלחמה המעצבת הראשונה – שבעה מאמרים במלאת שבעים שנה למלחמת העצמאות, מודן, משרד הביטחון וצה\"ל/המחלקה להיסטוריה, 2018, עמודים 113–150\n\n אתר האינטרנט הרשמי של חטיבת גבעתי\nשלמה מן, סגול כהה – גבעתי בנחיתה, בין גלים\" 169 דצמבר 1986, עמ' 9.\nתמונות מתרח\"ט גבעתי, פורום צבא וביטחון בפרש\nאמיר בוחבוט, עזה - הבית השני של סיירת גבעתי, באתר nrg‏, 24 במאי 2007\nיואב לימור ואלון בן דוד, מקום שביעי: סיירת גבעתי, באתר ynet, 22 בינואר 2008\nאהרל'ה ויסברג, סגול גאה, באתר ישראל היום, 24 באפריל 2011\nגבעתי ציינה שלושים שנה להקמתה: \"ראשונה להתייצב לעת פקודה\", באתר צה\"ל (דרך ארכיון האינטרנט), 25 באפריל 2013.\nנעם ויטמן, 30 שנה לחטיבה הסגולה: 30 עובדות שלא ידעתם על \"גבעתי\", באתר צה\"ל (דרך ארכיון האינטרנט), 25 באפריל 2013\nמיכל קליין ונעמי נידם, 25 שנה לגבעתי לחטיבה הסגולה, במחנה, 18 באוגוסט 2008, כפי שהועלה באתר \"שב\"וז חיילים\"\nרון בן ישי, עופרת יצוקה - תיעוד מיוחד: יום עם חיילי צה\"ל הלוחמים ברצועת עזה, באתר הארץ, 8 בינואר 2009\nתצלומים של מצעד חטיבת גבעתי במושבה רחובות\nתמונות מאוסף חזי אשל - חטיבת גבעתי מתוך האוספים הדיגיטליים של ספריית יונס וסוראיה נזריאן, אוניברסיטת חיפה\n תרגיל נחיתה של חיילי חטיבת גבעתי, סרט בערוץ YouTube של ארכיון צה\"ל ומערכת הביטחון\nסגול עמוק, סרט בערוץ YouTube של דובר צה\"ל, נובמבר 2014 \nאמיר בוחבוט‏, לכל פגז יש כתובת: המג\"דים של גבעתי פותחים הכול, באתר וואלה‏, 9 באפריל 2015\n טקס הענקת אות מלחמת ששת הימים למשפחות הנופלים, יומני כרמל, דצמבר 1967 (התחלה 0:19)\nבול פגיעה: כך הפכה חטיבת גבעתי לאלופת הצליפה של צה\"ל, אתר צה\"ל, 30 בנובמבר 2017\nאייל לוי, ‏\"המחבלים לא רוצים להיתקל בנו\": כך חיילי גבעתי נערכים לאיום המנהרות, באתר מעריב אונליין, 19 באפריל 2018\nעוז רוזנברג, ‏\"נלחמים להיות טובים. נקודה\": גבעתי חוגגת 70 שנה להיווסדה, באתר מעריב אונליין, 28 במאי 2018\nיואב זיתון, גבעתי נגד חיזבאללה: \"הפעם זו תהיה לוחמה פנים מול פנים\", באתר ynet, 5 בינואר 2019\nיואב זיתון, חמש שנים לצוק איתן: היחידה של הדר גולדין נערכת לחזור לעזה, באתר ynet, 7 ביולי 2019\nניר דבורי, ‏הסיירת שנכנסה לגוב האריות בשכם – וחזרה כדי לספר, באתר ‏מאקו‏, 15 בדצמבר 2022\nרעות גוויסר, גלגוליה של החטיבה הסגולה, בבלוג \"הספרנים\" של הספרייה הלאומית, 15 בנובמבר 2023\nיואב זיתון, בצומת המנהרות שחוצות את הרצועה עם המפקד מגבעתי שהחליף כבר 20 \"בתי מג\"ד\" בעזה, באתר ynet, 26 בפברואר 2024",
    "pageid": 16249
  },
  {
    "title": "חטיבת כפיר",
    "extract": "חטיבת כפיר (חטיבה 900) היא חטיבת חיל רגלים סדירה בצה\"ל. החטיבה הוקמה בשנת 2005 והייתה תחת פיקודה של עוצבת עידן, בספטמבר 2020 החטיבה הוכפפה לעוצבת הבזק (אוגדה 99) תוך הסבה לחטיבת חי\"ר-אש.\n\"כפיר\" היא החטיבה הגדולה מבין חטיבות החי\"ר. החטיבה מורכבת מארבעה גדודים וסיירת.החטיבה מתמרנת בכלל הגזרות. חיילי החטיבה חובשים כומתה בצבעי הסוואה (מנומרת) עם סמל חיל הרגלים ונועלים נעליים אדומות.\nמפקד החטיבה מאוגוסט 2023 הוא אלוף-משנה יניב בארוט.",
    "pageid": 239868
  },
  {
    "title": "חטיבת עוז",
    "extract": "חטיבת עוֹז (עוצבה 89), הידועה בכינוי חטיבת הקומנדו, היא עוצבת חיל רגלים למבצעים מיוחדים של זרוע היבשה בצה\"ל. החטיבה מאגדת תחתיה ארבע יחידות קומנדו – יחידת אגוז, יחידת מגלן, יחידת דובדבן ויחידת הסיוע המבצעי (יחס\"מ) וכפופה לעוצבת האש (אוגדה 98).\nהחטיבה קיבלה את המספר 89, לציון גדוד הקומנדו 89, גדוד פשיטה בפיקוד משה דיין ודב צסיס, שפעל במלחמת העצמאות תחת פיקוד חטיבה 8.",
    "pageid": 1294537
  },
  {
    "title": "חיל האוויר הישראלי",
    "extract": "חיל האוויר הישראלי, שידוע גם בשמו המקוצר \"חיל האוויר\", או בשמו הרשמי \"זרוע הָאוויר והֶחלל\", הוא הזרוע האווירית של צבא הגנה לישראל. חיל האוויר הישראלי הוא מרכיב משמעותי בעוצמתו של צה\"ל, והוא נחשב לחזק ביותר במזרח התיכון, ולאחד מחילות האוויר הטובים והמתקדמים ביותר בעולם. בראש זרוע האוויר עומד קצין בדרגת אלוף. מפקדו הנוכחי של החיל הוא אלוף תומר בר.",
    "pageid": 516777
  },
  {
    "title": "יומני האפלצ'ים",
    "extract": "יומני האפלצ'ים (באנגלית: Hillbilly Elegy) הוא סרט דרמה ביוגרפי אמריקאי משנת 2020 בבימויו של רון הווארד, עם איימי אדמס וגבריאל באסו בתפקידים הראשיים.\nהתסריט מבוסס על ספר הזיכרונות רב המכר \"יומני האפלצ'ים\" : זכרונות של משפחה ותרבות במשבר\" (2016) של ג'יי. די. ואנס שמתאר את דרכו הקשה במידלטון, אוהיו במשפחה של אם יחידנית מכורה לסמים וכמעט הידרדרות לפשע, עד ללימודי משפטים באוניברסיטת יל. עלילת הסרט מתוארת בפלשבקים.\nכמעט כל מבקרי קולנוע העניקו לסרט ביקורת שלילית, אך ציינו לשבח חלק מהשחקנים. הסרט היה מועמד לפרס התסריט הגרוע ביותר, הבמאי הגרוע ביותר ושחקנית המשנה הגרועה ביותר בפרס פטל הזהב. למרות זאת, גלן קלוז הייתה מועמדת לפרס אוסקר לשחקנית המשנה הטובה ביותר ולמספר פרסים נוספים.",
    "pageid": 2301348
  },
  {
    "title": "יורו 2024",
    "extract": "יורו 2024 (בגרמנית: Fußball-Europameisterschaft 2024) היה טורניר אליפות אירופה בכדורגל, שנערך בגרמניה מ-14 ביוני עד ל-14 ביולי 2024, שבו נערך משחק הגמר באצטדיון האולימפי בברלין.\nנבחרת ספרד זכתה בטורניר, לאחר שניצחה 1:2 את נבחרת אנגליה במשחק הגמר.",
    "pageid": 1628721
  },
  {
    "title": "יחידות מובחרות בצה\"ל",
    "extract": "מעגל היחידות המובחרות בצה\"ל מאגד בתוכו את יחידות העילית, חטיבת הקומנדו, יחידות טקטיות מיוחדות ואת סיירות החי\"ר.",
    "pageid": 220916
  },
  {
    "title": "יחידת מגלן",
    "extract": "יחידת מַגְלָן (יחידה 212‏‏) היא יחידת קומנדו בצה\"ל, המתמחה בהשמדת מטרות איכות בעומק שדה הקרב וביצירת מודיעין צבאי באמצעות אמצעי לחימה מיוחדים. היחידה הוקמה בינואר 1986 תחת פיקוד עוצבת קלע דוד, לאחר כשלוש שנים עברה לעוצבת האש (אוגדה 98), והייתה כפופה לה עד דצמבר 2015. ב־27 בדצמבר 2015 הוכפפה לחטיבת עוז (עוצבה 89). היחידה נקראת על שם העוף מגלן, שניתן לראותו גם בסיכת היחידה.\n\nמפקד היחידה הראשון, סא\"ל דני הרמן, סיפר מדוע בחר בציפור מגלן כשמה של היחידה: \n\nסיכת היחידה עוצבה בידי אביחי פורת, לוחם ומפקד צוות ממחזור פברואר 1991. יצוין שכל היחידות שהוקמו תחת פיקוד עוצבת קלע דוד קיבלו שמות המתחילים באות מ'.\n\nלאור לקחי לוחמת הנ\"ט שגובשו בצה\"ל לאחר מלחמת יום הכיפורים ומלחמת לבנון, החליט ראש חטיבת התורה והפיתוח במפקדת חילות השדה, תא\"ל דורון רובין, בינואר 1986, כי יש להקים בצה\"ל יחידה חדשה המתמחה בלוחמת נ\"ט תוך שימוש באמל\"ח מתקדם. הקמת היחידה הוטלה על עוצבת קלע דוד בפיקודו של אל\"ם בני (בנגה) בית אור, ייעוד מגלן נקבע למבצעים מיוחדים, ופותח עבורה מסלול ההכשרה ייחודי על ידי העוצבה.\nבראשית דרכה כללה היחידה צוות צעיר שגויס בנובמבר 1985 בפיקודו של אורי ה. וצוות בוגר שהורכב על בסיס לוחמים מיחידות מובחרות שונות. היחידה פעלה תחת פיקודה הישיר של עוצבת קלע דוד, לאחר כשלוש שנים עברה לעוצבת האש.\nמספר חודשים לאחר גיוס צוות נובמבר 85' אשר היווה את ראשית הקמתה של היחידה, מונה רס\"ן דני הרמן למפקד הראשון של היחידה. הרמן הוא יוצא סיירת גולני ששימש קודם לכן כמפקד פלנ\"ט גולני. הוא היה לאחר שחרור מצה\"ל כאשר פנה אליו תא\"ל דורון רובין, שהחליט על הקמת היחידה, וביקש ממנו לחזור לצבא כדי לפקד על היחידה. לאחר שנה סיים את תפקידו. מפקד העוצבה, בנגה, החליט למנות את מוטי יוגב למפקד הבא.\n\nבמשך השנים פעלה היחידה בלבנון במבצעים חשאיים. מי ששיפר את מעמדה של היחידה והפך אותה ליחידה מבצעית משמעותית היה טל רוסו. נפתלי בנט, שהיה אז מפקד צוות ביחידה, סיפר על תקופת הפיקוד של רוסו כי ”הוא הצליח לעשות שינוי גדול. היו לנו הצלחות אדירות בלבנון. חיסלנו עשרות מחבלים בשיטות חדשות ומפתיעות שהחזבאללה לא ידע להתמודד איתן”. בין היתר הוביל רוסו את לוחמי היחידה במבצע דין וחשבון.\nבאפריל 1996, במהלך מבצע \"ענבי זעם\", פעל כוח של היחידה בפיקוד המ\"פ נפתלי בנט, בגזרת כפר קאנא. הכוח פעל בגזרה 8 ימים רצופים, במהלכם הרג הכוח מספר רב של מחבלים. ביום השמיני לפעילותו נקלע הכוח לאש מרגמות. בנט דיווח על כך לחפ\"ק, שהחליט על סיוע ארטילרי ליחידה. סוללת תותחי 155 מ\"מ של חיל התותחנים ירתה חמישה פגזים לעבר מקור האש, וחלק מהפגזים נפלו על מחנה של האו\"ם ובו פליטים לבנונים, שממנו או בקרבתו בוצע ירי חזבאללה. בתקרית נהרגו 102 אזרחים ו־4 חיילי או\"ם וכ־100 אזרחים נוספים נפצעו. בעקבות התקרית הופעל לחץ בינלאומי כבד להפסיק את המבצע.\n\nבמהלך האינתיפאדה השנייה הוסטה היחידה לפעילות ביהודה ושומרון, בעיקר בביצוע מעצרים של מבוקשים. ב-19 במרץ 2002 תקפו שני מחבלים צוות טירונים מן היחידה, אשר זה עתה החל את האימון המתקדם, בשעה שתירגל לינה בשטח חמאם אל־מליח. ממכת האש הראשונה נהרג מפקד הצוות, טל צמח, ונפצעו מספר חיילים. לוחמי הצוות שהקיצו משנתם הרגו את אחד המחבלים. מפקד מגמת האימון המתקדם בבא\"ח צנחנים, רס\"ן גיא חזות, שהגיע עם כוחות הכוננות ניהל את הקרב במהלכו נהרג המחבל הנוסף. במהלך מבצע חומת מגן לחמה היחידה ברמאללה.\n\nב-13 במרץ 2003 ארעה תקרית קשה של הריגת המאבטחים בדרום הר חברון כאשר כוח מן היחידה ומסוק קרב של צה\"ל הרגו בשוגג קצין בחופשה ומאבטח נוסף ששהו בסמוך ליישוב פני חבר. בשל כך רשם מפקד פיקוד המרכז, משה קפלינסקי, הערה פיקודית בתיקו האישי של מפקד היחידה, דני קס לוין, ובמקביל קיבל הרמטכ\"ל משה יעלון את המלצת האלוף שלא למנות את מפקד חטיבת יהודה, חגי מרדכי, למפקד חטיבת הצנחנים באותה השנה.\nב-19 ביולי 2006, במהלך מלחמת לבנון השנייה, נתקל כוח מהיחידה בחוליית מחבלים מעבר לגדר המערכת צפונית לאביבים. במקום התפתחו חילופי אש כבדים. זו הייתה הפעם הראשונה בה נפגשו הלוחמים עם מה שנודע מאוחר יותר כ\"שמורת טבע\" – מערכת הבונקרים הנסתרת שחפרו מחבלי חזבאללה. במהלך הלחימה נהרגו שניים מחיילי היחידה ומערכת הבונקרים הושמדה וטוהרה. בהמשך המלחמה, במבצע נערי החוף, פעלה היחידה בגזרה המערבית בדרום לבנון באזור שקיף אל חרדון והשמידה כ־150 מטרות, בהן כ־40 משגרי רקטות. על פעילותה במלחמת לבנון השנייה קיבלה היחידה ציון לשבח יחידתי ממפקד פיקוד המרכז.\n\nב-18 באוקטובר 2011 אבטחה היחידה את חזרתו של גלעד שליט משבי החמאס.\nבשנת 2014 השתתפו לוחמי היחידה, בפיקודו של מפקד היחידה סא\"ל יובל גז, במבצע שובו אחים. לוחמי היחידה היו שותפים לחשיפת גופות הנערים הנעדרים לאחר 18 ימים של חיפושים. בהמשך השתתפה היחידה במבצע צוק איתן. ב-30 ביולי 2014 נהרגו שלושה מלוחמי היחידה בעת טיפול במנהרה ממולכדת שהוסתרה במרפאה של אונר\"א בדרום רצועת עזה. ב־19 בינואר 2015 הוענק ליחידה צל\"ש הרמטכ\"ל על פעילותה במבצע צוק איתן.\n\nב-14 במאי 2018 היה כוח מהיחידה ערוך לאורך גבול ישראל-עזה, בשל העימותים שהתנהלו לאורך הגדר באותה תקופה. הכוח זיהה חוליית מחבלי חמאס שהגיעה בחסות ההמון שהפגין באותה העת. החוליה ביצעה ירי ובמקביל השליכה רימונים ומטעני צינור לעבר הכוח, תוך ניסיון לחצות את גדר הגבול. חיילי הכוח הסתערו על המחבלים בחיפוי טנק וכלי טיס ובתום קרב קצר נספרו 8 מחבלים הרוגים. ב-27 ביוני 2018 קלטה היחידה את פלגת \"רימון\" המבוססת על יחידת רימון שנסגרה.\nב-12 ביולי 2018 זכו צלפי היחידה באליפות הצליפה הבין-לאומית שארגן בית הספר לצליפה, קליעה ולוחמה בטרור. מגלן התחרו בבית היחידות המיוחדות והבינלאומיות שכלל צלפים ממספר צבאות בהם צלפי יחידות עילית כגון אריות הים (Navy SEALs), יחידת הריינג'רס של צבא ארצות הברית וצלפים מקנדה, איטליה, פולין ויוון.\nביולי ואוגוסט 2020 פעלה היחידה במבצע יוצא לאור בגבולות לבנון וסוריה,\n\nוב-2 באוגוסט 2020 הרג כוח מהיחידה, ששהה במארב בדרום רמת הגולן, בחיפוי כלי טיס של חיל האוויר, ארבעה מחבלים בעת שהניחו מטעני חבלה בשטח ישראל.\nבמאי 2021 פעלה יחידת מגלן במבצע שומר החומות ברצועת עזה וסיכלה חוליות תמ״ס חוליות נ\"ט ומשגרי נ\"ט של חמאס והג'יהאד האסלאמי הפלסטיני וחילצה תחת אש כבדה לוחמים באירוע נתיב העשרה. ב-25 בנובמבר 2021 הוענק למגלן אות הערכה מבצעי מטעם הרמטכ\"ל.\n\nהיחידה פעלה במבצע שובר גלים בג'נין, שכם, רמאללה ויריחו. באוגוסט 2022 פעלה היחידה במבצע עלות השחר בעזה, תקפה מטרות טרור והגנה על ישובי העוטף. בינואר 2023 פעלה ביחד עם סיירת חרוב, לוחמי עוקץ והימ\"מ במבצע בג'נין לסיכול תשתית טרור של הגא\"פ שבו נהרגו כ-10 מחבלים. במאי 2023 פעלה במבצע מגן וחץ והגנה על יישובי עוטף עזה בכך שביצעה פעולות רכובות באזורים מאוימים בנ\"ט וחשפה אויב.\n\nביולי 2023 פעלה היחידה במבצע בית וגן שם תקפה יעדי טרור, השמידה מחסני תחמושת וחמ״לים וניהלה לחימה מדלת לדלת.\n\n ערך מורחב – חטיבת עוז במלחמת חרבות ברזל\n\nבמתקפת הפתע על ישראל מרצועת עזה ב-7 באוקטובר 2023 לוחמי מגלן הוזנקו להגן על היישובים ונלחמו במחבלים בקרבות קשים שבמהלכם הרגו מחבלי חמאס רבים. במהלך הקרבות איבדה היחידה 13 מלוחמיה בהם סגן מפקד היחידה רס\"ן חן בוכריס וקצין האג\"ם של היחידה סרן יפתח יעבץ.\nבמלחמת חרבות ברזל שפרצה בעקבות מתקפת הפתע הרגו לוחמי מגלן מחבלים נוספים וביצעו את טבילת האש המבצעית של \"עוקץ פלדה\" – פצצת מרגמה מונחית, כאשר השמידו באמצעותה עמדת ירי של חמאס ברצועת עזה.\n\nב-13 בנובמבר 2023, במהלך התמרון הקרקעי של כוחות צה\"ל ברצועת עזה, ניהלה היחידה קרבות בצפון הרצועה שבמהלכם נהרג קצין אג״ם היחידה (אשר החליף את סרן יפתח יעבץ ז״ל שנפל בשבת השחורה) רס\"ן יששכר נתן. לוחמי היחידה השמידו מטרות טרור וחיסלו מחבלים באמצעים שונים, בהם טילי גיל ופצמ\"ר עוקץ פלדה.\n\nב-14 בנובמבר פעל צוות הקרב החטיבתי יחד עם צק\"ח נח\"ל וגבעתי לכיבוש מחנה א-שאטי במערב העיר עזה. לוחמי חטיבה פעלו בצפון המחנה לאיתור פעילי גדוד שאטי ולהשמדת התשתיות שלו. כוחות החטיבה פשטו על מבנים בעומק המחנה והשמידו תשתיות אויב רבות. בנוסף, הם ביצעו פשיטה לטיהור מרחב בית ספר שבו נמצאו עמדות משגרי נ\"ט, כמות גדולה של אמל\"ח ותשתיות טרור. שעות לפני שהכוחות הקרקעיים נכנסו לשאטי, חיל האוויר תקף מטרות אויב במחנה.\nב-21 בנובמבר במהלך הבוקר פעלו כוחות חטיבת הקומנדו בהובלת יחידת מגלן, במרחב שאטי. הלוחמים איתרו והשמידו מטרות כמו תצפיות, תשתיות טרור שרובן היו בתווך האזרחי, משגרי נ\"ט וחוליות נ\"ט. לפי דובר צה\"ל, במהלך הפעילות חיסלו הלוחמים מחבלים רבים בהיתקלויות.\nב-3 בדצמבר החלו לפעול כוחות היחידה במרחב ח'אן יונס. במהלך הלחימה איתרו והשמידו הלוחמים תשתיות טרור נוספות וחיסלו מחבלים רבים. במהלך הלחימה נפל רס\"ל אוריה באייר - לוחם ביחידה.\n\nמפקד היחידה הראשון היה דני הרמן, בוגר סיירת גולני ששימש כמפקד פלנ\"ט גולני. אחריו מונה מוטי יוגב, בוגר סיירת מטכ\"ל, לאחר שהיה בתפקיד סמג\"ד 890. יוגב פיקד על היחידה בפרוץ האינתיפאדה הראשונה. בהמשך פיקד על היחידה נועם בן צבי, יוצא חטיבת הצנחנים. אחריו הגיע טל רוסו. רוסו נחשב למפקד הבולט בתולדות היחידה, וכמי שקידם את רמתה המקצועית ושיפר את הדימוי שלה בתוך הצבא. רוסו היה גם אחד מהדוחפים הגדולים לשיתופה של היחידה בפעילות הסיכול הממוקד בשטחים. מפקד נוסף היה אסף שביט שנפצע קשה בעזה בעת אירועי מנהרת הכותל. מסיירת מטכ\"ל הגיעו המפקדים רוני בלקין ודרור וינברג, שהפך את היחידה ל\"ציידת מחבלים ראשית\" בימי הלחימה ברצועת הביטחון בלבנון בשנות ה־90. מתקופת פיקודו של דרור וינברג, מרבית מפקדי היחידה היו בוגרי חטיבת הצנחנים, למעט דני קס לוין ויובל גז שעשו את רוב שירותם ביחידת מגלן.\n\nרובי השירות של הלוחמים ביחידה הם מדגמי M4A1 קרבין מקוצרר (M4 קומנדו) פרט לקלעים שמשתמשים בנשק ארוך. בנוסף לנשק האישי לוחמי היחידה מפעילים מקלעי נגב, נגב קומנדו (נגבון), נגב NG7 ומאג. היחידה מפעילה גם צלפים החמושים במערכות נשק צלפים המבוססות על רובה הצלפים רמינגטון M24 הבריחי (המשמש את כלל מערך הצליפה בצה\"ל), ה־SR-25 Mk 11 החצי־אוטומטי ורובי צלפים לטווח ארוך. ב־2018 נכנס לשירות ביחידת מגלן רובה הצלפים בארט MRAD שנבחר לשמש את היחידות המיוחדות של צה\"ל בעקבות הצלחתו בימ\"מ, ובשנת 2021 החל הבארט REC10 החצי-אוטומטי להחליף את ה-SR-25.\n\nהיחידה מפעילה אמצעי לחימה נוספים, בהם פצצת המרגמה המונחית \"עוקץ פלדה\", ואמצעי לחימה הייחודיים לה, חלקם מסווגים.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמי היחידה מתקבלים ליחידה באחת משתי דרכים::\n\nגיבוש מטכ\"ל או שייטת, בתוצאת סיים ולא עבר.\nגיבושי חטיבות החי\"ר, לאחר הגיוס.\n\nאורך מסלול לוחם ביחידה נמשך כ-16 חודשים (שנה וארבע).\nתחילה מתחילים לוחמי מגלן, את הטירונות בבא\"ח צנחנים בפלגה משותפת יחד עם לוחמי דובדבן. בתום שלב זה עוברים הלוחמים קורס צניחה. לאחר מכן עוברים הלוחמים לשלב לוחמות הבסיס (טירונות יחידה) שנמשך כחודש וחצי. שאחריו, ממשיכים הלוחמים לשמונה חודשים בביה''ס לקומנדו, יחד עם דובדבן ואגוז. בשלב זה יעברו הלוחמים אימוני לוחמה במתארים שונים, יחולקו למקצועות שונים בצוות, ויעברו שבועות ניווט והסוואה. בתום שלב זה יעלו כל אחת מהיחידות אל בסיס האם שלה להמשך המסלול, שם גם יגלו את היעוד הספציפי של הצוות וירכשו בו מיומנויות.\nבסוף המסלול נערך טקס מסורתי סגור למשפחות, בו הלוחמים עורכים שבוע מסכם בדרום הארץ, ולמעשה מסיימים את ההכשרה שלהם ומקבלים את סיכת לוחם מגלן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nעמותת ידידי מגלן היא עמותה שהוקמה בשנת 2006 על ידי יוצאי היחידה. העמותה מונה (נכון ל-2023) 1,500 חברים. העמותה תומכת בחיילי היחידה בסדיר ובמילואים בפעילויות ותחומים שונים, בהם: התנדבות, אקדמיה, תמיכה נפשית, תרומות, אירועים קהילתיים ועוד. קשורים אליה למעלה מ-10,000 בוגרי היחידה.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n\tסרטוני וידאו מפעילות היחידה במבצע\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nיאיר אנסבכר, כצל ציפור, תל אביב: ידיעות אחרונות, 2009, מסת\"ב 9789654828338\nעפר שלח ויואב לימור, שבויים בלבנון: האמת על מלחמת לבנון השנייה, תל אביב: ידיעות אחרונות, 2007, מסת\"ב 9654824086\nאיל דורון, הדס ועופר רגב, \"בהשקט ובבטחה – מורשת יחידת מגלן\", פורת הוצאה לאור, מאי 2012.\n\n אתר האינטרנט הרשמי של יחידת מגלן באתר צה\"ל\nעמותת \"מגלן\" – האתר הרשמי\nסיפורה של יחידת מגלן – סיפור מקומי על ציר הזמן\nהמנון יחידת מגלן, באתר ויקיטקסט\nחנן גרינברג, \"שביתה איטלקית\" באמצע האימון של מגלן, באתר ynet, 1 באפריל 2007\nיואב לימור ואלון בן דוד, מקום חמישי: מגלן, באתר ynet, 24 בינואר 2008\nחנן גרינברג, אימון ראשון במגלן אחרי מות הקצין: 'זה מה שרצה', באתר ynet, 16 ביוני 2011\nניר וולף, המגלן והחרב, באתר ישראל היום, 17 ביוני 2011\nדניאלה בוקור ופלורית שויחט, יחידת מגלן חגגה חצי יובל, באתר צה\"ל (דרך ארכיון האינטרנט), 24 ביוני 2011\nסמדר קרמפף, מתוך אתר \"ישראל דיפנס\", ‏ 18 באוגוסט 2011\nסמדר קרמפף, זרוע היבשה, מפקד מגלן: הלוחמים שלי מתאמנים בכל יום בתחושה של \"מחר מלחמה\", באתר צה\"ל (דרך ארכיון האינטרנט), 5 ביולי 2012\nלילך שובל, חושב לעומק, באתר ישראל היום, 5 במאי 2014\nיהודה שלזינגר, כל בית שני היה ממולכד, באתר ישראל היום, 9 באוגוסט 2014\nשי גל, ‏מה קרה בקרב בו נפלו שלושת לוחמי מגלן?, באתר ‏מאקו‏, 8 באוגוסט 2014\nאמיר בוחבוט‏, אחרי הצל\"ש, מפקד מגלן חוזר למנהרות הטרור, באתר וואלה‏, 5 בפברואר 2015\n  איתי אילנאי, \"אמרתי למפקד שמישהו ייפגע. הוא ענה שזו מסורת\", באתר \"ידיעות אחרונות\", 9 באוגוסט 2018\n  מערכת אתר צה\"ל, וזו רק הצצה קטנה לאימון של לוחמי מגלן והכוחות המיוחדים בקפריסין, באתר צה\"ל, 1 בנובמבר 2018\n  בועז עשתאי, תומי שטוקמן וגלעד שולצקי, מערכת אתר צה\"ל, שנה עם לוחמי \"מגלן\" – הצצה נדירה לתוך יחידת הקומנדו, באתר צה\"ל, 14 באפריל 2020\n ניר דבורי, ‏ירדו מהרכב, נתקלו בחמושים - והגיבו באש: תיעוד המבצע בג'נין מעיני לוחם מגלן, באתר ‏מאקו‏, 3 ביולי 2023\n איך נולדה יחידת הקומנדו שפועלת כבר 37 שנה מתחת לרדאר?, באתר צה\"ל, 7 בספטמבר 2023\n אמיר תיבון, כשהיינו נצורים בממ\"דים, הם יצאו להציל את נחל עוז — ולא חזרו, באתר הארץ, 3 בנובמבר 2023\n כך נלחמת יחידת מגלן בתוך הרצועה. מבט מבפנים, באתר צה\"ל, 21 בנובמבר 2023\n חיסול המחבלים על ידי לוחמי מגלן | את\"צ, סרטון בערוץ \"עדכוני צה\"ל\", באתר יוטיוב (אורך: 0:45), 14 במרץ 2024",
    "pageid": 155601
  },
  {
    "title": "יחידת מיתר",
    "extract": "יחידת מיתר (יחידה 427) היא יחידה מובחרת באוגדה 98. בעבר הייתה יחידה מטכ\"לית (יחידת מגלן התפתחה מתוכה). כיום, היחידה בעלת ייעוד מסווג בעולמות איסוף מודיעין מעבר לקווי אויב והשמדת מטרות איכות בעומק שטח האויב.",
    "pageid": 444755
  },
  {
    "title": "יניב פולישוק",
    "extract": "יניב (פולי) פולישוק (נולד ב-27 ביוני 1969) הוא שחקן, תסריטאי וקומיקאי ישראלי. הוא ידוע בעיקר בשל גילום דמותו של גרי מנדלבאום ב\"הפיג'מות\" וב\"מנדלבאום בלש פרטי\" וכאחד מיוצריה ושחקניה של \"סברי מרנן\".",
    "pageid": 376864
  },
  {
    "title": "ירושלים",
    "extract": "יְרוּשָׁלַיִם (‏‏?‏; בערבית: ‏‏?‏, נהגה אל־קֻדְס; או לחלופין أُورُشَلِيم, אוּרֻשַׁלִים) היא בירתה של מדינת ישראל, והעיר הגדולה בה. ירושלים שוכנת בהרי יהודה, על קו פרשת המים הארצי של ארץ ישראל, בין הים התיכון וים המלח, ברום של 570 עד 857 מטר מעל פני הים. בירושלים שוכנים על פי חוק מוסדות הממשל של ישראל: הכנסת, בית המשפט העליון, משכן הנשיא, בית ראש הממשלה, המטה הארצי של המשטרה ורוב משרדי הממשלה. נכון לסוף אפריל 2024, מתגוררים בה 1,000,777 תושבים.\nהעיר מקודשת לשלוש הדתות האברהמיות: היהדות, הנצרות והאסלאם. היא הייתה המרכז הדתי והמדיני של חיי העם היהודי בימי קדם, ובה שכן בית המקדש, ושימשה מושא כמיהתו וכיסופיו בגלות. ירושלים מוזכרת בהבלטה בסידור התפילה היהודי, כגון בברכת המזון הנאמרת מדי יום, וכן בתפילת שמונה עשרה. משום חשיבותה הדתית לשלוש הדתות המונותאיסטיות, לאורך ההיסטוריה היוותה העיר מוקד של מאבקים וסכסוכים.\nהעיר הוקמה בתקופה הכלכוליתית על יד מעין הגיחון, באתר המכונה עיר דוד. היישוב התמקד בגבעה זו במשך כששת אלפים שנה, עד לאמצע תקופת הבית השני, בה הוסט המוקד העיקרי של העיר לאזורים הנמצאים כיום בתחומי העיר העתיקה. העיר העתיקה הייתה המוקד העיקרי של העיר עד לסוף המאה ה־19, בה התפתחו סביב העיר העתיקה שכונות העיר החדשה, והן משכנות בתוכן, נכון לתחילת המאה ה־21, את הרוב המוחלט של תושביה. ב־1981 הוכרזה העיר העתיקה של ירושלים כאתר מורשת עולמית על ידי ארגון אונסק\"ו, וב־1982 היא נכנסה לרשימת האתרים בעולם הנמצאים בסיכון בשל מה שהארגון מכנה כ\"חשש מאובדן משמעותי של אותנטיות היסטורית ומשמעות תרבותית, העדר מדיניות שימור והשפעות של תכנון העיר\".",
    "pageid": 325
  },
  {
    "title": "מונדיאל 2026",
    "extract": "מונדיאל 2026 (באנגלית: 2026 FIFA World Cup; בספרדית: Copa Mundial de la FIFA de 2026; בצרפתית: Coupe du monde de la FIFA de 2026) יהיה טורניר גביע העולם בכדורגל לנבחרות גברים של פיפ\"א ה-23, שעתיד להתקיים בקיץ 2026. הטורניר יתקיים ב-16 ערים בשלוש מדינות באמריקה הצפונית: ארצות הברית, מקסיקו וקנדה, כאשר רבע הגמר, חצי הגמר והגמר, יתקיימו בארצות הברית בלבד. טורניר זה יהיה הראשון לכלול 48 נבחרות.\nהצעתן של ארצות הברית, מקסיקו וקנדה גברה על הצעה של מרוקו במהלך הצבעה בקונגרס ה-68 של פיפ\"א שנערך במוסקבה. זהו המונדיאל הראשון מאז מונדיאל 2002 שנערך ביותר ממדינה אחת, והראשון אי פעם שנערך בלמעלה משתי מדינות. מקסיקו, שאירחה בעבר את מונדיאל 1970 ומונדיאל 1986, תהפוך למדינה הראשונה שמארחת את המונדיאל שלוש פעמים. ארצות הברית אירחה בעבר את מונדיאל 1994.\nב-18 במאי 2023 פורסם הלוגו הרשמי של הטורניר, שעוצב על ידי לוסיו בוסקרדין.",
    "pageid": 1475022
  },
  {
    "title": "מיכל שרון",
    "extract": "מיכל שרון (נולדה ב-14 בפברואר 1963) היא אשת בידור וטלוויזיה ומעצבת גרפית ישראלית. התפרסמה בעיקר בתור הצ'ייסרית בשעשועון \"המרדף\", המשודר בתאגיד השידור הישראלי.",
    "pageid": 1796663
  },
  {
    "title": "מכבי חיפה (כדורגל)",
    "extract": "מכבי חיפה הוא מועדון כדורגל ישראלי מהעיר חיפה המשחק בליגת העל הישראלית. המועדון הוקם בשנת 1913, והוא נמנה עם המועדונים הוותיקים ביותר בליגה הבכירה בארץ ישראל (השתתף בעונת הבכורה 1931/1932). החל משנת 1992 הוא מנוהל על ידי איש העסקים יעקב שחר, שמכהן כנשיא המועדון. המועדון כולל גם קבוצות נוער, נערים וילדים ובתי ספר לכדורגל.\nצבע התלבושת הביתית הקבועה של המועדון הוא ירוק, ולאורך השנים שולב בה גם הצבע הלבן. החל משנת 1955 ועד 2014 ערכה הקבוצה את משחקי הבית שלה באצטדיון קריית אליעזר. החל מעונת 2014/2015 משחקת הקבוצה באצטדיון סמי עופר.\nברוב התארים שלו זכה המועדון החל משנות השמונים של המאה ה-20, והוא הפך לאחד מהמובילים בכדורגל הישראלי. המועדון זכה לאורך שנותיו ב-15 אליפויות ישראל, בשישה גביעי מדינה, בחמישה גביעי טוטו ובארבעה גביעי אלוף האלופים. כמו כן, הוא הגיע להישגים רבים במפעלים האירופיים: הוא המועדון הישראלי הראשון בתולדות הכדורגל הישראלי שהעפיל לשלב הבתים של ליגת האלופות (בעונת 2002/2003), הראשון שהעפיל בפעם השנייה לשלב זה של המפעל (בעונת 2009/2010) והיחיד שהעפיל שלוש פעמים (פעם נוספת ב-2022/2023). בנוסף, הוא המועדון היחיד שהעפיל לרבע גמר גביע אירופה למחזיקות גביע (בעונת 1998/1999). המועדון חבר שותף בארגון המועדונים האירופיים.",
    "pageid": 1739
  },
  {
    "title": "מלחמת ששת הימים",
    "extract": "מלחמת ששת הימים הייתה מלחמה שנערכה מבוקר יום 5 ביוני עד 10 ביוני 1967 (כ\"ו באייר – ב' בסיוון ה'תשכ\"ז), בין ישראל לבין מצרים, ירדן וסוריה, שנעזרו במדינות ערביות נוספות כגון עיראק, לבנון, ערב הסעודית ועוד. המלחמה הסתיימה בניצחון מובהק של ישראל.\nהמלחמה פרצה לאחר תקופת ההמתנה המתוחה, שהחלה עם חסימת מצרי טיראן לשיט ישראלי על ידי נשיא מצרים גמאל עבד אל נאצר. במהלך תקופת ההמתנה נעשו כמה ניסיונות להימנע ממלחמה. בתום ההמתנה, פתחה ישראל במלחמה במבצע מוקד שבו הושמד חיל האוויר המצרי, וישראל זכתה ביתרון ראשוני אדיר.\nבמהלך המלחמה כבשה מדינת ישראל שטחים נרחבים בסיני, רצועת עזה, רמת הגולן, יהודה ושומרון ומזרח ירושלים. השטח הכולל שנכבש גדול פי שלושה משטחה של מדינת ישראל לפני המלחמה.\nהשלכות המלחמה בתחומי הפוליטיקה הפנימית של המדינות שהשתתפו בה, הגאוגרפיה המדינית, הכלכלה האזורית, הגאופוליטיקה ומהלך המלחמה הקרה היו מרחיקות לכת וממושכות.",
    "pageid": 1302
  },
  {
    "title": "מנחם מנדל שניאורסון",
    "extract": "רבי מנחם מנדל שניאורסון (כונה הרבי מלוּבָּבִיץ' בראשי תיבות - רמ\"מ, רמ\"ש או רממ\"ש; י\"א בניסן תרס\"ב, 18 באפריל 1902 – ג' בתמוז תשנ\"ד, 12 ביוני 1994) היה האדמו\"ר השביעי והאחרון של חסידות חב\"ד-לובביץ' מ-י' בשבט ה'תשי\"א, 17 בינואר 1951, ועד פטירתו.\nהקים את מפעל השלוחים ובתי חב\"ד במקומות רבים בעולם, והכריז על עשרה מבצעים לעידוד קיום מספר מצוות. שיחותיו ומאמריו נדפסו בספרים רבים בחייו ולאחר פטירתו. הוא נחשב לאחד מהרבנים הבולטים בתקופתו.\nנודע בעיסוקו הרב למען החשת הגאולה. בשנותיו האחרונות ראו בו חסידיו את המשיח, ורבים מהם מאמינים בכך אף לאחר מותו. השאלה אם האמין בכך בעצמו ואם עודד את האמונה בכך שנויה במחלוקת. עסק רבות גם בניסיונות לתיקון הגדרת יהודי בחוק השבות ולמניעת מסירת שטחים.\nבית מדרשו, השוכן במרכז חב\"ד העולמי – 770 ברובע ברוקלין, ואוהל קברו ברובע קווינס שבניו יורק, משמשים מוקדי עלייה לרגל.",
    "pageid": 89541
  },
  {
    "title": "מסדרון נצרים",
    "extract": "מסדרון נצרים (מכונה גם: פרוזדור נצרים, ובעבר \"אצבע נצרים\") הוא מסדרון צבאי המשמש חוצץ בין צפון רצועת עזה למרכזה ודרומה. במערב המסדרון עמדה, עד ההתנתקות, ההתנחלות נצרים.\nאורך המסדרון כ-8 קילומטר ושטחו כ-38 קמ\"ר. הוא נמתח בין מעבר קרני לים התיכון, דרך כביש צלאח א-דין, ההתנחלות נצרים, ודרך א-רשיד. מהקצה המערבי שלה ניתן היה \"לפקח\" על נמל עזה.\nמאז מלחמת ששת הימים שלטה מדינת ישראל במסדרון, כחלק משליטתה בכל רצועת עזה. במסגרת ביצוע תוכנית ההתנתקות פינתה ישראל את רצועת עזה, ובכלל זה את המסדרון, ומאז כבשה אותו מחדש פעמיים: במבצע עופרת יצוקה ובמלחמת חרבות ברזל. נכון ליולי 2024 נמצא המסדרון בשליטת צה\"ל, המחזיק בו בסיסים אחדים.",
    "pageid": 2293280
  },
  {
    "title": "נדב איל",
    "extract": "נדב אשר אֱיָל (נולד ב-6 במרץ 1979) הוא עיתונאי, פרשן חדשות וסופר ישראלי, חתן פרס סוקולוב לעיתונות ובעל טור בכיר בקבוצת ידיעות אחרונות; בין מרץ 2010 לנובמבר 2020 היה עורך חדשות החוץ ב\"חדשות 13\".",
    "pageid": 280572
  },
  {
    "title": "נועה קירל",
    "extract": "נוֹעָה קִירֶל (נולדה ב-10 באפריל 2001) היא זמרת-יוצרת, שחקנית ופרזנטורית ישראלית; יצגה את ישראל באירוויזיון 2023 עם שירה \"Unicorn\", שהגיע למקום השלישי בתחרות. קירל זכתה בתארים \"זמרת השנה\" ו\"אשת השנה\" של גלגלצ ארבע שנים ברציפות.",
    "pageid": 1332589
  },
  {
    "title": "נשיאי ארצות הברית",
    "extract": "נשיא ארצות הברית (באנגלית: President of the United States, ובקיצור POTUS) הוא ראש המדינה וראש הרשות המבצעת הנבחר של ארצות הברית. הנשיא מנהיג את הרשות המבצעת ואת הממשל הפדרלי, והוא מוגדר בחוקה כמפקד העליון של הכוחות המזוינים של ארצות הברית. 45 אנשים כיהנו בתפקיד זה (הנשיא גרובר קליבלנד כיהן כנשיא ה-22 וה-24, בשתי כהונות לא רצופות). הנשיא המכהן וה-46 במספר הוא ג'ו ביידן, המכהן מאז 20 בינואר 2021. \nהנשיאות הקצרה ביותר הייתה זו של ויליאם הנרי הריסון – 31 ימים בלבד. האריסון חלה עוד בתחילה כהונתו, ומת תוך חודש בלבד, בשנת 1841. הנשיאות הארוכה ביותר הייתה זו של פרנקלין דלאנו רוזוולט – מעל 12 שנים ברציפות בין השנים 1933 ל-1945. רוזוולט היה הנשיא היחיד שכיהן יותר מפעמיים, ובעקבות כהונתו הארוכה תוקנה החוקה באופן שמגביל את כהונות הנשיא לשתיים.\nתשעה נשיאים לא מילאו את כהונתם. ארבעה נרצחו (אברהם לינקולן, ג'יימס גרפילד, ויליאם מקינלי וג'ון פיצג'רלד קנדי), ארבעה מתו שלא ברצח (ויליאם הנרי הריסון, זאכרי טיילור, וורן הרדינג ופרנקלין דלאנו רוזוולט), ואחד התפטר (ריצ'רד ניקסון).\nלהלן רשימת נשיאי ארצות הברית של אמריקה. לצד כל נשיא מוצגים המפלגה שכיהן מטעמה, תאריך השבעתו, תאריך סיום כהונתו, ומערכות הבחירות בהן ניצח. מובאים גם אירועים מרכזיים שאירעו בתקופת כהונתו של כל נשיא ובתחומי שליטתו. לא מובאת חקיקה של הקונגרס, ולא מובאת פסיקה של בית המשפט העליון (להוציא מקרים חריגים).",
    "pageid": 1624194
  },
  {
    "title": "סופיה ורגרה",
    "extract": "סופיה מרגריטה ורגרה ורגרה (בספרדית: Sofía Margarita Vergara Vergara; נולדה ב-10 ביולי 1972) היא שחקנית, דוגמנית, מנחת טלוויזיה ויזמית קולומביאנית-אמריקאית. נודעת בזכות כיכובה כגלוריה פריצ'ט בסדרה הקומית של רשת ABC; \"משפחה מודרנית\", עבורו הייתה מועמדת לארבעה פרסי אמי ולארבעה פרסי גלובוס הזהב לשחקנית הטובה ביותר.",
    "pageid": 926835
  },
  {
    "title": "עובדיה יוסף",
    "extract": "הרב עובדיה יוסף (י\"ב בתשרי ה'תרפ\"א, 23 בספטמבר 1920 – ג' בחשוון ה'תשע\"ד, 7 באוקטובר 2013) היה רב, פוסק ומחבר חרדי-ספרדי, כיהן כרב הראשי הספרדי ('הראשון לציון') בשנים 1973–1983 והיה מנהיגה הרוחני ונשיא מועצת חכמי התורה של מפלגת ש\"ס מאז הקמתה. חתן פרס ישראל לספרות תורנית לשנת ה'תש\"ל (1970). כונה בפי רבים גדול הדור, \"פוסק הדור\" וכן מרן. ממעצבי דרכם הרוחנית של יהודי עדות המזרח במאה ה-20 והדרך החרדית ספרדית.",
    "pageid": 1136785
  },
  {
    "title": "עמית פישר",
    "extract": "עמית פישר (נולד בשנת 1974) הוא קצין בצה\"ל בדרגת תת-אלוף.  שירת כממלא מקום מפקד עוצבת המפץ, נספח צבאי בסינגפור, מפקד אוגדת הבשן, מפקד חטיבת ביסלמ\"ח, ראש תורת חי\"ר וצנחנים במפקדת קחצ\"ר ומפקד עוצבת חירם.\n\nפישר נולד וגדל בקיבוץ מרום גולן. התגייס לצה\"ל בשנת 1993, ושובץ בגדוד 13 בחטיבת גולני. עבר הכשרה כלוחם, קורס מ\"כים חי\"ר וקורס קציני חי\"ר. בסיום הקורס שב לגדוד 13 ושימש כמפקד מחלקה רובאית. לאחר מכן שימש כקצין המבצעים (קמב\"ץ) הגדודי. בהמשך מונה למפקד הפלוגה המסייעת בגדוד 13, והוביל אותה בלחימה ברצועת הביטחון. באוקטובר 1997 פיקד על כוח מן הפלוגה אשר היה ערוך במארב והרג חוליית מחבלי חזבאללה בלבנון. בהמשך שירת כמפקד פלגה ביחידת אגוז. לאחר מכן מונה לקצין אג\"ם של יחידת אגוז. בשנת 2003 מונה לסגן מפקד גדוד 13. בשנת 2004 מונה למפקד מחזור בבא\"ח גולני.\nבשנת 2006 הועלה לדרגת סא\"ל ומונה למפקד גדוד 12, והוביל אותו בין היתר בלחימה ברצועת עזה, בתפקיד זה שירת עד שנת 2008. בהמשך מונה למפקד בא\"ח גולני בין השנים 2008–2010. לאחר מכן השתלם במכללה לפיקוד ומטה של צבא ארצות הברית.\nעם שובו הועלה לדרגת אל\"ם ומונה ביולי 2011 למפקד עוצבת חירם, וסיים את תפקידו ב-6 ביוני 2013. לאחר מכן שימש כראש תורת חי\"ר וצנחנים במפקדת קחצ\"ר בין השנים 2013–2015. ב-13 באוגוסט 2015 מונה למפקד חטיבת ביסלמ\"ח, ושימש בתפקיד עד 15 באוגוסט 2017. ב-11 בפברואר 2018 הועלה לדרגת תא\"ל ומונה למפקד אוגדת הבשן, ושירת בתפקיד עד 1 ביולי 2020.\nלאחר מכן שימש נספח צה\"ל בסינגפור. \nבמלחמת חרבות ברזל שימש כמאו״ג ב׳ של אוגדת הבשן, \nב-30 במאי 2024 מונה באופן זמני למפקד אוגדת המפץ עד ל-2 ביולי.\nב-17 ביולי 2024 מונה למנהל השש שנתי בתיכון האזורי אמי\"ת באר טוביה.\n\nפישר מתגורר בנס ציונה, נשוי ואב לשלושה. בעל תואר ראשון בתולדות עם ישראל מאוניברסיטת בר-אילן, ובוגר המכללה לפיקוד ומטה של צבא ארצות הברית.\n\nאחיה ראב\"ד, הערכה: עמדת החיזבאללה שימשה לתכנון חטיפה נוספת, באתר ynet, 11 בינואר 2007\nשוש מולא, המג\"דים מדברים, ידיעות אחרונות מוסף \"7 ימים\", 1 במאי 2009, כפי שהועלה באתר פרש\nיואב לימור, \"אחרי הכרת טראמפ בגולן, איראן מייצרת לגיטימציה לטרור ברמה\", באתר ישראל היום, 25 באפריל 2019",
    "pageid": 1190395
  },
  {
    "title": "עשרת הדיברות",
    "extract": "עֲשֶׂרֶת הַדִּבְּרוֹת הם רשימה של עשרה ציוויים דתיים ומוסריים, שכפי המסופר בתורה נאמרו על ידי אלוהים לעם ישראל במעמד הר סיני. הם נמסרו למשה על ידי אלוהים כשהם כתובים על לוחות הברית. הדיברות נחשבים למצוות יסודיות ביהדות, ולהם השפעה רבה על המשפט והמוסר ביהדות, בנצרות ובאסלאם.\nעשרת הדיברות הן:\n\nאָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים\nלֹא יִהְיֶה לְךָ אֱלֹהִים אֲחֵרִים עַל פָּנָי. לֹא-תַעֲשֶׂה לְךָ פֶסֶל, וְכָל-תְּמוּנָה\nלֹא תִשָּׂא אֶת שֵׁם ה' אֱלֹהֶיךָ לַשָּׁוְא\nזָכוֹר אֶת-יוֹם הַשַּׁבָּת לְקַדְּשׁוֹ\nכַּבֵּד אֶת-אָבִיךָ וְאֶת-אִמֶּךָ\nלֹא תִרְצָח\nלֹא תִנְאָף\nלֹא תִגְנֹב\nלֹא-תַעֲנֶה בְרֵעֲךָ עֵד שָׁקֶר\nלֹא תַחְמֹד",
    "pageid": 8281
  },
  {
    "title": "פייסבוק",
    "extract": "פייסבוק (באנגלית: Facebook) היא פלטפורמת רשת המופעלת על ידי חברת מטא האמריקאית. הפלטפורמה היא הרשת החברתית המקוונת הגדולה בעולם, והיא זמינה ביותר משבעים שפות במדינות רבות ברחבי הגלובוס. ביוני 2017, דיווחה החברה על כשני מיליארדי חברים הרשומים באתר, כש-800 מיליון מהם פעילים בתדירות יומיומית. בחודש פברואר 2022 דיווחה החברה לראשונה בתולדותיה על קיטון במספר המשתמשים היומיים ביחס לרבעון הקודם. מספר המשתמשים ירד לשיעור של 2.91 מיליארד. על פי חברת דירוג האתרים אלכסה, פייסבוק הוא האתר השביעי הנצפה ביותר באינטרנט ברחבי העולם והשלישי הנצפה ביותר בישראל.\nהאתר הוקם על ידי מארק צוקרברג, אדוארדו סברין, דסטין מוסקוביץ', כריס יוז ואנדרו מקקולום , בהיותם סטודנטים באוניברסיטת הרווארד, ב-4 בפברואר 2004. 28.2% ממניות החברה בבעלות צוקרברג. בתחילה התאפשר רק לסטודנטים מהרווארד להצטרף לרשת, אך ב-11 בספטמבר 2006 היא נפתחה לשימוש כלל הציבור.\nשם האתר נובע משמו של הספר המקובל במכללות ובאוניברסיטאות ברחבי ארצות הברית, המכיל את תמונות הסטודנטים, והמחולק להם בשנתם הראשונה באקדמיה על מנת שהסטודנטים החדשים יוכלו להכיר טוב יותר איש את רעהו. ספר זה מכונה \"Face Book\" (באנגלית \"ספר פנים\").",
    "pageid": 399097
  },
  {
    "title": "צוות טקילה",
    "extract": "צוות \"טקילה\" הוא צוות התערבות מהירה משותף לימ\"מ (משטרת ישראל) ולשירות הביטחון הכללי שמטרתו לתת מענה מהיר לפיגועי טרור. הצוות נקרא \"טקילה\", כי כמו הטקילה גם הוא מוקפץ (\"הקפצה\" - הזנקה מהירה ופתאומית של הצוות בעקבות פיגוע ו/או מצב חירום). הצוות כולל לוחמי ימ\"מ, לוחמי היחידה המבצעית של שירות הביטחון הכללי ואנשי מודיעין של השב\"כ.\nהצוות מוזנק לסיכול \"פצצה מתקתקת\" (כלומר: פיגוע בטווח הזמן המיידי) בעקבות התרעה מודיעינית שמתקבלת בשב\"כ. תפקיד נוסף של הצוות הוא לנהל מצוד מהיר אחרי מחבלים שברחו מזירת פיגוע ומהווים סכנה לאזרחים נוספים. רכזי השב\"כ מספקים מודיעין בזמן אמת וקשר עם חמ\"ל השב\"כ, ולוחמי הימ\"מ (שלהם גם סמכויות של שוטרים) אחראים על הביצוע (כלומר: מעצר או הריגה של המחבלים).\nהקמתם ומיסודם של צוותים אלו התאפשר בעקבות שיתוף פעולה ארוך ורב-שנים בין השב\"כ לימ\"מ, דבר שיצר שפה משותפת, תקשורת מהירה ושוטפת, ותיאום בין הגופים. אף שהם קיימים שנים רבות, קיומם נחשף לציבור הרחב רק החל מהעשור השני של המאה ה-21 בעקבות פרסומים באמצעי התקשורת בישראל.",
    "pageid": 2346083
  },
  {
    "title": "קבר אור החיים",
    "extract": "קבר אור החיים (נודע בכינוי: קבר אור החיים הקדוש), הוא קברו של רבי חיים אבן עטר, המפורסם בשם ספרו \"אור החיים\". הקבר נמצא במורד הר הזיתים מעל קבר זכריה ויד אבשלום. ליד הקבר קבורות שתי נשותיו של הרב חיים אבן עטר  וכן הרב חזקיה דיסלווא בעל הפרי חדש,  הרב יום-טוב אלגאזי, הישיש חיים אלנקווה, הישיש יצחק אלנקווה והרב ברוך מרדכי אטינגר. רבבות פוקדים את הקבר, במיוחד ביום הפטירה, ט\"ו בתמוז.",
    "pageid": 843938
  },
  {
    "title": "קנוט הגדול",
    "extract": "קְנוּט השני מלך דנמרק (הראשון מאנגליה)\"הגדול\" (בדנית: Knud den Store – קְנוּד דֶן סטוֹר, לעיתים נהגה קָאנוּט;‏ 994/995 – 12 בנובמבר 1035) היה מלך אנגליה, דנמרק ונורווגיה, שליט ומושל שלזוויג ופומרניה. בנם של סוויין פורקבירד וסיגריד, אלמנת אריק המנצח. אביו של קנוט היה עובד אלילים, אך קנוט עצמו נטבל לנצרות בגיל צעיר, וקיבל את השם למברט.",
    "pageid": 59357
  },
  {
    "title": "שלמה ארצי",
    "extract": "שלמה חיים ארצי (נולד ב־26 בנובמבר 1949) הוא זמר־יוצר, מוזיקאי, מלחין, פזמונאי, מפיק מוזיקלי, שדרן רדיו ובעל טור ישראלי, מהזמרים החשובים והמצליחים בתולדות התרבות הישראלית.\nדרכו המוזיקלית החלה בלהקה שהקים כנער בתנועת הצופים והייתה מופיעה בערבי שישי. ארצי התפרסם לראשונה כסולן בלהקת חיל הים והפך לכוכב עם זכייתו בפסטיבל הזמר והפזמון 1970. מאז ראתה הקריירה המוזיקלית שלו עליות ומורדות. בשנים 1970–1976 הוציא כמה אלבומים, חלקם עם להקת גברת תפוח. בשנים אלו זכה עשר פעמים בתואר זמר השנה בקול ישראל וזכה בפרס כינור דוד, זכה פעם נוספת בפסטיבל הזמר 1974 ונבחר כנציג ישראל באירוויזיון 1975. עם זאת שני אלבומיו הבאים נכשלו מבחינה מסחרית. בשנת 1977, כאשר כמעט היה מוכן לוותר על קריירה מוזיקלית, ביקש להוציא אלבום אחד אחרון, \"גבר הולך לאיבוד\", ולהפיק אותו בעצמו לפי ראות עיניו וללא התערבות חברת התקליטים. בעקבות הצלחתו של אלבום זה זכה ארצי בהכרה ובפופולריות מחודשת, שהגיעה לשיאה החל משנות השמונים, ועד לעשור השלישי של המאה ה־21.\nארצי נבחר להיות חתן פרס ישראל לזמר עברי בשנת 2023, אך סירב לקבלו על רקע המחלוקת בעניין הרפורמה המשפטית בישראל.",
    "pageid": 4550
  },
  {
    "title": "אביבה נגוסה",
    "extract": "אביבה סימניש נגוסה טרי (נולדה ב-14 ביולי 1984) היא שחקנית ישראלית.",
    "pageid": 1959406
  },
  {
    "title": "איוונה טראמפ",
    "extract": "איוונה מארי טראמפ (באנגלית: Ivana Marie Trump;‏ 20 בפברואר 1949 – 14 ביולי 2022) הייתה אשת עסקים צ'כית-אמריקאית, סופרת ודוגמנית ואשתו הראשונה של דונלד טראמפ, לימים נשיאה ה-45 של ארצות הברית, ולהם שלושה ילדים משותפים. על אף שהיא וטראמפ התגרשו ב-1992, היא נשאה את שם משפחתו עד מותה 30 שנים לאחר מכן.",
    "pageid": 1435212
  },
  {
    "title": "איטליה",
    "extract": "אִיטַלְיָה (בשמה הרשמי: הָרֶפּוּבְּלִיקָה הָאִיטַלְקִית; באיטלקית: Repubblica Italiana, \"רֵפּוּבְּלִיקָה אִיטַלְיָאנָה\" ‏‏?‏) היא ארץ ומדינה בדרום אירופה, המכסה את רוב חצי האי האפניני, ואזורים נוספים. היא כוללת למעלה מ-20 איים, הגדולים שבהם הם סיציליה וסרדיניה. מצפון היא תחומה על ידי הרי האלפים, שם היא גובלת בצרפת, בשווייץ, באוסטריה ובסלובניה. בצפון-מרכז המדינה נמצאת המדינה הזעירה סן מרינו, ובמרכז המדינה, בתוך העיר רומא, נמצאת קריית הוותיקן. בשל צורתה הגאוגרפית המזכירה מגף היא מכונה \"ארץ המגף\".\nאיטליה היא מולדת העם האיטלקי.",
    "pageid": 619735
  },
  {
    "title": "איל בן ראובן",
    "extract": "איל בן ראובן (נולד ב-22 במאי 1954) הוא איש ציבור ישראלי שכיהן כחבר הכנסת מטעם התנועה בסיעת המחנה הציוני וכיושב ראש ועדת האתיקה. אלוף במילואים בצה\"ל, שירת בחיל השריון כמפקד חטיבה, אוגדה וגיס, וכיהן כמפקד המכללות הצבאיות.",
    "pageid": 654405
  },
  {
    "title": "בואו לאכול איתי (תוכנית טלוויזיה ישראלית)",
    "extract": "בואו לאכול איתי היא תוכנית מציאות ישראלית המבוססת על הפורמט הבריטי \"Come Dine with Me\" של ערוץ 4 הבריטי. התוכנית עלתה לאוויר ב-6 במאי 2012 בערוץ הראשון, שם שודרה במשך שתי עונות והחל מעונתה השלישית משודרת בכאן 11. פרקי התוכנית מלווים בקריינות קומית של שי אביבי.",
    "pageid": 1602832
  },
  {
    "title": "בנימין זאב הרצל",
    "extract": "בנימין זאב תאודור הרצל (בגרמנית: Theodor Herzl; בהונגרית: Herzl Tivadar; י' באייר ה'תר\"ך, 2 במאי 1860 – כ' בתמוז ה'תרס\"ד, 3 ביולי 1904) היה עיתונאי, משפטן, סופר, מחזאי ומדינאי יהודי; מפתח רעיון הציונות המדינית ומייסד הציונות כתנועה לאומית-מדינית ממוסדת בתנועה הציונית, ואחר כך בציבוריות היהודית ביישוב בארץ ישראל וברחבי העולם, וכן בספרות, ביצירה ובמחקר. בשל פועלו הציוני נהוג לכנות את הרצל \"חוזה המדינה\".\nמאז כינוס הקונגרס הציוני הראשון בשנת 1897 אותו יזם הרצל, הפכה התנועה הציונית לתנועה מדינית ומעשית, דינמית ומשמעותית. רעיונותיו של הרצל מצאו הד בקרב חלקים מיהדות אירופה, בעיקר במזרחה. על אף כישלונותיו הדיפלומטיים, הצליח בגיבוש פרהסיה יהודית לאומית בדמות מוסדותיה של התנועה הציונית, שהיו המסד להקמת מדינת ישראל.",
    "pageid": 336
  },
  {
    "title": "בר רפאלי",
    "extract": "בר רפאלי (נולדה בט\"ו בסיון ה'תשמ\"ה, 4 ביוני 1985) היא דוגמנית, מנחת טלוויזיה, שחקנית ואשת עסקים ישראלית בעלת מוניטין בינלאומי.",
    "pageid": 92899
  },
  {
    "title": "ג'ון לנון",
    "extract": "ג'וֹן וִינסְטוֹן אוֹנוֹ לֶנוֹן (באנגלית: John Winston Ono Lennon;‏ 9 באוקטובר 1940 – 8 בדצמבר 1980) היה זמר-יוצר, סופר, מלחין ופעיל שלום אנגלי, שזכה לתהילת עולם כאחד מהאמנים והיוצרים מהמשפיעים ביותר בהיסטוריה של המוזיקה. ביחד עם ג'ורג' האריסון, רינגו סטאר ופול מקרטני הקים לנון את הביטלס, הרכב הרוק המצליח והמשפיע ביותר במאה העשרים. ב-2004 דירג אותו מגזין \"רולינג סטון\" במקום ה-38 ברשימת \"100 האמנים הגדולים בכל הזמנים, וב-2008 דורג במקום החמישי ברשימת \"100 הזמרים הגדולים בכל הזמנים\".\nלנון נרצח בפתח ביתו, על ידי מארק דייוויד צ'פמן.\nלנון נודע כאחד המוזיקאים, הזמרים וכותבי השירים הפוריים והמשפיעים ברוקנרול, וזאת בזכות שני מפעלים עיקריים: הראשון הוא עבודתו המוזיקלית, בעיקר כחבר להקת הביטלס, שהביאה לו פרסום עולמי. השני הוא העובדה שהחל מתקופה מסוימת בחייו, החליט לנצל את פרסומו להפצת מסרים שבהם האמין – כמו שלום ואחווה, וכך קנה את הערצתם של המונים שהזדהו עמו ועם עקרונותיו.",
    "pageid": 17485
  },
  {
    "title": "גאליס",
    "extract": "גאליס היא סדרת נעורים ישראלית בבימויו של עודד רז, ששודרה בערוץ הילדים למנויי HOT, החל מ-12 בפברואר 2012 ועד לסיומה ב-17 ביולי 2016 במשך 7 עונות ו-213 פרקים. הסדרה היא ספין אוף לסדרת הטלוויזיה \"החולמים\". העלילה עוסקת במחנה קיץ ששמו \"גאליס\" בו מתרחשות ההרפתקאות של חניכי המחנה. הסדרה זכתה להצלחה רבה בקרב ילדים ובני נוער ישראליים.\nבאוגוסט 2014, יצא לאקרנים הסרט \"גאליס - המסע לאסטרה\" ובאפריל 2016, הסרט \"גאליס - קונקט\", אשר מבוססים שניהם על עלילות הסדרה.\n\"גאליס\" היא זוכת פרס סדרת השנה בטקס נבחרי הילדים בשנים 2012–2016. בעקבות הצלחתה, נמכרה הסדרה לערוץ Planet Kids האיטלקי ודובבה לאיטלקית. הסדרה נמכרה לדיבוב גם לאנגלית ולהינדית.\nהסדרה עברה לשידור בבלעדיות ללקוחות פרטנר TV וסלקום tv בעקבות ירידת ערוץ הילדים מחברת HOT ב-1 בינואר 2018 אך נשארה זמינה ב-VOD של HOT עד ה-30 במאי 2019, וחזרה כחלק מספריית ערוצים חדשה ״FOMO”.\nב-26 בדצמבר 2019 הסדרה עלתה לראשונה ב-yesVOD KIDS.\nנכון לשנת 2020 הסדרה משודרת בשידורים חוזרים בערוץ הילדים שמשודר בשירות הסטרימינג BIGI, בסלקום tv ובפרטנר tv וזמינה לצפייה גם בשירותי ה-VOD של HOT ו-yes.\n\n",
    "pageid": 980850
  },
  {
    "title": "גאליס - דמויות",
    "extract": "גאליס היא סדרת נעורים ישראלית ששודרה החל מפברואר 2012 עד יולי 2016 בערוץ הילדים למנויי HOT בבימויו של עודד רז. הסדרה עוסקת במחנה קיץ ששמו \"גאליס\", ובהרפתקה של חניכי המחנה. \"גאליס\" היא סדרת ספין אוף של הסדרה \"החולמים\". באוגוסט 2014, יצא הסרט \"גאליס - המסע לאסטרה\" המבוסס על הסדרה. באפריל 2016 יצא הסרט \"גאליס - קונקט\" המבוסס על הסדרה. בסיום עונה 6 היוצרים הודיעו כי הסדרה תשוב לעונה שביעית ואחרונה, אשר עלתה לשידור ב-30 במאי 2016.\nהסדרה זכתה לפופולריות בקרב בני נוער, וכן זכתה בפרס סדרת השנה בטקס נבחרי הילדים בשנים 2012 עד 2016. בעקבות הצלחתה נמכרה הסדרה לערוץ Planet Kids האיטלקי ודובבה לאיטלקית.[1] הסדרה נמכרה לדיבוב גם לאנגלית ולהינדית. לסדרה 7 עונות ו-213 פרקים.",
    "pageid": 1351728
  },
  {
    "title": "גביע העולם בכדורגל",
    "extract": "גביע העולם בכדורגל (באנגלית: FIFA World Cup, באיטלקית: Campionato mondiale di calcio, בספרדית: Copa Mundial de, בצרפתית: Coupe du monde de la FIFA) או גביע העולם של פיפ\"א. המוכר בישראל מאז שנות השמונים בשם מונדיאל (מהמילה הספרדית Mundial), הוא טורניר הכדורגל החשוב ביותר בעולם, שבו מתמודדות 48 מתוך כלל הנבחרות הלאומיות לגברים, ובסופו מוענק הגביע לנבחרת המנצחת בטורניר. פיפ\"א הוא הגוף הבין-לאומי המנהל את תחרויות הכדורגל הרשמיות המקדימות לטורניר, ואת הטורניר עצמו. הטורניר נערך לראשונה ב-1930, ומאז הוא נערך אחת לארבע שנים, למעט ביטולו ב-1942 וב-1946 בשל מלחמת העולם השנייה.\nבמתכונת שתצא לפועל משנת 2026 משתתפות בטורניר 48 נבחרות המתחרות במספר אצטדיונים במדינה שנבחרת מראש, ומשכו כחודש אחד. שלב המוקדמות, הנמשך כשנתיים, משמש לקביעת 47 הנבחרות שיעפילו לטורניר ביחד עם הנבחרת המייצגת את המדינה המארחת. בטורניר המוקדמות משתתפות יותר מ-200 נבחרות, המחולקות לשישה אזורים שונים לפי שיוכן היבשתי וקונפדרציית הכדורגל שאליה הן משתייכות. בעבר היה נהוג כי הנבחרת שזוכה בטורניר מעפילה אוטומטית לטורניר הבא, אך מנהג זה בוטל בתחילת שנות ה-2000, כך שנבחרת ברזיל, שזכתה במונדיאל 2002, הייתה צריכה להתמודד במוקדמות מונדיאל 2006.\nב-22 המונדיאלים שנערכו עד כה זכו שמונה נבחרות. נבחרת ברזיל זכתה במונדיאל חמש פעמים, והיא גם הנבחרת היחידה שהשתתפה בכל המונדיאלים. נבחרת איטליה ונבחרת גרמניה זכו בארבעה מונדיאלים כל אחת. נבחרת ארגנטינה עם שלוש זכיות. האלופות האחרות הן נבחרת אורוגוואי (מנצחת המונדיאל הראשון) ונבחרת צרפת עם שתי זכיות, ונבחרת אנגליה ונבחרת ספרד עם זכייה אחת כל אחת.\nהמונדיאל הוא אירוע הספורט הנצפה ביותר בעולם. אף יותר מהמשחקים האולימפיים. בגמר מונדיאל 2022 צפו כמיליארד וחצי בני אדם.",
    "pageid": 11721
  },
  {
    "title": "דאגלס אמהוף",
    "extract": "דאגלס קרייג \"דאג\" אמהוף (באנגלית: Douglas Emhoff;‏ נולד ב-13 באוקטובר 1964) הוא משפטן יהודי-אמריקאי. מתוקף היותו נשוי לסגנית נשיא ארצות הברית, קמלה האריס, הוא נושא בתואר האדון השני של ארצות הברית החל מינואר 2021. אמהוף הוא הגבר הראשון והיהודי הראשון בהיסטוריה האמריקאית לשאת בתואר זה.",
    "pageid": 1906566
  },
  {
    "title": "האראלד השלישי, מלך נורווגיה",
    "extract": "האראלד השלישי, מלך נורווגיה (נולד כהאראלד סיגורדסון, בנורדית עתיקה: Haraldr Sigurðarson;‏ 1015 – 25 בספטמבר 1066) כונה גם האראלד הארדרדה (harðráði, מילולית: המלך הקשוח, הקפדן), היה מלך נורווגיה בין השנים 1046–1066, וטען לכתר דנמרק עד לשנת 1064, ולכתר אנגליה קודם מותו. קודם לעלייתו לשלטון, האראלד היה בגלות במשך חמש-עשרה שנים ברוס של קייב ובאימפריה הביזנטית כאיש צבא וכשכיר חרב.\nב-1030, כאשר מלאו לו 15 שנים, לחם האראלד בקרב סטיקלסטד יחד עם אחיו-למחצה, אולף האראלדסון (לימים אולף הקדוש). אולף טען לזכותו על לכס המלכות הנורווגי, שאותו הוא איבד למלך דנמרק, קנוט הגדול, שנתיים קודם לכן. אולף והאראלד הובסו בקרב על ידי נאמניו של קנוט והאראלד אולץ לצאת לגלות ברוס של קייב. לפיכך הוא בילה זמן מה בשירות בצבאו של יארוסלאב הראשון, נסיך קייב, בסופו של דבר הגיע לדרגת קפטן, עד שבשנת 1034 לערך הוא עבר לקונסטנטינופול יחד עם חבריו לנשק.\nבקונסטנטינופול הוא הגיע במהרה להיות מפקד המשמר הוורנגי, והשתתף בקרבות בים התיכון, באסיה הקטנה, בסיציליה וייתכן שגם בארץ ישראל, בבולגריה ובקונסטנטינופול עצמה, שם הוא נעשה מעורב בעימותים שושלתיים. האראלד צבר עושר רב במהלך שהותו באימפריה הביזנטית, אותו הוא העביר למשמרת אצל יארוסלב. בסופו של דבר הוא עזב את האימפריה הביזנטית ב-1042 ושב לרוס של קייב כדי להתכונן לטעון לכתר הנורווגי. כפי שנודע לו, בהיעדרו מנורווגיה הושב הכתר הדני מידיהם של הדנים לידי בנו הבלתי חוקי של אולף, מגנוס הטוב.\nב-1046 איחד האראלד את כוחותיו עם יריבו של מגנוס בדנמרק, הטוען לכתר, סוון השני ויצא ברכיבה אל החוף הדני. מגנוס, שלא חפץ להילחם כנגד דודו, הסכים לחלוק את המלוכה עם האראלד, מאחר שהאראלד הסכים לחלוק עמו את עושרו. השלטון המשותף הסתיים באופן פתאומי בשנה שלאחר מכן כאשר מגנוס מת וכך הפך האראלד להיות השליט היחיד של נורווגיה. בתחום מדיניות הפנים ריסק האראלד את כל ההתנגדות מבית והתווה את אחדותה הטריטוריאלית של נורווגיה תחת ממשל מרכזי. תקופת מלכותו של האראלד הייתה ככל הנראה תקופה של שלום ויציבות והוא מיסד מערכת מטבע, כלכלה יציבה ומערכת סחר חוץ. מתוך רצון להשיב לקדמותה את \"אימפריה הים הצפוני\" של קנוט, תבע האראלד ככל הנראה גם את כס המלכות הדני ובילה כמעט את כל השנים עד ל-1064 ברכיבה לאורך החוף הדני ובלוחמה כנגד בעל בריתו לשעבר, סוון. אף על פי שהמערכות הצבאיות הללו היו מוצלחות, הוא לא הצליח מעולם לכבוש את דנמרק. זמן לא רב לאחר שהוא ויתר על תביעתו לכתר הדני, חידש טוסטיג גודווינסון, רוזן נורת'מבריה שלעבר, אחיו של המלך האנגלי שנבחר זה מכבר, הרולד גודווינסון, את בריתו עם האראלד והזמינו לטעון את זכותו לכתר האנגלי. האראלד נענה לאתגר והגיע לאנגליה בספטמבר 1066, פשט על החוף והביס את הכוחות האנגלים המקומיים בקרב פולפורד, ליד יורק. למרות שבתחילה נחל הצלחות, הובס האראלד ונהרג בהתקפה של כוחותיו של הרולד גודווינסון בקרב גשר סטמפורד.\nהיסטוריונים מודרניים מחשיבים את מותו של האראלד השלישי בקרב גשר סטמפורד, ששם קץ לפלישתו, כקיצה של התקופה הוויקינגית. האראלד נחשב גם כמלך הויקינגי הגדול האחרון, או אף כוויקינגי הגדול האחרון.",
    "pageid": 1125400
  },
  {
    "title": "היועץ המשפטי לממשלה",
    "extract": "היועץ המשפטי לממשלה הוא עובד מדינה, העומד בראש מערכת אכיפת החוק בישראל. הוא עומד בראש התביעה הכללית, משמש היועץ המשפטי של הרשות המבצעת ומייצג אותה בערכאות. על פי פסיקת בג\"ץ, היועץ המשפטי לממשלה הוא הפרשן המוסמך של החוק כלפי רשויות המנהל, וחוות דעתו מחייבת אותן – כל עוד לא פסק בית המשפט אחרת. זהו אחד התפקידים החשובים ורבי ההשפעה בממשל הישראלי, ומוסד מרכזי בשיטת המשפט הישראלית. על אף חשיבותו, אין חוק אחד המסדיר את מעמדו ותפקידיו, והם נקבעו בחוקים עקיפים, בדוחות של ועדות ציבוריות ובפסיקת בית המשפט העליון. היועץ ממונה לקדנציה אחת בת שש שנים. החל מ-7 בפברואר 2022 מכהנת בתפקיד גלי בהרב-מיארה, והיא האישה הראשונה המכהנת בתפקיד.\nמעמדו של היועץ המשפטי לממשלה התחזק עם השנים, ובפרט לאחר שמנחם בגין נבחר לראש ממשלה, אז החל היועץ להשתתף דרך קבע בישיבות הממשלה.",
    "pageid": 16126
  },
  {
    "title": "הישרדות מנילה",
    "extract": "הישרדות מנילה היא העונה השתים עשרה של תוכנית המציאות הישראלית \"הישרדות\". צילומי העונה התקיימו בעיר מנילה, בירת הפיליפינים וצולמה במהלך חודשי אפריל–יוני 2022. העונה עלתה לשידור ב-17 בדצמבר באותה שנה, ברשת 13 כאשר פרק הגמר שודר בשידור חי ב-1 באפריל 2023. את העונה הנחה גיא זו-ארץ והזוכה היא אלית מוסאיוף.\nזוהי העונה הראשונה מאז הישרדות פאלאוון, אשר שודרה בשנת 2017, שבה משתתפים מתמודדים אנונימיים.",
    "pageid": 2087797
  },
  {
    "title": "הלחימה ברצועת עזה במלחמת חרבות ברזל",
    "extract": "הלחימה ברצועת עזה במלחמת חרבות ברזל היא הלחימה בזירה המרכזית במלחמת חרבות ברזל, עליה הכריזה מדינת ישראל בעקבות מתקפת הפתע על ישראל שבוצעה על ידי ארגוני הטרור מרצועת עזה בהובלת חמאס, ארגון טרור אסלאמיסטי-סוני פלסטיני, ב-7 באוקטובר 2023, שמחת תורה, כ\"ב בתשרי ה'תשפ\"ד.\nראשית המערכה החלה בתקיפת חיל האוויר הישראלי על אלפי יעדים ברצועת עזה, ואליה הצטרפו בהמשך חיל הים הישראלי וחילות הקרקע.\nהחל מ-26 באוקטובר החלו פשיטות קרקעיות לעומק שטח רצועת עזה במטרה להכין את השטח לקראת המערכה המרכזית לטיהור רצועת עזה ממחבלי חמאס, הג'יהאד האסלאמי הפלסטיני ויתר הפלגים של ארגוני הטרור הפלסטינים, וכן חיסול התשתית הצבאית של חמאס, על ידי חילות הרגלים והצנחנים, התותחנים, ההנדסה הקרבית והשריון.\nהחל מ-9 בנובמבר החלו כוחות הרגלים של צה\"ל לפשוט על הרובע הביטחוני של חמאס בעזה בשילוב מדויק של תקיפות מהאוויר על ידי חיל האוויר הישראלי במטרה \"לסכל כמה שיותר איומים ביטחוניים בטווח הזמן המיידי\".\nעד סוף נובמבר, פעלו הכוחות ברוב צפון הרצועה, כולל בבית חאנון וברובה של העיר עזה. בדצמבר, הרחיב צה\"ל את פעילותו הקרקעית לאזור ח'אן יונס ונכנס לשכונת שג'אעייה ולעומק העיר ג'באליה. הלחימה התחלקה למספר קרבות עיקריים: קרב בית חאנון, קרב ג'באליה, קרב ג'באליה השני, קרב עזה, קרב שג'אעייה, קרב ח'אן יונס, הקרב במחנות המרכז וקרב רפיח.",
    "pageid": 2271917
  },
  {
    "title": "הליגה הישראלית בכדורגל חופים 2024",
    "extract": "הליגה הישראלית בכדורגל חופים 2024 הייתה אירוע של ליגת כדורגל החופים של ישראל, שנערכה בין 15 ביולי ל-19 ביולי 2024 במבנה של טורניר בראשון לציון, ישראל.\nבני \"פלפלה\" כפר קאסם ניצחה את הפועל Towers חדרה בגמר הטורניר בתוצאה 2–4 וזכתה באליפות ישראל בפעם השישית בתולדותיה, כמו כן, הן היו שתי הקבוצות אשר הגיעו לגמר והן קיבלו בצוותא את הזכות להשתתף בגביע אירופה לאלופות. בניגוד לכך, בית\"ר ירושלים והפועל \"אביסרור משה ובניו\" באר שבע היו שתי הקבוצות אשר סיימו במקום האחרון בבתים שלהם, במשחק ההישרדות ביניהם בית\"ר ירושלים ניצחה והבטיחה הישארות בליגה; לעומת זאת, הפועל \"אביסרור משה ובניו\" באר שבע תשחק משחק מבחן טרום בעונה הבאה נגד מנצחת טורניר מקדים לקבוצות אשר יבקשו לשחק בליגה.",
    "pageid": 2354972
  },
  {
    "title": "המוסד למודיעין ולתפקידים מיוחדים",
    "extract": "המוסד למודיעין ולתפקידים מיוחדים, הידוע יותר בשמו המקוצר: המוסד, הוא ארגון במערכת הביטחון הישראלית ואחד מהגופים החברים בקהילת המודיעין הישראלית. המוסד הוא ארגון הביון של ישראל, הממונה על איסוף מידע מסוג מודיעין אנושי ומשימות הפקת מודיעין חשאיות מחוץ לגבולות המדינה, דיפלומטיה חשאית, תפקידים מיוחדים וסיכול יעדים אזרחיים וצבאיים של האויב (למוסד מיוחסות התנקשויות בשורה של מחבלים בכירים בארגוני טרור שנלחמים נגד ישראל ופעולות נגד תוכנית הגרעין האיראנית). בניגוד לצה\"ל ולשירות הביטחון הכללי – יעדיו, מבנהו וסמכויותיו של המוסד אינם מוסדרים בחוק יסוד, בחקיקה ראשית או משנית. פעילותו כפופה לנהלים שלא פורסמו מעולם. המוסד כפוף למשרד ראש הממשלה.",
    "pageid": 1605
  },
  {
    "title": "המפלגה הדמוקרטית",
    "extract": "המפלגה הדמוקרטית (באנגלית: Democratic Party) היא אחת משתי המפלגות הגדולות בארצות הברית. אפיון מצעה הפוליטי של המפלגה במישור החברתי והכלכלי הוא מרכז-שמאל ביחס למפלגה המתחרה בה, המפלגה הרפובליקנית.\nהמפלגה הדמוקרטית נוצרה לאחר פילוג המפלגה הדמוקרטית-רפובליקנית שייסד תומאס ג'פרסון ב-1794. מוסדות המפלגה הדמוקרטית של ימינו נוצרו ב-1828, מה שהופך אותה למפלגה הפעילה הוותיקה בעולם.\nנשיא ארצות הברית הראשון מטעם המפלגה הדמוקרטית היה אנדרו ג'קסון, והאחרון הוא הנשיא המכהן ג'ו ביידן.\nכיום, מבוסס מצע המפלגה בעיקרו על תמיכה מתונה ומסויגת בקפיטליזם, שכוללת, בין השאר, תמיכה בליברליזם חברתי, פרוגרסיביזם או בסוציאל-דמוקרטיה (למפלגה פלגים רבים). נושאים אחרים במצעה כוללים תמיכה באיגודים מקצועיים, זכויות אדם ומיעוטים, רפורמה במערכת אכיפת החוק, הפרדת דת ומדינה, רב-תרבותיות, איכות הסביבה ומאבק במשבר האקלים, רפורמה במערכת הבריאות כך שתהא ציבורית (\"אוניברסלית\"), חינוך ציבורי, תמיכה בזכותן של נשים לבצע הפלות, פיקוח נוקשה או התנגדות למכר כלי נשק לאזרחיה, ובעד זכויות להט\"ב.",
    "pageid": 34012
  },
  {
    "title": "חטיבת הנח\"ל",
    "extract": "חטיבת הנח\"ל (חטיבה 933) היא חטיבת חיל רגלים סדירה בצבא ההגנה לישראל, הכפופה לעוצבת הפלדה (אוגדה 162). החטיבה השתתפה בכל מערכות ישראל החל ממלחמת שלום הגליל, למעט מבצע עופרת יצוקה בה תפסה קו בגבולות סוריה ולבנון.\nשמה של החטיבה נגזר מראשי תיבות של מסגרת נוער חלוצי לוחם (נח\"ל), משום שמקורה בגרעיני הנח\"ל שהוקמו החל מימיה הראשונים של מדינת ישראל. עם זאת, רוב החטיבה מורכבת מחיילים מכלל הציבור, שאינם קשורים לתנועת ההתיישבות ולגרעינים.\nחיילי חטיבת הנח\"ל חובשים כומתה בצבע ירוק בהיר עם סמל חיל הרגלים ונועלים נעליים אדומות. תג היחידה של הנח\"ל מורכב מחרב, מגל וחיטה. החרב מסמלת את ההגנה והמגל והחיטה מסמלים את עבודת האדמה והחלוציות. ארבעת החצים מסמלים את גדודי החטיבה: שחם (931), גרניט (932), בזלת (50) והסיירת (934).\nמפקד החטיבה הוא אלוף-משנה יאיר צוקרמן, שמונה לאחר נפילת מפקד החטיבה הקודם יהונתן שטיינברג, בתחילת מלחמת חרבות ברזל.\nבסיס האימון החטיבתי של חטיבת הנח\"ל (בא\"ח נח\"ל) שוכן בתל ערד החל מחודש מארס 1993.",
    "pageid": 6950
  },
  {
    "title": "חנן בן ארי",
    "extract": "חָנָן בֶּן אֲרִי (נולד ב-8 באפריל 1988, כ\"א בניסן ה'תשמ\"ח) הוא זמר-יוצר ומלחין ישראלי.\n\nבן ארי נולד וגדל בקרני שומרון. אביו הוא הרצל בן-ארי, ראש מועצת קרני שומרון לשעבר. חנן בן ארי למד בבית הספר הממלכתי-דתי \"ברקאי\" ובישיבה התיכונית \"הליכות עולם\" ביישובו. הוא הושפע מוזיקלית מאביו, שהוא גם פייטן וחזן. הוא החל ליצור בגיל 13.\nבגיל 17 החל ללמוד בישיבת ההסדר \"מדברה כעדן\", ושירת בצה\"ל במסגרת ההסדר בגדוד נצח יהודה במשך שנה וארבעה חודשים. בשנת 2008 התחתן עם הדס (מ-2015, \"הדסה\") לבית רגב. תחילה גרו בבני ברק, ולאחר כחצי שנה עברו למשך ארבע שנים לגור ברמת עמידר, בסמוך לישיבת רמת גן, שבה למד בן ארי כאברך. בהמשך התגוררו באור יהודה. בן ארי לימד בתיכון \"אדר\" בפתח תקווה ושימש כסולן בלהקת החתונות \"קולות\". חנן ואשתו הדס היו כתבים בעלון \"עולם קטן\" והיו העורכים הראשונים של \"עולם קטן – המגזין\" (כיום: \"מקום בעולם\").\n\nבשנת 2010 כתב את והלחין יחד עם הדסה אשתו את \"הילדים הללו\" השיר הוא פרפרזה ל\"הנרות הללו\" של חנוכה.\nבשנת 2013 יצר עם המוזיקאים יעקב אסרף וניר רובין את המופע \"מתבגרים\" – מופע מוזיקלי חינוכי להורים ולמתבגרים. בשנת 2014 יצר הרקדן והכוריאוגרף שגיא עזרן ריקוד לשיר \"ותיקח מרים\" שבן ארי כתב וביצע עם להקת \"קולות\", והביצוע זכה במקום השלישי במצעד הריקודים הארצי לאותה שנה.\nבדצמבר באותה השנה בן ארי הוציא לאור את הסינגל הראשון שלו, \"ממך עד אליי\", אשר נכנס לפלייליסט של גלגלצ, הגיע למקום הרביעי בדירוג השבועי של התחנה וזכה במקום ה-34 במצעד השנתי של התחנה לשנת תשע\"ה. הסינגל יצא במסגרת אלבום הבכורה של בן ארי, \"איזון\", שיצא לאור בעזרת מימון המונים באתר הדסטארט בפרויקט שפעל בחודשים יולי ואוגוסט 2015. הסכום שגויס במסגרת הקמפיין היה הסכום השלישי בגובהו שגויס עבור אלבום ישראלי עד אז.\nבפברואר 2016 יצא האלבום שזכה לביקורות חיוביות ואף הגיע למעמד אלבום זהב. האלבום מכיל בין השאר שירים איתם הופיע בן ארי בעבר וזכו לעיבוד מחודש. לקראת צאת האלבום, בינואר באותה שנה, הוציא בן ארי סינגל רביעי מתוך האלבום, \"החיים שלנו תותים\", אותו חיבר בהשראת בתו הקטנה. השיר הפך ללהיט ובן ארי העפיל לראשונה לצמרת מצעד ההשמעות ברדיו, והגיע למקום הראשון במצעד השבועי של מדיה פורסט, השיר זכה לפארודיה ב\"ארץ נהדרת\". בן ארי יצר בתגובה פארודיה על השיר \"מתוקה מהחיים\" של ארץ נהדרת. השיר זכה במקום הראשון במצעד השנתי של גלגלצ לשנת תשע\"ו, ובמקום החמישי במצעד של רשת ג' באותה שנה. שיר נוסף מהאלבום, \"אמא אם הייתי\", הגיע למקום ה-16 במצעד של גלגלצ לאותה שנה.\n\nלקראת צאתו של אלבום שני, הוציא בן ארי מתוכו את הסינגלים: \"לא לבד\", \"תודה שאת\", \"על משכבי\", שבו שיתף פעולה עם זמר הפופ הים-תיכוני משה פרץ, ו\"ויקיפדיה\", שאת מילותיו כתב עם קרן פלס. השיר \"ויקיפדיה\" הגיע למקום השני במצעד השנתי של גלגלצ לשנת תשע\"ז ולמקום השלישי במצעד השנתי של רשת ג' באותה שנה. כמו כן, השיר זכה בפרס שיר השנה של אקו\"ם לשנת 2017.\nבדצמבר 2017 הוציא את הסינגל \"מה אתה רוצה ממני\" ובמרץ 2018 הוציא את הסינגל \"בשורות טובות\". באפריל 2018 הוציא את האלבום השני שלו \"לא לבד\". עם זכייתה של מכבי תל אביב בליגת ג'פניקה לעונת 2018/2019, ביצע בן ארי את שיר האליפות \"צהוב עולה זה מכבי\", כחידוש לשיר ששרה להקת אתניקס בעונת האליפות 1995/1996.\n\nבפברואר 2019 הוציא את הסינגל-קליפ \"אלוף העולם\", שהולחן על ידי בן ארי בשיתוף נתן גושן. במאי 2019 פרסם סינגל בשם \"דור\", העוסק בפער הבין-דורי בסוגיות כמו אמונה ושמירת מסורת. השיר עורר תגובות מעורבות במגזר הדתי ומחוצה לו.בפברואר 2020 הוציא את הסינגל-קליפ \"אם תרצי\", אותו הלחין יחד עם המלחין נתן אורנשטיין. השיר הגיע למקום השני במצעד הפזמונים העברי השנתי של גלגלצ ו-ynet ובמצעד של mako לשנת תש\"פ. במצעדים אלו גם נבחר כאיש השנה, יחד עם זכייה בתואר \"זמר השנה\" של רדיו תל אביב. בנובמבר הוציא את הסינגל-קליפ \"אמן על הילדים\", שהגיע היישר אל המקום הראשון במצעד השבועי של מדיה פורסט. השיר הגיע למקום התשיעי במצעד השנתי של גלגלצ לשנת תשפ\"א.\nבמאי 2021 הוציא את הסינגל-קליפ \"חולם כמו יוסף\" אשר כתב יחד עם אחיו נריה. ב-22 עד 25 ביוני של אותה שנה הופיע לראשונה בקריירה בתיאטרון קיסריה בסדרה של 4 הופעות רצופות. בשנה זו זכה בפרס אקו\"ם למחבר השנה, ושירו \"אם תרצי\" זכה בפרס השיר המושמע ביותר לשנת 2020. ב-6 בספטמבר 2021 זכה בתואר \"זמר השנה\" במצעד השירים השנתי של \"כאן גימל\". ב-6 בדצמבר 2021 הוציא את הסינגל-קליפ \"מקום\".\n\nב-28 במרץ 2022 היה אמור להוציא את השיר הקצבי \"אלא בי\" אך בעקבות פיגוע הירי בחדרה שהתרחש יום קודם, בחר לדחות את הוצאתו ובמקום זאת הוציא את השיר \"בסוף זה הלחן\". כתשעה חודשים לאחר מכן, ב-12 בדצמבר 2022 הוציא את השיר \"אלא בי\". ביוני 2022 עלה המחזמר ”אלוף העולם“ בתיאטרון אורנה פורת, שכלל את שיריו של בן־ארי. ב-26 ביוני הוציא את הסינגל-קליפ \"חנניה\" (מתוך הופעה חיה) שמדבר על סבו, שעל שמו הוא קרוי. ב-14 ביולי הופיע בטקס פתיחת המכביה ה-22 באצטדיון טדי בהשתתפות נשיא מדינת ישראל יצחק הרצוג, ראש ממשלת ישראל יאיר לפיד ונשיא ארצות הברית ג'ו ביידן וביצע מחרוזת של שלושה משיריו. ב-9 בספטמבר 2022 הוציא אלבום הופעה הנקרא Live 2022. במהלך מונדיאל 2022 התארח מספר פעמים בפודקאסט \"הפודיום\". ב-22 בדצמבר 2022 הוציא את הסינגל-קליפ \"אלא בי\".\nבפברואר 2023 החל לשמש כפרזנטור של חברת אל על. ב-9 במאי 2023 הוציא את השיר \"עטלף עיוור\", וב-12 ביוני 2023 הוציא את האלבום \"יש כאן יותר מזה\".\nב-16 באוקטובר, כשבוע אחרי פתיחת מלחמת חרבות ברזל, הוציא את השיר \"מולדת\" על המלחמה. שבוע לאחר הוצאת השיר, בן ארי הוסיף וקרא בהופעה לפני חיילים תחת הלחן של מחשבות טובות: ”ננקום נקמת בארי, בוא נפרק אותם, עם ישראל חי, חוזרים לגוש קטיף, משחקים כדורעף חופים, מקימים את חוף \"נובה\" על החוף של עזה”. דבריו צוטטו על ידי נציגת דרום אפריקה בתלונה נגד ישראל בגין רצח עם בבית הדין הבין-לאומי לצדק (ICJ).\nב-12 בדצמבר נכנס לתוך עזה והופיע בפני חיילים, הוא היה לזמר הישראלי הראשון שעשה זאת בזמן המלחמה.\n\nהופע בדמותו בסדרה אבא מטפלת, ובמערכון על יום העצמאות בתוכנית ארץ נהדרת.\n\nדודו מצד אביו הוא חבר הכנסת לשעבר מיכאל בן ארי, ממקימי מפלגת עוצמה יהודית.\nאביו היה ראש המועצה הדתית בקרני שומרון ואחיו של חנן, נריה, יצא בשאלה כשחנן היה צעיר. השניים כתבו יחד את השיר \"אחים\" העוסק בנושא, שאיתו הופיע חנן במסגרת המופע \"מתבגרים\". השיר נכלל גם באלבומו הראשון של בן ארי, שבו הוא מבצע אותו בדואט עם עברי לידר, והוא אחד משני שירים מהמופע שנכנסו לאלבום, לצד \"הינדיק\". לימים כתבו יחד את השיר \"חולם כמו יוסף\", שיצא ב-2021. בהמשך כתבו יחד כמה מן השירים הכלולים באלבומו השלישי, \"יש כאן יותר מזה\".\nבן ארי נשוי להדסה והם מתגוררים עם שבעת ילדיהם בפרדס חנה.\n\n ערך מורחב – דיסקוגרפיה של חנן בן ארי\n\n2016: איזון\n2018: לא לבד\n2023: יש כאן יותר מזה\n\n2022: Live 2022\n\nשירים שהוקלטו על ידי חנן בן ארי\n\n חנן בן ארי, ברשת החברתית פייסבוק\n חנן בן ארי, ברשת החברתית אינסטגרם\n חנן בן ארי, ברשת החברתית טיקטוק\n חנן בן ארי, סרטונים בערוץ היוטיוב\nחנן בן ארי, במיזם \"אישים\" לתיעוד היצירה הישראלית\n חנן בן ארי, במסד הנתונים הקולנועיים IMDb (באנגלית)\nחנן בן ארי, באתר \"אידיבי\", מאגר הידע העברי לקולנוע ישראלי ועולמי\n חנן בן ארי, באתר ספוטיפיי\n חנן בן ארי, באתר MusicBrainz (באנגלית)\nחנן בן ארי, דף שער בספרייה הלאומית\nכל הכתבות על חנן בן ארי, באתר ערוץ 7\nרבקי גולדפינגר, יש דוסים בבארבי, באתר ערוץ 7, 10 ביוני 2015\nבן עופר, רוק בבית הכנסת: המתנחל לשעבר שהפך ליקיר המיינסטרים הישראלי, באתר Xnet‏, 15 ביוני 2015\n אביב נוימן, עכבר העיר אונליין, החיים שלו תותים: ההייפ המוצדק של חנן בן ארי, באתר הארץ, 22 במרץ 2016\n הגרוב הפיוטי בלהיטים של חנן בן ארי, סרטון בערוץ \"הראשון\", באתר יוטיוב\n  נבו זיו, ישתדרג שמו, באתר \"ידיעות אחרונות\", 19 בפברואר 2016\nלא יוצא מאיזון - חנן בן ארי באלבום בכורה מוכיח שהחיים שלו תותים, באתר וואלה‏, 22 במרץ 2016\n  רז שכניק, בית חנן, באתר \"ידיעות אחרונות\", 4 ביולי 2017\n  ישי הולנדר, ‏אל תסכמו אותו: העולם על פי חנן בן ארי, בעיתון מקור ראשון, 30 במרץ 2018\nאסף נבו, \"כולם מפחדים פה אחד מהשני\", באתר ישראל היום, 29 בספטמבר 2018\n  רז שכניק, מחונן, באתר \"ידיעות אחרונות\", 19 בפברואר 2020\nלירון זייד, ‏חנן בן ארי: \"לא חשבתי שאהיה זמר בכלל\", באתר ‏מאקו‏, 21 ביוני 2020\n בן שלו, בין שלמה ארצי לרב קרליבך: איך נהפך חנן בן ארי לסופרסטאר ישראלי?, באתר הארץ, 14 באפריל 2022\nנדב גדליה, הסוד של חנן בן ארי נמצא בתדר שלו, באתר הארץ, 2 במאי 2022\nרינת קרמר יבלינוביץ, ‏חנן בן ארי חושף: \"מגלה דברים חדשים ולא פשוטים\", באתר \"סרוגים\", 7 במאי 2023\nרן בוקר, הריאיון החשוף של חנן בן ארי: \"ישבתי באוטו מחוץ לבית ובכיתי\", באתר ynet, 7 ביולי 2023",
    "pageid": 1356812
  },
  {
    "title": "חרל\"פ",
    "extract": "חרל\"פ (או חרלף) הוא שם משפחה הקרוי על שם ראש המשפחה הרב חייא מפולין, שהוא עצמו צאצא של חייא למשפחת דוד (נולד 1090-1080). פירוש השם חרל\"פ הוא חייא ראש לגולי (או לבני) פולין (או פורטוגל).\nהאם התכוונתם ל...",
    "pageid": 388865
  },
  {
    "title": "טיפאני טראמפ",
    "extract": "טיפאני אריאנה טראמפ (בשם מלא באנגלית: Tiffany Ariana Trump; נולדה ב-13 באוקטובר 1993) היא בתו הרביעית של נשיא ארצות הברית ה-45, דונלד טראמפ, בתו היחידה מאשתו השנייה מרלה מייפלס.",
    "pageid": 1474452
  },
  {
    "title": "יאיר לפיד",
    "extract": "יאיר לפיד (נולד ב־5 בנובמבר 1963, י\"ח בחשוון ה'תשכ\"ד) הוא פוליטיקאי ישראלי, ראש האופוזיציה, מייסד ויושב ראש מפלגת \"יש עתיד\" וחבר הכנסת מטעמה. כיהן כראש ממשלת ישראל ה־14, וכן כשר החוץ, ראש הממשלה החליפי ושר האוצר.\nלפני כניסתו לפוליטיקה, היה סופר, עיתונאי, עורך, תסריטאי, מחזאי, פזמונאי, שחקן קולנוע ומנחה טלוויזיה. פריצתו לפוליטיקה הישראלית הייתה לקראת הבחירות לכנסת התשע עשרה בשנת 2013, כשהקים את מפלגת \"יש עתיד\" והובילהּ להישג של 19 מנדטים כמפלגה השנייה בגודלה בכנסת. מאז הוא מכהן כחבר הכנסת מטעמה. עם הקמת הממשלה ה־33 בראשות בנימין נתניהו, מונה לפיד לשר האוצר בממשלתו, והיה לנדבך מרכזי בממשלה בטרם פוטר מתפקידו לצד שרת המשפטים ציפי לבני. בכנסת ה־20 פחת כוחה של יש עתיד ל־11 מנדטים, ולפיד היה חבר הכנסת באופוזיציה החבר בוועדת החוץ והביטחון ובוועדת המשנה למודיעין ולשירותים החשאיים.\nבמהלך הבחירות לכנסת העשרים ואחת התאחדה מפלגתו עם \"חוסן לישראל\" בראשות בני גנץ ועם \"תל\"ם\" בראשות משה יעלון, והאיחוד בין שלוש המפלגות יצר את רשימת \"כחול לבן\", שהתפצלה לאחר הבחירות לכנסת העשרים ושלוש. במאי 2020 הפך לפיד לראש האופוזיציה מיד עם השבעת ממשלת ישראל השלושים וחמש. כשנה לאחר מכן הוביל לפיד את הקמת הממשלה ה-36, שבתחילת כהונתה היה לפיד ראש ממשלת ישראל החלופי במקביל להיותו שר החוץ. מ־1 ביולי 2022, לאחר פיזור הכנסת העשרים וארבע, שימש לפיד כראש ממשלת ישראל עד ל-29 בדצמבר 2022, אז הוחלף על ידי בנימין נתניהו.",
    "pageid": 128726
  },
  {
    "title": "יאנה יוסף",
    "extract": "יאנה יוסף-ברוך (נולדה ב-29 בנובמבר 1988) היא שחקנית ודוגמנית ישראלית. היא התפרסמה לראשונה בזכות השתתפותה בעונה הרביעית של תוכנית המציאות \"האח הגדול\", שבה הגיעה לשלב הגמר.",
    "pageid": 1191608
  },
  {
    "title": "יואב גלנט",
    "extract": "יואב גָּלַנְט (נולד ב-8 בנובמבר 1958, כ\"ה בחשוון ה'תשי\"ט) הוא פוליטיקאי ישראלי, המכהן כשר הביטחון של מדינת ישראל וכחבר הכנסת מטעם מפלגת הליכוד. סיים את שירותו בצה\"ל בדרגת אלוף, ושימש בין היתר כמפקד פיקוד הדרום, מפקד אוגדת עזה ומפקד שייטת 13.",
    "pageid": 205986
  },
  {
    "title": "יחידה 81",
    "extract": "יחידה 81 (קרי: שמונה אחת) או היחידה הטכנולוגית של מערך המבצעים המיוחדים היא יחידה במערך המבצעים המיוחדים תחת אגף המודיעין של צה\"ל העוסקת במתן פתרונות טכנולוגיים לצרכים מבצעיים של אגף המודיעין.\nהיחידה מורכבת בעיקרה מאנשי צבא, אולם משרתים בה גם אזרחים, ובהם בעלי תואר דוקטור לתחומים ייחודיים בפיזיקה ובהנדסה. בראשה עומד קצין בדרגת אלוף-משנה.",
    "pageid": 1293779
  },
  {
    "title": "כתובת בלעם",
    "extract": "כתובת בלעם בן בְּעור היא כתובת עתיקה (המתוארכת ל־840–760 לפנה\"ס) שנמצאה בתל דיר עלא שבירדן. יש המזהים אותו עם היישוב המקראי סוכות, מצפון-מזרח למפגש נחל יבוק עם נהר הירדן.",
    "pageid": 86070
  },
  {
    "title": "ליאור קינן",
    "extract": "ליאור קינן (נולדה ב-25 ביולי 1989) היא עיתונאית ומגישת טלוויזיה ישראלית המשמשת ככתבת פוליטית בכנסת ומגישת חדשות בחדשות 13.",
    "pageid": 1554371
  },
  {
    "title": "מארק קוקורייה",
    "extract": "מארק קוקורייה אי ססטה (בקטלאנית: Marc Cucurella i Saseta; נולד ב-22 ביולי 1998 באלליה שבספרד) הוא כדורגלן ספרדי-קטלאני, המשחק בעמדת המגן השמאלי והקשר במדי צ'לסי ובנבחרת ספרד.",
    "pageid": 1670780
  },
  {
    "title": "מדינות לפי שם",
    "extract": "ערך זה מפרט את רשימת המדינות המוכרות, המדינות שאינן מוכרות, ורשימת הטריטוריות שאינן ריבוניות.\n\nעל פי האו\"ם (אפריל 2020), בעולם יש 193 מדינות חברות, שתי מדינות משקיפות ו-10 מדינות אחרות. להלן רשימה ממוינת של מדינות הכוללת 196 רשומות ומידע עיקרי כמו דגל המדינה, שם מלא, שם בשפה הרשמית, עיר הבירה, העיר הגדולה ביותר, יום העצמאות, אזור זמן, סיומת אינטרנט וקידומת טלפון בין-לאומית.\nלרוב המדינות ברשימה זו גבולות מוכרים וללא סכסוכים בנושאי ריבונות. עם זאת, יש מספר מדינות שההכרה בהן מוגבלת.\n\n ערך מורחב – מדינות שההכרה בהן מוגבלת\n\nקטגוריה:מדינות העולם\nמדינות לפי אוכלוסייה, שטח, צפיפות, תמ\"ג ופיתוח אנושי\nערי בירה\nמדינות החברות באומות המאוחדות\n\n אילון גלעד, מדוע אנו קוראים למדינות העולם בשם כזה או אחר?, באתר הארץ, 31 בינואר 2024",
    "pageid": 233513
  },
  {
    "title": "מוקש אמבאני",
    "extract": "מוקש אמבאני (Mukesh Ambani; נולד ב-19 באפריל 1957 בתימן) הוא מיליארדר הודי.\nאמבאני מחזיק ב 48% ממניות Reliance Industries ההודית, חברת החזקות, בה הוא גם מכהן כמנהל הכללי. הוא גם הבעלים של קבוצת הקריקט מומבאי אינדיאנס.\nביולי 2024 הוערך הונו האישי בכ-125 מיליארד דולר.",
    "pageid": 611675
  },
  {
    "title": "מור אלטשולר",
    "extract": "מור סלאי אלטשולר (נולדה ב־10 באוקטובר 1957) היא חוקרת במחשבת ישראל, בתחום הקבלה, החסידות והמשיחיות. כמו כן היא מפרסמת מאמרי פובליציסטיקה בעיתונות הישראלית, ומשתתפת בפאנלים שונים בנושאי אקטואליה.",
    "pageid": 808323
  },
  {
    "title": "מיסטר בין",
    "extract": "מיסטר בִּין (באנגלית: Mr. Bean) היא סדרת טלוויזיה קומית בריטית, בכיכובו של רואן אטקינסון. היא מציגה את עלילותיו של מר בין, דמות אקסצנטרית, ילדותית ומיזנתרופית. אטקינסון, בתפקיד שכמעט ואינו כולל דיבור, מופיע בתוכנית במעין מופע יחיד – מלבדו אין כמעט דמויות הממשיכות להופיע מפרק לפרק, ושאר התפקידים משניים.\nפרק טיפוסי בתוכנית מורכב משלושה מערכונים שונים, המציגים את בין בסיטואציות יומיומיות שגרתיות, אלא שבין הופך אותן למצבי ביש שמהם הוא נחלץ בדרכים יצירתיות ומשעשעות אך בלתי יעילות.\nהתוכנית, ששודרה בראשית שנות ה-90 של המאה ה-20, זכתה להצלחה גדולה בבריטניה, ויותר מכך מחוץ לבריטניה – במדינות מכל רחבי העולם. עבור אטקינסון, דמותו של מר בין היא הדמות המזוהה עמו ביותר ברחבי העולם. מעבר לתוכנית הטלוויזיה שבכיכובו של בין, הופקו שני סרטי קולנוע, \"בין\" (1997) ו\"החופשה של בין\" (2007), ואף סדרת אנימציה, המציגים את עלילותיה של הדמות. דמותו של מיסטר בין הפכה למותג מסחרי מצליח הנמכר במגוון מוצרים, והיא שמרה על פופולריות גם שנים רבות לאחר שהסתיימה הפקת התוכנית. כיום ישנו ערוץ ביוטיוב המכיל קטעים חדשים בכיכובו של מיסטר בין.",
    "pageid": 343960
  },
  {
    "title": "מכבי תל אביב (כדורגל)",
    "extract": "מכבי תל אביב הוא מועדון כדורגל ישראלי מהעיר תל אביב, שנחשב לאחד ממועדוני הכדורגל המובילים בישראל ומשחק בליגת העל. המועדון הוקם בשנת 1906 והוא נמנה עם המועדונים הוותיקים ביותר בליגה הבכירה בארץ ישראל כשהשתתף בעונת הבכורה, ומאז 2009 הוא בבעלות המיליארדר היהודי-קנדי מיטשל גולדהאר. המועדון חבר מן המניין בארגון המועדונים האירופיים.\nמכבי תל אביב היא הקבוצה המעוטרת ביותר בכדורגל הישראלי. הקבוצה מובילה את טבלת הקבוצות הזוכות באליפות המדינה עם 25 אליפויות ואת טבלת הזוכות בגביע המדינה עם 24 גביעים, מתוכם שבעה נלקחו בעונת דאבל (אליפות וגביע) ואחד בעונת טרבל (אליפות, גביע המדינה וגביע הטוטו). כמו כן, מובילה הקבוצה גם את טבלת הזוכות בגביע הטוטו לליגת העל, עם שבע זכיות. מכבי תל אביב גם זכתה פעמיים בגביע אסיה לקבוצות, והיא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגת המשנה.\nאצטדיון בלומפילד הוא אצטדיונה הביתי של מכבי תל אביב. צבעי הקבוצה הם צהוב וכחול. כינוייה הבולטים של הקבוצה הם \"מכבי\" ו\"הצהובים\". מכבי תל אביב היא אחת משלוש הקבוצות הישראליות שהעפילו לשלב הבתים של ליגת האלופות.",
    "pageid": 584855
  },
  {
    "title": "מלחמת העולם הראשונה",
    "extract": "מלחמת העולם הראשונה התחוללה בין השנים 1914–1918, והייתה המלחמה הגדולה ביותר בהיסטוריה עד זמנה. המלחמה נקראה באותה עת \"המלחמה הגדולה\" וכן \"המלחמה שתסיים את כל המלחמות\". השם \"מלחמת העולם הראשונה\" נטבע בשנת 1920 על ידי סגן-אלוף צ'ארלס רפינגטון בספרו \"The first world war, 1914–1918”. נהרגו בה למעלה מ-16.5 מיליון בני אדם, מתוכם כ־40% אזרחים.\nעיקרה של המלחמה התחולל באירופה, שבה היא נחלקה לחמש חזיתות עיקריות:\n\nהחזית המערבית, שכללה את בלגיה ואת צפון־מזרח צרפת.\nהחזית המזרחית, שכללה את מזרח אירופה עד גבול האימפריה הרוסית.\nחזית הבלקן.\nזירת המזרח התיכון, שנפרשה על-פני האימפריה העות'מאנית.\nהחזית האיטלקית, שהייתה באזור צפון איטליה.\nבנוסף לחמש חזיתות אלו, ששתיים מהן, החזית המערבית והחזית המזרחית, נחשבו לחזיתות החשובות ביותר במלחמה, התקיימה לחימה גם בזירה הימית ובמספר זירות משנה: דרום-מזרח אסיה, הים הצפוני, אפריקה ועוד.\nהמלחמה ארכה ארבע שנים ונהרגו בה מיליונים רבים של בני אדם משני הצדדים, אך בתחילתה איש ממקבלי ההחלטות לא שיער שהיא תהיה כה ארוכה וכה רבת הרוגים.",
    "pageid": 340
  },
  {
    "title": "מלחמת העצמאות",
    "extract": "מלחמת העצמאות (נקראת גם: מלחמת השחרור, מלחמת הקוממיות, מלחמת תש\"ח, ומלחמת 1948; בערבית: حرب فلسطين 1948, תעתיק: חַרְבּ פִלַסְטִין 1948, תרגום: מלחמת פלשתינה 1948) פרצה ב-30 בנובמבר 1947. בבוקר היום שלאחר קבלת תוכנית החלוקה בעצרת האו\"ם, פתחו ערביי ארץ ישראל בהתקפות כנגד היישוב היהודי בארץ ישראל כדי למנוע את יישומה. בכך נפתח השלב הראשון של המלחמה, המכונה לעיתים בשם \"מלחמת האזרחים\", משום שהלחימה התאפיינה בעימות צבאי מוגבל בין הכוחות הצבאיים של הערבים לבין כוח המגן העברי של היישוב היהודי בארץ, אף על פי שיחידות מתנדבים מטעם הליגה הערבית (צבא ההצלה), ובהמשך גם מתנדבים מן האחים המוסלמים, השתתפו גם הם בלחימה בצד הערבי. היקף הלחימה הוגבל מאוד בשל נוכחות הצבא הבריטי, אף על פי שהיה בתהליך של פינוי כוחותיו משטח ארץ ישראל המנדטורית. החל מראשית אפריל 1948 עבר כוח המגן העברי למתקפה באזורים שונים בארץ ישראל, ועד השלמת פינוי הצבא הבריטי ותום המנדט, הביסו את הכוחות הערביים הבלתי סדירים שעמדו מולם.\nב-14 במאי 1948, יומו האחרון של המנדט הבריטי, הכריזה הנהגת היישוב היהודי בראשות דוד בן-גוריון על הקמת מדינה יהודית בארץ ישראל, אשר תיקרא \"מדינת ישראל\". למחרת פלשו לתחומי הארץ הצבאות הסדירים של מספר מדינות ערביות (סוריה, עיראק, עבר הירדן ומצרים) בסיוע כוחות צבא קטנים יחסית מלבנון וערב הסעודית, ובכך החל השלב השני של מלחמת העצמאות. נהוג לחלק שלב זה לשני שלבי משנה עיקריים: בשלב הראשון, שהסתיים עם כניסת ההפוגה הראשונה במלחמה, בלמו כוחות ההגנה (החל מסוף מאי כוחות צה\"ל), בהם השתלבו בהדרגה אצ\"ל ולח\"י, את המתקפה הערבית, והיוזמה הצבאית הייתה בעיקר בידי הצד הערבי. בשלב השני, שהחל לאחר תום \"ההפוגה הראשונה\", עברה היוזמה הצבאית לידי צה\"ל, והצבאות הערביים נמצאו בעיקר במגננה. שלב זה התאפיין בשורה של מבצעים של צה\"ל, ובתקופות ארוכות של הפוגה, שנכפו על הצדדים הלוחמים על ידי החלטות מועצת הביטחון של האומות המאוחדות, בגיבוי מעצמות המערב.\nהלחימה בפועל בין צה\"ל, לבין הצבאות הערביים בשטח ארץ ישראל, הסתיימה כבר בינואר 1949, אך המלחמה תמה רשמית רק ב-20 ביולי 1949, עם חתימת הסכם שביתת הנשק האחרון בין ישראל לשכנותיה הערביות, הסכם שביתת הנשק עם סוריה. ישראל ועבר הירדן (ממלכת ירדן של ימינו) היו המרוויחות העיקריות מהמלחמה (לפחות מהבחינה הטריטוריאלית) ואילו ערביי ארץ ישראל היו המפסידים העיקריים. צבאות המדינות הערביות שפלשו לתחומי ארץ ישראל, או נטלו חלק בלחימה, ספגו ברובם מכה קשה, במיוחד הצבא המצרי. ארץ ישראל המערבית נחלקה בין ממלכת עבר הירדן, שכבשה את יהודה ושומרון; מצרים, שכבשה את רצועת עזה; ומדינת ישראל, שהרחיבה את גבולותיה אל מעבר לשטח שיועד למדינה היהודית במסגרת החלטת החלוקה. ירושלים, שנועדה להיות תחת שלטון בינלאומי, חולקה בין ישראל לירדן: השכונות הערביות במזרח העיר והעיר העתיקה של ירושלים (כולל הרובע היהודי) נותרו בשליטת ממלכת ירדן עד מלחמת ששת הימים, ואילו ישראל השתלטה על החלק המערבי של העיר, כולל מספר שכונות ערביות. בהסכמי שביתת הנשק שסיימו את המלחמה הכירו המדינות הערביות השכנות דה פקטו בגבולות החדשים של ישראל.\n\nבמהלך המלחמה ספגו הכוחות הצבאיים של היישוב היהודי בארץ ישראל (ממאי 1948 צבא הגנה לישראל) והאוכלוסייה האזרחית היהודית, יותר מ-6,000 הרוגים, כאחוז מכלל האוכלוסייה היהודית בארץ ישראל עם פרוץ המלחמה. הכוחות הצבאיים הערביים שהשתתפו במלחמה, וערביי ארץ ישראל, ספגו אף הם אבדות ניכרות. במהלך המלחמה נאלצו מאות אלפי תושבים ערבים לעזוב את בתיהם בנסיבות שונות, והפכו לפליטים, ומאות כפרים ערביים ננטשו או נחרבו. לאחר המלחמה נאסרה חזרת רוב הפליטים הערבים לבתיהם, על ידי ממשלת ישראל. אירועים אלה כונו על ידי הערבים בשם \"הנכבה\" (בערבית: النكبة - \"האסון\"). ערב המלחמה, במהלכה ולאחריה נקמו המימסדים של מדינות ערב בהכוונת הליגה הערבית את תקומת מדינת ישראל ותבוסתן בקרב בקהילות היהודיות בארצות ערב, ומאות אלפי היהודים שחיו בהן אלפי שנה היו לפליטים חסרי כל שרכושם הולאם.",
    "pageid": 348770
  },
  {
    "title": "נפתלי בנט",
    "extract": "נַפְתָּלִי בֶּנֶט (נולד ב-25 במרץ 1972, י' בניסן ה'תשל\"ב) הוא פוליטיקאי ישראלי, אשר כיהן כראש ממשלת ישראל ה-13 בשנים 2021–2022. קודם לכן כיהן כשר הביטחון, שר החינוך, שר הכלכלה, כיו\"ר רשימת ימינה וכיו\"ר מפלגות הימין החדש והבית היהודי.\nבתחילת דרכו היה יזם היי-טק, וממייסדי חברת סאיוטה. כמו כן היה מנכ\"ל מועצת יש\"ע וממייסדי תנועת ישראל שלי. נבחר לראשות הבית היהודי ב-2012. בשנים 2013–2019 עמד בנט בראש מפלגת הבית היהודי, והיה שר הכלכלה (2013–2015) שר החינוך (2015–2019) וחבר הכנסת מטעמה, המפלגה הייתה שותפה בממשלות נתניהו השלישית והרביעית. ב-2019 פרש ממפלגת הבית היהודי והקים יחד עם איילת שקד את מפלגת הימין החדש, ואחר כך את סיעת \"ימינה\". כשעמד בראש מפלגת הימין החדש כיהן במשך חצי שנה של ממשלת מעבר בתפקיד שר הביטחון, ובמהלך כהונתו התקיים מבצע חגורה שחורה. עם הקמת ממשלת נתניהו החמישית לאחר בחירות 2020 נשאר באופוזיציה.\nלאחר בחירות 2021 ובצל המשבר הפוליטי ו\"מבצע שומר חומות\" חידש את השותפות עם יאיר לפיד והקים איתו ממשלת חילופים שכללה מפלגות מימינה ועד רע\"ם, והייתה מבוססת על 61 ח\"כים. במסגרת ממשלת החילופים שהוקמה כיהן בנט ראשון כראש הממשלה. במהלך כהונתו המשיכה התפרצות מגפת הקורונה, וכמו כן הממשלה יזמה את מבצע שובר גלים לטיפול בהתגברות הטרור הפלסטיני מיו\"ש. בנט קידם את פיזור הכנסת והיציאה לבחירות לכנסת העשרים וחמש לאחר שממשלתו איבדה את הרוב הקואליציוני שלה, וב-1 ביולי 2022 לאחר שאושר החוק לפיזור הכנסת ה-24 בקריאה שלישית, עברה ראשות הממשלה ליאיר לפיד בהתאם לתיקון לחוק ממשלת החילופים שעבר בתחילת הכהונה.",
    "pageid": 747851
  },
  {
    "title": "סברי מרנן (סדרת טלוויזיה)",
    "extract": "סַבְרִי מָרָנָן היא קומדיית מצבים ישראלית, המשודרת החל מ-4 באוגוסט 2011. הסדרה שודרה בערוץ 2 במסגרת שידורי קשת, ומנובמבר 2017 היא משודרת בקשת 12. היא נוצרה על ידי רובי דואניאס ויניב פולישוק, מופקת על ידי טדי יזמות והפקות, ומצולמת באולפני ברודקאסט חולון.\nבשנת 2018 הועלו עונות 1–4 של הסדרה לשירות של נטפליקס. ב-1 באוגוסט 2020, הורדו העונות משירות של נטפליקס פרט לעונה הרביעית. לאחר מכן ב-1 באוקטובר, הוסרה העונה הרביעית.\nב-1 במאי 2020, הפכה הסדרה \"סברי מרנן\" לקומדיית המצבים הארוכה ביותר ששודרה בישראל מבחינת מספר הפרקים. באותו יום במקביל שודר פרק ספיישל שצולם במיוחד לכך במתכונת שונה בעקבות התפרצות נגיף הקורונה בישראל בה כל אחד משחקני הסדרה צולם לראשונה בנפרד.\nבשנת 2014 החל ביוון שידורה של גרסה מקומית ל\"סברי מרנן\" - \"Το σόι σου\" (יוו'), אשר ירדה משידור בשנת 2019. בשנת 2015 שודרה עונה אחת של גרסתה האמריקאית בשם \"Your Family or Mine\", ברשת TBS, עד לביטול הסדרה.",
    "pageid": 936708
  },
  {
    "title": "פיגועי 11 בספטמבר",
    "extract": "פיגועי 11 בספטמבר (הידועים גם בשם 9/11 הנגזר מהתאריך בתצורה האמריקנית ולפיכך נהגים Nine Eleven ומוכרים בתקשורת בשמות אסון מגדלי התאומים או פיגועי מרכז הסחר העולמי – על-אף שפגעו גם במטה הפנטגון) היו סדרה של פיגועי תופת והתאבדות איסלאמיסטיים מתוכננים מראש ומתוזמנים של ארגון אל-קאעידה במקביל שהתרחשו ברחבי ארצות הברית, הנחשבים לפיגועי הטרור הגדולים והקטלניים ביותר בהיסטוריה של האנושות, ולמתקפה הגדולה ביותר על אדמת אמריקה. פיגועים אלו הובילו את ארצות הברית של ממשל ג'ורג' ווקר בוש ביחד עם מדינות רבות וצבאות נוספים למלחמת אפגניסטן (2001–2021), וכן למלחמה העולמית בטרור המוסלמי.\nבבוקר יום שלישי, 11 בספטמבר 2001, כ\"ג אלול ה'תשס\"א, תשעה עשר מחבלים שהשתייכו לארגון הטרור האסלאמיסטי \"אל-קאעדה\" חטפו ארבעה מטוסי נוסעים. החוטפים הטיסו שניים מהמטוסים, טיסה 175 של יונייטד איירליינס וטיסה 11 של אמריקן איירליינס, וריסקו אותם בכוונה במגדלי התאומים שבמרכז הסחר העולמי שבעיר ניו יורק. הפגיעה במגדל הדרומי הועברה בשידור חי לעיני מיליוני צופים ברחבי העולם, כך גם קריסתם של המגדלים, אשר קרסו בתוך פחות משעתיים. את המטוס השלישי, טיסה 77 של אמריקן איירליינס, ריסקו החוטפים אל תוך בניין הפנטגון בארלינגטון שבווירג'יניה. כוונת הטרוריסטים הייתה לרסק את המטוס הרביעי, טיסה 93 של יונייטד איירליינס, אל תוך הבית הלבן או בניין הקפיטול בוושינגטון, אך המטוס התרסק לבסוף בשדה פתוח ליד שנקסוויל, פנסילבניה, לאחר שנוסעי המטוס היו מודעים למאורע ואז פרץ מאבק בינם לבין החוטפים. 2,977 אזרחים, נוסעים וצוות של ארבעת המטוסים, נספו בהתקפות אלו, ויותר מ-6,000 נפצעו. נהרגו גם 19 הטרוריסטים שחטפו את ארבעת המטוסים.\nארצות הברית הטילה מיד את האחריות לפיגועים על ארגון אל-קאעידה, אך רק בשנת 2004 קיבל מנהיג הארגון, אוסאמה בן לאדן, אחריות על ביצוע הפיגועים, לאחר שלוש שנים של הכחשה. בין הסיבות לפיגועים מנה בן לאדן את תמיכת ארצות הברית בישראל, נוכחות הצבא האמריקאי בערב הסעודית, המעורבות האמריקאית במלחמת המפרץ והסנקציות נגד עיראק. תגובת ארצות הברית לפיגועי 11 בספטמבר הייתה פתיחת המלחמה בטרור ופלישה לאפגניסטן במטרה להפיל את שלטון הטליבאן, פטרונו של אל-קאעידה. בעקבות הפיגועים השתנה היחס העולמי לטרור, ומדינות רבות חוקקו חוקים חדשים למלחמה בטרור, וכמו כן הרחיבו את סמכויותיהם, היקפם וציודם של כוחות אכיפת החוק. לאחר שנים של מצוד בן לאדן אותר ונהרג במתחם מגוריו שבפקיסטן, במאי 2011.\nהריסת מגדלי התאומים הובילה לפגיעה עמוקה בכלכלת מנהטן, בד בבד עם השפעה משמעותית על השווקים העולמיים. ניקוי אזור מרכז הסחר העולמי מההרס הרב הושלם רק במאי 2002. הפנטגון שופץ בתוך כשנה. באתרי הפיגועים בניו-יורק, בפנטגון ובפנסילבניה הוקמו אתרי זיכרון. בגראונד זירו הוקם מגדל החירות, שגובהו 1,776 רגל (541 מטר), כשנת הכרזת העצמאות של ארצות הברית.",
    "pageid": 1705
  },
  {
    "title": "פרשת היעלמותה של היימנוט קסאו",
    "extract": "היימנוט קסאו היא ילדה שנעלמה ממרכז הקליטה בצפת ב-25 בפברואר 2024, בסביבות השעה 19:30 בערב ומאז נעלמו עקבותיה.",
    "pageid": 2313351
  },
  {
    "title": "צבא הגנה לישראל",
    "extract": "צבא הגנה לישראל (ידוע בעיקר בראשי התיבות צה\"ל, וכן בצורה צבא ההגנה לישראל) הוא צבאה של מדינת ישראל והארגון המרכזי במערכת הביטחון הישראלית. צה\"ל משמש ככוח ההגנה העיקרי האמון על קיומה של מדינת ישראל. לצה\"ל שלוש זרועות: אוויר, ים ויבשה. השירות בצה\"ל הוא חובה, וחלקים גדולים מהאוכלוסייה משרתים בו. צה\"ל נחשב לצבא החזק ביותר במזרח התיכון ולאחד הצבאות המתקדמים, החזקים והמיומנים ביותר בעולם.\nצה\"ל הוקם במאי 1948, שבועיים לאחר הקמת המדינה. טרם הקמתו, פעלו בארץ ישראל שלוש מחתרות עבריות מרכזיות (ההגנה, אצ\"ל ולח\"י).\nבהתאם לחוק יסוד: הצבא (1976), צה\"ל נתון למרוּת הממשלה, והשר הממונה מטעם הממשלה על הצבא הוא שר הביטחון. במבנה צה\"ל, הדרג הפיקודי העליון בצה\"ל הוא המטה הכללי, ובראשו עומד ראש המטה הכללי (בראשי תיבות: הרמטכ\"ל). הרמטכ\"ל ה־23 והנוכחי של צה\"ל הוא רב-אלוף הרצי הלוי (מאז ינואר 2023).\nסדר הכוחות של צה\"ל נאמד (לפני קיצור שירות החובה ב־2015) בכ־176,500 חיילים, מתוכם 42,000 קצינים וחיילים בקבע, ובנוסף 445,000 חיילים במילואים, ותקציבו השנתי כ־70 מיליארד שקלים חדשים (2017). תקציב צה\"ל מדורג במקום ה־14–15 העולמי (2022).\nבנוסף לתפקידו הביטחוני צה\"ל משרת משימות לאומיות, כמו התיישבות בכל שטחי מדינת ישראל באמצעות הנח\"ל, ביעור הבערות והנחלת השפה העברית באמצעות מורות חיילות, אימונים קדם־צבאיים באמצעות הגדנ\"ע, ומשימות חילוץ והצלה באמצעות יחידת החילוץ וההצלה הארצית.",
    "pageid": 1471
  },
  {
    "title": "ציון אמיר",
    "extract": "ציון אמיר (נולד ב-5 בנובמבר 1955) הוא עורך דין ישראלי, העוסק בתחום המשפט הפלילי.",
    "pageid": 1268552
  },
  {
    "title": "רוסיה",
    "extract": "רוסיה (ברוסית: Россия; מבטאים: ראסייה), כיום מכונה הפדרציה הרוסית (ברוסית: ‏‏?‏ תעתיק פונטי: רַאסִיֿיְסְקַאיָה פֶדֶרָֿאצְיָה), היא ארץ ומדינה חוצת יבשות המשתרעת על פני מזרח אירופה וצפון אסיה. \nרוסיה היא המדינה הגדולה בעולם לפי שטח, המשתרעת על פני 17,125,191 קמ\"ר (מתוכם כ-13 מיליון קמ\"ר באסיה וכארבעה מיליוני קמ\"ר באירופה), ומקיפה שמינית משטח היבשה של כדור הארץ. היא משתרעת על פני אחד-עשר אזורי זמן וגובלת בשש-עשרה מדינות ריבוניות (יש לה גבול יבשתי עם נורווגיה, פינלנד, אסטוניה, לטביה, ליטא, פולין, בלארוס, אוקראינה, גאורגיה, אזרבייג'ן, קזחסטן, סין, מונגוליה וקוריאה הצפונית, וגבול ימי עם יפן, טורקיה ועם ארצות הברית), יותר מכל מדינה בעולם. זוהי המדינה התשיעית באוכלוסייתה והמדינה המאוכלסת ביותר באירופה, עם אוכלוסייה של 145.5 מיליון תושבים. \nבירת המדינה והעיר הגדולה ביותר בה היא מוסקבה. סנקט פטרבורג היא המרכז התרבותי של רוסיה והעיר השנייה בגודלה. אזורים עירוניים מרכזיים נוספים כוללים את נובוסיבירסק, יקטרינבורג, ניז'ני נובגורוד וקאזאן. \nרוסיה חזרה להיות מדינה נפרדת עם התפרקות ברית המועצות בשנת 1991. תחת השלטון הסובייטי היא נקראה \"הרפובליקה הסובייטית הפדרטיבית הסוציאליסטית הרוסית\", ועם הקמתה הפכה לפדרציה עצמאית. רוב שטחה, אוכלוסייתה ותעשייתה של ברית המועצות, אחת משתי מעצמות העל, היו ברוסיה. כתוצאה מכך, לאחר פירוק ברית המועצות ירשה רוסיה את מושבה הקבוע במועצת הביטחון של האו\"ם.\nהקבוצה האתנית הדומיננטית ברוסיה הם הרוסים, ושמה \"רוסיה\" הוא גם כינוי מסורתי לארץ שבה חי והתרכז רוב העם הרוסי לאורך המאות ה-14–21. חלקים ממנו חיו גם בארצות שכנות, שבעבר היו חלק מהאימפריה הרוסית והפכו לעצמאיות במהלך המאה ה-20. ברוסיה חיות גם קבוצות שאינן מזהות עצמן עם הלאום הרוסי.\nלמרות התארגנותה מחדש אחרי שנת 1991 כמדינה רפובליקנית בעלת משטר דמוקרטי דה יורה, האופי הדמוקרטי של המדינה הלך ונפגע בהדרגה בתחילת המאה ה-21, וזכויות האדם בה מופרות באופן תדיר. מאז שנת 2000, תחת שלטונו של ולדימיר פוטין  נחשבת רוסיה למדינה בעלת משטר אוטוקרטי וסמכותני. פוטין סופג ביקורת בינלאומית חריפה בעקבות פגיעתו במתנגדי משטר, בעיתונאים, בבני מיעוטים ובפעילי אופוזיציה וזכויות אדם.",
    "pageid": 397
  },
  {
    "title": "ריאל מדריד",
    "extract": "מועדון הכדורגל ריאל מדריד (בספרדית: Real Madrid Club de Fútbol) הוא מועדון כדורגל ספרדי מהעיר מדריד, אשר נחשב לאחד ממועדוני הכדורגל הגדולים בעולם, הן מבחינת זכייה בתארים והן מבחינה תדמיתית וכלכלית. המועדון הוקם ב-6 במרץ 1902.\nמאז אמצע המאה ה-20, ריאל מדריד נחשבת לאחת הקבוצות הגדולות באירופה. המועדון זכה בליגת האלופות 15 פעמים, יותר מכל מועדון אחר. הקבוצה משחקת בלה ליגה מאז הקמתה, וזכתה באליפות הליגה 36 פעמים, יותר מכל מועדון אחר. הקבוצה לא ירדה מעולם מהליגה הראשונה בספרד, והיא אחת משלוש קבוצות ספרדיות השותפות להישג זה, יחד עם ברצלונה ואתלטיק בילבאו.\nבדצמבר 2000 ועדה מיוחדת של פיפ\"א העניקה לריאל מדריד ברוב של 42.35% קולות את תואר המועדון הטוב ביותר במאה ה-20. גם לפי הפדרציה הבינלאומית להיסטוריה וסטטיסטיקה של הכדורגל (IFFHS), ארגון המוכר על ידי פיפ\"א, ריאל היא הקבוצה הכי מצליחה באותה תקופה. במהלך השנים עברו שחקנים מפורסמים רבים במועדון ואגדות רבות שיחקו בשורותיו. ריאל מדריד היא קבוצת הכדורגל העשירה בעולם. כמו כן, למועדון יש הכי הרבה עוקבים בכל הרשתות החברתיות. ריאל מדריד היא אחת מקבוצות הכדורגל האהודות ביותר בעולם.\nלריאל יריבות ספורטיבית עתיקה עם מועדון הכדורגל ברצלונה המבוססת על היסטוריה ועמדות פוליטיות שונות. המשחק ביניהם מכונה 'אל קלאסיקו' וידוע כאחד המשחקים הגדולים והאטרקטיביים בעולם. פרט לכך, יש לריאל יריבות עירונית עם מועדון הכדורגל אתלטיקו מדריד,  המשחקים עם שתי היריבות הללו נמצאים גבוה ברשימת משחקי הכדורגל הנצפים ביותר ברחבי העולם.\nהקבוצה משחקת במדים לבנים לחלוטין, עובדה אשר העניקה לה את הכינוי \"Los blancos\" (הלבנים). אצטדיונהּ הביתי של הקבוצה הוא אצטדיון סנטיאגו ברנבאו, השוכן במדריד, והוא מכיל כ-81 אלף מקומות ישיבה.",
    "pageid": 27868
  },
  {
    "title": "רמב\"ם",
    "extract": "רבי משה בן מימון (ד'תתצ\"ח, 1138 – כ' בטבת ד'תתקס\"ה, 13 בדצמבר 1204), המכונה בד\"כ בראשי תיבות רמב\"ם או הרמב\"ם (בערבית מוכר כמוסא בן מימון או כאבן עבד אללה, ובלשונות אירופה כמיימונידֶס) היה רב ספרדי ופילוסוף, מגדולי הפוסקים בכל הדורות, מחשובי הפילוסופים בימי הביניים, איש אשכולות ורופא. הרמב\"ם השפיע באופן משמעותי על תרבותו של העם היהודי ועל כן הוא אחד האישים החשובים והמוערכים ביותר ביהדות. עליו נאמר \"ממשה עד משה לא קם כמשה\" והוא אף הוכתר בכינוי \"הנשר הגדול\". הרמב\"ם החזיק במשנה רציונליסטית מובהקת שבאה לידי ביטוי בכתביו.\nמעמדו של הרמב\"ם כפוסק גדול כמעט משל כל פוסק אחר. הקודקס ההלכתי שלו, \"משנה תורה\", מקיף באופן כמעט בלעדי את כל תחומי ההלכה, ומהווה מקור בסיסי בכל דיון הלכתי. על דבריו נתחבר מספר עצום של פירושים וחיבורים. רבי יוסף קארו, השתית את חיבורו \"שולחן ערוך\" בראש ובראשונה על פסקי הרמב\"ם, שאותו הוא מנה כאחד משלושת \"עמודי ההוראה\". אף שלא פרסם את פירושו לתלמוד, במהלך לימוד של כמעט כל סוגיה תלמודית, דברי הרמב\"ם, הנדלים מחיבוריו השונים, מהווים מקור חשוב בהבנת הסוגיה.\nמכתביו של הרמב\"ם בתחום ההגות הושפע כמעט כל הוגה יהודי שקם אחריו, החל מרבי מנחם המאירי, דון יצחק אברבנאל, ברוך שפינוזה, הרב אברהם יצחק הכהן קוק, ישעיהו ליבוביץ, דניאל סיבוני ועוד. הוכר כפילוסוף וכרופא גם בתרבויות הערביות והאירופיות והשפיע על מגוון הוגים כגון תומאס אקווינס, גוטפריד לייבניץ ואף אייזק ניוטון. על ספרו מורה הנבוכים הוציא האפיפיור הונוריוס הרביעי כתב הגנה.\nהרמב\"ם היה בקיא בספרות הפילוסופית היוונית והאמין שהידע המדעי אינו סותר את האמת המקראית. כתביו קיימים ועומדים לא רק כפירוש למקרא אלא אף כיצירות פילוסופיות בפני עצמן. כמו כן, כתביו מעידים גם על כך שהיתה לו השכלה רחבת-היקף בפיזיקה, באסטרונומיה, במתמטיקה, ברפואה ובלוגיקה של זמנו.",
    "pageid": 647251
  },
  {
    "title": "רצועת עזה",
    "extract": "רצועת עזה (בערבית: قطاع غزّة – קִטַאע עַ'זַּה; בערבית מדוברת: קִטַאע עַ'זֶּה) היא רצועת אדמה חופית בדרום מישור החוף הדרומי של ארץ ישראל. היא גובלת במצרים מדרום-מערב, בים התיכון ממערב ובישראל מדרום, מזרח וצפון. אורכה כ-40 קילומטרים, רוחבה נע בין 5.7 ל-12.5 קילומטרים ושטחה הכולל כ-365 קילומטר רבוע. לאחר הסכמי אוסלו נשלטה על ידי הרשות הפלסטינית, אך בשנת 2007 התרחשה השתלטות חמאס על רצועת עזה ומאז הוא שולט בה. נכון ל-2024 מוערכת אוכלוסיית רצועת עזה על ידי ה-CIA ב-2,141,643 תושבים.\nקו עקבה–רפיח הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית וכלל את רצועת עזה בתחומי ארץ ישראל העות'מאנית.\nרצועת עזה נכללה בתחום המנדט הבריטי על ארץ ישראל שיועד להקמת בית לאומי לעם היהודי. ב-29 בנובמבר 1947 קיבלה העצרת הכללית של האו\"ם את תוכנית החלוקה, במסגרתה נועדה הרצועה, לצד שטחים נוספים סביבה, להיכלל במדינה ערבית שנועדה לקום. הניצחון של המדינה היהודית שהוקמה, ישראל, על הצבא המצרי במבצע חורב בשלהי מלחמת העצמאות הביאו להקטנת השטח שלא נכלל במדינה היהודית לרצועת חוף צרה. גבולותיה של הרצועה הוגדרו בהסכמי שביתת הנשק בתום מלחמת העצמאות שנחתמו ברודוס בין ישראל למצרים בשנת 1949 והרצועה נותרה בשליטה מצרית.\nעד למלחמת ששת הימים הייתה רצועת עזה נתונה לשלטון מצרי (למעט תקופה קצרה של כיבוש ושלטון צבאי ישראלי לאורך כחצי שנה בעקבות מלחמת סיני). במלחמת ששת הימים שבה וכבשה ישראל את הרצועה, והקימה בה יישובים ישראלים, בעיקר בגוש קטיף, ששכן בין ח'אן יונס ורפיח לבין הים. בין היישובים חודש גם כפר דרום שהיה ברצועה עוד לפני מלחמת העצמאות וישראל נסוגה ממנו בהסכמי שביתת הנשק בתום המלחמה.\nבהסכמי אוסלו הועברה השליטה ביישובים הפלסטינים שברצועת עזה לידי הרשות הפלסטינית, אם כי הריבונות נותרה בידי צה\"ל. גם לאחר ההסכמים נותרה בידי ישראל השליטה על היישובים הישראליים ברצועה, הדרכים המובילות אליהם משטח ישראל, ציר פילדלפי (רצועה צרה לאורך הגבול בין רצועת עזה לבין מצרים) ומעבר הגבול עם מצרים ברפיח. כחלק מן ההיערכות החדשה של העברת השליטה בהסכמי אוסלו, אורגנה והושלמה גדר המערכת סביב רצועת עזה לפי תפיסת-הפעלה צה\"לית המקובלת בגדרות המערכת בגבולות המדינה מול מדינות שכנות אחרות.\nבמהלך האינתיפאדה השנייה ולאחריה התגברו פעולות הטרור משטח הרצועה, כלפי היישובים היהודיים ברצועה וכלפי האזור שמסביבה, שקיבל את הכינוי עוטף עזה. פעולות אלו כללו גם ירי מרגמות ושיגור רקטות פלסטיניות לעבר ישראל. באוגוסט 2005 הושלמה תוכנית ההתנתקות של ממשלת ישראל, במסגרתה פונו יישובי גוש קטיף ויישובים יהודיים נוספים, וכוחות צה\"ל נסוגו מכל שטחי הרצועה, למעט חדירות זמניות לשטח, סגר ימי ופיקוח ושליטה אווירית על השטח.\nפחות משנתיים לאחר מכן, ביוני 2007 השתלטו כוחות חמאס על הרצועה, כבשו את המתקנים הצבאיים שבשליטת פת\"ח שבהנהגת מחמוד עבאס (אבו מאזן) והוציאו להורג קצינים במנגנוני הביטחון, כאשר בחלק מהמקרים הושלכו אנשי הרשות הפלסטינית מגגות הבניינים הגבוהים בעזה. בתגובה פיזר מחמוד עבאס את ממשלת האחדות הפלסטינית והכריז על מצב חרום.\nשלטון חמאס ברצועה הביא להגברת ירי הרקטות לעבר ישראל בעיקר לשדרות ויישובי עוטף עזה. ממשלת ישראל הטילה, מצד הגבול הישראלי, סגר יבשתי וימי על עזה, אך מאפשרת הכנסת מוצרי מזון מסוימים וציוד רפואי לרצועה. כמו כן, המצור הביא אותה לספק מים וחשמל לתושבי הרצועה, על רקע משבר המים ברצועת עזה.\nב-27 בדצמבר 2008, לאחר תקופה ממושכת של ירי רקטות לשטחה, יצאה מדינת ישראל למבצע עופרת יצוקה נגד שלטון חמאס במטרה להביא לידי שינוי יסודי במצב הביטחוני השורר בדרום ישראל ולהסיר את האיום על אזרחיה. במהלך המבצע נהרגו ברצועת עזה 1,166 בני אדם ונגרם הרס רב. ביולי 2014, לאחר ירי רקטות רבות מרצועת עזה לישראל, פתח צה\"ל במבצע צוק איתן. במבצע נהרגו למעלה מ-2,000 פלסטינים, ונפצעו יותר מ-8,000 מהם, גם נגרם הרס נרחב ברצועת עזה. טווח הרקטות שנורו מהרצועה לישראל התרחב, וכלל יישובים ממצפה רמון וירוחם בדרום ועד חיפה וקיסריה בצפון.\nב-7 באוקטובר 2023, שמחת תורה התשפ\"ד, יזם חמאס מתקפת פתע נרחבת על ישראל מהרצועה, שכללה מטחי ירי נרחבים לאזורים רבים בישראל, פריצת גדר הגבול וחדירת אלפי מחבלים חמושים לישראל. המחבלים השתלטו על יישובים ומתקנים צבאיים, ביצעו טבח המוני, מעשי זוועות, אונס, התעללות ורצח אזרחים נרחב במקביל לחטיפת אזרחים וחיילים וירי רקטי מתמשך. בעקבות כך פרצה מלחמת חרבות ברזל במהלכה נהרגו יותר מ-37,000 פלסטינים, וכוחות צה\"ל השתלטו על אזורים נרחבים ברצועה, החריבו שטחים נרחבים בה ופינו מבתיהם כ-1.9 מיליון תושבים.",
    "pageid": 2543
  },
  {
    "title": "שומרונים",
    "extract": "שומרונים (בעברית שומרונית: ࠔࠠࠌࠝࠓࠩࠉࠌ שָׁמֶרִים, במשמעות שומרי התורה, בערבית: السامريون, א-סאמיריוּן) הם עם וקבוצה אתנו-דתית ייחודית שחיה במשך מעל אלפיים שנה בשומרון, וטוענת להיותה המשך ישיר של בני ישראל. השומרונים טוענים כי הם צאצאי שבטי אפרים, מנשה ולוי שלא גלו במהלך גלות עשרת השבטים לאחר חורבן ממלכת ישראל.\nהדת השומרונית מבוססת על האמונה כי השומרונים הם ה\"שומרים\", כלומר שומרי התורה המקורית, לפי נוסח ייחודי של התורה המצוי בידם. נוסח זה, הכתוב בכתב שומרוני הדומה במידה רבה לכתב העברי הקדום, כולל כמה הבדלים עלילתיים. שפתם של השומרונים דומה לעברית עתיקה, והם מחזיקים בגרסה משלהם לחגים המקובלים גם ביהדות וגם מנהגיהם שונים מאלה הנהוגים בעם היהודי. במהלך ההיסטוריה נתגלעו מחלוקות בעלות אופי דתי בין היהודים לבין השומרונים, המכונים בספרות חז\"ל בשם \"כותים\" ומעמדם ההלכתי שנוי במחלוקת. המחלוקת המרכזית בין היהודים לשומרונים סובבת סביב \"המקום הנבחר\" לבניית בית המקדש, אותו מזהים השומרונים עם הר גריזים.\nבשלהי העת העתיקה חייתה בשומרון אוכלוסייה שומרונית צפופה, שהתפשטה גם דרומה ומערבה בעקבות הידלדלות היישוב היהודי ביהודה במרד בר כוכבא, וכן במספר קהילות מחוץ לארץ ישראל. אולם, במהלך המאות ה-5 וה-6, העדה הצטמצמה כתוצאה ממרידות השומרונים כנגד האימפריה הביזנטית וכן תהליכי התנצרות. לאחר הכיבוש הערבי של ארץ ישראל, שומרונים רבים המירו את דתם לאסלאם בעקבות רדיפות דתיות, מיסים כבדים, עוני ופרעות, והישוב השומרוני הכפרי כמעט ונכחד. השומרונים חוו שוב רדיפות, מעשי טבח והתאסלמות בכפייה גם בימי הצלבנים, האיובים והעות'מאנים, ועד ראשית המאה ה-20 שרדו כ-130 נפש בלבד, שהתרכזו בעיר שכם. מספר משפחות מוסלמיות בשכם וסביבתה מתייחסות לשומרונים ושומרות את דבר מוצאן השומרוני.\nבעשורים האחרונים השתקמה מעט הקהילה השומרונית, ונכון ל-2021 היא מונה כ-840 נפשות, מרביתם חיים בקריית לוזה שבהר גריזים, ובשכונה השומרונית בעיר חולון. ייסוד השכונה בחולון נעשה ביוזמתו של הנשיא יצחק בן-צבי, שחקר בעברו כהיסטוריון את השומרונים, כדי לאחד את הקהילות הקטנות שהיו פזורות לכדי קהילה מגובשת ויציבה. השומרונים תושבי חולון מחזיקים בתעודת זהות ישראלית ומתגייסים לצה\"ל, ואילו תושבי קריית לוזה מחזיקים בתעודת זהות כפולה, ישראלית ופלסטינית, וכן לומדים ועובדים בצמוד לאוכלוסייה הערבית בשכם, ולכן פטורים משירות צבאי.",
    "pageid": 22413
  },
  {
    "title": "שקשוקה (סדרת טלוויזיה)",
    "extract": "שקשוקה היא סדרת טלוויזיה ישראלית המשודרת בכאן חינוכית. הסדרה נוצרה על ידי אבנר ברנהיימר ואסיה לבטוב ובוימה על ידי אביעד קידר. הסדרה נכתבה בהשראת ספריה של גליה עוז \"שקשוקה\" ו\"אני מייקי\".\nהסדרה החלה את שידוריה ב־3 במרץ 2021. ב־13 במרץ 2022 עלתה העונה השנייה. העונה השלישית של הסדרה עלתה ב־12 במרץ 2023. יוצרי הסדרה הודיעה על עונה רביעית ועונה חמישית, העונה הרביעית עלתה ב-10 בספטמבר 2023. העונה החמישית עלתה ב-31 במרץ 2024. ב-16 ביולי 2024 יצא טריילר לעונה השישית שתשודר ב-4 באוגוסט 2024.",
    "pageid": 1957975
  },
  {
    "title": "תלמה (סרט, 2024)",
    "extract": "תלמה (באנגלית: Thelma) הוא סרט קומדיה אמריקאי משנת 2024 שכתב וביים ג'וש מרגולין, בכיכובם של ג'ון סקוויב, פרד השינגר, ריצ'רד ראונדטרי (בתפקידו האחרון בסרט), פארקר פוזי, קלארק גרג ומלקולם מקדואל. הסרט הוקרן בהקרנה הבכורה של הסרט בפסטיבל סאנדנס 2024 ב-18 בינואר 2024.",
    "pageid": 2310952
  },
  {
    "title": "7 באוקטובר",
    "extract": "7 באוקטובר הוא היום ה-280 בשנה בלוח הגרגוריאני (281 בשנה מעוברת). עד לסיום השנה נשארו עוד 85 ימים.\nלאחר מתקפת הפתע על ישראל שהחלה ביום זה בשנת 2023, הפך הביטוי \"7 באוקטובר\" בישראל לכינוי נפוץ לאסון הגדול ולמחדל הישראלי מאותה התקפת הפתע, וכן כינוי כללי לאסונות גדולים דומים שעלולים לקרות בעתיד. מלחמת חרבות ברזל מכונה לעיתים קרובות \"מלחמת 7 באוקטובר\".",
    "pageid": 2888
  },
  {
    "title": "אביתר בנאי",
    "extract": "אביתר בנאי (נולד ב-8 בפברואר 1973, ו' באדר א' ה'תשל\"ג) הוא זמר-יוצר ישראלי, זוכה פרס אקו\"ם ופרס שר החינוך למפעל חיים. בנאי ידוע בסגנונו המיוחד, בלחניו המורכבים ובמילות שיריו העמוקות העוסקות בנושאים שונים הקשורים בנפש האדם.\n\n",
    "pageid": 98330
  },
  {
    "title": "אגף המודיעין",
    "extract": "אגף המודיעין (בראשי תיבות: אמ\"ן) של צה\"ל הוא חלק מקהילת המודיעין הישראלית, האחראי על איסוף וניתוח מודיעין צבאי. אגף המודיעין פועל בתיאום ובמשולב עם שירותי המודיעין האחרים על פי הגדרת ייעודם.\nאגף המודיעין נושא באחריות למתן התרעה מפני מלחמה ומפני פעולות איבה וטרור, להערכת המודיעין הלאומית במישור הצבאי והמדיני, למתן מודיעין צבאי שוטף ולהפצתו, לביטחון המידע, ולמודיעין המסכל בצה\"ל.\nאגף המודיעין מנחה מקצועית את כל גופי המודיעין בצה\"ל:\n\nגופי המודיעין בזרועות צה\"ל: להק המודיעין (למד\"ן) בחיל האוויר ומספן המודיעין (מד\"ן) בחיל הים.\nיחידות המודיעין בפיקודים המרחביים: פיקוד הצפון, פיקוד המרכז, פיקוד הדרום ופיקוד העורף; ובאוגדות והחטיבות שתחתיהם.\nאגף המודיעין פועל בתיאום עם המוסד למודיעין ולתפקידים מיוחדים (\"המוסד\"), שירות הביטחון הכללי (שב\"כ), ואגף המודיעין במשטרת ישראל.\nבראש אגף המודיעין עומד קצין בדרגת אלוף. ראש אגף המודיעין הנוכחי הוא האלוף אהרון חליוה.\nלאחר מלחמת יום הכיפורים הוחלט על הפרדה בין אגף המודיעין לחיל המודיעין, אשר בראשו יעמוד קצין מודיעין ראשי, שיהיה כפוף לראש אמ\"ן ויבוא במקום תפקיד \"עוזר ראש אמ\"ן לחמ\"ן\". המטרה הייתה לאפשר לראש אמ\"ן להתמסר לנושאי המחקר, הערכת המודיעין וההתרעה, ולהסיר ממנו את הצורך לדאוג לטיפול היום-יומי בענייני הלוגיסטיקה והארגון הקשורים לניהול זרוע המודיעין בצבא.\n\n",
    "pageid": 29206
  },
  {
    "title": "אדל",
    "extract": "אדל לורי בלו אדקינס MBE (באנגלית: Adele Laurie Blue Adkins; נולדה ב-5 במאי 1988) המוכרת בשמה הפרטי אדל, היא זמרת-יוצרת, מלחינה ופזמונאית בריטית. זוכת פרס האוסקר, פרס גלובוס הזהב, 16 פרסי גראמי, 19 פרסי המוזיקה של בילבורד, 9 פרסי המוזיקה הבריטית, 5 פרסי המוזיקה האמריקאית ועוד עשרות פרסים נוספים אחרים. ידועה גם בקולה הייחודי ובזכות הצלחה מסחרית נדירה, נחשבת לאחת הזמרות המצליחות והפופולריות ביותר בעולם בעשור הראשון והשני של המאה ה-21.\nאדל היא אחת מאמני המוזיקה הנמכרים ביותר בעולם, עם מכירות של למעלה מ-168 מיליון תקליטים ברחבי העולם. היא האמנית הנמכרת ביותר של המאה ה-21 בבריטניה, והיא זכתה בתואר האמנית הנמכרת ביותר של העשור של שנות ה-2010 בארצות הברית ובעולם. אלבומי האולפן שלה \"21\" ו-\"25\" היו שני האלבומים הנמכרים ביותר של שנות ה-2010 בבריטניה ושניהם מופיעים בין האלבומים הנמכרים ביותר בתולדות המצעד הבריטי.",
    "pageid": 632688
  },
  {
    "title": "און רפאלי",
    "extract": "אוֹן רפאלי (נולד ב-26 בנובמבר 1996) הוא שחקן, דוגמן וזמר ישראלי. אחיה של בר רפאלי.",
    "pageid": 1502202
  },
  {
    "title": "אחים ואחיות לנשק",
    "extract": "אחים ואחיות לנשק (ידוע בשם הקודם אחים לנשק) הוא ארגון מחאה והתנדבות ישראלי שנוסד על ידי אנשי מילואים כחלק מתנועת המחאה נגד הרפורמה המשפטית שהוכרזה בינואר 2023. בינואר 2024 נרשם הארגון כעמותה בשם \"אחים ואחיות לנשק - למען הדמוקרטיה\".\nבמשך תשעת חודשי הפעילות הראשונים היה הארגון ממוקד במחאה, הסברה, ארגון הפגנות ופעולות ישירות של הקמת מיצגים ותליית שלטי ענק. עם פרוץ מתקפת הפתע על ישראל ב-7 באוקטובר 2023 ומלחמת חרבות ברזל בעקבותיה, הארגון סייע לאזרחים וחיילי צה\"ל בדרכים שונות, ביניהן הסעות ורכישה והפצה של ציוד חסר, כגון אפודים קרמיים.\n\nבינואר 2023 הקימו את הארגון סגן אלוף (מיל') רון שרף, רב-סמל (מיל') אייל נווה ורב-סמל (מיל') איתן הרצל, יוצאי סיירת מטכ\"ל, בעקבות הצגת הרפורמה המשפטית על ידי שר המשפטים יריב לוין, שלתפיסתם צפויה הייתה לגרום לפגיעה קשה במשטר הדמוקרטי בישראל. ביוני 2023 נרשם הארגון כעמותה, שמייסדיה הם איתן הרצל והראל טיקטין.\nמטרות הארגון הראשוניות היו עצירת צעדי החקיקה המתוכננים כחלק מהרפורמה, וביצור הדמוקרטיה הישראלית. מטרות אלו הורחבו לקידום תרומה והתנדבות לטובת החברה בישראל בדרך של שירות אזרחי ו/או צבאי; פיתוח והעצמת רעיונות של מנהל ציבורי תקין וטוהר מידות; הגנה על זכויות האזרח; קידום, פיתוח ומימוש מדינת ישראל כמדינה יהודית ודמוקרטית ברוח מגילת העצמאות וברוח מגילת זכויות האדם; קידום ופיתוח רעיונות של הגנה פורמלית על זכויות מיעוט וקידום שיח מכבד בין אוכלוסיות במדינת ישראל.\nהארגון החל בקבוצת וואטסאפ של חברים מסיירת מטכ\"ל, שפתח איתן הרצל במהלך מילואים משותפים. פעילותו החלה במסע של שלושה ימים, שהחל ב-8 בפברואר 2023, מלטרון לבית המשפט העליון בירושלים, אותו הגדירו היוזמים כמסע לשמירה על הדמוקרטיה בישראל. למסע הצטרפו יוצאי יחידות לוחמות ובכירים לשעבר במערכת הביטחון. ביומו השלישי השתתפו במסע כ-10,000 איש. למסע, כמו לפעילויות נוספות של הארגון, הצטרפו גם אזרחים, שאינם אנשי מילואים, התומכים במטרות הארגון ובפעולותיו.\nעל פי ראיונות שבוצעו עם המייסדים, הארגון פעל בתקופת המחאה באמצעות מספר מעגלים: צוות היגוי שהורכב משבעה אנשים, שלכל אחד מהם תחום אחריות (דוגמת אסטרטגיה, מבצעים, קשרי חוץ, תקשורת, מודיעין); תחתם פעל צוות, שהוציא לפועל את המשימות, מטה ובו מספר מחלקות ומנגנון של כ-300 פעילים. בקבוצות וואטסאפ לעדכונים של הארגון חברים עשרות אלפים. חלק מהפעולות היו חשאיות וחלקן היו פתוחות לקהל הרחב. כל הפעילות נעשית בהתנדבות. מרבית אנשי הוועד המנהל הם מסיירת מטכ\"ל ופעילים בו אנשי מילואים פעילים ולשעבר, יוצאי יחידות צבאיות נוספות, כמורן, שריון ושלדג.\nפעולות הארגון ממומנות באמצעות תרומות של הציבור הישראלי, יהדות ארצות הברית וכן ממכירת ציוד ממותג של הארגון (חולצות וכובעים).\n\n ערך מורחב – המחאה נגד הרפורמה המשפטית\nבמחאתו נגד הרפורמה המשפטית, הארגון קיים הפגנות מול בתיהם של שרים וחברי כנסת, \"משמרות\" עם עמדות שיח, הסברה בישראל ושאר העולם, עתירות משפטיות ופעולות שיבוש ומחאה, כגון תליית שלטי ענק, חסימת כבישים וחסימת הכניסה לארגונים ואתרים הנתפסים כאחראים ליוזמת החקיקה (כגון פורום קהלת) או מסמלים תחומי חיים שצפויים לדעת אנשי הארגון להיפגע קשות בעקבותיה (כגון משרד הביטחון והבורסה לניירות ערך). פעילות מרכזית נוספת הייתה החתמת אנשי מילואים על הצהרה להפסקת התנדבותם לשירות מילואים עד לעצירת צעדי החקיקה המתוכננים.\nב-28 במרץ הודיעו מובילי הארגון שהשהו את המחאה בעקבות הצהרת ראש הממשלה בנימין נתניהו על השהיית החקיקה, על מנת לתת הזדמנות למהלך ההידברות וכי יהיו ב\"דקת קריאה\" לחידושה אם ההידברות לא תישא פרי. זמן קצר לאחר מכן שב הארגון לפעילות מחאה מלאה, לאחר שחברי הממשלה המשיכו לקדם את צעדי החקיקה.\nהחל מיוני 2023, פעילים של הארגון קיבלו הודעות על ביטול רישיון הנשק שלהם. הודעות על ביטול רישיון הנשק התקבלו גם לאחר אירועי 7 באוקטובר בקרב פעילים שהם קצינים במילואים עם נשק ארוך וחברים בכיתות כוננות.\nב-2 בפברואר 2024 פורסמו מטעם אחים לנשק מודעות ענק בעיתונים ובהם קריאה לקבוע תאריך מוסכם לבחירות עוד השנה.\n\nבמחאה קיימו פעילי הארגון מוקדי הפגנה, חלקם קבועים, מול בתיהם של שרים בממשלה וחברי כנסת ובקואליציה. בנוסף קיימו מחאות וביצעו פעולות שיבוש.\n\nב\"יום שיבוש\" של ארגוני המחאה ב-1 במרץ 2023 נחסם כביש 1 באזור שער הגיא והוקמת מעבר גבול סמלי בין הדמוקרטיה לדיקטטורה.\nיום שיבוש ב-9 במרץ, נחסמה הכניסה למשרדי פורום קהלת, עמותה בעלת השפעה דומיננטית על קידום צעדי החקיקה של הממשלה, באמצעות חוטי תיל ושקי חול. בפעילות נעצרו רון שרף, ממייסדי הארגון, וחמישה פעילים נוספים. באותו יום חסמו עשרות מפעילי הארגון, בהם מפקדי חיל הים לשעבר עמי אילון ודוד בן בעש\"ט, את נמל חיפה עם אבוקות וסירות, למשך כשעתיים תחת הכותרת \"בדיקטטורה אין חופש תנועה\".\nביום שיבוש ב-16 במרץ, הוקמה לשכת גיוס סמלית מול עיריית בני ברק בקריאה לשוויון בנטל.\nהגעת קבוצה של פעילים מהים, בקיאקים ובשחייה, להפגנה מול ביתו של ראש הממשלה בנימין נתניהו בקיסריה ב-17 במרץ, במטרה להעביר לו את המסר שעליו להתערב ו\"לעצור את ההפיכה המשטרית\"\nהפגנה בפתח היישוב קריית ארבע, בו מתגורר השר לביטחון לאומי איתמר בן גביר, וקריאה לו להתפטר מתפקידו, ב-26 במרץ. הפגנה נוספת התקיימה ב-4 במאי מול ביתו של בן גביר בקריית ארבע. הוקם מיצג העוסק במקרי הרצח בחברה הערבית וברצח הנשים\nביום העצמאות ה-75 למדינת ישראל ב-26 באפריל תלו פעילי הארגון שלט עם הכיתוב \"דמוקרטיה\" על מצוק מצדה ואת דגל ישראל ומגילת העצמאות בנחל קומראן. בנוסף קיימו פעילים מחיל הים משט לאורך חופי תל אביב בכ-150 יאכטות.\nביום השוויון הלאומי ב-4 במאי, נערכו הפגנות כנגד אי גיוס בני ישיבות סמוך לביתו של הרב גרשון אדלשטיין ונפתחה \"לשכת גיוס\" סמלית מול ישיבת פוניבז', בקריאה לחרדים לחתום על חוזה חדש עם המדינה ולקחת חלק בנטל השירות. כמו נערכה תפילת שחרית בשיתוף עם ארגון המחאה \"דתיים, ציוניים, דמוקרטים\" למול ביתו של השר בצלאל סמוטריץ' בקדומים\nהפגנה של עשרות פעילים מול ביתו של השר יצחק גולדקנופף בירושלים ב-16 במאי, במחאה על העברת הכספים הקואליציוניים לחרדים וקרן הארנונה. ב-17 במאי התקיימה הפגנה בבני ברק, בסמוך לביתו של יו\"ר ועדת הכספים ח\"כ משה גפני, כנגד הצעת חוק הארנונה וחלוקת התקציב הצפויה לציבור החרדי.\nחסימת הגישה לרחוב בעיר מודיעין שבו מתגורר שר המשפטים יריב לוין, עם גדרות תיל וצמיגים בוערים, ב-27 ביוני.\nביום מחאה שנערך ב-3 ביולי, חסמו פעילים את הכניסה לנמל חיפה.\nב-9 ביולי קיימו מאות פעילים \"לילה לבן\" מול ביתו של שר הביטחון, במהלכו נשאו נאומים בכירים לשעבר במערכת הביטחון וקראו לגלנט שלא לתת יד להמשך החקיקה.\nביום מחאה ב-18 ביולי אזקו עצמם עשרות פעילים בשרשראות לשער הקריה ברחוב קפלן, תל אביב. כמו כן, מאות מפגינים חסמו את הכניסות לבורסה לניירות ערך בתל אביב.\nב-24 באוגוסט הפגינו פעילי הארגון מול ביתו של בצלאל סמוטריץ' ביישוב קדומים, עם אבוקות ומיצג של לוחות הברית, ומנעו את יציאתו מביתו.\nב-11 בספטמבר, ערב הדיון בבג\"ץ על ביטול עילת הסבירות, הפגינו מאות פעילים ליד ביתו של יריב לוין, חסמו את חניון ביתו והוא חולץ ברכב אבטחה דרך יציאה צדדית.\nב-4 באוקטובר 2023, הפגינו אחים לנשק בנווה אטי\"ב נגד נתניהו שהתארח במלון ביישוב.\n\nלאורך תקופת המחאה נאמו מייסדי הארגון ופעילים מרכזיים בו בהפגנות, דוגמת הבמה המרכזית של המחאה ברחוב קפלן בתל אביב. פעילי הארגון התראיינו באמצעי התקשורת בישראל, וכתבות על הארגון פורסמו בתקשורת זרה ואף הוקדשה להם כתבה בתוכנית \"60 דקות\" האמריקאית. פעילי הארגון הקימו עמדות שיח מחוץ לבתי שרים וחברי כנסת וניהלו שיחות עם רבנים מהציונות הדתית במטרה לייצר הידברות ולהעביר את המסר שצבא העם מתפרק בעקבות צעדי החקיקה. כמו כן הוקם אוהל הידברות עם צעירים חרדים המגיעים ללשכת הגיוס בתל השומר לצורך קבלת פטור מגיוס, שפעל במשמרות, החל מ-20 במרץ. אנשי הארגון הפיקו סדרת סרטוני הסברה (\"המגדלור\") עם דמויות מובילות בחברה הישראלית. בנוסף נעשו פעולות הסברה וקירוב נקודתיות, ותפילה משותפת לשלמות העם, חלוקת זרי פרחים בתחנות המשטרה, וקמפיין הקורא לחרדים לחלוקה בנטל באמצעות שירות צבאי או אזרחי.\n\nב-21 במרץ קיימו מובילי הארגון מסיבת עיתונאים ובה הכריזו שיחתימו אנשי מילואים על עצומה לפיה יפסיקו את התנדבותם לשירות מילואים אם צעדי החקיקה המתוכננים יעברו. בימים שלאחר מכן הלכו והתרבו הדיווחים על חתימות של אנשי מילואים על העצומה.\nפעילי הארגון חזרו והזהירו מפני נזק בלתי־הפיך שיתרחש בצבא אם לא תיעצר החקיקה. ב-19 ביולי התכנסו חברי הארגון ברחבת מוזאון תל אביב לאירוע שבו הודיעו על השהיית ההתנדבות במילואים במטרה לשמור על ערכי רוח צה\"ל. בימים שלאחר מכן פנו פעילי הארגון לרמטכ\"ל רב-אלוף הרצי הלוי בדרישה: \"דפוק על השולחן ואמור בקול רם וברור: 'אתם מפרקים את צבא העם! החקיקה שלכם מסוכנת לביטחון המדינה!\"\nב-22 ביולי קיים הארגון מסיבת עיתונאים עם נציגי עשרות יחידות והודיע ש־10,000 איש הפסיקו התנדבותם למילואים בעקבות קידום החקיקה.\n\nב-16 באוגוסט 2023 הגיש הארגון לבג\"ץ עתירה למתן צווים לממשלה בנוגע להחלטתה לא לאכוף גיוס חרדים בעקבות פקיעת חוק שירות ביטחון.\n\nבבוקר 7 באוקטובר 2023, עם היוודע דבר מתקפת הפתע על ישראל ועל רקע הידיעות על הטבח בדרום, הודיעו מובילי התנועה שכל פעילות המחאה נפסקת, וקראו לחיילי המילואים להתייצב להגנת המדינה. הארגון פתח חמ\"ל הסעות לנקראים בצו 8 ולאזרחים הזקוקים להסעה מהעוטף, בעת שהתחבורה הציבורית לא פעלה עקב השבת. עוד באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. הארגון פעל במלחמה, במענה על צרכים אזרחיים וצבאיים, תחת השם \"החמ\"ל האזרחי\", שנרשם כעמותה בשם \"אחים ואחיות לישראל - חמ\"ל אזרחי\" עוד ביוני 2023.\nהתנועה הקימה חמ\"לים בתל אביב, בבית קמה ובאילת, שריכזו יוזמות שבהן פעלו 15 אלף מתנדבים. המתנדבים חילצו כ־2500 משפחות מאזורי העימות בעוטף עזה למרחבים מוגנים תוך כדי הלחימה של כוחות צה\"ל באזור, והסיעו חיילי מילואים ומשפחות, אירחו אותן, ומצאו פתרונות דיור עבורן; הם גם סייעו לכוחות הביטחון באיתור נעדרים באמצעים טכנולוגיים; חילצו בעלי חיים וחיות מחמד שנותרו באזורי העימות; חילקו ערכות רפואיות; הפעילו מערך תמיכה במשפחות חללים, נעדרים וחטופים; מסרו ארוחות חמות למשפחות הפצועים; סיפקו ציוד למשפחות המתאבלות; והקימו אתר הנצחה ומידע לזכרם של החיילים שנפלו והאזרחים שנרצחו.\nלקראת הלחימה ברצועת עזה, הארגון אסף ציוד נדרש למשפחות ולחיילים, וייבא בהיטס ציוד חסר כגון אפודים קרמיים ורובוטים דמויי־כלב. ב-20 באוקטובר החלו מתנדבי אחים לנשק לסייע במשקים חקלאיים בעוטף עזה, ובהמשך גם בצפון ישראל, שסבלו ממחסור בידיים עובדות.\nיוזמה נוספת של הארגון, \"בצרה קראת ואחלצך\" (First Line Med), עסקה בגיוס תרומות ורכישת ציוד רפואי שחולק ליחידות הצבא בחזית וכן למרפאות ואנשי ביטחון בעורף. בנוסף, היוזמה מסייעת במתן טיפולי בריאות הנפש לנפגעים.\nבנובמבר 2023 החל הארגון בהקמה והפעלה של כ-100 מרכזים לחינוך משלים, בשיתוף עם המועצות המקומיות והאזוריות באתרים אליהם פונו אזרחים, בהם חלה פגיעה משמעותית במסגרות החינוך הפורמלי ופעילויות החינוך המשלים, בעיקר לבני נוער.\nב-12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם נציגים תקשורת מהעולם, עיתונאים ישראלים, שגרירים זרים, ופוליטיקאים. גם הקומיקאי ג'רי סיינפלד ביקר בחמ\"ל הארגון.\nב-15 בנובמבר 2023 אישרה ועדת הכספים של הכנסת בנוהל מקוצר מתן זיכוי ממס לתרומות (סעיף 46) לעמותת \"אחים ואחיות לישראל - חמ\"ל אזרחי\", בשל תרומתה למדינה ואזרחיה מאז פרוץ המלחמה.\nב-20 במאי 2024 היה הארגון שותף, עם עוד ארגוני מחאה, בשיירת מחאה שעלתה לירושלים במטרה להפגין מול משכן הכנסת, בשעת פתיחת כנס הקיץ, בתמיכה בחטופים ובקריאה להקדמת הבחירות. המפגינים חסמו את כביש 1 ובמקום התפתחו עימותים בין מפגינים לשוטרים. שבעה מפגינים נעצרו ובית המשפט הורה על שחרורם.\nביוני 2024 נמנתה עמותת \"אחים ואחיות לישראל - חמ\"ל אזרחי\" עם מקבלי אות הנשיא להתנדבות, על פעילותה ש\"נעשתה בהיקף עצום, בכל הארץ עם עשרות אלפי מתנדבים ובזמן שיא\".\n\nהארגון קיבל את פרס ג'ון מקיין בכנס Halifax בקנדה על הגנתו על הדמוקרטיה הישראלית, וסיועו האזרחי מאז אירועי 7 באוקטובר. ב-18 בנובמבר 2023, העניק לו הפורום הביטחוני הבין-לאומי של הליפקס  את הפרס השנתי ע\"ש הסנטור ג'ון מקיין על \"מנהיגות יוצאת דופן בחתירה לצדק אנושי\".\nב־22 בינואר 2024 קיבל הארגון את אות גיבורי העורף של המועצה הציונית בישראל על פעילותו בעורף הישראלי במלחמה.\nב-28 בפברואר 2024 קיבלו הנשים הפעילות בארגון (\"אחיות לנשק\") את אות אבירות מרכז פרס לשלום ולחדשנות לאותה השנה, בעקבות פעילותן למתן מענה במגוון תחומים לאחר אירועי 7 באוקטובר.\nביוני 2024 הוענק אות הנשיא להתנדבות לחמ\"ל האזרחי שהפעיל הארגון בעת מלחמת חרבות ברזל. באותו החודש העניקה אוניברסיטת רייכמן לאייל נווה תואר דוקטור לשם כבוד, כהוקרה על הקמת החמ\"ל האזרחי.\n\nב-26 ביוני 2023 כינה השר בצלאל סמוטריץ' את פעילי הארגון \"טרולים\" בעקבות הודעתם על החזרת איום הפסקת ההתנדבות, וקרא לראשי מערכת הביטחון לטפל בהם בחומרה.\nב-27 ביוני 2023 לאחר שפעילים חסמו את הכניסה לרחוב מגוריו בעזרת גדרות תיל וצמיגים בוערים, כינה השר יריב לוין את המפגינים \"קבוצה אלימה\".\nב-18 ביולי 2023 תקף הרמטכ\"ל רא\"ל הרצי הלוי את הארגון ואמר \"כל מי שקורא לאי התייצבות בימים אלה, פוגע בצה\"ל, פוגע גם בביטחון המדינה\". ב\"אחים לנשק\" הגיבו: „הרמטכ\"ל יורה את חציו בכיוון הלא נכון. האחראים האמיתיים לסכנת האי התנדבות יושבים במשרדי הממשלה ומסדרונות הכנסת, קורעים את העם, מפרקים את הצבא ומסכנים את ביטחון ישראל. הפטריוטים הישראלים נמצאים היום ברחובות ומגינים על ישראל כיהודית ודמוקרטית, כי צבא עם יש רק בדמוקרטיה”.\nראש הממשלה בנימין נתניהו תקף את אנשי המילואים שהודיעו על הפסקת התנדבות ואמר: \"הסרבנות מסכנת את הביטחון של כל אזרחי ישראל. בדמוקרטיה הצבא כפוף לממשלה ולא מכופף את הממשלה. כשגורמים בצבא מנסים באיומים להכתיב את מדיניות הממשלה זהו דבר פסול, ואם הם מכתיבים אותה - זהו קץ הדמוקרטיה. מי שגורר את צה\"ל לוויכוח הפוליטי, מי שמאיים בסרבנות, צריך לדעת שסרבנות מצד אחד מובילה בהכרח לסרבנות מהצד השני”. \"אחים לנשק\" הגיבו: „מי שציפה בערב תשעה באב למנהיגות אחראית ומאחדת קיבל את ביבי לחוץ מסית משקר ומרמה את הציבור. ביידן, הנגיד, מנדלבליט, ראשי מערכת הביטחון והעם כבר אמרו לך כולם – רק גניזה של חוקי הדיקטטורה תציל את ישראל כי עילת הסבירות היא דיקטטורה על מלא. כמו ששמרנו על מדינת ישראל במשך עשרות שנים ככה נמשיך לשמור ולהגן עליה כמדינה יהודית ודמוקרטית לדורות. צבא העם יש רק בדמוקרטיה”.\nבמהלך ההפגנה המרכזית נגד צעדי החקיקה ברחוב קפלן בתל אביב, ב-1 ביולי 2023, התפתח עימות אלים בין פעילי הארגון לבין פעילי \"הגוש נגד הכיבוש\" שהניפו דגלי פלסטין, וניסו לפרוש שלט שעליו כתוב \"חובה להתנגד לטרור מתנחלים\". בתגובה, אחד מפעילי הארגון תקף בגז פלפל מפגין שהיה בידו דגל אש\"ף, במקום התפתח עימות והתוקף עוכב לחקירה. האירוע גרר ביקורת, וגם הארגון פרסם הודעה שבה כתב שהוא מכבד את כל שותפיו למחאה ומגנה את גילויי האלימות.\n\n אתר האינטרנט הרשמי של אחים ואחיות לנשק\n אחים ואחיות לנשק, ברשת החברתית פייסבוק\n אחים ואחיות לנשק, ברשת החברתית אקס (טוויטר)\n אחים ואחיות לנשק, ברשת החברתית אינסטגרם\n אחים ואחיות לנשק, ברשת החברתית טיקטוק\n אחים ואחיות לנשק, ברשת החברתית LinkedIn\n אחים ואחיות לנשק, סרטונים בערוץ היוטיוב\nאחים ואחיות לישראל - חמ\"ל אזרחי (ע\"ר), באתר \"גיידסטאר ישראל\"\nעדכונים מהחמ\"ל האזרחי של אחים לנשק\nערוץ 13, המקור, עונה 22, פרק 6: המהפכה המשפטית | משדר מיוחד\n אחים לנשק - פורום חדש של יוצאי יחידות עילית בו חברים לוחמים בעלי דעות משני צידי המתרס, סרטון בערוץ \"דמוקרטTV\", באתר יוטיוב (אורך: 10:11)\n המרקרים, \"ראיתי מה קורה בבית שמש והבנתי - בתוך עשור ישראל כולה תיראה כך\", באתר TheMarker‏, 27 באפריל 2023\nThe Marker, \"מזל שהחומר האנושי בכנסת גרוע. מיהרו לחוקק הכל - וחשפו את קהלת\", פודקאסט \"האינטרסנטים\", 27 ביולי 2023.\n באין מדינה יש אזרחים - כל הטוב הזה, סרטון בערוץ \"כאן 11\", באתר יוטיוב (אורך: 9 ד'), 8 בנובמבר 2023",
    "pageid": 2243041
  },
  {
    "title": "אלון אבוטבול",
    "extract": "אלון מוני אבוטבול (נולד ב-28 במאי 1965) הוא שחקן קולנוע, טלוויזיה ותיאטרון, מפיק קולנוע, קריין וזמר ישראלי בעל מוניטין בינלאומי. זוכה פרס אופיר לשנת 2003 ופרס האקדמיה לטלוויזיה.",
    "pageid": 17149
  },
  {
    "title": "אריק טראמפ",
    "extract": "אריק פרדריק טראמפ (באנגלית: Eric Frederick Trump; נולד ב-6 בינואר 1984) הוא איש עסקים אמריקאי. הוא הילד השלישי והבן השני של דונלד טראמפ, נשיא ארצות הברית ה-45, ורעייתו הראשונה איוונה טראמפ.\nהוא סגן נשיא בארגון טראמפ, ומנהל רכישות ופיתוח פרויקטים חדשים ברחבי העולם, עם אחיו, דונלד ג'וניור, ואחותו, איוונקה. ב-2006 ייסד את קרן אריק טראמפ, אשר מגייסת כסף עבור סנט ג'וד, בית חולים מחקרי של ילדים. הוא הבעלים של יקב טראמפ. הוא גם מפקח על 18 מועדוני הגולף של אביו, דונלד.",
    "pageid": 1429005
  },
  {
    "title": "באבא סאלי",
    "extract": "הרב ישראל אביחצירא (א' בתשרי ה'תר\"ן, 26 בספטמבר 1889 – ד' בשבט ה'תשמ\"ד, 8 בינואר 1984) היה רב מחוז תאפילאלת, ראש ישיבה, אב בית דין ומקובל מרוקאי-ישראלי, מוכר בכינוי הבאבא סאלי (\"אבא ישראל\", או \"האבא המתפלל\" \"בבא צלי\" - לשון תפילה). נודע בציבור כמחולל ניסים ורבים נהרו אליו לקבלת עצות וברכות.",
    "pageid": 8989
  },
  {
    "title": "בית המשפט העליון",
    "extract": "בית המשפט העליון הוא המוסד השיפוטי הגבוה ביותר של מדינת ישראל. תפקידיו העיקריים של בית המשפט העליון הם דיון בערעורים על פסיקות שניתנו בבתי המשפט המחוזיים, ודיון כבית המשפט הגבוה לצדק כערכאה ראשונה ויחידה.\nבבית המשפט העליון יכולים לכהן במקביל עד 15 שופטים. שופטי בית-המשפט העליון, ככל שופט, נבחרים על-ידי הוועדה לבחירת שופטים. נכון לחודש אוקטובר 2023, בבית המשפט העליון מכהנים 13 שופטים במינוי קבע ושתי רשמות. כהונת שופט בבית המשפט העליון נמשכת עד פרישתו בגיל 70, אלא אם חדל לכהן קודם לכן. ממלא מקום נשיא בית המשפט העליון הוא השופט עוזי פוגלמן. מספר התיקים שבהם דנים שופטי בית המשפט העליון נע בין 9,500 ל-11,500 מדי שנה לערך.\nמשכנו של בית המשפט העליון בירושלים. תחום שיפוטו הוא כל שטח מדינת ישראל. בנוסף הוא מוסמך לדון בחלק מהעניינים הפליליים והאזרחיים (בעיקר של אזרחים ישראלים) הקשורים לשטחי יהודה ושומרון (במסגרת ערעור על פסקי דין של בתי משפט מחוזיים), וכן בפעולות המדינה שם.\nחוק יסוד: השפיטה קובע כי פסיקת בית המשפט העליון יוצרת תקדים מחייב לכל בית משפט בישראל, זולת בית המשפט העליון עצמו.",
    "pageid": 13672
  },
  {
    "title": "בלק",
    "extract": "בָּלָק בֶּן צִפּוֹר הוא דמות מקראית, מלך מואב בשנה הארבעים ליציאת מצרים. סיפורו מסופר כחלק מפרשת בלק בספר במדבר, פרק כ\"ב-פרק כ\"ד.",
    "pageid": 227343
  },
  {
    "title": "בצלאל סמוטריץ'",
    "extract": "בצלאל יואל סְמוֹטְרִיץ' (נולד ב-27 בפברואר 1980, י' באדר ה'תש\"ם) הוא פוליטיקאי ישראלי המשמש כשר האוצר, שר במשרד הביטחון ויושב ראש \"המפלגה הדתית הלאומית – הציונות הדתית\". כיהן כשר התחבורה והבטיחות בדרכים ובמשך כשבע שנים כחבר הכנסת.\nלפני כניסתו לחיים הפוליטיים שימש מנהל הפעילות של תנועת רגבים ומנהל ישיבת קדומים. עורך דין בהכשרתו.",
    "pageid": 1242553
  },
  {
    "title": "ג'ון פיצג'רלד קנדי",
    "extract": "ג'ון פיצג'רלד \"ג'ק\" קנדי (באנגלית: John Fitzgerald \"Jack\" Kennedy;‏ 29 במאי 1917 – 22 בנובמבר 1963), הידוע גם בראשי תיבות שמו JFK, היה נשיאה ה-35 של ארצות הברית, משנת 1961 ועד ההתנקשות בחייו ב-1963. קנדי היה הנשיא בשיאה של המלחמה הקרה, וברוב תקופת נשיאותו טיפל בניהול היחסים עם ברית המועצות. הוא היה חבר במפלגה הדמוקרטית, ולפני כהונתו כנשיא ייצג את מדינת מסצ'וסטס בבית הנבחרים ובסנאט. קנדי הוא הקתולי הראשון שכיהן כנשיא ארצות הברית, הנשיא הנבחר הצעיר ביותר בתולדות ארצות הברית, הנשיא השני הצעיר ביותר (אחרי תאודור רוזוולט), והנשיא הראשון שנולד במאה ה-20.\nקנדי נולד בברוקליין שבמסצ'וסטס לג'וזף ולרוז קנדי, בן למשפחת קנדי, ואחיהם המבוגר של הסנאטור רוברט קנדי, שכיהן בממשלו כתובע הכללי, ושל הסנאטור טד קנדי. הוא סיים את לימודיו באוניברסיטת הרווארד ב-1940, וכעבור שנה הצטרף למערך המילואים של הצי האמריקני. במהלך מלחמת העולם השנייה פיקד קנדי על כמה סירות טורפדו במהלך המערכה באסיה ובאוקיינוס השקט ועוטר במדליה על פעולותיו. לאחר מכן נבחר לייצג את מחוז הבחירה ה-11 מטעם מדינת מסצ'וסטס בבית הנבחרים, והיה חבר בו בין השנים 1947–1953. לאחר מכן נבחר לסנאט ושירת בו עד שנת 1960. באותה תקופה פרסם את הספר \"דיוקנאות באומץ\", שזכה בפרס פוליצר. באותה שנה ניצח בבחירות את סגן הנשיא והמועמד הרפובליקני לנשיאות, ריצ'רד ניקסון.\nבעת כהונתו של קנדי כנשיא הייתה מתיחות גבוהה בין ארצות הברית לברית המועצות. קנדי העלה את מספר היועצים הצבאיים שנשלחו לדרום וייטנאם ב-18%. באפריל 1961 אישר את הפלישה למפרץ החזירים, במהלכה ניסה ה-CIA להדיח את הממשלה הקובנית של פידל קסטרו. הוא התנגד לתוכניותיהם של ראשי המטה לבצע התקפות מבוימות על שטח אמריקני כדי להכשיר את דעת הקהל למלחמה מול קובה. באוקטובר 1962 גילו מטוסי ריגול אמריקניים שהסובייטיים הקימו בסיסי טילים בקובה, וכתוצאה נוצר משבר בין המעצמות שהביא את העולם אל סף מלחמה גרעינית. בנושאי פנים תמך קנדי בהקמת חיל השלום, תמך בתנועה לזכויות האזרח של ארצות הברית, ופעל לטובת זכויות השחורים. בנוסף, הגביר את המרוץ לחלל על ידי התחלת תוכנית אפולו, והציב את הנחיתה על הירח כמטרה להשגה עד סוף שנות השישים. קנדי זכה לאורך השנים לפופולריות רבה, ונחשב בעיני רבים לאחד הנשיאים הגדולים בתולדות ארצות הברית. במהלך כהונתו הוא קיבל מהציבור שיעור אהדה ממוצע של 70%, שיעור גבוה ביותר.\nקנדי נרצח במהלך כהונתו כשביקר בדאלאס שבטקסס ב-22 בנובמבר 1963, בעת שנסע במכונית פתוחה ברחובות העיר. לצידו ברכב היו רעייתו ג'קלין ומושל טקסס ג'ון קונלי. הרוצח, לי הארווי אוסוואלד, נעצר עוד באותו יום והואשם באותו לילה. ג'ק רובי ירה באוסוולד והרג אותו יומיים לאחר מכן, לפני שנערך לו משפט. ה-FBI וועדת וורן הגיעו למסקנה רשמית כי אוסוולד פעל לבדו. ועדת בית הנבחרים בנוגע להתנקשויות הסכימה עם המסקנה כי אוסוולד ירה בנשיא קנדי ורצח אותו, אולם הוסיפה כי קרוב לוודאי שקנדי נרצח כתוצאה מקונספירציה. לינדון ג'ונסון ירש אותו כנשיא מיד לאחר הרצח.",
    "pageid": 546
  },
  {
    "title": "גוגל מוגל",
    "extract": "גוֹגֶל מוֹגֶל (בפולנית: Kogel mogel) הוא משקה ביצים המשמש כתרופת סבתא במטבח היהודי וכקינוח במטבחים הפולני והאוקראיני.\nהמשקה משמש כתרופה לכאב גרון, לשיעול, לצרידות ולהצטננות. מקור המשקה במטבח היהודי בכפרי מרכז אירופה במאה ה-17. המאכל עשוי חלמוני ביצים המוקצפים יחד בתוספת חלב חם וממתיק כלשהו, לרוב דבש, אך גם סוכר. יש המוסיפים לו רכיב אלכוהולי, כגון רום.\nעדות לשימוש ברכיבי המשקה לשיפור הקול מופיעה כבר בסוף המאה ה-13 במרכז אירופה: \"ועוד יורנו רבינו על מה שראיתי בני אדם אוכלין שרשין מתוקין בשבת להנעים קול ודברים אחרים שאין דרך לאוכלם, וגם גומעים ביצה חיה\" (שאלת ר' שמואל בר' ברוך, בתוך שו\"ת ר' חיים אור זרוע, סימן נו).\nהקינוח הפך פופולרי בפולין במחצית השנייה של המאה ה-20, בתקופת השלטון הקומוניסטי במדינה.",
    "pageid": 344013
  },
  {
    "title": "גלי בהרב-מיארה",
    "extract": "גלי בהרב-מיארה (נולדה ב-18 בספטמבר 1959) היא עורכת דין ישראלית המכהנת כיועצת המשפטית לממשלה. היא האישה הראשונה שמונתה לתפקיד זה. קודם לכן כיהנה, בין היתר, כפרקליטת מחוז תל אביב לעניינים אזרחיים וכיועצת למשרד עורכי הדין תדמור לוי ושות'.",
    "pageid": 2051668
  },
  {
    "title": "גלעד שליט",
    "extract": "גלעד שליט (נולד ב־28 באוגוסט 1986) הוא ישראלי שנחטף בהיותו חייל צה\"ל בשירות סדיר, באזור כרם שלום ב־25 ביוני 2006 על ידי מחבלים פלסטינים, שהשתייכו לארגוני הטרור חמאס, ועדות ההתנגדות העממית וצבא האסלאם. שליט הוחזק בשבי ברצועת עזה במשך כחמש שנים וארבעה חודשים (1,941 ימים). במסגרת עסקה בין ישראל לחמאס הוא שוחרר והושב לישראל ב-18 באוקטובר 2011, תמורת שחרור 1,027 אסירים ביטחוניים, בהם מאות אסירי עולם.\n\n",
    "pageid": 212034
  },
  {
    "title": "גרמניה",
    "extract": "גרמניה (בגרמנית: Deutschland – דויטשלנד) היא ארץ במרכז אירופה, כיום מדינה בשם הרפובליקה הפדרלית של גרמניה (בגרמנית: Bundesrepublik Deutschland – בּוּנדֶס־רֶפּוּבְּלִיק, דוֹיִטְשׁלַנד), הנמנית עם המדינות המתועשות החזקות בתבל וחברה באיחוד האירופי. בצפונה גובלת גרמניה בים הצפוני, בדנמרק, ובים הבלטי; במזרחה בפולין ובצ'כיה; בדרומה באוסטריה ובשווייץ ובמערבה היא גובלת בצרפת, בלוקסמבורג, בבלגיה ובהולנד. נהרות הריין, האלבה והדנובה חוצים את שטחה, דבר שהקנה לה לאורך ההיסטוריה מעמד של מרכז כלכלי, מסחרי ותרבותי ביבשת כולה.\nגרמניה היא כיום איחוד פדרלי הכולל שש-עשרה מדינות (Bundesländer, הגייה [ˈbʊndəsˌlɛndɐ]). היא לא התקיימה כמדינת לאום מאוחדת עד 1871, אף שהתרבות והשפה הגרמנית עתיקות הרבה יותר. במשך כמעט אלף שנה, עד 1806, הייתה גרמניה בבחינת מקבץ מדינות אוטונומיות למדי, במסגרת האימפריה הרומית הקדושה. בין 1815 ל-1867 התאגדו המדינות הגרמניות בקונפדרציה רופפת. תחת אוטו פון ביסמרק אוחדו אותן מדינות ב-1871 לקיסרות גרמנית מאוחדת, שהפכה באחת לכוח החזק ביותר באירופה. המדינה תועשה במהרה ורשמה זינוק כלכלי עצום אולם ניסיונותיה להשיג מעמד של מעצמה אירופית מן הדרג הראשון הגיעו לקיצם עם תבוסתה במלחמת העולם הראשונה.\nהסנקציות והקנסות שספגה גרמניה ממדינות ההסכמה לאחר המלחמה וכן קשייה הכלכליים החמורים של רפובליקת ויימאר, יחד עם ייאוש מתבוסת המלחמה, הובילו במידה רבה לעלייתם לשלטון של אדולף היטלר והמפלגה הנאצית, אשר סחפו בסופו של דבר את מדינתם ואת שאר העולם למלחמת העולם השנייה. במהלך מלחמה זו, חוללה גרמניה תחת השלטון הנאצי את השואה – רצח עם ייחודי בתולדות העמים – במהלכה נרצחו באופן שיטתי כשישה מיליון יהודים בשל יהדותם, ממניעים אידאולוגיים-אנטישמיים. כמו כן, במהלך המלחמה, נרצחו בידי הנאצים כחמישה מיליון בני עמים נוספים.\nגרמניה הובסה בשנית ונכבשה על ידי בעלות הברית, ואולם לנוכח המלחמה הקרה פוצלה המדינה למערב גרמניה (הרפובליקה הפדרלית של גרמניה), בעלת משטר דמוקרטי מערבי וכלכלת שוק קפיטליסטית, ולמזרח גרמניה (הרפובליקה הדמוקרטית הגרמנית), מדינת לוויין בעלת משטר קומוניסטי, בפועל בחסות ברית המועצות. בנפול הקומוניזם והגוש המזרחי, התאחדו שתי הגרמניות תחת הרפובליקה הפדרלית בשנת 1990. השוני בין מזרח ומערב וצמיחה כלכלית איטית, מוסיפים להקשות על המדינה.\nכחברת ארגון המדינות המתועשות (G7), כלכלתה של גרמניה היא הרביעית בגודלה בעולם, והיא ידועה בתעשיות הברזל, הפלדה, המיכון והרכב שלה. גרמניה היא עמוד תווך מרכזי של האיחוד האירופי, לצד צרפת, בהיותה אחת ממייסדות הארגון ובפרט כחברה בעלת האוכלוסייה והכלכלה הגדולה ביותר באיחוד. המדינה חברה גם באומות המאוחדות ובברית נאט\"ו.",
    "pageid": 482
  },
  {
    "title": "דרוזים",
    "extract": "דרוזים (בערבית: دُرُوز, דֻרוּז; צורת היחיד: دُرْزِيّ, דֻרְזִיּ) הם קבוצה אתנו-דתית דוברת ערבית במזרח התיכון, המקיימת דת אתנית ייחודית שהתפצלה מהאסלאם השיעי-איסמאעילי במאה ה-11.\nעל פי העדויות ההיסטוריות, האמונה הדרוזית - דין א-תַּוְחִ֫יד (دين التوحيد, ובעברית: דת הייחוד), צמחה במצרים בתחילת המאה ה-11, ובמרכזה עמדה דמותו של אל-חאכם באמר אללה (الحاكم بامر الله), הח'ליף ה-6 בשושלת הפאטמית. על פי המסורת הדרוזית, אל-חאכם היה התגלמות הרוח האלוהית. בשנת 1021 הוא נעלם אבל לפני שנעלם הוא הורה לאנשיו להפיץ את אמונתו[דרוש מקור: האם זוהי מסורת או נתמך על ידי מקורות היסטוריים?], ומי שהמשיכו להפיץ את בשורתו ואת האמונה שהוא התגלות האלוהות היו חמזה בן-עלי ומוחמד בן אסמאעיל א-דרזי. השניים הסתכסכו וא-דרזי הואשם במעשים שליליים, ועל כן הכינוי \"דרוזי\" נחשב דווקא לשלילי בעיני הדרוזים, והם מעדיפים להיקרא בשם \"בַּ֫נִי מערוף\" (بني معروف) שפירושו \"בני החסד\". אחרים גורסים שבני מערוף היו שבט שאימץ את הדת הדרוזית בעבר הרחוק. על פי מסורות דרוזיות לדרוזים שורשים קדומים בהרבה, שהתנהלו לאורך שנים באופן מחתרתי.\nהדרוזים במזרח התיכון הם דוברי השפה הערבית הדומה לניבים סוריים. כמעט כל הדרוזים במזרח התיכון חיים באזור הגאוגרפי הכולל את לבנון, דרום סוריה וצפון ישראל (ראו הדרוזים בישראל). התיישבותם הררית, במטרה להישמר מאוכלוסייה עוינת. רובם אזרחים סורים, אך יש קהילה דרוזית גדולה בין אזרחי לבנון. בסוף שנת 2018 נמנו כ-143 אלף דרוזים תושבי קבע בישראל, מהם כ-120 אלף אזרחים ישראלים, והיתר חלק מתושבי רמת הגולן המסרבים לקבל אזרחות ישראלית. ישנה קהילה דרוזית גדולה בוונצואלה וזאת בשל הגירה מסיבית, מסוף המאה ה-18, מהמזרח התיכון, לצורכי עבודה. כמו כן, ישנן קהילות דרוזיות גדולות בארצות הברית, בקנדה, באוסטרליה, בגרמניה, בשוודיה ובקולומביה.\nהדרוזים בישראל מהווים כ-1.4% מכלל אוכלוסיית המדינה.",
    "pageid": 9880
  },
  {
    "title": "האוקיינוס השקט",
    "extract": "האוקיינוס השקט (בלעז האוקיינוס הפָּסִי֫פִי) הוא האוקיינוס הגדול ביותר בכדור הארץ ומכסה כשליש משטחו (32.4%), 165.2 מיליון קמ\"ר. שטח זה גדול משטח כל היבשות שעל פני כדור הארץ, ששטחן יחד הוא כ-149 מיליון קמ\"ר. בנוסף, הוא מכיל 46% מכמות המים החופשיים שעל פני כדור הארץ. גבולותיו הם: יבשת אמריקה במזרח, אסיה ואוסטרליה במערב. בצפון מפריד מצר ברינג בין האוקיינוס השקט לאוקיינוס הקרח הצפוני. דרום האוקיינוס השקט גובל באוקיינוס הדרומי.\nהאוקיינוס משתרע לאורך 15,500 ק\"מ, מים ברינג באזור הארקטי שבצפון, עד לשוליים הקפואים של ים רוס באנטארקטיקה שבדרום. רוחבו המקסימלי של האוקיינוס השקט הוא 19,800 ק\"מ מאינדונזיה ועד לחופה של קולומביה קרוב לקו הרוחב 5º צפון. מקובל להציב את גבולו המערבי של האוקיינוס במצר מלאקה. באוקיינוס השקט נמצא המקום הנמוך ביותר בקרום כדור הארץ - שקע מאריאנה, שעומקו 11,022 מטר מתחת לפני הים.\n25,000 איים מצויים באוקיינוס השקט, יותר מאשר בכל שאר האוקיינוסים גם יחד, ורובם מצויים דרומית לקו המשווה (ראו רשימת איים באוקיינוס השקט).\nלאורך שולי האוקיינוס השקט קיימים מספר ימים שוליים, שהגדולים שבהם הם ים סלבס, ים האלמוגים, ים מזרח סין, הים היפני, ים סולו, ים טסמן, ים ברינג, ים אוחוצק והים הצהוב.\nמגלה הארצות הפורטוגלי פרדיננד מגלן, אשר הגיע לאוקיינוס ב-28 בנובמבר 1520, הוא שכינה אוקיינוס זה \"Oceano Pacífico\" כלומר שקט, מכיוון שבמרבית נתיב השיט, ממצר מגלן ועד לפיליפינים, היה האוקיינוס שקט. עם זאת, אוקיינוס זה אינו תמיד שקט. סופות טייפון והוריקן רבות הולמות באיים שמצויים בו. בארצות שבשולי האוקיינוס ישנם הרי געש רבים, ולעיתים קרובות פוקדות אותן רעידות אדמה. במקרים של צונאמי, נחשול מים המתרומם לגובה רב כתוצאה מרעידות אדמה מתחת לפני הים, נגרמים נזקים כבדים ולעיתים אף הרס ערים שלמות לאורך החופים.",
    "pageid": 409314
  },
  {
    "title": "האח הגדול עונה 13",
    "extract": "האח הגדול עונה 13 היא העונה ה-13 של תוכנית המציאות הישראלית \"האח הגדול\", והעונה השביעית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-30 במאי 2023. הגמר נערך ב-10 בספטמבר, ובסופו ניצחה הדיירת יובל מעתוק. את העונה הנחו גיא זו-ארץ ולירון ויצמן.\n\nזאת העונה הרגילה מספר שלוש עשרה במצטבר והעונה החמישית הרגילה ברשת 13.\nפרומו העונה שודר לראשונה ב-7 במאי 2023 במהלך התוכנית \"הצינור\". בפרומו מוצגות ההכנות של משפחות ישראליות שונות שמתכוננות כל אחת בדרכה לשידור התוכנית, ומתרכזות בשעה היעודה בסלון הבית לצפות בחזרתו של \"האח הגדול\" למסך. ב-17 במאי פורסם רשמית כי העונה תתחיל ב-30 במאי.\nעל אף היותה העונה הרגילה השלוש עשרה שהופקה לתוכנית, היא משווקת בגופי השידור השונים בתור \"עונה 5\", בהתאם להיותה העונה הרגילה החמישית של התוכנית במסגרת הזכיינית \"רשת\".\n\nבית האח הגדול בקריית התקשורת נווה אילן עוצב מחדש גם בעונה זאת. את הבית עיצב שמרי גל נובק, שעיצב את הבית גם בעונה הקודמת.\n\nחדרי הבית:\n\nרשימת 28 הדיירים שנכנסו לבית האח הגדול לפי סדר כניסתם (כולל הדיירים שהודחו בדו-קרב השלט הגדול):\n\nיעקב \"יענקי\" גולדהבר – בן 20, רווק, מבני ברק\nיובל מעתוק – בת 28, רווקה, מתל אביב\nשניר ניסים עופרי – בן 27, נשואי, מעומר\nניקול אורי בוטביניק – בת 21, רווקה, מנשר\nרוי רייניש – בן 26, רווק, מתל אביב\nגיא איתן – בן 33, רווק, מתל אביב\nאתי ייטב – בת 68, נשואה +3, ממנחמיה\nלין אלפי – בת 21, רווקה +1, מהרצליה\nאברהם אקלום – בן 27, רווק, מטירת כרמל\nגל קספרס – בת 37, גרושה +3, מהרצליה\nלרה מטודי – בת 55, גרושה +3, מאשקלון\nיובל לוי – בת 32, רווקה, מיפו\nעידן מורד – בן 26, רווק, מחיפה\nשי עופרי – בת 23, נשואה, מראשון לציון\nבן ויארניק – בן 32, נשוי +2, מאלפי מנשה\nסתיו קצין – בת 33, גרושה +2, מאריאל\n\nספיר בורגיל  - בת 30, רווקה, מעומר\nאלון חובל – בן 24, רווק, מאשדוד\nמאיה גרוסמן - בת 24, רווקה, מרעננה\nאורי כהן – בן 33, רווק +1, מראש העין\n\nליאל נועם קוצרי – בן 28, רווק, מתל אביב\nדנה משה – בת 21, רווקה, מבית שאן\nעדן שבירו – בת 23, רווקה, מחולון\nשיר צרפתי – בת 24, רווקה, מקריית גת\nריקי רוטר – בת 25, בזוגיות, מבת ים\nיאיר שלמה כמכאג'י – בן 31, רווק, מהרצליה\nאורי נגר – בן 30, גרוש +2, ממיתר\n\nבן סטרול – בן 26, בזוגיות, מראשון לציון\n\nביום ה-3, נכנסו לשלט חוצות ענקי שהוקם בגן המושבה שבראשון לציון 2 דיירים (אלון חובל ובן סטרול), באותו הערב נפתחה הצבעה של אלון נגד בן סטרול, המנצח בהצבעה, יכנס לבית כדייר מן המניין. באותו יום, נכנסה לבית ספיר בורגיל, אחותו של שניר בורגיל שנמצאת איתו בסכסוך. ביום ה-6, נחשף כי אלון נבחר להיכנס לבית ובן סטרול הודח אוטומטית.\nביום ה-6, מאיה גרוסמן נכנסה לבית בתור דיירת קבועה מן המניין. מאיה הייתה צריכה לבחור דייר שהיא חושבת שהיא יכולה לנצח, ולהתמודד איתו בדו-קרב על מקום בבית. מאיה בחרה ביובל לוי. ביום ה-12, יובל לוי ניצחה את מאיה, ומאיה הודחה והפכה למודחת הראשונה של העונה.\nביום ה-35, גיא איתן ביקש לעזוב את הבית.\nביום ה-40, אורי כהן, בן זוגה של ניקול נכנס לבית בקרוסלה בתור דייר קבוע מן המניין.\nביום ה-46, לין אלפי ביקשה לעזוב את הבית.\nביום ה-47, נכנסו לבית שבעה דיירים חדשים במסגרת הכניסה השנייה: ליאל נועם קוצרי, דנה משה, עדן שבירו, שיר צרפתי, ריקי רוטר, יאיר שלמה כמכאג'י ואורי נגר.\nביום ה-56, בן ויארניק ביקש לעזוב את הבית.\nביום ה-84, אורי נגר ביקש לעזוב את הבית.\nביום ה-104, התקיים גמר העונה, בו הגיע ליאל למקום החמישי, שניר למקום הרביעי, יענקי למקום השלישי, סתיו למקום השני ובסופו ניצחה יובל מעתוק.\n\nשני דיירים שלוהקו לתוכנית (בן סטרול ואלון חובל) נכנסו לשלט חוצות גדול שהוקם בגן המושבה בראשון לציון, לאחר מכן נפתחה הצבעה, והצופים היו צריכים להכריע מי מבין השניים ייכנס לבית ומי יודח.\nמאיה נכנסה לבית ביום השישי, והייתה צריכה לבחור ביום התשיעי לתוכנית דייר אחד שעמו תתחרה בהצבעת הצופים על מקום קבוע בבית.\nליד חדר האח הגדול, עמדה מכונת כדורים, שבכל הפעלה, היה לה שימוש אחר: ביום ה-17, שניר הפעיל את המכונה (בעזרת מטבע \"האח הגדול\"), ובתוך הכדור היה רשום: \"יציאה וכניסה לרשימת ההדחה\", כלומר, שניר היה צריך לבחור מועמד להדחה ולהוציא אותו מהרשימה, ודייר שיכנס לרשימה במקומו. שניר בחר להוציא את שי ולהכניס את עידן. ביום ה-45, יומיים לפני הכניסה השנייה, בתוך הכדורים היו מסרים אישיים מדיירי הכניסה השנייה לדיירי הכניסה הראשונה (ריקי מסרה ליענקי, עדן מסרה ליובל לוי ואורי נגר מסר לספיר). ביום ה-50, בתוך הכדור שיצא מן המכונה היה שלט, כל אחד בתורו ניסה להפעיל את הטלוויזיה עם השלט, ומי שהצליח קיבל מסר מקרוביו. בן ויארניק קיבל מסר מאשתו וילדיו. ביום ה-62, במסגרת משימת \"המכונה המקוללת\", המכונה הוציאה כדורים שנתנו לדיירים משימות.\nביום ה-40, בדומה לעונה הקודמת, התקיימה הדחה בסיבוב, כלומר, כל אחד מהמועמדים להדחה נכנס לקרוסלה, אם המועמד חזר לסלון, לא הודח, ואם המועמד לא חזר, ובמקומו יושב אדם זר, המועמד הודח, והאדם שיושב במקומו, הוא דייר חדש מן המניין שמחליף אותו. בהדחה בסיבוב הזאת, ניקול הודחה בהדחה מזויפת (הקהל לא הצביע, ההפקה קבעה שניקול תודח), וחזרה ביום ה-41. הדייר שישב במקומה בקרוסלה הוא אורי כהן, בן זוגה של ניקול. ביום ה-41, לאחר חזרתה של ניקול לבית, כל הדיירים למעט אורי היו מועמדים להדחה (שהייתה \"הדחה בסיבוב\") שבסופה הודחה לרה, ובמקומה נכנסה דיאן שוורץ למשימה.\nביום ה-52, סתיו, שקיבלה את סכום הטיפים הגדול ביותר במשימת \"ריזורט האח הגדול\", הייתה צריכה לבחור דייר כניסה שנייה שיכנס לחדר הכוחות, ובחרה באורי נגר. אורי נגר עמד בפני דילמה: לראות בהדחה הבאה את כל ההעמדות להדחה ואז להעמיד בעצמו להדחה, או לקבל חסינות להדחה הבאה – ובחר בחסינות. האח הגדול אמר לאורי נגר שיוכל להשתמש בחסינות על מי שירצה, אך הוא יצטרך גם לבחור מחליף שיכנס לרשימה במקום הדייר החסין, ואם לא ישמור על הכוח בסוד, יועמד להדחה. ביום ה-65, לאחר הדחתה, דנה הייתה צריכה לבחור דייר שיכנס לחדר הכוחות ביום ה-66, ובחרה בשי. שי ניצבה בפני דילמה: לנהל את ההעמדות להדחה ולאחר מכן להעמיד להדחה, או להשתיק דייר ולהעמיד להדחה במקומו, ובחרה בהשתקה. ביום ה-73, שניר, שהשיג את סכום הכסף הגבוהה ביותר במסגרת \"משימת המסע בזמן\", התבקש לבחור דייר שיהיה חסין מפני ההדחה המשולשת שהתקיימה ביום ה-75, ובחר בספיר.\nביום ה-68, נפתחה הצבעה, בה הקהל היה צריך לבחור אם להצביע לשי או ליובל מעתוק, והמנצחת תוכל לפגוש את משפחתה. ביום ה-69, יובל מעתוק נבחרה על ידי הקהל. ליאל היה צריך להחליט אם יובל מ. תפגוש את משפחתה ותהיה הדחה, או שלא תהיה הדחה, ובחר להעניק ליובל מ. את המפגש ושתהיה הדחה, ויובל לוי הודחה.\nביום ה-75, התקיימה הדחה משולשת, אליה היו מועמדים כל הדיירים למעט ספיר (שניצלה מהרשימה על ידי שניר), ובהדחה הודחו שלושה דיירים מהבית: שיר, אורי כהן ואתי. עם סיום ההדחה המשולשת, נקבעו עשרת הדיירים האחרונים של העונה: יענקי, יובל מעתוק, שניר, אברהם, שי, סתיו, ספיר, ליאל, עדן ואורי נגר.\nביום ה-79, נודע לדיירים כי תתקיים הדחה ביום ה-82, אליה כל הבית יהיה מועמד. מה שקרה בפועל, הוא שהקהל הצביע בשתי רשימות: הרשימה הכחולה והרשימה האדומה (במסגרת משימת \"המלחמה על הבית\"), והדייר שהגיע למקום האחרון ברשימה הכחולה, והדייר שהגיע למקום האחרון ברשימה האדומה, הועמדו להדחה בדו-קרב הדחה. ספיר הגיעה למקום האחרון ברשימה האדומה, ועדן הגיעה למקום האחרון ברשימה הכחולה, והשתיים הועמדו להדחה.\nביום ה-78, אברהם זכה בכוח גדול במסגרת משימת \"הקרב על הבית\". ביום ה-80, בחצר עמדו חמישה ארגזי Terminal X, ובכל אחד מהם כוח אחר. אברהם פתח את הארגז שבחר, וקיבל תקציב אישי עד סוף העונה.\n\nמשימה בלתי אפשרית – ביום ה-1, באופן של משימה סודית, יענקי, יובל מעתוק, רוי, ניקול, שניר וגיא היו צריכים לשכנע את הדיירים שהם נכנסו יומיים לפני אירוע הכניסה: יובל מעתוק הייתה צריכה לשכנע את הדיירים ששברה את היד שלה שירדה במדרגות הבית בכניסה, שניר וגיא היו צריכים לשכנע את הדיירים שהם אחים שנמצאים בסכסוך, ניקול ורוי היו צריכים לשכנע את הדיירים שהם \"התאהבו ממבט ראשון\" והפכו לזוג ויענקי יקבל משימה למחרת. כולם נכשלו במשימות שלהם, פרט ליענקי שעדיין לא קיבל משימה. המשימה של יענקי הייתה להחליט אם לקבל תקציב מותרות לכל הבית ושחברי המשימה הסודית לא יקבלו קשר עם משפחותיהם או לקבל קשר עם המשפחות ולחיות עם תקציב בסיסי בלבד. יענקי החליט לקבל תקציב מותרות עבור הבית.\nתיכון האח הגדול – ביום ה-6, כל פעם שנשמע הצלצול, הדיירים התאספו בכיתה. אתי נבחרה על ידי האח הגדול להיות המורה ובן ויארניק ולרה נבחרו בהצבעת הדיירים להיות מלך ומלכת הכיתה. באתגר הראשון, לבן ויארניק ולרה (מלך ומלכת הכיתה), ניתנו תכונות והם היו צריכים להתאים את ה\"טופ 3\" דיירים שהתכונה מתאימה להם, ובמקביל, הדיירים היו צריכים לנחש מי השלושה שבן ויארניק ולרה בחרו, על כל טעות הדיירים קיבלו פסילה אחת. מהאתגר הראשון הדיירים קיבלו 6 פסילות. באתגר השני (\"שיעור ספורט\"), האח הגדול הקריא משפטי עשיתי/לא עשיתי, מי שעשה את מה שהאח אמר, התקדם צעד אחד במסלול. המורה אתי, מלך הכיתה בן ויארניק, מלכת הכיתה לרה וליצנית הכיתה יובל מעתוק היו צריכים לנחש מי שלושת הדיירים הראשונים שיסיימו את המסלול, והם הימרו על אברהם, גיא ושניר. שלושת הדיירים שהגיעו בפועל לסוף המסלול הם אברהם, עידן ולין. הדיירים קיבלו על האתגר השני 2 פסילות (האתגרים הסתיימו והדיירים צברו סך הכל 8 פסילות). בנוסף, בכל לוקר של כל דייר היה פריט, והדייר היה צריך לספר מה הפריט הזה בשבילו. למשל: מאיה הוציאה מהלוקר שלט, והאח הגדול הקרין את תעודת הזהות שלה. בסוף המשימה, אתי פתחה את מעטפת הפסילות, מספר הפסילות הגבולי היה 8, והדיירים ניצחו במשימה וקיבלו תקציב מותרות.\nהחווה הגדולה – ביום ה-14, אברהם וספיר, שנבחרו על ידי האח הגדול להיות בעלי החווה, הביאו לכל דייר תפקיד במשימה: שניר וגיא - תרנגולים, בן ויארניק - בטטה, עידן - חמור, אלון וסתיו - חזירים, יובל לוי - צנון, יענקי, לרה, גל, יובל מעתוק, אתי, שי, ניקול ולין - כבשים. הכבשים נכשלו במשימתם, אך החזירים קיבלו דילמה: תקציב אישי של 1,000 שקלים לעצמם, או שהחזירים ישלימו את משימתם של הכבשים והבית יקבל תקציב מותרות. החזירים השלימו את משימתם של הכבשים והבית זכה בתקציב מותרות.\nכוכב או ניצב – ביום ה-20, הדיירים חולקו לקרבות שונים הקשורים לעולם התהילה, ולאחר כל קרב, צופי ערוץ 26 קבעו מי הכוכב של כל קרב, ומי הניצב של כל קרב, הקרבות היו: יובל מעתוק וסתיו, אתי ויובל לוי, יענקי, לין, אברהם, ושניר, גיא, אלון, בן ויארניק ולרה וגל ושי וספיר וניקול. שלושה ימים לאחר המשימה, אנה זק נכנסה לבית וצילמה עם נבחרת הכוכבים קליפ.\nחפי החפרפרת – ביום ה-27, חפרפרת בשם \"חפי\" נכנס לבית. לאחר שנפגש עם הדיירים, הציג את עצמו והסביר כי הוא אחראי על התקציב השבועי שלהם, ועל כל הצלחה של אתגר, חפי יוסיף כסף לתקציב השבועי. האתגרים היו היו: שי הפכה לפנטומימאית, סתיו נכנסה לחדר מלא קינוחים והייתה צריכה לאכול ארבעה קינוחים, שלידיהם רשום מה ההשלכה של הקינוח, ובן ויארניק הכין את יענקי לטירונות, בסוף הטירונות, יענקי עשה טקס השבעה, ובמהלך הטקס, הזמר חיים משה נכנס לבית ושר את השיר \"נשבע\". בסוף המשימה, חפי ארגן לדיירים מסיבת זוגות. למחרת, הדיירים התחרו בזוגות (בהם היו במסיבה) באתגר מיחזור, בו מי שיאסוף הכי הרבה פסולת ינצח ואחד מבני הזוג יקבל חסינות. סתיו, שנותרה ללא בן זוג, הייתה צריכה לבחור שתי זוגות שלא ישתתפו באתגר, והיא בחרה בשי ושניר ואברהם וספיר. בדו-קרב הראשון של רבע הגמר, התחרו ניקול ולרה נגד לין ויובל מעתוק, ולין ויובל מעתוק ניצחו ועברו לשלב חצי הגמר. בדו-קרב השני של רבע הגמר, התחרו יובל לוי ואתי נגד בן ויארניק ויענקי, ובן ויארניק ויענקי ניצחו ועברו לשלב חצי הגמר. בשלב חצי הגמר, התחרו גיא ואלון (שעברו אוטומטית לחצי הגמר), בן ויארניק ויענקי ויובל מעתוק ולין (שעברו אוטומטית לגמר, לאחר שקיבלו את הניקוד הגבוה ביותר ברבע הגמר). בחצי הגמר, בן ויארניק ויענקי ניצחו את גיא ואלון, ובגמר, יובל מעתוק ולין ניצחו את בן ויארניק ויענקי. יובל מעתוק ולין החליטו שלין תקבל חסינות מהדחה.\nמשימת האגדות – ביום ה-34, כל אחד מהדיירים קיבל דמות מהאגדות, וקיבל אתגר שמתאים לדמות, על כל הצלחה של אתגר, הדיירים קיבלו עוד כסף לתקציב: יובל מעתוק - מעתוק בת הים הקטנה, לרה - היפהפייה הנרדמת, בן ויארניק, יובל לוי, לין וספיר - גמדים, אברהם ושניר - פיטר פן והצל, אתי - המלכה הרעה, גיא - פינוקיו, שי - קווזימודו, ניקול - לכלוכית וסתיו ויענקי - רפונזל והנסיך יענקי.\nהסלון של דיאן – ביום ה-41, דיירת העונה הקודמת, נכנסה לבית. ביום ה-42, באופן של משימה סודית, דיאן סיפרה לדיירים שהיא תראיין כל אחד מהדיירים, ושכל הראיונות משודרים בשידור חי בערוץ 26, ובזמן כל ראיון הצופים בבית מחליטים אם לתת לדייר שמרואיין \"אנרגיה כחולה\" (מה שלא באמת קרה), והדייר שיקבל הכי הרבה \"אנרגיה כחולה\" יקבל פרס שאף דייר ב\"האח הגדול\" קיבל. האח הגדול סיפר לאברהם שההצבעה לא באמת קיימת, שהפרס הוא הצעה (עזיבה תמורת רבע מיליון שקלים) ושהמנצח הוא אברהם, ושביום ה-44, יום \"ההחלטה הסופית\", אברהם יצטרך \"להסכים להצעה\". ביום ה-44, אברהם נכנס לקרוסלה, שם נחשפה \"החלטתו\". אברהם נכנס לסוויטה, בזמן שהאח הגדול סיפר לדיירים שהמשימה הייתה משימה סודית של אברהם, ובזמן שהטלוויזיה של אברהם פתוחה, הם יצטרכו להיות עצובים כאילו באמת עזב. אברהם חזר ביום ה-45, ומכיוון שלא הבין שהדיירים נמצאים במשימה סודית, הדיירים קיבלו עוד כסף לתקציב השבועי. לאחר המשימה שיחקו הדיירים במשחק \"אמת או חובה\", בו שיתפו על חיי העבר שלהם. לאחר מכן ביצעה מולם בסלון הבית הזמרת עטרה אוריה את \"ילד מטריה\".\nריזורט האח הגדול – ביום ה-48, כל אחד מהדיירים הוותיקים של הבית קיבל תפקיד בבית המלון, בעוד שהדיירים החדשים הם האורחים של המלון: ניקול ואתי - פקידות קבלה, ספיר ואברהם - ברמנים, שניר וסתיו - צוות כללי, שי ויענקי - צוות מטבח ויובל לוי, יובל מעתוק ובן ויארניק - צוות בידור. כל העובדים צריכים לפנות לאורחים בחיוך, בנימוס ולסיים כל שירות במשפט \"נולדתי לתת שירות\". שיר וליאל קיבלו משימה סודית, בה תלויה המשימה כולה. שיר וליאל נכשלו במשימתם הסודית, והדיירים קיבלו תקציב בסיסי.\nמשימת ה-Freeze – ביום ה-55, בכל פעם שהדיירים שמעו את המילה \"Freeze\", הם היו צריכים לעצור במקום, ועל כל תזוזה של הדיירים, הדיירים צברו פסילה. במהלך כל פריז, הייתה הפרעה מצחיקה או מרגשת. הדיירים הצליחו במשימה וקיבלו מכתבים מקרוביהם, אך קיבלו תקציב בסיסי. זו הפעם הרביעית שמשימת ה-Freeze קורית בבית, אחרי העונה הרביעית, העונה השביעית ו-12.\nהמכונה המקוללת – ביום ה-62, כמה שעות לאחר הדחתה של ריקי, האח הגדול סיפר לדיירים שהוטלה על מכונת הכדורים קללה. כל עצימה או הסתרה של העיניים ליותר משתי שניות, תגרור קנס כספי, כלומר, לילה לבן, ובזמן הלילה הלבן, הדיירים יקבלו מהמכונה אתגרים שונים.\nמשימת המסע בזמן – ביום ה-69, האח הגדול סיפר לדיירים שהוא בנה מכונת זמן, והדיירים עברו בין תחנות בזמן בעזרתה. התחנות בזמן היו: 2 ביולי 2023, 17 בפברואר 2011, 9 במאי 1998, 31 בדצמבר 1977, 6 ביולי 2023 ו-28 ביוני 2023.\nהקרב על הבית – ביום ה-76, הדיירים התחלקו לקבוצות: הקבוצה האדומה והקבוצה הכחולה. הקבוצות התחרו במספר קרבות שונים, ניצחון בקרב זיכה את הקבוצה בנקודה ובפרס נוסף: הקרב הראשון היה בין ספיר מהקבוצה האדומה לאברהם מהקבוצה הכחולה, הקרב השני היה בין שניר, אורי נגר ויובל מעתוק מהקבוצה האדומה לסתיו, עדן ואברהם מהקבוצה הכחולה, הקרב השלישי היה בין ליאל מהקבוצה האדומה לסתיו מהקבוצה הכחולה, הקרב הרביעי היה בין שי ליובל מעתוק, הקרב החמישי היה בין ספיר לסתיו והקרב השישי היה בין הקבוצה האדומה לקבוצה הכחולה. הקבוצה הכחולה סיימה את המשימה עם 2,600 נקודות, והקבוצה האדומה סיימה את המשימה עם 3,200, כלומר, הקבוצה הכחולה ניצחה בקרב על הבית, וזכתה בתקציב מותרות.\nהטיול הגדול – ביום ה-83, הדיירים קיבלו תיקים וכובעים, ונכנסו לחדר המשימות שהפך לאוטובוס, שהסיע את הדיירים למספר תחנות: התחנה הראשונה הייתה שוק הפשפשים, התחנה השנייה הייתה קפה ג'ו והתחנה השלישית הייתה אולפן האח הגדול. הדיירים עמדו במשימה וקיבלו תקציב מותרות.\nהכסף הגדול – ביום ה-90, כל דייר קיבל מתנה אישית, אך אותו דייר שקיבל את המתנה, היה צריך לבחור איזה דייר ישלם על המתנה. כל דייר קיבל 600 שקלים ל\"אפליקציית ה\"פייבוקס\" שלו\". הדיירים שהצליחו לשמור על הכסף שלהם באפליקציה, יקבלו ריבית על היתרה, ויזכו להגדיל את הסכום שברשותם. סכום הכסף הכולל שצברו הדיירים, ירכיב את התקציב השבועי. בסיום המשימה, לשני הדיירים שנשארו עם הסכום הגבוה ביותר באפליקציה שלהם, תהיה אפשרות לזכות ב-30,000 שקלים. המתנות שהיו במהלך המשימה היו: מתנה לסתיו, שנת צהריים לדיירים, מתנה ליובל מעתוק, הופעה של אושר כהן בבית, מתנה ליענקי, מתנה לשי וליאל ומתנה לאברהם ושניר. הדיירים עמדו במשימה וקיבלו תקציב מותרות. יענקי ויובל מעתוק סיימו את המשימה בתיקו, והתחרו על 30,000 השקלים. בסוף המשימה, יענקי ויובל מעתוק התחלקו ב-30,000 השקלים, וכל אחד מהם קיבל 15,000 שקלים.\nנשף סיום תיכון האח הגדול – ביום ה-97, הדיירים חזרו למשימה הראשונה של העונה, משימת \"תיכון האח הגדול\". אתי, שהייתה \"מחנכת הכיתה\" במשימה, נכנסה לבית, והדיירים ואתי צפו בסרטון שצילמה מאיה בתחילת העונה וסיכמו את העונה. כל דייר בתורו צפה בתעודת הזהות שלו, ניהל שיחה עם קרוביו, צפה בסרטון קצר ממהלך העונה, קיבל בובה מיניאטורית של עצמו וקיבל מתנה נוספת.\nהערות\n\nהערות\n\n\"אח לילה\" משודרת אחרי כמעט כל פרקי העונה בתור לייט-נייט. את התוכנית מנחים שי לי שינדלר וקווין רובין, ומדי פרק, שלושה פאנליסטים אחרים מפאנל המומחים מצטרפים לשי לי וקווין, פאנל המומחים כולל את: בר כהן (עונה 12), אביחי אוחנה (עונה 8), עינב בובליל (עונה 1, עונה 6), שי חי (עונה 7, VIP עונה 3), נופר מור (עונה 3, עונה 6), גל גברעם (עונה 11), נטע ברזני (עונה 9), ליהיא גרינר (עונה 3), אודליה סויסה (עונה 10), מעיין אשכנזי (עונה 8), ספיר בורגיל (עונה 13) ונדיר אליהו.\n\nכמו בשאר העונות שבהן שודרה התוכנית ברשת 13, גם בעונה זו \"חושפים את הכל\" שודרה. בכל פרק דייר אחד או שניים מספרים את סיפורם האישי. בפרק החמישי, המשפחות והקרובים של הפיינליסטים הסבירו למה דווקא להם מגיע לנצח בגמר.\n\nהסלון של דיאן (מנחה: דיאן שוורץ): ב\"הסלון של דיאן\", דיאן שוורץ (משתתפת העונה הקודמת) מסכמת את השבוע ומראיינת את מודחי התוכנית.\nמסיבת בריכה (מנחה: ליהיא גרינר): ליהיא ואורחי הפרק מסכמים את האירועים הכי חשובים שקרו בבית.\nפותחות עין (מנחות: שקד בוארון וקורל מיכאלי): ב\"פותחות עין\", שקד וקורל נותנות ביקורות ל\"לוקים\" של הדיירים.\nהסיכום היומי (מגישים: דור עזאמי ושיר טרן): ב\"הסיכום היומי\", מגישי הפינה, דור עזאמי ושיר טרן מסכמים מדי יום את האירועים שקרו בבית באותו היום.\nפולואח (מגיש: שחר נרדע): מדי שבוע, שחר נרדע מסכם את מדד העוקבים באינסטגרם של הדיירים.\nהמדריך לחיים מאושרים (מגישה: אילנה ברנד): אילנה ברנד, מנטורית רשת 13, מסבירה מדי יום מה אפשר ללמוד מדיירי הבית.\n\nהאח הגדול, באתר חדשות 13, 20 במרץ 2017\n האח הגדול, ברשת החברתית אינסטגרם",
    "pageid": 2218872
  },
  {
    "title": "הפועל תל אביב (כדורסל)",
    "extract": "הפועל תל אביב הוא מועדון כדורסל ישראלי מהעיר תל אביב שנוסד בשנת 1935 כחלק מאגודת הפועל תל אביב, צבעי המועדון הם אדום ולבן. הקבוצה מתמודדת בליגת העל בכדורסל וביורוקאפ ואולמה הביתי הוא היכל קבוצת שלמה.\nהקבוצה מחזיקה במספר התארים השלישי בטיבו בכדורסל הישראלי לאחר יריבתה העירונית מכבי תל אביב והפועל ירושלים עם חמש אליפויות וארבעה גביעי מדינה",
    "pageid": 14132
  },
  {
    "title": "הפיג'מות",
    "extract": "הפיג'מות היא סדרת טלוויזיה קומית-מוזיקלית ישראלית לילדים ונוער בהפקת טדי הפקות, ששודרה החל מ-6 ביולי 2003 ועד לסיומה ב-15 בפברואר 2015 במשך 9 עונות ו-223 פרקים בערוץ הילדים. הסדרה מגוללת את סיפורה של חברי להקה כושלת מנתניה בשם \"הפיג'מות\", העוברת להתגורר בתל אביב. התסריט לסדרה נכתב על ידי רובי דואניאס, אריק זילברמן, אלי דראי וחלק משחקניה. הסדרה משודרת בערוץ הילדים. \"הפיג'מות\" היא קומדיית המצבים השנייה באורכה בישראל, לאחר \"סברי מרנן\", שגם הופקה על ידי \"טדי יזמות והפקות\", חברת ההפקה של הסדרה.\n\nבמוקד הסדרה להקת רוק כושלת בשם \"הפיג'מות\", שקבעה את שמה משום שחבריה מופיעים בפיג'מות. שלושת חברי הלהקה הגיעו מנתניה לתל אביב, נושאים את שמם האמיתי ומונים את: מקים הלהקה, הקלידן והסולן אילן רוזנפלד, המתופף עודד פז,  הגיטריסט קובי פרג', וחברים נוספים שמתחלפים בין העונות (אלונה טל, ימית סול, נתן קופרמן (יובל סגל) ודנה פרידר).\nחברי הלהקה מתגוררים במבנה ברחוב מזא\"ה פינת מאפו שבקומתו הראשונה מסעדת המבורגרים כושלת בהנהלת גרי מנדלבאום (יניב פולישוק), דודו של קובי פרג'. החל מהעונה הרביעית הלהקה מקיימת חזרות בקומת המרתף של המבנה. עודד עובד במסעדה כמלצר וכטבח וחברי הלהקה מרבים לשהות במקום. לעיתים מבקרת שם גם בתו של גרי, רוני (אלי קרן-אסף).\nפרקים רבים בסדרה הן מחוות לספרים וסרטי קולנוע מפורסמים, בהם להיות ג'ון מלקוביץ', אלו חיים נפלאים, חנות קטנה ומטריפה, הקוסם מארץ עוץ (השם של הדמויות הם חיקוי מהסיפור עמי ותמי) ועוד.\n\nאילן רוזנפלד: קלידן וסולן הלהקה. נוהג להתייאש מכישלונה של הלהקה, ולהיות מריר וביקורתי מאוד. לעיתים נחשב לאדם הכי יציב רגשית בלהקה, ולעיתים נוטה להשתפכויות ילדותיות.\nקובי פרג': הגיטריסט של הלהקה. מגלם גם דמויות נוספות שהן השלכה מאישיותו - הוא מוצג כבעל הפרעת זהות דיסוציאטיבית חמורה, אך הוא נוהג לנצל אותה למטרותיו האישיות. כחלק מפיצול האישיות, מגלם את האמרגן פרדי נייס־טו־מיט, הקשיש העיראקי נג'י קומרדין ג'קסון ועוד.\nעודד פז: מתופף הלהקה. מוצג ככסיל ומאוד ילדותי בעקבות זאת נלעג על ידי דמויות רבות. עודד עובד בזמנו הפנוי בהמבורגרי של גרי, המכנה אותו \"דיביל\".\nאלונה טל: זמרת ליווי בלהקה. אהובה מאוד על יתר חברי הלהקה, שלא זכו לחיבה דומה ממנה. טרם העונה הרביעית עזבה לארצות הברית.\nימית סול: נגנית כלי הקשה. בעלת תואר שני בפסיכולוגיה קלינית. בעונה החמישית החלה לעבוד על תזה, ובעונה השביעית החלה לימודים לדוקטורט.\nדנה פרידר: בסיסטית בלהקה. עובדת בהמבורגרי בתור מנהלת חשבונות. דנה היא האחיינית של שפרה, אשתו של גרי.\nנתן קופרמן (יובל סגל): בן דודו של אילן שמשמש כ-DJ בלהקה. עבד פעם ב-MTV, אך פוטר בעונה 4. נחשב חכם ומוכשר מאוד, אפילו שמדי פעם מתנהג באופן ילדותי ובוכה הרבה בכל פרק. לאורך כל הסדרה נתן מוצג כאיש אמיד.\n\nגרשון (גרי) מנדלבאום (יניב פולישוק): הדוד של קובי. בעל מסעדת המבורגרים כושלת בשם \"ההמבורגרי של גרי\" בתחתית הבניין בו גרים הפיג'מות. אדם ממורמר, קמצן, קשוח, ולפעמים ילדותי. שונא את עבודתו ואת הסדרה עצמה, והרבה פעמים רוצה שהיא תסתיים. נוהג לצעוק \"למה?!\" בקול גבוה וצפצפני כאשר צצות בעיות. מאשים את בני משפחתו ברוב הצרות שלו. בעונה החמישית מתברר שיש לו תאום בשם ברי.\nרוני מנדלבאום (אלי קרן-אסף): בתו הבכורה של גרי. אופורטוניסטית, ולעיתים גם מניפולטיבית, מכונה על ידי גרי \"רונקיפליץ\".\nברכה קירשנברג (רבקה גור): שכנה אשכנזייה-אלמנה בבניין. מכונה \"גברת ברכה\". יש לה נכד בשם עופר. נוהגת לארח את נג'י, אחד מפיצולי האישיות של קובי, בדירתה ולהזמין אותו לארוחה. שונאת מאוד את הפיג'מות ומרבה לקרוא להם פושטקים וחוליגנים.\nמר אברהם לטין (סימון רוזנפלד): שכן חירש בבניין. גר מול הדירה של שלישיית הפיג'מות, שנוהגים לקחת לו את העיתון של הבוקר. אומר לאורך כל הסדרה רק את המילה \"מה?\".\nשפרה מנדלבאום (בוימוולד) - (קול בלבד: נאוה קולטון): אשתו השנואה של גרי, מרבה לכנותה \"מפלצת\". הופיעה רק פעמים אחדות בסדרה: בעונה השנייה נראתה ישנה לצידו של גרי (גולמה על ידי נאוה קולטון) בעונה השלישית הופיעה בפלאשבק של גרי כאשר הוא פגש אותה לראשונה, בתור צעירים (גולמה על ידי ליאת אחירון). ובפרק 200 בעונה התשיעית הקרוי \"הפרק ששפרה באה\" מוצגת בתור הדוגמנית גלית גוטמן, ההפך המוחלט של שפרה.\nבדש \"השטן\" (נדב אסולין): היה האמרגן של גרי וחברו עודד מנשה כשהיו צעירים, שומר על \"הגיהנום של סדרות הטלוויזיה\". ידוע בתור \"השטן\".\nשמעון צמחוני (ניר רון): יריבו של גרי מהתיכון. הופיע לראשונה בעונה השלישית, כחלק מסדרת פרקים בשם \"צמחוני נגד מנדלבאום\". בכל פעם הוא חוזר כדי לנסות לנצח את גרי, ולפעמים לפרק את ההמבורגרי.\nרובי דואניאס: הבמאי של הסדרה, מתעצבן בקלות ומאוד מהר. מגלם כמה דמויות אורחות ביניהן \"מוטי חליליות\" והמסאז'יסט \"עמוס עוז\", ומופיע מדי פעם בתפקיד עצמו בעת שבירת הקיר הרביעי.\nשייקה, פולי (פוליאל) וגברי (גבריאל) מנדלבאום (שון גיטלמן): שלישיית התאומים של גרי ושפרה, אחיה הצעירים של רוני, הצטרפו לסדרה בעונה השמינית, על אף שהוזכרו פעמים רבות לפני כן. נקראים על שמות חברי הגשש החיוור.\nאלברט השיפוצניק (אריה צ'רנר) - השיפוצניק של ההמבורגרי, לוקח הרבה מאוד כסף לשיפוץ, ידוע כמוזר מעט, ואוהב להדגים את ידיעותיו לחקות קולות של בעלי חיים ובעיקר \"דולפין קטן קטן\", מדי פעם משפץ גם בדירתם של אילן קובי ועודד, הופיע לראשונה בעונה הרביעית בפרק השני \"צופן הפיג'מות\".\n\nלאורך הסדרה הופיעו שחקנים אורחים רבים, בעיקר מנחים מערוץ הילדים, לרוב בשילוב בדיחות פנימיות. בין האורחים ניתן למנות את חמי רודנר, רן דנקר, דובי גל, מתי סרי, רמי ברוך, אושיק לוי, צביקה הדר, נינט טייב, יוני בלוך ואחרים. \n\nדמותו של קובי מתחלפת לעיתים קרובות בדמויות ססגוניות המגולמות על ידי קובי פרג'. כל הדמויות הן מעין פיצולי אישיות של קובי והן משמשות אותו כדי לפתור בעיות בעלילה. קובי עצמו ושאר הדמויות בסדרה מכירות את מגוון פיצולי האישיות ומתייחסות אליהן כרכיבים אישיותיים בדמותו של קובי. להלן כמה מהדמויות המרכזיות באישיותו של קובי:\n\nנג'י קומרדין (לדר) ג'קסון: קשיש ממוצא עיראקי בעל מבטא כבד. נוהג להציג את עצמו כיו\"ר האגודה לתרבות הדיור שלכאורה בא לעזור לשכנתו ברכה קירשנברג, המאוהבת בו, להתמודד עם שלישיית הפיג'מות, אך למעשה מנצל אותה כדי לקבל אוכל. מרבה לקלל בעיראקית יהודית, כמו \"חראב שטעל\". לצד פרדי, נג'י הוא אחד מפיצולי האישיות היחידים שיכולים להשתלט על קובי על דעת עצמם ללא שליטתו.\nפרדי נייס-טו-מיט (נעים להכיר): אמרגן הלהקה, לבוש בחליפה כחולה והחל מעונה 5 בחליפה סגולה ובמשקפי דיסקו שחורים. נוהג לומר על כל דבר עליו מדבר \"מספר אחת בארץ!\" ולאחר מכן לערב נושאים שאינם קשורים לנושא השיחה המקורי, דבר הגורם לבלבול והסכמה של הסובבים אותו, ולעיתים אף מעורר פחד בשל טון דיבורו המאיים.\nמרסל פוארו: פרודיה על הבלש הרקול פוארו. בעל פלולה על הלחי השמאלית ומחזיק בדרגה הבדיונית \"רב-סמל מתקדם מאוד\" במשטרת ישראל ומופיע בעיקר בסצנות הקשורות לפשע. אחיו הוא \"מני פירה\". נוהג לשלב את הקריאה \"מינוולת!\" במשפטיו.\nהרב סבבה סאלי: פרודיה על הבאבא סאלי. מרבה למלמל משפטים לא ברורים, מבולבלים וחסרי-משמעות, ובסופם מבליט את המילה \"סבבה\". סבבה סאלי נוהג לברך את כל מי שנוכח בסביבתו או לקלל במידת הצורך. תפילותיו מכילות גם ציטוטים משירים בעיקר של בריטני ספירס.\nאדי גוד-טו-סי-יו (טוב לראותך) פוס: אחיו ההומוסקסואל של פרדי, רקדן, כוריאוגרף ומפיק הפקות קטנות. החל להופיע בעונה השנייה, מרבה לומר \"נעים לי\".\nמאיר איינשטיין: פרודיה על שדרן הספורט והרדיו מאיר איינשטיין. בעל פוני המכסה את עיניו, ונוהג להסתובב עם מסרק המשמש אותו גם כמיקרופון. מופיע כשדרן אירועי ספורט בעלי חשיבות נמוכה. החל להופיע בעונה השנייה ומרבה לומר \"עוד שבת של כדורגל\".\nיהורם צוברבולר: שדרן טלוויזיה מראשית ימי הטלוויזיה בישראל, מדבר בעברית צחה ורהוטה אך אנכרוניסטית ודמותו מוצגת בצבעי שחור-לבן. יהורם מופיע כשדרן חדשות ללא כל צוות חדשות מסביבו כפרודיה על התקלות שאפיינו את הערוץ הראשון. החל להופיע בעונה השישית.\nג'ורה: פרודיה בסגנון עיראקי לדמות המצוירת דורה.\nדייבו: פרודיה בסגנון עיראקי לדמות המצוירת דייגו.\nמני פירה: שף מצוין וכישרוני ואחיו של מרסל פוארו. עברת את שם משפחתו מ\"פוארו\" ל\"פירה\". ידוע באומרו \"לילקק אותו\" (על משקל \"ללקק אותו\").\nדוב'לה שפיץ (סדרות הבת): דוב'לה הוא הדמות היחידה של קובי שהשתתפה בסדרות-בת \"הפיג'מות בקפה קר סול\" ו\"הפיג'מות במופע של דובל'ה\", אולם לא בסדרה המקורית. דוב'לה מאופיין בצרידות ונוטה להתעצבן בקלות.\n\nאת מילות שיר הנושא של הסדרה כתבו אילן רוזנפלד וברק פלדמן והלחין יוני בלוך. בלוך גם ביצע את השיר בשלוש העונות הראשונות שעובד בסגנון רוק. בעונה הרביעית השיר עובד מחדש על ידי אילן רוזנפלד אשר גם שר אותו. בין העונות 5–7 עובד השיר שוב על ידי גיא מזיג אשר גם ביצע אותו. בעונות 8–9 נעשה שינוי משמעותי מאוד ברוב מילות השיר וכן נעשה גם שינוי במקצב השיר לסגנון ראפ, בהשתתפות שאנן סטריט ודודוש קלמס מהדג נחש, ולראשונה גם הוצג במאי הסדרה רובי דואניאס כשחקן ראשי.\nלאורך כל עונות הסדרה משולבים שירי להקת הפיג'מות אותם כביכול כתבה והלחינה. בין השירים המצליחים שמזוהים עם הסדרה: \"שיר המכולת\", \"קצר במוח\" ו\"אל תאכלו את החיות\" מהעונה הראשונה, \"הפיג'מות חוזרים\", \"לילה יום\" ו\"סאבלימאילן\" מהעונה השנייה, \"שיר מצויר\", \"סיון\" (פרודיה על השיר סיון של יגאל בשן), \"יום הולדת לאילן\", \"רק אותך אוהב\", ו\"הקסדות\" מהעונה השלישית, \"שיר מקורי לא שלנו\", \"נסיכת האגדות\", \"העכבר\", ו\"שיר המחסן\" מהעונה הרביעית, \"בלתי מושגת\", \"שרה טבעות\" ו\"העולם מורכב מלבן ושחור\" מהעונה החמישית ומספר שירים נוספים מהעונות האחרונות. לאחר שידור העונה הראשונה יצא אלבום ובו מיטב השירים מהעונה הראשונה (בתוספת שיר בונוס שלא שודר, \"שיר מקורי לא שלנו\", ששודרה בסופו של דבר רק בעונה הרביעית) ומערכונים חדשים.\n\nכל הדמויות בסדרה מודעות לקיומה של מציאות חיצונית לעלילה, ולכן הן מתייחסות גם לקהל, לבמאי, לתסריטאים ולכלל ההפקה, ואף לפער הבוטה בין כישלונה של להקת \"הפיג'מות\" הבדיונית, בהשוואה להצלחתה של הסדרה הטלוויזיונית \"הפיג'מות\". הדמויות מודעות לכך שהן חיות בסדרת טלוויזיה והן מנהלות את הזמן שלהן על פי סצינות, פרקים ועונות. בעונה הרביעית, בפרק \"פרדי על הבוקר\", הדמויות אף פותחות בשביתה כדי להניע את מפיקת הסדרה הטלוויזיונית (נאוה קולטון) להפיק את הלהקה. באופן דומה, הדמויות מתקנות זו את זו כאשר הן מתבלבלות בתסריט, פונות אל אנשי ההפקה ישירות (בעיקר לבמאי רובי דואניאס) ואף לקהל.\nמקום מיוחד בהקשר זה הוא \"המסך הלבן\" (שכונה בפרקים הראשונים \"משמר המוסר\") – מקום בו יכולות הדמויות לדבר ישירות אל הצופה, כמו בתוכנית מציאות. במסך הלבן מופיעות הדמויות כאשר הן לבושות בגדים שחורים, והן עושות בו שימוש כדי להבהיר נקודות בעלילה, להתנצל על שימוש בשפה גסה, או פשוט להסתודד במקום שבו הדמויות האחרות אינן יודעות על מעשיהן. בעונה הרביעית הופיע לראשונה ה\"מסך שחור\", בו גרי הוא משתף על חייו ומספר את כאביו בפני הצופים (במסך השחור גרי אינו מחליף את בגדיו). ובאותה עונה גם אלונה מקבלת מסך משלה בצבע כחול (אם כי הופיעה אתו רק פעם בעונה הרביעית) ורובי מקבל מסך משלו בצבע ירוק.\n\nהעונה הראשונה שודרה שישה ימים בשבוע (א'-ו') בשעה 11:30 (חלק מרצועת \"כדור פורח\" בחופש הגדול) ובשידור חוזר ב-17:00. החל מהעונה השנייה שודרה הסדרה חמישה ימים בשבוע. העונה השנייה והשלישית שודרו בשעה 17:30 והעונה הרביעית ב-18:15. בעונה החמישית הסדרה קיבלה את משבצת השידור של השעה 14:00. החל מהעונה השישית קיבלה הסדרה את משבצת השידור של השעה 15:30.\nהפופולריות של הסדרה בשירות HOT V.O.D הובילה להחלטה לצלם עונה רביעית ב-2006. מבחינה עלילתית הוסבר שינוי התפאורה, שאבדה עם הזמן, ב\"שריפה\". מעבר לשינוי התפאורה הצטרפו לסדרה דמויות חדשות. זו הייתה העונה הראשונה ששודרה במסגרת שידורי קשת בערוץ 2, להם עונה זו יועדה מלכתחילה.\nבשנת 2008 צולמה ושודרה עונה חמישית. העונה השישית, שודרה בחודשים ספטמבר-אוקטובר בשנת 2010 ושידור העונה השביעית החל ב-1 בספטמבר 2011. העונות השישית והשביעית צולמו יחדיו. באפריל 2012 התפרסמה ההחלטה להפיק 2 עונות נוספות לסדרה, שמינית ותשיעית, אשר צולמו בין ספטמבר-נובמבר 2012.\nהעונה השמינית עלתה לשידור במאי 2013, חודשים מועטים לאחר צילומה, והעונה התשיעית עלתה לשידור ב-4 בינואר 2015, למעלה משנה וחצי לאחר צילומה. העונה התשיעית, לראשונה בתולדות הסדרה, שודרה ללקוחות HOT בלבד.\n\nבשנת 2003 בתום שידורה של העונה הראשונה הופץ תקליטור DVD לסדרה הכולל שלושה פרקים נבחרים מתוך העונה הראשונה. בחודש דצמבר של אותה השנה, הושקה לסדרה גרסת מחזמר בחנוכה של הפיג'מות של ציפי מייזלר הפקות בע\"מ וטדי יזמות והפקות בע\"מ ובשיתוף של ערוץ הילדים.\n\nהפיג'מות בקפה קר סול - מיני-סדרה בהפקת טדי הפקות, ששתי עונותיה (2007–2008) מנו 49 פרקים באורך 5 דקות ושודרו בערוץ HOT Games. סדרה זו מתארת את חייהם של הפיג'מות כמלצרים בבית קפה שבבעלותו של דובל'ה (קובי פרג').\nהפיג'מות במופע של דובל'ה (2009) - סדרת בת ל\"קפה קר-סול\" ובמרכזה דמותו של דובל'ה ומתרחשת מאחורי הקלעים של תוכנית האירוח של דובלה. שודר בערוץ HOT Games.\nמנדלבאום בלש פרטי - שודרה בערוץ הילדים בעונה הראשונה ובלוגי בעונה השנייה, בסדרה גרי עבד כבלש במשרד חקירות פרטי משלו.\n\nב-14 באפריל 2020 הועלה סרטון לערוץ היוטיוב של עודד פז בשם \"הפיג'מות - איחוד בבידוד\". הסרטון הופץ בעקבות הסגר החלקי בישראל כחלק מהמאבק במגפת הקורונה. הוא נערך כוועידת וידאו בין כל חברי הלהקה לדורותיה וכן גם את גרי ורובי דואניאס.\n\nבשנת 2021 השיק עודד פז מופע המציג שירים ומערכונים מתוך הסדרה, בהפקתו ועיבודו של ישי סוויסה. מופע הבכורה התקיים ב-28 באוקטובר לאחר פרישתו מערוץ הילדים אחרי 18 שנה. בהופעות מנגנת להקה חיה (\"הקסדות\" כאזכור ללהקת הקסדות שקדמה לפיג'מות לפני מעברם לתל אביב בעת שגרו בנתניה) ומופיעים שלל אמנים אורחים, כגון אילן רוזנפלד, יניב פולישוק, דנה פרידר, יוני בלוך, אלונה טל, טל שגב, גיא מזיג, לי בירן, עדן מאירי, טל מוסרי, ג'קו אייזנברג, רוני דואני ועוד.\n\n אתר האינטרנט הרשמי של הפיג'מות\n\nאתר האינטרנט הרשמי של הפיג'מות\n הפיג'מות, ברשת החברתית פייסבוק\n \"הפיג'מות\", במסד הנתונים הקולנועיים IMDb (באנגלית)\n \"הפיג'מות\", במסד הנתונים הקולנועיים KinoPoisk (ברוסית)\n\"הפיג'מות\", במיזם \"אישים\" לתיעוד היצירה הישראלית\nהפיג'מות באתר \"מאקו\"",
    "pageid": 167474
  },
  {
    "title": "חיל הגנת הגבולות",
    "extract": "חיל הגנת הגבולות (איחוד של מערך הגנת הגבולות וחיל האיסוף הקרבי) הוא חיל בצה\"ל הכפוף לזרוע היבשה שתפקידו הוא פעילות ביטחון שוטף, איסוף מודיעין קרבי ושמירה והגנה על גבולות ישראל.\nהחיל, שנקרא לפני יולי 2020 מערך הגנת הגבולות, כולל תחתיו חמישה גדודים אשר כונו בעבר חי\"ר קל: קרקל, אריות הירדן, ברדלס, לביאי הבקעה ופנתר, וחמישה גדודי איסוף קרבי גזרתיים, המורכבים מתצפיתניות ולוחמים, כאשר חלק מהפלוגות הלוחמות הן מגדריות לבנים או לבנות בלבד וחלקן מעורבות.\nבינואר 2020 צורפה יחידת הגששים של צה\"ל לחיל הגנת הגבולות.\nכמו כן מערך נוסף אשר נמצא תחת החיל הוא מערך ההגמ\"ר. (הגנת היישוב)\nמפקד חיל הגנת הגבולות הנוכחי הוא תת-אלוף אליעד מאור.\n\nהחיל כפוף לזרוע היבשה ומצוות את גדודי חי\"ר גבולות יחד עם חמשת גדודי חיל האיסוף הקרבי.\nהשוני העיקרי בין חיל הגנת הגבולות לבין חילות אחרים, הוא שלוחמי האיסוף והתצפיתניות נשארים קבועים בגזרה, ולא עוברים בין מקום למקום במהלך שירותם.\n\nמטרתם העיקרית של הגדודים היא ביטחון שוטף והגנה במרחב גבולות ישראל. בשעת חירום, ייעודם של הגדודים הוא לתפוס את משימת הגנת הגבולות במקום כוחות החי\"ר המתמרנים שיכנסו לשטח אויב.\nגדודי החי\"ר עוסקים בפעילויות ביטחון שוטף ביהודה ושומרון, בגבול ישראל – רצועת עזה, ובגבולות ישראל עם מצרים וירדן, ומשלבים לוחמים ולוחמות תחת מסגרת אחת. הגדודים השתייכו למערך הגנת הגבולות אשר הוקם בשנת 2017, אך רוב הגדודים היו קיימים לפני כן. טרם הקמת המערך היו מכונים הגדודים גדודי חי\"ר מעורבים או \"הגדודים המעורבים\" (על אף שקיימים בצה\"ל מספר גדודים ויחידות אחרים המשלבים לוחמים ולוחמות, כגון חטיבת החילוץ, מערך ההגנה האווירית, יחידות במשמר הגבול ובחיל התותחנים ועוד).\nהקמת הגדודים המעורבים החלה כחלק ממגמה בצה\"ל להוציא את לוחמי הדרג הראשון ואת חיילי המילואים ממטלת השמירה על \"גבולות השלום\" עם ירדן ומצרים, הנחשבים שקטים יחסית. הדבר מאפשר לכוחות אלו לפעול בגזרות הנחשבות מורכבות יותר, לפנות יותר זמן לאימונים ולחסוך כסף על ידי צמצום השימוש בחיילי מילואים. גיוס נשים לתפקיד קרבי שעד אז בוצע על ידי גברים בלבד משמש כפתרון לבעיית כוח האדם. הנשים מחליפות את לוחמי המילואים, חיל התותחנים וחיל השריון שהיוו את הכוח העיקרי בגבולות אלו עד אז.\nהגדוד הראשון שהוקם היה גדוד 33 (קרקל). בעקבות הצלחת קרקל, שהביא לעלייה של כ-50% במוטיבציה של בנות לשרת בתפקידי לחימה, החלה הקמת שאר הגדודים. בשנת 2019 התפרסם מחקר על כך שחיילים המשרתים בחיל הגנת הגבולות סובלים ממוטיבציה נמוכה וחשים בלתי נחוצים למערכת הצבאית.\nבשנת 2017 פרסמו רבני הציונות הדתית, כולל האגף הליברלי, כי השירות בגדודים המעורבים אסור על פי ההלכה.\n\nכל יחידת איסוף בחיל מורכב מלוחמי איסוף ומתצפיתניות, ואמונה על גזרה ספציפית שהחיילים מכירים לעומק.\n\nתפקידי יחידות האיסוף הוא לאסוף מודיעין על תנועות האויב במרחב, הכוונת גורמי יירוט ואש בגזרה, מתן סיוע איסופי מקדים, מלווה לכוחות במרחב למבצעים וביצוע ניטור באופן רציף.\nהיחידות משתמשות במגוון אמצעים טכנולוגיים רבים - אמצעי תצפית נייחים, ניידים ורחפנים. כל צוות ביחידת האיסוף מורכב ממספר מטיסי רחפנים, צלמים ואפילו בנאי - שמשימתו היא להשתמש באמצעי הסוואה שונים על מנת להסתיר את כלי האיסוף ואת הלוחמים.\nבמהלך 2022 התקבלה החלטה בזרוע יבשה להופך את יחידות האיסוף הקרבי לרב ממדיות כאשר כל יחידה תדע לעבוד בכלל הרבדים והממדים, כדי לשקף בזמן אמת תמונת מצב מדויקת ביותר ללוחמים שייכנסו למרחב התמרון במערכה הבאה.\n\nגדוד קרקל הוא גדוד החי\"ר הקל המעורב הראשון שהוקם בצה\"ל ופועל תחת אחריות חטיבת פארן בגבול השלום עם מצרים. שם הגדוד מבוסס על חתול הקרקל אשר נפוץ באזור הערבה. 33, המספר של הגדוד, נבחר כדי לציין את 33 לוחמות הפלמ\"ח שנפלו במלחמת העצמאות. 70% מהגדוד מורכב מלוחמות.\nקרקל הוקם כגדוד בפברואר 2004 תוך איחוד פלוגות קרקל אשר היו מורכבות מבני גרעיני נח\"ל ומתנדבות לשירות קרבי. הפלוגה הראשונה הוקמה בנובמבר 2000 כפלוגה נסיוניות ביוזמת הרמטכ\"ל שאול מופז, על מנת להרחיב את מגוון התפקידים הקרביים המוצעים לבנות. לפלוגה גויסו כ-70 נשים ו-30 גברים. הפלוגה תפסה אחריות על גזרה באורך 136 קילומטרים מאילת ועד הר שגיא והתמקמה במוצב כרמית. כחלק מהלקחים ממלחמת עיראק, ב-2003, בתקופת האינתיפאדה השנייה, הוחלט על הרחבת פעילות פלוגות הקרקל אל רוב גזרת חטיבת הערבה, על מנת לשחרר יחידות חי\"ר במילואים מתעסוקה פחות הכרחית ולתחזק את הכוח הרגלי של צה\"ל. בתקופה זאת רשמו הפלוגות הישגים מבצעיים הכוללים תפיסת מחבל וסיכול הברחות בגזרתן. בעקבות ההחלטה על פתיחת פלוגת קרקל רביעית, הוחלט על איחוד הפלוגות לכדי גדוד חי\"ר קל שיעודו שמירה על גבולות השלום עם ירדן ומצרים. כמו כן, לוחמים ולוחמות מהגדוד השתתפו בביצוע של תוכנית ההתנתקות.\nב-2007 הוקמה חטיבת שגיא כתגובה למסתננים ממדינות אפריקה דרך גבול מצרים ואליה הוכפף הגדוד. המעבר לגזרה הזאת, שהתאפיינה במספר רב של הברחות של סמים ובני אדם, אפשר לגדוד לממש יותר את ההכשרה שעברו הלוחמים.\nבשנת 2018, לאחר החלטת צה\"ל להעביר את כל גזרת עוטף ירושלים לאחריות חטיבת בנימין, כולל שכונות ממזרח ירושלים מעבר לגדר ההפרדה, נבחר גדוד קרקל לתפוס את הגזרה החדשה. הגדוד עזב לתקופה של חמישה חודשים את הגזרה הקבועה בגבול מצרים ועלה לראשונה לגזרה מבצעית ביהודה ושומרון. בנובמבר 2018 שמה של חטיבת שגיא שונה לחטיבת פארן. הגדוד נותר כפוף לה, ואליו הצטרף גם גדוד ברדלס.\nגדוד קרקל ייחודי בין גדודי הגנת הגבולות בכך שמלבד פלוגות החי\"ר הוא מכיל פלוגת טנקים אורגנית המאוישת בלוחמות בלבד. הפלוגה (המכונה פלוגת פרא) הוקמה לאחר פיילוט שנמשך מספר שנים ובחן את האפשרות לשילוב נשים בלוחמת שריון.\nההמנון הרשמי של גדוד קרקל ״המשימה בראש האנשים תמיד״ נכתב בשנת 2018 ע״י המג״ד דאז עידו סעד וסתיו גולדנברג. \n\nהגדוד התפרסם בעקבות שורה של היתקלויות משמעותיות בגבול:\nב-2012 כאשר הוזעק כוח של הגדוד לזירת פיגוע של פעילי טרור כנגד כוח של חיל התותחנים שאבטח עבודות על הגבול באזור הר חריף. לוחמי הגדוד פתחו באש על המחבלים באמצעות מקלע ולאחר מכן הסתערו וחיסלו שני מחבלים, שעליהם נמצאו מטול מסוג RPG-7, רימונים וחגורת נפץ. בפיגוע נהרג חייל מחיל התותחנים וחוסלו שלושה מחבלים. קלעית מהגדוד קיבלה צל\"ש על כך שפגעה במחבל וגרמה לחגורת הנפץ שעל גופו להתפוצץ וכך חיסלה אותו.\nב-2014 הוקפץ כוח של הגדוד אל קבוצה של 23 מבריחים מארגון אל-קאעידה אשר תכננו לבצע הברחה בשווי של כ-1.5 מיליון שקלים. בעת ההגעה פתחו המחבלים באש על הכוח שהצליח להזעיק כוחות נוספים של הגדוד ולהשיב באש. במסגרת חילופי האש שנמשכו כ-40 דקות, שבהם השתמשו המחבלים במקלעים ובטיל נגד טנקים נגד הכוח, נפצעו סרן אור בן-יהודה, מפקדת פלוגה בגדוד, והקשר שלה. באירוע חוסלו שישה מחבלים. על פעולתה זו הוענק לבן-יהודה צל\"ש אלוף הפיקוד.\nב-20 במרץ 2020, במהלך סיור בגבול ישראל–מצרים, נתקלה כיתה של לוחמים בחוליית מבריחים שפתחה עליה באש חיה. האירוע הסתיים בכך שהלוחמים נטרלו את המבריחים וסיכלו את ההברחה האלימה. ההתנהלות באירוע זיכתה את הלוחמים בתעודת הערכה ממפקד הגדוד, הלוחמים גם קיבלו הצטיינות מח\"ט וזכו בפרס הגבורה על ידי מפקד הפיקוד הרצי הלוי.\nב-3 ביוני 2023, נהרג לוחם הגדוד סמ\"ר אוהד דהן בקרב חילופי האש במהלך סריקות אחר מחבל שחדר באותו בוקר את גבול ישראל–מצרים בגזרת הר חריף, והרג שני לוחמי צה\"ל.\nבמלחמת חרבות ברזל, נהרג הסמג\"ד רס״ן אברהם חובלאשוילי בהתקלות עם מחבלים בדרכו מביתו לחבור לגדוד. נשים בפלוגת הטנקיסטיות של גדוד קרקל הצטרפו ללחימה מול עשרות מחבלים בכביש 232. בהמשך צוות טנק איתר ארבעה מחבלים במושב יתד והכניע אותם. הצוות המשיך בנסיעה עם הטנק לכיוון חולית, שבר את שער הקיבוץ והתקדם למוקד האירוע שם ניהלו, בשיתוף לוחמים נוספים, קרב במשך כ-40 דקות מול חוליה של 15 מחבלים עד להדיפת וכניעת המחבלים. סא\"ל אור בן יהודה, מפקדת גדוד קרקל, לחמה בראש כוח שתפס 15 מחבלים חמושים בקרב במושב יתד לאחר שעות ארוכות של לחימה. בקרב על מוצב סופה סייעו הטנקים באבטחת המוצב מבחוץ ואיפשרו ללוחמי שייטת 13 לטהר את המוצב ממחבלים והצילו את חיילי המוצב שהתבצרו בתוכו.\n\nגדוד אריות הירדן הוקם בנובמבר 2014 ומאז הוא אמון על הביטחון השוטף בגזרת צפון בקעת הירדן, עמק בית שאן וגבול ירדן באזורים אילו. אורך הגזרה כ-120 קילומטרים, מעין גב עד פצאל. בגזרה מצויים העיירה טובאס, חמישה כפרים פלסטיניים ומחנה פליטים. הגדוד פועל תחת חטיבת הבקעה.\nטרם הקמת הגדוד, השם שנבחר לו היה \"ברדלס\" אך לאחר מכן הוחלף לשמו הנוכחי. הגדוד הוקם על בסיס השדרה הפיקודית של גדוד לביא של חטיבת כפיר אותו הוחלט לסגור.\nבשנותיו הראשונות פורסמו מספר פעילויות של הגדוד יחד עם השב\"כ ומשמר הגבול. הפעולות כללו סיכול הברחות אמל\"ח מירדן לגורמים עוינים ברשות הפלסטינית, מעצר סוחרי נשק, סיכול שני פיגועי דקירה וחיסול שני מחבלים.\nב-15 ביולי 2018 עלתה לשידור בערוץ כאן 11 \"יחידה מעורבת\", סדרת דוקו-ריאליטי העוקבת אחר השירות המשותף ומתמקדת בגדוד.\n\nגדוד ברדלס הוקם באוגוסט 2015 ובשנים הראשונות להקמתו היה אמון על הביטחון השוטף בערבה, גזרה באורך של יותר מ-200 קילומטרים. הגדוד פועל תחת חטיבת פארן, בעבר פעל הגדוד תחת חטיבת יואב, אשר נוצרה על ידי איחוד חטיבת הערבה (החטיבה המקורית של הגדוד) וחטיבת אילת. עיקר התעסוקה של הגדוד בשנים 2015–2018 התנהלה בגזרת הערבה מול מבריחי סמים ואמל\"ח ומהגרי עבודה המנסים להסתנן דרך הערבה לישראל. במרץ 2016 התקיים אימון משותף בין לוחמות מהגדוד ללוחמות של חיל הנחתים האמריקאי (מארינס). בתחילת דרכו, התקיימה ההכשרה של לוחמי גדוד ברדלס בבא\"ח רגבים של חטיבת גולני. מאז הקמת בא\"ח הגנת הגבולות בבסיס סיירים בשנת 2018, הכשרת הטירונים של הגדוד מתקיימת בבא\"ח.\nלוחמי הגדוד עוברים הכשרה בת שישה חודשים בבא\"ח ובבסיס אימונים שבטה הקטנה, לאחריה הם מצטרפים לפלוגות הוותיקות בקו המבצעי.\nב-2018 שונה הגדוד מהאחראי על גבול הערבה לגדוד בעל גזרה משתנה, ובעקבות כך עבר לתפוס גזרות מבצעיות באיו\"ש, בגבול מצרים ובגבול ירדן הדרומי.\nבשנת 2020 החל תהליך הכשרתו של הגדוד (יחד עם גדוד קרקל) כגדוד מרחבי לגבול מצרים, ומטרתו העיקרית למנוע חדירות ולסכל הברחות אלימות של אמל\"ח וסמים בגבול.\nב-3 ביוני 2023, חדר מחבל מצרי את גדר גבול ישראל–מצרים בגזרת הר חריף. במהלך האירוע נהרגו שני לוחמים מגדוד \"ברדלס\" — סמל ליה בן נון וסמל ראשון אורי יצחק אילוז. יותר מאוחר נהרג לוחם שלישי מגדוד \"קרקל\" — סמל ראשון אוהד דהן.\nבמלחמת חרבות ברזל הוכנס הגדוד לתוך הרצועה למשימות אבטחה על טנצ'ר ומתקנים לוגיסטיים.\n\nגדוד לביאי הבקעה הוקם במרץ 2017 ומאז הוא אמון על הביטחון השוטף בגזרת דרום בקעת הירדן, העיר הפלסטינית יריחו ופאתיה, צפון ים המלח וגבול ירדן באזורים אילו. הגדוד פועל תחת חטיבת הבקעה. הגדוד הוקם על בסיס מפקדים שהגיעו בעיקר משאר גדודי החי\"ר הקל, אך גם מחטיבות החי\"ר הסדירות האחרות וחיל האיסוף הקרבי. עם הקמת הגדוד מונתה לתפקיד סגן מפקד הגדוד הקצינה רס\"ן דנה בן עזרא, סמג\"דית החי\"ר הראשונה בצה\"ל.\nבתום חצי שנה של פרק התעסוקה המבצעית הראשון של הגדוד התפרסם הגדוד לאחר שבמסגרת מבצע מארבים יזום תפס הגדוד חבורה של פלסטינים אשר יידו במספר מקרים בקבוקי תבערה על כלי רכב ישראלים בכביש 90. בנוסף, קיים הגדוד עשרות מעצרים, סריקות אמל\"ח ומיפויים ופעל כנגד הפרות סדר במרחב העיר יריחו והכפרים השכנים. במסגרת הפעילות הגדודים נעצרו למעלה מ-100 פלסטינים החשודים בטרור, וכמו כן נתפסו גם כלי נשק.\nב-6 בפברואר 2023 השתתפו לוחמי ולוחמות הגדוד בפעולה שבה נהרגו חמישה מחבלי חמאס בעקבת ג'בר שליד יריחו.\n\nלגדוד לביאי הבקעה שייכת יחידת \"סְפָר הַמִּדְבָּר\", שהוקמה ב-2020 לוחמיה משמשים כגששים בבקעת הירדן והיא דומה ליחידת המילואים מרעול. היחידה השתתפה בסריקות אחרי המחבלים שביצעו את הפיגוע באלעד והמחבלים שברחו מכלא גלבוע. היחידה מורכבת בעיקר מאנשי \"נוער הגבעות\" שרובם מגיעים מחוות וממאחזים בלתי-חוקיים בצפון מדבר יהודה ובקעת הירדן. לחלקם, לפי מקורות ביטחוניים, היסטוריה של אלימות. חיילי היחידה היו מעורבים במקרים רבים של התעללות ופגיעה פיזית בפלסטינים. לאחר שורה של תקריות אלימות וטענות בצבא על תפקוד המפקדים ביחידה, צה\"ל בחר לקיים דיונים מתקדמים על האפשרות לסגור את היחידה. בדצמבר 2023 הוחלט להפסיק את הפעילות המבצעית של היחידה לאחר ששמה של היחידה עלה לכותרות, בין היתר בשל הריגת יובל קסטלמן על ידי אביעד פריג'ה, ששירת ביחידה בשירותו הסדיר.\n\nגדוד פנתר הוקם בנובמבר 2022 ומיועד להיות גדוד תפר. בשני חודשי האימון המתקדם לוחמי ולוחמות \"פנתר\" מתאמנים עם גדודים 41 ו-47 ובמהלך ההכשרה מתמקדים בנושאים התואמים את ייעודם: התמודדות עם הפרות סדר, תצפיות, גישוש, כלבנות, מעצר ושיטור, לצד הכשרת הגנת גבולות ייעודית, המשותפת לכל החיל.\nהגדוד יתמחה בהגנה במרחב התפר בחטמ\"ר אפרים, בשגרה ובחירום, והוא יבצע מגוון משימות ביטחון שוטף כחלק ממאמץ ההגנה על ביטחון המדינה. הכוחות יפעלו במרחב התפר כנגד פעילות חבלנית עוינת - ויבצעו זאת על ידי יכולות חדשניות בתחום הרחפנות, ההונאה הטקטית, ההסוואה, האיסוף והיירוט לביצוע המשימה.\nמפקד הגדוד הנוכחי הוא סגן-אלוף אביב אוחנה.\n\n ערך מורחב – בית הספר להגנת הגבולות\nבית הספר להגנת הגבולות הוא בסיס ההכשרה של כלל יחידות החיל (פרט להכשרת פלוגת השריון), האחראי על טירונות, אימון מתקדם והכשרות הפיקוד. בית הספר שוכן במחנה מגן סיירים. ההכשרות בבית הספר נעשה על ידי מדריכות הגנת הגבולות, אשר עונדות שרוך צהוב לבן.\n\nהלוחמים והלוחמות בגדודי חי\"ר גבולות מצוידים ברובי סער מסוג M-16 מקוצר וקלעים ברובה סער/קלעים מסוג M4A1. בין השנים 2009 ל-2017 השתמשו לוחמי גדוד קרקל ברוס\"ר מסוג תבור, בו משתמשים כוחות החי\"ר הרגילים, אך הוחלט לחזור ל-M-16. בנוסף, ללוחמות פותחו אפודי לחימה וקסדות המתאימים לצורת גופן. בנוסף לרובי סער, מצוידים הלוחמים והלוחמות גם במקלעים מסוג נגב ומאג ורובי צלפים.\nההתניידות מתבצעת על רכבי שטח כגון סופה M-240, דוד, זאב, האמר וכו'. בנוסף לרשות החיל עומדים מספר טנקים.\n\nחיילי וחיילות גדודי החי\"ר חובשים את הכומתה של חיל הגנת הגבולות, בצבע צהוב-חום מדברי מנומר, אשר החליפה את הכומתה הירוקה הבהירה של חטיבת הנח\"ל, ששימשה את הגדודים עד הקמת המערך. חיילי החי\"ר נועלים נעליים אדומות ולכל גדוד יש סיכה ייחודית, ותג הלקוח מסמל החטיבות תחתן הם פועלים.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nתגים שהיו בשימוש בעבר\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nלוחמי ולוחמות האיסוף הקרבי והתצפיתניות חובשים את כומתת האיסוף הקרבי, שצבעה צהוב מדברי (חול) חלק ונועלים נעליים שחורות.\nמיולי 2023 מוחלפים בהדרגה הכומתה הצהובה והנעליים השחורות של חיל האיסוף הקרבי לכומתה המנומרת צהוב-חום (מג'ורפת) ולנעלים אדומות של חיל הגנת הגבולות, כדי לבטא את השייכות של מערך האיסוף לחיל הגנת הגבולות.\n\nסא\"ל (מיל') ד\"ר עוזי בן שלום, רס\"ן נתנאלה תורג'מן, \"על הגבול - פעולה משותפת ביחידות מעורבות מגדרית בגבול הדרום\", הוצאת מערכות, גיליון 478\n\n חיל הגנת הגבולות, ברשת החברתית פייסבוק\n חיל הגנת הגבולות, ברשת החברתית אינסטגרם\nהכירו את מערך הגנת הגבולות, באתר צה\"ל\nלראשונה - הגששים מקבלים את הכומתה המנומרת, באתר צה\"ל, 30 בינואר 2020\nכך סוכלה הברחת נשק במיליוני שקלים מלבנון. תיעוד מהגבול, באתר צה\"ל, 10 ביולי 2021\n לביאות: הלוחמות שחיסלו את המחבלים ביריחו משחזרות, סרטון בערוץ \"כאן חדשות\", באתר יוטיוב (אורך: 03:44), 6 בפברואר 2023",
    "pageid": 1540909
  },
  {
    "title": "חני נחמיאס",
    "extract": "חנה (חני) נחמיאס (נולדה ב-9 באפריל 1959) היא שחקנית, מדבבת, קומיקאית, מנחת טלוויזיה, זמרת, כוכבת ילדים וסופרת ישראלית.\nכיהנה כחברת מועצת העיר רמת גן בין השנים 2008–2012.",
    "pageid": 89829
  },
  {
    "title": "יאיר גולן",
    "extract": "יאיר גולן (נולד ב-14 במאי 1962) הוא פוליטיקאי ישראלי, איש צבא בדימוס, המכהן כיו\"ר מפלגת העבודה. כיהן כסגן שרת הכלכלה והתעשייה בממשלת ישראל ה-36 בשנים 2021–2022, וכחבר כנסת בשנים 2019–2022 מטעם מפלגת מרצ. הוא אלוף במילואים בצה\"ל, ובמהלך שירותו הצבאי כיהן, בין היתר, כסגן הרמטכ\"ל, מפקד פיקוד העורף ומפקד פיקוד הצפון.\nבמרץ 2024 נבחר לראשות מפלגת העבודה, אשר תחת הנהגתו הגיעה להסכמה על מיזוג עם מפלגת מרצ במסגרת מפלגה שתיקרא \"הדמוקרטים\". \n\n",
    "pageid": 610039
  },
  {
    "title": "יהודה אליאס",
    "extract": "יהודה אליאס (נולד ב-26 ביוני 1964) הוא זמר, שחקן וקומיקאי ישראלי.",
    "pageid": 247968
  },
  {
    "title": "יוון",
    "extract": "יוון (ביוונית: ‏‏?‏, תעתיק: אֵלַדַֿה) או הרפובליקה ההלנית (ביוונית: Ελληνική Δημοκρατία, תעתיק: אֵלִינִיקִי דִֿימוֹקְרַטִיַה) היא מדינה בדרום-מזרח אירופה, השוכנת בקצה הדרומי של חבל הבלקן לחוף הים התיכון. יש בה כ-3,000 איים, והיא גובלת בצפון עם בולגריה, אלבניה ומקדוניה הצפונית, במזרח עם טורקיה והים האגאי, במערב עם הים היוני ובדרום עם הים התיכון.\nיוון העתיקה נחשבת בעיני היסטוריונים רבים כערש תרבות המערב.\nבשנת 1981 הצטרפה יוון כחברה בקהילה האירופית, שהפכה בהמשך בשנת 1993 לאיחוד האירופי.",
    "pageid": 1765
  },
  {
    "title": "יחידת אגוז",
    "extract": "יחידת אגוז (יחידה 621) היא יחידת קומנדו של זרוע היבשה בצה\"ל, יחידה מובחרת והתנדבותית שפעלה במסגרת חטיבת גולני ופיקוד הצפון (ינואר 1995 – דצמבר 2015), וכיום פועלת תחת חטיבת עוז (עוצבה 89) המאגדת את יחידות הקומנדו של חיל הרגלים.\nהיחידה מתמחה בפעילות יבשתית מורכבת, ובמקור נועדה ללחום בטקטיקה של לוחמת גרילה כנגד ארגון חזבאללה ברצועת הביטחון שבדרום לבנון. היא מתמחה בלחימה בשטחים סגורים, בסבך, שדאות, הסוואה ועוד. ניסיונה הרב של היחידה בלחימה מול כוחות לא סדירים, במיוחד מול חזבאללה בדרום לבנון, השפיע רבות על תורות הלחימה של חטיבות החי\"ר והיחידות המיוחדות בצה\"ל.\nאתר ההנצחה של היחידה, על גלגוליה השונים, נמצא בנבי חזורי שבצפון רמת הגולן.\nבגלגולה הראשון הוקמה ב-1956 בשם סיירת אגוז כסיירת פיקודית של פיקוד הצפון, ופעלה עד סיום מלחמת יום כיפור ב-1974.",
    "pageid": 100060
  },
  {
    "title": "יעל וילנר",
    "extract": "יעל וילנר (נולדה ב-22 בספטמבר 1959) היא שופטת בבית המשפט העליון. קודם לכן כיהנה כשופטת בבית משפט השלום ובבית המשפט המחוזי בחיפה.",
    "pageid": 1461137
  },
  {
    "title": "כרת",
    "extract": "כָּרֵת הוא עונש נידוי מקהל ישראל. כרת הוא אחד מעונשי התורה, ונזכר כעונש ההלכתי על 36 חטאים. מסכת כריתות העוסקת בקורבנות הבאים על חטאים, מונה בתחילתה את העבירות עליהם חייבים כרת.\nבמשנה במסכת מכות מובאת שיטת רבי חנניא בן גמליאל לפיה אדם שעבר עבירה שחייבים עליה כרת, ונענש במלקות עליה, נפטר מחיוב הכרת שהיה עליו.",
    "pageid": 250824
  },
  {
    "title": "לונגלגס",
    "extract": "לונגלגס (באנגלית: Longlegs) הוא סרט מותחן אימה אמריקאי, שבוים על ידי אוזגוד פרקינס. בסרט מככבים מייקה מונרו, ניקולס קייג', אלישה ויט, קירנן שיפקה ובלייר אנדרווד.\nהסרט עלה לאקרנים בארצות הברית ב-12 ביולי 2024, ובישראל ב-11 ביולי 2024.",
    "pageid": 2353097
  },
  {
    "title": "ליהיא גרינר",
    "extract": "ליהיא גרינר-צבר (נולדה ב-10 באוקטובר 1984) היא ידוענית ישראלית. התפרסמה בעקבות השתתפותה בעונה השלישית של תוכנית המציאות \"האח הגדול\", בה סיימה במקום השני.",
    "pageid": 1076530
  },
  {
    "title": "מירי נבו",
    "extract": "מירי נבו (נולדה ב-22 באוגוסט 1967) היא מנחת טלוויזיה, רדיו וספורט ישראלית, ובעברה מתעמלת וזמרת.",
    "pageid": 223816
  },
  {
    "title": "משמר הגבול",
    "extract": "משמר הגבול, בראשי תיבות: מג\"ב, הוא כוח משמר גבול וז'נדרמריה, הזרוע המבצעית של משטרת ישראל, שמטרתהּ לתת מענה לבעיות בנושאי ביטחון פנים, לוחמה בטרור, לחימה בפשיעה קשה, אבטחת מתקנים רגישים (כולל מעברי גבול ושגרירויות), אבטחת האזורים הכפריים ומניעת גנבות חקלאיות, דיכוי הפרות סדר ובמקרה של מלחמה בתוך גבולות המדינה, לקיחת חלק בלחימה ובמעצרים. מג\"ב הוא כוח רב־תכליתי המסייע למשטרת ישראל ולצה\"ל בטיפול בבעיות שבתחומי התמחותו, ומשמש גם כעתודה מרכזית להתערבות מיידית באירועים. מטה משמר הגבול נמצא בלוד.\nסדר הכוחות של משמר הגבול, נכון לשנת 2022, הוא 8,523 איש (כ-25.75% מסדר הכוחות הכולל של משטרת ישראל) כוח האדם במג\"ב מורכב בעיקר מלוחמים, המשמשים בתפקיד ביניים בין שוטר לחייל. להלכה סמכויותיו של שוטר מג\"ב שוות לסמכויותיו של כל שוטר רגיל, אך לא כך הכשרתו, הוא מתמחה בלחימה כמו חייל קרבי (שוטרי משמר הגבול מוכשרים כרובאי 05) וחמוש ברובה סער כנשק אישי (שוטרים בשירות קבע חמושים גם באקדח שירות). כמחצית מהשוטרים משרתים במשמר הגבול במסגרת שירות החובה שלהם והמחצית השנייה הם אנשי קבע מקצועיים. למג\"ב כמה יחידות מיוחדות כגון: ימ\"מ, ימ\"ס, מתיל\"ן ויחידות החבלה – המתמחות בסוגים שונים של לחימה; וכוח מתנדבים שנקרא מתמי\"ד (מתנדבים במדים).\nמשמר הגבול הוקם בתחילה במסגרת צה\"ל כחיל הספר שהיה קיים חודשים מספר לאחר קום המדינה ועסק בשמירת גבולות, והוקם רשמית כחיל משטרתי בשנת 1953. מאז הקמתו עסק מג\"ב בתפקידים רבים ומגוונים והוא כוח ורסטילי המבצע משימות מסוגים רבים. יחידות מג\"ב פרושות בכל רחבי ישראל, מאילת ועד גבול לבנון, ובכל מקום הם כפופים למפקד האזור בו הם משרתים, כאשר ברוב חלקי הארץ הם כפופים למפקד המחוז המשטרתי וביהודה ושומרון – למפקד אוגדת איו\"ש (לפיקוד צה\"ל).\nמשמר הגבול הוא חיל חלוץ המשלב בני מיעוטים רבים המשרתים כלוחמים וכמפקדים בחיל. החיל מוביל גם בשילוב נשים בכל תפקידי הלחימה, כולל ביחידות המיוחדות.\nמג\"ב ובעיקר קציניו, משמשים גם כמאגר כוח אדם ממנו שואבת משטרת ישראל מועמדים מתאימים למילוי תפקידים במשטרה הרגילה. קציני מג\"ב לא מעטים הצטרפו לשדרות הפיקוד של המשטרה הכחולה.\nהשירות במשמר הגבול הוא שירות משטרתי במשטרת ישראל וצבאי\nרק מבחינת הפעולות הצבאיות שלו למרות השיתוף פעולה שעושה משמר הגבול עם צבא ההגנה לישראל משמר הגבול הוא משטרה ולא צבא.",
    "pageid": 62734
  },
  {
    "title": "נאור ציון",
    "extract": "נאור ציון (נולד ב-10 בפברואר 1972) הוא סטנדאפיסט, תסריטאי, שחקן, במאי וקומיקאי ישראלי. ידוע בעיקר בזכות הסדרה הקומית \"החברים של נאור\", אותה יצר, כתב, ביים וכיכב בה בתפקיד עצמו.",
    "pageid": 436445
  },
  {
    "title": "נופר אנרגיה",
    "extract": "ע.י נופר אנרג'י בע\"מ, המוכרת כקבוצת נופר אנרגיה היא חברה ציבורית ישראלית העוסקת בייזום, בהקמה, מימון, ותפעול מיזמי אנרגיה מתחדשת בישראל ובעולם.\nהחברה עוסקת בהקמת מיזמים סולאריים קרקעיים ופרויקטי דו-שימוש (על גגות ומאגרי מים), לצד פרויקטי אגירת אנרגיה. הקבוצה פועלת בישראל, ארצות הברית, סרביה, אנגליה, פולין, רומניה, גרמניה, יוון, איטליה וספרד.\nניירות ערך של החברה נסחרים בבורסת תל אביב מדצמבר 2020. \nיושב ראש הקבוצה ובעל השליטה בה (28.33%) הוא עופר ינאי ומנכ\"ל הקבוצה הוא נדב טנא.",
    "pageid": 2239745
  },
  {
    "title": "סברה (קומיקס)",
    "extract": "סָבְּרָה (באנגלית: Sabra, אינגלוז של המונח הישראלי-עברי ליהודי יליד ארץ ישראל, צבר) היא דמות בדיונית של גיבורת-על ישראלית מוטאנטית המופיעה בחוברות הקומיקס ביקום מארוול קומיקס. הדמות הופיעה לראשונה בחוברת מאוגוסט 1980 בה זכתה לאזכור, אך הופעתה המלאה הראשונה הייתה בחוברת בה נלחמה נגד הענק הירוק. הדמות נכתבה בידי ביל מנטלו ואויירה בידי סאל בוסימה.\nסברה היא האלטר אגו של רות בת-שרף, אישה ישראלית שכוחותיה המוטנטיים התגלו לראשונה כאשר הייתה ילדה, ובעקבות זאת היא והוריה נחקרו על ידי גופי ביון בישראל אשר למדו את טיבה ויכולותיה. מאז היא התחנכה ואומנה בתוכנית מיוחדת על מנת להפוך לסוכנת מטעם המוסד למודיעין ולתפקידים מיוחדים.\nבספטמבר 2022 פורסם שהשחקנית הישראלית שירה האס תגלם את הדמות בסרט היקום הקולנועי של מארוול \"קפטן אמריקה: עולם אמיץ חדש\" שעתיד לצאת לאקרנים ב-14 בפברואר 2025.",
    "pageid": 164152
  },
  {
    "title": "ספרד",
    "extract": "סְפָרַד (בספרדית: ‏‏?‏ \"אֶסְפַּנְיַה\") או ממלכת ספרד (בספרדית: Reino de España, תעתיק: \"ריינו דה אספניה\") היא מדינה בדרום-מערב אירופה ושטחה נפרש על פני מרבית שטחו של חצי-האי האיברי, אותו היא חולקת עם פורטוגל, אנדורה והטריטוריה הבריטית גיברלטר.\nחלק גדול מאדמתה נושק בדרום ובמזרח לים התיכון, למעט קו גבול יבשתי קצר עם גיברלטר; בצפונה, לאורך שרשרת הרי הפירנאים, היא גובלת בצרפת ובנסיכות אנדורה ולחופי מפרץ ביסקאיה; במערב וצפון-מערב היא גובלת בפורטוגל ובאוקיינוס האטלנטי. בטריטוריה הספרדית כלולים האיים הבלאריים בים התיכון, הסמוכים לחוף המזרחי של חצי האי (בהם מיורקה ואיביזה), והאיים הקנריים באוקיינוס האטלנטי, הסמוכים לחופי יבשת אפריקה. בנוסף, בשטחי ריבונותה של ספרד שתי הערים האוטונומיות סאוטה ומלייה, מעבר למצר גיברלטר, ומהוות מובלעות ספרדיות בצפון אפריקה, הגובלות במרוקו ובים התיכון. שטח המדינה נפרש על פני 505,370 קמ\"ר והיא המדינה השנייה בגודלה במערב אירופה ובאיחוד האירופי, אחרי צרפת.\nעקב מיקומו היה שטח ספרד נתון להשפעות חוץ ממקורות שונים, לעיתים בו-זמנית, הן בתקופה הפרהיסטורית, והן לאורך השנים הארוכות בהן התגבשה ספרד לכדי ישות מדינית אחת. מאידך, הייתה לספרד השפעה חשובה מחוץ לגבולותיה ואף מעבר לים, בעיקר בעידן המודרני (בין המאה ה-16 למאה ה-19). בשנים אלה, הייתה האימפריה הספרדית רחבת ההיקף מעצמה עולמית, ועקב כך שגורה כיום שפתה העיקרית, הספרדית, בפיהם של מעל 400 מיליון בני אדם בעולם, רובם באמריקה הלטינית.\nהחל משנת 1978, עקב מותו של החנרליסימו פרנקו שלוש שנים קודם לכן, ספרד היא דמוקרטיה פרלמנטרית הכפופה למונרכיה חוקתית. במונחים של תוצר לאומי גולמי ואיכות חיים (על פי מדד הפיתוח האנושי) נחשבת ספרד למדינה מפותחת. המדינה חברה באומות המאוחדות, האיחוד האירופי, נאט\"ו, הארגון לשיתוף פעולה ולפיתוח כלכלי וארגון הסחר העולמי ומשתייכת לפי הגדרת כלכלנים לקבוצת מדינות ה-PIGS במדינות גוש האירו.\nספרד מחולקת ל-17 קהילות אוטונומיות ושתי ערים אוטונומיות.",
    "pageid": 3104
  },
  {
    "title": "עונת 2024/2025 בליגת האלופות",
    "extract": "עונת 2024/2025 בליגת האלופות של אופ\"א צפויה להיות העונה ה-70 בה מתקיים טורניר הכדורגל שמאורגן על ידי אופ\"א, והעונה ה-33 במתכונת החדשה מאז שונה שם הטורניר מגביע אלופות אירופה למועדונים לליגת האלופות. זו תהיה העונה הראשונה בה יתקיים הפורמט החדש, טורניר בשיטה השווייצרית. \nהזוכה בתואר תשחק נגד זוכת הליגה האירופית בסופר קאפ האירופי, תקבל כרטיס לליגת האלופות בעונת 2025/2026 ותעפיל לגביע העולם למועדונים 2025.\nהגמר ייערך באליאנץ ארנה, מינכן, גרמניה. ב-31 במאי 2025.",
    "pageid": 2251278
  },
  {
    "title": "עוצבת המפץ",
    "extract": "עוצבת המפץ (אוגדה 146; לשעבר אוגדה 319 ואוגדה 131) היא אוגדת מילואים הכפופה לפיקוד הצפון.\nהאוגדה נודעה גם בשמות אוגדה 38, אוגדת האלוף שרון במלחמת ששת הימים, אוגדה 319 ואוגדת משה פלד.\nמפקד האוגדה הנוכחי הוא תת-אלוף יפתח נורקין.\n\nתחילתה של האוגדה בשנת 1954 והיא הוגדרה כ\"מפקדה משימתית על חטיבתית\" בפיקוד המרכז, הצורך בהקמת מפקדות על חטיבתיות בצה\"ל בין דרג החטיבה לדרג הפיקוד עלה כבר במבצעים הנרחבים בסוף מלחמת העצמאות כמבצע עובדה, מפקדה הראשון היה אל\"ם מישאל שחם.\nערב מבצע קדש שונה שם העוצבה מ\"מפקדה משימתית על חטיבתית \" ל\"אוגדה משימתית 38\", מפקדה היה אל\"ם יהודה ואלך. במבצע קדש הופעלה האוגדה בפיקוד הדרום בפיקודו של אל\"ם ואלך והוטל עליה לפרוץ בציר המרכזי ולכבוש את מתחמי אום כתף ואבו עגילה, האוגדה נכנסה לקרב בלא ידיעת המטרה האסטרטגית של המבצע (שנשמרה בסוד מהדרג הלוחם), בצורה חפוזה ובכוחות שאינם מאומנים, פיקוד האוגדה נעקף על ידי דרג הפיקוד והמטכ\"ל ובקרב שהתפתח לא הצליחה האוגדה לכבוש את המערך המצרי וספגה אבדות קשות ובכללם אחד המח\"טים שהסתער בראש כוחותיו (אל\"ם שמואל גלינקא), רק החלטת אלוף הפקוד להטיל את חטיבה 7 הביאה לפריצת הציר. ולעמידת האוגדה במשימתה.\nבמלחמת ששת הימים הופעלה שוב האוגדה כלפי מתחמי אום כתף ואבו עגילה בפקודו של האלוף אריאל שרון, בקרב שנחשב לקרב מופת אוגדתי נכבשו המתחמים והאוגדה המשיכה במרדף אחרי הצבא המצרי המתמוטט עד לתעלת סואץ. לאחר המלחמה הוטלה על האוגדה האחריות על כלל מרחב סיני וזאת עד להקמת אוגדת סיני.\nבתחילת שנות ה-70 החל צה\"ל בבניית דרג האוגדה כמפקדה קבועה שלה יחידות קבועות והעוצבה הפכה לאוגדה קבועה שמחנותיה באזור ירושלים, תחילה מספרה היה 146 והיא שימשה כעתודה מטכ\"לית.\nבפרוץ מלחמת יום הכיפורים עמד בראשה משה פלד והיא שכנה בפיקוד המרכז, האוגדה הוטלה לרמת הגולן, ביצעה את התקפת הנגד בדרום הרמה אשר נחשבת לאחד המהלכים המכריעים במלחמה והמשיכה בכיבוש המובלעת הסורית.\nלאחר הסכמי הפרדת הכוחות עם מצרים ועם סוריה הועברה לסיני, ומספרה שונה ל-131. לאחר מכן הוכפפה לפיקוד הצפון ומספרה שונה ל-319. בספטמבר 2020 מספר האוגדה הוחזר ל-146.\nתחת פיקוד הצפון לקחה האוגדה חלק במלחמת לבנון הראשונה ומלחמת לבנון השנייה.\n\nכבר בסוף מלחמת העצמאות החל צה\"ל לנהל קרבות שלוקחות בו חלק כמה חטיבות במקביל ועלה צורך בהקמת מפקדה מקבילה לדרג הדיוויזיה בצבאות אחרים, המפקדות הראשונות שהוקמו נקראו בתחילה \"מפקדה משימתית על חטיבתית\" ולאחר מכן \"אוגדה משימתית\", במסגרת מהלך זה הקים אל\"ם מישאל שחם בשנת 1954 את המפקדה המשימתית שהפכה לאוגדה משימתית 38 בפיקוד מרכז.\n\nמבצע קדש היה הפעם הראשונה שבה הופעלו האוגדות המשימתיות, חוסר הבנת המטרות האסטרטגיות של המבצע (שנשמרו בסוד מהדרג הלוחם), חוסר האורגניות של הכוחות (האוגדות המשימתיות היו מפקדה בלבד ללא כוחות קבועים), חוסר הניסיון בניהול עוצבות גדולות ורב חיליות בקרב משולב והרגלם של הפיקוד והמטכ\"ל להפעיל ישירות כוחות קטנים תוך עקיפת רמת האוגדה הביא כמעט לכישלון האוגדה.\nעל אוגדה 38 בפיקודו של אל\"ם יהודה ואלך בהרכב של חטיבת חי\"ר 10 (חטיבת הראל), חטיבת חי\"ר 4 (קרייתי), חטיבת שריון 37 (ראם), חטיבת שריון 7 ואגד 213 (התקומה) הוטל לכבוש את מתחמי אבו עגילה-אום כתף.\n\nמפקד - אל\"ם יהודה ואלך\nקצין אג\"ם רס\"ן יהושע נבו, קצין מודיעין רס\"ן זרובבל ארבל, קצין הנדסה רס\"ן ע' יפה, קצין קשר רס\"ן דב גולן.\n\nבמלחמה כלל 2 חטיבות חי\"ר, 2 חטיבות משוריינות ואגד ארטילרי.\n\nחטיבה 4 (קרייתי) - חטיבת חי\"ר במילואים בפיקוד אל\"ם יוסף הרפז, בהרכב 3 גדודי חי\"ר, גדוד מרגמות כבדות (גמ\"כ), פלוגת סיור, גונדת נ\"ט (2 סוללות תותחי נ\"ט כ\"א בת 4 קנים).\nחטיבה 10 (הראל) - חטיבת חי\"ר במילואים בפיקוד אל\"ם שמואל גודר (גורדיצקי) ולאחר הדחתו אל\"ם ישראל טל ובהרכב 3 גדודי חי\"ר, גדוד מרגמות כבדות, פלוגת סיור, גונדת נ\"ט (2 סוללות תותחי נ\"ט כ\"א בת 4 קנים).\nהחטיבה הורכבה מחיילי מילואים מבוגרים יחסית ולדעת מפקדיה לא הייתה כשירה לקרב.\n\nחטיבה 7 - חטיבת שריון סדירה בפיקוד אל\"ם אורי בן ארי ובהרכב גדוד טנקים (שרמן), גדוד טנקים קלים (AMX 13) גדוד חרמ\"ש, גדוד חי\"ר ממונע (חרמ\"נ) מסופח מהחטיבה הירושלמית, פלס\"ר.\nחטיבה 37 (ראם) חט' שריון במילואים 37 (ראם) - חטיבת שריון במילואים בפיקוד סא\"ל שמואל גלינקא ואחר נפילתו סא\"ל עמוס בנין ובהרכב גדוד טנקים, גדוד טנקים מופחת (בפועל סד\"כ פלוגתי), גדוד חרמ\"ש, גדוד חי\"ר ממונע (חרמ\"נ), פלוגת הנדסה. החטיבה הייתה בשלבי בנייה.\nאגד ארטילרי 213 (התקומה) - בהרכב 4 גדודי תותחים שדה-בינוני ו-2 גדודי תותחי נ\"ט.\n\n ערך מורחב – קרב אום-כתף\nהאוגדה בפיקודו של אריאל שרון, פעלה בחזית המצרית ולחמה בציר המרכזי בכיבוש חצי האי סיני\nהקרב שבו הבקיעה את החזית המצרית באום כתף נחשב אחד מקרבות המופת של צה\"ל.\nכוחות עיקריים של האוגדה במלחמה:\n\nחטיבה 99 בפיקודו של אל\"ם יקותיאל אדם, חטיבת חיל רגלים\nחטיבה 14 בפיקודו של סא\"ל מרדכי צפורי, חטיבת שריון עם כוחות סדירים ומילואים\nחטיבה 80 בפיקודו של סא\"ל דני מט, חטיבת מילואים של הצנחנים\nכוחות מחטיבה 8 בפיקודו של הסמח\"ט סא\"ל מוטקה בן-פורת.\n\nלאחר מלחמת ששת הימים החל צה\"ל בתהליך מואץ של בניית חטיבות משוריינות ואיגודם באוגדות קבועות. חטיבת אגרוף הברזל (200) שינתה את מספרה ל-205 ועוצבת הסוס הדוהר (520) שינתה את מספרה ל-217 והפכו לחטיבות שכולן טנקי צנטוריון (שוט). חטיבה ממוכנת עוצבת מרכבות הברזל 670 נבנתה על בסיס יחידות המילואים של חטיבה 14. היחידה האחרונה של האוגדה (גדס\"ר 288 עם טנקי שוט) הוקמה בכוננות כחול לבן במאי 1973. הכוחות אלו אוגדו תחת מפקדת אוגדה 146 ששכנה במחנות מצפון לירושלים.\n\n ערך מורחב – קרבות הבלימה והתקפת הנגד הישראלית ברמת הגולן\nבפרוץ מלחמת יום הכיפורים הייתה אוגדת המפץ עתודה מטכ\"לית בפיקוד המרכז והורכבה מחטיבה משוריינת חט' אגרוף הברזל (205), חטיבה משוריינת הסוס הדוהר (217), חטיבה ממוכנת חטיבת מרכבות הברזל (670), גדס\"ר 288, אגד ארטילרי התקומה 213 וגש\"ח 794, בפיקוד סא\"ל יעקב אידן (בוצ'ו), במסגרת אגד התחזוקה 850.\nעקב התמוטטות המערך בדרום רמת הגולן הועברה רוב האוגדה בבוקר 7 באוקטובר לחזית הצפון. חטיבה 217 הופנתה כתגבורת לחזית סיני ואילו גדוד השרמנים של חט' 670 נשאר כמגננה בבקעת הירדן. כוונתו המקורית של אלוף פקוד צפון הייתה לערוך אותה לאורך גשרי הירדן תוך וויתור על דרום רמת הגולן, אולם מפקד האוגדה האלוף משה פלד הצליח לשכנע את אלוף הפקוד להטיל את האוגדה בדרום רמת הגולן ולבצע על ידה את התקפת נגד.\nביום שני, 8 באוקטובר, החלה האוגדה בהתקפת הנגד בדרום רמת הגולן שבסיומה תפסו כוחות צה\"ל מחדש את רמת הגולן.\nלאחר הצלחת התקפת הנגד נוצרה בפיקוד הצפון ההרגשה כי האויב מתמוטט וכי ניתן להמשיך במתקפה מזרחה לתוך השטח הסורי למרות העייפות והשחיקה הרבה בכוחותינו. ב-10 באוקטובר הוטל על האוגדה לכבוש את מרחב תל כודנה. התקפה זו נכשלה.\nבהמשך הלחימה הועברו כוחות מהאוגדה צפונה לשטח \"המובלעת\" והשתתפו בבלימת כוחות המשלוח העיראקים והירדנים.\nמספר ימים לפני הפסקת האש ירד האגד הארטילרי של האוגדה לסיני ושאר האוגדה עברה לדרום ב-6 בנובמבר 1973, כשבועיים לאחר הפסקת האש.\n\nלאחר מלחמת יום הכיפורים ופריסת הכוחות מחדש הוחלט שאוגדה 146 תעלה לפיקוד הצפון ותפרוס מחנות במחנה דוד, נפתלי, מנסורה וכורדאני. חטיבות מרכבות הברזל וקרייתי שהיו ממוכנות הוסבו למשוריינות וחטיבת עודד הוסבה לחטיבת חיר\"מ.\n\nערב מלחמת לבנון הראשונה הורכבה האוגדה מהחטיבות מרכבות הברזל (670), אגרוף הברזל (205) וחטיבת הראל, אגד ארטילרי התקומה, אגד תחזוקה, גדוד סיור וגדוד הנדסה. מפקדת האוגדה ישבה במחנה דוד בחיפה, ועל האוגדה פיקד תא\"ל גיורא חזון (חייקה). עם פרוץ המלחמה גויסה האוגדה ולמעט חטיבת אגרוף הברזל נערכה בדרום רמת הגולן על מנת לאבטח את האגף המזרחי הפיקודי ולהרתיע את הסורים מלתקוף בחזית זו. חטיבת אגרוף הברזל, מופחתת בגדוד אחד, שימשה כעתודה גייסית ונעה ב\"ציר ההר\". החטיבה הוכנסה לקרב כחלק מ\"כוח יוסי\" מול הכוחות הסורים בבקעת הלבנון. גדוד השריון הנוסף הופעל לצד אוגדת סקל בציר ואדי שבעה.\n\nבעקבות שינויי הסד\"כ בצה\"ל הוכפפה חטיבת צנחנים צפונית (עוצבת הנשר) לאוגדה בשנת 1998.\nבשנת 2003 עבר שם וסמל חטיבת הראל לחטיבת שריון בעוצבת עמוד האש ואילו חטיבת קרייתי (4) עברה מעוצבת הגליל לעוצבת המפץ.\n\nבתחילת מלחמת לבנון השנייה גויסה חטיבת הנשר (226), הוכפפה לאוגדה 162 ופעלה בגזרת רכס רמים. חטיבת כרמלי (חטיבה 2) נטלה חלק בלחימה בגזרות המרכזית והמערבית בדרום לבנון ובקרב עייתא א-שעב.  לקראת סוף הלחימה הוחלט לגייס את מפקדת האוגדה וחלק מיחידותיה ולהטיל עליהן את האחריות על גזרת רמת הגולן במקומה של אוגדה 36, הלחימה הסתיימה לפני שההחלטה בוצעה.\n\nבמלחמת חרבות ברזל גויסה האוגדה לחזית הצפונית. כמו כן, חטיבת קרייתי וחטיבת אגרוף הברזל של האוגדה לקחו חלק  בקרב ח'אן יונס. בקרב, כוחות צוות הקרב של חטיבת קרייתי (4) השתתפו בכיתור העיר ח׳אן יונס, אבטחו צירים משמעותיים ותקפו תשתיות טרור רבות.  כחלק מהלחימה, החטיבה ביצעה תמרון מהיר למרכז העיר ח׳אן יונס, וחיסלה עשרות רבות של מחבלים, מעל הקרקע ומתחת לקרקע. \nגדוד 9212 של חטיבת אגרוף הברזל לוקח חלק בקרב רפיח, וחטיבת כרמלי השתתפה בקרב במחנות המרכז כשהיא מחזיקה ביחד עם כוחות נוספים את מסדרון מרכז הרצועה. החטיבה (2), השתתפה במבצעים לטיהור שכונות ׳זייתון’            ׳צברא׳ ו׳ג׳וכור א דיכ׳ ממחבלים, השמידה תשתיות אויב רבות ותרמה להעמקת האחיזה המבצעית באזור.\n\nהאוגדה מונה כוחות נוספים, ביניהם:\n\n אגד לוגיסטי 319 של האוגדה\nפלמ\"צ 6703\n גדוד התקשוב של האוגדה\n\n ערך מורחב – חטיבת אגרוף הברזל\nהחטיבה היא חטיבת שריון שהוקמה באוגוסט 1961 כחטיבה 200. מפקדה הראשון של החטיבה, תת-אלוף יששכר (ישכה) שדמי עסק בהקמתה. במלחמת ששת הימים הייתה ביחד עם חטיבה 520 חלק מאוגדת המילואים 31. במלחמת ששת הימים נלחמה בחזית המצרית ופגעה קשות בחטיבה משוריינת ובחטיבה ממוכנת מצריות ונעה לכיוון ג'בל ליבני תוך השמדת טנקים מצריים שהיו במחפורות. החטיבה סיימה את המלחמה על גדות האגם המר לאחר שפרצה את מעבר הגידי. במלחמת יום הכיפורים נלחמה בחזית הצפון, ובתוספת גדוד הסיור האוגדתי הובילה ב-8 באוקטובר 1973 את התקפת הנגד ברמת הגולן, בציר אל-על - רפיד. לאחר כיבוש תל-מסחרה, בלמה מספר התקפות נגד של כוחות שריון וחי\"ר עיראקיים. בזמן מלחמת לבנון הראשונה שימשה כוח עתודה גייסי, התקדמה בציר המרכזי בדרכים הרריות, הצליחה לחצות את ג'בל ברוך בדרך קשה ומפותלת ועלתה על גב ההר. החטיבה הייתה במגע אש, בטווחים ארוכים, עם גדוד טנקים סורי ביום שישי, 12 ביוני, ומיד לאחר מכן נכנסה הפסקת האש לתוקפה.\n\n ערך מורחב – חטיבת כרמלי\nחטיבה 2 (בעבר נקראה חטיבה 165) המכונה חטיבת כרמלי, הוקמה בפברואר 1948 בתור חטיבת הגנה בגליל המערבי ובחיפה. מפקדה הראשון היה משה כרמל.\n\n ערך מורחב – חטיבת קרייתי\nחטיבת קרייתי היא חטיבת שריון במילואים. החטיבה הוקמה בשנת 1948. ב-1972 עברה החטיבה הסבה לחטיבה ממוכנת. במלחמת יום הכיפורים לחמה תחת אוגדה 210 והשתתפה בקרבות הבלימה והתקפת הנגד הישראלית ברמת הגולן. החל מ-2009 החטיבה מפעילה טנקי מרכבה סימן 4.\nתחת החטיבה פועל גדוד ההנדסה 7071, אשר ייעודו היא סיוע לכוחות השריון והח''יר ושיתוף פעולה עם החטיבה דרך לוחמה רגלית וממוכנת, והתעסקות בחבלה והנדסה צבאית.\n\n ערך מורחב – חטיבת אלון\nעוצבת אלון היא חטיבת חי\"ר במילואים בצבא ההגנה לישראל, המורכבת מיוצאי חטיבת הנח\"ל.\nבעבר הייתה חטיבת אלון חטיבת המילואים של חטמ\"ר צמח (228) והשתייכה לאוגדת יהודה בפיקוד מרכז, לאחר פירוק האוגדה והחטמ\"ר הוסבה החטיבה מחטיבת חי\"ר קל לחיר\"מ והוכפפה לאוגדת המפץ בפיקוד הצפון.\n\n ערך מורחב – חטיבה 226\nעם ההחלטה להכפיף את חטיבות החי\"ר הפיקודיות לאוגדות השונות, הוכפפה עוצבת הנשר לעוצבת המפץ.\nבמלחמת לבנון השנייה פעלה החטיבה בגזרת רכס רמים, מוכנות החטיבה למלחמה הייתה גבוהה מאוד בהשוואה לרמת המוכנות הירודה של יחידות רבות אחרות והחטיבה זכתה לשבחים על פעולתה.\nבהפגזה על כפר גלעדי נפגעה פלוגת המפקדה של אחד הגדודים, שמדרך הטבע כללה חיילים מבוגרים ובעלי משפחות. באירוע נהרגו 12 חיילים. המקרה נודע בשם \"אסון כפר גלעדי\".\nמאז הקמתה, נפלו כ-170 מלוחמי החטיבה.\n\n ערך מורחב – עוצבת התקומה\nעוצבת התקומה היא חטיבת האש של האוגדה.\nהחטיבה הוקמה בשנת 1970 על ידי אל\"ם חיים ירקוני כא.א 213 והיה לאגד החת\"ם הראשון בצה\"ל במתכונת האגדים העוצבתיים. עד תחילת שנות השבעים היו אגדי הארטילריה בצה\"ל אגדים משימתיים (כפופים לפיקודים ולקתמ\"ר ומוקצים ליחידות למשימות, אימונים ואירועים מבצעיים ספציפיים).\nלאורך השנים לחמה החטיבה במלחמת יום הכיפורים, מלחמת שלום הגליל והאינתיפאדה הראשונה.\n\nאגד לוגיסטי אוגדתי (אלו\"ג) האחראי על נושאי לוגיסטיקה, רפואה, חימוש ושיטור באוגדה. עד 2006 היה לאוגדות אגד תחזוקה, אז הוחלט לצמצם אותם ולהחליפם באגד לוגיסטי מרחבי (אלמ\"ר). כחלק מלקחי מלחמת לבנון השנייה הוקמו אגדים לוגיסטיים אוגדתיים אם כי במתכונת יותר מצומצמת מאגדי התחזוקה. אגד לוגיסטי 6146 הוקם בחודש מאי 2009 על ידי מפקדו הראשון יוסי עדן.\nמפקדי אגד לוגיסטי 146:\n\nגדוד התקשוב העוצבתי מהווה גוף ביצוע אוגדתי שתכליתו לייצר רציפות שליטה באמצעות מערכות תקשוב ושו\"ב ברמת האוגדה. הגדוד אמון על הקמת מערכות מפקדת האוגדה בשגרה ובחירום.\nהגדוד זכה בגדוד מצטיין מטעם נשיא המדינה בשנה 2020\nמפקד גדוד התקשוב הקודם 2013–2020 שי ברומברג\nמפקד גדוד התקשוב הנוכחי מיכאל חודדני\n2020-\n\nהאלוף שרון מתאר את קרב אום כתף במלחמת ששת הימים http://news.walla.co.il/?w=/550/2711809\nשחר רופין, אתר צה\"ל, כיצד מייעלת עוצבת המילואים את הכנותיה למלחמה?, באתר צה\"ל (דרך ארכיון האינטרנט), 4 בספטמבר 2014.\nבני מיכלסון, אוגדה 146 בהתקפת-הנגד בחזית הגולן, מתוך אתר המחלקה להיסטוריה\n מוסה פלד מפקד אוגדה 146 עם מח\"ט 205,יוסי פלד, ברשת \"יואב\"(חטיבה 205), במהלך הקרבות במלחמת יום הכיפורים בחזית הסורית, סרט בערוץ YouTube של ארכיון צה\"ל ומערכת הביטחון\nיואב זיתון, ליקויים חמורים באוגדה הגדולה בצה\"ל: נחשף המסמך הסודי על מוכנות לעימות בצפון, באתר ynet, 18 בינואר 2020.\n עופר אדרת, אחרי 47 שנים, צה\"ל מנציח את האוגדה שהצילה את הגולן במלחמת יום הכיפורים, באתר הארץ, 27 בספטמבר 2020",
    "pageid": 790019
  },
  {
    "title": "עוצבת הפלדה",
    "extract": "עוצבת הפלדה (אוגדה 162) היא אוגדה משוריינת רב-זירתית הכפופה לפיקוד הדרום של צה\"ל.\nמפקד האוגדה הנוכחי הוא תת-אלוף איציק כהן.",
    "pageid": 367428
  },
  {
    "title": "פאודה",
    "extract": "פאודה (בערבית: فوضى, תעתיק מדויק: פַוְצָ'א, בתרגום לעברית: \"כאוס\", \"בלאגן\") היא סדרת טלוויזיה ישראלית מסוג דרמת-פעולה, ששידורה החל ב-15 בפברואר 2015, בערוץ yes EDGE. את הסדרה יצרו העיתונאי אבי יששכרוף והשחקן ליאור רז. השניים התבססו בין היתר גם על חוויותיהם משירותם הצבאי ביחידת דובדבן. יששכרוף משמש ככתב וכפרשן לענייני ערבים של אתר וואלה ובעבר של קול ישראל. התסריטאי הראשי של העונה הראשונה היה משה זונדר. לסדרה ייעצו בין היתר גם גונן בן יצחק, רכז ביטחון בשב\"כ לשעבר, אבירם אלעד, יוצא יחידת דובדבן, ועמוס הראל, הפרשן הצבאי של עיתון \"הארץ\".\nב-2016 זכתה הסדרה ב\"פרס האקדמיה לטלוויזיה\" בקטגוריית סדרת הדרמה הטובה ביותר וב-2017 זכתה הסדרה ב-11 קטגוריות, בהן הדרמה הטובה ביותר, הבימוי הטוב ביותר (רותם שמיר) והשחקן הטוב ביותר בדרמה/דרמה יומית (ליאור רז).\nבנובמבר 2016, נרכשה הסדרה והועלתה לשידור על ידי שירות הצפייה נטפליקס. מינואר 2017 משודרת הסדרה בערוץ הראשון, ובהמשך בערוץ כאן 11.\nב-26 בדצמבר 2019 החלו שידורי העונה השלישית, וב-13 ביולי 2022 עלתה לשידור העונה הרביעית, שעלתה לשידור בנטפליקס בינואר 2023, והגיעה למקום השביעי בדירוג העולמי של נטפליקס, ולטופ 10 ב-21 מדינות באירופה, אפריקה ואסיה.\nב-4 בספטמבר 2023, הוכרז כי הסדרה תשוב לעונה החמישית.",
    "pageid": 1243000
  },
  {
    "title": "פנינה רוזנבלום",
    "extract": "פנינה רוזנבלום (נולדה ב-30 בדצמבר 1954) היא אשת עסקים בתחום מוצרי הקוסמטיקה, דוגמנית צמרת ושחקנית בעברה, כוכבת מדורי רכילות, וחברת הכנסת מטעם הליכוד בכנסת ה-16 למשך כארבעה חודשים (דצמבר 2005 - אפריל 2006).",
    "pageid": 11560
  },
  {
    "title": "צרפת",
    "extract": "צָרְפַת (נקראת רשמית: הרפובליקה הצרפתית; בצרפתית: République française, \"רֶפובְּלִיק פרָאנְסֶז\") היא מדינה במערב אירופה המחזיקה גם מספר טריטוריות ביבשות אחרות. היא משתרעת בין הים התיכון בדרום, מפרץ ביסקאיה במערב, התעלה האנגלית בצפון-מערב, ונהר הריין והאלפים במזרח.\nצרפת המטרופוליטנית גובלת בבלגיה ובלוקסמבורג בצפון-מזרח, בגרמניה, בשווייץ ובאיטליה במזרח, במונקו בדרום-מזרח, ובאנדורה וספרד בדרום. לצרפת חיבור יבשתי מלאכותי לממלכה המאוחדת באמצעות מנהרת התעלה, העוברת מתחת לתעלה האנגלית. צרפת היא המדינה המתויירת ביותר בעולם; בשנת 2018 הגיעו אליה 89.4 מיליון תיירים זרים.\nצרפת היא רפובליקה דמוקרטית, ועקרונותיה המרכזיים מבוטאים בהצהרת זכויות האדם והאזרח. כחברת ארגון המדינות המתועשות (G7)‏ ו-G20, זוהי מדינה מפותחת אשר כלכלתה מהגדולות בעולם. היא אחת המדינות המייסדות של האיחוד האירופי ושל ברית נאט\"ו, והמדינה הגדולה ביותר באיחוד האירופי מבחינת שטח והשנייה בגודל האוכלוסייה והכלכלה. צרפת היא גם אחת החברות המייסדות של האו\"ם ומוענקת לה זכות וטו במסגרת חברותה הקבועה במועצת הביטחון של הארגון; צרפת היא מדינה בעלת נשק גרעיני באופן רשמי.\nצרפת הוא גם שם הארץ של העם הצרפתי ושל גלגוליה הקודמים של מדינתו.",
    "pageid": 389
  },
  {
    "title": "קייט וינסלט",
    "extract": "קייט אליזבת וינסלט (באנגלית: Kate Elizabeth Winslet; נולדה ב-5 באוקטובר 1975) היא שחקנית קולנוע וטלוויזיה אנגלייה. זוכת פרס אוסקר לשחקנית הטובה ביותר ב-2008, שני פרסי אמי (ב-2011 וב-2021), ושלושה פרסי גלובוס הזהב (ב-2008, 2011 ו-2015). מוכרת ביותר בתפקידה כרוז דוויט-בוקייטר דוסון בסרט \"טיטניק\". וינסלט היא השחקנית הצעירה ביותר אי פעם שצברה שש מועמדויות לאוסקר.",
    "pageid": 111127
  },
  {
    "title": "ריטה",
    "extract": "ריטה יהאן-פרוז (נולדה ב-24 במרץ 1962, י\"ח באדר ב' ה'תשכ\"ב), המוכרת בשמה הפרטי ריטה, היא זמרת, פזמונאית ושחקנית ישראלית.\n\n",
    "pageid": 94057
  },
  {
    "title": "שחר חסון",
    "extract": "שחר חסון (נולד ב-11 בספטמבר 1976) הוא קומיקאי, סטנדאפיסט, שחקן, מוזיקאי, תסריטאי, ראפר, שדרן רדיו ומנחה טלוויזיה ישראלי.",
    "pageid": 656446
  },
  {
    "title": "שני (צבע)",
    "extract": "שָׁנִי הוא צבען אדום, ששימש בעולם העתיק לצביעת בדים.",
    "pageid": 68287
  },
  {
    "title": "ששון איפרם שאולוב",
    "extract": "ששון איפרם שאולוב (נולד ב-15 ביוני 2002) הוא זמר-יוצר ישראלי.",
    "pageid": 2265932
  },
  {
    "title": "קטגוריה:זמרים ישראלים",
    "extract": "ראו גם: קטגוריה:זמרים ביישוב",
    "pageid": 243973
  },
  {
    "title": "איראן",
    "extract": "איראן (בפרסית: ایران), או באופן רשמי הרפובליקה האסלאמית של איראן (בפרסית: جمهوری اسلامی ايران, ג'וֹמְהוּרִי-יֶה אֶסְלַאמִי-יֶה אִירַאן; ‏‏?‏) היא רפובליקה אסלאמית-שיעית בעלת מיעוט סוני הנמצאת במערב אסיה, והיא כיום בעלת משטר תאוקרטי. היא גובלת באפגניסטן ובפקיסטן במזרח, בטורקמניסטן בצפון-מזרח, בארמניה ובאזרבייג'ן בצפון-מערב, בעיראק ובטורקיה במערב. למדינה קו חוף עם הים הכספי בצפון, ועם המפרץ הפרסי יחד עם מפרץ עומאן בדרום.\nלאיראן היסטוריה עתיקת יומין, החל מהאימפריה הפרסית שהוקמה על ידי כורש בשנת 550 לפני הספירה. שפתה הרשמית היא הפרסית.\nאיראן חוותה 2 הפיכות בטווח זמן קצר, הראשונה התרחשה ב-1953 כאשר הופלה ממשלתו הדמוקרטית של מוחמד מוסאדק, והשנייה התרחשה ב-1979 בה איראן הפכה ממדינה אוטוקרטית, פרו-מערבית, מונרכית, תחת שלטונו של השאה מוחמד רזה פהלווי, לרפובליקה אסלאמית-תיאוקרטית טוטליטרית תחת שלטון האייתוללה ח'ומייני.\nאיראן נחשבת לכוח עולה ולמעצמה אזורית . היא עשירה בגז טבעי ודלק מאובנים, נמצאת באזור מפגש יבשתי ונחשבת למייצגת הגדולה של השיעים, הזרם השני בגודלו באסלאם. איראן חברה בשלל ארגוני מדינות, ביניהם: SCO, G77, UN, OPEC, OIC, ECO ו-BRICS. איראן היא מדינה בעלת תרבות היסטורית ארוכה ויש בה 27 אתרי מורשת עולמית. ההשפעה האזורית של איראן היא בין החזקות בעולם, היא מחזיקה בארגוני פרוקסי ובמשתפי פעולה בלבנט, בתימן, בבחריין, בכווית ואף באפגניסטן ופקיסטן.",
    "pageid": 4175
  },
  {
    "title": "אלברט איינשטיין",
    "extract": "אלברט איינשטיין (בגרמנית: ‏‏?‏‏; 14 במרץ 1879 – 18 באפריל 1955) היה פיזיקאי יהודי-גרמני-אמריקאי, מגדולי המדענים בכל הזמנים.\nאיינשטיין נחשב לגדול התאורטיקנים, לצד אייזק ניוטון, אבי המכניקה הקלאסית. שם משפחתו הפך מילה נרדפת לגאונות. הוא זכה לפרסום עולמי ברבע הראשון של המאה ה-20 בזכות תורת היחסות אותה פיתח (תורת היחסות הפרטית ותורת היחסות הכללית), אשר שינתה את מה שהיה ידוע עד אז על מהותם של הזמן, המרחב, המסה, התנועה וכוח הכבידה. כן נודע בזכות תרומותיו לתחומי מכניקת הקוונטים והמכניקה הסטטיסטית ולהסברת האפקט הפוטואלקטרי. בגין תרומתו הייחודית בנושא האחרון זכה בפרס נובל לפיזיקה בשנת 1921.\nמלבד חלקו המכריע בפיתוח תחומי המדע, התבטא ופעל גם בנושאים אקטואליים והיה סוציאליסט נלהב. ב-1932, טרם עליית הנאצים לשלטון ובשל התגברות האנטישמיות בגרמניה ובפרט תנועת הפיזיקה הגרמנית שיצאה נגד איינשטיין, עבר להתגורר וללמד בארצות הברית. אף שהגדיר את עצמו פציפיסט, חתם איינשטיין על מכתב איינשטיין-סילארד שנכתב לנשיא רוזוולט ועודדו לקדם פיתוח של נשק גרעיני בארצות הברית לפני שגרמניה הנאצית תגיע ליכולת זו. עם זאת, לאחר הטלת פצצת האטום בהירושימה ונגסאקי, היה איינשטיין מן הדוברים הראשיים שקראו להחרמת הנשק הגרעיני, ואף הקים את \"ועדת החירום של מדעני האטום\" למטרה זו.\nמלבד פעילותו המדעית, איינשטיין היה ידוע בתמיכתו בציונות ובמדינת ישראל. יחד עם ידידו חיים ויצמן הוא פעל נמרצות להקמת האוניברסיטה העברית בירושלים, וכיהן כיו\"ר המועצה האקדמית שלה. בצוואתו ציווה להוריש לאוניברסיטה את כל כתביו. עם זאת דחה את הצעתו של דוד בן-גוריון לכהן כנשיא המדינה לאחר פטירת חיים ויצמן.",
    "pageid": 83
  },
  {
    "title": "אלונה ברקת",
    "extract": "אלונה בָּרְקַת (נולדה ב-24 ביוני 1969) היא אשת עסקים ישראלית, והבעלים של קבוצת הכדורגל הפועל באר שבע.",
    "pageid": 868028
  },
  {
    "title": "אליזבת השנייה, מלכת הממלכה המאוחדת",
    "extract": "המלכה אליזבת השנייה (שמה הפרטי המלא: אליזבת אלכסנדרה מרי; באנגלית: Elizabeth II,‏ Elizabeth Alexandra Mary; ‏21 באפריל 1926 – 8 בספטמבר 2022) הייתה מלכת הממלכה המאוחדת של בריטניה הגדולה וצפון אירלנד ו-14 מדינות נוספות. היא כיהנה בנוסף כראש חבר העמים הבריטי, בו חברות גם מדינות שהיא לא מלכה עליהן. החל מספטמבר 2015 הפכה למלכה אשר תקופת כהונתה היא הארוכה ביותר בהיסטוריה של המלוכה הבריטית. בעת פטירתה הייתה האדם עם הוותק הרב ביותר בעולם הנושא בתואר \"ראש מדינה\".\n\nמלבד היותה ראש הממלכה המאוחדת וחבר העמים הבריטי, שימשה אליזבת כמפקדת העליונה של הצבא הבריטי והמושלת העליונה של הכנסייה האנגליקנית העולמית. במקומות מסוימים היא נשאה תארים שונים, בין היתר: דוכסית נורמנדי, דוכסית לנקסטר, ראש השבטים העליונה של פיג'י ושליטת האי מאן. המלכה הייתה אחת משני אישים בלבד המכהנים כראש מדינה ביותר ממדינה אחת (השני הוא נשיא צרפת, המכהן כנסיך שותף של אנדורה).\nבתחילת שלטונה, בשנת 1952, היו נתונות למלכותה שבע מדינות, ולאורך כהונתה היא מלכה ב-32 מדינות שונות. במהלך כהונתה קיבלו מדינות רבות שהיו נתונות לשלטון האימפריה הבריטית עצמאות, אך חלקן הוסיפו לראות בה את מלכתן באופן סמלי עד שמינו לעצמן ראש מדינה מקומי (בדרך-כלל נשיא). 14 מדינות מלבד בריטניה הוסיפו לראות בה את מלכתן עד לפטירתה, בשנת 2022, בהן קנדה, אוסטרליה, ניו זילנד ושאר ממלכות חבר העמים הבריטי. בכל מדינה ממדינות אלו הוכר שלטונה של המלכה באופן עצמאי והיא הייתה מיוצגת בהן על ידי מושל כללי, שמונה מטעמה בהמלצת הממשלה המקומית. כל המדינות שבהן מלכה אליזבת השנייה היו חברות בחבר העמים הבריטי ואוכלוסייתן מקיפה כ-140 מיליון תושבים. בחבר העמים הבריטי חברות גם מדינות שלא היו נתונות למלכותה של אליזבת השנייה, אולם היא כיהנה גם כראש הארגון.\nסמכויותיה היו רחבות היקף להלכה, אך בפועל היא לא עשתה בהן שימוש. כמעט כל פעולותיה, בפרט בתחום הפוליטי, נעשו לצרכים סמליים וטקסיים בלבד. לדוגמה, בעת הצגת ממשלה חדשה בבריטניה, היא קראה את הנאום שכתב ראש הממשלה הנבחר. עם זאת, תחקירים שנעשו על שימוש בכוח הרשמי של המלוכה הראו שנעשה שימוש, בהקף לא ידוע, בחובת הפרלמנט לקבל את הסכמת המלוכה לדיון על הצעות חוק שנוגעות לאינטרסים או לסמכות של המלוכה כדי להשפיע על החקיקה.\nכהונתה החלה עם פטירת אביה, המלך ג'ורג' השישי, ב-6 בפברואר 1952. היא נישאה בשנת 1947 לנסיך פיליפ, שמאז נישואיהם ועד מותו נשא את תואר \"הדוכס מאדינבורו\" (ובהתאם, אליזבת הייתה גם דוכסית אדינבורו מנישואיה לפיליפ, בלי קשר לעובדת היותה מלכה), שכן במקרה שהמלכה מכהנת בתפקיד המונרך, בעלה לא נקרא \"מלך\".\nב-8 בספטמבר 2022 הלכה לעולמה בגיל 96, לאחר 70 שנות מלכות. את הכתר ירש בנה, המלך צ'ארלס השלישי.",
    "pageid": 12468
  },
  {
    "title": "אמינם",
    "extract": "מרשל ברוס מאת'רס השלישי (באנגלית: Marshall Bruce Mathers III; נולד ב-17 באוקטובר 1972), המוכר בשם הבמה אמינם (Eminem), או בשם האלטר אגו שלו סלים שיידי (Slim Shady), הוא ראפר, שחקן, ומפיק מוזיקלי אמריקאי. אמינם התפרסם ב-1999 עם אלבומו פורץ הדרך, The Slim Shady LP, אשר זכה בפרס גראמי בקטגוריית אלבום הראפ הטוב ביותר. האלבום השלישי שלו, The Marshall Mathers LP, הפך לאלבום הסולו הנמכר במהירות הרבה ביותר בהיסטוריה של ארצות הברית. אמינם צבר פופולריות במהירות עצומה, מה שהביא אותו להקים חברת תקליטים משלו בשם שיידי רקורדס, בו החתים את קבוצת הראפ D12, אשר חבריה הם חברי ילדות של אמינם, בנוסף, הוסיף אמינם לחברת התקליטים את ההרכב שלו עם הראפר רויס דה \"9'5 – \"Bad Meets Evil\". אמינם הוא הראפר הראשון בהיסטוריה שזכה בפרס האוסקר. הישגיו האישיים קבעו את מעמדו כאחד מאמני הראפ הגדולים בכל הזמנים.\nהאלבום The Marshall Mathers LP ואלבומו הרביעי The Eminem Show זכו גם הם בפרסי גראמי, מה שהפך את אמינם לאמן הראשון שזכה בפרס אלבום הראפ הטוב ביותר עבור שלושה אלבומי סולו ברציפות. ב-2010 זכה שוב בפרס גראמי עבור אלבומו Relapse, בכך צבר 11 פרסי גראמי ופרסי הרפר הכי מהיר לשנת 2009, בכל הקריירה שלו. ב-2003, הוא זכה בפרס השיר המקורי הטוב ביותר של האוסקר עבור השיר \"Lose Yourself\" מהסרט \"8 מייל\", שבו שיחק את הדמות הראשית. \"Lose Yourself\" כיכב במקום הראשון של מצעד הראפ במשך התקופה הארוכה ביותר. ב-2004 הוציא את אלבומו החמישי Encore, איתו קיים סיבוב הופעות כלל עולמי בשנת 2005. בזמן סיבוב ההופעות, התמכר אמינם לתרופות שינה, והודיע באופן פתאומי על הפסקת מסע ההופעות ויציאה לגמילה, ובכך, למעשה, יצא להפסקה מהקריירה המוזיקלית. ב-15 במאי 2009, הוציא את אלבומו השישי, הראשון מאז 2004, Relapse. באותה התקופה, עם תום העשור הראשון של המאה ה-21, הוכרז אמינם בתור האמן הנמכר ביותר של העשור בארצות הברית. אמינם מכר מעל ל-800 מיליון אלבומים בכל העולם, מה שהופך אותו לאמן ההיפ הופ הנמכר ביותר בעולם כולו. בשנת 2010, הוציא אמינם את אלבומו השביעי Recovery. ב-2013 הוציא אמינם את אלבומו השמיני The Marshall Mathers LP 2, אשר זכה לביקורות חיוביות רבות.\nאמינם דורג במקום ה-1 ברשימת \"100 האמנים הגדולים בכל הזמנים\" של ערוץ VH1.‏ בנוסף, הוא דורג במקום ה-5 ברשימת \"100 האמנים הגדולים בכל הזמנים\" של מגזין המוזיקה רולינג סטון. אם כוללים את עבודתו המשותפת עם להקת D12, לאמינם היו 7 אלבומים אשר כיכבו במקום הראשון במצעד הבילבורד 200.‏ ב-2010, דירג הערוץ MTV את אמינם במקום ה-7 ברשימת \"עשרת אמני הפופ הגדולים ביותר בהיסטוריה\". אמינם גם זכה ב-10 פרסי בילבורד, ו-10 פרסי VMA. הצלחתו לא פסחה על ישראל, ובשנת 2010, במצעד השנה של גלגלצ, שירו \"Love The Way You Lie\" בו הוא מארח את ריהאנה, נבחר להיות שיר השנה, בדומה לשירו \"Stan\" בשנת 2000. כמו כן, הוא נבחר גם לזמר השנה של גלגלצ. ב-2013 זכה בפרס אמן ההיפ הופ של השנה בטקס ה-EMA, ובנוסף זכה בפרס האייקון על עבודתו. ב-2017 זכה בפרס אמן ההיפ הופ של השנה בטקס ה-EMA.",
    "pageid": 40263
  },
  {
    "title": "אנגלית",
    "extract": "אנגלית (באנגלית: English) היא שפה ממשפחת השפות הגרמאניות שמקורה באנגליה, והיא אחת השפות המדוברות ביותר בעולם. השפה רכשה לה מעמד דומיננטי והיא השפה המרכזית והרשמית בארצות רבות. אנגלית נלמדת ומובנת יותר מכל שפות העולם, משמשת שפה שנייה ושפה רשמית במדינות רבות, ולרוב מוגדרת כ\"לינגואה פרנקה\" בזכות השפעתה העצומה בתחומים רבים.\nעל־פי הערכות, יש בעולם בין 500 מיליון ל־1.8 מיליארד דוברי אנגלית ברמה כלשהי, בין כשפת אם או כשפה שנייה. מתוכם, בין 300 ל־450 מיליוני בני אדם מדברים אנגלית כשפת אם. אנגלית היא השפה השלטת במדע, באקדמיה, בתקשורת, בעסקים, בתעופה, בים, בדיפלומטיה, בתיירות, בבידור, במחשבים ובאינטרנט.\nהתפשטות השפה והשפעתה גברו בימי הזוהר של האימפריה הבריטית, אך לא פסקו גם בעת שזו דעכה, בין היתר עקב התעצמותה של ארצות הברית מבחינה מדינית, צבאית, כלכלית, מדעית, טכנולוגית ותרבותית.\nזוהי שפה רשמית בממלכה המאוחדת, אירלנד, קנדה, ניו זילנד, מלטה, הודו, פקיסטן, הפיליפינים, סינגפור, ובמספר מדינות באפריקה, באמריקה הלטינית ובאיי אוקיאניה.\nבארצות הברית ובאוסטרליה לא מוגדרת שפה רשמית, אך השפה האנגלית משמשת את ממשלותיהן ואת תושביהן יותר מכל שפה אחרת.",
    "pageid": 908647
  },
  {
    "title": "אריאל שרון",
    "extract": "אריאל (אריק) שרון (26 בפברואר 1928, ה' באדר ה'תרפ\"ח – 11 בינואר 2014, י' בשבט ה'תשע\"ד) היה ראש ממשלת ישראל ה-11 בין השנים 2001–2006, שר בממשלות ישראל, חבר הכנסת מטעם סיעת הליכוד, מייסד ויושב ראש מפלגת קדימה. לפני כניסתו לחיים הפוליטיים היה שרון מפקד חטיבת הצנחנים, מקים יחידה 101 ונודע בפעולות התגמול שעליהן פיקד וכמי שהכריע את הטרור ברצועת עזה בתחילת שנות ה-70 כאלוף פיקוד הדרום. במלחמת יום הכיפורים חצה עם אוגדתו את תעלת סואץ והביא למפנה העיקרי בחזית הדרום.\nהיה ממייסדי מפלגת הליכוד, שחרתה על דגלה את חזון ארץ ישראל השלמה. במשך שלושים שנות פעילותו הפוליטית בלט בגישתו התקיפה למלחמה בטרור ובתמיכתו במפעל ההתנחלויות, ואף כונה \"אבי ההתנחלויות\". כשר הביטחון הוביל את צה\"ל למלחמת לבנון הראשונה, וכראש הממשלה הוביל במרץ 2002 את ישראל למבצע חומת מגן. בשנת 2003, לאחר שנבחר בשנית לראשות הממשלה, חל מפנה בעמדותיו: הוא הכריז על תוכנית ההתנתקות, ובאוגוסט 2005 פינה את כל ההתנחלויות מרצועת עזה וכן ארבע התנחלויות בצפון השומרון. בנובמבר אותה שנה פרש מהליכוד והקים את מפלגת קדימה.",
    "pageid": 298565
  },
  {
    "title": "ביתא ישראל",
    "extract": "ביתא ישראל (בגעז: ቤተ እስራኤል – \"בֵּתֶה אְסרָאֵל\"; תרגום: \"בית ישראל\", כלומר \"קהילת ישראל\") היא קהילה היסטורית יהודית עם קשרים לתרבות ישראל ועדות יהודיות ומכונה גם יהודי אתיופיה. הקהילה התקיימה באזור חבש ההיסטורי, שהיווה חלק מהאימפריה החבשית והאימפריה האתיופית ומחולק בין המדינות האתיופיות אמהרה ותיגראי. ביתא ישראל קיימו מנהגים ופולחן המכונים \"היימנות\", השונים בחלקם מהמנהגים וההלכות של היהדות בימינו.\nבאמצע המאה ה-4 קם מרכז יהודי עצמאי בשם ממלכת הגדעונים שליבו בהרי סימן, כתוצאה מקבלת הנצרות באימפריה החבשית ועל בסיס שטחיו ההיסטוריים של גדעון. שטחי הממלכה ומידת עצמאותה המדינית בצל האימפריה החבשית השתנו במרוצת הדורות, עד שעלה בידי יהודית המלכה להדוף פלישה חבשית לממלכה ולכבוש את עיר הבירה החבשית אקסום. עליית השושלת הסולומונית בשלהי המאה ה-13 הביאה לחידוש העימות המזוין עם צבאות האימפריה האתיופית, עד אשר בתחילת המאה ה-17 סופחה הממלכה לאתיופיה. במהלך תקופת התחייה השתלבו בני ביתא ישראל רבים בממשל ובצבא הקיסרי, אולם רבים אחרים דבקו בכלל ההלכתי של הימנעות ממגע עם גויים (אטאנקון), גם במחיר נידוי חברתי ועוני גובר. תקופת השופטים והזעזועים הקשים שבעקבותיה, הביאו לשחיקה מתמדת בחופש הפולחן של קהילה זו. אלפים מבני הקהילה נספו בניסיון עלייה כושל לארץ ישראל בשנת 1862, ורבבות גוועו בתקופת הזמן הרע (\"כְּפוּ קֵן\") – שבע שנים רצופות של בצורת, מלחמות ומגפות. טרם קבלת העצמאות של אריתראה מממשלת המעבר האתיופית, בשנות ה-80 של המאה ה-20 הגיעה עליית ביתא ישראל להיקפים משמעותיים, ובמסגרתה עלו לישראל רוב יהודי אתיופיה.",
    "pageid": 541776
  },
  {
    "title": "בן זיני",
    "extract": "בן זיני (נולד ב-29 במאי 1996) הוא זמר, שחקן ואושיית רשת ישראלי.",
    "pageid": 1691485
  },
  {
    "title": "ג'ארד קושנר",
    "extract": "ג'ארד קורי קושנר (באנגלית: Jared Corey Kushner; נולד ב-10 בינואר 1981) הוא איש עסקים יהודי-אמריקאי, אשר שימש כיועץ בכיר לנשיא ארצות הברית דונלד טראמפ.\nקושנר הוא הבעלים העיקרי של חברת הנדל\"ן \"קושנר נכסים\" ושל העיתון \"ניו יורק אובזרוור\". נשוי לאיוונקה טראמפ, בתו של נשיא ארצות הברית, דונלד טראמפ. בבחירות לנשיאות ארצות הברית 2016 התמקד בקמפיין המדיה הדיגיטלית של חותנו.\nלקושנר תפקיד מרכזי ביצירת תוכנית השלום של הנשיא טראמפ. כמו כן הנהיג והוביל את השיחות שהולידו את הסכמי אברהם בין ישראל לאיחוד האמירויות הערביות ובחריין.",
    "pageid": 1428983
  },
  {
    "title": "גני תקווה",
    "extract": "גני תקווה (גַּנֵּי תִּקְוָה) היא עיר בבקעת אונו, מחוז המרכז בישראל, מצפון לסביון, מדרום לפתח תקווה, גת רימון וכפר מעש, ממזרח לקריית אונו. נוסדה כיישוב עולים בשנת 1949 והוכרזה כמועצה מקומית בשנת 1953. ב-1 במאי 2023, במלאת 70 שנה להקמתה, הוכרזה כעיר. ראשת העירייה הנוכחי היא ליזי דלריצ'ה.",
    "pageid": 7927
  },
  {
    "title": "דנית גרינברג",
    "extract": "דנית גרינברג (נולדה ב-13 באפריל 1992) היא משפיענית רשת, יוצרת תוכן, ומגישת טלוויזיה ישראלית. \nהתפרסמה לראשונה עם השתתפותה בעונה השישית של תוכנית הריאליטי \"האח הגדול\", בה העפילה לגמר וזכתה במקום הרביעי.",
    "pageid": 2061094
  },
  {
    "title": "האח הגדול עונה 7",
    "extract": "האח הגדול עונה 7 היא העונה השביעית של תוכנית המציאות הישראלית \"האח הגדול\", והעונה התשיעית (כולל עונות ה-VIP) של התוכנית במצטבר ששודרה בערוץ 2 (קשת). העונה שודרה החל מ-16 בדצמבר 2015, הגמר נערך ב-6 באפריל 2016 שבסופו ניצחה הדיירת שי מיקה יפרח. את העונה הנחו ארז טל וקורין גדעון.",
    "pageid": 1364795
  },
  {
    "title": "הפרעה דו-קוטבית",
    "extract": "הפרעה דו־קוטבית (באנגלית: Bipolar disorder, נודעת גם בשמה הלועזי המקוצר כ\"בי־פולאריות\"), שנודעה בעבר גם בשם מאניה דֶפרסיה (Manic depression), היא הפרעה נפשית ממשפחת הפרעות מצבי הרוח, המתאפיינת במנעד רגשי רחב הבא לידי ביטוי בגלים (אפיזודות, פרקי זמן מסוימים) של שינויים –  לעיתים אף קיצוניים מאוד – במצב הרוח של החולה, ללא-תלות הכרחית בנסיבות הסביבתיות.\nב-ICD 10 (קטלוג המחלות וההפרעות הנפשיות של ארגון הבריאות העולמי) מופיעה הפרעה זו בפרק העוסק בהפרעות מצב רוח, יחד עם דיכאון חד-קוטבי (דיכאון מז'ורי) והפרעות מצב רוח נוספות. ה-DSM 5 מקדיש להפרעה זו פרק שלם (Bipolar Related Disorders), בנפרד מהפרעות מצב רוח.",
    "pageid": 11571
  },
  {
    "title": "התקווה",
    "extract": "\"הַתִּקְוָה\" הוא ההמנון הלאומי של מדינת ישראל, ועד הקמתה הייתה המנונה של התנועה הציונית. ההמנון כולל, בשינויים קלים, את שני הבתים הראשונים מהשיר \"תִּקְוָתֵנוּ\" של נפתלי הרץ אימבר, אשר חובר בשנת 1878. מקור הלחן במנגינה רומנית עממית, והוא הותאם למילות התקווה על ידי שמואל כהן. השיר, שהתקבל כהמנון לאומי ביישוב ובתנועה הציונית משלהי המאה ה־19, נחשב להמנון מדינת ישראל מיום הקמתה, אך עוגן בחוק הישראלי רק כעבור 56 שנה, ב־10 בנובמבר 2004.",
    "pageid": 1333
  },
  {
    "title": "חטיבת ביסלמ\"ח",
    "extract": "בית הספר למפקדי כיתות ומקצועות חיל הרגלים (חטיבה 828; או בקיצור: חטיבת ביסלמ\"ח) משמש כבית ספר להכשרת מקצועות החי\"ר בצה\"ל ובעיקר להכשרת מפקדי הכיתות של חטיבות החי\"ר השונות. בשגרה משמש בית הספר להכשרת מפקדי הכיתות וסמלי המחלקות של כל יחידות חיל הרגלים של צה\"ל, וכן להכשרת לוחמי חטיבות החי\"ר במקצועות המסייעים (נשק נ\"ט, ניהוג נגמ\"שים וכו'). בעיתות חירום משמש בית הספר כחטיבה וככוח מבצעי לחלוטין. החטיבה נמצאת תחת פיקוד ההכשרות והאימונים. החל משנת 2007 נקרא בית הספר על שמו של הרמטכ\"ל השישי צבי צור.",
    "pageid": 62146
  },
  {
    "title": "טדי שגיא",
    "extract": "טדי שגיא (נולד ב-14 בנובמבר 1971) הוא איש עסקים ומיליארדר ישראלי, שבסיסו בדובאי, הפועל בתחומי ההיי-טק והנדל\"ן. הוא המייסד של ענקית תוכנת ההימורים \"פלייטק\", שנמכרה תמורת כ-3.7 מיליארד דולר והמייסד של חברת הפינטק, \"סייפצ'ארג'\", שנמכרה תמורת כ-900 מיליון דולר. המייסד והבעלים של חברת הנדל\"ן הבריטית, \"לאב-טק\", המנהלת נכסים בהיקף של כ-3.5 מיליארד דולר ובעל השליטה בחברת אבטחת הסייבר הבריטית \"קייפ טכנולוגיות\". טדי שגיא הוא אחד מהאנשים העשירים בישראל ואחד מהאנשים העשירים בעולם, הונו האישי מוערך על-פי המגזין האמריקאי, \"פורבס\", בכ-6.4 מיליארד דולר, נכון לשנת 2024.",
    "pageid": 711483
  },
  {
    "title": "טרול",
    "extract": "טְרוֹל (Troll) הוא מפלצת מיתולוגית דמוית אדם שמקורה באגדות עם נורדיות וסקנדינביות. לרוב מתואר הטרול כיצור גבוה, גיבן, בעל אף ארוך, המתעב את הכנסייה הנוצרית, נרתע מן הצלב ורודף את המאמינים הנוצרים, נושא אלות ורוצח ללא מחשבה. הם מתרחקים מהשמש, שכן חשיפה לאורה הופכת את הטרול לסלע.\nהשימוש של ג'ון רונלד רעואל טולקין בטרולים בספריו ההוביט ושר הטבעות הפך אותם לנפוצים בספרות הפנטזיה. הם מופיעים, בין השאר, בסדרת \"עולם הדיסק\" של טרי פראצ'ט, בספרי \"הארי פוטר\", בספרי \"ארטמיס פאול\" ובספרי פנטזיה מבוססי \"מבוכים ודרקונים\".\n\nטרולים הם יצורים מהמיתולוגיה הנורדית, החיים בגבעות ותלים. הם מוצגים כגוצים בעלי צורה מעוותת ומגובננים ובעלי נטייה לגנוב. הם נקראים \"אנשי הגבעות\", וסולדים מרעש כזכר לתקופה בה ת'ור נהג להשליך עליהם את מקבתו. משך חייהם הוא בין 1,000 ל-2,000 שנים.\nבשוודיה ישנם מקומות רבים שנקראו על שם הטרולים, כגון העיר טרולהטן (Trollhättan, \"ברדס הטרול\" בשוודית) וההרים האגדיים Trollkyrka (\"כנסיית הטרול\"). כך הדבר גם בשכנתה של שוודיה בחצי האי הסקנדינבי - נורווגיה - שבה כביש הנמצא בנפת ראומה (Rauma) נקרא \"טרולסטיגן\" (נורווגית Trollstigvegen - \"סולם הטרול\").\nטרולים הם היצורים השכיחים ביותר באגדות סקנדינביות, והם מחולקים לשני מינים מרכזיים: \"טרול ההרים\" ו\"טרול היערות\". בשני מינים אלו ישנם תת-מינים רבים, כגון: רגלפטן, טוסלד, רימטוס, דוברגובן, הרדינג ועוד. הטרולים החיים בים עשויים להביא מזל טוב או רע לדייגים, תלוי עד כמה הם מרצים אותם; טרולי ההרים הם החשאיים וטרולי היער הם הנפוצים ביותר.\nגודלם עשוי להשתנות בין אגדה אחת לשנייה, והם עשויים להיות גדולים כענקים או קטנים כגמדים. הטרולים הם יונקים, ומתאפיינים כבעלי אינטלקט דל (בעיקר הזכרים, בעוד שהנקבות פיקחיות יותר). הטרולים בעלי כח אדיר, אפים גדולים, זרועות ארוכות, שעירים ומכוערים. לחלק ממיני הטרולים צומחים שני ראשים נוספים על המקורי במשך חייהם, אך גם לאלו יש עיניים רק בראש המקורי, משום שבראשים הנוספים אין מח, והם גידולים בלבד, כדי להפחיד טרולים אחרים ובשביל להרשים נקבות. משך תקופת ההיריון של נקבת הטרול הוא בין 10 ל-15 שנים, ובדרך כלל יש להם רק וולד אחד.\nבאגדות סקנדינביות, טרולים הזקנים מתאבנים כאשר הם נחשפים לאור שמש או לאור אולטרה-סגול חזק (חולשה זו משותפת גם ל\"אלפים השחורים\" הנורווגים ולגמדים באגדות הסקנדינביות). לעומתם, הטרולים הצעירים עלולים להתפוצץ. הסיבה לכך היא שאור השמש מנפח את מיעיהם של הטרולים, הגזים עולים כלפי מעלה וגורמים לפיצוץ. אצל הזקנים, ההסתיידות גורמת לקפיאת הוורידים, ולכן הם מתאבנים.\nכמו זנים רבים אחרים בפולקלור הסקנדינבי, הטרולים גרים במערה מתחת לאדמה, שכניסתה מוסווית בסלעים ענקיים הניצבים על עמודי זהב, ביערות ובהרים. הטרולים אף אוגרים זהב ואוצרות, במסתורים שונים הפזורים באזורי המחיה שלהם.\nלעיתים הטרולים חוטפים בני אדם לצורך הפיכתם לעבדים או סתם אוסרים אותם; במיוחד הם אוהבים לשדוד נסיכות. במסורת הסקנדינבית, נקראים האנשים שנחטפו על ידי הטרולים \"bergtagna\" (\"אלו שנלקחו להרים\"). כאשר האנשים האלו בורחים משבי הטרולים, הם לא זוכרים דבר מתקופתם בשבי מתחת לאדמה.\nלאחר שהגיעה הנצרות אל ארצות סקנדינביה, החלה להופיע בסיפורים דמות של טרול שלעיתים משליך סלעים גדולים על כנסייה. הטרולים תוארו בדרך כלל כאויבי הכנסייה ולעיתים אפילו בעלי ברית עם השטן. הם תוארו כפוחדים מצלבים, תפילות ומצלילי פעמוני הכנסייה, ככל הנראה כניסיון של אנשי הדת הנוצרים להטמיע באוכלוסייה המקומית את רעיון הכנסייה כ\"מגנה ושומרת\", תוך שימוש בפולקלור המקומי. לפי אותן אגדות, הטרולים מריחים מרחוק אנשים המאמינים באלוהים או בישו ורודפים אחריהם.\nבסקנדינביה מקובל ללמד ילדים לצחצח שיניים בטענה שעליהם להיפטר מ\"טרולי השיניים\" הקטנים שגורמים לחורים בשיניים. הסופר תורביורן אנגר השתמש ברעיון זה בספרו קריוס ובקטוס.\n\nאדוורד גריג, המלחין הנורווגי החשוב ביותר של סוף המאה ה-19, כתב מספר יצירות על טרולים. הפרק \"בהיכל מלך ההר\" (In the Hall of the Mountain King) מתוך פר גינט, ו\"מארש הטרולים\" (March of the Trolls) הן שתי דוגמאות לכך.\nכמו גריג, יוהאן הלוורסן (Johan Halvorsen) כתב מספר יצירות על טרולים כגון \"הנסיכה והטרול הענק\", \"הטרולים נכנסים להר הכחול\" ו\"ריקוד הטרולים הקטנים\".\nגייר טבייט (Geirr Tveitt) הושפע מאוד מהרומנטיקה של גריג, מחקירת הפולקלור הסקנדינבי ומהמלחינים העממיים הנורווגיים. באופן טראגי מרבית יצירותיו נשרפו.\nבספרות ילדים שוודית, טרולים הם לא רעים מטבעם, אבל פרימיטיביים ולא מובנים. הפשעים שלהם נגרמו עקב שילוב של תכונות בסיסיות ונפוצות של בני האדם, כגון קנאה, גאווה, חמדנות, תמימות, בורות וטיפשות. בכמה אגדות של תחילת המאה ה-20 שנכתבו על ידי אלזה בסקו (Elsa Beskow), טרולים מתוארים גם כגזע קדמון של ציידים ומלקטים שנמלטים מפלישת התרבות האנושית.\nטרולים מופיעים גם במחזה \"פר גינט\" מאת הנריק איבסן.\n\n ערך מורחב – בובת טרול\nבשנת 1959 מגלף עצים דני בשם תומאס דאם (Thomas Dam) יצר בובת טרול, ויצירה זו הפכה לאופנה, אשר התחדשה בתחילת שנות ה-70. בובות הטרול מגיעות במגוון צבעים, סגנונות וגדלים עם שיער ססגוני וצבעוני שמזדקר מעל ראשם. כמה מהבובות המאוחרות יותר היו בעלות תכשיטים נעוצים בבטנן. בובות אלו ומוצרים נוספים, כמו חולצות, מכנסיים ומטריות עם ציורי טרולים, התחבבו מאוד על ילדים ובני נוער, ומהווים מושא אספנות עד היום.\nבהשראת הבובות הופקו סרטים, סדרות ומשחקי וידאו, ביניהם \"טרוליות\", \"טרולים\", \"טרולים: ממשיכים לרקוד!\", \"טרולים מסביב לעולם\" ו\"טרולים: טרולסטופיה\".\n\nמעשיות עממיות סקנדינביות משלבות טרולים עם תרבויות אירופאיות אחרות. בארצות הברית ובקנדה, האמונה הישנה בטרולים מקבילה לאמונה המודרנית בביג פוט. כמו כן ישנה שכונה בצד הצפון-מזרחי של פארגו, דקוטה הצפונית שנקראת טרולווד (Trollwood).\nבסדרה המצוירת \"טוב טוב הגמד\" (David el Gnomo), טרולים מציקים לגמדים. במיני-סדרת הטלוויזיה \"הממלכה העשירית\" (The 10th Kingdom), טרולים הם הגזע השולט בממלכה השלישית, ובעלי אוזניים ואפים מחודדים, שיער פרוע, אינטליגנציה נמוכה ואהבה לנעליים ועור.\n\nבארץ התיכונה של ג'. ר. ר. טולקין, טרולים הם יצורים גדולים מאוד (גובהם הוא כמעט 3 מטר), דמויי אדם, חזקים ובעלי אינטלקט דל. הם מחולקים למספר זנים: טרולי גבעות, טרולי הרים, טרולי שלג, טרולי מערות וטרולי אבן, ובנוסף לכך גם זן טרולים בשם \"אולוג-היי\" שהוא זן חזק במיוחד של טרולים מרושעים אותו פיתח שר האופל סאורון. כל אחד מהטרולים המוזכרים מתאבן כאשר הוא נחשף לאור.\nבעולמו של הארי פוטר, טרולים הם מפלצות ענק ההורגים כל יצור חי העומד בדרכם, וניתן לזהותם באמצעות הריח האיום והנורא הנודף מהם. עם זאת, הטרולים ניתנים לאילוף, ויש קוסמים שמתמחים באילוף טרולים ומשתמשים בהם, לרוב למטרות שמירה או תקיפה. בסדרת הארי פוטר קוויריניוס קווירל הוא מאלף טרולים ואף מחדיר אחד להוגוורטס, והארי פוטר ורון ויזלי מצילים את הרמיוני גריינג'ר ממנו.\nבעולם הדיסק של טרי פראצ'ט טרולים אינם מתאבנים לאור היום, אבל החום הופך אותם לרפי מחשבה, בעוד שהקור הופך את מוחם מבוסס הצורן ליעיל במיוחד, אף מעבר לבן אנוש. גם כאן הטרול הוא ענק וחזק במיוחד (אם כי עדיין פחות מהגולם) והוא יצור שמעדיף בדרך כלל להתרחק מבני אדם, מאחר שללכת עליהם או לאכול אותם התגלה כמעשה לא חכם. יחד עם זאת טרולים לא מעטים גרים באנק-מורפורק וחלקם אפילו משרתים במשטרה. גוף הטרול ומזונו מבוססים על סלעים ומשקעים שונים. לטרול, בדומה לקוף, ידיים ארוכות והוא מתקדם באמצעות רגליו ופרקי אצבעותיו יחד.\nבספרי ארטמיס פאול, טרולים הם אלימים, חייתיים וטיפשים במיוחד.\n\nבמבוכים ודרקונים, טרולים הם מפלצות גבוהות ורזות עם אוזניים גדולות ומחודדות ועור ירוק. במשחק הם נרפאים במהירות מכל פציעה חוץ מאלו הנגרמות מחומצה או מאש.\nבמשחק התפקידים Earthdawn, הטרולים גבוהים, שריריים ומהווים גזע מכובד. יש להם קרניים מפותלות כמו של עזים והרבה שיער גוף.\nבמשחקי מחשב העוסקים בפנטזיה, טרולים מופיעים בכל מיני צורות ואופנים. במשחק The Elder Scrolls V: Skyrim, מוצגים הטרולים כחיות גדולות מעט מאדם ומגושמות, המשתמשות בידיהן כדי לתקוף, אך עם זאת בעלות עוצמה וקשות להריגה. במשחק בשם EverQuest, \"טרול\" היא אחת מאפשרויות הבחירה של השחקנים לאופי הדמות. ב-Dark Age of Camelot, השחקן יכול לשחק כפרט מגזע הטרולים, אך במשחק הטרולים מופיעים ומתנהגים כמו \"גולם סלע\". רוב משחקי המחשב אימצו את דמות הטרול ממבוכים ודרקונים עם שינויים מסוימים.\nטרולי Warhammer דומים לטרולים במבוכים ודרקונים. בנוסף יש להם חומצת קיבה שיכולה להמיס כל חומר, החל מבשר ועצמות ועד לסלעים ומתכות. ישנן מספר צורות שונות של טרולים, כגון טרולי נהר וטרולי סלע חסיני כשפים. במשחקי מחשב, טרולים הם לרוב טיפשים למדי ומקושרים עם האורקים.\nבסדרת משחקי המחשב Warcraft, טרולים הם גזע מהיר בעל כושר חישה. הם פראיים, משתמשים בגרזנים וחניתות ונוהגים לפי תורת הוודו. ישנם חמישה סוגי טרולים בוורקראפט: טרולי היער הירוקים של Aman’Zul, טרולי הקרח של Northrend ו-Khaz Modan, טרולי האופל הגדולים של Ashenvale, טרולי המדבר המסתוריים של Tanaris וטרולי הג'ונגל. במשחק World of Warcraft הטרולים שניתן לשחק הם טרולי שבט Darkspear - טרולי ג'ונגל כחולים השייכים לצד ה-Horde.\nמשחקים כגון Simon the Sorcerer ו-King's Quest מתארים את הטרולים כשומרי גשרים. במשחק אי הקופים, הדמות הראשית נתקלת בטרול שלא מרשה לה לחצות את הגשר אם לא תספק לו מזון. לאחר שהואכל, מתברר שמדובר באדם בתחפושת בלבד.\nבמשחק social empires הטרולים הם אויביהם הטבעיים של בני האדם.\nבני האדם והטרולים הם אחד מכ-10 עמים הקיימים במשחק.\nבמשחק זה, הטרולים מחומשים היטב, ולעיתים משמידים אימפריות של בני אדם.\nבמשחק GOD OF WAR אשר הושק ל־PlayStation 4 בשנת 2018, ישנם עשרה סוגי טרולים הנמצאים במידגרד (MIDGARD), ובהלהיים (HELHEIM) לפי המיתולוגיה הנורדית. האויב הראשון אשר נלחמים נגדו במשחק הוא טרול, ובמהלך העלילה השחקן ידרש להילחם בעוד סוגים. במשחק זה הטרולים גדולים, איטיים אך חזקים לא פחות. כל הטרולים מצוידים באבן גדולה אשר משמשת כנשקם, וכאשר יינתן לדמות הראשית Kratos להרוג את הטרול בזמן שהוא בהלם, הוא ישתמש באבן של הטרול כדי להרוג אותו.\n\nטרולים הם המוטיב המרכזי בשיריהן של להקות המטאל פינטרול הפינית (פירוש שם הלהקה הוא \"טרול פיני\") וטרולפסט (\"פסטיבל טרולים\"). פינטרול היא להקת פולק מטאל, המשלבת ביצירותיה מוזיקת פולקה פינית עממית הנקראת הומפה עם יסודות של בלאק מטאל. הדוברים בשיריה של פינטרול הם הטרולים עצמם, השונאים בני אדם ובמיוחד נוצרים, המכונים \"מגפה\".\n\nמומינטרול\n\n נועה מנהיים, גלגולו של טרול: מהמיתולוגיה הסקנדינבית לנודניקים באינטרנט, באתר הארץ, 2 בספטמבר 2015\nטרול, באתר אנציקלופדיה בריטניקה (באנגלית)",
    "pageid": 11328
  },
  {
    "title": "יהודה ושומרון",
    "extract": "האזור הנקרא בישראל יהודה ושומרון (בראשי תיבות: יו\"ש או איו\"ש), ומוכר גם בשם הגדה המערבית (בערבית: الضِّفَّة الْغَرْبِيَّة, בתעתיק מדויק: אלצ'פה אלע'רביה – אַ־דִּ֗פָّה אַל־עַ'רְבִּיָּה, ובהגייה מקומית, אֶ־דַּ֗פֶّה אֶל־עַ'רְבִּיֶּה; באנגלית: West Bank), הוא שטח הנמצא במזרח התיכון, התחום בין הקו הירוק (מצפון, מערב ודרום) לבין נהר הירדן וים המלח (ממזרח).\nמאז מלחמת ששת הימים (בשנת 1967) ועד היום, מדינת ישראל שולטת בשטחי יהודה ושומרון, אך לא סיפחה אותם לשטחה (למעט מזרח ירושלים). הקהילה הבין-לאומית רואה בשלטון זה, לרוב, כיבוש צבאי לכל דבר, אך ממשלת ישראל לא מקבלת עמדה זאת, ורואה ביהודה ושומרון \"שטחים בסכסוך\" שעתידם אמור להיקבע במשא ומתן בין ישראל לפלסטינים. לפני המלחמה שלטה בשטח ממלכת ירדן (בשנים 1948–1967), שהחילה בו את ריבונותה, וקודם לכן – המנדט הבריטי (1920–1948) ולפניו האימפריה העות'מאנית (1517–1918).\nבית המשפט העליון הישראלי קבע כי מאחר שישראל נמנעה עד כה מלהחיל ריבונות בשטחי יהודה ושומרון, השטח מוגדר כנתון ב\"תפיסה לוחמתית\"; לפיכך, מדינת ישראל טוענת שמעמד השטח הוא \"שנוי במחלוקת\". בראיון ביוני 2019 אמר דייוויד פרידמן, שגריר ארצות הברית בישראל, כי \"בנסיבות מסוימות\" יש לישראל זכות להחיל ריבונות על חלק מיהודה ושומרון.\nהמנהל האזרחי העריך ב־2018 את מספר הפלסטינים בשטחי יהודה ושומרון ומזרח ירושלים גם יחד כנע בין 2.5 ל-2.7 מיליון. על פי הלשכה הפלסטינית המרכזית לסטטיסטיקה מספרם עומד על כ־375,000 במזרח ירושלים וכ־2,815,000 בשאר השטח אך גופים שונים (כולל ה-CIA) הצביעו על ליקויים בטענותיה (כמו ספירה כפולה והתעלמות ממקרי הגירה ומוות), והערכות אחרות מפחיתות את ההערכה ונעות עד 1.75 מיליון בשנת 2015 לפי יורם אטינגר.\nמעמד ההתנחלויות ביהודה ושומרון שנוי במחלוקת: ממשלת ישראל מכירה בהן כלגיטימיות, אך מרבית הקהילה הבין-לאומית רואה בהן הפרה של החוק הבין-לאומי. עמדת הממשל בארצות הברית מורכבת: היועץ המשפטי של משרד החוץ האמריקאי קבע בשנת 1978 כי ההתנחלויות נוגדות את החוק הבין-לאומי, אולם היו נשיאים רפובליקנים שהסתייגו מהגדרה זאת, וגם הממשל הדמוקרטי של ברק אובמה הסתפק לרוב בהגדרתן כ\"מכשול לשלום\". בשנת 2019 הצהיר מזכיר המדינה האמריקאי של ממשל טראמפ כי הממשל מסכים עם עמדתו של הנשיא הרפובליקני רונלד רייגן, ואינו רואה עוד את ההתנחלויות כבלתי חוקיות. לעומת זאת, לאחר הקמת ממשל ביידן הבהירו דוברים רשמיים כי בכל הנוגע להתנחלויות הממשל מחזיק בעמדות הפוכות מאלה של ממשל טראמפ, וכי הוא מגנה את ההחלטה של ממשלת בנט להרחיב את הבנייה בהתנחלויות אך עם זאת לא נאמר במפורש שעמדת הממשל היא שהן בלתי חוקיות.\nהמחלוקת על השטח בין מדינת ישראל לבין הפלסטינים באה לידי ביטוי בעימות פוליטי בזירה הלאומית והבין-לאומית, בקביעת עובדות בשטח ובמאבק מזוין.\nבפוליטיקה הישראלית, הפתרון הרצוי למצב ביהודה ושומרון הוא אחד מסלעי המחלוקת המרכזיים שמבדילים בין השמאל לימין.",
    "pageid": 7293
  },
  {
    "title": "יהל\"ם",
    "extract": "יחידה הנדסית למשימות מיוחדות, בראשי תיבות: יהל\"ם (נהגה: יהלום), היא יחידה מובחרת בצה\"ל. היחידה משתייכת לחיל ההנדסה הקרבית ומוכשרת כיחידת קומנדו, אף על פי שאינה שייכת לחיל הרגלים. היחידה היא הסמכות ההנדסית הגבוהה ביותר בצה\"ל, ובעלת יכולות מיוחדות רבות הכוללות, בין השאר, פריצה הנדסית, חבלה התקפית, חבלה וסילוק פצצות, הפעלת רובוטים צבאיים, הגנה מפני איומי אב\"כ, קומנדו הנדסי ולוחמת מנהרות.\nהיחידה פועלת הן בצורה עצמאית והן לצד יחידות מיוחדות אחרות. רוב פעולותיה של היחידה שקטות ומסווגות. בשנים שאחרי יציאת צה\"ל מרצועת הביטחון בדרום לבנון, ועם התרחבות אירועי האינתיפאדה השנייה, גברה בצה\"ל ההכרה בחשיבותה וביכולותיה של היחידה לתת מענה מקצועי ומיידי להריסת בתים ופירוק מטענים ומלכודים. נפח הפעילות שלה גדל באופן ניכר, והפך לאחד מהגדולים בצה\"ל. ככל שהתרחבה פעילות המחבלים במנהרות וסליקים, כך נוצר צורך לתת מענה למתווה זה, בין אם על ידי לוחמים שמתמחים במנהור, ובין באמצעות רובוטים וכלים בלתי מאוישים, יהל\"ם הייתה הבית הטבעי ליכולות אלו. כתוצאה מכך הוחלט על הגדלה משמעותית של היחידה והפיכתה לאגד הנדסי.\nתפקידיה של היחידה מגוונים וכוללים ביצוע משימות הנדסה מיוחדות, הריסות מדויקות, פיצוץ מבנים, חבלה בתשתיות האויב, טיפול בחומרי נפץ, הכנת מטענים ופצצות, נטרול מטעני חבלה של האויב, סילוק פצצות, פינוי שדות מוקשים, הנדסה ופריצה בים וביבשה, לוחמת מנהרות, איתור והשמדה של סליקים ומנהרות הברחה ומנהרות טרור. היחידה מפתחת אמצעים ושיטות בתחום ההנדסה ומכשירה לוחמים ביחידה, בחיל ההנדסה הקרבית ובצה\"ל בתחומים הרלוונטיים.",
    "pageid": 327560
  },
  {
    "title": "יחידה 504",
    "extract": "יחידה 504 (נודעה בעבר גם בשמות \"יחידה 154\", \"מודיעין 10\", \"יחידת הקת\"ם\" ובכינוי \"עוצבת המודיעין האנושי\") היא יחידה באגף המודיעין של צה\"ל, האחראית על הפעלת סוכנים סמויים מחוץ לגבולות מדינת ישראל. זאת, בדומה ליחידות המודיעין האנושי (יומינט) במוסד למודיעין ולתפקידים מיוחדים ובשירות הביטחון הכללי.\nשורשי \"יחידה 504\" בש\"י. היחידה הוקמה ביוני 1948 ונקראה \"מודיעין 10\" (ש.מ. 10). כינוי, המשמש כיום כשם עמותת מודיעין 10 שהוקמה על ידי בוגרי יחידה 504 במטרה לשמר את מורשת היחידה, להנחילה לקציני ולחיילי היחידה בהווה ולחשוף לציבור הרחב את פעילות היחידה בעבר, המותרות בפרסום. מפקדה הראשון היה דוד קרון. בשנת 1957 שונה שמה ל\"יחידה 154\". לאחר מלחמת ששת הימים, בעקבות איחודה עם יחידה 560 שעסקה בחקירת שבויים, שונה שמה ל\"יחידה 7019\" ולאחר מלחמת יום הכיפורים נקראה \"יחידה 504\".",
    "pageid": 76681
  },
  {
    "title": "יחידה 8200",
    "extract": "יחידה 8200 (קרי: \"שמונה מאתיים\") היא יחידה לאיסוף מודיעין אותות (סיגינט) ופענוח צפנים, השייכת לאגף המודיעין של צה\"ל. היחידה נחשבת לאחת מהיחידות הטכנולוגיות הטובות בעולם וליחידה הגדולה ביותר מבין יחידות צה\"ל. מפקד היחידה הוא קצין בדרגת תת-אלוף.",
    "pageid": 111183
  },
  {
    "title": "ישעיהו מייטליס",
    "extract": "הרב ישעיהו מייטליס (נולד בסוסנוביץ, ה'תש\"ט) הוא רבה של נהריה וראש ישיבת ההסדר נהר דעה בעיר.",
    "pageid": 1362583
  },
  {
    "title": "כדור הזהב",
    "extract": "כדור הזהב (בצרפתית: Ballon d'Or), הידוע גם בתור פרס \"כדורגלן השנה באירופה\", הוא פרס כדורגל יוקרתי, שנוסד ב-1956 על ידי המגזין הצרפתי \"פראנס פוטבול\". הפרס ניתן על בסיס שנתי לכדורגלן שנחשב לזה שביצועיו היו הטובים בשנה הקלנדרית שחלפה. הפרס נחשב לפרס האישי היוקרתי והמוערך ביותר בכדורגל. ליונל מסי הוא שחקן הכדורגל בעל מירב הזכיות בעולם, כשלזכותו שמונה זכיות.\nאת הרעיון להענקת הפרס הגה גבריאל האנוט, עיתונאי \"פראנס פוטבול\" וכדורגלן עבר, כשביקש מעמיתיו העיתונאים להצביע עבור השחקן המצטיין באירופה לשנת 1956. שיטת ההצבעה שהונהגה במהלך השנים העניקה זכות הצבעה ל-52 עיתונאים מרחבי אירופה. עד 1995 יכלו להיבחר רק שחקנים בעלי אזרחות אירופית שמשחקים בקבוצות שכפופות לאופ\"א, אך באותה שנה שונו כללי הפרס כך שיכלו להיבחר גם שחקנים לא אירופאים. ב-2007 חל שינוי נוסף שהסיר את המגבלה על בחירת כדורגלנים שמשחקים במועדונים באירופה ולמעשה התירו הכללים בחירה בכל שחקן מכל מועדון בעולם. כתוצאה מכך הורחבה ההצבעה ל-96 עיתונאים מכל העולם. בשנים 2010–2015 אוחד עם פרס כדורגלן השנה בעולם, כאשר התואר המאוחד נקרא כדור הזהב של פיפ\"א.\nבשנת 2016 האיחוד עם פרס כדורגלן השנה בעולם הסתיים והפרס חזר למתכונת הקודמת. בשנת 2018 הוענק הפרס לראשונה גם לשחקנית כדורגל והוענק גם פרס לשחקן הצעיר המצטיין של השנה. בשנת 2019 הוענק פרס לשוער המצטיין של השנה שנקרא על שמו של לב יאשין. בשנת 2022 הוחלט על מספר שינויים בחלוקת הפרס. ביניהם, הזוכה ייבחר לפי עונת משחקים ולא שנה.",
    "pageid": 67761
  },
  {
    "title": "כיכר החטופים והנעדרים",
    "extract": "כיכר החטופים והנעדרים הוא שם זמני שניתן לכיכר הסמוכה למוזיאון תל אביב לאמנות על ידי מטה משפחות החטופים והנעדרים, בטקס שנערך ב-24 באוקטובר 2023, בעקבות אירועי ה-7 באוקטובר ומלחמת חרבות ברזל.\nבמקום הוקמה \"עיר אוהלים\" זמנית מטעם משפחות החטופים והנעדרים, וכן הוצבו בה מיצגים אמנותיים המביעים הזדהות עם מאבק מטה משפחות החטופים והנעדרים, וכביטוי לתמיכה והזדהות עם משפחות הנופלים וחללי צה\"ל. בכיכר נערכות מעת לעת עצרות למען שחרור החטופים.",
    "pageid": 2275015
  },
  {
    "title": "לבנון",
    "extract": "לְבָנוֹן, או בשמה הרשמי הרפובליקה הלבנונית (בערבית: الجمهوريّة اللبنانيّة, אַל-גֻ'מְהוּרִ֫יַּה א-לֻּבְּנַאנִ֫יַּה; בצרפתית: République libanaise, רפּוּבּליק ליִבּאַנּז); היא מדינה ערבית במזרח התיכון. היא גובלת בישראל בדרום, בסוריה במזרח ובצפון, ובים התיכון במערב. שטחה כ־10,400 קמ\"ר, ואוכלוסייתה מונה כ־5.3 מיליון בני אדם (2023) – המשתייכים לדתות ולעדות שונות. מהקמתה בשנת 1943, המדינה רוויה סכסוכים אתניים ומלחמות אזרחים על שליטה, שטח ומשאבים. בסכסוכים אלו מעורבות שכנותיה ומעצמות אחרות, דבר המתאפשר עקב השלטון המרכזי החלש, שלא הצליח לאכוף את מרותו על מלוא שטחה. רוב הלבנונים הם בני דת האסלאם (כולל המיעוט הדרוזי, הנספר כחלק מהאוכלוסייה המוסלמית), אך יש בה מיעוט נוצרי גדול (בערך שליש מהאוכלוסייה). מחוץ ללבנון ישנה פזורה לבנונית גדולה, שהיא נוצרית בעיקרה.\nהארץ נקראת על שם הר הלבנון, הקרוי כך על שום צבעו הלבן. שם זה הוא גם שמה המקראי של הארץ, ושמה בשפות אחרות, ובהן ערבית. בערבית הוא נכתב لُبْنَان ונהגה: לֻבְּנָאן (בערבית ספרותית) או לְבְּנֵין (בערבית סורית ולבנונית). בצרפתית: Le Liban. השפה הרשמית של לבנון היא ערבית, ושפה נוספת שמוכרת בה היא צרפתית.\nהיא חברה בארגון לשיתוף פעולה אסלאמי.",
    "pageid": 221222
  },
  {
    "title": "לענה",
    "extract": "לַעֲנָה (שם מדעי: Artemisia), סוג של צמח שמונה בסביבות 180 מינים. שמה המדעי נגזר משמה של אלת הציד ארטמיס.\nהלענה ידועה בטעמה המריר. השימוש בה נפוץ במטבח המרוקאי, וכמרכיב בהכנת אבסינת, אוזו ויין ורמוט. ללענה אבקנים אלרגנים אשר גורמים, בעת פריחתה בסתיו, לאלרגיות רבות בקרב הרגישים אליה.\nבישראל נפוצים חמישה מינים:\n\nלענת המדבר (Artemisia herba-alba, נקראת גם Artemisia sieberi)\nלענה חד זרעית (Artemisia monosperma) - הנפוצה מכולן. שיח ירוק בעל עלים בשרניים. בחורף הענפים רכים והעלים גדולים ואילו בקיץ הענפים מתקשים והעלים קטנים.\nלענת יהודה (Artemisia judaica) - צומחת בדרום הנגב, בדרום ירדן ובסיני.\nלענה שיחנית (Artemisia arborescens) - מוכרת בשמה העממי כשִיבּה או שִיבּא. עלי הלענה השיחנית מכילים שמן סנטונין (Santonin) שיש המאמינים שהוא בעל סגולות מרפא. עלי הצמח מרים מאוד לכן לא חולטים אותם כפי שהם, אלא מוסיפים אותם לתה רגיל.\nלענת המכבד (Artemisia scoparia)\nמינים בולטים נוספים:\n\nלענה דרקונית (Artemisia dracunculus) - עשב תיבול נפוץ, מוכר גם בשם טרגון.\nלענה מצויה (Artemisia vulgaris) - בשימוש נרחב ברפואה הסינית העממית.\nלענה חד-שנתית (Artemisia annua) - ממנה מפיקים ארטמיסינין (artemisinin) לטיפול טבעי במלריה.\nלענת האבסינת (Artemisia absinthium) - ממנה מכינים את משקה האבסינת.",
    "pageid": 106241
  },
  {
    "title": "מבצע שומר החומות",
    "extract": "מבצע שומר החומות (בערבית: معركة سيف القدس; בתעתיק: מַעְרַכַּת סָיְף אלְקֻדְס, \"קרב חֶרֶב ירושלים\") היה מבצע צבאי רחב-היקף של צה\"ל ברצועת עזה, שהחל ביום ירושלים, 10 במאי 2021, לאחר שארגוני הטרור הפלסטיניים בהובלת חמאס החלו בירי רקטות מסיבי לעבר ירושלים במהלך מצעד הדגלים ובהמשך גם לגוש דן, השפלה, הנגב והשרון. המבצע נמשך עד להפסקת האש שנכנסה לתוקפה ב-21 במאי, בשעה 02:00 בלילה, בתיווך מצרים.\nבמהלך המבצע ארגוני הטרור ברצועת עזה שיגרו לעבר ישראל כ-4,360 רקטות, טילי נ\"ט ופצצות מרגמה, מתוכן 1,661 יורטו בידי מערכות כיפת ברזל במעל ל-90% הצלחה. 176 לא יורטו ונפלו בשטחים בנויים, ו-1,843 נפלו בשטחים פתוחים. כ-680 רקטות שנורו לכיוון ישראל נפלו בשטח רצועת עזה וגרמו, על פי הערכות ישראליות, למותם של יותר מ-20 מתושבי הרצועה. 9 אזרחים ישראלים, 3 אזרחים זרים וחייל אחד נהרגו מירי הפלסטינים מרצועת עזה.\nמנגד, צה\"ל תקף למעלה מ-1,500 מטרות טרור, בהן: רבי-קומות ששימשו כמטות של חמאס וג'יהאד האסלאמי הפלסטיני (גא\"פ), עשרות עד מאות בתים ומשרדים של פעילי טרור, מעל כ-100 קילומטרים של מנהרות תת-קרקעיות, מתוך רשת המנהרות שנחפרה מתחת לרצועת עזה (וקיבלה בישראל את הכינוי ה\"מטרו\" של עזה), מחסני אמל\"ח ומאגרי רקטות, אתרים לייצור רקטות, משגרי רקטות ובורות שיגור תת-קרקעיים, משגרי נ\"ט, כלי טיס בלתי מאוישים, מוצבים, נכסי מודיעין וטכנולוגיה, מטרות של הכוח הימי של חמאס ועשרות חוליות שיגור. לפי מקורות ישראליים, בתקיפות צה\"ל נהרגו ברצועת עזה כ-225 פעילי טרור, מהם 25 בכירים, ובין 51 ל-128 אזרחים.",
    "pageid": 1983535
  },
  {
    "title": "ממשלת ישראל השלושים ושבע",
    "extract": "ממשלת ישראל השלושים ושבע (מכונה גם ממשלת נתניהו השישית) היא ממשלת ישראל הנוכחית בראשות בנימין נתניהו. הממשלה קיבלה את אמונה של הכנסת העשרים וחמש והושבעה ב־29 בדצמבר 2022, ה' בטבת ה'תשפ\"ג. מכהנים בה 32 שרים וחמישה סגני שרים, והיא הממשלה הגדולה ביותר שהייתה בישראל בשיאה.",
    "pageid": 1994933
  },
  {
    "title": "נבחרת ישראל בכדורגל",
    "extract": "נבחרת ישראל בכדורגל (נקראת על ידי ההתאחדות גם בשם הנבחרת הלאומית) היא הנבחרת הלאומית בכדורגל של מדינת ישראל. הנבחרת מייצגת את ישראל במשחקים בינלאומיים בכדורגל מאז קום המדינה בשנת 1948. ההיסטוריה של נבחרת ישראל בכדורגל החלה עוד בתקופת המנדט הבריטי, עם הקמת נבחרת ארץ ישראל בכדורגל, שהחלה להופיע במסגרות בינלאומיות כבר בשנת 1934.\nמאמן הנבחרת, שמכונה \"המאמן הלאומי\", ממונה על ידי ההתאחדות לכדורגל בישראל, הגוף המנהלי החולש על הכדורגל בישראל בכלל ועל נבחרת ישראל בפרט. נבחרת ישראל מתמודדת בשלושה מפעלים בינלאומיים, מאז 1934 במוקדמות גביע העולם בכדורגל (\"מוקדמות המונדיאל\"), מאז 1994 במוקדמות אליפות אירופה בכדורגל (\"מוקדמות היורו\"), ומאז 2018 בליגת האומות של אופ\"א.\nמאז השתתפותה במונדיאל 1970 שנערך במקסיקו, לא הצליחה נבחרת ישראל להעפיל למונדיאל או ליורו, על אף שהייתה קרובה לכך פעמים אחדות. בשנים 1934–1977, התקופה שקדמה להחרמת ישראל בספורט מהמסגרות האסייתיות בהצבעה על-ידי נבחרות ערביות ומוסלמיות, זכתה נבחרת ישראל בגביע אסיה בכדורגל (\"גביע אסיה לאומות\") (גביע אסיה בכדורגל 1964), הייתה פעמיים סגנית (גביע אסיה בכדורגל 1956 גביע אסיה בכדורגל 1960), והגיעה גם למקום השלישי (גביע אסיה בכדורגל 1968). כמו כן, זכתה הנבחרת במדליית כסף במשחקי אסיה (\"האסיאדה\") בטהראן, איראן (1974) מתוך שתי השתתפויות בפועל של הנבחרת, (הראשונה ב-1958) בענף הכדורגל כחלק ממשלחות ישראל במשחקי אסיה.",
    "pageid": 58367
  },
  {
    "title": "נבחרת ישראל בכדורגל עד גיל 21",
    "extract": "נבחרת ישראל בכדורגל עד גיל 21 (נקראת על ידי ההתאחדות גם בשם גברים עד גיל 21) היא נבחרת הכדורגל הלאומית של ישראל עד גיל 21. סגל הנבחרת מורכב ממיטב הכדורגלנים המחזיקים באזרחות ישראלית שגילם מתחת ל-21, אף כי יכול להגיע גם עד גיל 23 (נקראת גם הנבחרת האולימפית) במקרים אחדים מסוימים – ובפרט כשהיא נציגת ישראל במשחקים האולימפיים. מאמן הנבחרת ממונה על ידי ההתאחדות לכדורגל בישראל, הגוף האדמיניסטרטיבי החולש על נבחרות ישראל בכל הגילים ועל הכדורגל בישראל כולו.\nהנבחרת הצעירה העפילה לראשונה לאליפות אירופה עד גיל 21 בשנת 2007 שנערכה בהולנד – שם שיחקה בין 8 הנבחרות הגדולות והטובות ביבשת, לאחר שניצחה את הנבחרת הצעירה של צרפת בפלייאוף העפלה. הנבחרת סיימה את הטורניר עם שלושה הפסדים בשלב הבתים. בפעם השנייה, שיחקה הנבחרת באליפות אירופה 2013 לנבחרות צעירות, אליה העפילה אוטומטית בזכות אירוח הטורניר בישראל, כשהנבחרת סיימה את שלב הבתים במקום השלישי עם 4 נקודות. הפעם השלישית, באליפות אירופה עד גיל 21 בשנת 2023, זאת בזכות הנבחרת הצעירה שהעפילה אליה משלב הפלייאוף של טורניר המוקדמות , שהסתיים כשנה לפני כן.",
    "pageid": 254422
  },
  {
    "title": "ניב אליאסי",
    "extract": "ניב אליאסי (נולד ב-21 בפברואר 2002) הוא כדורגלן ישראלי המשחק בעמדת השוער במועדון הכדורגל הפועל באר שבע בליגת העל ובנבחרת ישראל עד 21.",
    "pageid": 2284452
  },
  {
    "title": "ניקו ויליאמס",
    "extract": "ניקולאס \"ניקו\" ויליאמס ארתואר (בספרדית: Nicholas \"Nico\" Williams Arthuer; נולד ב-12 ביולי 2002 בפמפלונה שבספרד) הוא כדורגלן ספרדי ממוצא גנאי המשחק בעמדת קשר הכנף בקבוצת אתלטיק בילבאו מלה ליגה ובנבחרת ספרד.",
    "pageid": 2133543
  },
  {
    "title": "נעמי קמפבל",
    "extract": "נעמי איליין קמפבל (באנגלית: Naomi Elaine Campbell; נולדה ב-22 במאי 1970) היא דוגמנית על ושחקנית בריטית. נחשבת לאחת הדוגמניות המצליחות והידועות ביותר של שנות ה-90 ופעילה בתחום האופנה גם היום.",
    "pageid": 463171
  },
  {
    "title": "נשיא מדינת ישראל",
    "extract": "נְשִׂיא מְדִינַת יִשְׂרָאֵל הוא ראש המדינה של מדינת ישראל. מאחר שישראל היא דמוקרטיה פרלמנטרית, בה סמכויות הרשות המבצעת נתונות בידי הממשלה, ממלא נשיא המדינה תפקידים אשר בעיקרם הם ייצוגיים וטקסיים. מוסד הנשיאות נחשב למבטא את אחדות העם, והנשיא מכונה לעיתים \"האזרח מספר 1\". נשיא המדינה נבחר על-ידי הכנסת לכהונה בת שבע שנים, שלאחריה הוא לא יכול להיבחר בשנית. נשיא המדינה הוא מבעלי התפקידים היחידים בישראל שמחזיקים מתוקף תפקידיו בדגל רשמי, הנקרא נס הנשיא.\nתפקידיו, סמכויותיו ודרך בחירתו של נשיא המדינה מוגדרים בחוק-יסוד: נשיא המדינה, אשר נחקק ב-1964.\nהמעון הרשמי שבו גר הנשיא ומשפחתו הוא בית הנשיא ברחוב הנשיא בשכונת טלביה בירושלים.\n\n ערך מורחב – חוק יסוד: נשיא המדינה\nסמכויותיו של נשיא המדינה הן בעיקרן טקסיות וסמליות, דוגמת חתימה על חוקים שנחקקו בכנסת, הסמכת שגרירים מטעם המדינה, קבלת כתבי האמנתם של שגרירים ממדינות זרות וחתימה על אמנות בין ישראל לבין מדינות אחרות. ואולם, הנשיא הוא לא המאשר את החוקים והאמנות, וחתימתו על מסמך טעונה חתימת קיום מטעם הממשלה. נשיא המדינה הוא הראשון בסדר הקדימה הממלכתי, והוא מייצג את המדינה כלפי חוץ.\nלנשיא המדינה נתונות מספר סמכויות מעשיות, שהבולטת בהן היא סמכות החנינה של כל עציר, נאשם או אסיר, וכן הסמכות להקל בכל עונש שהטיל בית משפט על כל אדם. לרוב יתייעץ הנשיא עם נציגי משרד המשפטים לפני הפעלת סמכותו זו, אך לעיתים הוא נקלע ללחצים פוליטיים וחברתיים עזים, שבגינם ישחרר אסירים מסוימים, כגון יהודים שהורשעו בטרור ומחבלים פלסטינים במסגרת עסקאות חילופי שבויים.\nתפקיד נוסף הנתון בידי נשיא המדינה לפי חוק-יסוד: הממשלה הוא הטלת מלאכת הרכבת הממשלה על אחד מחברי הכנסת לאחר שהתקיימו בחירות לכנסת או לאחר שהממשלה התפטרה או נפלה. לפני שנשיא המדינה מטיל את מלאכת הרכבת הממשלה על חבר כנסת, עליו להתייעץ עם סיעות הכנסת ולקבל מהן המלצה למועמד לראש הממשלה. נשיא המדינה יטיל את הרכבת הממשלה על מי שלפי דעתו יש לו הסיכוי הגבוה ביותר להרכיב ממשלה. סמכות זו ניתנת לראשי מדינה ברוב רובן של הדמוקרטיות הפרלמנטריות, ויש בה שיקול דעת מסוים.\nנשיא המדינה ממנה את השופטים, לאחר שנבחרו בוועדה לבחירת שופטים, ואת נגיד בנק ישראל לפי המלצת הממשלה. סמכות המינויים ניתנה לנשיא כדי לסמל את עצמאותם של המתמנים מן הכנסת והממשלה.\n\nמעבר לתפקידים החוקתיים של נשיא המדינה, מאפשר לו מעמדו ליזום מיזמים חברתיים שונים ולגייס בעבורם כספי תרומות. כמו נשיאים אחרים בעולם, גם נשיאי ישראל הקימו קרנות מלגות לתמיכה במיזמים ציבוריים שהנשיא המכהן הופקד על ניהולן (כמו סיוע לבעלי מוגבלויות ולאנשי מדע ומחקר). בשנת 2011 קבע מבקר המדינה מיכה לינדנשטראוס כי הנשיא דאז משה קצב חרג מהניהול התקין של כספי בית הנשיא והנהיג הפקרות תקציבית, בזבז את ההון של קרנות אלה והביא לסגירתן.\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nכל אזרח ישראלי כשיר לכהן כנשיא. הצעת מועמד לנשיא המדינה צריכה להיות מוגשת ליושב-ראש הכנסת, בהסכמת המועמד בכתב ובצירוף תמיכתם של עשרה חברי הכנסת לפחות בחתימתם, ועד שבועיים לפני מועד הבחירות. כל חבר הכנסת רשאי לתמוך במועמד אחד בלבד. שבוע לפני מועד הבחירות צריך יושב-ראש הכנסת לפרסם את רשימת המועמדים בבחירות המתקרבות.\nהכנסת בוחרת את נשיא המדינה בהצבעה חשאית, בישיבה מיוחדת שנערכת לצורך עניין זה בלבד. מזכיר הכנסת קורא בשמותיהם של כל חברי הכנסת לפי סדר ה-א\"ב של שמות המשפחה, וכל חבר כנסת בתורו נכנס מאחורי פרגוד עץ מיוחד המוצב במליאת הכנסת, מכניס פתק עם שם המועמד למעטפה, ואז משלשל את המעטפה לקלפי העשויה עץ. לאחר שהצביעו כל חברי הכנסת, מתכנסים חברי ועדת הקלפי (שחברים בה היושב-ראש ועוד שלושה חברי כנסת) בלשכת יושב-ראש הכנסת וסופרים את הקולות.\nהמועמד שקיבל את קולותיהם של רוב חברי הכנסת – הוא הנבחר. אם אין מועמד כזה, עורכים הצבעה חוזרת ובה מועמדים לבחירה שני המועמדים שקיבלו את המספרים הגדולים ביותר של קולות. המועמד שקיבל את מספר הקולות הגדול ביותר הוא הנבחר.\nמשמעותו הייצוגית והסמלית של מוסד הנשיאות הביאה לכך שעל אף שהבחירה נעשית על ידי פוליטיקאים, נבחרת לתפקיד אישיות בעלת שיעור קומה, שזוכה לאהדה רבה בכל שדרות העם, ואפשר לחנך את הדור הצעיר לאורה. בהתאם לעיקרון זה נבחרו לתפקיד אנשים בעלי תרומה בולטת למימוש החזון הציוני, כאלה שמלבד מעורבות בחיים הציבוריים גם הגיעו להישגים מיוחדים בתחומים נוספים. כך נבחרו לתפקיד אנשי מדע בעלי שם עולמי (חיים ויצמן ואפרים קציר), אלופי צה\"ל בעלי קול ייחודי (חיים הרצוג ועזר ויצמן), מלומדים ואנשי רוח (יצחק בן-צבי, זלמן שזר ויצחק נבון).\n\nלקראת סוף המאה ה-20 ובתחילת המאה ה-21 נבחרו לתפקיד פוליטיקאים, ובתגובה לכך הוגשו כמה הצעות חוק שונות שניסו למנוע זאת, על מנת למנוע מתפקיד זה להפוך לפוליטי. בחירתו של עזר ויצמן לתפקיד נשיא המדינה בשנת 1993 הייתה לנקודת המפנה שסימנה את תחילתה של מגמה זו, ואחריו נבחרו משה קצב, שכיהן כחבר הכנסת ושר, שמעון פרס שכיהן כחבר הכנסת במשך 48 שנים (ברובן כשר, ופעמים גם כראש הממשלה), ראובן ריבלין, שכיהן כשר וכיושב-ראש הכנסת, ויצחק הרצוג, שכיהן כחבר הכנסת וכשר.\nתפקיד נשיא המדינה נחשב כתפקיד פרישה בקריירה הפוליטית, שלאחריו פורש הנשיא היוצא מהחיים הציבוריים. יוצא דופן היה יצחק נבון, שביקש לנצל את הפופולריות שצבר במהלך כהונתו כנשיא, פרש מהתמודדות על תקופת כהונה שנייה ושאף לקבל לידיו את מנהיגות מפלגת העבודה והמערך בבחירות לכנסת האחת עשרה.\n\nנשיא המדינה הנבחר נכנס לתפקידו ביום סיום כהונתו של הנשיא היוצא, ואם הנשיא היוצא התפטר, הודח או נפטר – נכנס מחליפו הנבחר לתפקיד סמוך ככל הניתן ליום בחירתו. מי שנבחר לנשיא המדינה צריך להצהיר בפני הכנסת הצהרת אמונים בזו הלשון: ”אני מתחייב לשמור אמונים למדינת ישראל ולחוקיה ולמלא באמונה את תפקידי כנשיא המדינה”.\nטקס השבעת נשיא המדינה הוא ייחודי בישראל והוא דומה במתכונתו לטקסי הכתרה עליהם מסופר בתנ\"ך. מושמעות בו תקיעות שופר על-ידי חיילי הרבנות הצבאית, ובסיומו קורא יושב-ראש הכנסת: \"יחי נשיא מדינת ישראל!\", וחברי הכנסת עונים \"יחי! יחי! יחי!\".\n\nהכנסת מוסמכת, בהחלטת רוב של שלושה רבעים מחבריה (90 ח\"כים), להדיח נשיא המדינה אם מצאה שהתנהגותו אינה הולמת את מעמדו. כדי להתחיל הליך הדחה יש להגיש קובלנה על ידי לפחות עשרים חברי כנסת. הקובלנה חייבת להיות מנומקת והיא תועבר ללא דיחוי לידי נשיא המדינה. כדי לקבל החלטה להדחת נשיא יש צורך ברוב של שלושה רבעים מחברי ועדת הכנסת (19 מתוך 25 חברי הוועדה). לנשיא או לבא כוחו יש זכות לסתור את הקובלנה בוועדת הכנסת וגם במליאת הכנסת.\n\nבדומה לחברי הכנסת, לנשיא המדינה יש חסינות מוחלטת בכל הקשור לתפקידו, ואין הוא חייב למסור בעדות מידע שנודע לו במילוי תפקידו כנשיא גם לאחר תום תקופת כהונתו. כמו כן יש לנשיא, כל זמן שהוא מכהן, חסינות פרוצדורלית מוחלטת, כלומר לא ניתן להעמידו לדין פלילי ולא ניתן לעוצרו. אם יש צורך לגבות ממנו עדות, ניתנת לנשיא הזכות לקבוע את מקום מסירת העדות ומועדה.\n\nאם נבצר מהנשיא למלא תפקידו באופן זמני, או אם הוא נמצא מחוץ לגבולות המדינה, מכהן יושב ראש הכנסת כממלא מקום נשיא המדינה. כאשר הנשיא מעוניין להכריז על נבצרות זמנית (למשל לפני שהוא עובר הליך רפואי תחת הרדמה מלאה, ואין הוא יכול למלא את תפקידו) הוא צריך להעביר בקשה לכנסת, ורק לאחר קבלת בקשתו בידי ועדת הכנסת יוכרז על נבצרותו.\n\nנשיא המדינה רשאי להתפטר, בהגשת כתב התפטרות חתום ליושב-ראש הכנסת, והתפטרותו נכנסת לתוקף אחרי 48 שעות, אלא אם הוא חוזר בו מהתפטרותו. אם נשיא המדינה מסיים את תפקידו לפני גמר כהונתו, מכהן יושב-ראש הכנסת כנשיא המדינה בפועל. לנשיא המדינה בפועל נתונות כל הסמכויות של הנשיא.\n\nבשנת 2019 עמד תקציב מוסד הנשיאות על 61 מיליון שקלים חדשים, מתוכו עמדו 32 מיליון לשכר העובדים, 3 מיליון לביטחון, 2 מיליון עבור קצבאות לאלמנות הנשיאים הקודמים, ו-15 מיליון לתפעול.\nמרכיבים מרכזיים בתקציב משכן הנשיא:\n\nמשכורות ותנאי הפרישה של נשיאי המדינה ועובדי המוסד.\nהעלות התפעולית של מוסד הנשיאות.\nעלות תחזוקת מבנה משכן הנשיא והגן הנלווה לו, כולל ארנונה לעיריית ירושלים.\nעלות הטקסים והאירועים הנערכים על-ידי הנשיא.\nנסיעות, כולל נסיעות פמליית הנשיא לחוץ לארץ.\nעלות פרטי האמנות הפזורים במשכן הנשיא ועלות אחזקתם.\nעלות חיילי צה\"ל אחדים שעובדים במוסד.\nעלות אבטחת המשכן והנשיא.\n\nבהתאם לסעיף 16 לחוק-יסוד: נשיא המדינה נקבעת משכורתו של נשיא המדינה על ידי ועדת הכספים של הכנסת. קביעה זו ניתנה בהחלטת משכורת נשיא המדינה, התשמ\"ב–1982. ב-1 ביולי 2013 נקבעה משכורת הנשיא ל-50,315 ש\"ח לחודש. משכורת זו מתעדכנת בהתאם לשינויים בשכר הממוצע במשק. בהתאם לסעיף 1 לחוק גמלאות לנושאי משרה ברשויות השלטון, תשכ\"ט–1969, תנאי הפרישה של הנשיא נקבעים אף הם על ידי ועדת הכספים, והם ניתנו בהחלטת גמלאות לנושאי משרה ברשויות השלטון (נשיא המדינה ושאיריו), התשמ\"א–1981. תנאים אלה כוללים:\n\nפנסיה חודשית בסכום 70% ממשכורת הנשיא, מיום פרישתו של הנשיא (גם אם טרם הגיע לגיל פרישה) לכל ימי חייו, ולאלמנתו אחריו לכל ימי חייה. אם הנשיא לשעבר זכאי לפנסיה נוספת מקופה ציבורית, לא תעלה הפנסיה הכוללת המשולמת לו על משכורתו כנשיא. שיעור הפנסיה חריג לטובה, משום ששר צובר, במשך 7 שנים, פנסיה של 14% בלבד.\nלנשיא לשעבר ולבני משפחתו, לשאירי נשיא[דרושה הבהרה] ולשאירי נשיא לשעבר יינתנו שירותים רפואיים ואשפוז באותם תנאים ובאותו היקף שהיו זכאים להם בעת כהונת הנשיא.\nנשיא לשעבר, אלמנת נשיא ואלמנת נשיא לשעבר זכאים לטלפון בדירתם, והוא יותקן על חשבון אוצר המדינה. נשיא לשעבר זכאי לתשלום של הוצאותיו בעבור החזקה ושימוש בטלפון סלולרי ובטלפון שהותקן בדירתו (אלמנת נשיא ואלמנת נשיא לשעבר זכאיות לתשלום זה במשך תקופה של שמונה עשר חודשים מיום פטירתו של הנשיא או הנשיא לשעבר).\nנשיא לשעבר זכאי לדיור בדירת שרד ולרכב צמוד עם נהג במשך שבע שנים מיום סיום כהונתו. אם נפטר במשך תקופת הזכאות, זכאית אלמנתו לזכויות אלה עד לסיום שבע השנים.\nנשיא לשעבר זכאי, לצורך פעילותו הציבורית, לתקציב לשירותי משרד, במשך שבע שנים מיום סיום כהונתו. זכות זו אינה נשללת, גם אם מצבו הרפואי של הנשיא לשעבר אינו מאפשר לו לנהל משרד.\nהתנאים המפורטים לעיל נקבעו במהלך כהונתו של הנשיא משה קצב, והם תקפים החל מכהונתו של שמעון פרס כנשיא. ביחס לכהונתם של נשיאים קודמים ושאיריהם חלים תנאים טובים יותר.\nבעקבות החשדות למעשים פליליים שהועלו נגד הנשיא קצב, החליטה ועדת הכספים בשנת 2007, שמנשיא לשעבר שהורשע בעבירה שיש עמה קלון נשללות כל הזכויות הנ\"ל, מלבד הזכות לפנסיה חודשית ולשירותים רפואיים.\nבעבר משכורתו של הנשיא הייתה פטורה ממס הכנסה, אך בתיקון שנעשה בתקופת כהונתו של הנשיא עזר ויצמן נקבע כי היא חייבת במס. בנוסחו הנוכחי קובע סעיף 9(1) לפקודת מס הכנסה שפטורים ממס הכנסה רק: \"תשלומים, שירותים וטובות הנאה המשתלמים או הניתנים מאוצר המדינה לנשיא או לנשיא לשעבר או לשאיריו בקשר למילוי תפקידו כנשיא, למעט משכורת וקיצבה\".\nנכון לשנת 2023, בית הנשיא משלם פנסיה נשיאותית לשני נשיאים לשעבר. תשלומים אלה הם אחד ממרכיבי התקציב המרכזיים של בית הנשיא.\n\nתפקיד נשיא המדינה הוא המשך ישיר לתפקיד נשיא מועצת המדינה הזמנית, אותו מילא חיים ויצמן. בדומה למשרת נשיא המדינה, גם משרת נשיא מועצת המדינה הזמנית הייתה משרה חסרת השפעה בפועל.\nמעמדו וסמכויותיו של נשיא המדינה נקבעו לראשונה בחוק המעבר, שנחקק ב-16 בפברואר 1949. באותו היום נבחר ד\"ר חיים ויצמן לנשיא הראשון של מדינת ישראל, והוא הושבע למחרת. חוק המעבר קשר את כהונת הנשיא קשור בכהונת הכנסת הראשונה. לאחר שהתכנסה הכנסת השנייה, היא בחרה מחדש את ד\"ר ויצמן לנשיא המדינה, ולאחר מכן חוקקה את חוק כהונת נשיא המדינה, אשר הסדיר ביתר פירוט את בחירתו של נשיא המדינה, וקבע את כהונתו לחמש שנים. לאחר פטירתו של יצחק בן-צבי תוקן החוק ונקבע בו כי נשיא המדינה יוכל לכהן שתי כהונות לכל היותר.\nב-16 ביוני 1964 חוקקה הכנסת את חוק-יסוד: נשיא המדינה, וקבעה בו את דיני הנשיאות. חוק-יסוד זה הוצע על-ידי הממשלה כהצעת חוק ממשלתית, מה שעורר מחלוקת, שכן בהחלטת הררי נקבע כי ועדת החוקה, חוק ומשפט היא זו האחראית על חוקי-יסוד.\nבשנת 2000 תיקנה הכנסת את חוק היסוד וקבעה כי נשיא המדינה יכהן כהונה אחת בת שבע שנים, כדי לאפשר לנשיא עצמאות מן הפוליטיקאים בביצוע תפקידו.\n\nבמשך שנות קיומה של מדינת ישראל, מילאו יושבי-ראש הכנסת את תפקיד ממלא מקום הנשיא ונשיא בפועל פעמים רבות.\n\nיוסף שפרינצק – יושב-ראש הכנסת הראשון כיהן כממלא מקום הנשיא במשך כמעט שנה שלמה, בעקבות החלטת הנשיא ויצמן לצאת לנבצרות בשל מחלתו. ב-11 בדצמבר 1951 נכנס שפרינצק לתפקיד ממלא מקום הנשיא, והוא כיהן בתפקיד זה עד לפטירתו של ויצמן. לאחר מכן כיהן כנשיא בפועל עד שנבחר יצחק בן-צבי לנשיא המדינה השני, ב-8 בדצמבר 1952. בעוד שוויצמן היה מאוכזב מן התפקיד חסר ההשפעה שיצר עבורו בן-גוריון (ואף מיוחסת לו האמירה \"ממחטתי היא המקום היחיד בו מותר לי לדחוף את אפי\"), ראה שפרינצק בתפקיד קפיצת מדרגה פוליטית, ומילא את תפקידו בנמרצות ובנחישות.\nקדיש לוז – לוז כיהן כיושב הראש של הכנסות הרביעית, החמישית והשישית, ונהיה לנשיא המדינה בפועל לאחר פטירתו של יצחק בן-צבי ב-23 באפריל 1963. הוא שימש בתפקיד זה עד השבעתו של זלמן שזר, ב-21 במאי.\nדבורה נצר – מונתה לממלאת מקום נשיא המדינה ליום אחד, בנובמבר 1968. באותו היום שהו הנשיא שזר ויושב-ראש הכנסת לוז מחוץ לגבולות המדינה, ולכן מונתה נצר, שהייתה סגנית ליושב-ראש הכנסת, לממלאת מקום נשיא המדינה. נצר, אם כן, היא האישה הראשונה שהחזיקה בסמכויותיו של נשיא מדינת ישראל.\nאברהם בורג – בורג כיהן כנשיא המדינה בפועל במשך כמעט חודש, בין התפטרותו של עזר ויצמן ב-13 ביולי 2000, לבין השבעתו של משה קצב ב-1 באוגוסט אותה שנה.\nדליה איציק – בסוף 2006 התפרסמה לראשונה פרשת האונס בבית הנשיא, ומעמדו הציבורי של הנשיא קצב התערער קשות. ב-14 בספטמבר אותה שנה הושבעה דורית ביניש לנשיאת בית המשפט העליון, והנשיא קצב החליט להימנע מלהשתתף בטקס כדי לא לפגוע בחגיגיותו. הוא החליט להכריז על נבצרות, ואת מקומו מילאה יושבת הראש דליה איציק. מאוחר יותר, ב-1 ביולי 2007, התפטר קצב לאחר שחתם על הסדר טיעון, ואיציק נהייתה לנשיאת המדינה בפועל. היא כיהנה בתפקיד זה במשך שבועיים, עד שהושבע שמעון פרס לנשיא המדינה החדש, ב-15 ביולי.\nמג'לי והבה – ב-8 ביולי 2007, בעת שהיא משמשת כנשיאה בפועל, יצאה דליה איציק מחוץ לגבולות המדינה לשלושה ימים. את מקומה מילא חבר הכנסת מג'לי והבה, שהיה אחד מסגניה. והבה היה לאדם הלא-יהודי הראשון שהחזיק בסמכויות נשיא מדינת ישראל.\n\n1949 – יוסף קלוזנר, פרופסור להיסטוריה, חוקר ספרות ואיש רוח.\n1952 – השרים לשעבר מרדכי נורוק, יצחק גרינבוים ופרץ ברנשטיין. באותן בחירות הוצע לאלברט איינשטיין להציג את מועמדותו, אך הוא דחה הצעה זו.\n1963 – השר לשעבר ח\"כ פרץ ברנשטיין.\n1973 – פרופסור אפרים אלימלך אורבך, חתן פרס ישראל למדעי היהדות.\n1978 – הפרופסור לפיזיקה יצחק שוה, היה מועמד הקואליציה, אך בעקבות המהומה התקשורתית סביב אלמוניותו הציבורית, פרש מן המרוץ.\n1983 – השופט מנחם אלון, היה מועמד הקואליציה, אך זכה ל-57 קולות לעומת 61 קולות שניתנו לחיים הרצוג.\n1993 – יו\"ר הכנסת לשעבר ח\"כ דב שילנסקי.\n1998 – ח\"כ שאול עמור. הפרופסור ירמיהו ברנובר היה מועמדה של תנועת מנהיגות יהודית. לאחר שלא עלה בידם של חברי התנועה לגייס תמיכה של עשרה חברי כנסת, מועמדתו לא הובאה להצבעה.\n2000 – ח\"כ שמעון פרס, ראש הממשלה לשעבר ושר באותה עת. פרס נבחר לנשיאות שבע שנים מאוחר יותר.\n2007 – יו\"ר הכנסת לשעבר ח\"כ ראובן ריבלין וח\"כ קולט אביטל. ריבלין נבחר לנשיאות שבע שנים מאוחר יותר.\n2014 – ח\"כ והשר לשעבר מאיר שטרית, יו\"ר הכנסת לשעבר דליה איציק, שופטת בית המשפט העליון בדימוס דליה דורנר, חתן פרס נובל פרופ' דן שכטמן.\n2021 – אשת החינוך מרים פרץ, כלת פרס ישראל.\n\nראש ממשלת ישראל\nיושב-ראש הכנסת\nמשכן נשיאי ישראל\n\nאמנון רובינשטיין וברק מדינה, המשפט החוקתי של מדינת ישראל, הוצאת שוקן, מהדורה שישית, 2005, כרך ב: רשויות השלטון ואזרחות, פרק 20 – נשיא המדינה וסמכות החנינה\n\n אתר האינטרנט הרשמי של נשיא מדינת ישראל\n אתר האינטרנט הרשמי של נשיא מדינת ישראל (באנגלית)\n אתר האינטרנט הרשמי של נשיא מדינת ישראל (בערבית)\nחוק-יסוד: נשיא המדינה, באתר הכנסת\nנשיא המדינה, בלקסיקון המונחים באתר הכנסת\nארכיון בית הנשיא, באתר ארכיון המדינה\nאסף גולן, כך בחרנו: הדרך ההיסטורית למשכן הנשיא, באתר nrg‏, 9 ביוני 2014\nעופר קניג, כללי המשחק לבחירת נשיאי מדינה, באתר המכון הישראלי לדמוקרטיה, 10 במאי 2021\nירון דרוקמן, המירוץ לנשיאות: ההיסטוריה מוכיחה שהכל פתוח, באתר ynet, 8 ביוני 2007\nנשיאי מדינת ישראל, באתר \"הכיתה האינטראקטיבית\"\nדנה בלאנדר, כיצד מעבירים נשיא מכהונתו?, באתר המכון הישראלי לדמוקרטיה, 14 באוקטובר 2007\nדנה בלאנדר, הנשיא – מוסד או אישיות?, באתר המכון הישראלי לדמוקרטיה, 10 ביוני 2007\n יוסף אדרעי, ברעם, נשיא לא יכול להסתתר מאחורי פופולריות ונחמדות, באתר הארץ, 12 בינואר 2021\n שוקי שדה, המשרה מספר אחת: 62 אלף שקל בחודש, תקציב נדיב לנסיעות לחו\"ל - וכמעט 0 אחריות, באתר TheMarker‏, 23 באפריל 2021\nאמיר אורן, הנשיא האחרון // מויצמן עד ריבלין: קווים לדמויותיהם של האזרחים מספר 1, באתר ליברל, 10 במאי 2021\nאיתמר אייכנר, 3 תרועות, מדליה ו\"יחי, יחי, יחי\": כך ייראה טקס השבעת הנשיא הרצוג, באתר ynet, 7 ביולי 2021\nינון גוטל קליין, ‏הרשות הרביעית: על מוסד הנשיאות, השילוח, 27 ביוני 2021",
    "pageid": 2251
  },
  {
    "title": "סטיב ג'ובס",
    "extract": "סטיבן פול \"סטיב\" ג'ובס (באנגלית: Steven Paul \"Steve\" Jobs; ‏24 בפברואר 1955 – 5 באוקטובר 2011) היה יזם, משקיע וממציא אמריקאי. ג'ובס היה ממייסדי חברת אפל והמנכ\"ל הראשון שלה, תפקיד בו כיהן בשנים 1976–1983, ולאחר מכן משנת 1997 ועד חודשים ספורים לפני מותו ב-2011. בזכות מחשב Apple II פורץ הדרך, נחשב ג'ובס לאחד מחלוצי המחשוב האישי. הוא נמנה עם המניעים העיקריים להבאת ממשק המשתמש הגרפי למחשב האישי במחשבי מקינטוש, ונחשב לדמות המרכזית שמאחורי הזינוק הכלכלי של חברת אפל בראשית המאה ה-21, בזכות מוצרים פופולריים וחדשניים כדוגמת אייפוד,‏ אייפד ואייפון. בנוסף לכך, ג'ובס היה שותף להקמת חברת NeXT וכיהן כיושב-ראש וכבעלים של אולפן ההנפשה פיקסאר. הוא נמנה עם עשירי העולם, והונו הוערך בספטמבר 2011, סמוך למותו, בסך של 7 מיליארד דולר. ג'ובס בעל עיטור מדליית החירות הנשיאותית (2022).",
    "pageid": 43272
  },
  {
    "title": "עומר נודלמן",
    "extract": "עומר נודלמן (נולדה ב-22 באוקטובר 1997) היא דוגמנית ושחקנית ישראלית.",
    "pageid": 1990067
  },
  {
    "title": "עוצבת ברעם",
    "extract": "עוצבת ברעם (חטיבה 300, מכונה גם \"החטיבה המערבית\") היא חטיבה מרחבית בעוצבת הגליל אשר אחראית על הביטחון השוטף בגזרה המערבית של הגבול בין ישראל ללבנון, בגזרה שבין ראש הנקרה למלכיה.\nמאז הקמתה ועד להקמת עוצבת הגליל, מפקדת החטיבה ישבה בבירנית. מאז הקמת עוצבת הגליל שמפקדתה התיישבה בבירנית, מפקדת החטיבה עברה ליישוב שומרה הסמוך, שם היא יושבת בבסיס סביב מצודה בריטית שהייתה חלק מגדר הצפון.",
    "pageid": 850136
  },
  {
    "title": "עוצבת געש",
    "extract": "עוצבת געש (אוגדה 36) היא אוגדה משוריינת סדירה בפיקוד הצפון בצה\"ל. מפקד האוגדה הנוכחי הוא תת-אלוף דדו בר כליפא.",
    "pageid": 118786
  },
  {
    "title": "עוצבת הבזק",
    "extract": "עוצבת הבזק (אוגדה 99) היא אוגדת חי\"ר-אש בפיקוד המרכז. מפקד האוגדה הנוכחי הוא תא\"ל ברק חירם.",
    "pageid": 1848275
  },
  {
    "title": "עוצבת הגליל",
    "extract": "עוצבת הגליל (אוגדה 91) היא אוגדה מרחבית סדירה האחראית על כל גזרת לבנון, מראש הנקרה במערב ועד להר דב במזרח. האוגדה כפופה לפיקוד הצפון בצבא ההגנה לישראל. מפקדת העוצבה שוכנת בבירנית. מפקד האוגדה הנוכחי הוא תת-אלוף שי קלפר.\nהאוגדה כוללת את \"עוצבת ברעם\" שהיא החטיבה המערבית (חטיבה מרחבית 300) ואת \"עוצבת חירם\" שהיא החטיבה המזרחית (חטיבה מרחבית 769).",
    "pageid": 118787
  },
  {
    "title": "פין",
    "extract": "פין הוא איבר המין הזכרי. הפין משמש להטלת שתן ולקיום יחסי מין.\nבעת ההשתנה, השתן עובר משלפוחית השתן דרך השופכה שבמרכז הפין וזורם החוצה.\nלקראת קיום יחסי מין הגופים שבפין מתמלאים בדם והוא מתקשה כאשר מתעורר אצל הגבר גירוי מיני. מצב זה נקרא \"זקפה\". בעת קיום יחסי מין הטרוסקסואליים (עם אישה), הגבר מחדיר את הפין לתוך נרתיק האישה. עם הגעתו לפורקן מיני, נפלטים מהפין תאי זרע לתוך נרתיק האישה, באמצעות נוזל הזרע. הגופים המתמלאים דם בעת זקפה הם שני גופים הנמצאים בחלקו העליון של הפין והסמוכים זה לזה, והחלק הספוגי שבמרכזו, מסביב לשופכה. החלק הספוגי מתרחב לקראת קצה הפין ויוצר את העטרה (בסלנג: \"כיפה\"), המכוסה בעורלה.\nגודל (אורך והיקף) הפין משתנה מגבר לגבר, אבל כל עוד הוא בתחומי הנורמה, אין הגודל משפיע בהכרח על התפקוד המיני. אורך הפין במצב רפוי הוא 9.16 ס\"מ בממוצע, ובעת זקפה 13.12 ס\"מ. היקפו במצב רפוי הוא 9.31 ס\"מ, ובעת זקפה 11.66 ס\"מ. הפין כמעט ולא גדל מהלידה ועד תחילת גיל ההתבגרות (גיל 12 לערך).\nבתרבויות שונות נהוגה מילה, שהיא כריתת העורלה העוטפת את ראש הפין. יש הנוהגים כן כמסורת דתית (כמו יהודים) או מתוך מניע תרבותי או בריאותי-מניעתי (כמו בארצות הברית), ויש העושים זאת מטעמי אסתטיקה והיגיינה.\nהמילים \"פין\" או \"איבר\" משמשות בטקסטים פורמליים כגון ספרי ביולוגיה, אך בלשון הדיבור נפוצות מילות הסלנג \"זַיִן\" או \"בולבול\", ובעבר גם \"זרג\".",
    "pageid": 566638
  },
  {
    "title": "פרדי אדו",
    "extract": "פרדואה קוראנטנג \"פרדי\" אדו (אנגלית: Fredua Koranteng \"Freddy\" Adu; נולד ב-2 ביוני 1989 בגאנה) הוא כדורגלן אמריקאי ממוצא גנאי.\nאדו הוא שחקן כדורגל מפורסם בשל העובדה, שהוא הכדורגלן הצעיר ביותר בהיסטוריה שהחל לשחק בכדורגל מקצועני.",
    "pageid": 109221
  },
  {
    "title": "פרשת בני הערובה בבארי",
    "extract": "פרשת בני הערובה בבית פסי כהן שבקיבוץ בארי התרחשה ביום הראשון של מתקפת הפתע על ישראל ב-7 באוקטובר 2023, במהלך הטבח שהתרחש בקיבוץ. כ-40 מחבלים התבצרו בבית עם 15 בני ערובה. התנהל משא ומתן עם המחבלים תוך כדי ירי עז משני הצדדים במשך שעות ארוכות. לזירה הגיע טנק שהיה קודם באתר הטבח בפסטיבל נובה, וירה לבית שני פגזים, הראשון אל הדשא בחצר הבית שבו היו 6 בני ערובה כפותים, והשני לגג הבית. גג הבית קרס. לאחר מכן פרצו כוחות ימ\"מ לבית וסיימו את הקרב. מבין 15 בני הערובה שהמחבלים שבו נותרו בחיים שתיים.\nהאירוע היה חלק ממתקפה של 300 מחבלי חמאס שחדרו לקיבוץ וחוללו טבח נרחב בתושביו, רצחו למעלה ממאה תושבים ולקחו בשבי עשרות, תוך שכוחות הביטחון אינם בשליטה על הנעשה במרחב הקיבוץ לאורך כל היום, וישנה אי בהירות לגבי כמות ומיקום המחבלים בשטח ולגבי המשמעויות של המשך הקרב עם הכניסה אל שעות החשכה. כחלק מן המתקפה רוכזו 15 בני ערובה על ידי כ-40 מחבלי חמאס בביתה של פסי כהן. תכנון המחבלים היה לחטוף את בני הערובה לרצועת עזה. בבית זה התנהל קרב בין לוחמי ימ\"מ וצה\"ל בפיקודו של תא\"ל ברק חירם לבין המחבלים. בסופו של הקרב נהרגו 12 בני ערובה (בן ערובה נוסף נרצח על ידי המחבלים לפני הקרב) וכל המחבלים, למעט אחד שנכנע. שתי בנות ערובה ניצלו.\nבתקשורת הישראלית והבינלאומית עלו טענות מפי ניצולים וקרובי משפחה שפגזי הטנק הם שהרגו את בני הערובה, לדברי הדס, הניצולה היחידה ששרדה מבני הערובה בבית, היא חשה שנפגעה מהפגז השני, וגם בן זוגה עדי נפגע בעורק ראשי. לאחר מכן היא שמעה עוד ירייה אחת ולהערכתה הלחימה נמשכה לאחר ירי הפגזים, אבל היא לא שמעה כתוצאה מאיבוד שמיעה עקב הפגזים. לפי תחקיר של רשות העתיקות נותרו שרידי גופות במטבח ובסלון הבית כשהפגז פגע בעליית הגג המופרדת באמצעות תקרת בטון. לפי פרסום של עמית סגל בחדשות 12, תחקיר פנימי של מח\"ט בחיל השריון אושש את התחקיר האזרחי של רשות העתיקות, וכך גם נאמר בישיבה של אוגדה 99 בראשות מפקד האוגדה. ממשפחות בני הערובה שנהרגו בבית נמסר כי לא ראו את התחקיר וגם לא שיתפו אותם בממצאיו. מכלל ההרוגים באירוע הועברו למכון לרפואה משפטית שרידי גופות של שלושה בלבד. מקור רפואי ציין כי יהיה קשה לקבוע את הגורם הישיר למוות עקב פגיעה מירי הפגז ועקב שריפה גדולה שפרצה. מדובר צה\"ל נמסר בסוף מאי 2024 כי התחקיר נמצא בעיצומו ובסיומו יפורסמו הממצאים למשפחות השכולות ולציבור.\nב-9 ביולי 2024 פורסם בחדשות 12 תחקיר צה\"ל על הקרב בבארי, ממנו עלה כי כפי הנראה מרבית בני הערובה נהרגו מירי מחבלי הנוח'בה ולא מהפגז. כמו כן, על פי התחקיר ההחלטות שקיבל ברק חירם היו סבירות לנוכח התנאים והמציאות שהתפתחו במקום.\n\nב-6 באוקטובר 2023, ליל שמחת תורה, אירחה פסי כהן, בביתה שבבארי, את אחותה חנה, בעלה יצחק סיטון ובנם טל סיטון שנשארו ללון. למחרת בשעה 06:29 בבוקר החלה מתקפת הפתע של החמאס על יישובים רבים בדרום ישראל ובמרכזה. עם הישמע אזעקות צבע אדום בבוקר 7 באוקטובר נכנסו פסי ואורחיה לממ\"ד. בשעה 12:56 פרצו המחבלים לבית. הם רצחו את יצחק סיטון ופצעו את טל סיטון.\nהמחבלים גררו לביתה של פסי כהן את השכנים מהבתים הסמוכים: אילה (\"איילוס\") חצרוני והתאומים בני ה-12 ליאל וינאי שגדלים אצלה, חוה בן עמי מהבית ממול, זאב וזהבה הקר, וכן סוהיב אבו עמר, נהג אוטובוס ממזרח ירושלים שהמחבלים חטפו מהמסיבה ברעים כדי שישמש להם מתורגמן. האחרונים שהובלו לבית היו הדס ועדי דגן, ואיתם בני הזוג יסמין פורת וטל כץ, שנמלטו ממסיבת הטבע נובה שליד קיבוץ רעים ומצאו אצלם מקלט. הם הובלו לבית של פסי בסביבות השעה 15:00, אחרי שהמחבלים פוצצו את דלת המקלט בביתם של הזוג הדס.\nהיו בבית 14 בני ערובה חיים ואיציק סיטון ההרוג. המחבלים הושיבו את בני הערובה סביב שולחן האוכל. בשעה זו עדיין לא הגיעו כוחות משטרה וצה\"ל, אך המחבלים חשבו שהם מוקפים כוחות ביטחון. מפקד המחבלים שאל את יסמין פורת, באמצעות המתורגמן החטוף, אם היא מכירה אנשים במשטרה, היא השיבה בחיוב והוא ביקש ממנה להתקשר. הוא הורה לה לומר למשטרה שהם 50 בני ערובה (ולא 14), ושהם נמצאים בחדר האוכל. הוא דיבר עם השוטרים בטלפון ודרש שייתנו להם לקחת את בני הערובה לרצועת עזה מבלי שהצבא יפגע בהם, אחרת הם יוציאו את בני הערובה להורג אחד אחד.\n\nבסביבות השעה ארבע אחר הצהריים הגיע למקום כוח של צה\"ל וימ\"מ, והתנהל קרב יריות ממושך בינו לבין המחבלים שהשתלטו על הבית.\nבזמן קרב הירי שוחח חסן חמדונה, מפקד חוליית המחבלים, בטלפון עם משטרת ישראל. בשיחתו הודיע כי בכוונתו להיכנע, ובמשטרה הודיעו לו שאם ברצונו לעשות זאת, עליו להתפשט ולצאת החוצה עם בת הערובה ששוחחה איתם בתחילת השיחה. כשעשה זאת, הציע לשאר המחבלים שייכנעו גם הם, אולם הם סירבו, ואיימו עליו שאם הוא ייצא החוצה וייכנע הם ייראו זאת כבגידה ויהרגו אותו. הירי פסק, והוא יצא עם בת הערובה יסמין פורת כשהיא צמודה לגופו ומשמשת עבורו כמגן אנושי. פורת סיפרה שכאשר הם יצאו לחצר היא ראתה שם את בן זוגה שוכב כפות ופניו לקרקע ולידו עוד שלושה בני ערובה. היא קראה לו והוא הרים את ראשו. כשהמחבל הגיע עם יסמין לחיילים והשוטרים שעמדו מנגד הוא שחרר אותה. החיילים אזקו את ידיו וכיסו את עיניו. הוא ויסמין פורת נחקרו בשטח וגילו שיש בבית וסביבו 40 מחבלים ו-13 בני ערובה חיים. בסיום החקירה לוחמי הימ\"מ הורו לו לכרוז במגפון לחבריו להיכנע. הוא ביצע זאת ואף קרא לשאר המחבלים בשמותיהם הפרטיים.\nהאש חודשה, המחבלים ירו רקטת RPG, ושני לוחמי ימ\"מ ירו שני טילי לאו אל עבר הבית.\nלפי התחקיר בניו-יורק טיימס, התפתח ויכוח בין מפקד צוות הימ\"מ, שקיווה שמחבלים נוספים ייכנעו, לבין מפקד אוגדה 99 תא\"ל ברק חירם, שביקש לסיים את האירוע עד רדת החשכה. את ההסבר להחלטתו ניתן למצוא בדברי אל\"ם אשי, קצין אג\"מ של אוגדה 99 שסיפר: \"החשש היה שבחסות החושך, המחבלים יצליחו לצאת מהבית ולהרוג אזרחים נוספים\".\nקרב ירי זה נמשך עד שבסופו של דבר חירם פקד על הטנק, ולגרסתו הורה: \"תפרוץ פנימה, גם במחיר של נפגעים אזרחים\". הטנק ירה פגז אל עבר גג הבית (בנוסף לפגז נוסף שנורה בסמוך לקרקעית הבית). הדס דגן, בת הערובה היחידה ששרדה את המתקפה (מלבד יסמין פורת ששוחררה לפני כן), העידה שההפגזה הביאה למותם של המחבלים ושל כל בני הערובה כולל בעלה. מאידך, תחקיר חיל השריון והתחקיר האזרחי של רשות העתיקות הגיעו למסקנה שבני הערובה נהרגו מירי נשק קל עם כדורי 7.62 ולא מירי פגז הטנק אל עבר גג הבית.\nלפני התחקירים האמורים, בתגובה לשאלות התקשורת לגבי האירוע, דובר צה\"ל מסר כי \"האירוע יתוחקר באופן מעמיק ומפורט, כמו כל אירועי 7 באוקטובר, ברגע שעצימות המלחמה תאפשר זאת\".\nכחודש וחצי לאחר ההפגזה זוהו שרידי גופתה של בת הערובה ליאל חצרוני, שהוגדרה כילדה הנעדרת האחרונה. היא שהתה בבית המופגז לצד אחיה התאום ואחות סבתם, שנהרגו גם הם.\n\nב-7 באוקטובר היו שלושה אירועי בני ערובה. הראשון במשטרת שדרות, שני בבית של רחל אדרי באופקים והשלישי הבית של פסי בבארי. על פי התחקיר, הבית של פסי היה עם הכי הרבה שליטה של כוחות מיוחדים בהם יחידה מבצעית של ימ\"מ, צוות משא ומתן ועוד.\nהאירוע בבית של פסי התחיל ב-15:08, שיסמין פורת התקשרה למוקדן ואמרה שהם בפינת אוכל של הבית. המוקדן לא הבין אותה ובגלל שזה קיבוץ דיווח על אירוע בני ערובה בחדר האוכל של הקיבוץ, ולא שהם בפינת האוכל בבית של פסי. \nבשעה 15:59 כוח הימ\"מ הגיע לחדר האוכל וספג אש מהמחבלים שהיו בביתה של פסי, שסמוך לחדר האוכל. ימ\"מ מגיבים באש ומבינים ששם אירוע בני הערובה. ב', מפקד פלגה בימ\"מ, תופס פיקוד על אירוע בני הערובה.\nסביב הבית של פסי בין 40 ל-50 מחבלים. בבית עצמו יש 3 מחבלים והיו שלבים עם 21 מחבלים כשבתוך הבית יש 15 בני ערובה. בשעה 15:59 מתקשר חסן, מפקד המחבלים, למפקדיו בעזה ומודיע שהצבא הגיע אל הבית והם מוקפים. הוא מדווח: \"מוקפים בכוחות צהל והטנדרים שלנו הלכו\".\nבשעה 16:13 מ' מהשב\"כ מזהה שני אזרחים כפותים על הדשא, הוא מדווח על זה, אך הדיווח לא נטמע אצל המפקדים. רבע שעה לאחר מכן ימ\"מ יורים טיל לאו לבית, שהיה נפל. חסן מתחיל משא ומתן על כניעתו וב-16:37 ימ\"מ יורים טיל לאו שני על הבית של פסי כהן. זמן קצר לאחר מכן חסן יוצא עם יסמין פורת כמגן אנושי ונכנע. הוא כורז לחבריו המחבלים לצאת ולהיכנע. המחבלים משיבים באש.\nבשלב הזה, באזור 17:00, פקד ארנון זמורה, התגנב לבית ודיבר עם אחת מבנות הערובה. ביקש ממנה לזחול לכיוונו, היא אמרה לו שיש לה ילדים והוא אומר לה שהיא תהיה מוגנת.\nאז נשמע מהבית צרור יריות ואחריו דממה. פקד זמורה העביר את הדיווח על זה למפקד הימ\"מ ולשב\"כ וההבנה שם שאין חטופים חיים והמחבלים הוציאו אותם להורג, כך על פי התחקיר, למרות שכזכור בסיום האירוע הוצאה בת ערובה בחיים.\nבשעה 17:20 המפקדים בימ\"מ ובשב\"כ מחליטים להפעיל את הטנק. מהתחקיר עולה שבשעה 18:00 תא\"ל ברק חירם הגיע לבית של פסי באופן אישי. הוא לא ניהל שם את האירוע, והגיע כמפקד שבא לעשות סדר, כשביקשו ממנו אישור לירות פגזי טנקים למטרת הפעלת לחץ. נתן אישור כללי למפקדי הימ\"מ ושב\"כ לפעול כך כשיראו לנכון, ועזב את המקום.\nבשעה 18:26 חפ\"ק שב\"כ דיווח: \"המפקדה בעזה הורתה למחבלים לברוח לרצועה\". בשעה 18:27 מחליטים לירות פגזי טנק ראשונים שנורו לשטח, אבל לא על הבית עצמו כך שאין מהם נפגעים. פגז שלישי נורה לקרקע, לא מתפוצץ ומנתר ואז פוגע במשקוף הבית, גם לא מתפוצץ אבל גרם להרוג אחד בקרב בני הערובה (כאמור, הכל על פי התחקיר של צה\"ל). פגז רביעי נורה לגג הבית, ממנו לא היו נפגעים. בשעה 18:32 המחבלים מודיעים למפקדה בעזה שבכוונתם להתאבד, מכיוון שהם מכותרים.\nבשעה 18:45 סנ\"צ ב' מהימ\"מ שמפקד על האירוע בשטח מעודכן שכוח תגבור משדרות לא יגיע. אחרי שפגז טנק אחרון נורה בשעה 18:57, המחבלים ירו החוצה. בשעה 19:56 מתחיל מבצע ההשתלטות על הבית. כוח ימ\"מ פורץ לקומה הראשונה. הכוח מנסה להנחות בני ערובה לזחול ולהימלט. אבל הם מבינים שאין ברירה והלוחמים עוברים למהלך אלים עם רימונים, והם משתלטים על הבית והורגים את המחבלים.\nמסקנות התחקיר קובעות שהימ\"מ מיצה את כלל הכלים שברשותו, משא ומתן והפעלת יכולות, ושהייתה הבנה מודיעינית שהמחבלים מתכוונים להתאבד. \"אנו מוצאים שהתנהלות חפ\"ק שב\"כ, מפקד הימ\"מ ולוחמי השב\"כ והימ\"מ בשטח גילו גבורה רבה וניסו למצות את יכולותיהם, באופן נחוש ביותר\".\nעוד נקבע שהשימוש בטנק בוצע בצורה סלקטיבית ונקודתית. לא הייתה כוונה לשימוש בטנק ככוח אש לפגיעה במחבלים עצמם או כחיפוי ללוחמים. על פי התחקיר, בתוך הבית לא נפגעו האזרחים מירי הפגז. מחוץ לבית נפגעו שני בני ערובה כפותים. תא\"ל ברק חירם, ציינו בתחקיר צה\"ל, נתן רק את המסגרת ואת הכללים.\n\nבמהלך שיחת הטלפון של בת הערובה יסמין פורת למשטרה, היא הוכרחה על ידי המחבלים לומר שבמקום מוחזקים 50 בני ערובה ושמדובר בחדר האוכל של הקיבוץ, דבר שגרם לדיווחים מוטעים במהלך האירוע.\nהאירוע סוקר באופן נרחב במהלך חודש דצמבר 2023 בתוכנית זמן אמת בערוץ \"כאן 11\", בתוכנית \"אולפן שישי\" של ערוץ N12 ובתחקיר של ניו יורק טיימס וכן במספר כתבות ופרסומים במחצית הראשונה של 2024.\n\nהטבח בבארי\n\n זמן אמת עונה 7 | בני הערובה בבארי - הסיפור האמיתי, סרטון בערוץ \"כאן 11 - תאגיד השידור הישראלי (במסגרת התוכנית זמן אמת)\", באתר יוטיוב, 7 בדצמבר 2023\nלי נעים, ‏\"הילדים קראו 'הצילו', אני לא אשכח את זה בחיים\": הניצולה מאירוע בני הערובה מדברת, באתר ‏מאקו‏, 9 בדצמבר 2023\n שיחה עם יסמין פורת, ניצולה מהטבח בבארי, סרטון בערוץ \"סיון רהב מאיר\", באתר יוטיוב, 11 באוקטובר 2023\n ניו יורק טיימס, תא\"ל חירם לניו יורק טיימס: הוריתי למפקד הטנק בבארי לפרוץ גם אם ייפגעו אזרחים, באתר הארץ, 23 בדצמבר 2023\n יניב קובוביץ, צה\"ל יתחקר את הרג 13 בני הערובה בבית שהופגז בבארי בהוראת תא\"ל ברק חירם, באתר הארץ, 6 בפברואר 2024\nשי לוי, ליאור שלו, ‏פרשת ברק חירם היא מחדל. זה רק לא המחדל שמימין ומשמאל מתעקשים לדבר עליו, באתר ‏מאקו‏, 29 בפברואר 2024\n בלעדי: הקצין שלחם בבארי שופך אור על פרשת בני הערובה, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 14:07)\n יהושע בריינר, מפקד הטנק שירה על הבית בקיבוץ בארי: לא יכולתי לפעול אחרת, באתר הארץ, 6 • 16 ביולי 2024",
    "pageid": 2283756
  },
  {
    "title": "פתח תקווה",
    "extract": "פתח תקווה (בניקוד: פֶּתַח תִּקְוָה), המכונה \"אֵם הַמּוֹשָׁבוֹת\", היא עיר במחוז המרכז, והחמישית מבחינת גודל אוכלוסייתה במדינת ישראל. נוסדה כמושבה ב-1878, והוכרזה כעיר בשנת 1937. גובלת בהוד השרון ובתל אביב, בני ברק וגבעת שמואל במערב, גובלת בכמה קיבוצים מהמועצה האזורית דרום השרון (עינת, גבעת השלושה ונחשונים) והמושב כפר סירקין במזרח, ועם גני תקווה, קריית אונו ומועצה אזורית חבל מודיעין (מושב נחלים, רינתיה, מזור, בארות יצחק) ובמושבי המועצה האזורית דרום השרון (מגשימים, גת רימון, כפר מעש) מדרום.",
    "pageid": 84552
  },
  {
    "title": "קורטיזול",
    "extract": "קורטיזול הוא הורמון סטרואידי ממשפחת הגלוקוקורטיקואידים (שעמו נמנים גם הקורטיזון והקורטיקוסטרון), שמופרש בכמות משמעותית יחסית להורמונים אחרים ממשפחה זו. הוא מופרש בגוף מבלוטת יותרת הכליה.",
    "pageid": 21882
  },
  {
    "title": "קידומת טלפון בישראל",
    "extract": "קידומת טלפון היא קוד מספרי המוצמד למספר מנוי טלפון על מנת לזהותו או לשייכו לקטגוריית שירות מסוימת או אזור גאוגרפי.",
    "pageid": 967423
  },
  {
    "title": "רשת 13",
    "extract": "רשת 13 (נקרא גם ערוץ 13) הוא ערוץ טלוויזיה מסחרי ישראלי בבעלות רשת מדיה בע\"מ. הערוץ הושק ב-1 בנובמבר 2017, עם פיצול ערוץ 2, לאחר שאותו הפעילה מ-4 בנובמבר 1993, יחד עם \"קשת\" ו\"טלעד\". לאחר המיזוג עם ערוץ עשר ב-2019, הערוץ משדר את תוכניות חדשות 13, שבעברה נקראה \"חדשות 10\", וכן תוכניות ששודרו בעבר בערוץ עשר.\nב-13 ביוני 2018 החל ערוץ עשר תהליך מיזוג עם הזכיינית רשת. אישור המיזוג הושלם ב-8 בנובמבר 2018, וב-16 בינואר 2019 החל המיזוג בערוץ 13 (לפני עלייתו כונה זמנית בתקשורת בשם \"ערוץ רשת-עשר\"). הסלוגן שליווה את השקת הערוץ היה ״הכול מתחבר״.\nבין התוכניות הבולטות של הערוץ ניתן למנות את \"האח הגדול\", \"הישרדות\", \"משחקי השף\", \"נבסו\", \"אבודים\", \"המקור\", \"בלקספייס\", \"אהבה חדשה\", \"שמים אדומים\", \"שנות ה-80\" ,\"שנות ה-90\" ו\"הצינור\".",
    "pageid": 1512842
  },
  {
    "title": "תמיר פרדו",
    "extract": "תמיר דין פָּרדוֹ (נולד ב-24 במרץ 1953) הוא איש ביטחון ישראלי, כיהן כראש המוסד למודיעין ולתפקידים מיוחדים בשנים 2011 – 2016, אחרי מאיר דגן. קודם לכן שירת במוסד מאז 1980, עם שירות לסירוגין גם בצה\"ל עד דרגת תת-אלוף. קיבל את פרס ביטחון ישראל שלוש פעמים.",
    "pageid": 841530
  },
  {
    "title": "תשעה באב",
    "extract": "תשעה באב הוא יום תענית מדרבנן ושיא תקופת האבלות של ימי בין המצרים. תענית זאת היא החמורה מבין ארבע התעניות על חורבן בית המקדש, ומתאבלים בה על אסונות שונים שאירעו לעם היהודי לאורך הדורות, בדגש על אסונות שהתחוללו סמוך ליום ט' באב. האירועים שהתחוללו, לפי המסורת, ביום זה, גרמו לגלות עם ישראל בתקופות שונות ולבסוף הובילו לגלות בת כאלפיים שנה.\nבניגוד לשאר התעניות שהחובה להתענות בהן היא מדרבנן, תענית זו נמשכת מערב עד ערב (ולא מבוקר עד ערב) וכוללת את כל חמשת העינויים הנהוגים ביום הכיפורים. בנוסף, כוללת התענית מנהגי אבלות מיוחדים, כמו ישיבה על הרצפה ואיסור על לימוד תורה. עם תחילת התענית נהוג לקרוא בציבור את מגילת איכה, ולאורך היום לומר קינות על חורבן הבית ואסונות אחרים. במקרה שט' באב חל בשבת (כ־28% מהשנים), התענית נדחית מפניה לי' באב ומתחילה משקיעת החמה לקראת מוצאי שבת.\nלפי המסורת, לאחר ביאת המשיח ובניית בית המקדש השלישי, יהפוך תשעה באב ליום של חג ושמחה, כשאר הצומות על החורבן. בתלמוד הירושלמי נאמר כי מלך המשיח נולד בתשעה באב.",
    "pageid": 17360
  },
  {
    "title": "אבנר נתניהו",
    "extract": "אבנר נתניהו (נולד ב-10 באוקטובר 1994) הוא בנם הצעיר של ראש ממשלת ישראל בנימין נתניהו ורעייתו שרה.\n\nאבנר הוא אח ליאיר ואח למחצה לנועה (שנולדה לאביו מנישואיו הקודמים למיקי הרן). ברוב תקופת הכהונה הראשונה של אביו גר עם אחיו יאיר אצל הורי אימו, חוה ושמואל בן ארצי.\nלמד בתיכון ליד האוניברסיטה במגמת תיאטרון. בשנת 2010 זכה בחידון התנ\"ך הארצי לבתי ספר ממלכתיים, השתתף בחידון התנ\"ך העולמי, זכה במקום השלישי והוכתר כסגן שני. השאלה שהכשילה אותו הייתה \"שאלת ראש הממשלה\", שנכתבה על ידי מחבר השאלות בחידון – נריה פנחס. היה פעיל בתנועת הצופים ויצא מטעמה לשנת שירות בבת ים. לקראת סוף שנת 2014 התגייס לצה\"ל, ושירת בתפקיד מבצעי בחיל האיסוף הקרבי. בעל תואר ראשון בארכאולוגיה מטעם האוניברסיטה העברית.\nבשנת 2019 התחרה בעונה הרביעית של שעשועון הטלוויזיה \"המרדף\".\nבמאי 2022 החל לימודי תואר שני בארכאולוגיה באוניברסיטת אוקספורד.\nעל פי החלטת ועדת השרים לענייני שירות ביטחון כללי בראשות בנימין נתניהו, החל ממרץ 2023, אבנר נתניהו מאובטח על ידי היחידה הממלכתית לאבטחת אישים ומשלחות. עלות האבטחה היא כ-100 עד 150 אלף ש\"ח לחודש. על האבטחה נמתחה ביקורת רבה בשל העלות הגבוהה מכספי ציבור ותקדים האבטחה, לאחר שבני משפחה של ראשי ממשלה קודמים לא אובטחו כלל, אף לא בשהותם מחוץ לישראל. בנוסף, הועברו בני משפחת נתניהו מאבטחת יחידת \"מגן\" לאבטחת יחידת 730 של השב\"כ לה זוכים 7 אישים בלבד המהויים סמלי שלטון, באישור ועדה המורכבת מאישיים פוליטיים, בניגוד לדעת אנשי המקצוע בשב\"כ. בחמש השנים הללו, שבחלקן למד הבן הצעיר של ראש הממשלה באנגליה, שילמה המדינה 11.42 מיליון שקלים בגין הוצאות אבטחתו.\n\nנתניהו התארס ב-2021 עם נוי בר אך הזוג נפרד כעבור מספר חודשים. הוא בזוגיות עם עמית ירדני, חוקרת סייבר בחברת הייטק ומשתתפת נינג'ה ישראל. אוהד את קבוצת הכדורגל בית\"ר ירושלים.\n\n אבנר נתניהו, ברשת החברתית פייסבוק\n אבנר נתניהו, ברשת החברתית אינסטגרם",
    "pageid": 1766763
  },
  {
    "title": "אהוד ברק",
    "extract": "אהוד ברק (במקור: ברוֹג; נולד ב־12 בפברואר 1942, כ\"ה בשבט ה'תש\"ב), הוא איש צבא, פוליטיקאי ואיש עסקים ישראלי, שכיהן כראש ממשלת ישראל העשירי (1999–2001). ברק כיהן גם כשר הביטחון (2007–2013), שר החוץ (1995–1996) וכרמטכ\"ל ה־14 של צה\"ל (1991–1995). ברק היה חבר הכנסת מטעם מפלגת העבודה ומפלגת העצמאות.\nבמהלך כהונתו בראשות ממשלת ישראל העשרים ושמונה נסוג צה\"ל מדרום לבנון, פרצה האינתיפאדה השנייה (לאחר כישלון המשא ומתן המדיני עם הרשות הפלסטינית בוועידת קמפ דייוויד ובוועידת טאבה), וישראל ניהלה שיחות שלום עם סוריה בוועידת שפרדסטאון. במהלך כהונתו כשר הביטחון תקף חיל האוויר את הכור הגרעיני בסוריה, והוצאו לפועל מבצע עופרת יצוקה ומבצע עמוד ענן.\nהוא חולק, עם נחמיה כהן, את התואר הלא רשמי \"החייל המעוטר ביותר בצה\"ל\".",
    "pageid": 524
  },
  {
    "title": "אהרון חליוה",
    "extract": "אהרון חליוה (נולד ב-12 באוקטובר 1967) הוא קצין בצה\"ל בדרגת אלוף, המשמש ראש אגף המודיעין מאז 5 באוקטובר 2021. קודם לכן שימש ראש אגף המבצעים, ראש אגף הטכנולוגיה והלוגיסטיקה, ראש חטיבת המבצעים באמ\"ץ, מפקד עוצבת האש, מפקד חטיבת הצנחנים ומפקד בה\"ד 1. בהיותו ראש אמ\"ן התרחשה מתקפת הפתע על ישראל, שבעקבותיה הודיע על בקשתו לסיים את תפקידו ולפרוש מצה\"ל.",
    "pageid": 671499
  },
  {
    "title": "אילת",
    "extract": "אֵילַת היא העיר הדרומית ביותר במדינת ישראל. משמשת כעיר נמל ותיירות מרכזית. שוכנת בדרום הערבה, שייכת למחוז הדרום, ומתגוררים בה כ-53,600 תושבים. היא העיר היחידה בישראל השוכנת לחופי הים האדום.\nהעיר נקראת על שם העיר המקראית אֵילַת (גם: אֵילוֹת), הנזכרת מספר פעמים בתנ\"ך, לצד העיר עציון גבר, בתקופות ממלכת ישראל המאוחדת וממלכת יהודה כעיר נמל יהודית על שפת ים סוף – \"תחנת הצי המסחרי של העם העברי\". בדיון בוועדה הגאוגרפית (שקדמה לוועדת השמות הממשלתית) על שמה של העיר, הייתה התלבטות אם לקרוא לעיר \"אילת החדשה\" או \"עציון גבר\", ומכיוון שהשם נטמע בציבור, הוחלט לקרוא למקום אילת אף שהעדויות הארכאולוגיות אז לא הוכיחו שהזיהוי מדויק. \nבתקופת המנדט הבריטי שכנו במקום כפר בדואי בשם אום א-רשראש (בערבית: أم الرشراش) ותחנת משטרת המנדט. מדרומה שוכנת העיירה טאבה בסיני שבשליטת מצרים, וממזרחה לה נמצאת העיר עקבה שבשליטת ירדן. ב־1949 נכבש המקום מצבא עבר הירדן, במהלך מלחמת העצמאות של מדינת ישראל, ושימש בעיקר כמחנה צבאי. בשנת 1950 הוקם במקום יישוב קטן ושדה תעופה. אילת הוכרזה כעיר בשנת 1959.\nשטח השיפוט של אילת הוא 98,760 דונם, מה שממקם אותה כעיר החמישית בגודלה בישראל. משנת 1985 מוגדר אזור אילת כ\"אזור סחר חופשי\", הפטור ממע\"מ (פרט למוצרים בודדים), וממסים נוספים.\nהחיבור בין העיר אילת לשאר חלקי ישראל מתקיים באמצעות כביש 90, לאורך הערבה, וכן באמצעות כביש 40, העובר באזורי המישור, מכתש רמון והר הנגב. ניתן להגיע לעיר אילת בטיסה לנמל התעופה רמון. ממרכז הארץ, מנמל התעופה בן-גוריון, בטיסה הנמשכת 35 דקות, או מצפון הארץ, מנמל התעופה חיפה, בטיסה הנמשכת פחות משעה.",
    "pageid": 6146
  },
  {
    "title": "איתמר פליישמן",
    "extract": "איתמר פליישמן (נולד ב-17 בפברואר 1984, י\"ד באדר א' ה'תשמ\"ד) הוא עיתונאי, שדרן רדיו וטלוויזיה, מגיש מחליף ופאנליסט קבוע בתוכנית הפטריוטים בעכשיו 14, בעל טור שבועי בישראל היום ותוכנית שבועית בגלי ישראל.",
    "pageid": 2193869
  },
  {
    "title": "אנה זק",
    "extract": "אנה קוזניקוב (ברוסית: Анна Кузенкова; נולדה ב-12 במרץ 2001), המוכרת בשם הבמה אנה זק (Анна Зак), היא זמרת, אושיית רשת, דוגמנית ומגישה ישראלית ילידת-רוסיה.",
    "pageid": 1477589
  },
  {
    "title": "בני גנץ",
    "extract": "בנימין (בני) גנץ (נולד ב-9 ביוני 1959) הוא פוליטיקאי ישראלי, יושב ראש \"המחנה הממלכתי\" וחבר הכנסת מטעמה. כיהן כראש ממשלת ישראל החלופי, יושב ראש הכנסת, שר הביטחון, שר המשפטים, סגן ראש ממשלת ישראל, יושב ראש \"כחול לבן\" ושר בלי תיק בממשלה ה-37.\nבשנים 2011–2015 כיהן כראש המטה הכללי ה-20 של צבא הגנה לישראל. קודם לכן, במהלך שירותו בצה\"ל שימש, בין היתר כמפקד יחידת שלדג, מפקד חטיבת הצנחנים, מפקד יק\"ל, מפקד אוגדת איו\"ש, מפקד פיקוד הצפון, מפקד זרוע היבשה, נספח צה\"ל בארצות הברית וסגן הרמטכ\"ל.\nלאחר שחרורו מהצבא, ובטרם נכנס למגרש הפוליטי, שימש כיו\"ר יד דוד בן-גוריון, יו\"ר חברת המימד החמישי, ובעוד מספר תפקידים.\n\n",
    "pageid": 118352
  },
  {
    "title": "ברחוב הנשמות הטהורות",
    "extract": "\"ברחוב הנשמות הטהורות\" הוא שירם הידוע של שלישיית הנשמות הטהורות. את השיר כתב שמעון ספיר והלחין נתן כהן.",
    "pageid": 2298861
  },
  {
    "title": "ברצלונה (כדורגל)",
    "extract": "מועדון הכדורגל ברצלונה (בקטלאנית: Futbol Club Barcelona) הוא מועדון כדורגל מהעיר ברצלונה שבספרד. המועדון נוסד ב-29 בנובמבר 1899 על ידי קבוצת כדורגלנים שווייצרים, בריטים וקטלאנים, בראשות ז'ואן גאמפר. המועדון הפך למוסד קטלאני תרבותי בולט, ולפיכך המוטו שלו הוא \"יותר ממועדון\" (Més que un club). קבוצת הבוגרים של המועדון עורכת את משחקי הבית שלה בהאצטדיון האולימפי ליואיס קומפאניס החל משנת 2023 לאחר שהקאמפ נואו, נסגר עקב שיפוצים. \nמלבד קבוצת הכדורגל הידועה כולל המועדון גם קבוצת מילואים בשם ברצלונה אתלטיק, ועוד ארבע קבוצות מקצועניות בענפי ספורט אחרים: קבוצת כדורסל, כדוריד, כדורגל אולמות והוקי גלגיליות. המועדון חולק את פסגת הכדורגל הספרדי עם ריאל מדריד, והיריבות הספורטיבית ארוכת השנים בין השתיים הפכה לשם דבר בכדורגל הספרדי, יריבות שהתחדדה עקב הבדלים גדולים בעמדות הפוליטיות של תומכי שני המועדונים, במהלך שלטונו הדיקטטורי של פרנקו בספרד. המשחקים בין ברצלונה לריאל ידועים בכינוי \"אל קלאסיקו\". פרט ליריבות עם ריאל מדריד יש לברצלונה יריבות עירונית עם מועדון הכדורגל אספניול.\nהמועדון הוא בין המובילים באירופה. במהלך השנים זכה מספר פעמים בגביעים יבשתיים על גלגוליהם השונים. חמש פעמים זכה בתואר האירופי החשוב ביותר, ליגת האלופות, בשנים 1992, 2006, 2009, 2011 ו-2015. במועדון שיחקו במהלך השנים שחקנים ידועים רבים. באפריל 2015 דורג המועדון על ידי מגזין פורבס במקום השני בעולם מבחינת עושרו (אחרי ריאל מדריד ולפני מנצ'סטר יונייטד).",
    "pageid": 52156
  },
  {
    "title": "ברק חירם",
    "extract": "ברק חירם (נולד ב-18 ביוני 1979) הוא קצין בצה\"ל בדרגת תת-אלוף, המשרת כמפקד עוצבת הבזק. קודם לכן שירת כמפקד חטיבת גולני, מפקד המרכז לאימונים באש במל\"י, מפקד עוצבת הגולן, מפקד בא\"ח גולני ומפקד גדוד 51.",
    "pageid": 1409745
  },
  {
    "title": "גל תורן",
    "extract": "גל תורן (נולד ב-30 בספטמבר 1975) הוא מוזיקאי ושחקן ישראלי. תורן הוא סולן להקת הרוק-פאנק הישראלית \"מרסדס בנד\", בה הוא שר, מלחין וכותב, בנוסף להשתתפותו בצמד המוזיקלי \"ליילי\". תורן הוא גם שחקן טלוויזיה והופיע בסדרות ״תעשה לי ילד״, \"המדרשה\", \"אורי ואלה\", \"פגע וברח\",״להרוג את הסבתא״ \"לאבד את אליס\", \"הטבח\", \"האחיות המוצלחות שלי\", ובתוכנית הדוקו-ריאליטי \"טיול אחרי צבא\".",
    "pageid": 745621
  },
  {
    "title": "גלית דיסטל-אטבריאן",
    "extract": "גלית דִיסְטֶל־אַטְבַּרְיָאן (נולדה ב-10 בינואר 1971, י\"ג בטבת ה'תשל\"א) היא חברת הכנסת מטעם מפלגת הליכוד. קודם לכן הייתה שרת ההסברה, פובליציסטית, שדרנית רדיו וסופרת ישראלית.",
    "pageid": 1244287
  },
  {
    "title": "דן מור",
    "extract": "דן מור (נולד ב-5 בנובמבר 1974) הוא  שחקן טלוויזיה וקולנוע, שחקן עבר בכדורמים ומאמן איגרוף ישראלי.",
    "pageid": 1578645
  },
  {
    "title": "האי (סדרת טלוויזיה)",
    "extract": "האי היא סדרת דרמה ומדע בדיוני ישראלית לילדים ונוער, אשר שודרה בערוץ הילדים החל מ-28 באוקטובר 2007 ועד לסיומה ב-1 במרץ 2010 בחברת HOT. הסדרה מציגה את סיפורם של חבורת ילדים שייעודם הוא להציל את העולם מאסטרואיד שאמור לפגוע בכדור הארץ ב-9 בספטמבר 2009. את הסדרה יצר וכתב גיורא חמיצר והיא בוימה על ידי עפר ויצמן.\nשיר הנושא של הסדרה, \"כאילו אין מחר\", נכתב על ידי גיורא חמיצר, הולחן על ידי דני רייכנטל ובוצע על ידי השחקנית והזמרת דנה ברגר (משחקת בסדרה בתפקיד סילביה).\nהסדרה הופקה בעלות של כ-150 אלף שקל לפרק בממוצע, והיא אחת מסדרות הילדים שהופקו בעלות הגבוהה ביותר בישראל. היא זכתה בפרס האקדמיה לטלוויזיה בקטגוריית תוכנית לילדים ונוער הטובה ביותר לשנת 2008. כוכב הסדרה יון תומרקין זכה בפרס שחקן השנה בטקס נבחרי ערוץ הילדים על תפקידו בסדרה שלוש פעמים.",
    "pageid": 439627
  },
  {
    "title": "הצל (ראפר)",
    "extract": "יואב אליאסי (נולד ב-22 בנובמבר 1977) המוכר בשם הבמה הצל, הוא ראפר, אושיית רשת, בלוגר, פקד במשטרה, פעיל פוליטי וחברתי ימני ישראלי. נודע בעיקר בזכות עבודתו המשותפת עם הראפר סאבלימינל במסגרת הצמד \"סאבלימינל והצל\". החל מ-2014, הצל נודע גם עקב פעילות חברתית, הסברתית ופוליטית ימנית אשר הוא מגדיר כקיצונית בעיקר על ידי העלאת פוסטים בעלי אופי ימני-פוליטי ברשתות חברתיות.",
    "pageid": 351115
  },
  {
    "title": "הרפובליקה העממית של סין",
    "extract": "הרפובליקה העממית של סין (בסינית מפושטת: 中华人民共和国, בפין-יין: Zhōnghuá Rénmín Gònghéguó, בתעתיק: ג'וֹנְגְּ-חוּאָה רֵנְמִין גוֹנְגְ-חֶה-גּוּוֹ; נקראת בקיצור סין העממית, סין הקומוניסטית או רק סין) היא מדינה במזרח אסיה. אוכלוסייתה מונה כ-1.4 מיליארד תושבים, שנייה רק להודו. בגודל שטחה, ממוקמת סין במקום החמישי בעולם, והיא גובלת ב-14 מדינות: קוריאה הצפונית, רוסיה, מונגוליה, קזחסטן, קירגיזסטן, טג'יקיסטן, אפגניסטן, פקיסטן, הודו, נפאל, בהוטן, מיאנמר, לאוס ווייטנאם.\nהרפובליקה העממית של סין הוקמה בשנת 1949. היא מחולקת ל-33 מחוזות מנהליים. מאז, היא טוענת לריבונות על האי טאיוואן ומספר איים נוספים הנמצאים בשליטת טאיוואן, וכן על איי סנקאקו שבשליטת יפן. המונח \"סין היבשתית\" מבדיל בין הרפובליקה הסינית שעל האי טאיוואן, לבין הרפובליקה העממית של סין. מאז 2021, גברה המתיחות בין המדינות על רקע תביעת הריבונות של סין היבשתית על טאיוואן העצמאית.\nהמשטר הסיני הוא משטר חד-מפלגתי הנשלט על ידי המפלגה הקומוניסטית של סין. זאת אף על פי שרוב החוקרים לא מגדירים אותו כמשטר קומוניסטי או סוציאליסטי.[דרוש מקור] התאגדויות הנחשבות סכנה עבור המשטר, כגון הפאלון גונג ותנועות לשחרור טיבט, נרדפות על ידי השלטונות, ומחבריהן נמנעות לעיתים תכופות זכויות האדם. בשנת 2018 סימן דו\"ח החירות המקוונת של Freedom House  את סין כמובילה עולמית במודל שלטון טוטליטרי עדכני, אותו מאמצות מדינות נוספות שמנסות להתקרב לסין.\nכלכלת סין, נכון לשנת 2018, היא השנייה בגודלה בעולם. למרות זאת, סין אינה חברה בארגון המדינות המתועשות הן משום שהתמ\"ג לנפש שלה נמוך בהשוואה למדינות המפותחות והן מסיבות פוליטיות אחרות. לסין הצבא הגדול בעולם מבחינת כוח אדם. תקציב הביטחון של סין שני רק לארצות הברית. בנוסף, סין היא מדינה החמושה בנשק גרעיני וחתומה על האמנה למניעת הפצת נשק גרעיני.",
    "pageid": 1835
  },
  {
    "title": "השמורה ההסכמית",
    "extract": "השמורה ההסכמית היא מקטע ממדבר יהודה שנמסר במסגרת הסכם ואי לידי הרשות הפלסטינית במעמד של שטח B, שפירושו שליטה אזרחית של הרשות הפלסטינית ושליטה ביטחונית ישראלית. לפי ההסכם, השטח שנמסר הוגדר כשטחים ירוקים או שמורות טבע.\nביולי 2024 חתם אלוף פיקוד מרכז על \"צו תיקון למנשר בדבר יישום הסכם הביניים\" הקובע כי \"כל הכוחות ותחומי האחריות, לרבות כוחות חקיקה, שיפוט ומנהל, הנוגעים לתחום התכנון והבנייה בשמורה הסכמית יהיו נתונים בידי מפקד כוחות צה\"ל באזור ויופעלו רק על ידו או על ידי מי שיתמנה לכך על ידו או יפעל מטעמו\".",
    "pageid": 2217221
  },
  {
    "title": "חטיבת אלכסנדרוני",
    "extract": "חטיבת אלכסנדרוני (חטיבה 3; בעבר: חטיבה 820 וחטיבה 609) היא חטיבת חי\"ר במילואים בצבא הגנה לישראל ואחת משלוש חטיבות גולני במילואים. החטיבה החלה דרכה כחטיבת חי\"ש שפעלה במלחמת העצמאות והופקדה על הגנת השרון (נקראה על שם נחל אלכסנדר). החטיבה הוקמה ב-1 בדצמבר 1947 ומפקדה במשך רוב תקופת המלחמה היה דן אבן. עם הכרזת המדינה הפכה חטיבת אלכסנדרוני לחטיבת חיל רגלים בצה\"ל.",
    "pageid": 78689
  },
  {
    "title": "חיפה",
    "extract": "חֵיפָה (בערבית: حيفا) היא עיר באזור הכרמל, השלישית בגודל אוכלוסייתה בישראל (אחרי ירושלים ותל אביב-יפו), בעלת אוכלוסייה מעורבת עם מיעוט ערבי. היא חברה בארגון פורום ה-15, משמשת מרכזה של מטרופולין חיפה, בירת מחוז חיפה והיא מרכז עירוני חשוב והגדול ביותר בצפון ישראל. חיפה המשתרעת על פני כ-70 קמ\"ר, היא העיר עם השטח ה-6 בגודלו בישראל ומונה כ-300,000 תושבים.\nחיפה היא מרכז תחבורה, תעשייה ותרבות חשוב ומשפיע על כל מדינת ישראל ואחד ממרכזי הסחר הימי של ישראל. מראשית ימיה, הייתה עיר נמל. גם בשנות האלפיים, אחד מסמלי העיר הוא נמל חיפה, שהוא אחד משני נמלי המסחר הגדולים של ישראל.",
    "pageid": 678474
  },
  {
    "title": "חסן נסראללה",
    "extract": "חסן נסראללה (בערבית: حسن نصر الله عبد الكريم نصر الله, תעתיק מדויק: חסן נצראללה עבד אלכרים נצראללה; משמעות שם המשפחה \"נצראללה\" – \"ניצחון האל\"; נולד ב-31 באוגוסט 1960) הוא איש דת מוסלמי-שיעי ופוליטיקאי לבנוני העומד בראש ארגון הטרור והמיליציה הלבנונית חזבאללה. בעולם הערבי, ובלבנון בפרט, הוא ידוע בכינויו סייד חסן (בערבית: السيّد حسن).  \nברוב מדינות המערב ובהן ישראל וארצות הברית נחשב נסראללה לטרוריסט בכיר ומסוכן, הפועל בעיקר נגד ישראל בסיוע שלטונות איראן וסוריה. לאחר שישראל החליטה ויישמה במשותף עם מוסדות האומות המאוחדות את נסיגת צה\"ל מלבנון וסימון הגבול הבינלאומי שבין המדינות, הורה נסראללה על תקיפת סיור של צה\"ל וחטיפת מספר חיילים, ובכך הוביל לפתיחת מלחמת לבנון השנייה. במהלך המלחמה שיגרו פעילי חזבאללה לפי הוראותיו אלפי רקטות ליישובים אזרחיים בישראל, ובתגובה הושמד בהפצצות מהאוויר הרובע השיעי שבו שכנו משרדיו ומפקדותיו של ארגון חזבאללה, ואף ביתו, בביירות בירת לבנון.\nתחת הנהגת נסראללה החשיבו מדינות וארגונים רבים את חזבאללה לארגון טרור, כולו או מקצתו, בהם ארצות הברית, האיחוד האירופי ומדינות אחרות. רוסיה והרפובליקה העממית של סין מכחישות את הטענה שחזבאללה הוא ארגון טרור, ורואות בחזבאללה ארגון חברתי-פוליטי לגיטימי.",
    "pageid": 31055
  },
  {
    "title": "י\"ב בתמוז",
    "extract": "י\"ב בתמוז הוא היום השנים-עשר בחודש העשירי \nבשנה העברית, למניין החודשים מתשרי, והיום השנים-עשר בחודש הרביעי \nלמניין החודשים מניסן. י\"ב בתמוז לעולם לא יחול, בלוח העברי הקבוע, בימים ראשון, רביעי ושישי, ועל כן הוא משתייך לקבוצת הימים הנקראת \"לא אדו\".",
    "pageid": 307832
  },
  {
    "title": "יגאל עמיר",
    "extract": "יגאל עמיר (נולד ב־23 במאי 1970) הוא רוצחו של ראש ממשלת ישראל החמישי, יצחק רבין.\nעמיר, פעיל ימין רדיקלי, רצח את רבין בליל 4 בנובמבר 1995, בתום עצרת תמיכה בממשלה ובהסכמי אוסלו, במטרה לעצור את ביצוע ההסכמים. הוא נעצר במקום הרצח, הורשע ונגזר עליו מאסר עולם בתוספת 6 שנים על פציעת המאבטח יורם רובין. בהמשך התווספו לעונש המאסר שלו חמש שנות מאסר, ולאחר ערעור המדינה הוחמר העונש לשמונה שנות מאסר.\n\nעמיר נולד בשכונת נווה עמל בהרצליה למשפחה ממוצא תימני. אמו גאולה היא גננת במקצועה, ואביו שלמה הוא סופר סת\"ם. עמיר למד בבית הספר של החינוך העצמאי בהרצליה ובישיבת היישוב החדש בתל אביב. לאחר לימודיו התיכוניים למד בישיבת ההסדר כרם ביבנה, ובמסגרתה שירת בצה\"ל כלוחם בגדוד 13 של חטיבת גולני. על תקופת שירותו במהלך האינתיפאדה הראשונה סופר:\n\nמאוחר יותר נשלח במסגרת \"נתיב\" לפעילות חינוכית בריגה.\nעמיר למד משפטים באוניברסיטת בר־אילן. במהלך לימודיו ארגן (יחד עם אבישי רביב) שבתות ומסלולי טיול לפנויים ולפנויות מהמגזר הדתי במקומות שונים בעלי משמעות פוליטית, כדוגמת חברון, נצרים ובניין האוריינט האוס. פעילויות אלו היו חוקיות ולגיטימיות, אך לבקשת שירות הביטחון הכללי מסר רביב בקיץ 1995 מידע מפורט על אודות עמיר, לרבות קשריו עם אחיו חגי, פעילויותיו בארגון הפגנות נגד הסכמי אוסלו ובגבעת הדגן באפרת, תמיכתו בטבח מערת המכפלה שביצע ברוך גולדשטיין, וכוונתו לארגן \"קבוצת סטודנטים רציניים מבר־אילן המעוניינים לעשות דברים\", בלי לעדכן לגביה את רביב, שעמיר העריך שהוא במעקב השב\"כ. הצהרה זו פורשה על ידי רביב כ\"רעיונות כלליים מאוד שאם יתממשו עלולים להוביל גם לפגיעה בערבים\". רביב הונחה להמשיך בפיקוח על עמיר, אך לא הופעלו נגדו אמצעי חקירה נוספים, בין היתר על רקע ריבוי דיווחים חמורים יותר באותה תקופה.\nאת ההשראה לרצח רבין שאב עמיר מברוך גולדשטיין, שביצע את טבח מערת המכפלה. בפברואר 1994 נסע עמיר להלוויה של גולדשטיין. הוא סיפר בחקירתו במשטרה ששוחח עם חבריו של הרוצח, ועליהם אמר: \n\n ערך מורחב – רצח יצחק רבין\n\nלאור ההתקדמות בתהליך אוסלו וחתימת הסכם ביניים נוסף, שהעניק לפלסטינים שלטון עצמי בערים הפלסטיניות הגדולות ובעוד כ־450 כפרים בגדה המערבית וברצועת עזה, שוסעה מדינת ישראל במחלוקת פנימית עזה על רקע התהליך המדיני. טענות בדבר חוסר הלגיטימיות של הממשלה, שלוו לעיתים בתיאורים של רבין עצמו כבוגד, היו נפוצות. זכורה במיוחד הפגנת הימין בכיכר ציון נגד יצחק רבין והסכם אוסלו ב מאוקטובר 1995, שהגיעה למעשי אלימות.\nבעקבות חתימת הסכמי אוסלו, ובהשפעת ביקור בהלווייתו של ברוך גולדשטיין ושיחות עם חבריו של גולדשטיין, החליט עמיר בראשית 1995 שעל ראש הממשלה רבין חל דין רודף ושם לעצמו למטרה להתנקש בו לצורך עצירת מתווה אוסלו. אחיו חגי וחברו דרור עדני היו שותפים לקשר. לאחר שגמלה ההחלטה בליבו שקל דרכים אחדות לעשות זאת, ובהן מלכוד מכוניתו, ירי טיל \"לאו\" לעברו ועוד. מאז ינואר 1995 ניסה עמיר שלוש פעמים לרצוח את רבין באמצעות אקדח \"ברטה\" שהיה ברשותו, אך ברגע האחרון נמנע מהמעשה עקב ביטול האירועים, סידורי האבטחה ומניעות טכניות.\nבד בבד תכננו עמיר ואחיו חגי התארגנות מחתרתית לפגיעה בערבים, שהייתה אמורה לפעול לאחר נסיגת צה\"ל משטחי יהודה ושומרון. לצורך כך אגרו כמות ניכרת של אמצעי לחימה שנגנבו מצה\"ל וגייסו כמה חברים לביצוע פעולותיה. ההתארגנות נחשפה במהלך חקירתם של עמיר ואחיו לאחר הרצח.\nב־4 בנובמבר 1995 התקיימה עצרת תמיכה בתהליך השלום בכיכר מלכי ישראל בתל אביב. העצרת אורגנה כתגובה להפגנות הימין, תחת הסיסמה \"כן לשלום, לא לאלימות\". בתום העצרת חיכה עמיר לרבין במגרש החנייה הסמוך. אנשי האבטחה במקום חשבו שהוא סוכן סמוי ולא שאלו אותו למעשיו. כשרבין עבר במקום בצאתו מהעצרת רצח אותו עמיר ביריות אקדח. בעקבות הרצח שונה שם הכיכר ל\"כיכר רבין\".\n\nלאחר שירה כדור ראשון מטווח קצר ביותר לכיוון עמוד השדרה של רבין, ירה עמיר שני כדורים נוספים, ובמשפטו הסביר את המניע לכך:\n\nעל פי \"ידיעות אחרונות\", הסיבה שעמיר מקפיד להדגיש כי כוונתו הייתה \"לשתק\" את רבין ולא \"להוריד\" אותו, כפי שהתבטא לפני הרצח, היא שידוע לו כי הרשעה ברצח מחייבת להוכיח את הכוונה להרוג.\nהרצח גרם לזעזוע עמוק בציבור, כפי שניתן ללמוד, בין השאר, מדבריו של שופט בית המשפט העליון, אליעזר גולדברג, בפסק הדין שבו דחה את ערעורו של עמיר על הרשעתו:\n\nיגאל עמיר נתפס במקום והועבר לחקירה בידי השב\"כ, שבה שיתף פעולה באופן מלא והביע את שמחתו על הצלחתו. בסיום החקירה הועמד לדין באשמת רצח ופציעה בנסיבות מחמירות לפני בית המשפט המחוזי בתל אביב. בית המשפט שלח את עמיר לבדיקה נפשית, ובה נקבע כי הוא כשיר לעמוד לדין.\nעמיר הסביר במשפטו כי:\n\nעמיר הורשע ונידון למאסר עולם ועוד שש שנים על פציעת מאבטח.\nבמשפט נוסף נידון לחמש שנות מאסר, ולאחר ערעור המדינה הוחמר העונש לשמונה שנות מאסר, על קשירת קשר עם אחיו ועם עדני. כל העונשים ניתנו במצטבר. עמיר מעולם לא הביע חרטה על הרצח, ובריאיון שנתן בחודש מאי 2004 חזר והדגיש שלדעתו פעל בצורה נכונה, ובאמצעות הרצח הציל את עם ישראל.\n\nעמיר הוגדר כאסיר ביטחוני ונכלא בכלא איילון באגף שהוקם בשבילו בלבד ושימש אף לקבלת מבקרים, כשהוא במעקב קבוע של מצלמות אבטחה. בהמשך הועבר בין בתי סוהר שונים. מדי חצי שנה ביקשה המדינה וקיבלה אישור להאריך את כליאתו בבידוד, בנימוק שהוא מהווה סיכון ביטחוני עקב משנתו האידאולוגית. את המעקב המתמיד אחריו נימק שירות בתי הסוהר במניעת פגיעה שלו במערכות הביטחון שבתאו או בעצמו. בשנת 2000 עתר עמיר לבית המשפט בבקשה להוציא את המצלמות מתאו, בנימוק שהחששות ספקולטיביים ושהוא האסיר היחיד בישראל שתנאי כליאתו כוללים פגיעה שכזאת בפרטיות לאורך שנים, וזאת במטרה להשית עליו עונש נוסף ללא משפט. בדצמבר 2006 הועבר יגאל עמיר לבית הסוהר רימונים בשרון, לראשונה לתא ללא מצלמות. בשנת 2012, בעקבות עתירות נוספות של עמיר, החליט שב\"ס להעבירו לחברת אסירים נוספים, באגף סגור. בשנת 2008 קבע בית המשפט שיש לאפשר לו לשוחח בטלפון באותו אופן בו מורשים יתר האסירים הכלואים עימו באגף. החלטה דומה ניתנה על ידי בית המשפט בשנת 2020 בעת שהוטלו מגבלות בגלל מגפת הקורונה. עם זאת, לא הותר לעמיר לנהל שיחות וידאו או לשוחח עם אנשים שאינם קרוביו מדרגה ראשונה. בבית המשפט הובאה חוות דעת של השב\"כ המצדיק מגבלות אלו בחשש לפגיעה בביטחון המדינה.\nבשנת 2001 תוקן חוק שחרור על־תנאי ממאסר, ונקבע בו שוועדת השחרורים לא תמליץ על קציבת עונשו של אסיר עולם שהורשע ברצח ראש הממשלה עקב מניע פוליטי־אידאולוגי, ולא תמליץ על מתן חנינה לאסיר כזה. עם זאת החוק אינו פוגע בסמכותו של הנשיא לקצוב את העונש או לחון את האסיר.\n\nב־30 באוקטובר 2008 התראיין עמיר טלפונית לערוץ 2 ולערוץ 10 באמצעות מכשיר הטלפון שקיבל לצורך התקשרות עם אשתו בלבד. היות שראיונות אלו עמדו בניגוד לתנאי מאסרו, העביר השב\"ס את עמיר לבית הסוהר רמון, מתקן מצפון למצפה רמון שנבנה ככלא לאסירים ביטחוניים. כמו כן נלקחו מעמיר כל חפציו האישיים ונשללה זכותו להשתמש בטלפון, להיפגש עם משפחתו ולהתייחד עם אשתו.\nהראיונות לא שודרו, עקב הסערה הציבורית החריפה שעורר האירוע.\nכחודש לאחר מכן, ב־30 בנובמבר, פתח עמיר בשביתת רעב כמחאה על העונשים הכבדים שהוטלו עליו, שביתה שאותה הפסיק שלושה ימים לאחר מכן, ב-3 בדצמבר.\n\nמפעם לפעם יוזמים גורמי ימין רדיקלי בישראל קמפיינים (באמצעות כרזות או סרטי וידאו) הקוראים לשחרור יגאל עמיר ואחיו חגי, ששוחרר ב־4 במאי 2012. בקמפיין כזה שנערך באוקטובר 2007 השתתף גם הזמר אריאל זילבר. בתגובה לאותו קמפיין אמר השר לביטחון פנים אבי דיכטר: \"האיש הזה הוא בסטטוס הכי קרוב לאדם שנגזר עליו עונש מוות, אבל מאחר שבמדינה הזאת אין עונש מוות, כל מה שיורד הוא מדרגת הענישה. קציבת עונשו בלתי אפשרית ובלתי הגיונית, וזה ילווה אותו עד שיעבור מהעולם\".\nלקראת הבחירות לכנסת העשרים ושתיים הוקמה מפלגת \"נורא דליבא\" אשר מטרתה להביא לשחרורו של עמיר. בתחקיר של התוכנית \"הצינור\" הובאו עדויות לכך שמשפחת עמיר מעורבת בהקמת המפלגה. המפלגה (שלא רשומה ברשם המפלגות) לא הגישה את רשימתה לוועדת הבחירות המרכזית. באוגוסט 2019 נשללה מעמיר הזכות לשיחות טלפון למשך חודשיים, לאחר שהתברר כי פנה בטלפון לגורמים שונים בניסיון לקדם את ענייני המפלגה.\nלקראת הבחירות לכנסת העשרים ושלוש במרץ 2020 הקימה לריסה טרימבובלר-עמיר באופן רשמי את מפלגת \"משפט צדק, לרפורמה במערכת המשפט ולשחרור יגאל עמיר\" ורשימה בראשותה הוגשה לוועדת הבחירות המרכזית. ב-29 בינואר פסלה ועדת הבחירות המרכזית את הרשימה, אך בית המשפט העליון דחה את הפסילה פה אחד. המפלגה קיבלה 1,375 קולות והייתה רחוקה מאחוז החסימה. המפלגה התמודדה כעבור שנה במערכת הבחירות לכנסת העשרים וארבע וקיבלה 729 קולות.\n\nבשנת 1997 שודר מערכון של \"החמישייה הקאמרית\", במהלכו גילם השחקן רמי הויברגר את דמותו של עמיר תוך שהוא מציג את הטענה לפיה בעוד שני עשורים תוענק לו חנינה והוא ישוחרר ממאסר.\nבדצמבר 2014 הוקרן בפסטיבל הקולנוע בריגה סרט התעודה \"אל סף הפחד\", העוקב אחר עמיר ומשפחתו. את הסרט ביימו הרץ פרנק ומריה קרבצ'נקו. ב־2015 איימה שרת התרבות מירי רגב לעצור את תמיכת המדינה בפסטיבל הקולנוע ירושלים אם יקרין את הסרט. בעקבות זאת הודיעו מארגני הפסטיבל שהסרט יוקרן לפני טקס הפתיחה וישתתף בתחרות שבמסגרת הפסטיבל.\nבשנת 2015 יצא סרטו של עמוס גיתאי \"רבין, היום האחרון\", שבו מגלם השחקן יוגב יפת את דמותו של עמיר.\nבספטמבר 2019 יצא לאקרנים הסרט \"ימים נוראים\" שביים ירון זילברמן. הסרט מציג את דמותו של יגאל עמיר (מגולם על ידי יהודה נהרי-הלוי) ושל סביבתו בשנה שקדמה לרצח. הוא זכה בפרס אופיר לסרט העלילתי הטוב ביותר לשנת 2019.\nדמותו של עמיר הופיעה במספר מערכונים של סדרת הסאטירה \"היהודים באים\", בה גילם השחקן יניב ביטון את דמותו של עמיר.\n\nבתחילת שנת 2004 ביקש עמיר להתחתן בעודו בכלא עם לריסה טרימבובלר, גרושה ואם לארבעה יוצאת ברית המועצות, בעלת תואר דוקטור לפילוסופיה, שאותה פגש כאשר עבדה בישראל כמורה ליהדות לעולים חדשים מרוסיה. טרימבובלר סיפרה שהחלה לבקר את עמיר בבית הסוהר מטעמים הומניטריים, וטענה כי בשל קשריה איתו נאלצה לוותר על הקריירה האקדמית שלה כמרצה באוניברסיטה.\nשב\"ס דחה את בקשת טרימבובלר ועמיר להינשא ואת בקשתם להתייחדות (זכות שבאותו הזמן ניתנה בדרך כלל לאסירים בישראל, אך לא לאסירים ביטחוניים פלסטינים). בקשות אלה הביאו כמה חברי כנסת ליזום הצעת חוק שתאסור על רוצחיהם של ראשי ממשלה להינשא, אך הכנסת דחתה אותה. בסופו של דבר פסק בית המשפט העליון כי אין לאפשר לבני הזוג להתייחד, בנימוק:\n\nבאוגוסט 2004 הודיעה משפחתו של עמיר כי הוא קידש באמצעות שליח את טרימבובלר. טקס הקידושין נערך בביתו של עמיר בהרצליה, כשאביו של יגאל, שלמה עמיר, משמש כשליח. ביולי 2005 קבע בית הדין הרבני בירושלים כי נישואי השניים תקפים. פניותיו של עמיר לבית המשפט העליון, בדרישה שיוכל להתייחד עם בת זוגו, נדחו בנימוקי ביטחון. הפרשה עוררה בציבור גם את השאלה האם עמיר הוא כאחד הרוצחים, או שעונשו צריך להיות חמור יותר. הוויכוח מומחש להלן בקטעים משתי דעות שהוצגו בעיתונות היומית: במאמר המערכת של \"הארץ\", שכותרתו \"גם יגאל עמיר הוא אדם\", נאמר:\n\nבעמדה זאת תמכה גם האגודה לזכויות האזרח, שביקשה עבורו את הזכות להתייחד עם אשתו.\nב־5 בפברואר 2006 החליט גם היועץ המשפטי לממשלה מני מזוז להכיר בנישואיהם של השניים. ב־7 במרץ 2006 התיר השב\"ס לבני הזוג להביא ילד לעולם באמצעות הפריית מבחנה. ב־20 באוקטובר 2006 הסיר את התנגדותו לקיום ביקורי התייחדות בין בני הזוג. ב־28 באוקטובר 2007 נולד בנם. בית המשפט המחוזי אישר את עריכת טקס ברית המילה בכלא, כך שעמיר יוכל להשתתף בו. שלוש עתירות שהוגשו לבית המשפט הגבוה לצדק נגד החלטה זו נדחו.\nב־2010 הוציאה טרימבובלר ספר על הקשר ביניהם.\n\nרצח יצחק רבין\nועדת שמגר (רצח רבין)\nתאוריות הקשר על רצח רבין\n\nאריאלה אזולאי ועדי אופיר, \"האזרח יגאל עמיר\", בספרם: ימים רעים: בין אסון לאוטופיה, הוצאת רסלינג, 2002.\n\nיוסי הטוני, המתנקש: יגאל עמיר, בן 27, סטודנט למשפטים בבר אילן, בוגר ישיבה, באתר הארץ, 28 באוקטובר 2001\nיאיר שלג, תמלילי עמיר: \"אחרי הכדור הראשון, עצרתי לראות מה קורה לו\", באתר nrg\nמידע על יגאל עמיר בקטלוג \"מרחב\" של הספרייה הלאומית\n יגאל עמיר (1970-), דף שער בספרייה הלאומית",
    "pageid": 720320
  },
  {
    "title": "יחידת דובדבן",
    "extract": "יחידת \"דובדבן\" (יחידה 217) היא יחידה מובחרת בצה\"ל, הפועלת תחת פיקודה של חטיבת עוז (עוצבה 89). היחידה מתמחה בלוחמה בטרור ובפעילות מסוערבת נגד מחבלים.\nלפני שהוכפפה לחטיבת עוז ב־27 בדצמבר 2015, פעלה היחידה תחת פיקודה הישיר של אוגדת איו\"ש מיום הקמתה (יוני 1986).\nתפקידיה של היחידה כוללים משימות מודיעין ומעצרים מורכבים או סיכול ממוקד של מבוקשים ומחבלים (פעילי טרור) בלב שטחים עוינים תוך שימוש ביכולות מתקדמות ומסווגות, כאשר חלק מהפעילות נעשית בצורה מסוערבת (כלומר: הלוחמים מחופשים לעוברי־אורח ערבים). הפעילות מבוצעת בשיתוף עם השב\"כ.",
    "pageid": 110523
  },
  {
    "title": "יסמין מועלם",
    "extract": "יסמין מועלם (נולדה ב-15 באפריל 1995) היא זמרת-יוצרת, מוזיקאית ומפיקה מוזיקלית ישראלית. זוכת פרס אקו\"ם.",
    "pageid": 1800294
  },
  {
    "title": "יעקב בן אשר",
    "extract": "הרב יעקב בן אשר (ה'כ\"ט, 1269 בערך – ה'ק\"ג, 1343) היה מחבר ספרים וסופר, פוסק הלכה, מכונה על פי רוב \"בעל הטורים\" ( או \"הטור\" או \"הריב\"ה\" או \"הר\"י בעל הטורים\" )על שם ספר ההלכה שכתב, \"ארבעה טורים\". במהדורות מקראות גדולות של חמישה חומשי התורה ואחריהם ברוב ההדפסות של החומשים צורפו הערותיו על גימטריות ועל המסורה וקישורם לדברי חז\"ל תחת הכותרת \"בעל הטורים\".",
    "pageid": 26383
  },
  {
    "title": "כנסיית השכל",
    "extract": "כנסיית השכל היא להקת רוק ישראלית שנוסדה ב-1990 בעיר שדרות. הלהקה משלבת במוזיקה שלה השפעות של מוזיקת רוק וגל חדש יחד עם מוזיקה מזרחית. שם הלהקה, \"כנסיית השכל\", לקוח מספרו של רוברט מ. פירסיג \"זן ואמנות אחזקת האופנוע\", שבו היה ניסיון להבחין בין מאפיינים גשמיים ומאפיינים שכליים של מוסדות אקדמיים (אותם פירסיג כינה בשם \"כנסיות השכל\"). הלהקה נחשבת לאחת מהבולטות בגל להקות רוק ישראלי שצמחו בתחילת שנות התשעים.",
    "pageid": 238782
  },
  {
    "title": "ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר הוא המפעל היוקרתי ביותר למועדונים בכדורגל האירופי. בעבר נקרא \"גביע אלופות אירופה למועדונים\".",
    "pageid": 62341
  },
  {
    "title": "מורמונים",
    "extract": "כנסיית ישוע המשיח של קדושי אחרית הימים (באנגלית: The Church of Jesus Christ of Latter-day Saints), הידועה כאחת מתוך כנסיות המורמונים, היא זרם בנצרות הקורא לחידוש דרכיהם המקוריות של מייסדי הכנסייה הנוצרית. הכנסייה המורמונית (Mormon Church) היא למעשה הגדולה ביותר בתנועת קדושי אחרית הימים (כנסיית ה-LDS) והתנועה הנוצרית הרביעית הגדולה בארצות הברית. יש הסבורים שהיא הכנסייה הלגיטימית היחידה הראויה להיקרא \"מורמונית\", אך ישנם זרמים ותנועות אשר מתקיימים בנפרד מן הגוף העיקרי.\nמנהגיהם העיקריים של המורמונים כוללים:\n\nהטפה מיסיונרית פעילה.\nאמונה בנביאים מודרניים, החל מג'וזף סמית וכלה בנשיאה הנוכחי של הכנסייה.\nקבלת התנ\"ך עם הברית החדשה וספר מורמון כספרי קודש.\nקבלת עקרונות תזונה המכונים \"דבר החוכמה\", הדורשים להימנע מאלכוהול, טבק, קפה ותה.\nאמונה באל כאב, בישו כבנו וברוח הקודש כמהווים שלוש ישויות נפרדות.\nאמונה בסוג של תאוסיס (האלה) הקרויה \"אקסאלטציה\" (exaltation) לפיה יכולה הנפש האנושית להפוך לשווה במהותה לאלוהי.\nלבישת מלבושי קודש מתחת לבגדי היום יום.\nעריכת טקסי הטבלה סמליים בעבור המתים, ומחקר גנאלוגי שנועד לסייע בידם בכך.\nחברי הכנסייה מכנים עצמם \"נוצרים\" אך אינם שייכים לנצרות האורתודוקסית, הקתולית או הפרוטסטנטית. לדעת חבריה מהווה הכנסייה חזרה לכנסייה אותה ייסד ישו. זרם הקרוי \"פונדמנטליסטים מורמונים\" פרש מהכנסייה ומקיים מנהגים קיצוניים אותם נטשו זה מכבר חברי הזרם המרכזי, כגון פוליגמיה. נוצרים רבים אינם רואים במורמונים כנסייה נוצרית[דרוש מקור].\nאת הכנסייה ייסדו ג'וזף סמית וחמשת רעיו ב-6 באפריל 1830 בחברת 56 נשים וגברים בעיר פאייט במדינת ניו יורק. לאחר רדיפת הכנסייה וגירוש מאמיניה ממיזורי, ולאחר רציחתו של סמית' בידי המון במדינת אילינוי, החליף את סמית' בריגהם יאנג, שהוביל את המורמונים למרכזם החדש במדינת יוטה. המאמינים המורמונים מרוכזים כיום גם בחלקים של אריזונה, קליפורניה, נבדה, איידהו וויומינג.\nבעולם חיים כיום מעל 15 מיליון מורמונים, מתוכם כחמישה מיליון וחצי בארצות הברית. בספירה זו נכלל כל מי שעבר את טקס הטבילה, מבוגרים ובני נוער, כחבר בכנסייה, אף אם אינו מחשיב עצמו עוד לחבר, וכן הערכה של מספר ילדי המורמונים בגילאים שמתחת ל-8. כפי הנראה מספר המורמונים הבגירים בארצות הברית מגיע ל-2.8 מיליון. על פי נתוני הכנסייה חיים 47% מן המורמונים בארצות הברית וקנדה, 17% באמריקה הלטינית, והיתר פזורים ביתר מדינות העולם.",
    "pageid": 102586
  },
  {
    "title": "מכבי תל אביב (כדורסל)",
    "extract": "מכבי תל אביב הוא מועדון כדורסל ישראלי מהעיר תל אביב שנוסד בשנת 1932, זהו מועדון הכדורסל המעוטר ביותר בתולדות הכדורסל בישראל ואחד מהידועים והמובילים ביותר באירופה בכל הזמנים.\nהקבוצה זכתה 57 פעמים באליפות ליגת העל הישראלית (מהן 23 אליפויות רצופות, בשנים 1970 ועד 1992), 45 פעמים בגביע המדינה, 10 פעמים בגביע הליגה, 6 פעמים בגביע היורוליג, פעם אחת באליפות ליגה האדריאטית וכן פעם אחת בגביע הבין-יבשתי ומחזיקה בשיא התארים לקבוצת כדורסל בישראל. מכבי תל אביב היא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגה השנייה.",
    "pageid": 70854
  },
  {
    "title": "מלחמת אוקראינה–רוסיה",
    "extract": "מלחמת אוקראינה–רוסיה (או הפלישה הרוסית לאוקראינה; מכונה ברוסיה: המבצע הצבאי המיוחד באוקראינה) היא עימות צבאי בין רוסיה לאוקראינה, שפרץ ב-24 בפברואר 2022 כאשר כוחות רוסיים תקפו את אוקראינה וחדרו לשטחה מצפון, ממזרח ומדרום. במקביל למתקפה הקרקעית, הטיל צי הים השחור מצור על נמלי אוקראינה.\nהפלישה באה לאחר חודשים של משבר, בהם רוסיה פרסה כוח צבאי גדול על גבולותיה עם אוקראינה והייתה שיאו של סכסוך ועימות צבאי בעצימות נמוכה בין שתי המדינות, שהחל ב-2014, בעקבות שינוי השלטון באוקראינה, כאשר רוסיה סיפחה באופן חד-צדדי את חצי האי קרים ובדלנים פרו-רוסיים במזרח אוקראינה השתלטו על שטחים באזור דונבאס בסיוע רוסי עקיף.\nההנהגה הרוסית העריכה בטעות, שניתן יהיה להביא להפלת הממשל באוקראינה, ולהחלפתו בממשלה פרו-רוסית, באמצעות מלחמת בזק, מבלי להסתבך במערכה צבאית ממושכת. בשלושת הימים הראשונים של הפלישה התקדמו הרוסים במהירות, בעיקר בציר בלארוס–קייב, במחוז סומי בצפון מזרח אוקראינה ובמחוז חרסון בדרום המדינה. אולם התנגדות אוקראינית עזה ויעילה מהצפוי, ובעיות לוגיסטיות שונות גרמו במהרה להאטת קצב ההתקדמות של הכוחות הרוסיים ולבלימה כמעט מוחלטת של התקדמותם במספר אזורים. הצבא האוקראיני קיבל כמויות גדולות של ציוד לחימה מתקדם ממדינות ברית נאט\"ו ובמיוחד מארצות הברית, שסייעו לו בלחימה נגד הכוחות הפולשים. הרוסים ספגו אבדות כבדות בכוח אדם ובציוד צבאי, וחלק ניכר מכוחותיהם רותקו ללחימה בכיסי התנגדות שנותרו בעורפם. חיל האוויר הרוסי לא הצליח להשיג עליונות אווירית מוחלטת, ופעילותו בשטח אוקראינה הייתה מצומצמת למדי. עם זאת, המתקפה הרוסית בדרום אוקראינה זכתה להישגים קרקעיים משמעותיים. עד אמצע מרץ השתלטו הרוסים על החלק הדרומי של מחוז דונצק, רוב שטח מחוז זפוריז'יה וכמעט כל מחוז חרסון, ויצרו רצף יבשתי בשליטתם מהגבול הרוסי לחצי האי קרים, למעט העיר מריופול, שהושמה במצור.\nככל שהתמשכה המלחמה, היא קיבלה אופי של מלחמת התשה הדדית כמעט סטטית. החל מאמצע מרץ עברו הכוחות הרוסיים בצפון-מזרח אוקראינה למגננה, והאוקראינים החלו לקחת את היוזמה לידיהם, וביצעו שורה של התקפות-נגד באותם אזורים, וכן במחוז מיקולאייב שבדרום המדינה, שם נכשל הניסיון הרוסי להרחיב את ראש הגשר שלהם ממערב לנהר דנייפר.\nבראשית אפריל 2022 נסוג הצבא הרוסי, תוך מספר ימים, כמעט מכל השטחים שכבש בצפון-מזרח אוקראינה, במחוזות קייב, צ'רניהיב וסומי. הפיקוד הרוסי החל לפרוס מחדש את הכוחות שפונו מאותם מחוזות, מתוך כוונה לרכז את המאמץ ההתקפי בדרום-מזרח אוקראינה, ולהשלים את ההשתלטות על כל אזור דונבאס. אולם על אף שבאמצע אפריל הודיעו מקורות אוקראיניים ורוסיים על פתיחת \"השלב השני\" של המערכה, או \"הקרב על דונבאס\", בפועל לא נערכה מתקפה רוסית בקנה מידה רחב באזור זה. הרוסים המשיכו לבצע שורת התקפות מוגבלות, בעיקר בצפון הדונבאס, וקצב התקדמותם נותר איטי ביותר, ואילו האוקראינים ערכו התקפות נגד בעיקר באזור העיר חרקוב. ההישג הרוסי העיקרי במהלך אפריל היה כיבוש כמעט כל העיר מריופול לאחר קרבות קשים. במקביל למערכה הקרקעית, הרוסים המשיכו לתקוף, בעיקר באמצעות טילי שיוט, מספר רב של יעדים בעומק שטח אוקראינה, במטרה לפגוע בתשתיות צבאיות ואזרחיות חיוניות, ובמשלוחי ציוד צבאי מהמערב, ולנתק את זירת הלחימה בדרום-מזרח אוקראינה ממערב המדינה.\nבשבוע השני של מאי 2022 הצליחו הרוסים לפרוץ החוצה מהמבלט הקטן בו החזיקו באזור העיר פופאסנה, יצרו בליטה גדולה בקו החזית בצפון דונבאס והגיעו עד למרחק קטן מצומת הדרכים החשוב בבאחמוט. לקראת סוף יוני 2022 פתח הצבא הרוסי במתקפה גדולה ממספר כיוונים על אזור סוורודונצק-ליסיצ'נסק ועד 4 ביולי נפלה העיר ליסיצ'נסק, המאחז האוקראיני האחרון במחוז לוהנסק לידי הרוסים. הכוחות האוקראיניים, שהגנו על האזור, נאלצו לפנות אותו במהירות, לאחר שספגו אבדות כבדות, ולסגת מערבה לכיוון סברסק, כדי להינצל מכיתור.\nלאחר הנסיגה ממרחב ליסיצ'נסק, נערכו האוקראינים מחדש בקו סברסק–סולודר–באחמוט, וקו החזית בדונבאס נותר ללא שינוי משמעותי במהלך החודשיים הבאים. בסוף אוגוסט 2022 נטלו האוקראינים את היוזמה לידיהם, וביצעו שורת התקפות נגד רחבות היקף באזורים שונים של החזית. התקפת הנגד הראשונה באזור חרסון נתקלה בהתנגדות עזה והשיגה התקדמות מוגבלת, אולם המתקפה השנייה, שנפתחה בראשית ספטמבר בגזרה שמצפון לעיר בלקליה במחוז חרקוב, השיגה הבקעה עמוקה של מערך ההגנה הרוסי ונחלה הצלחה מלאה. הפיקוד הרוסי נאלץ לפנות תוך מספר ימים כמעט את כל השטח שבשליטתו במחוז חרקוב, כולל אזור איזיום, ולסגת לקו נהר אוסקיל.\nבמחצית השנייה של ספטמבר אירעו שני אירועים משמעותיים, עם פוטנציאל לשנות את מהלך המלחמה באוקראינה. ב-21 בחודש הודיע פוטין על \"גיוס חלקי\" של כוחות המילואים ברוסיה ושר ההגנה הרוסי הודיע שבשלב ראשון יגויסו כ-300 אלף חיילי מילואים לתגבר את הכוחות הרוסיים הלוחמים באוקראינה. במקביל הודיעו הרוסים על עריכת משאלי עם במחוזות דונצק, לוהנסק, זפוריז'יה וחרסון, על צירוף אותם מחוזות לפדרציה הרוסית. בעקבות התוצאות של משאלי העם, שנערכו בשטחים שבשליטת רוסיה במחוזות הנ\"ל בין 23 ל-27 בספטמבר, הכריזה הדומה הרוסית ב-30 בספטמבר על סיפוח ארבעת המחוזות של אוקראינה לרוסיה, אף שרוסיה לא שלטה על כל שטחם באותה עת, צעד שספג ביקורת בין-לאומית נרחבת.\nעל אף הסיפוח, המשיך הצבא האוקראיני לתקוף ולהשתלט מחדש על שטחים במחוזות שסופחו על ידי רוסיה. בצפון הדונבאס, האוקראינים הבקיעו את קו נהר אוסקיל ויצרו ראש גשר רחב בגדה המזרחית שלו, אך התקדמותם בגזרה זו נבלמה כמעט לחלוטין על ידי הכוחות הרוסיים. בדרום אוקראינה המשיכו האוקראינים לתקוף את ראש הגשר הרוסי בגדה המערבית של הדנייפר באזור חרסון. בראשית נובמבר החליט הפיקוד הרוסי לפנות ביוזמתו את ראש הגשר, ועד 11 בנובמבר השלים את פינוי כוחותיו מראש הגשר, מהלך שאיפשר לאוקראינים לשחרר את העיר חרסון, ולהשתלט מחדש על כ-30 אחוז משטח מחוז חרסון.\nבחודשים הראשונים של שנת 2023, היוזמה האסטרטגית הייתה בידי הצד הרוסי, שערך שורת מתקפות מוגבלות לאורך קו החזית באזור דונבאס. המאמץ ההתקפי העיקרי של הצבא הרוסי התמקד במרחב סביב העיר באחמוט. בשלב הראשון של המתקפה הצליחו הרוסים לכתר כמעט לחלוטין את הכוחות האוקראיניים שהחזיקו בעיר, ובשלב השני הם השתלטו בהדרגה על שטח העיר, לאחר קרבות רחוב קשים, והשלימו את כיבושה ב-20 או ב-21 במאי, לאחר כמעט שמונה חודשי לחימה. ביוני 2023, אוקראינה יזמה מתקפת נגד גדולה בדרום מזרח המדינה שנבלמה ברובה.\nהמלחמה הביאה לעיצומים בין-לאומיים נרחבים על רוסיה ולגינויה, ולהתגייסות המערב לסייע לאוקראינה בנשק ובממון. פינלנד ושוודיה הצטרפו לברית נאט\"ו. ככל שהתמשכה המלחמה הפכה אוקראינה תלויה יותר ויותר בסיוע הצבאי והכלכלי המערבי, כדי להמשיך לנהל את המלחמה. בשטחי אוקראינה נתגלו עדויות למעשי זוועה רוסיים נגד אזרחים בהיקף גדול, שנחקרים כפשעי מלחמה על ידי גופים מערביים ובין-לאומיים. כתוצאה מהמלחמה נגרם הרס עצום לתשתיות ולכלכלה באוקראינה, המוערך במאות מיליארדי דולרים, ומיליוני אוקראינים נאלצו לעזוב את שטח המדינה והפכו לפליטים. לקראת חודשי החורף רוסיה הגבירה את התקיפות נגד מתקני תשתית ברחבי אוקראינה. כתוצאה מכך, חלה פגיעה קשה באספקת חשמל, מים ושירותים חיוניים. ברוסיה פנימה הטיל נשיא רוסיה הגבלות נרחבות על האזרחים והידק את שליטתו במדינה.",
    "pageid": 2073829
  },
  {
    "title": "מלחמת וייטנאם",
    "extract": "מלחמת וייטנאם היא הכינוי המקובל במרבית העולם המערבי למלחמה שהתנהלה בין צפון וייטנאם הקומוניסטית והווייטקונג (אשר נתמכו על ידי ברית המועצות וסין) לבין דרום וייטנאם וארצות הברית. המלחמה מכונה גם \"מלחמת הודו־סין השנייה\", ובווייטנאם היא ידועה בשם \"המלחמה האמריקאית\".\nהמלחמה החלה ב-1955 והסתיימה בניצחון צפון וייטנאם בשנת 1975 ובאיחודה של וייטנאם כולה תחת שלטון קומוניסטי, כשנתיים לאחר נסיגת ארצות הברית. מלחמה זו נחשבת לחוליה בולטת במלחמה הקרה בין הגוש המערבי-קפיטליסטי לגוש המזרחי-קומוניסטי. מעריכים כי מספר ההרוגים הכולל במלחמה היה קרוב לארבעה מיליון נפש, בהם כ-2 מיליון מאזרחי וייטנאם (צפון ודרום), לאוס וקמבודיה, כ-1.2 מיליון חיילים מצפון וייטנאם וכוחות הוייטקונג, כ-224 אלף חיילים מדרום וייטנאם וכ-58 אלף חיילים אמריקניים.\nמלחמת וייטנאם היא חלק מרצף מלחמות ופועולות איבה באזור הודו-סין שהחלו בפלישה היפנית להודו סין במהלך מלחמת העולם השנייה בשנת 1940 ונמשכו כמעט ברצף עד 1975.",
    "pageid": 4618
  },
  {
    "title": "מרוקו",
    "extract": "ממלכת מרוקו (בערבית מרוקאית: المغرب אל־מַעְ׳רִבּ, או المملكة المغربية אַלְ־מַמְלַכַּה אלְ־מַעְ׳רִבִּיַּה, תרגום מילולי: ממלכת המערב או הממלכה המערבית) היא מונרכיה בקצה הצפון-מערבי של יבשת אפריקה. מצפון היא גובלת בים התיכון, בסאוטה ומלייה (ספרד) ובמצר גיברלטר, במערבה באוקיינוס האטלנטי, במזרחה באלג'יריה ובדרומה בסהרה המערבית, אשר נמצאת בשליטת מרוקו מאז שנות ה-70. מרוקו קיבלה את עצמאותה מצרפת בשנת 1956. בירת מרוקו היא העיר רבאט, על אף שהעיר המרכזית והגדולה ביותר בה היא קזבלנקה. הדת הרשמית במרוקו היא אסלאם-סוני, והשפות הרשמיות בה הן צרפתית, ערבית וברברית.\nממלכת מרוקו חברה בליגה הערבית ובארגון לשיתוף פעולה אסלאמי.",
    "pageid": 19722
  },
  {
    "title": "נבחרת ספרד בכדורגל",
    "extract": "נבחרת ספרד בכדורגל לגברים (בספרדית: Selección de fútbol de España) היא נבחרת הכדורגל הלאומית של ספרד ומייצגת אותה מאז 1921.\nהדירוג הנוכחי של נבחרת ספרד ברשימת הדירוג של פיפ\"א, הוא המקום ה-8 בעולם, נכון ל-20 ביוני 2024; הניקוד הוא 1,729.92 – ללא שינוי לעומת ניקוד קודם. דירוג השיא 1 נמדד לראשונה ביולי 2008, והדירוג הנמוך ביותר 25 נמדד לראשונה במרץ 1998.\nתקופת השיא של נבחרת ספרד כללה זכייה פעמיים ברציפות באליפות אירופה בכדורגל, ב-2008 וב-2012, ובין שני תארים אלה זכתה בגביע העולם בכדורגל, ב-2010. הישג שיא נוסף של נבחרת ספרד היה במסגרת היורו שנערך בספרד ב-1964, כאשר זכתה בגביע לאחר ניצחון 2:1 על נבחרת ברית המועצות במשחק הגמר. ב-1984 העפילה הנבחרת למשחק הגמר, אך הפסידה למארחת צרפת, בתוצאה 2:0 והסתפקה בסגנות. הנבחרת נחלה מספר אכזבות בטורנירים שונים, ביניהן הדחה בדו-קרב בעיטות עונשין במונדיאל 1994, ב-2002 וביורו 1996 והדחה בשלב הבתים במונדיאל 1998, מונדיאל 2014 וביורו 2004.\nשרשרת הפסדים זו יצרה לנבחרת הספרדית סטיגמה של נבחרת מפסידנית, שאינה מסוגלת לנצח בשלבי ההכרעה. תדמית זאת השתנתה ביורו 2008, שבו זכתה נבחרת ספרד בשנית באליפות אירופה, תחת הדרכתו של לואיס ארגונס, אחרי ניצחון 0–1 על נבחרת גרמניה בגמר משער של פרננדו טורס. לאחר זכייתה ביורו 2008 עלתה ספרד לראש הדירוג העולמי של פיפ\"א, והפכה לנבחרת השישית שמובילה את הדירוג. מגמת השינוי נמשכה גם אל מונדיאל 2010, שבו זכתה לאחר ניצחון 0–1 על הולנד משער של אנדרס אינייסטה בהארכה. ההצלחה נמשכה גם אל יורו 2012 בו זכתה, והפכה לנבחרת הראשונה שזוכה בשלושה טורנירים גדולים ברציפות.\nספרד זכתה ביורו 2024 בפעם הרביעית בתולדותיה, ובכך הפכה לשיאנית הזכיות בטורניר.\nנבחרת ספרד זכתה במדליית הזהב באולימפיאדת ברצלונה ב-1992, ובמדליית הכסף באולימפיאדת אנטוורפן ב-1920, באולימפיאדת סידני ב-2000 ובאולימפיאדת טוקיו ב-2021.\nכמו כן זכתה הנבחרת באליפות העולם לנוער שנערכה בניגריה ב-1999.\nלזכותה של נבחרת ספרד נרשם גם רצף ההעפלות הגדול ביותר למונדיאל דרך המוקדמות כאשר עשתה זאת 9 פעמים ברצף מ-1986 ועד 2018 (כל נבחרת אחרת שהייתה קרובה לכך נעצרה בעקבות העפלה אוטומטית כמארחת או כאלופת העולם).",
    "pageid": 63771
  },
  {
    "title": "נגיף הפוליו",
    "extract": "נגיף הפוליו (באנגלית: Poliovirus) הוא הנגיף הגורם למחלת שיתוק הילדים (המחלה הידועה בכינויה \"פוליו\") ואחריה ללקות מסוג שיתוק פוסט-פוליו. זהו נגיף מסוג אנטרו-וירוס (Enterovirus)  ממשפחת Picornaviridae.\nנגיף הפוליו הוא בעל גנום RNA חד-גדילי קריא (positive sense), וקפסיד איקוסהדרלי בגודל של כ-30 ננומטר, והוא חסר מעטפת. הגנום שלו מורכב מרצף של כ-7,500 נוקליאוטידים. בשל הגנום הקצר שלו ומבנהו הפשוט, נחשב נגיף הפוליו לנגיף המשמעותי הפשוט ביותר.\nהנגיף בודד לראשונה ב-1909 על ידי קרל לנדשטיינר וארווין פופר. ב-1981 פורסם הגנום של נגיף הפוליו על ידי שתי קבוצות חוקרים שונות.",
    "pageid": 1312119
  },
  {
    "title": "ננסי פלוסי",
    "extract": "ננסי פטרישיה ד'אלסנדרו פלוסי (באנגלית: Nancy Patricia D'Alesandro Pelosi; נולדה ב-26 במרץ 1940) היא פוליטיקאית אמריקאית וחברת בית הנבחרים של ארצות הברית, שכיהנה כיושבת ראש בית הנבחרים בין 2007 ל-2011, ובין 2019 ל-2023.\nפלוסי היא חברת המפלגה הדמוקרטית, והיא מכהנת כחברת בית הנבחרים מטעם המחוז ה-12 של מדינת קליפורניה, הכולל את רוב העיר והמחוז סן פרנסיסקו, משנת 1987. היא נבחרה להיות המצליפה של המיעוט הדמוקרטי בבית הנבחרים בשנת 2002, ושנה לאחר מכן נבחרה כמנהיגת הנציגות הדמוקרטית בבית, תפקיד בו החזיקה במשך כשני עשורים. פעמיים במהלך הנהגתה, בשנים 2007–2011 ובשנים 2019–2023, כאשר השיגה מפלגתה רוב בבית, כיהנה פלוסי כיושבת ראש בית הנבחרים. בכל התפקידים האלה הייתה פלוסי האישה הראשונה שכיהנה בתפקיד. בנובמבר 2022 הודיעה פלוסי שאין בכוונתה להתמודד שוב על הנהגת מפלגתה בבית הנבחרים, אם כי בכוונתה להישאר חברת הבית.  \nבמאי 2024, קיבלה את מדליית החירות הנשיאותית מידי הנשיא ג'ו ביידן.\nעד השבעת קמלה האריס לתפקיד סגנית הנשיא של ארצות הברית ב-2021, הייתה פלוסי האישה בעלת הדרג הבכיר ביותר בהיסטוריה של הממשל האמריקאי.",
    "pageid": 20428
  },
  {
    "title": "נעמה לוי",
    "extract": "נעמה לוי (נולדה ב-22 ביוני 2004) היא חיילת ישראלית המשרתת כתצפיתנית בצבא ההגנה לישראל. בבוקר 7 באוקטובר 2023, נחטפה ממוצב נחל עוז על ידי מחבלי חמאס, במהלך מתקפת הפתע על ישראל. מאוחר יותר באותו יום היא צולמה כשידיה קשורות מאחורי גבה ומחבלים גוררים אותה מתא המטען של ג'יפ, ומאלצים אותה להיכנס לרכב. בתיעוד נראית לוי עם מספר פציעות גלויות, כולל פצע בגיד אכילס וכתם דם גדול במכנסי הטרנינג האפורים שלה, מה שהוביל לחשש כבד שעברה אונס או הותקפה מינית על ידי המחבלים. היה זה אחד הסרטונים הוויראליים הראשונים של מלחמת חרבות ברזל, והוא הפך לסמל האלימות המינית נגד נשים ישראליות על ידי מחבלים פלסטינים.\nנכון ליולי 2024, לוי היא בין החטופים המוחזקים בעזה על ידי חמאס וארגוני טרור אחרים, ומשפחתה ממשיכה במאמצים להבטיח את שחרורה.",
    "pageid": 2335154
  },
  {
    "title": "נפוליאון בונפרטה",
    "extract": "נפוליאון בונפרטה (בצרפתית: Napoléon Bonaparte, מבוטא: בּוֹנָפָּרְט‏; 15 באוגוסט 1769 – 5 במאי 1821; ידוע גם כנפוליאון הראשון) היה שליט צרפת, מייסד הקיסרות הראשונה, ומגדולי המצביאים בהיסטוריה. מחשובי האישים שעיצבו את המאה ה-19. ייסד את קוד נפוליאון – קובץ החוקים של צרפת, שבהשפעתו עוצבו חוקים רבים במערב אירופה ובמרכזה, והשפעתו ניכרת עד היום. הפיץ דרך כיבושיו את רעיונות המהפכה הצרפתית בכל רחבי אירופה, ובמקביל התאמץ לדכא ולהשכיח את השפעתה בצרפת פנימה. חידש והגה רעיונות טקטיים ואסטרטגיים מרחיקי לכת בצבא שמקובלים עד עצם היום הזה.\nכיהן כשליט צרפת במהלך השנים 1799 עד 1814, ובמשך כ-100 ימים בשנת 1815. בשיאו, הוביל את צרפת לכיבוש רוב מערב אירופה ומרכזה.\nנפוליאון, יליד קורסיקה, עלה לשלטון בהפיכת 18 בברימר לאחר קריירה מזהירה כאיש צבא. פעולותיו הראשונות היו ביסוס מערכות השלטון הפנימיות בצרפת והרגעת המדינה לאחר התקופה הסוערת של המהפכה הצרפתית. לאחר מכן יצא למסע כיבושים בכל אירופה וכונן את \"הקיסרות הראשונה\" בראשותו. עלה בידו להביס שוב ושוב בריתות מתחלפות של מעצמות אירופה, שהתאגדו כדי לבלום את השתלטות צרפת על היבשת, אך לאחר מספר מערכות הפסיד לבסוף והוגלה לאי אלבה. הוא הצליח לברוח מהאי, לשלוט שוב בצרפת למשך תקופה קצרה שמכונה \"מאה הימים\" עד שנוצח בקרב ווטרלו ונשלח לגלות באי סנט הלנה, שם מת.\nנפוליאון הוא גם המייסד של שושלת בונפרטה: אֶחיו כיהנו כמלכים בארצות שכבש באירופה, בנו, נפוליאון השני, הוכרז על ידיו כמלך רומא, ואחיינו, הידוע כנפוליאון השלישי, כיהן כשליט צרפת (נשיא ואחר כך קיסר) בין השנים 1848 ל-1870.",
    "pageid": 2932
  },
  {
    "title": "נרקיסיזם",
    "extract": "נרקיסיזם (מאנגלית: Narcissism; בעברית גם: מְאֹהָבוּת בְּעַצְמוֹ או נַרְקִיסִיּוּת) הוא מונח עם מגוון רחב של משמעויות, בין אם הוא משמש כדי לתאר את אחד הרעיונות המרכזיים של התאוריה הפסיכואנליטית, מאפיינים אישיותיים, בעיה חברתית או תרבותית. מלבד המובן של נרקיסיזם כאהבה עצמית בריאה, \"נרקיסיזם\" בדרך כלל משמש כדי לתאר סוג של בעיה במערכות היחסים של האדם או הקבוצה עם עצמו ועם אחרים.\nמשמעות המושג נרקיסיזם במובנו היום-יומי נרדפת לממוקדות-עצמית (self-centeredness) או לעיסוק יתר בעצמי (self-preoccupation). במובן זה, המושג נרקיסיזם משמש לתיאור אנשים שמחשבתם ושיחתם מתמקדות בעצמם. במשמעות זו, הנרקיסיזם הוא הנטייה של האדם לעשות שימוש בעצמו כנקודת תצפית והתייחסות אשר עבורה מתארגנות כל החוויות וההתנסויות. בפסיכולוגיה, המונח משמש לתיאור נרקיסיזם הקיים אצל כל אדם במידה מסוימת, אך בדרגה קיצונית מדובר בהפרעת אישיות נרקיסיסטית.\nמקור המונח באגדה המספרת על נסיך יווני יפה תואר בשם נרקיסוס, שהתאהב בבבואתו הנשקפת ממי הביצה ולא יכול היה להינתק ממנה עד שגווע.",
    "pageid": 35949
  },
  {
    "title": "נשיא ארצות הברית",
    "extract": "נשיא ארצות הברית של אמריקה (באנגלית: President of the United States, ובקיצור הרווח POTUS) הוא ראש המדינה וראש הרשות המבצעת הנבחר של ארצות הברית. הנשיא עומד בראש הממשל הפדרלי, והוא המפקד העליון של הכוחות המזוינים של ארצות הברית.\nהנשיא נבחר באמצעות העם בבחירות לא ישירות באמצעות חבר האלקטורים לכהונה בת ארבע שנים. הנשיא, הוא אחד משני הנבחרים הפיקודיים הנבחרים ברמה הלאומית הפדרלית, לצד סגן נשיא ארצות הברית. התיקון ה-22 לחוקה, שאושר בשנת 1951, מגביל את הנשיא מבחירה לכהונה שלישית מלאה.\n45 בני אדם שירתו בתפקיד זה. הנשיא הנוכחי וה-46 של ארצות הברית הוא ג'ו ביידן.",
    "pageid": 1621
  },
  {
    "title": "סוג דם",
    "extract": "סוג דם הוא תכונה גנטית של דם הנקבעת בהתאם לסמנים הסוכריים (קבוצה גדולה של אנטיגנים) הנמצאים על פני כדוריות הדם האדומות. התכונה מועברת בתורשה מדור לדור.\nעירויים בין סוגי דם לא תואמים עלולים לגרום לתוצאות חמורות ואף למוות, ומכאן חשיבותה הרבה של ההבחנה בין סוגי הדם השונים. שני הסיווגים העיקריים של דם אנושי, קבוצות ABO וגורם Rh, פותחו על ידי הרופא האוסטרי קרל לנדשטיינר, שקיבל על כך פרס נובל ב-1930.",
    "pageid": 8633
  },
  {
    "title": "סלין דיון",
    "extract": "סלין מרי קלודט דיון (בצרפתית: Céline Marie Claudette Dion, ‏‏?‏, נולדה ב-30 במרץ 1968) היא זמרת קנדית. דיון ייצגה את שווייץ במסגרת אירוויזיון 1988 וזכתה במקום הראשון. היא מכרה כ-240 מיליון תקליטים ונחשבת לאחת מהמוזיקאים הנמכרים ביותר בעולם. נכון ל-2023 הונה עומד על כ-480 מיליון דולר מה שהופך אותה למוזיקאית ה-5 העשירה ביותר בצפון אמריקה",
    "pageid": 79493
  },
  {
    "title": "ספטמבר השחור (ארגון טרור)",
    "extract": "ספטמבר השחור  (בערבית: ايْلول الاسوَد) היה ארגון טרור פלסטיני שכינה עצמו על שמם של אירועי ספטמבר השחור בשנת 1970 בירדן, ופעל בתחילת שנות השבעים. הארגון ידוע לשמצה בשל חטיפתם ורציחתם של אחד-עשר ספורטאים ישראלים באולימפיאדת מינכן ב-1972.",
    "pageid": 25335
  },
  {
    "title": "עדן סבן",
    "extract": "עדן סבן (נולדה ב-30 בנובמבר 1995) היא שחקנית, פרזנטורית ודוגמנית ישראלית.",
    "pageid": 2037156
  },
  {
    "title": "פרשת אום אל-חיראן",
    "extract": "בליל 18 בינואר 2017, נערך מבצע לפינוי והריסת בתים בכפר בדואי בלתי מוכר אום אל-חיראן, בנגב. במהלך המבצע שוטרים פתחו בירי לעבר רכב שבו נהג תושב הכפר, יעקוב מוסא אבו אל-קיעאן. לאחר הירי הרכב פגע בשוטרים שאבטחו את הפינוי. שוטר אחד נהרג ושוטר נוסף נפצע באורח קל. נהג הרכב נורה בידי שוטרים אחרים, נמנע ממנו טיפול רפואי, והוא מת בשל איבוד דם.\nמשטרת ישראל הודיעה כי מדובר בפיגוע דריסה, אחרים הציגו גרסה לפיה הנהג נפגע מירי, איבד שליטה על רכבו שהידרדר באיטיות, ופגע בשוטרים בשגגה. האירוע נבדק במח\"ש ופרקליט המדינה פסק שאין חשד לעבירה פלילית מצד השוטרים שהרגו את אל-קיעאן, אולם לא הכריע בשאלה האם היה מדובר בפיגוע. שופט בית המשפט העליון עופר גרוסקופף העיר ב-2021 על הפרשה: \"אם לא ניתן להכריע במידה גבוהה של ודאות שפעל בכוונת מכוון, הרי שמשמעות הדברים היא כי מבחינה משפטית יעקוב אבו עלקיאן ז\"ל היה ונותר חף מפשע\".",
    "pageid": 1453513
  },
  {
    "title": "פרשת משחקי חברה",
    "extract": "משחקי חברה (נקראה גם \"פרשת אייל גולן והקטינות\") הייתה חקירה משטרתית נגד דני ביטון, אביו של הזמר אייל גולן, גולן עצמו ואנשים המקורבים לו, בחשד לבעילה אסורה בהסכמה של קטינות. החקירה החלה בספטמבר 2013 כחקירה סמויה, אך לאחר זמן קצר היא הודלפה לכלי התקשורת.\nעל פי פסק הדין בפרשה, דני ביטון נהג ליצור קשרים עם מעריצות של גולן, בהן גם קטינות, שהשתוקקו ליצור קשר עם הזמר, והזמין אותן להופעות ולאירועים פרטיים של גולן. במספר רב של מקרים, דני ביטון, ומקורבים נוספים ניצלו את רצון הנערות בקרבה אל גולן, ושידלו את הנערות לקיים עימם יחסי מין.\nבפרשה הוגש כתב אישום אחד כנגד ביטון, שבו נפסק מאסר בפועל ופיצוי כספי בעסקת טיעון. נגד שאר המעורבים, כולל גולן, נסגרה החקירה ללא הגשת כתב אישום.\nלאחר סגירת התיק נטען שהחקירה לא נוהלה כראוי, ושההאשמות נגד חלק ממקורביו של גולן לא נבדקו כלל.\nבשנת 2020 נפתחה החקירה בפרשה מחדש, עקב פניה של הנערות למשטרה עם עדויות חדשות. בשנת 2022 פרקליטות המדינה הודיעה על השלמות חקירה בפרשה.",
    "pageid": 1802355
  },
  {
    "title": "צבי יחזקאלי",
    "extract": "צבי (צביקה) יחזקאלי (נולד בט\"ו באב ה'תש\"ל, 17 באוגוסט 1970) הוא עיתונאי ישראלי, פרשן לענייני ערבים ומגיש תוכנית בחדשות I24, עד ליוני 2024 שימש כראש הדסק לענייני ערבים של \"חדשות 13\".",
    "pageid": 67189
  },
  {
    "title": "קונסטנטינופול",
    "extract": "קוֹנְסְטַנְטִינוֹפּוֹל (ביוונית: Κωνσταντινούπολις, בלטינית: Constantinopolis) היא עיר עתיקה, שהתקיימה במקום שבו נמצאת איסטנבול. עם התפרקות האימפריה הרומית, הייתה קונסטנטינופול לבירת האימפריה הרומית המזרחית (האימפריה הביזנטית) משנת 395 עד שנת 1453 (להוציא השנים 1204–1261) והייתה ידועה בעושרה הרב ויופיה.\n\nמשמעותו של השם קונסטנטינופוליס (ובקיצור קונסטנטינופול) הוא \"עירו של קונסטנטינוס\", קיסר האימפריה הרומית שייסד את העיר כבירתה. במקורות ובדפוסים העבריים נקראה בווריאנט קושטנדינא (נכתב גם: קושטאנדינא, קושטנטינא, קושטאנטינא, קושטנדינה, קושטנטינה, קושטאנטינה, קוסטנטינה), ובקיצור קושטא או קוסטא. שמה נותר קונסטנטינופול עד 1453 עם כיבוש העיר על ידי הכוחות העות'מאנים שהסבו את שמה ל\"איסטנבול\". קונסטנטינופול נשאר הכינוי הנפוץ בשפה המדוברת, עד 1923 עם כינון הרפובליקה הטורקית.\n\nראשיתה של העיר הייתה בתור התיישבות שנוסדה על ידי מתיישבים יוונים מן העיר מגארה סביב 657 לפנה\"ס. לפי מסורת עתיקה היא נקראה ביזנטיון על שם מנהיגם של המתיישבים, ביזאס. בשנים 512–478 לפנה\"ס נשלטה ביזנטיון בידי ממלכת פרס, ומאוחר יותר הצטרפה לליגה האטית-דלית כבת חסותה של אתונה. פעמיים מרדה בה, בשנת 440 ובשנים 411–408 לפנה\"ס, אך שתי המרידות דוכאו. ב-405 לפנה\"ס נכבשה על ידי ספרטה, אך חזרה לידי אתונה בשנת 390 לפנה\"ס. היא הצליחה לעמוד במצור שהטיל עליה פיליפוס מלך מוקדון בשנים 340–339 לפנה\"ס, אך שנים מספר לאחר מכן הכירה בשלטון בנו, אלכסנדר הגדול, עליה.\nבזמן מלחמות הדיאדוכים שבה וקיבלה את עצמאותה. בשנת 279 לפנה\"ס תקפו את ביזנטיון שבטי הסקיתים והטילו עליה מס כבד, שכדי לממנו גבתה דמי מעבר מכל ספינה השטה במצר הבוספורוס. דמי מעבר אלו עוררו מלחמה בין ביזנטיון לרודוס וביתיניה, שתקפוה על מנת להכריחה להפסיק את גביית המיסים מאוניותיהן וגם הצליחו בכך.\nבמאה ה-2 לפנה\"ס הייתה ביזנטיון בת בריתה של רומא, ומאוחר יותר שילמה לה מיסים. הקיסר הרומי ספטימיוס סוורוס צר על העיר בשנים 193–196 לספירה והרס אותה, כנקמה על שתמכה ביריבו פסקניוס ניגר.\n\nב-324 העביר הקיסר הרומי קונסטנטינוס הגדול את בירת האימפריה הרומית מרומא לביזנטיון, הרחיבה ופיארה וחנך אותה מחדש בשנת 330 לספירה, כבירתה החדשה של האימפריה הרומית, או כ\"רומא החדשה\", (Nova Roma), כפי שביקש לכנותה. העיר קמה על העיר היוונית ביזנטיון והוקדשה ב-11 במאי 330. יצירת הבירה הייתה חלק ממעבר למערך השלטון של הטטררכיה הרומית. מאז חנוכתה המחודשת נודעה בשם קונסטנטינופוליס.\nעל מנת להשוות את מעמדה של קונסטנטינופוליס לזה של רומא נקט קונסטנטין בצעדים הבאים:\n\nטביעת מטבע זהב (נוֹמיסמָה) הדומה למטבעות הרומאיים. מהמאה ה-6 נוספו על מטבעות אלו סמלים נוצרים כמו צלב ודיוקן של ישו.\nהענקת אדמות ופריבילגיות למשפחות סנטוריות\nהבאת אומנים, ארכיטקטים וסוחרים מרומא\nמתן לחם לבנאים, על פי מורשת רומית\nבניית היפודרום קונסטנטינופול (קירקוס) שבו התבצעה חלוקת לחם יומית (במאה ה-6 הוחלף הלחם במרק)\nבניית העיר על שבע גבעות בדומה לשבע הגבעות של רומא\nהקפת העיר בחומה (שהורחבה בימי תאודוסיוס)\nמינוי פרפקט (נציב, פרומגיסטראט) כאחראי על העיר\nבניית האגוסטיאום (Augusteum) שנחרב במרידת ניקה. בקצה האגוסטיאום בנה קונסטנטינוס כנסייה שנחרבה ברעידת אדמה. קונסטנטינוס השני בנה באותו מקום ב-360 כנסייה שעל חורבותיה נבנתה האיה סופיה.\nהקיסר קבע את 11 במאי כיום חגיגת ייסוד העיר.\nבקונסטנטינופול, בשונה מרומא, הייתה ניעות (מוביליות) חברתית. כתוצאה ממיעוט הרומאים מהמעמד הגבוה שהיגרו לעיר, נוצרה הזדמנות למוביליות למי שהתעשר או הצטיין בצבא או במלאכה. אנשים אלו יכלו להגיע למעמד סנטור. כך גם החלוקה בהיפודרום הייתה לשני צבעים בלבד (כחול לאצולה וירוק לעם) להבדיל מארבעה צבעים שהיו ברומא (התבטלו האדום והלבן).\nבגדי הקיסר כללו גם זהב בנוסף על המשי האדום, הצבוע בצבע ארגמן המופק מארגמון חד קוצים, סמלם של שליטי רומא. שפת השלטון הפכה ליוונית. הקיסר אימץ מאלכסנדריה את המצאתו של הירו לשימוש בכוח המים למזרקות שהוצבו בגנים ובמרחצאות בקונסטנטינופול.\nב-337 נפטר קונסטנטינוס בקונסטנטינופול עירו. הוא נקבר בכנסיית השליחים הקדושים שבנייתה הושלמה לאחר מותו.\n\nבין אמצע המאה ה-5 והמאה ה-13, קונסטנטינופול הייתה העיר הגדולה והעשירה ביותר באירופה. מיקומה האסטרטגי - בין יבשות אירופה ואסיה, היותה בקצה דרך המשי המוליכה דרך אסיה עד לסין, וכן שליטתה על נתיבי המסחר ימיים המוליכים מן הים השחור לים התיכון הפכו את העיר למרכז עולמי של תרבות ומסחר.\n\nבמאות ה-4–5 אוכלוסיית העיר גדלה מאוד דבר שהשתקף בהרחבת התפוקה מהנמל ובמערכות המים שגדלה. תאודוסיוס השני, קיסר האימפריה הביזנטית, יסד את אוניברסיטת קונסטנטינופול.\nב-378 פלשו הגותים לשטחי האימפריה והביסו את צבא הקיסר ואלנס. לאחר כישלונם במצור על אדריאנפול הם פנו לעבר קונסטנטינופול אך נהדפו למול חומות העיר. למרות זו, הפלישה שיקפה את הפגיעות של העיר והובילה להבנה שיש ליצור מערכת הגנה חדשה שתגן על העיר ובמיוחד על מערכת המים. בשנת 413, בימי הקיסר תיאודוסיוס השני, חומות העיר הורחבו וחגורת ההגנה של העיר גדלה קילומטר וחצי מערבה.\nבאזור המורחב היו שלושה בורות מים פתוחים עם קיבולת של כמיליון קוב. כחלק מחיזוק מערך ההגנה של העיר נבנה קו הגנה קדמי מסלימבריה לים השחור, מרחק של 65 ק\"מ מהעיר. קו הגנה זה נקרא \"החומה הארוכה\" (long wall) או אנאסטאסיאן (anastasian), ואורכו היה 45 ק\"מ. קו הגנה זה היה שימושי ויעיל מאוד ושימש עד המאה השביעית, אז ננטש בגלל חוסר יכולת לשמר ולאייש אותו.\nבמהלך המאה ה-5 סבלה העיר מרעידות אדמה, שריפות ואסונות רבים ששינו את פניה. עד אותם ימים העיר הכילה אוסף של יצירות קבועות עתיקות שקישטו אותה אך בעקבות אותם אסונות המצב משתנה. בשנת 404 נשרף סנאט אוגוסטיון על פסלי המוזות שבתוכו וב-476 שרפה אחרת הובילה לכיליון של אוסף לאוסוס (Lausos collection) ושל מקדשים רבים. אסונות אלה ואובדן היצירות ההיסטוריות שינו את אופייה של העיר.\n\nבימי יוסטיניאנוס היו לעיר שלושה שערים ממערב (מדרום לצפון): שער הזהב (Golden Gate), שער הרישון (Rhesion Gate) ושער קריסוס (Gate of Charisius). השער המרכזי במזרח, לבאים מהים, היה שער הצ'לקה (Chlkce Gate). המבנה המרכזי בעיר היה ההיפודרום שהיא מחובר במעבר מיוחד לארמון הקיסר יוסטיניאנוס.\nהרחוב המרכזי של העיר נקרא הרחוב התיכון (mese), הוא חצה את העיר ממערב למזרח והגיע מהחומות המערביות עד הים דרך הפורומים וההיפודרום. הרחוב נבנה ברוחב של שתי מרכבות על מנת לאפשר תנועה מקבילה לשני הכיוונים.\nמהדרך התיכונה היו יציאות לשני הפורומים מרכזיים:\nפורום תיאודוסיוס- נבנה כדי להנציח את הניצחון של תיאודוסיוס על הגותים ב-380. בכניסה לפורום הוצב שער ניצחון. קשת השער תמכה בפסליהם של הונוריוס וארקדיוס הפונים למזרח ולמערב. בפורום זה התרחשו כינוסים של שגרירים זרים ודרכו עברו צעדות ניצחון (טריומפים).\nפורום קונסטנטיניוס- בימי יוסטיניאנוס פורום זה נקרא פשוט \"הפורום\", הוא היה הפורום המרכזי בו עברו התהלוכות הקיסריות. בפורום ישב בית הסנאט ושם נערכה ביקורת כוחות לצבא. הוצבו בו פסלים רבים המרכזי ביניהם הוא האנדרטה לאפולו מטרויה. בפורום הוצב גם פסל קונסטנטין שמאוחר יותר הוחלף בצלב.\nהמבנה המרכזי ביותר בעיר היה ההיפודרום. המשחקים שהתרחשו בו משכו את צעירי העיר והיו מוקד פוליטי וחברתי הנתון לחסות הקיסר. בהיפודרום היה מושב מיוחד לקיסר ששופץ בימי יוסטיניאנוס, כדי להרחיב את תצפית הקיסר על המשחקים.\n\nארמון יוטיניאנוס התפתח במהלך השנים והיה אוסף של מבנים וגנים מפוארים. בארמון התגוררו בנוסף ליוסטיניאנוס ומשפחתו גם קציניו הבכירים עם משפחותיהם.\nהאוגוסטיון – רחבת הכניסה לארמון המלך – נבנה בימי קונסטנטיניוס בתור מרחב טקסי אך השתנה עם השנים. ב-532, במהלך מרידת ניקה, נהרסה הרחבה לגמרי היא נבנתה מחדש על ידי יוסטיניאנוס שהפך את הרחבה לקטנה הרבה יותר והחל מימיו שימשה בעיקר ככניסה לכנסיית איה סופיה. המוטיב המרכזי ברחבה היה פסל של יוסטיניאנוס רוכב על סוס שהוצב על גבי עמוד גבוה שנבנה בשנת 543.\nבתקופות יוסטיניאנוס ספגה קונסטנטינופול אסונות רבים שהובילו לחורבן של מבנים רבים. אך אסונות אלה גם הובילו את יוסטיניאנוס לפעילות מסיבית של בנייה, פעילות שבטווח הארוך פיתחה מאוד את העיר. הפריחה של העיר באותם ימים הייתה גם בהתחדשות פנים עירונית וגם בהרחבת העיר לאזורי הפרברים, הקרובים יותר לחומות. מפעלי הבנייה המרכזיים של יוסטיניאנוס: שחזור כנסיית איה סופיה, הקמה של כנסיות ומקדשים רבים ברחבי העיר. שחזור האוגוסטיון והסנאט, בניית מרחצאות, בור מים עצום והקמת הוסטלים וארמונות גם בפרברים, בנוסף לאלה שנבנו באזורים מרכזיים של העיר.\nב-532 התחוללה בעיר מרידת ניקה כמחאה על המיסוי הכבד.\n\nהאימפריה הסאסאנית הגיעה לפאתי הבירה וכבשה את חלקה המזרחי של האימפריה. מצד המערבי פלשו אווארים (עם קדום) ועמים אחרים. הרקליוס, קיסר האימפריה הביזנטית מיגר סופית את הכובשים הפרסים עד לגבולות ארצם. שאר הפולשים נסוגו. החליט גם לקבוע את היוונית כשפה הרשמית של האימפריה במקום הלטינית. האימפריה המוסלמית השתלטה על אותם שטחים במזרח האימפריה במאה ה-7 ואף צרה על קונסטנטינופול. בעקבות כישלון המצור הערבי השני על קונסטנטינופול, הח'ליפות נטשה את רעיון כיבושה של העיר. איום נוסף היה של הבולגרים ממערב. במאות ה-9 וה-10 כשלו שלוש נסיוניות של הבולגרים לכיבוש העיר. ניסיונות המצור של רוס של קייב כשלו  אך נבזז ההינטרלאנד של העיר.\n\nבאותן מאות החל מאבק האיקונוקלאזם באימפריה. בעקבות המאבק, לא שרדו בעיר איקוניות מהתקופה שקדמה למאבק אם הן סתרו את אמונת תומכי האיקונוקלאזם. המאבק נגמר בניצחון תומכי האיקונין. בעקבות ההחלטה של תאודורה, העוצרת של הקיסר מיכאל השלישי, לשחזר את האיקונות בשנת 843, כנסיות רבות ומבנים ביזנטיים בולטים אחרים בעיר קושטו באיקונות חדשות, אך חלקן, כמו האיה אירנה , נושאים את סימני התקופה האיקונוקלסטית גם בימינו.\nתהליך פילוג הכנסייה הנוצרית הוביל לכך שהנוצרים היוונים הביזנטים לא קיבלו את סמכות האפיפיור. פטריארך קונסטנטינופול הוכר כראשון בין ראשי כנסיות המזרח.\nב-12 באפריל 1204 כבשו הצלבנים את קונסטנטינופול, והעיר שימשה בירה לאימפריה הלטינית (1204–1261). הצלבנים בזזו את העיר מרובת הארמונות והכנסיות. לאחר שהקיסרות הביזנטית הוקמה מחדש, העיר שבה להיות בירתה. היא סבלה עדיין מההרס שהוסב לה במסע הצלב הרביעי. אירועים כמו רעידת אדמה בגליפולי והמוות השחור הזיקו לעיר ולקיסרות.\nב-29 במאי 1453 כבשו את קונסטנטינופול כוחות עות'מאניים בראשות הסולטאן מהמט השני והביאו לקיצה של האימפריה הביזנטית.\nבין השנים 1453–1922 שימשה העיר כבירת האימפריה העות'מאנית.\n\nהעיר ממוקמת בנקודה אסטרטגית, שלוחת יבשה בפתח מיצר הבוספורוס. היא חולשת לפיכך על נתיב מים חשוב המוליך מן הים התיכון אל הים השחור, וגם על דרך בין-יבשתית גדולה, זו המוליכה מאירופה לאסיה (ויה איגנטיה כפי שנקראה בעת העתיקה).לנתיב מים זה משמעות רבה מבחינת מסחר עולמי. \nבצידה הצפוני עובר מפרץ צר המכונה קרן הזהב והוא מהווה נמל טבעי מושלם. היות העיר מוקפת בים היא חרב פפיות, המספקת לעיר הגנה מחד, אך חושפת אותה לסכנות רבות מהים, מאידך. כתוצאה מכך ובמאה החמישית נבנית חומה גם בצד המזרחי של העיר, החשוף לים.\n\nמעבר לקרן הזהב, ברבעים המכונים פרה וגלאטה, היו בימי הביניים רבעי הזרים (סוחרים ונצינים, פיזאנים ואחרים). העיר המודרנית התפתחה לכיוון זה, וכיכר טקסים, הכיכר הראשית של איסטנבול המודרנית, נמצאת מצד זה של קרן הזהב. מן העיר אפשר לצפות אל יבשת אסיה המתחילה מן העבר השני של הבוספורוס.\n\nיהדות איסטנבול\nאיסטנבול\nהארמון הגדול של קונסטנטינופול\n\n קונסטנטינופול, דף שער בספרייה הלאומית\nקונסטנטינופול, באתר אנציקלופדיית ההיסטוריה העולמית (באנגלית)",
    "pageid": 11194
  },
  {
    "title": "שווייץ",
    "extract": "שְׁוַיְץ (לרוב נכתב שווייץ או שווייצריה; השם הקצר: בגרמנית: Schweiz; בצרפתית: Suisse; באיטלקית: Svizzera; ברומאנש: Svizra; השם הרשמי: בגרמנית: ‏‏?‏; בצרפתית: Confédération suisse; באיטלקית: Svizzera Confederazione; ברומאנש: Confederaziun svizra; בלטינית: Confœderatio Helvetica – הקונפדרציה ההלווטית, קונפדרציה הלווטיקה או הקונפדרציה השווייצרית) היא מדינה אלפינית ללא מוצא לים השוכנת במרכז אירופה. שווייץ גובלת בגרמניה בצפון, בצרפת במערב, באיטליה בדרום ובאוסטריה וליכטנשטיין במזרח.\nשווייץ מוכרת בנופיה המרהיבים בהריה ובאגמיה הרבים. לטופוגרפיה של שווייץ יש תפקיד מרכזי בעיצוב כלכלתה, תרבותה והמסורת המדינית שלה. היותה של שווייץ הררית הקשה על התהוות חקלאות קלאסית של מישורים נרחבים ואילץ את השווייצרים להתמקד בייצור מוצרים מתוחכמים כמו גבינות ויינות איכות, שוקולדים ושעונים. הטופוגרפיה גם הקשתה מאוד על התחבורה האזרחית והממשלתית כמו גם על התקדמות צבאות אויב. עובדות אלו יצרו בין אזרחי שווייץ מגוון תרבותי ושפתי עשיר, אילצו את השלטון המרכזי לתת לאזרחים מידה רבה של עצמאות מקומית ואפשרו התגוננות נגד אויבים קשים מבחוץ. לכן לשווייץ מסורת ארוכת שנים של משטר דמוקרטי יציב כמו גם מסורת של נייטרליות פוליטית וצבאית כלפי חוץ. באופן טבעי, שווייץ משמשת כביתם של ארגונים בינלאומיים רבים ושל בנקים גדולים. היא מאופיינת ברמת חיים גבוהה וכלכלתה יציבה.\nבמשך מרבית שנות קיומה, שווייץ הייתה קונפדרציה של קנטונים (מחוזות אוטונומיים) אשר תושביהם דוברי שפות שונות, ולא הייתה לה שפה רשמית. במהלך המאה ה-19, הקנטונים החליטו על הידוק שיתוף הפעולה, המדינה הוגדרה רשמית כפדרציה ומבחינה מנהלית היא אימצה מאפיינים חלקיים של ארגון פדרלי. כך, למשל, בדומה לפדרציות, אזרח שווייצרי נחשב לאזרח של אחד הקנטונים ולא של שווייץ כולה, אך בניגוד לקונפדרציות, התאזרחות בקנטון אחד דורשת את הסכמתם של הקנטונים האחרים.\nבמהלך המאה העשרים הוכרזו ארבע משפות המדינה כשפותיה הרשמיות. אחת מהן, רומאנש, משמשת שפה רשמית רק בשווייץ, וככל הנראה, רק בשווייץ קיימות קהילות הדוברות אותה. כאשר לא ניתן או לא נוח להשתמש בכל השפות לכתיבת שם המדינה, משמשת השפה הלטינית כברירת מחדל ובה נקראת המדינה: \"הקונפדרציה ההלווטית\" (Confœderatio Helvetica). שם זה וראשי התיבות שלו (CH) משמשים למטרות שונות, כגון סימול שם המדינה וסיומת האינטרנט שלה. בולים ומטבעות של שווייץ נושאים את השם Helvetia.",
    "pageid": 320
  },
  {
    "title": "שקל חדש",
    "extract": "שקל חדש או שקל ישראלי (בראשי תיבות: ש\"ח, סמל: ₪, בערבית: شيكل جديد או شيكل إسرائيلي) הוא ההילך החוקי של מדינת ישראל. שטרות ומטבעות של השקל החדש הוכנסו למחזור לראשונה ב-4 בספטמבר 1985, במסגרת תוכנית הייצוב הכלכלית של 1985, אולם המעבר הסופי, שכלל נקיבת מחירים בשקל חדש, נקבע ל-1 בינואר 1986. השקל החדש החליף את המטבע הקודם, השקל, לפי שער המרה של 1,000 שקלים = שקל חדש אחד. השקל החדש מחולק ל-100 אגורות. המעבר לשקל החדש נעשה בהתאם לחוק מטבע השקל החדש, התשמ\"ה-1985.\nהשקל החדש מסומן באמצעות הסימן ₪, שבא משמאל למספר.\nהסימון הרשמי של השקל על-פי תקן ISO 4217 הוא ILS (‏Israeli Shekel), אם כי במקרים רבים מסמנים אותו גם בראשי התיבות של שמו באנגלית – NIS (‏New Israeli Shekel).\nהחל מ-26 במאי 2008 השקל החדש הוא מטבע בר-המרה, לאחר שישראל צורפה באופן רשמי למערכת הסליקה הבין-לאומית.\nב-23 בדצמבר 2017 פורסם כי במשרד האוצר מעוניינים לקדם הנפקת מטבע דיגיטלי על ידי בנק ישראל – \"שקל דיגיטלי\", במטרה להגביל את השימוש בכסף מזומן, וכך לצמצם את פעילות השוק האפור.\n\n",
    "pageid": 391746
  },
  {
    "title": "תאילנד",
    "extract": "ממלכת תאילנד (בתאית: ประเทศไทย, תעתיק: פּרַאתֶט תַאִי, תרגום: מדינת החופשיים; ‏‏?‏) היא מדינה בדרום-מזרח אסיה. ידועה גם בשמה הקודם, סיאם (สยาม - היה זה שמה הרשמי עד 23 ביוני 1939 וגם מ-1945 עד 11 במאי 1949). תושבי תאילנד נקראים \"תאים\" (בשפה יומיומית מקובל גם \"תאילנדים\"). תאילנד גובלת בלאוס מצפון-מזרח, בקמבודיה מדרום-מזרח, במלזיה מדרום, ובמיאנמר (בורמה) מצפון-מערב.\n\n",
    "pageid": 3203
  },
  {
    "title": "אברהם לינקולן",
    "extract": "אברהם לינקולן (באנגלית: Abraham Lincoln; ‏‏?‏, נהגה: אֵיְבְּרֵהָם לִינְקְן; 12 בפברואר 1809 – 15 באפריל 1865) היה הנשיא ה-16 של ארצות הברית, ממרץ 1861 ועד הירצחו באפריל 1865. נחשב לאחד הנשיאים החשובים והמשפיעים ביותר בתולדות ארצות הברית. ביטל את העבדות בארצות הברית וחיזק את אחדותה במלחמת האזרחים האמריקאית.\nלינקולן נולד בקנטקי וגדל במערב הישן. למד בכוחות עצמו והפך לעורך דין באילינוי. נבחר למנהיג במפלגה הוויגית, ולחבר בבית הנבחרים של אילינוי ואחר כך בבית הנבחרים של ארצות הברית. ב-1854 סייע בהקמת המפלגה הרפובליקנית, שהשיגה רוב באילינוי וב-1860 נבחר למועמדה לנשיאות ולאחר מכן נבחר לנשיא ארצות הברית, הנשיא הראשון מטעם המפלגה הרפובליקנית.\nניצחונו הוביל להקמת קונפדרציית המדינות של אמריקה, עוד לפני שנכנס אל הבית הלבן וב-12 באפריל 1861 תקפה הקונפדרציה את פורט סאמטר, מה שהוביל לאיחוד הצפון ופתיחתה של מלחמת האזרחים האמריקאית.\nלינקולן פיקח על המלחמה מקרוב, בחר את הגנרלים בעצמו, כולל את יוליסס ס. גרנט והכריע באסטרטגיה של האיחוד, כולל הטלת סגר ימי על הדרום, השתלטות על קנטקי וטנסי, ושימוש בסירות לצורך השתלטות על הנהרות הדרומיים. הוא ניסה לכבוש את בירת הקונפדרציה, ריצ'מונד, והחליף את הגנרלים עד שגרנט הצליח לכבוש אותה.\nמהלכיו לסיום העבדות הובילו להצהרת האמנציפציה ב-1863. הוא השתמש בצבא לצורך הגנה על עבדים נמלטים, עודד את מדינות הגבול לאסור על העבדות, והעביר בקונגרס את התיקון ה-13 לחוקת ארצות הברית, שאסר על העבדות.\nב-14 באפריל 1865, בעת ביקורו בתיאטרון פורד חמישה ימים לאחר כניעת רוברט לי, גנרל הקונפדרציה, נרצח על ידי ג'ון וילקס בות'.",
    "pageid": 11063
  },
  {
    "title": "אוראל צברי",
    "extract": "אוראל מרסל צברי (נולד ב-28 בנובמבר 1993) הוא שחקן, מדבב, קומיקאי, חקיין ואושיית רשת ישראלי.",
    "pageid": 1770609
  },
  {
    "title": "אלבניה",
    "extract": "רפּוּבְּלִיקַת אַלְבַּנְיָה (באלבנית: Republika e Shqipërisë; פירוש השם הוא \"ארץ העיטים\") היא מדינה בדרום-מזרח אירופה. אלבניה גובלת במדינות מונטנגרו בצפון, קוסובו בצפון-מזרח, מקדוניה הצפונית במזרח, יוון בדרום, וחוף הים האדריאטי במערב. בשנת 2009 הצטרפה אלבניה לברית נאט\"ו.\nאלבניה היא גם מולדת העם האלבני. עיר בירתה היא טירנה.\nרוב אזרחי אלבניה הם מוסלמים-סונים, ומיעוטם הם נוצרים-קתולים או נוצרים-אורתודוקסים-מזרחיים. אלבניה היא גם חברה בארגון לשיתוף פעולה אסלאמי.",
    "pageid": 12612
  },
  {
    "title": "אלוף",
    "extract": "אלוף היא דרגת קצונה צבאית בכירה, השנייה בחשיבותה בסדר ההיררכי בצבא ההגנה לישראל. דרגה זו מקבילה לדרגת מייג'ור גנרל (\"גנרל שני כוכבים\") הנהוגה ברוב צבאות העולם. כמו כן, המונח \"אלוף\" משמש בכל חמש דרגות הקצונה הבכירות בצה\"ל – דרגת סגן־אלוף (סא\"ל), אלוף־משנה (אל\"ם), תת־אלוף (תא\"ל), אלוף ורב־אלוף (רא\"ל).",
    "pageid": 242324
  },
  {
    "title": "אליפות אירופה בכדורגל",
    "extract": "אליפות אירופה בכדורגל (באנגלית: UEFA European Championship), או היורו (UEFA Euros) בשמה הנפוץ, היא תחרות הכדורגל המרכזית לנבחרות לאומיות המאורגנת על ידי אופ\"א, הקונפדרציה האירופית לכדורגל. האליפות נערכה לראשונה ב-1960 ומאז מתקיימת פעם בארבע שנים. שמה המקורי היה \"גביע אירופה לאומות\". האליפות האחרונה נערכה ב-14 ביוני עד 14 ביולי 2024, בגרמניה והטורניר הבא, יורו 2028 ייחל ב15 ביוני עד 15 ביולי 2028.\n\n",
    "pageid": 75353
  },
  {
    "title": "אסמאעיל הנייה",
    "extract": "אִסמאעיל עבד א-סלאם אחמד הנייה (בערבית: إسماعيل عبد السلام أحمد هنية; תעתיק מדויק: אסמאעיל עבד אלסלאם אחמד הניה, מוכר גם בכוניה \"אבו אל-עבד\"; נולד ב-29 בינואר 1962) הוא ראש הלשכה המדינית של חמאס החל ממאי 2017. הוא החליף בתפקיד זה את ח'אלד משעל. קודם לכן כיהן כראש ממשלת הרשות הפלסטינית ה-5, ולאחר ההפיכה בעזה המשיך לכהן כראש הממשלה של ארגון הטרור חמאס, ברצועת עזה, בניגוד להחלטת יושב ראש הרשות הפלסטינית מחמוד עבאס, שמינה כראש ממשלה את סלאם פיאד.\nהנייה הוא אחד מראשי הנהגת ארגון חמאס לאחר הריגת אחמד יאסין ועבד אל עזיז א-רנתיסי, ובאפריל 2012 נבחר גם לכהן כראש הלשכה המדינית של החמאס בעזה, עד להחלפתו בשנת 2017 על ידי יחיא סנוואר.",
    "pageid": 146532
  },
  {
    "title": "אריק איינשטיין",
    "extract": "אריק איינשטיין (3 בינואר 1939, י\"ב בטבת ה'תרצ\"ט – 26 בנובמבר 2013, כ\"ד בכסלו ה'תשע\"ד) היה זמר-יוצר, שחקן, קומיקאי ותסריטאי ישראלי, מחלוצי הרוק הישראלי ואחד האמנים הישראלים הגדולים, הפופולריים והמשפיעים בכל הזמנים. שיתופי הפעולה שלו היו אינטגרליים לעיצוב התרבות הישראלית. היה חבר בלהקות הנח\"ל, בצל ירוק, שלישיית גשר הירקון והחלונות הגבוהים, וחלק מחבורת לול. שיתופי הפעולה שלו עם שלום חנוך ולהקת הצ'רצ'ילים הניבו את אלבומי הרוק הראשונים בישראל.\nאיינשטיין נחשב לאחד הזמרים הישראלים המשפיעים ביותר ואף זכה למעמד פולחני בתרבות הישראלית. מבקר המוזיקה יואב קוטנר תיאר אותו כך: ”אריק איינשטיין הוא יותר מאשר הזמר הישראלי הגדול ביותר. איינשטיין הוא ארץ ישראל האמיתית”. בשנת 2013 יזמה שרת התרבות והספורט לימור לבנת פרס בשם פרס אריק איינשטיין.",
    "pageid": 32528
  },
  {
    "title": "ארץ ישראל",
    "extract": "ארץ ישראל (בראשי תיבות: א\"י, נקראת בלועזית: פָּלֶשְׂתִּינָה, ובערבית: فلسطين, בתעתיק לעברית: פָלַסְטִין) היא חבל ארץ הנמצא בדרום-מערב יבשת אסיה, באגן הים התיכון ובחלק של המזרח התיכון המכונה הלבנט ומחולק כיום בין מדינת ישראל וממלכת ירדן לפחות, ולפי גבולות רחבים יותר אף בין סוריה, לבנון ואולי מצרים. המינוח המתייחס לשטח בו נחלו שבטי ישראל משני עברי הירדן או לגבולות ההבטחה וארץ ישראל השלמה. ארץ ישראל המערבית חופפת בקירוב לחלק המערבי של פלשתינה-א\"י המנדטורית. ארץ ישראל ממזרח לנהר הירדן בה נחלו שניים וחצי השבטים ובכללה הגולן מכונה בשם עבר הירדן המזרחי. ב-1921 הוציאה בריטניה (שקיבלה מנדט על שני עברי הירדן) את רובו הגדול של עבר הירדן המזרחי מתחום ארץ-ישראל (פלשתינה), וייסדה בו את אמירות עבר הירדן לימים ממלכת ירדן. שטחי רמת הגולן נכבשו על ידי מדינת ישראל מסוריה, במלחמת ששת הימים.\nלארץ ישראל, השוכנת במיקום אסטרטגי בין מצרים, סוריה וחצי האי ערב, נודעה חשיבות רבה מבחינה דתית, תרבותית, מסחרית ופוליטית. מהאלף ה-2 לפנה\"ס ועד לימינו, אוכלסה הארץ על ידי עמים שונים וקבוצות אתניות שונות, בהם כנענים, עברים (יהודים), פלשתים, אדומים, יוונים וערבים, וחלקים ממנה היו תחת שלטונן של אימפריות ומדינות שונות, בהן מצרים העתיקה, ממלכות ישראל ויהודה, אשור, בבל, פרס, מצרים התלמיית, הממלכה הסלאוקית, יהודה החשמונאית, האימפריה הרומית, האימפריה הביזנטית, הערבים המוסלמים, הצלבנים, הממלוכים, העות'מאנים, בריטניה, ישראל, ירדן ומצרים. כיום, בתחום ארץ ישראל המערבית חיים מספר כמעט שווה של יהודים ומוסלמים.\nבארץ ישראל התחולל חלק ניכר מן ההיסטוריה של עם ישראל, ועל פי התנ\"ך היא הארץ אותה הבטיח אלוהים לזרעם של אברהם, יצחק, ויעקב, הקרוי גם בשם \"ישראל\". לכן העם היהודי, \"בני ישראל\", רואים בה מרכז לאומי יהודי. כמו כן, האסלאם והנצרות רואות בארץ ישראל מרכז דתי בעל חשיבות היסטורית רבה.\nהחל מסוף המאה ה-19 ותחילת המאה ה-20 האזור עומד במוקד סכסוך לאומי בין התנועה הציונית לתנועה הלאומית הפלסטינית. כיום, למעט רצועת עזה, כל שטחה של הארץ, שהיה לפני קום המדינה תחת שלטון המנדט הבריטי, נשלט על ידי מדינת ישראל. הקו הירוק הוא גבול המדינה המוכר על ידי הקהילה הבין-לאומית, בעוד בקעת הירדן וחלקים מיהודה ומהשומרון, השוכנים בליבה של הארץ, מוחזקים צבאית על ידי ישראל מאז מלחמת ששת הימים, ומיושבים חלקית בישראלים שהתנחלו באזור. המחלוקת על מעמדו של שטח זה מהווה את אחד מנושאי הליבה של הסכסוך הישראלי-פלסטיני.\nעל פי נתוני הלשכה המרכזית לסטטיסטיקה והמנהל האזרחי, בשנת 2022 יהודים ו\"אחרים\" היוו 49.84% מהאוכלוסייה בארץ ישראל, לעומת 50.16% פלסטינים. עם זאת, הגיאודמוגרף ארנון סופר ציין כי מדדים אלה אינם מביאים בחשבון קבוצות רבות של מי שאינם יהודים, אשר מספרם הכולל מגיע לכ-650 אלף נפש, וכי עובדה זו מורידה את שיעור היהודים בארץ ישראל ל-46%–47% בלבד.",
    "pageid": 1975
  },
  {
    "title": "באר שבע",
    "extract": "באר שבע היא עיר במחוז הדרום המשמשת כבירת המחוז (ולעיתים מכונה \"בירת הנגב\"). היא העיר התשיעית באוכלוסייתה במדינת ישראל והשנייה בגודל אוכלוסייתה במחוז הדרום אחרי אשדוד. שטח השיפוט של באר שבע הוא 117,500 דונם, ובשטח השיפוט היא הרביעית בגודלה בישראל והשלישית במחוז הדרום, אחרי דימונה וערד. הוכרזה כעיר בשנת 1906. משמשת כמרכז מטרופולין באר שבע.\nהעיר שוכנת בצפון הנגב, בקצה המערבי של בקעת באר שבע. בעיר נמצאים אוניברסיטת בן-גוריון בנגב, המרכז הרפואי סורוקה, בית המשפט המחוזי, מפקדת מחוז הדרום של משטרת ישראל, ומפקדת פיקוד הדרום.\nבתחום השיפוט המוניציפלי של באר שבע נמצאים כ-38 אחוזים מסך הכפרים הלא מוכרים, ובהם כרבע מתושבי הפזורה הבדואית.\nראש עיריית באר שבע מאז נובמבר 2008 הוא רוביק דנילוביץ'. העיר חברה בארגון הערים פורום ה-15 והיא הדרומית מבין חברות הפורום.",
    "pageid": 5687
  },
  {
    "title": "בחורים רעים: הכל או כלום",
    "extract": "בחורים רעים: הכל או כלום (באנגלית: Bad Boys: Ride or Die) הוא סרט פעולה קומי אמריקאי משנת 2024. הסרט הוא סרט המשך לסרט בחורים רעים לתמיד, שבעצמו היה המשך לסרט משנת 1995, \"בחורים רעים\".",
    "pageid": 2320965
  },
  {
    "title": "בית\"ר ירושלים",
    "extract": "בית\"ר ירושלים היא מועדון כדורגל ישראלי מירושלים, המשתייך לאגודת הספורט בית\"ר. קבוצת הכדורגל הבכירה של המועדון משחקת בליגת העל – ליגת הכדורגל הבכירה בישראל. המועדון הוקם ב-1936, והחל משנות השבעים, נחשב לאחד הבכירים והאהודים ביותר בכדורגל הישראלי. המועדון חבר שותף בארגון המועדונים האירופיים.\nהקבוצה נוהגת לשחק בתלבושת צהובה-שחורה. אצטדיונהּ הביתי של הקבוצה, החל משנת 1991, הוא אצטדיון טדי, הממוקם בשכונת מלחה, ירושלים ומכיל 31,733 מקומות ישיבה. קודם לאצטדיון טדי, שיחקה הקבוצה בשנותיה המוקדמות באצטדיון ימק\"א.\nלזכות בית\"ר שש אליפויות ישראל, שמונה גביעי מדינה, שלוש זכיות בגביע הטוטו ושתי זכיות בתואר אלוף האלופים. בית\"ר ירושלים היא הקבוצה הראשונה בתולדות הכדורגל הישראלי ששיחקה במפעל במסגרת אירופאית, במשותף עם הפועל באר שבע, כאשר השתתפה בגביע האינטרטוטו לעונת 1976/1977.\nהחל משנת 2022 נמצא המועדון בבעלות איש העסקים ברק אברמוב.",
    "pageid": 48329
  },
  {
    "title": "גבעת שמואל",
    "extract": "גִּבְעַת שְׁמוּאֵל היא עיר במחוז המרכז בישראל הגובלת עם רמת גן בדרום-מערב, פתח תקווה במזרח ובצפון, בני ברק במערב וקריית אונו בדרום.\nהעיר גבעת שמואל קרויה על שמו של שמואל פינלס, נדבן ועסקן ציוני דתי, שהיה הרוח החיה ונשיאו של הקונגרס הציוני בפוקשאן – הקונגרס הראשון של תנועת \"חובבי ציון\" באירופה.\nגבעת שמואל הוכרזה כמועצה מקומית בשנת 1949, וכעיר ב-20 בדצמבר 2007. בדצמבר 2021, הוכרזה כרשות איתנה.",
    "pageid": 7921
  },
  {
    "title": "גדעון גינת",
    "extract": "גדעון גינת (נולד ב-19 בפברואר 1945) הוא משפטן ישראלי, שכיהן כשופט בכיר בבית המשפט המחוזי בתל אביב. לשעבר סגן נשיא בבית המשפט המחוזי בחיפה ובתל אביב. עד סוף 2019 גינת כיהן כשופט עמית בבית המשפט המחוזי בחיפה. כיום עוסק בבוררויות וגישורים, עם דגש על סכסוכים מסחריים מורכבים ותחומי קניין רוחני.",
    "pageid": 1052349
  },
  {
    "title": "דגדגן",
    "extract": "הדגדגן (בלועזית: קליטוריס, Clitoris) הוא רקמה זקיפה בעלת כ-8,000 קצות עצבים שנמצאת בפות - איבר המין הנקבי אצל יונקים. הדגדגן הוא האיבר האורגזמטי העיקרי בגוף האישה - בעת עוררות מינית הדגדגן מתנפח, נעשה רגיש למגע, ומעביר ריגוש והנאה מינית העשויים להוביל לאורגזמה.",
    "pageid": 10634
  },
  {
    "title": "דן גולדפוס",
    "extract": "דן גולדפוס (נולד ב-28 בדצמבר 1976) הוא קצין בצה\"ל בדרגת תת-אלוף, המשמש מפקד עוצבת האש. קודם לכן שימש קצין חי\"ר וצנחנים ראשי, מפקד חטיבת הנח\"ל, מפקד חטיבה 226, מפקד עוצבת חירם וסגן מפקד שייטת 13. גולדפוס מיועד לשרת כמפקד הגיס הצפוני וכמפקד מערך התמרון בדרגת אלוף.\n\nגולדפוס נולד וגדל בירושלים בן להורים דתיים שעלו מדרום אפריקה. התגייס לצה\"ל במרץ 1995, לשייטת 13. השלים את הכשרת מסלול הלוחם בשייטת, ולקח חלק בלחימה בדרום לבנון, בין היתר במבצע חילוץ נפגעי אסון השייטת. יצא לקורס קציני חי\"ר, ובסיומו שב לשייטת ומונה למפקד צוות. בהמשך שירת כמפקד יחידת לוחמים בשייטת, בין היתר נטל חלק במבצע להשתלטות על ספינת \"קארין איי\" ובמבצע חומת מגן. לאחר מכן, עבר לחטיבת הנח\"ל, שירת כמפקד סיירת נח\"ל בשנים 2002–2004, והוביל אותה בלחימה כנגד הטרור הפלסטיני באינתיפאדה השנייה. על אופן פיקודו על הסיירת הוענק לו צל\"ש אלוף ממפקד פיקוד המרכז, משה קפלינסקי.\nבשנת 2007 הועלה לדרגת סא\"ל ומונה למפקד פלגת לוחמים בשייטת, והוביל אותה בין היתר במבצע עופרת יצוקה, הוא שימש בתפקיד עד שנת 2009. בשנים 2009–2011 שירת כמפקד גדוד 931 של חטיבת הנח\"ל. בהמשך, היה חניך במכללה לביטחון לאומי במחזור ל\"ט (2011–2012). בסיום לימודיו מונה לסגן מפקד השייטת בשנים 2012–2013.\nב-6 ביוני 2013 הועלה לדרגת אל\"ם ומונה למפקד עוצבת חירם, ושימש בתפקיד עד 12 ביולי 2015.. \nביולי 2015 מונה למפקד חטיבה 226 ובמקביל למפקד מגמה בקורס מפקדי פלוגות ומפקדי גדודים, ושימש בתפקידיו עד מרץ 2017. ב-2 במרץ 2017 מונה למפקד חטיבת הנח\"ל, ושירת בתפקיד זה עד 15 באוגוסט 2019.\nב-16 בספטמבר 2019 הועלה לדרגת תא\"ל ומונה לקצין חי\"ר וצנחנים ראשי, תפקיד בו שירת עד 19 ביולי 2021. בסיום תפקידו יצא ללימודים בארצות הברית במסגרת תוכנית עמיתי המחקר רקנאטי-קפלן במרכז בלפר שבבית הספר לממשל באוניברסיטת הרווארד.\nב-21 בספטמבר 2022 מונה למפקד עוצבת האש. ב-17 ביולי 2023 הוחלט על מינויו לראש חטיבת המבצעים באמ\"ץ. המינוי לא יצא לפועל, שכן כעבור חודשיים פרצה מלחמה במתקפת הפתע על ישראל.\n\nבשבת, 7 באוקטובר 2023, בעקבות מתקפת הפתע על ישראל הגיע גולדפוס לעוטף עזה, ולחם ברעים, נחל עוז ובכפר עזה. במקביל הנחה על גיוס כלל יחידות עוצבת האש, ובראשה לקח חלק בלחימה להחזרת השליטה בעוטף עזה לידי צה\"ל. לאחר מכן, במסגרת הלחימה ברצועת עזה במלחמת חרבות ברזל, האוגדה נכנסה ללחימה בעומק העיר עזה, במהלך קרב שג'אעייה, קרב ג'באליה וקרבות נוספים, תוך לחימה לצד אוגדה 162 ואוגדה 36.\n\nהחל בדצמבר גולדפוס פיקד על עוצבת האש בקרב ח'אן יונס, במהלכו הרגו כוחות העוצבה פעילי חמאס רבים והשמידו מנהרות, תשתיות אויב ואמצעי לחימה. לפי ההערכות נהרגו לא פחות מ-3,000 מחבלים במהלך הקרב על העיר. בקרב זה, לראשונה בהיסטוריה, ניהלו כוחות צה\"ל לחימה מעל ומתחת הקרקע באופן מקביל. ב-13 במרץ 2024 נשא גולדפוס נאום ובו שלח מסר להנהגת המדינה מכל הצדדים הפוליטיים. בנאומו אמר:\"אתם חייבים להיות ראויים לנו. אתם חייבים להיות ראויים לאותם לוחמים שקיפחו את חייהם, לאותם אנשי המילואים שלא עניין אותם מאיזה צד הם ונלחמים זה לצד זה. תוודאו שכולם לוקחים חלק, שלא נחזור ל-6 באוקטובר, שכל המאמץ לא היה היה לשווא, תשימו את זה טוב טוב בראש, בכל יום בכל שעה. מדם ליבו של לוחם אני מבקש מכם להיות ביחד, מאוחדים. לדחוק את הקיצון ולאמץ את הביחד. תמצאו את הביחד והמחבר. אנחנו בשדה הקרב מצאנו אותו ולא מתכוונים לוותר עליו. תעשו שזה יהיה שווה\".בעקבות נאום זה הרמטכ\"ל הרצי הלוי זימן את גולדפוס לשיחת בירור ונזף בו בחומרה. לצד זאת ציין כי הוא \"מעריך את תרומתו העמוקה לצה\"ל, בוודאי במהלך המלחמה\". שרים וחברי כנסת מהקואליציה ומהאופוזיציה הביעו תמיכה בגולדפוס.\nבתחילת אפריל יצאו כוחות אוגדה 98 בפיקודו ממרחב ח'אן יונס, ובאמצע חודש מאי, במקביל לתמרון הקרקעי של אוגדה 162 ברפיח, החלה אוגדת גולדפוס במהלך חדש בג'באליה. במהלך הלחימה בעיר עזה כוחות צה\"ל נמנעו קודם לכן מלחימה במחנה הפליטים של ג'באליה, ועתה האוגדה נלחמה בכוחות חמאס שנותרו שם. במהלך הלחימה חולצו ב-16 במאי גופותיהם של ארבעה חטופים מפיר מנהרה וב-24 במאי חולצו גופותיהם של עוד שלושה. 500 מחבלים נהרגו במהלך קרב ג'באליה השני.\nבסוף החודש הגיע המבצע לסיומו. ימים ספורים לאחר מכן נפתחה פעולת הסחה של האוגדה במחנות המרכז כאשר גולדפוס מפקד על צק\"ח 7 וצק\"ח כפיר ומעניק חיפוי לכוחות המיוחדים במבצע ארנון ב-8 ביוני בו חולצו 4 חטופים בחיים משבי חמאס. כוחות האוגדה פשטו למרכז נוסיראת ופיקדו על החילוץ של הכוחות הציוחדים והחטופים לאחר שאלו נחשפו והתפתח קרב בלב העיירה. בסוף יוני החל מבצע נוסף של אוגדה 98 בפיקוד גולדפוס לטיהור התארגנות מחבלים מחודשת במחנה שג'אעיה, כאשר בראש הכוח הלוחם צק\"ח 7. הכוחות הרחיבו את פעילות טיהור תאי הטרור ותשתיות המחבלים לעומק שכונות דרג' תופאח ומרכז העיר עזה.\nב-2 במאי 2024 הוחלט על ידי שר הביטחון יואב גלנט והרמטכ\"ל הרצי הלוי על מינויו לתפקיד מפקד הגיס הצפוני ומפקד מערך התמרון בזרוע היבשה והעלאתו לדרגת אלוף.\n\nגולדפוס נשוי ואב לארבע. מתגורר באבן יהודה בעל תואר ראשון בפוליטיקה, ממשל ולימודי המזרח התיכון מהמרכז הבינתחומי הרצליה, ותואר שני במדעי המדינה מאוניברסיטת חיפה.\n\nעמוס הראל, לעומת הקסבה בחברון, ג'נין הייתה משחק ילדים, באתר הארץ, 19 ביוני 2003\nאמיר בוחבוט‏, מתכוננים למלחמה הבאה: הצצה לאימונים של גדוד 101, באתר וואלה‏, 16 בפברואר 2014\nרינת אביגור, נח\"ל עוז, במחנה, 23 בדצמבר 2009\nרוני דניאל, ‏\"המערכה הבאה בצפון – עוצמתית מצוק איתן\", באתר ‏מאקו‏, 5 בספטמבר 2014\nאור הלר, אתגר הפיקוד, \"ישראל דיפנס\", 13 בדצמבר 2018\nאור הלר, \"במלחמה הבאה אפשר להכריע\": כך נערכת חטיבת הנח\"ל למערכה בעזה, באתר חדשות 13, 4 באוגוסט 2019\nיואב זיתון, העדות של מפקד האוגדה מהשטח: \"זו הייתה מסיבת טבח. נלחמתי עם מעט לוחמים מול עשרות מחבלים\", באתר ynet, 10 באוקטובר 2023\nשי לוי, ‏בעירו של סינוואר: מפקד אוגדת הכוחות המיוחדים שפועלת בחאן יונס, באתר ‏מאקו‏, 8 בדצמבר 2023\nיואב זיתון, נלחם בזירת הטבח, מיהר לקחת אחריות: זה הקצין שהעז לאתגר את הפוליטיקאים, באתר ynet, 13 במרץ 2024\n See inside tunnels IDF alleges Hamas used under Khan Younis, סרטון בערוץ \"CNN\", באתר יוטיוב, 11 בינואר 2024",
    "pageid": 1200468
  },
  {
    "title": "דניאל פרץ (2000)",
    "extract": "דניאל פרץ (נולד ב-10 ביולי 2000) הוא כדורגלן ישראלי המשחק בעמדת השוער בבאיירן מינכן מהבונדסליגה הגרמנית ובנבחרת ישראל.\n\nפרץ נולד, גדל והתחנך בתל אביב-יפו. החל את דרכו בכדורגל בגיל שש, במחלקות הילדים והנוער של מכבי תל אביב.\n\nבקיץ 2019 הושאל לבית\"ר תל אביב בת ים מהליגה הלאומית, קבוצת־הבת של מכבי תל אביב, שם שימש גם כקפטן הקבוצה. ב-26 בספטמבר 2019 כבש את שער הבכורה שלו בקריירה, אותו כבש בפנדל במסגרת הפסד ליגה ביתי 1–2 למ.ס. כפר קאסם. את עונתו היחידה בליגה הלאומית, פרץ סיים עם 32 הופעות – בנוסף ל-2 שערי שדה סדירים שהבקיע.\n\nב-22 באוגוסט 2020, כעונה שלמה לאחר שנסתיימה השאלתו של פרץ, ערך את הופעת הבכורה שלו בבוגרים של מכבי תל אביב, בניצחון החוץ 0–0 על בני סכנין במסגרת גביע הטוטו לליגת העל. במהלך עונת 2021/2022 הפך לשוער הראשון של מכבי תל אביב, זאת בעקבות כך שדניאל טננבאום נפצע, תפקיד אותו המשיך למלא פרץ גם לאחר החלמתו ושובו של טננבאום. במדי מכבי תל אביב, לזכותו של פרץ 71 הופעות בליגת העל, במהלך ארבע עונותיו בשורותיה.\n\nב-25 באוגוסט 2023 חתם פרץ על חוזה לחמש שנים במועדון הפאר באיירן מינכן מהבונדסליגה הגרמנית, תמורת מעל ל-5 מיליון יורו, וקיבל את חולצה מספר 18. ב-26 בספטמבר 2023 ערך את הופעת הבכורה שלו במדי באיירן מינכן, כשפתח בהרכב במסגרת הגביע הגרמני בחוץ מול פרוסיה מינסטר מהליגה השלישית, בו פרץ צלח 90 דקות בהן שמר על רשת נקייה למען קבוצתו החדשה שניצחה לה 4–0.\nב-12 במאי 2024 ערך את הופעת הבכורה שלו בבונדסליגה, כאשר נכנס כמחליף בדקה ה-74 מול וולפסבורג.\n\nלזכותו 13 הופעות בנבחרת הנערים עד גיל 17, שתי הופעות בנבחרת נוער ב' עד גיל 18, ועשר הופעות בנבחרת הנוער עד גיל 19.\nפרץ שימש גם כשוער הראשון של הנבחרת הצעירה של ישראל עד גיל 21, מאז משחק הבכורה שלו עמה ב-2 בספטמבר 2021. ב-27 בספטמבר 2022, לאחר משחק גומלין ביתי שהסתיים רק בסופה של הארכה בתוצאה 0–0 – פרץ הדף שלושה פנדלים ברצף של היריבה ואף הבקיע שער, בדו-קרב בעיטות ההכרעה מול אירלנד הצעירה (1–3 לישראל) בפלייאוף היורו – ובכך סייע לנבחרת הצעירה להעפיל לאליפות אירופה עד גיל 21 - 2023, בה הדף שני פנדלים במהלך משחק שדה סדיר מול גרמניה הצעירה בשלב הבתים, ואף הדף פנדל נוסף בדו-קרב בעיטות ההכרעה מול מארחת הטורניר, גאורגיה עד גיל 21, ברבע הגמר. מה שסייע להעפלתה של הנבחרת הישראלית לחצי הגמר מול אנגליה הצעירה עד גיל 21, אך בלעדיו של פרץ בשערה שנאלץ להחמיצו עקב צבירת כרטיס צהוב בכל אחד משני משחקיו הקודמים.\nב-4 באוקטובר 2021 זומן לראשונה גם לסגל נבחרת ישראל הבוגרת, על ידי המאמן האוסטרי וילי רוטנשיינר, לקראת צמד משחקיה מול סקוטלנד ומול מולדובה, במסגרת מוקדמות מונדיאל 2022. ב-20 בנובמבר 2022 ערך את הופעת הבכורה שלו בבוגרים של הנבחרת, במשחק הידידות מול קפריסין שהסתיים בהפסד ביתי לישראל 2–3.\nנכלל בסגל הנבחרת האולימפית של ישראל לטורניר הכדורגל באולימפיאדת פריז (2024).\n\nפרץ הוא דודן של האחים הכדורגלנים, דן גלזר והתאומים תמיר גלזר ועמית גלזר. סבו דָּוִד, היה שוער כדורגל בליגות הנמוכות.\nביולי 2023 החל במערכת יחסים עם הזמרת והשחקנית הישראלית נועה קירל.\nפרץ מחזיק גם בדרכון גרמני.\n\nמכבי תל אביב\nגביע המדינה: 2020/2021\nאלוף האלופים: 2020\nגביע הטוטו: 2020/2021\n\n דניאל פרץ, ברשת החברתית אקס (טוויטר)\n דניאל פרץ, ברשת החברתית אינסטגרם\nדניאל פרץ, באתר ההתאחדות לכדורגל בישראל\nדניאל פרץ, באתר Transfermarkt\nדניאל פרץ, באתר Soccerway\nדניאל פרץ, באתר WorldFootball.net\nדניאל פרץ, באתר National Football Teams\nדניאל פרץ, באתר FootballDatabase.eu\nדניאל פרץ, באתר ESPN\nאורי קופר, מוכיח בשער: דניאל פרץ הוא שוער העתיד של ישראל?, באתר ynet, 19 בספטמבר 2022",
    "pageid": 2091639
  },
  {
    "title": "האימפריה הביזנטית",
    "extract": "האימפריה הרומית המזרחית (ביוונית: Ανατολική Βασιλεία Ῥωμαίων), הידועה יותר בכינוי האנכרוניסטי האימפריה הביזנטית או ביזנטיון, הייתה אימפריה שנוצרה כתוצאה מפיצול האימפריה הרומית בשנת 395, והתקיימה עד נפילתה הסופית של בירתה קונסטנטינופול בידי הטורקים העות'מאנים בשנת 1453.\nבזמן קיומה של האימפריה הביזנטית לא נהגו לכנותה בשם זה. בראשיתה היא נקראה \"רומא\", ואילו בתקופות מאוחרות יותר כינו אותה תושביה בשם \"רומאניה\" ולעצמם קראו \"רומאנים\". המונחים \"ביזנטים\" ו\"האימפריה הביזנטית\" מקורם בשמה של העיר היוונית הקדומה ביזנטיון, ששכנה בעבר במקומה של קונסטנטינופוליס, והם המשמשים היסטוריונים מאז תקופת הרנסאנס, אולם רק באמצע המאה ה-19 נעשה המונח שגור בעולם המערבי.\nהאימפריה הביזנטית, שהתקיימה למעלה מאלף שנה, השפיעה על תולדות מזרח הים התיכון ודרום אירופה ותרמה גם לעיצוב אופייה של מזרח-אירופה. הנצרות האורתודוקסית שקמה באזורים שונים במזרח-אירופה הושפעה רבות מהמודל הביזנטי הנוצרי.",
    "pageid": 17652
  },
  {
    "title": "הודו",
    "extract": "רפובליקת הֹדּוּ (בהינדי: भारत गणराज्य, נהגה: בּהָרָט גַנְרָאגְ'יַה), היא מדינה בדרום אסיה השולטת על רוב תת-היבשת ההודית. הודו היא המדינה השביעית בגודלה בעולם בשטחה, והמדינה בעלת האוכלוסייה הגדולה ביותר בעולם עם מעל ל-1.4 מיליארד נפש (נכון לאוגוסט 2023), אשר דוברים למעלה ממאה שפות שונות. הממשלה בהודו, הנחשבת רשמית לדמוקרטית, רואה עצמה כדמוקרטיה בעלת האוכלוסייה הגדולה בתבל.\nהודו מחולקת לעשרים ושמונה מדינות (שבעצמן מחולקות למחוזות), שבע טריטוריות איחוד, וטריטוריה אחת של בירת המדינה, דלהי. בכל מדינה השלטון נבחר בבחירות מקומיות, בעוד שבטריטוריות האיחוד השלטון ממונה על ידי המדינה. להודו קו חוף באוקיינוס ההודי שאורכו למעלה מ-7,000 קילומטרים, והיא גובלת בפקיסטן במערב; בנפאל, ברפובליקה העממית של סין ובבהוטן בצפון-מזרח; ובבנגלדש ובמיאנמר במזרח. מלבד מדינות אלה, קרובה הודו למספר מדינות-אי באוקיינוס ההודי: סרי לנקה, האיים המלדיביים ואינדונזיה. כלכלת הודו היא הרביעית בגודלה בעולם, וצומחת בקצב מהיר.\nמתוקף היותה כר הצמיחה לתרבות עמק האינדוס ומוקד של דרכי מסחר חשובות ואימפריות גדולות, להודו תפקיד מפתח בהיסטוריה האנושית: ההינדואיזם, הסיקיזם, הבודהיזם והג'ייניזם מקורן כולן בהודו, בעוד גם האסלאם והנצרות זכו להשפעה נרחבת בתקופות מאוחרות יותר. במאה ה-19 הייתה הודו קולוניה של האימפריה הבריטית. היא זכתה בעצמאות בשנת 1947, לאחר מאבק מתמשך, אלים בחלקו.\nהודו היא מדינה בעלת נשק גרעיני באופן רשמי ומעצמה אזורית. להודו הצבא השני בגודלו בעולם מבחינת כוח-אדם.",
    "pageid": 380
  },
  {
    "title": "החבדניקים (מחזמר)",
    "extract": "החבדניקים הוא מחזמר ישראלי מאת אודי גוטשלק שעלה בתיאטרון הקאמרי באוגוסט 2022.",
    "pageid": 2123964
  },
  {
    "title": "היחידה הרב-ממדית",
    "extract": "היחידה הרב-ממדית (יחידה 888, הידועה גם כ\"יחידת רפאים\") היא יחידה קרבית מיוחדת בצה\"ל, הפועלת תחת זרוע היבשה. היחידה הוקמה במהלך שנת 2019 ביוזמת הרמטכ\"ל אביב כוכבי, כחלק מהתכנית הרב־שנתית \"תנופה\", במטרה להיערך ללחימה בשדה הקרב העתידי. היא מהווה יחידת מודל לשינויים עתידיים ביחידות התמרון של צה\"ל. היחידה מיועדת להילחם בכל זירות הלחימה ובכל תוואי שטח בהתאם למאפייניו ולאתגריו המשתנים, תוך שהיא משמשת ככוח מתמרן רב־זרועי, בעל כושר לחימה גבוה לאיתור, לחשיפה ולהשמדת אויב. היחידה מוכשרת ומתפקדת כיחידת קומנדו, על אף שאינה חלק מחטיבת עוז. \nבסיס האם של היחידה שוכן במפקדת מרום.\nהיחידה מחולקת ל3 פלגות. \nפלגת פשיטה לעומק, פלגת חשיפה תקיפה ופלגת ניסוי אמל\"ח חדשני\n\n",
    "pageid": 1784626
  },
  {
    "title": "השטן לובשת פראדה",
    "extract": "השטן לובשת פראדה (באנגלית: The Devil Wears Prada) הוא סרט דרמה קומית אמריקאי משנת 2006 בבימויו של דוד פרנקל, ובכיכובן של זוכת פרס אוסקר מריל סטריפ,אן האת'וויי ואמילי בלאנט.\nהסרט מבוסס באופן חופשי על דמותה של אנה וינטור, עורכת מגזין \"ווג\" העולמי, ומגולל את סיפורה האישי של לורן וייסברגר, סופרת אמריקאית ומחברת הספר \"השטן לובשת פראדה\", שלפיו נוצר הסרט.",
    "pageid": 247788
  },
  {
    "title": "התפלגות נורמלית",
    "extract": "התפלגות נורמלית היא התפלגות חשובה ביותר בסטטיסטיקה תאורטית וביישומיה בכל תחומי המדע. חשיבותה הרבה נובעת ממשפט הגבול המרכזי, לפיו הממוצע של משתנים בלתי תלויים בעלי אותה התפלגות, לאחר תקנון מתאים, מתכנס בהתפלגות אל ההתפלגות הנורמלית. לכן מופיעה התפלגות זו בכל מקום בו לוקחים ממוצע של משתנים רבים, כגון גובה ממוצע של אנשים באוכלוסייה, ממוצע טעויות מדידה מקריות במדידות חוזרות של אותו גודל, וכדומה. מדדים פסיכומטריים שונים, כגון מבחן מנת משכל, מתוכננים בכוונה תחילה להתפלג באופן נורמלי.\nההתפלגות הנורמלית הסטנדרטית (קרויה גם התפלגות Z) היא השימושית ביותר במשפחת ההתפלגויות הנורמליות.\nעל ידי מתיחה (כלומר, הכפלה בקבוע) והזזה (הוספת קבוע) של משתנה מקרי בעל התפלגות נורמלית סטנדרטית, מתקבלת משפחה כללית יותר של התפלגויות, שכל אחת מהן היא התפלגות נורמלית. זוהי דוגמה למשפחה מעריכית של התפלגויות. בתוך המשפחה, אפשר לזהות התפלגות נורמלית מסוימת על-פי שני פרמטרים: התוחלת והשונות שלה. להתפלגות הנורמלית הסטנדרטית יש תוחלת 0, ושונותה 1.\nההתפלגות הנורמלית נקראת גם גאוסיאן על שמו של קרל פרידריך גאוס, וגם עקומת הפעמון, משום שהגרף של פונקציית הצפיפות שלה מזכיר בצורתו פעמון.",
    "pageid": 40045
  },
  {
    "title": "זאב ז'בוטינסקי",
    "extract": "זאב (ולדימיר) יבגנביץ' זַ'בּוֹטִינסקי (בכתיב יידי: זשאַבאָטינסקי; בכתיב רוסי: Влади́мир (Зеэв) Евге́ньевич Жаботи́нский )  (י\"ב בחשוון תרמ\"א, 17 באוקטובר 1880, אודסה, האימפריה הרוסית – כ\"ט בתמוז ת\"ש, 3 באוגוסט 1940, האנטר, ניו יורק) היה מנהיג ציוני, סופר, משורר, עיתונאי, מתרגם, פובליציסט ונואם, ממחדשי הצבאיות  העברית (כונה: החייל הראשון ליהודה) וממקימי הגדוד העברי במסגרת הצבא הבריטי במלחמת העולם הראשונה ויחידת הגנה עצמית של יהודי אודסה, מכונן הציונות הרוויזיוניסטית, ראש בית\"ר, מפקד האצ\"ל ונשיא הצה\"ר. מההוגים היהודים הליברלים הבולטים בעת החדשה.",
    "pageid": 367
  },
  {
    "title": "זוהר ארגוב",
    "extract": "זוהר ארגוב (16 ביולי 1955, כ\"ו בתמוז ה'תשט\"ו – 6 בנובמבר 1987, י\"ד בחשוון ה'תשמ\"ח) היה זמר ישראלי, אשר היה פעיל בין השנים 1977–1987. ארגוב נחשב לגדול זמרי המוזיקה המזרחית והאחראי המרכזי על ההכרה במוזיקה הים תיכונית כחלק מההוויה הישראלית. מכונה \"הזמיר\" ו\"המלך\". יחד עם זאת, ארגוב הוא דמות שנויה במחלוקת, בשל התמכרותו לסמים והעבירות הפליליות שבהן הורשע, בהן אונס.\nמבקר המוזיקה בן זילכה תיאר את חשיבותו המוזיקלית כך: \"ארגוב הוא פורץ דרך אמנותי בסדר גודל של יוצרים ידועי שם מהתרבות הפופולרית המערבית, גאונים מוזיקליים שמעט מאוד מהמהפכה שלהם הייתה קשורה ליד המקרה\".",
    "pageid": 30894
  },
  {
    "title": "חיל השריון",
    "extract": "חיל השריון הישראלי (בראשי תיבות: חש\"ן) הוא החיל המתמרן העיקרי בזרוע היבשה של צבא הגנה לישראל והוא מבין חילות השריון הגדולים בעולם, חיל השריון מבסס את עיקר כוחו על טנקי מערכה.\nחיל השריון הוא החיל המכריע בזרוע היבשה אשר מבסס את המחץ שלו על שילוב של ניידות, עמידות וכוח אש. החיל מפעיל בעיקר טנקי מערכה מסדרת המרכבה אך גם יחידות פלס\"ר ופלמ\"ס. כמו כן, לרוב חטיבות השריון כפופים גם גדודים של חיל ההנדסה הקרבית שמפעילים כלים הנדסיים מסוגים שונים. במלחמות תפקיד חיל השריון הוא כפול. מצד אחד להוביל את הכוחות המסתערים בקו הראשון ולטהר את השטח מכוחות אויב, ומהצד השני לבלום את כוחות השריון של האויב ולהשמיד את הטנקים שלו. בימי שלום, מספק חיל השריון גיבוי לחיל הרגלים בעת ביצוע משימות ביטחון שוטף, כאשר הטנקים משמשים בגדר \"מוצב נייד\" המהווה מכפיל כוח לכוחות הבט\"ש.\nצבעה של כומתת החיל הוא שחור ואילו צבעי הדגל של חיל השריון הם ירוק ושחור. בסמל החייל, הקבוע על הכומתות, מופיע טנק קרומוול – מדגמי הטנקים שמהם הורכב החיל בראשית דרכו. סיסמתו של החיל היא \"האדם שבטנק ינצח\".\nקצין השריון הראשי הנוכחי הוא תת-אלוף אוהד מאור.",
    "pageid": 32064
  },
  {
    "title": "טיילור סוויפט",
    "extract": "טיילור אליסון סוויפט (באנגלית: Taylor Alison Swift; נולדה ב-13 בדצמבר 1989) היא זמרת-יוצרת אמריקאית ואחת הזמרות עם שיאי המכירות הגבוהים בעולם.\nסוויפט נולדה בווסט רידינג, פנסילבניה. עברה להתגורר בנאשוויל, טנסי בשנת 2004 כדי להמשיך בקריירת מוזיקת הקאנטרי שלה. אלבום הבכורה שלה משנת 2006 היה האלבום היחיד משנות ה-2000 שהצליח לשהות 275 שבועות במצעד הבילבורד 200. הסינגל השלישי מתוכו, \"Our Song\", הפך אותה לאדם הצעיר ביותר שכתב והקליט שיר לבדו, שהגיע למקום הראשון במצעד שירי הקאנטרי. אלבום האולפן השני שלה, Fearless ‏(2008‏), הכיל בתוכו את סוגת הקאנטרי פופ וזיכה אותה בפרס גראמי לאלבום השנה. לאור הצלחתם הבינלאומית של שני הסינגלים \"Love Story\" ו-\"You Belong with Me\", ‏Fearless קיבל את תואר היהלום, על ידי איגוד תעשיית ההקלטות האמריקאי (RIAA). ‏Speak Now‏ (2010), אלבומה השלישי, משלב את סוגת הקאנטרי פופ עם קאנטרי רוק והוא הנפיק את שני הלהיטים \"Mine\" ו-\"Back to December\". אלבום האולפן הרביעי שלה, Red ‏(2012), היה אלבום ניסיוני שהכיל סוגות כמו פופ, קאנטרי ורוק. הוא כלל את שני הלהיטים \"We Are Never Ever Getting Back Together\" ו-\"I Knew You Were Trouble\", שהפכו לשניים מהשירים המצליחים ביותר בעשור השני של המאה ה-21.\nעם צאת אלבום האולפן החמישי שלה, 1989 (2014), הודיעה סוויפט על מעבר מלא שלה לעולם הפופ. האלבום הפך אותה לאישה הראשונה שזכתה פעמיים בפרס גראמי לאלבום השנה והנפיק שלושה להיטים שכבשו את פסגת מצעד הבילבורד הוט 100: \"Shake It Off\",‏ \"Blank Space\" ו-\"Bad Blood\". היא המשיכה להשתמש בסוגת הפופ האלקטרוני בשני אלבומי האולפן הבאים שלה: Reputation ‏(2017), ששילב אלמנטים של היפ-הופ והנפיק את הלהיט \"Look What You Made Me Do\" ו-Lover ‏(2019), שהיה אלבום האולפן הנמכר ביותר בעולם בשנת 2019. שני אלבומי האולפן הבאים שלה, Folklore ו-Evermore (שניהם יצאו בשנת 2020), מכילים את סוגות הפולק רוק והרוק האלטרנטיבי. הסינגלים המובילים מתוכם, \"Cardigan\" ו-\"Willow\", הפכו אותה לאמן הראשון בכל הזמנים שהופיע לראשונה במקביל במקום הראשון במצעד הבילבורד הוט 100 והבילבורד 200.\nעם מכירות של למעלה מ-414.86 מיליון אלבומים ושירים, סוויפט היא אחת מהאמנים הנמכרים ביותר בכל הזמנים. הישגיה כוללים 13 פרסי גראמי, פרס אמי, עשרים ושבעה שיאי גינס, 40 פרסי המוזיקה האמריקאית, 39 פרסי המוזיקה של בילבורד, 11 פרסי איגוד מוזיקת הקאנטרי, שמונה פרסי האקדמיה למוזיקת קאנטרי ושני פרסי המוזיקה הבריטית. חמשת סיבובי ההופעות של סוויפט הכניסו מעל 940 מיליון דולר, והיא נכללה שלוש פעמים ברשימת 100 האנשים המשפיעים ביותר בעולם של טיים מגזין. היא דורגה במקום השמיני ברשימת \"האמנים הגדולים ביותר בכל הזמנים\" על פי בילבורד ונכללה ברשימת \"100 כותבי השירים הגדולים בכל הזמנים\" על פי רולינג סטון (2015). היא נבחרה לאשת העשור (של שנות ה-2010) על ידי בילבורד, לאמנית העשור (של שנות ה-2010) על ידי פרסי המוזיקה האמריקאית, לאמנית הנשית השנייה המושמעת ביותר באותו עשור בספוטיפיי (לאחר אריאנה גרנדה) והמושמעת ביותר בכל הזמנים בפלטפורמה, תוך ששניים מאלבומיה הופיעו ב-500 האלבומים הגדולים בכל הזמנים על פי רולינג סטון (2020). בשנת 2021 זכתה בפעם השלישית בפרס גראמי בקטגוריית \"אלבום השנה\" עבור Folklore והייתה לאישה הראשונה והיחידה בהיסטוריה שעשתה זאת. בשנת 2023 נבחרה לאשת השנה של טיים מגזין.",
    "pageid": 665861
  },
  {
    "title": "יחידת הלוט\"ר",
    "extract": "יחידת הלוט\"ר (ראשי תיבות של לוחמה בטרור) היא יחידה מובחרת בצה\"ל הממונה על הכשרת כלל יחידות צה\"ל בתחומי הלוחמה בטרור, הצליפה ותחומים נוספים הקשורים ללוחמה זעירה בשני מעגלים מרכזיים של הלוחמים בזירת הקרב: מעגל ההתערבות ומעגל ההשתלטות. היחידה משתייכת לחיל הרגלים ומוכשרת כיחידת קומנדו. במקביל לכך, לוחמי היחידה מבצעים אימונים, משימות ופעילויות מבצעיות מיוחדות ומגוונות. בעתות חירום היחידה פעילה ונמצאת בכוננות מתמדת לתפעול אירועי פח\"ע. משכן היחידה נמצא במתקן אדם, אשר בשיפולי הרי בנימין בתחומי המועצה אזורית חבל מודיעין. היחידה כפופה לפיקוד חטיבת המרום (מרום), ומפקדה הוא קצין בדרגת סא\"ל. חיילי היחידה, חובשים כומתה אדומה עם סמל חי\"ר. לוחמי היחידה, בוגרי מסלול לוט\"ר, עונדים על הדש את סיכת הלוחם.",
    "pageid": 904048
  },
  {
    "title": "יעקב ישראל דה האן",
    "extract": "יעקב ישראל דה האן (31 בדצמבר 1881 – 30 ביוני 1924, אור לכ\"ט בסיוון ה'תרפ\"ד) היה משפטן, עיתונאי, משורר וסופר בשפה ההולנדית, יהודי יליד הולנד, פעיל ציוני שלאחר עלייתו לארץ ישראל חבר לחרדים ופעל בהמשך נגד התנועה הציונית. נרצח על ידי ההגנה במה שנחשב כרצח הפוליטי הראשון בארץ ישראל בזמן המודרני.\n\nדה האן נולד בשנת 1881 בכפר סמילדה , במחוז דרנתה שבצפון-מזרח הולנד. משפחתו הייתה דתית ובה 18 ילדים. אביו, יצחק אייזיק הלוי, היה חזן ומורה בעל מזג סוער ונאלץ להחליף מדי פעם את הקהילה שאותה שירת, עד שהשתקע בעיר זאנדם (Zaandam) שליד אמסטרדם. אחותו של יעקב, קרי ואן ברוכן, הייתה סופרת שכתבה בין היתר את הספר \"הבית הקטן שליד התעלה\", המספר על בית הוריה.\nדה האן נטש את הדת בגיל צעיר והשתלב בחברה ההולנדית. בבחרותו למד בסמינר להכשרת מורים. הוא היה מרקסיסט ובשנת 1903 הצטרף לתנועה הסוציאל-דמוקרטית ההולנדית והיה לאחד מראשי דובריה.\nהוא נודע כעורך דין אך עסק גם בעיתונאות ובכתיבת שירה, ושלט בשפות רבות. דה-האן היה הומוסקסואל. הוא לא הצהיר על כך ברבים, אך חשף עובדה זו בכתביו, ולראשונה בספר \"צינורות\" שיצא לאור ב-1904. עם זאת, בשנת 1907 נשא לאישה את יוהנה ואן מרספין, רופאה נוצרייה שהייתה מבוגרת ממנו בתשע שנים.\n\nבנוסף לכמה עבודות פחות חשובות (אוסף הסיפורים \"Kanalje\", או \"תעלה קטנה\", הרומן \"Ondergangen\", או \"שקיעות\" וטקסטים שהתפרסמו בכתבי-עת שונים), כתב דה האן שני רומנים גדולים שהכו גלים בזמנם ושערכם הספרותי אינו מוטל בספק.\nב-1904 יצא הרומן \"צינורות\" (בהולנדית: Pijpelijnetjes; משחק מילים על שם הרובע פּייפּ באמסטרדם, שבו מתרחשת העלילה) וחולל שערורייה. הספר הוקדש ל\"אָלֶטְרִינוֹ הטוב\" (ארנולד אלטרינו) שהיה רופא וידידו של דה האן, אך גם הוא נרעש למקרא הספר והנושא שבו עסק. פ' ל' טאק, עורכו הראשי של העיתון Het Volk (\"העם\"), שלח לדה האן מכתב פיטורין, ולמחרת היום שלח לו מכתב נוסף, ובו כתב לו כי הוא עדיין מוזמן \"לשוחח עם מישהו קצת יותר מבוגר\" – כלומר עם טאק עצמו. הסופר והפסיכיאטר פרדריק ואן אדן, שהיה גם הוא ידידו של דה האן, הוקיע את הספר. חבר אחר של דה האן, הסופר לודווייק ואן דייסל, הגיב תחילה בהזדהות, אך מאוחר יותר הלך והרחיק עצמו מעליו. לבסוף, דה האן פוטר אחר כבוד מעבודתו כמורה, ונזרק מהמפלגה הסוציאל-דמוקרטית.\nגם אלטרינו וגם דה האן עצמו התאמצו ביותר למצוא את כל העותקים שהופצו לחנויות ולקנות אותם בחזרה. כבר באותה שנה הופיעה מהדורה שנייה מתוקנת, שנעדרה ממנה ההקדשה ונמחקו ממנה רמיזות לדמותו של אלטרינו. דה האן תכנן לכתוב חלק שני ל\"צינורות\", אך התוכנית מעולם לא יצאה לפועל. קטעים ספורים התפרסמו בכתבי עת, אך מלבדם הספר אבד למשך עשרות שנים. בינתיים, הוא פרסם את \"מכתב פתוח ל-פ' ל' טאק\", ובו בא חשבון עם העורך שלו לשעבר.\nב-1908 הופיע רומן שני בשם \"פתולוגיות: הידרדרותו של יוהאן ואן פֵרֶה דה וית\" (Pathologieën: De ondergang van Johan van Vere de With), שעסק גם הוא בהומוסקסואליות. ספר זה חולל פחות שערוריות מקודמו; אומנם בכמה מקומות בספר ניכרת נימה של סאדיזם, אבל הפעם מתייחס המספר לנושא ספרו בביקורתיות רבה יותר, כפי שמרמזת גם הכותרת.\nלקראת סוף חייו של דה האן נשכחו הרומנים שלו, והוא הקדיש את רוב האנרגיה היצירתית שלו לכתיבת שירה. עוד ב-1900 פרסם שירים שכתב בנעוריו, אבל כעת התחילו להופיע כרכי שירה בשלים וחדשים, שברבים מהם הוא שב לנושאים הומוארוטיים. בה במידה העסיקה אותו גם היהדות והחיבוטים הקשורים בה, וכמה משיריו הארוכים (במיוחד Het Joodsche lied, \"השיר היהודי\", פואמה בשני חלקים) מתעמקים בנושא.\nקובץ שיריו המפורסם ביותר הוא \"מרובעים\" (Kwatrijnen), מאות שירים קצרצרים בני ארבע שורות (בהשראת ה\"רֻבַּאעִיַּ֫את\" של עומר ח'יאם), המספרים בהדרגה את סיפור בואו של דה האן לארץ ישראל וחוויותיו בה. שירים אלה, שראו אור אחרי מותו של דה האן, רוויים נימה אישית ואינטימית ובעלי קצב ייחודי משלהם, ומציגים דמות של מספר רגיש, רגשן, עקשן וחד-עין. בזכות שירים אלה הוא נודע בשנים שלאחר מותו, עד שהרומנים המוקדמים שלו נתגלו מחדש. קובץ המכיל את כל שיריו יצא לאור לראשונה ב-1952.\nארכיונו שמור בספריית רוזנטליאנה באוניברסיטת אמסטרדם.\n\nבשנת 1912 נסע דה האן לאימפריה הרוסית כדי לחקור את תנאי המאסר בבתי הסוהר שם. עם שובו פרסם את הספר \"בתי סוהר רוסיים\", על התנאים התת-אנושיים שמצא במוסדות אלו. לאחר שובו מרוסיה, חל בו מפנה אידאולוגי. הוא חזר בתשובה, שב להיות יהודי דתי והצטרף לציונות הדתית. ב-1916 הגיש את הדוקטורט שלו במשפטים, שעסק בהיבטים בלשניים וסמנטיים של החוק והמשפט, באוניברסיטת אמסטרדם. אחרי מלחמת העולם הראשונה החליט לעלות לארץ ישראל.\nדה האן הגיע לארץ בשנת 1919 ורצה להשתלב בתנועה הציונית. עד מהרה התברר לו כי איש אינו מעוניין בשירותיו – לא במוסדות היישוב וגם לא באוניברסיטה העברית, שהייתה אז בשלבי הקמה. הוא ביקש לשמש כקונסול הולנד בירושלים ונדחה על ידי שלטונות הולנד. ב-1921 עמד בראש התלמוד תורה הספרדי \"דורש ציון\". מאוכזב ומתוסכל, חל שוב מהפך בחייו והוא הצטרף לחוגים הקנאיים של העדה החרדית, מתנגדי החילוניות והציונות. הוא הפך למקורבו של הרב יוסף חיים זוננפלד, מנהיג העדה החרדית.\nבאותה עת התפרנס דה האן מעבודתו כמרצה למשפטים בבית הספר המנדטורי למשפטים, מפרסום שירתו ומכתיבה בעיתון ההולנדי הנפוץ \"Algemeen Handelsblad\". כתבותיו עסקו בתיאור החיים בארץ ישראל והיו פופולריות בהולנד. בשנותיו בירושלים המשיך ביחסיו עם גברים, שאותם מצא בקרב נערים מערביי ירושלים, אם כי הסתיר את הדבר מחבריו החרדים. עולמו זה התבטא בספר שיריו בסגנון המרובעים, שבשל כך נקרא \"המרובעים\". הספר יצא לאור בהולנד מעט לפני מותו, בשנת 1924.\n\nדה האן היה דמות יוצאת דופן בסביבתו; אירופאי משכיל ומודרני בלב העדה החרדית. הוא העמיד את כישוריו לרשות העדה החרדית, תרגם את תזכיריה ואת תזכירי אגודת ישראל (שהייתה אז קשורה אליה) לאנגלית, והושיט לאגודה ייעוץ משפטי. במשך הזמן הפך למנהל המדיני הרשמי של האגודה, וזאת ללא כל תמורה. הוא העריץ את רבה של ירושלים, יוסף חיים זוננפלד, שבברכתו פעל, ועד מהרה הפך לסמן קיצוני בחוגי החרדים.\nהוא תקף באופן קבוע את הציונות ואת מנהיגיה. דה האן תיאר את הרב אברהם יצחק הכהן קוק ואת מנהיגי היהדות הדתית-לאומית של תנועת המזרחי כפושעים. הוא הגיש תלונות ותביעות משפטיות תכופות נגד הרב קוק, ביניהן תביעה באשמת זיוף תעודה, שבגינה נאלץ דה האן לשלם הוצאות בית משפט ושכר טרחת עורכי-דין. במשפט תביעה שהתנהל עם שופט שנחשב בעיניו כציוני, הוא הפנה אליו עורף, לעג וקילס, ואף החליף כל פעם את השפה (אנגלית, ערבית ועברית).\nמתנגדיו האשימוהו גם שפעל על מנת לסכסך בין היישוב היהודי לבין הערבים. הוא נאבק במרץ ובביטויים קשים נגד היישוב הציוני המאורגן, והחשיבם כ\"אנשים מסוכנים, שבגלל שאיפותיהם יעוררו את הערבים כנגדנו\", והאשימם בכל תגובות הזעם והתוקפנות של הערבים. הוא השווה את התנהגות הציונים כלפי הערבים להתנהגותם של האנטישמים כלפי היהודים.\nדה האן ניצל את קשריו הדיפלומטיים והאישיים כדי להפיץ את השקפתו ביחס לתנועה הציונית. הוא פרסם את דעותיו בעיתונות האירופאית הכללית, כגון בדיילי אקספרס הלונדוני ובהנדלסבלאט ההולנדי. במאי 1921 כתב לעיתון הולנדי:\n\nהוא פתח במסע נגד המיסים שהנציב העליון אישר לוועד העיר של יהודי ירושלים לגבותם, ופעל לביטול המנדט הבריטי על ארץ ישראל. בשנת 1921 ביקר בארץ אלפרד הרמסוורת', הוויקונט הראשון מנורטקליף , בעל העיתונים דיילי מייל ודיילי מירור. דה האן ארגן פגישה בין הוויקונט לבין משלחת אנשי ועד העיר האשכנזי, שאחריה אמר הלורד נורטקליף: \"כמה הם היודעים באנגליה כי היהודים האורטודוכסים אינם מאמינים בציונות ... טוב שידעו זאת כולם\". פגישה זו עוררה סערה וגררה גינויים מצד אנשי היישוב החדש.\n\nדה האן היה במגע מתמיד עם ההנהגה הערבית, ובקשרי ידידות עם האמיר עבדאללה מרבת עמון (לימים עבדאללה הראשון, מלך ירדן). הוא חתר לתוכנית שתהיה מוסכמת על ידי התנועה הערבית בכך שלא תקפח את הזכויות של היהדות החרדית בארץ ישראל ותיתן תנועה חופשית של יהודים בארצות ערב (כולל ארץ ישראל), ואילו היהודים יוותרו על הדרישה לזכויות מדיניות בארץ ישראל. הוא הרכיב משלחת חרדית בראשות הרב זוננפלד שיצאה ב-י\"ט באדר א' ה'תרפ\"ד לעבר הירדן, להתייצב בפני האמיר עבדאללה, ולהיפגש עם אביו של עבדאללה, חוסיין בן עלי, שביקר אז בעבר הירדן. המשלחת הייתה משקל-נגד למשלחת ציונית בראשות הקולונל פרדריק קיש שיצאה להיפגש עם אנשי השושלת ההאשמית. הוא השתתף בכל הפגישות והארוחות הרשמיות, כולל סעודה עם הנציב העליון הרברט סמואל. משלחתו של דה האן הגישה תזכיר שלפיו אגודת ישראל היא גוף עצמאי המייצג יהודים רבים ברחבי העולם ולכן יש לקבל ממנו חוות דעת נפרדות בשאלות העומדות על הפרק. עוד הביע התזכיר רצון בשלום ובשיתוף פעולה בין כל התושבים לבניין הארץ. במעמד זה הוא השיג מהמלך חוסיין סכום נכבד לעניי העדה החרדית.\n\nבמאי 1923 קיבל דה האן מכתב איום ובו דרישה שיעזוב את ארץ ישראל עד 24 במאי או שיירצח\n\n. ב-1 ביולי 1924 הוא אמור היה לצאת ללונדון עם משלחת מטעם העדה החרדית, במטרה לפעול נגד אישור החוק למתן מעמד לקהילות היהודיות בארץ ישראל, שלדעת העדה החרדית היה בו כדי לתת יתרון ליישוב הציוני. השמועה אמרה שבכוונתו לפעול בלונדון גם לביטול הצהרת בלפור (דה האן עצמו הכחיש טענות על פעילות בכיוון הזה, שעלו בעקבות פגישה קודמת).\nב-30 ביוני 1924 יצא דה האן לרחוב יפו בירושלים לאחר תפילת מנחה בבית הכנסת שבחצר בית החולים שערי צדק. הוא נורה שלוש פעמים באקדח. הרוצח נמלט. משטרת המנדט לא הצליחה לגלות את זהות הרוצח, סייעניו או שולחיו, ותיק החקירה נסגר.\n\nהיסטוריונים שחקרו את אירוע ההתנקשות סבורים שאברהם תהומי (זילברג), איש \"ההגנה\" ולימים ממקימי האצ\"ל, יזם את הפעולה. גם בערוב ימיו, עשרות שנים אחרי הרצח, סירב תהומי להודות בפה מלא שביצע את מעשה הרצח. בריאיון לשלמה נקדימון ב-1983 הודה באחריות מסוימת למעשה ובכך שבוצע בידי \"ההגנה\".\nתהומי פנה לממונה עליו, זכריה אוריאלי, והלה אישר לו את הפעולה לאחר התייעצות עם בכירים ממנו. במהלך השנים הועלו השערות באשר לזהות אותם בכירים. הוזכרו בעיקר שמותיהם של יוסף הכט, שעמד בראש \"ההגנה\", ושל יצחק בן-צבי. בספר תולדות ההגנה מופיעה עדותו של הכט שהוא יזם את הפעולה, ורק לאחר שבוצעה הודיע לבן צבי. בשנת תשט\"ז פורסם בשבועון העולם הזה שרחל ינאית בן-צבי הייתה שותפה לתכנון. תהומי הכחיש זאת במכתב לעיתון, וכן לימים לחוקר עודד ארצי.\nתהומי הכחיש את דעתו של עודד ארצי, שלפיה ביצע את הרצח בשמו של תא מחתרתי בשם \"המפעל\". תא זה, שהורתו ב\"חבורת אודסה\", התגבש בשנים 1923–1924 והיה בעל מאפיינים המזכירים את מחתרת \"הקיבוץ\". התא מנה 13 חברים מקרב קבוצת השרון, אנשי העלייה השלישית שזוהו עם מפלגת הפועל הצעיר, ומפקד התא היה אליהו בן חורין (בינדר). לדעת ארצי, בן חורין הוא שנתן את הפקודה, וצוות הביצוע כלל את תהומי ואת זאב משי.\nבשנת 2019 נחשף מכתב של תהומי משנת 1979, שבו אישר כי בן צבי השתתף בהחלטה על הרצח. הביצוע הוטל על תהומי ועל אברהם גיורא קריצ'בסקי.\n\nרצח דה האן נחשב לרצח הפוליטי הראשון בארץ ישראל בעת החדשה, וזעזע את היישוב. בעיתונות פורסמו מאמרי הסתייגות חריפים, אך גם מאמרים שלא שכחו את אופיו ועברו. מייד אחרי מותו, התפרסמה כתבה בעיתון הארץ:\n\nאף היו מאמרים שניסו להעביר את האחריות לצד הנפגע:\n\nבשבועון מטעם ההסתדרות הציונית הוצדק הרצח על סמך היתר הלכתי לפגוע במלשינים. מנגד שיבח ראש עיריית ירושלים מוסא כאזם אל-חוסייני את דה האן \"המנוח היה מפורסם בחכמתו..במבטו החד.. ובתכניתו שהיתה צריכה להביא לידי הסכמה עם מנהיגי התנועה הערבית, בהיותה מבוססת על יסודות מוצקים, היתה הסכמה זו מבטיחה גם ליהודים החרדים את אותן הזכויות שהציונים והועדים שלהם מקפחים אותן\"\nהפובליציסט אורי קיסרי כתב ב\"דבר\", כשנה וחצי לאחר הרצח:\n\nבלט בחריפותו הפובליציסט איש תנועת העבודה משה בילינסון, שכתב: ”דגל התנועה אל יהיה נכתם, לא בדם נקיים, ולא בדם חייבים, אחרת - תהא תנועתנו בכל רע, כי הדם מושך אחריו דמים. הדם תמיד מתנקם ואם פוסעים פעם בדרך זו, שוב אין יודעים אנה אפשר להגיע”.\nעם זאת, כתב חוקר מדע המדינה שלמה אבינרי:\n\nדה האן נקבר בהר הזיתים ובהלוויה השתתפו אלפים. בחלק מן החוגים החרדים הפך דה האן לקדוש מעונה. באגודת ישראל העולמית, שמלכתחילה לא שבעה נחת מפעילותו של דה האן, שהייתה קיצונית מדי לטעמה, נשמעו קולות הסתייגות ממנו עם פרסום ספריו ההומוסקסואליים לאחר מותו, והתנועה נמנעה מהנצחת שמו.\nהרב זוננפלד והרב דיסקין, מחשובי הרבנים של ירושלים, ניסחו את הכתוב על מצבתו. בין היתר כתבו שם: ”... אשר זנח אחריו כל חמודות תבל וישלך נפשו מנגד וילחם כארי כגבור בלי חת ויגן בכל לבו ונפשו לחזוק ובסוס עדת החרדים פעה\"ק תו\"ב וכנפול לפני בני עוולה נפל חלל בדמי ימיו ובמבחר שנותיו”. הרב יוסף חיים זוננפלד אף הכריז: ”מובטחני כי מי שמדבר בגנותו של דיהאן אפילו בדבר קט, אין לו חלק לעולם הבא”. מסורת זו נמשכת עד היום.\nבאמצע שנות השמונים ניסתה העדה החרדית לשנות את שמה של גינת זופניק שבירושלים ל\"גן יעקב ישראל דה האן\". מדי שנה, לקראת תאריך כ\"ט סיוון, שהוא יום השנה להירצחו, מפרסמים נטורי קרתא מודעות רחוב בגנות הרצח.\n\nהסופר ארנולד צווייג כתב ב-1932 רומן המבוסס על פרשת חייו של דה האן בשם \"דה פרינט שב הביתה\" (תורגם לעברית בשם \"דה וריאנט שב הביתה\"). בספר \"נוצות\" מאת חיים באר יש דמות המבוססת על דמותו של דה האן.\nבשנות השבעים, עם התחזקותה של התנועה לזכויות ההומוסקסואלים בהולנד, נתגלו שני הרומנים הגדולים שלו ויצאו לאור במהדורות חדשות. \"צינורות\" עובד גם למחזה בשנות השמונים של המאה ה-20. אף על פי שהיה משורר מוערך, לא נקרא רחוב על שמו של דה האן עד 1993, בשל המחלוקת שנקשרה בשמו. בשנה זו, נקרא רחוב על שמו ברובע פּייפּ (Pijp) באמסטרדם, הרובע שבו מתרחשת עלילת \"צינורות\". ברחוב זה גם לוח זיכרון לזכרו של דה האן, ועליו חקוק שירו \"אי-שקט\" (ONRUST).\n\nבמאה ה-21 מועלה זכרו של דה האן על ידי קהילת הלהט\"ב כמשורר ואיש רוח שנרצח, אומנם על רקע פוליטי, אך בטענה שדמו הותר ביתר קלות בשל נטייתו המינית. שורה משירו של דה האן, \"שיר לדייג צעיר\" – \"כזו כמיהה ללא גבול לידידות\", חקוקה על אחת משלוש צלעות ה\"הומומונומנט\" באמסטרדם – אנדרטה המציינת את זכרם של כל ההומוסקסואלים שנרדפו לאורך הדורות בשל נטייתם.\n\n1910 – שירים\n1914 – שירים ליברטיניים\n1915 – \"השיר היהודי\", כרך ראשון\n1917 – שירים\n1919 – \"קרתגו חדשה\"\n1921 – \"השיר היהודי\", כרך שני\n1922 – ירושלים\n1924 – מרובעים\n1952 – כל השירים בהוצאה מדעית\n1982 – אנתולוגיה משיריו\n\n1904 – צינורות (הודפס בפעם האחרונה ב-2006)\n1904 – \"תעלה קטנה\" (יצא לאור מחדש ב-1977)\n1907 – שקיעות (יצא מחדש ב-1984)\n1907 – 1910 – \"משפטי חיווי\": מכתמים שהופיעו בעיתון \"דה אמסטרדמר\" ובירחון הפלמי \"התעוררות\", וקובצו לראשונה לספר ב-1954\n1908 – פתולוגיות (הודפס בפעם האחרונה ב-2003)\n1983 – \"סיפורים עצבניים\" (Nerveuze vertellingen), הופיעו לראשונה בעיתונים וכתבי עת שונים בתחילת המאה העשרים\n\n1913 – \"בבתי סוהר רוסיים\"\n1916 – עבודת דוקטורט במשפטים\nבעת שהותו בארץ-ישראל פרסם דה האן מאות טורים ורשמי-מסע בעיתון \"אלחמן האנדלסבלאד\", שבהם שָׁטַח את חוויותיו, רשמיו, דעותיו על העדות השונות בארץ (כולל ביקורת על התנועה הציונית); כמו כן מוזכרים בכתביו אישים ידועים מהתקופה: טרומפלדור, ז'בוטינסקי, ביאליק (שאותו העריץ, ואף הקדיש לו שיר) ואחרים. רשימות אלו טרם ראו אור בכרך אחד, אך כמה כרכים קטנים שלהן ראו אור:\n\n1925 – \"פלסטינה\", עם הקדמה מאת קרי ואן ברוכן\n1941 – \"מכתבים מירושלים\", אנתולוגיה בעריכת דוד קוקר\n1981 – \"יעקב ישראל דה האן – כתבנו בפלסטינה\", אוסף מאמרים מהשנים 1919–1924 בעריכת לודי חיבלס\n\nספר ההגנה, כרך ב', חלק ראשון, הוצאת מערכות, 1959.\nדוד תדהר, בשירות המולדת, הוצאת ידידים, 1960.\nש. א. שטוקהמר, \"האמת על פרשת דיהאן\", מודיעין, 46, 1971.\nשלמה זלמן זוננפלד, האיש על החומה, ירושלים, תשס\"ו, עמ' 281–301, באתר אוצר החכמה (צפייה מוגבלת למנויים)\nמנחם פרידמן, חברה ודת באורתודקסיה הלא ציונית בארץ ישראל תרע\"ח-תרצ\"ו, ירושלים: הוצאת יד יצחק בן-צבי, ה'תשל\"ח.\nרות וולף, \"נוכחות מוחלטת: דמותו של יעקב ישראל דה-האן ביצירה הסיפורית של קרי ואן ברוכן\", מחקרים על תולדות יהדות הולנד, ה'תשמ\"א.\nעודד ארצי, \"המפעל\" - תולדותיו של תא מחתרתי בקבוצה החלוצית האינטימית ופרשת רצח דה-האן, קתדרה, 22, 1982.\nשי בר יעקב, \"פרשת יעקב די האן\", עיתון 77, 61, 1985.\nשמעון רובינשטיין, \"פרשת דה-האן - רצח פוליטי או הוצאה להורג של מוסדות \"המדינה שבדרך\", כיוונים, 27, 1985.\nשלמה נקדימון ושאול מייזליש, דה האן - הרצח הפוליטי הראשון בארץ ישראל, הוצאת מודן, 1985.\nצבי ויהודה משי־זהב, הקדוש רבי יעקב ישראל דה־האן הי\"ד – הרצח הציוני הראשון בא\"י, הוצאת \"מכון היהדות החרדית\", ירושלים ה'תשמ\"ו, באתר אוצר החכמה\nד. הלוי, רצח בירושלים, הוצאת תפוצה.\nיוחנן אלדד, \"דה-האן: מהשירים הליברטיניים לשירה יהודית\", מחקרים על תולדות יהדות הולנד, ה'תשמ\"ח-1988.\nמ. מ. גרליץ, מרא דארעא ישראל, כרך ב', הוצאת ירושלים, ה'תשס\"ג.\nמבחר מתוך \"המרובעים\" של דה-האן, \"עשרה מרובעים על אהבת ציון ועל אהבת נערים\", התפרסם בגיליון 4 (ספטמבר 2006) של כתב העת הו! בעריכת דורי מנור (מהולנדית: רונן סוניס ואירית באומן).\nסונטה פרי עטו של דה-האן (מהולנדית: אביעד שטיר) התפרסמה בקובץ פני שבת, בעריכת יהושבע סמט-שינברג ואליעז כהן, הוצאת משיב הרוח, ה'תשפ\"א. עמ' 259.\nקרי ון ברוכן, הבית הקטן שליד התעלה (תרגמה מהולנדית לעברית: שפרה פינקהוף), תל אביב: עם עובד, ה'תשל\"א-1971.\n\nעדית זרטל, רצח שהסעיר את היישוב, דבר, 18 בדצמבר 1964\nדה האן באתר הספרייה ההולנדית הדיגיטלית, כולל טקסטים מלאים של הרומן צינורות והספר מרובעים, שירים רבים ומאמרים פרי עטו, וביוגרפיה מצולמת (בהולנדית)\nעל המצבה לזכרו של דה האן, אמסטרדם (באנגלית)\nסאפי, חילוני, חרדי והומו: חלק א', חלק ב', באתר GoGay\nשחר אילן, שאלת דה האן, באתר הארץ, 26 באוקטובר 2006\nיעקב ישראל דה-האן בבלוג 'סיפורי ארץ-ישראל - מצבות מדברות'\nאליהו קאופמן, הקדוש רבי יעקב ישראל דה-האן הי\"ד, אתר הגדה השמאלית\nאיש חידה : הרצח הפוליטי הראשון בארץ, יהודית אילן, עת־מול, גיליון כ' 6 (אוגוסט 1995). באתר המרכז לטכנולוגיה חינוכית.\nדוד אסף‏, 'הפרופסור הקדוש' יעקב ישראל דה-האן, בבלוג \"עונג שבת\", 19 ביוני 2012\nעמרי מניב, יהודי מחסל יהודי: סיפור הרצח של יעקב דה-האן, באתר nrg‏, 17 במרץ 2010\nתום שגב, שיעור היסטוריה | מיהו הרוצח החדש-ישן של יעקב דה-האן?, באתר הארץ, 18 במרץ 2010\nשמעון טיקוצקי, עד האקדח יור בליבי: 90 שנה לרצח יעקב ישראל דה האן, באתר בחדרי חרדים, 10 ביולי 2014, פורסם במקור בהמבשר\n עפרי אילני, השלכותיו של הרצח הפוליטי הראשון בארץ ישראל מורגשות גם אחרי מאה שנה, באתר הארץ, 26 ביוני 2024\nכתבי יעקב ישראל דה האן בפרויקט גוטנברג (באנגלית)\nמידע על יעקב ישראל דה האן בקטלוג הספרייה הלאומית\nמנחם קרן-קרץ, רצח בשערי צדק\n יעקב ישראל דה האן (1881-1924), דף שער בספרייה הלאומית\nכרטיס הקבר של יעקב ישראל דה האן, באתר  הר הזיתים\nמכּתביו בתרגום לעברית:\n\nהשטן המושיע, מטעם 9, מרץ 2007, עמ' 46–53\nעל יהלום כחול ויהלום אדום, מטעם 7, מרץ 2007, עמ' 142–147\nחברי, סעיד אפנדי, באתר הארץ, 14 בנובמבר 2007 (מהולנדית אביעד שטיר)\n הלאמת השבת מתקדמת יפה. התנ\"ך עבר הלאמה כבר מזמן, באתר הארץ, 25 ביוני 2018 (תרגם מהולנדית והקדים מבוא: עידו הררי)\n בזאת אני מודיע לך, כי אם לא תעזוב את ארצנו תיירה ככלב שוטה, באתר הארץ, 24 ביוני 2024 (מהולנדית: אירית באומן ושולמית במברגר; מבוא: עידו הררי)",
    "pageid": 17175
  },
  {
    "title": "יפן",
    "extract": "יפן (בקאנג'י: 日本; בקטאקנה: ニホン／ニッポン; בהיראגאנה: にほん／にっぽん;  ברומאג'י: Nippon או Nihon, תלוי בהקשר) היא מדינת איים בצפון-מערב האוקיינוס השקט, השייכת ליבשת אסיה.\nלמרות היותה מדינה בינונית מבחינת שטחה, יפן היא מעצמה כלכלית: היא המדינה השישית בעולם מבחינת עוצמתה הכלכלית, בחישוב לפי תמ\"ג וחברה בארגון המדינות המתועשות (G7). יפן מכונה גם בשם: \"ארץ השמש העולה\" או \"ארץ שמונת האיים הגדולים\".\nיפן היא ארכיפלג של 6,852 איים. הקצה הצפוני שלה מרוחק כ-50 ק\"מ מן האי הרוסי סחאלין, והקצה הדרומי שלה נמצא במרחק כ-150 ק\"מ מדרום קוריאה. האיים הראשיים הוקאידו, הונשו, שיקוקו וקיושו סמוכים זה לזה ומהווים 97% משטחה היבשתי של יפן. נכון לשנת 2022, מונה אוכלוסייתה של יפן למעלה מ-125 מיליון איש, והיא המדינה העשירית בגודלה מבחינת אוכלוסייה. מרבית האוכלוסייה מתרכזת במישורים ובשפילות החוף של המזרח והדרום, ואילו הצפון דליל יותר באוכלוסין.\nיפן היא המדינה שתוחלת החיים בה היא הגבוהה בעולם. מטרופולין טוקיו רבתי, בירת יפן, הוא המטרופולין הגדול בעולם ובה למעלה מ-30 מיליון תושבים.",
    "pageid": 381
  },
  {
    "title": "יצחק רבין",
    "extract": "יִצְחָק רַבִּין (‏‏?‏;‏ א' באדר ה'תרפ\"ב, 1 במרץ 1922 – י\"ב בחשוון ה'תשנ\"ו, 4 בנובמבר 1995) היה פוליטיקאי ואיש צבא ישראלי, שכיהן כרמטכ\"ל השביעי של צה\"ל, כראש ממשלת ישראל החמישי וכשר הביטחון העשירי. נרצח במהלך כהונתו כראש הממשלה בידי מתנקש יהודי-ישראלי.\nלפני הקמת מדינת ישראל שימש רבין כמפקד גדוד בפלמ\"ח וכמח\"ט \"הראל\" בצה\"ל במלחמת תש\"ח, ולאחריה המשיך לטפס בסולם הדרגות. בשנות השישים מונה לרמטכ\"ל צה\"ל, עליו פיקד בעת שפרצה מלחמת ששת הימים. רבין היה איש מפתח בהכנתו המוצלחת של צה\"ל למלחמה. לאחר שחרורו משירות צבאי מונה לשגריר ישראל בארצות הברית, ומששב ארצה שובץ ברשימת המערך השני לכנסת השמינית מטעם מפלגת העבודה, נבחר לכנסת וכיהן כשר העבודה בממשלת גולדה מאיר.\nלאחר התפטרותה של מאיר התמודד על ראשות מפלגת העבודה, גבר על שמעון פרס ומונה לראש הממשלה בשנת 1974; הראשון מבין ראשי ממשלות ישראל שנולד בארץ ישראל. במהלך כהונתו הראשונה נחתם הסכם הביניים בין ישראל למצרים ובולט בזיכרון הציבורי במיוחד הוא מבצע יונתן. ב-1977, בעקבות פרשת חשבון הדולרים, התפטר מראשות הממשלה ומראשות המפלגה, ולאחר תבוסת מפלגות הפועלים בבחירות היה לחבר הכנסת באופוזיציה עד לכינונה של ממשלת האחדות הלאומית בשנת 1984, שהחל ממנה כיהן כשר הביטחון בממשלות האחדות. בתקופתו התייצב צה\"ל ברצועת הביטחון בלבנון והתמודד מול פרוץ האינתיפאדה הראשונה. רבין תמך תוך הסתייגות מסוימת בתוכנית להפלת ממשלת האחדות ב-1990, ומשזו נכשלה שב לאופוזיציה והחליט להתמודד על ראשות המפלגה.\nב-1992 התמודד על ראשות מפלגת העבודה, ניצח בהתמודדות והוביל את מפלגתו לניצחון בבחירות לכנסת השלוש עשרה. רבין מונה בשנית לראשות הממשלה והוביל את הסכם השלום עם ירדן ואת הסכמי אוסלו. על חלקו בתהליך אוסלו זכה בפרס נובל לשלום בשנת 1994. רבין קידם גם משא ומתן להסדר קבע עם סוריה, בתיווך אמריקאי. במקביל התחוללה סדרת פיגועי טרור שקרעה את עמדת הציבור בין תומכי ומתנגדי תהליך השלום, בנוסף על הקרע האידאולוגי שבא עם הוויתור על אדמות מולדת. בתחום הכלכלי קידם את המשך תהליך הליברליזציה הכלכלית של המשק הישראלי, ותקופת כהונתו עמדה בסימן המשך העלייה מברית המועצות לשעבר.\nרבין נרצח ב-4 בנובמבר 1995, בתום עצרת השלום בכיכר מלכי ישראל, על-ידי יגאל עמיר, מתנקש יהודי דתי שהתנגד לתהליך אוסלו ומצא הצדקה הלכתית למעשה הרצח. הוא נקבר בחלקת גדולי האומה.",
    "pageid": 624791
  },
  {
    "title": "ישו",
    "extract": "יֵשׁוּ או יֵשׁוּעַ (גם ישו מנצרת; ישוע בן יוסף, או כפי הגרסה הארמית: ישוע בר יוסף; ביוונית: Ἰησοῦς, ובלטינית: Iesus; לפי המשוער סביב 4 לפנה\"ס – סביב 30 או 33 לספירה) היה מטיף ומנהיג דתי יהודי בן המאה הראשונה לספירה. הוא הדמות המרכזית בנצרות, הדת הגדולה בעולם, שבה הוא נחשב למשיח ולבן האלוהים.\nלפי האמונה הנוצרית והמסופר בברית החדשה, ישו היה יהודי ונצר לבית דוד שנולד בבית לחם לאמו מרים כשהיא בתולה, תוך שהתעברה באורח נסי מרוח הקודש. בימי חייו סבב בין תושבי הגליל ויהודה, נטבל על ידי יוחנן המטביל, עמד בפיתויי השטן, גייס את שנים-עשר השליחים כתלמידיו וחולל נסים. ישו הפיץ את בשורתו, הכריז על מעמדו כבן האלוהים והודיע שבא להביא את הגאולה הסופית ומלכות השמים. לאחר בואו לירושלים סעד עם השליחים בפעם האחרונה, ואז נבגד על ידי יהודה איש קריות ונמסר לרשויות. ישו נשפט על ידי הכהן הגדול והוסגר לידי המושל הרומאי פונטיוס פילאטוס, שבלחץ ההמון הורה להוציאו להורג בצליבה. בעינויים שסבל רואה הנצרות קורבן שבא לכפר על המין האנושי כולו ולהושיעו מחטאיו, בתנאי שיקבל את היות ישו אלוהי וגואל. על פי הברית החדשה, ביום השלישי לאחר מותו קם ישו לתחייה, התגלה לתלמידיו, ולאחר שסבב על הארץ זמן מה עלה השמימה בגופו כדי לשבת לימין האל. הוא אמור לשוב באחרית הימים ולשפוט את החיים והמתים.\nטבעו, מהותו ומסריו של ישו הם נושא יסוד בתאולוגיה הנוצרית וליבתה של הנצרות. התפישה המסורתית ברוב המוחלט של הכנסיות השונות, היא שישו הוא ההתגלמות הגשמית של האל הבן, אחד ממרכיבי השילוש הקדוש, שהתקיים עם אלוהים האב ורוח הקודש מטרם הבריאה והתגלגל בבשר כדי למלא את שליחותו; לצד טבעו האלוהי לגמרי היה גם אנושי לגמרי, והדבר אפשר לו לגשר על הפער בין בני-האדם לאלוהים ולקרב אותם לבורא. הקביעה ששני טבעים אלה התקיימו כאחד היא עיקר אמונה עליון עבור רוב הכנסיות מאז ועידת כלקדון ב-451, אם כי יש כנסיות הטוענות שהיה לישו רק טבע אחד מושלם. ישנו גם מיעוט קטן הדוחה את רעיון השילוש. מלבד יסודות אלו, פרשנות מסריו, היחס בין האלוהי לאנושי באישיותו ושאלות אחרות היוו תמיד מוקד למחלוקות עזות ולפילוגים הרבים בתוך הנצרות. למרות זאת, זרמיה כולם רואים בו את מושיע האנושות, וחייו ותורתו מצוינים בחגיהם ובמסורתם ונלמדים על ידם. הטקס המרכזי \"סעודת האדון\" מוקדש לאכילת יין ולחם ההופכים באופן נסי לדמו ובשרו או לפחות מסמלים אותם. גם לאחר תהליך החילון במאות האחרונות, בעולם הנוצרי עדיין נתפש ישו כמורה מוסרי וכדמות מופת, על אף היחלשות או דחיית האמונה ביסודות העל-טבעיים שבדת. הוא דמות חשובה ביותר בתרבות המערבית ובתרבות העולם בכלל.\nחז\"ל תפסו את ישו כאדם שלילי ושנוא, ולעומת זאת בקרב המוסלמים והדרוזים הוא נערץ ומקובל בתור עיסא, אחד מנביאי האסלאם והדת הדרוזית. מציאותו ומעשיו של ישו ההיסטורי, מחוץ למסגרת האמונה הדתית, שנויים במחלוקת קשה בעולם האקדמי. רוב החוקרים מניחים כי יהודי בשם ישו אכן התקיים בפועל והפיץ בשורה רוחנית, אך דוחים כליל את עיקר המדווח אודותיו בכתבי הקודש הנוצריים ובמסורת הכנסייה, שמקובל כיום שנתחברו זמן רב לאחר מותו, אם בכלל היה. כך, לדוגמה, מעריכים כי בדורות הראשונים לא נתפש ישו על ידי כל מאמיניו כאלוהי, וחלקם ראו אותו כמשיח וכנביא בלבד.",
    "pageid": 599455
  },
  {
    "title": "מאיר כהנא",
    "extract": "הרב מאיר דוד הכהן כהנא (נולד בשם: Martin David Kahane בברוקלין, 1 באוגוסט 1932 – 5 בנובמבר 1990) היה פוליטיקאי ימני קיצוני ישראלי-אמריקאי, מייסד הליגה להגנה יהודית, וראש ישיבת הרעיון היהודי אותה הקים, פרשן מקרא ומחבר ספרי הגות, חבר הכנסת ה-11 מטעם מפלגת 'כך' שבראשה עמד. תנועת \"כך\" שהקים בישראל, נפסלה ב-1988 מהתמודדות בבחירות לכנסת ה-12 לאחר שנקבע שמטרותיה גזעניות. כהנא עצמו הורשע בפעילות טרור. בעקבות טבח מערת המכפלה, שאירע מספר שנים אחרי הירצחו של כהנא, גם 'כך' הוכרזה כארגון טרור על ידי מספר מדינות, בהן ישראל.\nכהנא נרצח בסיום נאום שנשא בניו יורק, בידי מתנקש מוסלמי, אל סייד נוסייר, בעל זיקה לאל-קאעידה.\n\nנולד בברוקלין, ניו יורק שבארצות הברית, ליחזקאל שרגא כהנא, יליד צפת, ולסוניה, ילידת לטביה. בנעוריו היה פעיל בתנועות הנוער בית\"ר ובני עקיבא. הוא ערך את עלון בית\"ר ושימש ראש מחוז ברוקלין בבית\"ר, ולאחר מכן ראש קן בני עקיבא בברייטון ומזכיר מחוז ניו יורק.\nבשנת 1949, לאחר לימודי יסודי ותיכון בישיבה דפלטבוש, הוא למד בישיבת מיר בארצות הברית אצל הרב אברהם קלמנוביץ, ובשנת 1957 הסמיכו הרב קלמנוביץ לרבנות. בערבים הוא למד בברוקלין קולג' ובשנת 1954 סיים תואר ראשון במדעי המדינה ובהיסטוריה. בשנת 1957 סיים תואר שני ביחסים בינלאומיים ובמשפט בינלאומי פומבי באוניברסיטת ניו יורק, ותואר LLB במשפטים מ\"בית הספר למשפטים ניו יורק\".\nבהספדו של הראשון לציון הרב מרדכי אליהו על הרב כהנא, סיפר על גדלותו בתורה, על פעילות החסד שעסק בה במקביל לעיסוקיו הציבוריים, ועל נשים עגונות שהצליח להתיר בזכות עזרתו של הרב כהנא.\nב-1956 נשא לאשה את ליבי בלום, ונולדו להם ארבעה ילדים. בשנת 1958, כחודש לאחר הולדת בתו הבכורה, נסע לישראל לחפש מקום עבודה ומגורים על מנת לעלות לישראל עם משפחתו הצעירה. כעבור שלושה חודשים חזר לארצות הברית.\nבשנים 1958–1969 עסק במגוון משלחי יד. במשך שנתיים שימש כרב בבית הכנסת הקונסרבטיבי של קהילת הווארד-ביץ' שברובע קווינס בניו יורק. במרץ 1960 החליטה הקהילה שלא לחדש את חוזהו משום שחינך את בני הנוער לשמירת מצוות על פי כללי היהדות האורתודוקסית. לאחר מכן חזר ללמוד בישיבת מיר והתפרנס מזכיינות חלוקת עיתונים. בשנים 1962–1969 היה עורך משנה בשבועון היהודי-אמריקאי \"דה ג'ואיש פרס\" ובשנים 1961–1990 פרסם בו טור קבוע. בשנת 1963 הועסק ככתב בעיתון האמריקאי \"ברוקלין דיילי\" תחת שם העט מרטין קין. הוא סיקר את תחום הספורט ודיווח גם על הפשע המתפשט בניו יורק באותו זמן.\n\nבספרו משנת 1985 מתחקה אחר קורות חייו של כהנא, יאיר קוטלר מביא מספר עדויות ממקורות מגוון המעלים טענות על התנהלות לא-הגונה של כהנא. כך, למשל, מפי חברים לשעבר בתנועת בית״ר בניו-יורק כהנא שהיה חבר בתנועה ביקש ב-1951, בהיותו בן 19 ביקש להתמנות לתפקיד מפקד בית״ר בניו-יורק ונדחה מפני שמפקדיו סברו שהוא צעיר מדי בשביל התפקיד. גם נציבות התנועה, שאליה פנה, פסקה באופן זהה, בהתבססה על חוות דעתו של המפקד שלו דאז, דולינסקי בעקבות זאת החליט כהנא לפרוש מן התנועה וכנקמה, לקח לעצמו קצבה של הסוכנות היהודית שהייתה מיועדת לתנועה. באותה התקופה החל היחס של הממסד הארץ-ישראלי הציוני בניו-יורק, שהיה עוין לבית״ר,  להשתנות לכיוון חיובי יותר והסוכנות היהודית אף הסירה את החרם שלה על התנועה שהיה מאז 1948 ומתוך כך הוחלט לעזור במימון התנועה ואושרה לה קצבה מטעם הסוכנות. אך כהנא, ששמע על כך מפני מודיעים שהיו לו בבית״ר, הקדים את ראשי התנועה וניגש לבקש את הקצבה לעצמו בעודו מתחזה לחבר תנועה (ממנה פרש). הוא גבה את הקצבה ואפילו הזהיר את הפקידים מ״המתחזים״ (הם היו הראשים הלגיטימיים של התנועה בניו-יורק). לאחר גביית הקצבה פנה כהנא להורים של חניכי התנועה והודיע להם על הקמת מחנה בית״ר חדש בניהולו, במקום המחנה המסורתי של התנועה שגם היה מהכנסותיה המרכזיות, וגבה מהם כספים להרשמתם ילדיהם. \n\nכתבות שפורסמו בארצות הברית, טענו כי כהנא היה סוכן סמוי של ה-FBI במשך מספר שנים באמצע שנות השישים. הוא גויס במסגרת מאמצי ה-FBI לחדור לתוך התנועות הפועלות נגד מלחמת וייטנאם, וניתן לו השם הבדוי \"מייקל קינג\". על פי סיפור הכיסוי שלו היה כהנא עיתונאי נוצרי-פרסביטריאני, שליח שירות הידיעות הדרום-אפריקאי. הוא חדר לתנועת הימין הקיצוני האנטישמית אגודת ג'ון בירץ', פעל בה במשך כשלוש שנים וגילה את מקורות המימון שלה. כמו כן הקים ארגון למען השתתפות ארצות הברית במלחמת וייטנאם.\nלטענת העיתונאים האמריקאים מייקל קאופמן וריצ'רד סברו, בזמן שעבד כהנא עבור ה-FBI הוא ניהל רומן עם דוגמנית לא-יהודיה בשם גלוריה דארגאניו. בנוסף נטען שבשנת 1966 הוא נפרד ממנה וסיפר לה כי הוא נשוי ואב לשני ילדים ובעקבות כך היא התאבדה בקפיצה מגשר. בשנת 1968 הוא הקים על שמה את \"קרן אסטל דונה אוונס\" (השם שהיא השתמשה בו בקריירת הדוגמנות שלה). כהנא הכחיש את הקשר אך שותפתה של דארגאניו ושותפו וחבר נעוריו של כהנא, יוסף צ׳ורבה אישרו את הדברים. \n\nבשנת 1968 ייסד את הליגה להגנה יהודית (JDL), תנועה יהודית-אמריקאית מיליטנטית, כדי להגן על יהודים קשישים ועניים שהתגוררו בארצות הברית וסבלו שם מאנטישמיות. הוא ארגן צעירים יהודים, שבדרך כלל היו מנותקים מהיהדות, החדיר בהם גאווה יהודית ואימן אותם להתגונן ולהגן על יהודים מפני התקפות אנטישמיות.\nלצורך זה היה בקשר עם משפחת המאפיה קולומבו, ואף עמד ליד ראש המשפחה, ג'ו קולומבו, שהקים את \"התנועה האיטלקית-אמריקאית לזכויות אזרח\", כאשר זה נרצח על ידי אנשי משפחת גאלו. כהנא אישר את הפרטים בראיון שנתן למגזין \"פלייבוי\" בשנת 1972. ה-FBI עקב אחר פעילותו בארגון. עם זאת, מעשיו אלו עוררו עליו את יהודי ארצות הברית שחשו מבוישים במעשהו זה וארגוני יהודים רבים גינו אותו על כך. באחת ההזדמנויות אף שחרר קולומבו את כהנא ממעצר בערבות, לאחר שאף ארגון יהודי אחר לא נאות לעשות זאת. לאחר השחרור ערכו שניהם מסיבת עיתונאים משותפת וכהנא צולם לוחץ את ידו של קולומבו. הסיפור עורר הדים רבים, סוקר בעיתונים הגדולים וגרר גינויים רבים. את מעשיו הסביר כהנא ברצון ליצור קואליציה רחבה עם כמה שיותר אמריקאים הלוחמים בקיפוח של ממשלת ארצות הברית כלפי מיעוטים שונים וכך להשיג תמיכה למלחמתו לשחרור יהודי ברית המועצות. בדברים שנשא ביוני 1971 בפני ועידת הליגה להגנה יהודית בניו-יורק הסביר כהנא את פעולותיו: \"הברית הזאת איננה עם ג'ו קולומבו, אלא עם עשרות אלפי ומאות אלפי האיטלקים האמריקאיים. אני מוכן ללכת עם כל אדם, אם אני חושב שזה יעזור ליהודים\".\nבשנת 1971 התנהלו כנגדו מספר משפטים: הוא הורשע בהפרת סדר במהלך הפגנה נגד המשלחת הסובייטית ב-1969, וקיבל קנס. בחודש מרץ נעצר יחד עם עוד אלף יהודים, בהפגנה בוושינגטון למען מסורבי העלייה, בחודש אפריל נעצר בהפגנה סוערת מול בניין המשלחת העיראקית לאו\"ם במנהטן, בשל ידיעות על מעצרם של שלושים ושמונה יהודים בעיראק והחשש כי יוצאו להורג, הוא הואשם בהתפרעות חמורה, אך לבסוף זוכה מכל אשמה. הוא הורשע בקשר לייצור חומרי נפץ בלי רישיון, כהדגמה בפני חניכים בקורס של הליגה להגנה יהודית. כשנשאל האם ישתמש בחומרי נפץ נגד מטרות סובייטיות, ענה שלא יהסס מפני שברית המועצות היא רודנות שלא מאפשרת שום צורה של מחאה. השופט קבע כי לא הוכח שפעולותיו של כהנא הביאו לפגיעה פיזית וגזר עליו 5 שנות מאסר על תנאי וקנס בסך 5,000 דולר.\n\nכהנא השתתף בהפגנות שארגן יעקב בירנבאום למען יהודי ברית המועצות מאמצע שנות הששים, אך המאבק האזרחי הלא-אלים לא היה לטעמו ובסוף שנות הששים הוא פרש מקבוצתו של בירנבאום והחל לפעול בדרכים אחרות למען פתיחת שערי ברית המועצות ליהודים המעוניינים להגר ממנה. פעילי הליגה להגנה יהודית בהנהגתו פעלו נגד הנציגויות והשליחים הסובייטים בארצות הברית. פעילות זו כללה הטמנת מטענים, שמאחד מהם נהרגה מזכירה יהודייה צעירה; \"פיצוץ\" מופעים של אמנים שהגיעו מברית המועצות להופעות באמריקה במסגרת חילופי תרבות; איומים ברצח דיפלומטים סובייטים בתגובה להוצאה להורג של יהודים במדינתם; והפגנות סוערות שליוו דיפלומטים רוסים.\nתומכיו סבורים כי פעילותו העלתה לסדר היום נושא שלממשל האמריקני לא היה עניין בו ושהיהודים וישראל היססו לעסוק בו. במאמר הדן ברב כהנא ובתורתו (ראו להלן) כתבה כלתו, ניצה כהנא, כי הוא \"הצליח להעלות את הנושא שלו לתודעה העולמית ו'להכריח' באמצעות דעת הקהל, להתנות את ההתקרבות בין המעצמות, ששתיהן רצו בה, ביחס ליברלי יותר ליהודים ובהתרת עלייתם לארץ ישראל\". דוגמה לכך אפשר לראות בדברי אסיר ציון יוסף מנדלביץ':\n\nדעה שונה לוויליאם וקסלר, נשיא בני ברית. במרץ 1971 אמר עליו בהקשר זה:\n\nקשריו עם ג'וזף קולומבו, אחד מראשי המאפיה בניו יורק, הביאו את אנשי תנועתו של קולומבו לתמוך במאבקו של כהנא למען הצלת היהודים בברית המועצות ואף להשתתף באחת ההפגנות של אנשי כהנא בנושא זה.\n\nב-14 בספטמבר 1971 עלה לישראל ובה ייסד את התנועה הפוליטית כך. בספטמבר 1972 ניסה, עם אנשי הליגה להגנה יהודית ועם עמיחי פאגלין, להבריח נשק לאירופה לצורך פעולות נקם על טבח הספורטאים באולימפיאדת מינכן. התוכנית נחשפה בעת משלוח אמצעי הלחימה מישראל לרומא. המעורבים הועמדו לדין בישראל ונידונו לעונשי מאסר על תנאי.\nעם הקמת הליכוד בשנת 1973, הודיע מנחם בגין שהוא שוקל לצרף את כהנא כמועמד הליכוד לכנסת, אך הנהלת גח\"ל דחתה הצעה זו. בבחירות לכנסת השמינית בסוף שנת 1973 זכתה רשימתו של כהנא, שנקראה \"רשימת הליגה\", ל-0.8 אחוז מקולות המצביעים וכמעט עברה את אחוז החסימה. הוא נכשל במאמציו להיכנס לכנסת גם בבחירות 1977 ובבחירות 1981.\nבמאי 1973 החל משפטם של כהנא ויואל לרנר באשמת הסתה למרד, לאחר ששלחו לערבים בישראל ובשטחים מכתבים הקוראים להם להגר תמורת סיוע כספי, אך המשפט לא הסתיים מעולם, על אף דרישת כהנא לחדשו.\nביוני 1974 הורשע בקשירת קשר לפגוע ביחסי החוץ של ישראל, בשל מכתבים ששלח לאנשי הליגה להגנה יהודית ובהם הנחיות לפיגועים נגד דיפלומטים סובייטיים וערבים בארצות הברית ונגד מטרות אמריקניות, לקראת ביקורו המתוכנן של ראש הממשלה הסובייטי ברז'נייב בארצות הברית, כהנא תכנן להפוך את המשפט למשפט פומבי, שבו יאשים את ממשלת ישראל בהפקרת יהדות ברית המועצות, ולהזמין את שר החוץ אבא אבן ועולים מרוסיה להעיד במשפט. אך תוכניתו השתבשה כאשר פרקליט המדינה גבריאל בך הציג מסמך שעליו חתומה גולדה מאיר, ראש הממשלה וממלאת מקום שר החוץ, והמשפט הפך למשפט בדלתיים סגורות. בית המשפט גזר עליו שנתיים מאסר על תנאי.\nבאותה תקופה ניסה כהנא להקים ישיבה ביריחו אך היוזמה נכשלה. \nב-21 בפברואר 1975 גזר עליו בית משפט בניו יורק שנת מאסר בפועל לאחר שהפר צו שאסר עליו לבוא במגע עם נשק. במהלך המאסר נאבק על זכותו למזון כשר ותביעתו התקבלה.\nב-28 באוגוסט 1979 נידון ל-3 חודשי מאסר בפועל על הפרת צו שאסר עליו להיכנס לחברון.\nב-13 במאי 1980 נעצר כהנא במעצר מנהלי לשישה חודשים באישור מנחם בגין. בתקשורת פורסם בשם גורמי ביטחון כי המעצר קשור לכוונת אנשי \"כך\" לבצע פיגועים בחברון. ערעור שהגיש על מעצרו המנהלי נדחה על ידי בית המשפט העליון, מספר רבנים ואישי ציבור כמו הרב משה פיינשטיין חתמו על מכתבי מחאה כנגד המעצר המנהלי. כהנא טען עד סוף ימיו כי הוא אינו יודע את הסיבה למעצר. ב-29 ביוני נגזרו על כהנא 7 חודשי מאסר בפועל על עבירות של הסגת גבול והתקהלות אסורה שביצע באוניברסיטה העברית ב-14 בפברואר 1979. ב-6 באוגוסט ביטל מנחם בגין את צו המעצר המנהלי נגד כהנא.\nביולי 1979 קיים כהנא הפגנה עם אנשיו בשכם, ובאפריל 1980 נערכה הפגנה דומה ברמאללה. בשני המקרים הכריזו הוא ואנשיו כי \"אין פלסטין\" וביקשו להגיש עצומה לראשי הערים. ב-15 בספטמבר 1980 הוא הורשע בגין כך בהפרת הסדר ובהפרעה לאנשי ביטחון, ונגזרו עליו שלושה חודשי מאסר בפועל. ב-12 בדצמבר השתחרר מהכלא.\nב-1982, בעת המאבק על פינוי העיר ימית, קרא למתפנים שלא להיכנס לעימות אלים עם חיילים. כאשר במהלך הפינוי התבצרו כמה מתלמידיו במקלט ואיימו בהתאבדות, הובא כהנא לשם על ידי קציני צה\"ל ושכנע אותם שלא להתאבד.\n\nלקראת הבחירות לכנסת האחת עשרה ב-1984, ניהל מסע בחירות אגרסיבי שבו חזר על הסיסמה \"תנו לי את הכח – אני אטפל בהם\". לסמלה של התנועה נבחר דגל צהוב ובו אגרוף קמוץ המונף אל על, כשהוא בתוך מגן דוד מלא, והמילים \"רק כך\" (אשר נלקחו, באופן מכוון, מסמלו של האצ\"ל).\nתנועת כך חרתה על דגלה את רעיון הגירוש בכוח של ערביי ישראל ודגלה במדינת הלכה – ניהול המדינה על פי חוקי ההלכה והמשפט העברי.\nבספרו \"לשכים בעיניכם\" הציג את תפיסת עולמו:\n\nבמהלך מסע הבחירות לכנסת האחת עשרה בשנת 1984 נפסלה רשימת כך על ידי ועדת הבחירות המרכזית \"מן הטעם כי רשימה זו דוגלת בעקרונות גזעניים ואנטי-דמוקרטיים, העומדים בסתירה להצהרת העצמאות של מדינת ישראל, תומכת בגלוי במעשי טרור, מנסה ללבות שנאה ואיבה בין חלקים שונים של האוכלוסייה בישראל, מתכוונת לפגוע ברגשות וערכים דתיים של חלק מאזרחי המדינה, ושוללת במטרותיה את אושיות היסוד של המשטר הדמוקרטי בישראל\". המפלגה ערערה על הפסילה ובית המשפט העליון קבע על סמך הלכת ירדור שאין מקום לפסילת הרשימה, שכן זו אינה כופרת בעצם קיומה של המדינה, אלא שואפת לשנות בה את סדרי המשטר בלבד.\nהחלטה זו הביאה לכניסת מועמדים מטעם שתי הרשימות לכנסת. בבחירות שנערכו, עברה רשימת כך את אחוז החסימה, וכהנא נכנס לכנסת כחבר יחיד מטעם סיעתו.\nכבר בישיבת הכנסת הראשונה שבה השתתף (ב-13 באוגוסט 1984) חרג מהנהלים, כאשר הוסיף לנוסח המקובל של הצהרת האמונים: \"מתחייב אני\", את הפסוק \"ואשמרה תורתך תמיד לעולם ועד\". לאחר דין ודברים קצר שהיה במליאה, קיבל יושב ראש האספה את שבועת האמונים מחמת הספק. היו מקרים שחברי הכנסת השתמשו בנוסח \"מתחייב אני, בעזרת השם\", אשר לא נחשב לחריגה, אך הייתה זו פעם ראשונה שחבר הכנסת הוסיף את פסוק זה. דא עקא, כהנא היה אזרח ארצות הברית, ואזרחותו הייתה חשובה לו משום שאילו נשללה, יכלה ממשלת ארצות הברית למנוע ממנו לקבל ויזה ובכך למנוע ממנו לגייס כספים בארצות הברית. לפי החוק האמריקאי, מי שנשבע אמונים למדינה זרה – מתבטלת בכך אזרחותו, ואכן הוגשה נגדו תביעה על בסיס חוק זה. בדיון שהיה בבית המשפט על תביעה זו, טען כהנא שבכוונה הוסיף את הפסוק, כדי להדגיש שחוקי התורה עומדים מעל חוקי המדינה ולכן אין זה נחשב כהצהרת אמונים למדינה אחרת. כתוצאה מכך, החליטה ועדת הכנסת לשלול ממנו את סמכויותיו כחבר הכנסת. הוא עתר לבג\"ץ, ובג\"ץ דחה את עתירתו. עקב כך נאלץ לחזור שנית על הצהרת האמונים ללא הוספות כלשהן.\nלאחר הבחירות, כאשר נשיא המדינה, חיים הרצוג, זימן התייעצויות עם הסיעות השונות לקראת הקמתה של ממשלת ישראל העשרים ואחת, הוא נמנע מלזמן את כהנא. לשכת הנשיא נימקה צעד חריג זה: \"תוכנית הדוגלת בגזענות, אפליה ושלילת זכויות מנוגדת לעקרונות תורת ישראל ואין לה מקום במדינה יהודית.\" בישיבת הכנסת שבה נבחר חיים הרצוג מחדש לנשיא שלף כהנא בקבוק חומץ כשהוא מכנה את הנשיא \"חומץ בן יין\", ברמזו על ההבדל לדעתו בין הנשיא לבין אביו, הרב יצחק אייזיק הלוי הרצוג.\nרבים מחברי הכנסת ראו בכהנא מוקצה מחמת מיאוס ונהגו לצאת מהמליאה בזמן נאומיו, לימים סיפרו חברי הכנסת והרבנים יעקב יוסף וחיים דרוקמן, שהם היו בין היחידים שנשארו להקשיב לנאומיו. חלק מהצעות החוק ואי האמון שהעלה נדחו בשני קולות מתנגדים לעומת קולו שלו (זאת לאחר שבית המשפט העליון פסק כי אין לפסול הצעות חוק גזעניות בהיעדר הסמכה בתקנון הכנסת המאפשרת זאת במפורש. בהמשך שונה בשל כך התקנון. חלק גדול מחברי הכנסת נמנעו מכל שיח ושיג עמו. הוא כינה אותם \"מתיוונים\". כשיצאו מהמליאה בזמן נאומו אמר שהתקיים מה שנאמר: \"מהרסייך ומחריבייך ממך יצאו\" (ישעיהו, מ\"ט, י\"ז), וגם השתמש בביטוי: \"אדוני היושב ראש, כנסת ריקה\".\nבסקר \"מודיעין אזרחי\" שהתפרסם במעריב כשנה לאחר בחירתו, ב-28 באוגוסט 1985, זכה כהנא ל-11 מנדטים.\nכשנה לאחר בחירתו, הגיש כהנא שתי הצעות חוק. אחת מהן הציעה שאזרח מדינת ישראל יכול להיות רק בן העם היהודי. לא-יהודי שיקבל את מרות היהודים, יסכים לשלם מס, ויוותר על כל תפקיד שיש בו שררה, ייחשב לגר תושב. הוא לא יוכל להתגורר בתחומי ירושלים. לא-יהודי שיסרב לקבל עליו את המגבלות הללו – יורחק מהמדינה, בהסכמה או בכפייה, אולם יקבל על כך פיצוי. הצעת החוק השנייה כונתה \"חוק למניעת התבוללות בין יהודים ללא יהודים ולקדושת ישראל\". בין היתר, קבעה ההצעה שיוקמו חופי ים נפרדים ליהודים וללא יהודים, שלא יינתן ללא יהודים לגור בשכונה יהודית ללא הסכמת רוב הדיירים היהודים, שייאסר על אזרחי המדינה היהודים להינשא ללא יהודים או לקיים יחסי מין עמם (ולעוברים על כך נקבע עונש מאסר), ושזוגות מעורבים יוכרחו להיפרד. ההצעות הועתקו בחלקן מספרו של הרמב\"ם \"משנה תורה\". מתנגדיו של כהנא כינו את ההצעות \"חוקי נירנברג\", עקב הדמיון, לדבריהם, לחוקים שבהם אסרה גרמניה הנאצית על יהודים להיות אזרחי גרמניה או להתחתן עם גרמניות. נשיאות הכנסת סירבה להתיר לכהנא להעלות את הצעות החוק הללו לדיון ובעקבות זאת הוא פנה לבג\"ץ וזכה. בפסק הדין, שניתן ב-31 באוקטובר 1985, קבע אמנם השופט אהרן ברק כי הצעות החוק \"מעוררות זיכרונות מחרידים\" והן עלולות לפגוע באופי הדמוקרטי של מדינת ישראל, אולם אמר גם כי \"כוחנו בשמירה קפדנית על שלטון החוק ועל חוקיות השלטון, גם כאשר משמעות הדבר מתן ביטוי לדעות שאנו סולדים מהן\".\nפעולותיו ודבריו של כהנא עוררו פולמוס גם בקרב רבנים. נטען כלפיו שהוא מתעלם מהמקורות המסורתיים הרבים המצדדים בסובלנות ומאידך שהוא מתעלם מהאיסור על \"התגרות באומות\". עם זאת, הוא זכה להערכה מצד הרב צבי יהודה הכהן קוק, שאף פרסם מכתב תמיכה ברב כהנא לקראת הבחירות, והרב מרדכי אליהו שהספיד אותו במסע הלווייתו.\nכששלח מכתבים מהכנסת לאזרחי ישראל הערבים, ואיים עליהם בתוצאות חמורות אם לא יעזבו את המדינה או יקבלו עליהם את תנאי \"גר תושב\", הכנסת שללה ממנו את הזכות למשלוח דואר חינם, המוקנית לחברי הכנסת.\nב-29 באוגוסט 1984 ניסה לבקר באום אל-פחם \"על מנת לעודד את תושביו להגר למדינות ערב\". כמחאה על ניסיון זה נערכה הפגנה בת 30,000 איש, יהודים וערבים, אשר הידרדרה למהומות אלימות שבהן נפצעו אזרחים ושוטרים. בעצרות שקיים בארץ נכח קהל רב והן היוו מוקד להתנגשויות בין תומכיו, לבין אנשי שמאל שבאו להפגין נגדו. בעצרת שערך בכיכר יהדות ווהלין בגבעתיים הפגינו נגדו גם אנשים מן הימין המתון.\nב-11 ביוני 1986, בעת דיון בכנסת על עברו של קורט ולדהיים בזמן מלחמת העולם השנייה, קרע כהנא את דגל אוסטריה על דוכן הנואמים.\nבא' באלול ה'תשמ\"ז (1987) הקים את ישיבת הרעיון היהודי בירושלים, בראשה עומד הרב יהודה קרויזר. בנו, הרב בנימין זאב כהנא, היה בין ראשוני התלמידים. שיחותיו בישיבה נכתבו על ידי תלמידו נתנאל עוזרי, ונדפסו בספר \"צופה ומנהיג\".\n\nעם כניסתו לכנסת, ולאחר החשיפה למסריו ולפעולותיו (כגון הביקור באום אל-פחם), התגייסו רבים מן החברה הישראלית, בהם גופים ממשלתיים ומוסדיים כיועץ המשפטי לממשלה, צה\"ל, רשות השידור, משטרת ישראל וחברי כנסת, לבלימת התופעה שהוצגה על ידם כסכנה לדמוקרטיה ולאיזון הקיים במדינת ישראל ביחסי היהודים והערבים. היועץ המשפטי לממשלה, יצחק זמיר, התבטא בריאיון לעיתון על המשמר כי בעבר ראה בכהנא וברעיונותיו תופעה חולנית אך איזוטרית, אולם לאחר כניסתו לכנסת ברור שיש להילחם כנגדה. זמיר פנה אל ועדת הכנסת בבקשה להגביל את צעדיו של כהנא. חברי הכנסת יוסי שריד ועדנה סולודר יזמו דיון בעניין זה בדצמבר 1984. ברוב של 12 כנגד 8 קיבלה ועדת הכנסת החלטה להגביל את חסינותו הפרלמנטרית של כהנא, ולא לאפשר לו גישה חופשית לכל מקום בו יחפוץ. לאחר מכן אישרה מליאת הכנסת החלטה זו ברוב של 58 נגד 36. כהנא עתר לבג\"ץ נגד ההחלטה וערעורו נדחה מסיבה פרוצדורלית: הוא לא טרח להגיע אל הדיון. משטרת ישראל פעלה בהתאם להחלטה, והגבילה מאוד את תנועותיו, כך נמנע ממנו להופיע בקמפוס אוניברסיטת בר-אילן בטענה כי נוכחותו תביא להסתה כנגד סטודנטים ערבים. אמצעי התקשורת הממלכתיים החרימו אף הם את כהנא. בתחילת אוגוסט 1984 החליט הוועד המנהל של רשות השידור, שהייתה אז בעלת המונופול על שידורי הרדיו והטלוויזיה בישראל, כי:\n\nמשמעות החלטה זו הייתה כי הסיקור החדשותי שניתן לכהנא ולדעותיו היה מינימלי. כהנא עתר לבג\"ץ נגד ההחלטה ועתירתו התקבלה. השופט אהרן ברק קבע כי חופש הביטוי כולל גם את החופש לבטא דעות מסוכנות, מרגיזות וסוטות, ובכלל אלו דעות גזעניות.\nצה\"ל החליט אף הוא להילחם בתופעה. בחודש אוקטובר 1985 הקדישה תחנת גלי צה\"ל יום שידורים \"למאבק בגזענות ובכהניזם\". לאחר יום השידורים, שלח כהנא לתחנה מכתב שבו הודה על הפרסום שניתן לו חינם. כמו כן, פורסם למפקדים תדריך מיוחד המתייחס בשלילה לכהנא ולתנועתו, וזאת בשל \"הסכמה עם מוסדות המדינה ועם הרוב המכריע בחברה כי המסרים של כהנא הם גזעניים...\".\nהכנסת, כמוסד, הצרה את צעדיו של כהנא. בתחילה נקבע כי אינו ראוי להגיש הצעת אי אמון בממשלה, מן הטעם שסיעת יחיד אינה יכולה לעשות כן. כהנא עתר לבג\"ץ נגד החלטה זו ועתירתו התקבלה. לאחר מכן התבצעו מספר צעדים שנועדו להגביל את יכולתו להציע הצעות חוק גזעניות, וגם אלו נדונו בבג\"ץ, ואף הביאו לתיקון בתקנון הכנסת שתוקן כך שהוסף לו סעיף 134(ג) לפיו \"יושב ראש הכנסת והסגנים לא יאשרו הצעת חוק שהיא, לדעתם, גזענית במהותה או שוללת את קיומה של מדינת ישראל כמדינת העם היהודי\".\nכן תוקן חוק העונשין וקבע את ההסתה לגזענות כעבירה פלילית, בסעיף 144ב לחוק העונשין, עבירה הנושאת עמה עונש של עד חמש שנות מאסר. כן נאסרה החזקת פרסום גזעני. נראה כי החקיקה נחקקה בעקבות דבריו של כהנא שבירך את משגרה של רקטת לאו לעבר אוטובוס ערבי. בסמוך לחקיקה הביעה רות גביזון את הדעה כי היא תביא לצמצום יתר של חופש הדיבור לגבי הפתרון הראוי לבעיה היהודית-ערבית מחד, ומאידך תופעל במיוחד כנגד המיעוטים עליהם היא באה להגן. בפועל לא נעשה שימוש בחקיקה זו נגד כהנא גם לאחר שהפסיק להיות לחבר הכנסת, והאדם הראשון שהורשע על פיה היה הרב עידוא אלבה בשנת 1995.\nהתיקון המשמעותי ביותר, שנגע בחקיקה החוקתית הבסיסית במדינת ישראל, היה חקיקת סעיף 7א לחוק יסוד: הכנסת, שקבע כי רשימת מועמדים לא תשתתף בבחירות לכנסת ולא יהיה אדם מועמד בבחירות לכנסת, אם יש במטרותיה או במעשיה של הרשימה או במעשיו של האדם, לפי העניין, במפורש או במשתמע, אחד מאלה:\n\nשלילת קיומה של המדינה כמדינת העם היהודי.\nשלילת האופי הדמוקרטי של המדינה.\nהסתה לגזענות.\nחקיקה זו לא כוונה רק נגד כהנא ותנועתו, אלא גם כנגד הרשימה המתקדמת לשלום, שנתפסה על ידי ועדת הכנסת כשוללת את זכות קיומה של המדינה כמדינת העם היהודי, אך ככהנא, הורשתה לרוץ לבחירות בשנת 1984. עם זאת, בבחירות בשנת 1988 הורשתה הרשימה להתמודד, גם על פי החוק החדש, בעוד שתנועתו של כהנא נפסלה מהתמודדות.\nחוק הבחירות לכנסת תוקן על מנת להתאים לחקיקה החדשה, ונקבע שאישור השתתפות רשימה בבחירות על ידי ועדת הבחירות המרכזית מותנה בכך \"שאינה מנועה מלהשתתף בבחירות לכנסת לפי סעיף 7א לחוק-יסוד: הכנסת\".\nלאור התיקון לחוק יסוד: הכנסת נמנעה מכהנא ומרשימתו ההשתתפות בבחירות לכנסת השתים עשרה בשנת 1988. הרשימה נפסלה על ידי ועדת הבחירות, ב-5 באוקטובר 1988, ובערעור שהגישה לבית המשפט העליון אישר זה את ההחלטה. במסגרת פסק הדין קבע נשיא בית המשפט העליון, השופט מאיר שמגר:\n\n ערך מורחב – רצח מאיר כהנא\nבערב י\"ח בחשון תשנ\"א (5 בנובמבר 1990), נאם כהנא במלון מריוט בניו יורק, בפני יהודים אורתודוקסיים, בניסיון לשכנע אותם לעלות לישראל. לאחר הנאום, בעת שהקהל התגודד סביב כהנא, הגיח מתנקש לבוש כחרדי, וירה בצווארו של כהנא כדור בודד שהרגו. הוא הובא לקבורה בירושלים; הלווייתו יצאה מ\"ישיבת הרעיון היהודי\" לעבר בית העלמין הר המנוחות. השאיר אחריו אלמנה, שני בנים ושתי בנות.\nאל סייד נוסייר, מוסלמי יליד מצרים הואשם ברצח, אולם חבר מושבעים פסק כי לא הוא שירה בכהנא. אוסאמה בן לאדן, מנהיג אל-קאעדה, סייע במימון ההגנה המשפטית של נוסייר במשפט. הוא נמצא אשם בהחזקה בלתי חוקית באקדח וירי על שוטר, ונידון לעונש המקסימלי: מאסר של עשרים ושתיים שנה. מספר שנים לאחר הפיגוע במגדלי התאומים, הודה נוסייר ברצח, במהלך תכתובת עם אנשי הפקה של סרט דוקומנטרי אודות כהנא. במרוצת השנים התגלה כי נוסייר השתייך לתא טרור בהנהגתו של \"השייח' העיוור\", עומאר עבד א-רחמאן, שניסה בשנת 1993 לפוצץ את מגדלי התאומים. הפעם נדון נוסייר למאסר עולם.\n\n ערך מורחב – כהניזם\nהאידאולוגיה הכהניסטית, המכונה גם \"כהניזם\", מבוססת על ארבעה מאפיינים עיקריים.\nביחס לאופי הדתי של המדינה וסוגיות פנים-יהודיות:\n\nשלילת המשטר הדמוקרטי: החלפת משטר המדינה היהודית והדמוקרטית בתאוקרטיה הלכתית.\nשלילת מעמדו של היהודי החילוני, השמאלני או הליברלי במדינה היהודית (זיהויו כ\"מתיוון\"); יש שהדברים מגיעים עד להתרת דמם של מנהיגי השמאל החילוני.\nביחס לגויים ולחיים לצדם במדינה היהודית:\n\nשלילת זכויות האזרח של ערביי ישראל; קריאה להרחקתם בטרנספר מתחומי ארץ ישראל השלמה; עידוד פעולות טרור ואלימות כלפיהם.\nהפרדה בין יהודים ולא יהודים: באזורי מגורים, במוסדות להשכלה, בחופי רחצה וכדומה; דרישה לאסור בחוק קיומם של יחסי מין בין יהודים וגויים (העונש – מאסר).\n\nבספרו \"אור הרעיון\" מוצגת משנתו של כהנא בצורה שיטתית. הוא טען שדבריו בענייני דת הם אינם דעותיו האישיות אלא דעת היהדות. הוא הרבה ללעוג ליהודים המדברים בשם היהדות, כשלמעשה, לדבריו, הם אינם מכירים כלל את מקורות היהדות האמיתיים – התנ\"ך, התלמוד וההלכה, ולמעשה מייצגים את ערכי הדמוקרטיה והליברליזם אשר סותרים לדבריו את היהדות. \"לפי תרבות הנכרים אין אליל יותר נשגב ואין עגל יותר זהוב מזה של הדמוקרטיה [...] הדמוקרטיה ניתנה לחברות ולמדינות שאין להן האמת, ושעבורן כל סיעות השקר שוות הן.\"\nביסוד הגותו עומדים המושגים תורה מן השמים ובחירת עם ישראל. הוא סבר שהיהדות אינה דת ואינה לאום כי אם החיבור \"דת-לאום\" (\"Religionization\"). הוא דחה את הטענה שהאמונה בבחירת ישראל וההתנגדות להתבוללות הם גזענות, מכיוון שגזענות היא עמדה שאדם אחר הוא נחות בשל גזעו, ואילו בחירת ישראל היא עיקרון דתי וגוי יכול לעבור תהליך גיור ולהפוך לשווה ליהודי.\nכהנא שאף לכך שמדינת ישראל תהפוך למדינת הלכה. הוא תמך בכך שאם הרוב יחליט על כך שבמרחב הציבורי במדינה יחולו חוקים דתיים (למשל איסור חילול שבת בפרהסיא, מכירת חזיר וכיוצא בזה), חוקים אלו יאכפו גם על המתנגדים להם. כחבר כנסת הוא העלה הצעות חוק הלקוחות, לטענתו, מן ההלכה.\n\nגם את האידאולוגיה הפוליטית שלו ביסס כהנא בנימוקים הלכתיים, אך בהרצאותיו הוא לרוב נימק אותה בצורה רציונלית.\nהוא היה תומך נלהב בציונות, שלדעתו לא התחילה עם תיאודור הרצל והקונגרס הציוני הראשון ב-1897 אלא בהבטחת ה' לאברהם. הוא טען שיש ניגוד בין הציונות לדמוקרטיה המערבית, שכן לפי עקרונות הדמוקרטיה אין מניעה שהערבים בישראל יהפכו לרוב, דבר המנוגד למטרות הציונות. ראיה לניגוד בין ציונות לדמוקרטיה הוא הביא מחוק השבות, שלדעתו הוא חוק מפלה שלא היה יכול להיחקק במדינה דמוקרטית, ובכל זאת נחקק במדינת ישראל ובצדק לדעתו, משום שכל מטרתה של הציונות היא לקיים מדינה יהודית.\nבהקמת מדינת ישראל הוא ראה אתחלתא דגאולה. בהרצאותיו בארצות הברית הוא עודד עלייה. תמך ברעיון ארץ ישראל השלמה ובסיפוח השטחים שנכבשו במלחמת ששת הימים. כנגד הטענה שהשליטה בשטחים היא הגורם למעשי טרור מצד הפלסטינים, הוא טען שהערבים מבצעים ביהודים פרעות עוד משנת 1920, מאז שהם הבינו שהיהודים מתכננים להקים מדינה. הוא טען כי הוא לא יצא למלחמה נגד מדינות כדי לכבוש עוד חלקים מארץ ישראל, אך אם מדינה אחרת פותחת במלחמה נגד ישראל ומפסידה – אין להחזיר לה את השטחים שנכבשו ממנה בשום אופן, הן ממניעים דתיים והן ממניעים של הרתעה.\nכהנא לא האמין בשלום עם מדינות ערב, בנימוק שאין לתת בהן אמון שיעמדו בהסכמים. הוא ראה בכך טקטיקה חדשה מצדם של הערבים: לאחר שנוכחו שאינם יכולים לנצח את ישראל במלחמה הם מנסים לקבל שטחים בהסכמים מדיניים ולאחר מכן הם יבקשו את זכות השיבה לפליטים הפלסטינים ולבסוף ישתלטו על שאר הארץ על ידי ריבוי טבעי ופעילויות טרור. עם זאת, הוא האמין שעל ידי יצירת הרתעה ייתכן מצב של \"שלום קר\" בין ישראל לשכנותיה.\n\nכהנא סבר שהפתרון היחיד לסיום הסכסוך הישראלי-ערבי ולשמירה על המדינה כמדינה היהודית הוא העברת אוכלוסין בכפייה של כל ערביי ישראל לארצות ערב, מלבד מיעוט זעיר של ערבים שיסכימו לחיות במדינה היהודית עם זכויות אזרחיות אך ללא שום זכויות פוליטיות ולאומיות.\nהוא הציע שכל מי שיעזוב ללא התנגדות יקבל פיצוי כספי עבור רכושו ואילו מי שיתנגד יסולק בכוח על ידי הצבא וללא פיצויים. הוא טען שאין בעיה מוסרית בטרנספר, כפי שהדבר התבצע כמה פעמים במהלך המאה ה-20 במדינות בעולם. הוא קישר זאת גם לכך שלאחר ההכרזה על הקמת המדינה, ברחו יהודים רבים מארצות ערב לישראל מחשש לחייהם, ואף הותירו מאחור את רכושם, כך שגירוש הערבים מארץ ישראל ישלים את תהליך החלפת האוכלוסיות.\nהוא טען כי ברור שערביי ארץ ישראל לעולם לא יסכימו לחיות תחת מדינה המגדירה את עצמה \"יהודית\" בחוק ובהכרזת העצמאות שלה. ולכן הם ימשיכו לנסות להשמיד אותה וכך יימשך מעגל הדמים. הם לא יסתפקו בנסיגת ישראל מהשטחים שנכבשו ב-67', שכן הם רואים את פלשתינה-א\"י כולה כארצם ורואים ביהודים כובשים גם בתוך גבולות הקו הירוק, כפי שהתנגדו לתוכנית החלוקה של האו\"ם, ובעקבותיה יצאו למלחמת השמדה. הוא הוסיף שרק שמאלנים-ליברלים שמזלזלים בערבים, חושבים שהערבים יוותרו על חלומם להשמיד את ישראל או שיסכימו לחיות במדינה יהודית, שסמליה יהודיים ויום העצמאות שלה הוא יום הנכבה שלהם, רק בגלל רמת החיים שלהם בה.\nכהנא טען כי דווקא הוא, כיהודי עם גאווה לאומית, מבין את הערבים בעלי הגאווה הלאומית, וכיוון ששני העמים רואים באותה ארץ את ארצם, אין לישראל ברירה אלא לגרש אותם. עוד הוא טען שיש לנקוט ביד קשה כנגד מבצעי פעולות טרור ערבים, מפני שבמזרח התיכון קיימת מנטליות שונה לחלוטין מזו שבמערב. הערבים, אמר כהנא, מעריכים רק כוח, ופעולות לא-אלימות נתפסות בעיניהם כחולשה.\n\nלגבי יחסי ארצות הברית–ישראל דגל בניתוק הסיוע הכלכלי מאמריקה, בטענה שישראל חייבת ללמוד לעמוד על רגליה, גם אם הדבר דורש הקרבה. הוא טען שארצות הברית אינה מסייעת לישראל בגלל הידידות ביניהן, אלא כמקובל בין מדינות, מתוך אינטרסים. לכן, הממשל האמריקאי ימשיך לתמוך בישראל כל עוד ימשיך אותו אינטרס, ללא תלות במעשי ישראל. לכן, מנהיגי ישראל צריכים גם הם לפעול לפי האינטרסים שלה ולא לפי תגובת העולם.\n\nלאחר מותו הוקם בקריית ארבע \"פארק מאיר כהנא\" והוצבה בו מצבה לזכרו. באור עקיבא נקרא רחוב על שמו.\nתומכי כהנא טבעו את הביטוי \"כהנא צדק\" לאחר רצח כהנא. הביטוי עדיין פופולרי בקרב תומכיו ותלמידיו, ובא לבטא את הטענה שכהנא צדק בתפיסתו לגבי הערבים בישראל. סיסמה זו מופיעה כגרפיטי במקומות רבים בישראל. אריאל זילבר אף כתב והקליט שיר בשם זה.\n\nרב בנימין זאב כהנא – בנו ומנהיג תנועת כהנא חי, נרצח גם הוא בידי מחבלים\nד\"ר ברוך גולדשטיין – מספר שלוש ברשימת 'כך' לכנסת; מבצע טבח מערת המכפלה; בעקבות הטבח הוכרזו התנועות כך וכהנא חי כארגוני טרור. נהרג במקום הטבח. קברו בפארק מאיר כהנא.\nהרב יהודה ריכטר – ממתבצרי \"בונקר קידוש השם\" בימית.\nהרב יהודה קרויזר רב היישוב מצפה יריחו וראש ישיבת הרעיון היהודי.\nברוך מרזל – ראש תנועת כך לאחר רצח כהנא וראש מפלגת חזית יהודית לאומית (לימים עוצמה יהודית).\nמיכאל בן ארי – היסטוריון; חבר הכנסת לשעבר בסיעת האיחוד הלאומי ויו\"ר מפלגת עוצמה יהודית לשעבר.\nבן ציון גופשטיין – ראש ארגון להב\"ה - למניעת התבוללות בארץ הקודש\nחבר הכנסת איתמר בן גביר – יו\"ר עוצמה יהודית.\n\nבנו, הרב ברוך כהנא, הוא חוקר משפט עברי ועורך במכון הלכה ברורה\nבתו ציפורה (נפטרה ביוני 2017) הייתה נשואה לרב משה קפלן, מחברי מכון הלכה ברורה ור\"מ במכון מאיר\nבתו טובה נשואה לרב מרדכי אטינגר, ר\"מ בישיבות עטרת ירושלים וחומות ירושלים; בנם הוא מאיר אטינגר\nבנו, בנימין זאב כהנא (נרצח יחד עם אשתו טליה בפיגוע ירי ב-31 בדצמבר 2000), היה ראש ישיבת הרעיון היהודי. הקים והנהיג את ארגון הטרור כהנא חי.\nאחיו הוא הרב נחמן כהנא, מחבר סדרת הספרים \"מי מנוחות\" על התוספות.\n\nבשנת 2011 יצר הזמר אריאל זילבר את השיר \"כהנא צדק\", לזכרו של הרב כהנא.\nבשנת 2014 עלה ב\"צוותא\" מחזהו של יואב איתמר \"כהנא צדק?\", העוסק ברעיונותיו של כהנא, המובאים מפי בן דמותו הפועל בתל אביב 24 שנים לאחר הירצחו.\n\nהאתגר – הספר הראשון שכתב בעברית; עוסק באתגר ובייעוד של עם ישראל\nלשכים בעיניכם – נכתב בשבתו במעצר מנהלי בכלא רמלה; בספר קרא להפקעת הזכויות של ערביי ארץ ישראל\nעל האמונה ועל הגאולה – נכתב בכלא מעשיהו ובו משנתו ההלכתית על הצעדים הדרושים להבאת הגאולה בזמננו\nפירוש המכבי – פירוש על שמות, דברים, שמואל, ישעיהו, תרי עשר, תהלים, וספרים נוספים במקרא, ולצידם השוואות אקטואליות\nארבעים שנה – ספר שכתב לרגל ארבעים שנות עצמאות למדינה\nאור הרעיון – ספרו האחרון ובו דיון מורחב ומפורט של הגותו\nמעל בימת הכנסת – קובץ נאומיו בכנסת\nסיפורה של הליגה להגנה יהודית, תורגם מאנגלית, תשס\"ב. בספר המחבר מגולל את סיפורה של הליגה שהקים למען הגנה עצמית של יהודים בפני אירועי אנטישמיות. ספר זה הוא ספר פרוזה ואינו ספר עיון.\nמכתבים לילדיו – מכתבים שכתב לילדיו במהלך היעדרויותיו הרבות מביתו לצורך פעילותו\nכהן ונביא – לקט מאמרים שפורסם אחרי מותו, בשלושה חלקים; החלק השלישי יצא לאור בשנת תשע\"ז\nצופה ומנהיג\n\nכהניזם\nפרשת ניימן השנייה\nבג\"ץ חבר הכנסת הרב מאיר כהנא נגד הוועד המנהל של רשות השידור\n\nיאיר קוטלר, הייל כהנא, הוצאת מורן, 1985\nאביעזר רביצקי, הכהנאות כתופעה תודעתית ופוליטית, ספריית שזר, 1985\nרפאל כהן-אלמגור, גבולות הסובלנות והחירות: תאוריה ליברלית והמאבק בכהנאות, הוצאת אקדמון, 1999\nהמאיר לארץ - קובץ הספדים לזכרו ליום השלושים להרצחו, בהוצאת ישיבת הרעיון היהודי, ירושלים, כ' בכסלו ה'תשנ\"א\nליבי כהנא, הרב מאיר כהנא: חייו ומשנתו, ירושלים: המכון להוצאת כתבי הרב מאיר כהנא, כרך א', 1932–1975, ה'תש\"ע; כרך ב', 1976–1983, ה'תשע\"ח.\n\n מאיר כהנא, במסד הנתונים הקולנועיים IMDb (באנגלית)\nמאיר כהנא, באתר ספר הקולנוע הישראלי\nמאיר כהנא, דף שער בספרייה הלאומית\nרשימת הפרסומים של מאיר כהנא, בקטלוג הספרייה הלאומית\n\n מאיר כהנא, באתר הכנסת \nמאיר כהנא, באתר כנסת פתוחה\nהספרים של מאיר כהנא, באתר \"סימניה\"\nניצה כהנא, הרב מאיר כהנא - הסיפור האמיתי, באתר \"האייל הקורא\"\nאתר זיכרון לרב כהנא\nעוזי ברוך, הרב כהנא גם לילדים, באתר ערוץ 7, 21 באוקטובר 2010\nחגית רוטנברג, \"את הרעיונות שלו אי אפשר להרוג\", באתר ערוץ 7, 21 באוקטובר 2010 (ריאיון עם ליבי כהנא)\nאריק וייס, 24 שנים לאחר מותו: כהנא חי בכנסת ובציבור, באתר nana10‏, 22 בנובמבר 2014 \n עודד בלבן, יש מי שמנסים לשכנע שכהנא היה בסך הכל פרובוקטור. העובדות שונות בתכלית, באתר הארץ, 30 בנובמבר 2022\nמאיר כהנא, באתר \"Find a Grave\" (באנגלית)\nמאיר כהנא, באתר אנציקלופדיה בריטניקה (באנגלית)\nחיבוריו ברשת\nאור הרעיון, ירושלים, תשנ\"ג, באתר אוצר החכמה\nפירוש המכבי - דברים, ירושלים, תשנ\"ו, באתר אוצר החכמה\nארבעים שנה, באתר אוצר החכמה",
    "pageid": 22137
  },
  {
    "title": "מייקל פלפס",
    "extract": "מייקל פרד פֶלפּס (באנגלית: Michael Fred Phelps; נולד ב-30 ביוני 1985) הוא שחיין עבר אמריקאי, אלוף אולימפי, אלוף עולם ושיאן עולם. נחשב לשחיין הטוב בהיסטוריה ולאחד הספורטאים הטובים ביותר בכל הזמנים, זכה 8 פעמים בתואר שחיין השנה בעולם, יותר מכל שחיין אחר בהיסטוריה. פלפס הוא הספורטאי האולימפי המעוטר ביותר בהיסטוריה, עם 28 מדליות אולימפיות (מתוכן 16 מדליות אישיות), וגם האלוף האולימפי בעל מספר מדליות הזהב הרב ביותר בתולדות המשחקים האולימפיים המודרניים מכל ענפי הספורט – 23 מדליות זהב (מתוכן 13 אישיות). כמו כן, הוא אלוף העולם המעוטר ביותר, עם 33 מדליות, בהן 26 מדליות זהב, 6 מדליות כסף ומדליית ארד אחת מ-6 אליפויות עולם. הוא השחיין היחיד עד כה בהיסטוריה שזכה במדליית זהב בארבע אולימפיאדות רצופות במשחה ל-200 מטר מעורב אישי.\nבאולימפיאדת אתונה (2004) זכה ב-8 מדליות, מהן 6 מדליות זהב, שהושגו בארבעה משחים אישיים ובשני משחי שליחים.\nבאולימפיאדת בייג'ינג (2008) זכה ב-8 מדליות זהב בחמישה משחים אישיים ושלושה משחי שליחים, תוך שבירת שבעה שיאי עולם ושיא אולימפי אחד; בכך שבר את שיאו של מארק ספיץ מאולימפיאדת מינכן ב-1972, שבה זכה ב-7 מדליות זהב בארבעה משחים אישיים ושלושה משחי שליחים עם שבעה שיאי עולם. לאחר הישגיו באולימפיאדת בייג'ינג הוכרז כספורטאי השנה של ספורטס אילוסטרייטד לשנת 2008.\nבאולימפיאדת לונדון (2012) זכה פלפס ב-6 מדליות, מהן 4 זהב ו-2 כסף והיה השחיין המעוטר ביותר בתחרות בפעם השלישית ברציפות.\nבאולימפיאדת ריו דה ז'ניירו (2016) זכה ב-6 מדליות, 5 מהן זהב והיה השחיין המעוטר ביותר בתחרות בפעם הרביעית ברציפות. נוסף על כך, הוא זכה 4 פעמים ברציפות במשחה ל-200 מטר מעורב אישי, הישג יחיד בהיסטוריה של המשחקים.\nבאליפות העולם במלבורן שבאוסטרליה ב-2007 זכה ב-7 מדליות זהב, על אף שנבחרתו נפסלה במשחה השליחים 4X100 מטרים מעורב. בשנים 2001–2011 זכה ב-5 אליפויות עולם במשחה ל-200 מטר פרפר (ב-2005 הוא לא שחה משחה זה), ובכך היה לשחיין היחיד בהיסטוריה שזכה בחמש אליפויות עולם באותו משחה.",
    "pageid": 129113
  },
  {
    "title": "מיכאל בן ארי",
    "extract": "ד\"ר מיכאל בן ארי (נולד ב-12 באוקטובר 1963, כ\"ד בתשרי ה'תשכ\"ד) הוא חבר הכנסת לשעבר מטעם סיעת האיחוד הלאומי, ממקימי מפלגת עוצמה יהודית, פעיל ימין רדיקלי והיסטוריון ישראלי. תלמידו של הרב מאיר כהנא ופעיל לשעבר בתנועת כך ולאחר מכן יו\"ר מפלגת חזית יהודית לאומית. בעל תואר דוקטור בלימודי ארץ ישראל וארכאולוגיה, היה מרצה מן החוץ ללימודי ארץ ישראל, הר הבית, וארכאולוגיה באוניברסיטת אריאל, מרצה במכללת אורות ישראל ומורה לספרות ולתנ\"ך בישיבת דרכי נועם ובישיבת הרעיון היהודי.\nהוצב במקום החמישי ברשימת איחוד מפלגות הימין לבחירות לכנסת ה-21, כנציג מפלגת עוצמה יהודית, אך בית המשפט העליון פסל את מועמדותו.",
    "pageid": 631160
  },
  {
    "title": "מצו\"ב",
    "extract": "מרכז צופן, סייבר וביטחון לאומי, המוכר בראשי התיבות מצו\"ב, הוא יחידה בחטיבת הספקטרום וההגנה בסב\"ר שכפופה לאגף התקשוב בצה\"ל. היחידה מוגדרת כיחידה הלאומית להצפנה ואבטחת מידע, והיא מספקת שירותים לכל מערכת הביטחון הישראלית, למשרד החוץ ולגופים אחרים שהוגדרו על ידי ממשלת ישראל.\nהיחידה נקראת מצו\"ב 510, \"היחידה הלאומית להגנת המידע\".",
    "pageid": 1212322
  },
  {
    "title": "נמל התעופה בן-גוריון",
    "extract": "נמל התעופה הבין-לאומי בן־גוריון (ראשי תיבות: נתב\"ג) הוא נמל התעופה הבין-לאומי הגדול ביותר בישראל מבחינת תעבורת נוסעים וכלי טיס, ומשמש כשער הכניסה הראשי למדינה מאז הקמתו. הנמל שוכן במרחק של כ־40 ק\"מ מירושלים וכ־20 ק\"מ מתל אביב.\nבעת הקמתו על ידי רשויות המנדט הבריטי בשנת 1934, לפני קום המדינה, כונה שדה התעופה בשם \"Lydda Airport\" וגם \"שדה התעופה וילהלמה\", על שם היישוב הטמפלרי וילהלמה ששכן בסמוך. לאחר מלחמת השחרור המשיך להיקרא \"שדה התעופה לוד\" על שם העיר לוד הסמוכה. בדצמבר 1973, כשבוע לאחר מותו של דוד בן־גוריון, ראש הממשלה הראשון של ישראל, הוסב שמו של נמל התעופה על שמו של בן־גוריון.\nהשדה מופעל על ידי רשות שדות התעופה, ומשמש כמרכז הפעילות ומושב הנהלתה של חברת אל על, חברת הדגל של ישראל. עוד משמש הנמל כמרכז פעילותן של חברות התעופה הישראליות ישראייר וארקיע ושל חברת המטען ק.א.ל. נמל התעופה משמש גם כמרכזה של התעשייה האווירית לישראל וכמקום מושבה של רשות שדות התעופה. רשות התעופה האזרחית שוכנת סמוך לו, באיירפורט סיטי.\nבשנת 2022 עברו בנמל 20,008,532 נוסעים.",
    "pageid": 9933
  },
  {
    "title": "נמלי אש",
    "extract": "נמלי אש (שם מדעי: Solenopsis, או \"להבית\" בעברית) הוא סוג של נמלים עוקצות, מתוך סוגים רבים אחרים של נמלים עוקצות. ישנם מינים רבים של נמלים המכונים \"נמלת אש\", והם אינם קרובים זה לזה.",
    "pageid": 126773
  },
  {
    "title": "עוצבת סיני",
    "extract": "עֻצְבַּת סִינַי (אוּגדה 252, \"אוּגדַת סיני\", וגם \"מפקדת הכוחות המשוריינים בסיני\") היא אוגדת מילואים בפיקוד הדרום, והעוצבה הקבועה הראשונה שהוקמה בצה\"ל. מפקד האוגדה הנוכחי הוא תת-אלוף מורן עומר. מפקדת העוצבה נמצאת במרכז הלאומי לאימונים ביבשה, ומפקד העוצבה שימש כמפקד הבסיס עד לשנת 2016.\nהעוצבה הוקמה ב-1968, לאחר מלחמת ששת הימים, במטרה לאגד את הכוחות המשוריינים בסיני ולהקים חזית ישראלית איתנה בהגנת הגבול הישראלי-מצרי. את הפיקוד על העוצבה החדשה קיבל האלוף אברהם אדן.\nהעוצבה לקחה חלק פעיל במלחמת ההתשה (1969–1970) תחת פיקודו של האלוף שלמה להט, וכן במלחמת יום הכיפורים (אוקטובר 1973), כשנטלה חלק נכבד בקרבות בסיני ובצליחת תעלת סואץ תחת פיקודם של האלופים אברהם מנדלר (שנהרג במהלך הקרבות) וקלמן מגן.\nבמלחמת לבנון הייתה העוצבה בין הכוחות הפורצים בגזרה המזרחית בלבנון במסגרת הגיס הצפוני.\nהעוצבה השתתפה בכל מלחמות ישראל מאז מלחמת ששת הימים ועד למלחמת חרבות ברזל.",
    "pageid": 250389
  },
  {
    "title": "עינת הולנד",
    "extract": "עינת הולנד-סייח (נולדה ב-12 בדצמבר 1991) היא שחקנית טלוויזיה ותיאטרון ישראלית.",
    "pageid": 2186904
  },
  {
    "title": "פיל ספקטור",
    "extract": "פִיל ספּקטוֹר (באנגלית: Phil Spector; נולד כהארווי פיליפ ספקטור;‏ 26 בדצמבר 1939 – 16 בינואר 2021) היה פזמונאי, מוזיקאי, גיטריסט ומפיק מוזיקלי יהודי-אמריקאי.\nספקטור התפרסם בראשית שנות ה-60, והפך לאחד מהמפיקים המוזיקליים החשובים ביותר בהיסטוריה של מוזיקת הפופ. התרומה החשובה שלו ביותר בתחום ההפקה היא המצאת טכניקת ההקלטה היוצרת את \"חומת הצליל\" (Wall of Sound). בין האמנים אותם הפיק ניתן למצוא את טינה טרנר, הביטלס (להם הפיק וערך את האלבום Let It Be) והראמונס.\nב-2009 הורשע ברצח מדרגה שנייה של השחקנית לנה קלארקסון  ב-2003, ונגזר עליו מאסר עולם.",
    "pageid": 329454
  },
  {
    "title": "פרשת מותו של יוסף סלמסה",
    "extract": "פרשת מותו של יוסף סלמסה, עוסקת במותו של צעיר בן העדה האתיופית בשנת 2014. הפרשה סוקרה באמצעי התקשורת על רקע טענת משפחתו כי מותו נבע מחשמול בטייזר, בעת מעצר, על ידי שוטרים ממשטרת זכרון יעקב כמה חודשים קודם למותו. גופתו של סלמסה אותרה בתחתית מצוק ללא שברים בעצמות הגולגולת או בחוליות עמוד השדרה, עם פצע שנגרם מחפץ חד ובכיסו סכין יפנית שנעלמה מרשות המשטרה ולא הועברה לבדיקת הפתולוג. בדו\"ח הנתיחה של גופתו צוינה פגיעה עצמית כסיבת המוות המשוערת לצד הקביעה כי \"לא ניתן לשלול פגיעה על ידי גורם אחר\".\nחקירת המחלקה לחקירות שוטרים בעניין מותו של סלמסה העלתה כי השוטרים שחשמלו אותו שיקרו בחקירתם, אולם הוחלט כי דיווחם הכוזב מחייב צעדים פיקודיים ומשמעתיים ולא משפט פלילי. היועץ המשפטי לממשלה דחה את ערעורה של משפחת סלמסה, בנימוק כי \"אין ראיות הקושרות את מותו של סלמסה עם התנהלות השוטרים\".\nמותו של סלמסה הפך לסמל מרכזי בהפגנות יוצאי אתיופיה בשנת 2015, שבהן טענו בני העדה כי מופעלת נגדם אלימות משטרתית וכי הם חווים יחס גזעני.",
    "pageid": 1358412
  },
  {
    "title": "קוונטין טרנטינו",
    "extract": "קוונטין ג'רום טרנטינו (באנגלית: Quentin Jerome Tarantino; נולד ב-27 במרץ 1963) הוא במאי, צלם קולנוע, תסריטאי, מחבר, יוצר טלוויזיה, מפיק קולנוע, סופר ושחקן אמריקאי, זוכה שני פרסי אוסקר (מתוך 8 מועמדויות). הוא ידוע כיוצר עלילות לא ליניאריות, עם מלל רב, דיאלוגים חריפים ואלימות קיצונית. מוטיב הנקמה שזור ברבים מסרטיו.",
    "pageid": 15011
  },
  {
    "title": "קופה ראשית",
    "extract": "קופה ראשית היא קומדיית מצבים סאטירית ישראלית מסוגת מוקומנטריה. הסדרה עלתה לשידור ב-21 בפברואר 2018 בטלוויזיה החינוכית, והחל מ-31 באוגוסט 2018 היא משודרת בערוץ כאן 11.\nהסדרה מתרחשת בסניף יבנה של רשת המרכולים הבדיונית \"שפע יששכר\", ועוקבת אחרי התרחשויות אופייניות במרכול ישראלי בין עובדי המרכול ללקוחותיו. היא מלווה ב\"ראיונות\" של עובדי המרכול והלקוחות הקבועים המלווים את ההתרחשויות בכל פרק. החל מ-31 באוגוסט 2018 הסדרה משודרת בערוץ כאן 11.\nהעונה הראשונה של הסדרה צולמה בסניף רעננה של \"סופר עמנואל\" (נכון ל-2023 \"סופר יודה\") לפני שנפתח לקהל הרחב. לאחר היפתחו לא ניתן היה לצלם שם עונה נוספת, והעונות הבאות צולמו בסניף הנטוש של \"חצי חינם\" שבמתחם ירקונים שלימים נהרס בעקבות שימוש לא חוקי בשטח עליו הוקם המתחם. העונה השלישית עלתה לשידור ב-26 ביולי 2021. שלוש העונות עלו לשידור ב-19 באפריל 2023 בנטפליקס. העונה הרביעית עלתה לשידור ב-26 באפריל 2023. ב-1 בינואר 2024 עלה לשידור פרק ספיישל של הסדרה בעקבות מלחמת חרבות ברזל. ב-14 במאי 2024 עלה לשידור פרק ספיישל של הסדרה לכבוד יום העצמאות.\nהדמויות בסדרה מודעות להיותן מצולמות לסדרה דוקומנטרית, והן מנהלות לעיתים דיאלוגים עם \"המראיין\", המכונה על ידם \"שינקין\" (מגולם, בקולו בלבד, על ידי במאי הסדרה בעונות 1–3, אורן שקדי).",
    "pageid": 1567143
  },
  {
    "title": "קופה ראשית - דמויות",
    "extract": "קופה ראשית היא קומדיית מצבים סאטירית ישראלית מסוגת מוקומנטריה, המתרחשת בסניף יבנה של רשת המרכולים הפיקטיבית \"שפע יששכר\". במהלך עונות הסדרה משתתפות דמויות מגוונות המתארות את המתרחש בסופר, לצד הדמויות הראשיות של צוות העובדים ולקוחות קבועים.",
    "pageid": 2010655
  },
  {
    "title": "קריאת שמע על המיטה",
    "extract": "קריאת שמע על המיטה היא תפילה יהודית הנאמרת בלילה לפני השינה, ועיקרה הוא אמירת \"קריאת שמע\", בתוספת פסוקים ובקשות. בסופה או תחילתה נאמרת \"ברכת המפיל\".\nלדעת רש\"י, יוצאים ידי חובת מצוות קריאת שמע על המיטה ולא בתפילת ערבית, כיוון שנהגו להתפלל ערבית מבעוד יום.",
    "pageid": 328096
  },
  {
    "title": "רותם סלע",
    "extract": "רותם סלע-רוטר (נולדה ב-16 באוגוסט 1983) היא מנחת טלוויזיה, שחקנית, דוגמנית ופרזנטורית ישראלית. מנחה לצד אסי עזר את תוכנית המציאות \"הכוכב הבא לאירווזיון\". עורכת דין בהכשרתה.",
    "pageid": 1020348
  },
  {
    "title": "שירה האס",
    "extract": "שירה האס (נולדה ב-11 במאי 1995) היא שחקנית ישראלית, זוכת שני פרסי אופיר, פרס השחקנית הטובה ביותר בפסטיבל הסרטים טרייבקה ומועמדות לפרס גלובוס הזהב ופרס אמי, בנוסף לפרסים רבים נוספים.",
    "pageid": 1210961
  },
  {
    "title": "שמעון פרס",
    "extract": "שמעון פֶּרֶס (‏‏?‏; 2 באוגוסט 1923, כ' באב ה'תרפ\"ג – 28 בספטמבר 2016, כ\"ה באלול ה'תשע\"ו) היה פוליטיקאי ומדינאי ישראלי, שכיהן כנשיאהּ התשיעי של מדינת ישראל וכראש ממשלתה השמיני.\nפרס החל את מעורבותו בציבוריות הישראל כבר בגיל צעיר. בשנת 1952, בגיל 29, מונה למנכ\"ל משרד הביטחון. הוא נמנה עם מקימי הקריה למחקר גרעיני בדימונה והתעשייה האווירית הישראלית.\nבשנת 1959 נבחר לראשונה לכנסת מטעם מפא\"י, ומאז כיהן בה כחבר במשך 48 שנים רצופות (למעט תקופה קצרה של חודשים מספר, ובסך הכול – 17,272 ימים) – יותר מכל אדם אחר. זמן קצר לאחר בחירתו לכנסת מונה לסגן שר הביטחון. בשנת 1965 פרש פטרונו הפוליטי, דוד בן-גוריון, ממפלגתו הוותיקה מפא\"י, והקים את רשימת פועלי ישראל. פרס הצטרף לבן-גוריון ומונה כמזכ\"ל המפלגה החדשה. רפ\"י לא עמדה בציפיותיה להפוך למפלגת שלטון ונותרה באופוזיציה עד ל-1967, עת צורפה לממשלה על רקע תקופת ההמתנה. בדצמבר אותה שנה הוביל פרס את ההחלטה למזג את רפ\"י עם מפא\"י ליצירת מפלגת העבודה הישראלית.\nב-1969 מונה לראשונה לשר בממשלת גולדה מאיר, ושימש במספר תיקים חברתיים-כלכליים. לאחר שמאיר התפטרה מראשות מפלגת העבודה, התמודד פרס מול יצחק רבין על ראשות המפלגה, אך הפסיד. רבין הרכיב את הממשלה ומינה את פרס לשר הביטחון.\nבשנת 1977 התפטר יצחק רבין מראשות מפלגת העבודה; פרס התמודד על התפקיד וניצח. מאז כיהן כיו\"ר המפלגה במשך כ-15 שנים רצופות. בבחירות לכנסת התשיעית נחלה מפלגת העבודה מפלה דרמטית, ולשלטון עלתה לראשונה מפלגת הליכוד. פרס היה לראש האופוזיציה ושימש בתפקיד עד לכינונה של ממשלת האחדות הלאומית בשנת 1984.\nבבחירות לכנסת האחת עשרה לא הושגה תוצאה שאיפשרה לאחת מן המפלגות הגדולות (קרי, הליכוד או המערך) לכונן ממשלה אידאולוגית. בתיווכו של נשיא המדינה הוחלט על כינונה של ממשלת אחדות, בה יכהן פרס כראש הממשלה תחילה, ולאחר שנתיים יתפטר ואחריו יכהן יצחק שמיר. כך אכן היה, ולאחר שסיים את כהונתו כראש הממשלה ב-1986, מונה פרס לשר החוץ. ב-1988 התקיימו בחירות, שלאחריהן הוחלט לכונן שוב ממשלת אחדות, אך הפעם בלי לקיים רוטציה על ראשות הממשלה. בממשלה זו כיהן פרס כשר האוצר, עד שהגה תוכנית להפלת הממשלה ולהקמת ממשלה בראשות המערך בלבד, מה שכונה \"התרגיל המסריח\". ביום הצבעת האי-אמון פיטר שמיר את פרס. והממשלה אמנם נפלה, אך פרס כשל בהקמת ממשלה. שמיר הצליח לכונן ממשלה בראשות הליכוד, ופרס היה שוב לראש האופוזיציה.\nב-1992 התקיימו בחירות על ראשות מפלגת העבודה לקראת הבחירות לכנסת השלוש עשרה. בבחירות אלו ניצח רבין את פרס, ולאחר ניצחון מפלגת העבודה בבחירות היה רבין לראש הממשלה ופרס מונה לשר החוץ. בכהונתו זו היה פרס ממובילי תהליך אוסלו, ועל כך זכה בפרס נובל לשלום לשנת 1994. ב-4 בנובמבר 1995 נרצח יצחק רבין, ופרס מונה לראש הממשלה בפועל. פרס הקים ממשלה והחליט על הליכה לבחירות. בבחירות לכנסת הארבע עשרה נבחר ראש הממשלה בבחירות ישירות, ובהן ניצח בנימין נתניהו את פרס.\nב-1999 ניצח אהוד ברק את נתניהו בבחירות, והקים ממשלה. פרס היה לשר לשיתוף פעולה אזורי, והתמודד בשנת 2000 בבחירות לנשיאות המדינה, אך הפסיד בהן למשה קצב. פרס נבחר בשלישית לראשות מפלגת העבודה ב-2003, ובשנת 2005 הצטרף למפלגת קדימה. בשנת 2007 התמודד שוב בבחירות לנשיאות המדינה, והפעם ניצח. הוא כיהן כנשיא מדינת ישראל עד שנת 2014. נפטר בשנת 2016 ונקבר בחלקת גדולי האומה.",
    "pageid": 519
  },
  {
    "title": "תאג\"ד (סדרת טלוויזיה)",
    "extract": "תאג\"ד היא סדרת טלוויזיה ישראלית שעלתה לשידור ב-19 בספטמבר 2016 בחברת yes. יוצר הסדרה הוא ציון רובין, שגם כתב וביים. הסדרה מתארת את עלילותיהם של חובשי תאג\"ד של גדס\"ר צנחנים שמספרו בסדרה שונה ל-33 במקום 35. שיר הנושא של הסדרה בעונה הראשונה הוא \"ימים יפים\", אותו כתב והלחין אביהו לנדוור, ובעונה השנייה השיר \"עוד יום\" של להקת פול טראנק.\nב-7 בנובמבר 2016, \"yes\" הזמינה לסדרה עונה שנייה. היא עלתה ב-15 ביוני 2020. על אף סיומה של זו בקליף האנגר, התסריטאי והבמאי רובין החליט שלא להמשיך את הסדרה לעונה שלישית.\nביולי 2018 נרכשה הסדרה על ידי חטיבת הטלוויזיה של סרטי פרמאונט, וזו הפיקה את העיבוד האמריקאי \"68 Whiskey\".",
    "pageid": 1408037
  },
  {
    "title": "תנוחות מין",
    "extract": "תנוחות מין הן תנוחות המשמשות בעת קיום יחסי מין. קיים מגוון גדול של תנוחות מין, אותן ניתן לחלק לשלוש קטגוריות עיקריות: תנוחות הכרוכות בחדירה (משגל נרתיקי או יחסי מין אנאליים), תנוחות שאינן כרוכות בחדירה (חיכוך של איברי המין) ותנוחות הכרוכות ביחסי מין אוראליים.",
    "pageid": 956352
  },
  {
    "title": "אוסטרליה",
    "extract": "אוסטרליה (באנגלית: Australia), או הקהילייה של אוסטרליה (באנגלית: Commonwealth of Australia) היא פדרציה של שש מדינות ועוד עשר טריטוריות, כששלוש מהן הן חלק מהיבשת עצמה. המדינות: ניו סאות' ויילס, ויקטוריה, קווינסלנד, אוסטרליה הדרומית אוסטרליה המערבית וטסמניה. הטריטוריות: \"הטריטוריה הצפונית\", \"טריטוריית מפרץ ג'רוויס\" ו\"טריטוריית הבירה האוסטרלית\". אוסטרליה היא מונרכיה חוקתית, המשתייכת לממלכות חבר העמים הבריטי כשהמלך צ'ארלס השלישי הוא ראש המדינה.\nהאוכלוסייה באוסטרליה כיום כוללת ברובה אנשים ממוצא אירופאי, בפרט מהאיים הבריטיים. תושביה המקוריים של אוסטרליה וילידי המקום מכונים אבוריג'ינים, ומהווים כיום מעט יותר מ-2 אחוזים מאוכלוסיית היבשת.",
    "pageid": 2699
  },
  {
    "title": "אושר כהן",
    "extract": "אושר כהן (נולד ב-15 בדצמבר 1998) הוא זמר, פזמונאי, מלחין ומפיק מוזיקלי ישראלי.",
    "pageid": 1754037
  },
  {
    "title": "אזרבייג'ן",
    "extract": "רפובליקת אָזֶרְבַּיְיגָ'ן (באזרית: Azərbaycan Respublikası) היא מדינה באירואסיה, בעבר הקווקז הסמוכה לים הכספי. היא גובלת ברוסיה בצפון, בגאורגיה ובארמניה במערב, ובאיראן בדרום.\nהרפובליקה האוטונומית של נחצ'יבאן היא מובלעת המצויה אף היא בשליטת אזרבייג'ן, ולה גבול עם ארמניה מצפון וממזרח, עם איראן מדרום וממערב, ורצועה קצרה של גבול עם טורקיה מצפון-מערב. לאזרבייג'ן ישנן שלוש מובלעות נוספות (קארקי, בארחודארלי ויוחארי אסקיפארה) בתוך שטח ארמניה ואף מכילה בתוכה את מובלעת ארטסוואשן הארמנית.\nלרפובליקה האזרית יש מורשת תרבותית עתיקה. היא שוכנת בחבל ארץ הנחשב למקור של ציוויליזציות עתיקות. היא נחשבת כבעלת אחת החברות האסלאמיות המתפתחות והכי פחות אדוקות, ולאחת המדינות עם הסובלנות הגבוהה ביותר לבני דתות אחרות, כמובן כל זאת ביחס לכלל המדינות המוסלמיות בעולם. בעוד שהחוקה האזרית לא מגדירה דת רשמית במדינה, מרבית אזרחיה משתייכים לזרם האסלאם-השיעי. למרות זאת, הזהות המוסלמית של האזרים נוטה להיות מבוססת יותר על זיקה אתנית ותרבותית. עיר הבירה של אזרבייג'ן היא באקו.\nאזרבייג'ן הייתה למדינה השנייה בעלת רוב מוסלמי (אחרי הרפובליקה העממית של קרים) הנחשבת כבעלת משטר דמוקרטי לא-אדוק (הרפובליקה הדמוקרטית של אזרבייג'ן). היא נוסדה בשנת 1918, והצטרפה לברית המועצות בשנת 1920. בשנת 1991 עם התפרקות השלטון הסובייטי היא שבה והפכה לעצמאית. זמן קצר לאחר מכן, במהלך מלחמת נגורנו קרבאך, כבשה ממנה ארמניה את חבל נגורנו-קרבאך, את השטחים המקיפים אותו, וכן גם מספר מובלעות נוספות.\nרובם המכריע של אוכלוסיית אזרבייג'ן הם מוסלמים, והיא אף מדינה חברה בארגון לשיתוף פעולה אסלאמי.",
    "pageid": 22117
  },
  {
    "title": "אילומינטי",
    "extract": "אילומינטי (מלטינית: Illuminati – \"נאורים\") הוא שם המתייחס למספר אגודות סתרים, היסטוריות, מודרניות ואמיתיות, שהידועה בהן היא קבוצת האילומינטי הבווארית, אגודת סתרים מעידן הנאורות. בעידן המודרני מתייחס השם פעמים רבות לארגונים קונספירטיביים שהתגלגלו כביכול מן האגודה הבווארית. על פי תיאוריות קונספירציה, ארגונים אלה מתפקדים בתור \"הכוח שמאחורי הכתר\", שולטים בעולם באמצעות ממשלות ותאגידים, ושואפים לכונן סדר עולמי חדש.\nהאילומינטי הבווארית החלה ב-1 במאי 1776 כתנועת הארה על ידי אדם וייסהאופט הישועי, פרופסור לתאולוגיה ומומחה למשפט קאנוני. התנועה הייתה מסדר סודי, בדומה לבונים החופשיים, אך בשונה ממנה היו למסדרים אלו מטרות פוליטיות. עיקרה היה בכניעה לראשי המסדר שמוליכים את החברים לעבר מטרה סודית כלשהי. היא הוגדרה כתנועת הארה ובוטלה (או ירדה למחתרת) יחד עם כל המסדרים החופשיים בבוואריה בשנת 1784 כאשר השליט החדש של בוואריה, קארל תאודור, אסר את קיומם. ייתכן כי חברים אחדים בתנועתו של יעקב פרנק הצטרפו בשלב מסוים לאילומינטים.\nפרופ' ג'יימס בילינגטון, בספרו \"אש במוחות האדם\", כותב: \"השם 'אילומיניסט' ככל הנראה נבחר מתמונת השמש המקרינה הארה אל המעגלים החיצוניים. במרכזו של המעגל הפנימי של האראופוגיס (ריבון המסדר) בער נר שסימל את המקור הסולארי של כל ההארה. הכת הזורואסטרית מאניכאיסטית של האש הייתה מרכזית בעבור הסמליות של האילומיניסט, אשר בלעדיה הייתה נחשבת אקלקטית. לוח השנה שלהם התבסס על הפרסי ולא המודל הנוצרי הקלאסי.\"",
    "pageid": 334122
  },
  {
    "title": "אל-ג'מאעה אל-אסלאמיה בדרום מזרח אסיה",
    "extract": "אל-ג'מאעה אל-אסלאמיה בדרום מזרח אסיה (الجماعة الإسلامية في جنوب شرق آسيا, \"הקבוצה האסלאמית\") הוא ארגון טרור אסלאמי המסונף לרשת הטרור העולמית אל-קאעידה ופעיל בעיקר באינדונזיה. הוא הוקם על ידי אבו בכר בשיר ועבדאללה סונגקאר בשנת 1993, וביצע פיגועים באינדונזיה, ביניהם פיגוע רב נפגעים במועדון לילה, שגבה את חייהם של למעלה מ-200 אנשים. כמו כן, ביצע הארגון ניסיון התנקשות בנשיאת הפיליפינים גלוריה מקפגל ארויו, ניסיון שסוכל.",
    "pageid": 487930
  },
  {
    "title": "אלון גרבוז",
    "extract": "אלון גרבוז (נולד ב-9 בספטמבר 1948) הוא איש תרבות ישראלי.\nגרבוז ניהל את סינמטק תל אביב משך 40 שנה, כמעט מאז הקמתו ב-1973 ועד לפרישתו בספטמבר 2015 ערב יום הולדתו ה-67.\nאחיו הם הצייר הסופר והפובליציסט יאיר גרבוז וחבר הכנסת אהרן הראל.\nגרבוז נודע בתמיכתו הבלתי מסויגת בחופש הביטוי ובמיזמים קולנועיים שנויים במחלוקת. ב-2003 הקרין את הסרט מעורר המחלוקת \"ג'נין ג'נין\". ב-2008 הקרין את הסרט \"שיטת השקשוקה\", חרף איומים משפטיים מצד האחים עופר. ב-2015 הקרין את הסרט \"אל סף הפחד\", העוסק ביגאל עמיר.\nב-2011 זכה באות אביר מסדר האמנויות והספרות הצרפתי\nבשנת 2017 הוענק לו פרס למפעל חיים מטעם הפורום הדוקומנטרי בישראל.",
    "pageid": 1313779
  },
  {
    "title": "אפרים ארליך",
    "extract": "אפרים \"קרמשניט\" ארליך (נולד ב-26 באוקטובר 1960) הוא קצין משטרה ישראלי בדימוס בדרגת ניצב משנה, לשעבר סגן מפקד משטרת התנועה הארצית. התפרסם כשחשף את פרשת האחים פריניאן והיה אחד הגורמים המרכזיים שהובילו להקמת ועדת זיילר.",
    "pageid": 1414803
  },
  {
    "title": "בוב מארלי",
    "extract": "נסטה רוברט מארלי (באנגלית: Nesta Robert Marley; ‏6 בפברואר 1945 – 11 במאי 1981), הידוע כבוב מארלי, היה מוזיקאי ופעיל פוליטי ג'מייקני. מארלי נחשב למי שהכניס את דת הראסטפארי לתודעה העולמית.\nמארלי הוא זמר הרגאיי המפורסם ביותר בעולם, אשר זכה להוקרה ולפרסים רבים על פועלו. לאחר מותו יצאו כמה אלבומי אוסף ואלבומי גרסאות כיסוי לשיריו, שחלקם אף הגיעו למקומות הראשונים במצעדי המוזיקה השונים. אחד מאלבומים אלו – \"Legend\" (\"אגדה\"), שיצא בשנת 1984 – נמכר ביותר מעשרה מיליון עותקים בארצות הברית בלבד, והוא אחד מ-100 האלבומים הנמכרים ביותר בכל הזמנים. המגזין רולינג סטון דירג את מארלי במקום ה-19 ברשימת \"100 הזמרים הגדולים בכל הזמנים\" ובמקום ה-11 ברשימת \"100 האמנים הגדולים בכל הזמנים\".\nמארלי נחשב בעיני רבים ל\"שליח\" (זהו גם פירוש שמו נסטה), למי שמעביר בשיריו את המסר להתאחד ולאהוב. \nבפעילותו הפוליטית ניסה לגשר בין הצדדים במהומות הפוליטיות בג'מייקה בשנות ה-70, ופעל למען השלום במדינות שונות באפריקה. פעילותו זכתה להכרה מטעם האו\"ם. רבים משיריו משלבים מסרים פוליטיים למען אפריקה ומטיפים לעקרונות דת הראסטפארי. הוא נחשב עד היום לאחד ממובילי התנועה וממפיציה, ובעיני המאמינים בדת הראסטפארי נחשב לנביא.",
    "pageid": 11090
  },
  {
    "title": "בנגלדש",
    "extract": "הרפובליקה העממית של בנגלדש (בבנגלית: গনপ্রজাতন্ত্রী বাংলাদেশ, ‏‏?‏) היא מדינה מוסלמית בדרום יבשת אסיה, השוכנת לחופו הצפוני של מפרץ בנגל, במזרח האזור שנודע בעבר בשם \"בנגל\". לבנגלדש גבול יבשתי עם הודו ועם מיאנמר, והיא קרובה גם לסין, לנפאל ולבהוטן. משמעות השם \"בנגלדש\" היא \"המדינה של בנגל\". הייתה בעברה חלק ממזרח פקיסטן, והכריזה על עצמאות ממערב פקיסטן ב-26 במרץ 1971.\nמעל ל-90% מאוכלוסיית בנגלדש הם מוסלמים, ואסלאם היא דתה הרשמית של המדינה. היא גם חברה בארגון לשיתוף פעולה אסלאמי.",
    "pageid": 4444
  },
  {
    "title": "גולדה מאיר",
    "extract": "גולדה מאיר (במקור מאירסון; נולדה בשם גולדה מאבוביץ'; 3 במאי 1898, י\"א באייר ה'תרנ\"ח – 8 בדצמבר 1978, ח' בכסלו ה'תשל\"ט) הייתה ראש ממשלת ישראל הרביעית בין 1969 ל-1974. לפני כן כיהנה מאיר כשגרירת ישראל בברית המועצות, כחברת הכנסת, כשרת העבודה ושרת החוץ.\nגולדה מאיר נולדה בקייב, האימפריה הרוסית, ובילדותה היגרה משפחתה לארצות הברית, בה גדלה. בגיל 23 עלתה ארצה יחד עם בעלה, מוריס מאירסון.  תחילה הייתה חלוצת התיישבות בקיבוץ קודם שנעשתה לאשת ציבור. מאיר החלה את דרכה הפוליטית כמזכירת מועצת הפועלות בהסתדרות העובדים, ומטעמה יצאה מספר פעמים לשליחויות באמריקה בסוף שנות ה-20 ובתחילת שנות ה-30 של המאה ה-20. עם השנים התקדמה בתפקידיה בתנועת הפועלים ובתנועה הציונית ופעלה בארץ ישראל ובארצות הברית. ב-1948 מונתה כחברת מועצת העם, והייתה מחותמות מגילת העצמאות.\nמאיר נבחרה לאספה המכוננת, שבהמשך הפכה לכנסת הראשונה, ומונתה לשרת העבודה בממשלת ישראל הראשונה. בתפקידה זה הובילה חקיקה חברתית רחבה. ב-1955 הוצבה כמועמדת מפא\"י לראשות עיריית תל אביב, אך לא נבחרה לתפקיד. ב-1956 מונתה לשרת החוץ ובעקבות זאת עברתה כנהוג אז את שם משפחתה ממאירסון למאיר. היא כיהנה כשרת החוץ במשך עשור, בתקופה שבה פרצה מלחמת סיני. היא פרשה מתפקידה ב-1966, אך עד מהרה חזרה לפעילות פוליטית ומונתה למזכירת מפא\"י. בתור מזכירת מפא״י פעלה רבות למען איחוד מפלגות הפועלים, מטרה שהוגשמה עד מהרה, ומאיר כיהנה כמזכירת מפלגת העבודה.\nעם מותו של לוי אשכול, הוחלט על מינויה ליושבת-ראש מפלגת העבודה (שרצה במשותף עם מפ\"ם במסגרת המערך), ובמרץ 1969 הרכיבה את ממשלת ישראל הארבע עשרה. המערך בהנהגתה זכה ב-56 מושבים בכנסת השביעית, ההישג הגבוה ביותר של רשימה כלשהי בישראל. עם כניסתה לתפקיד הנהיגה את ישראל תוך מלחמת ההתשה. לאחר המלחמה שאפה לקיים  משא ומתן ישיר לשלום קבע  בין ישראל למדינות ערב יתקיים. גישה זאת נדחת על ידי מדינות ערב ובראשן מצרים.[דרוש מקור]\nבמהלך כהונתה כראש הממשלה עמדה מאיר במספר משברים: מחאת הפנתרים השחורים, אליה הגיבה בצורה שנחשבה מנותקת בעיניי חלק ניכר מהציבור; גל הטרור; ומלחמת יום הכיפורים, שבה נפלו מעל אלפיים חללים. ועדת אגרנט, שהוקמה בעקבות הכשל המודיעיני שסבב סביב פריצת מלחמת יום כיפור, פרסמה את מסקנותיה הנוקבות נגד הדרג המבצעי, ושיבחה את התנהגותה של ראש הממשלה גולדה מאיר. ימים בודדים אחרי פרסום דו\"ח הביניים של הוועדה, בעקבות תסיסה ציבורית וחוסר אחדות פנים מפלגתית, החליטה מאיר להתפטר מתפקידה כראש ממשלה.\nבפוליטיקה הישראלית של תקופתה, בלטה מאיר בהיותה אישה. בין היתר היתה האשה הראשונה שכהנה כשרת חוץ בישראל, האישה הראשונה (והיחידה עד כה) שכיהנה בתפקיד כראש ממשלת ישראל, ואחת הנשים הראשונות בעולם שהנהיגו מדינה דמוקרטית. כמו כן, היא אחת משתי הנשים היחידות החתומות על מגילת העצמאות (יחד עם רחל כהן-כגן).",
    "pageid": 515
  },
  {
    "title": "גרינלנד",
    "extract": "גרינלנד (בגרינלנדית: Kalaallit Nunaat – ‏ IPA: ‏[kaˈlaːɬːit ˈnunaːt] – \"ארץ הכלשיט\"; דנית: Grønland, גְּרֶנְלֶנְד) הוא האי הגדול ביותר בעולם מבחינת שטח (2,130,800 קמ\"ר). הוא נמצא בצפון האוקיינוס האטלנטי, ומוקף באוקיינוס האטלנטי מדרום, האוקיינוס הארקטי מצפון, ים גרינלנד ממזרח ומפרץ באפין ממערב. גרינלנד היא טריטוריה דנית בעלת שלטון עצמי רחב, ואינה חלק מהאיחוד האירופי.",
    "pageid": 15949
  },
  {
    "title": "הדג נחש",
    "extract": "הדג נחש היא להקת היפ הופ ישראלית שהוקמה בירושלים בשנת 1996. שם הלהקה הוא ביטוי משוכל של המונח \"נהג חדש\".\nחברי הלהקה בהנהגת הסולן שאנן סטריט פעילים חברתית ויזמים קבועים של אירועי תרבות ומוזיקה בקרב אוכלוסיות מוחלשות דוגמת פסטיבל בשקל. הלהקה, ובעיקר שאנן סטריט, מזוהים כאוהדי בית\"ר ירושלים והדבר נזכר בשיריהם, בעיצוב הסמל והאלבומים שלהם ובלבושם, אם כי במהלך שנות יצירתה של הלהקה התעמעם מוטיב זה. מרבית שירי הלהקה הם שירי מחאה והם עוסקים בעיקר בנושאים כגון תהליך השלום, האווירה הפוליטית בישראל וסמים קלים ולעיתים אף בתהליך יצירת המוזיקה עצמה.\n\nהלהקה החלה דרכה בתחילת 1996 בירושלים, לאחר מפגש מקרי בין שאנן סטריט לדודוש קלמס, קלידן הלהקה, שעבד בחנות הדיסקים \"פיקדילי\" הירושלמית. סטריט הפיץ לחנויות בירושלים סינגל סולו שלו תחת הכינוי \"הדג נחש\" בשיר \"שלום סלאם פיס\", שמאוחר יותר גם הפך לשיר הראשון של הדג נחש כלהקה. קלמס הציע לו להקים להקה והביא את החברים מלהקת הג'אמים שלו \"מנדו\": יאיא כהן אהרונוב, ירון מוהר ומשה אסרף (\"אטרף\"). חזרות הלהקה היו בצוללת הצהובה בירושלים. לאחר מכן הצטרפו ללהקה שחר מינץ בגיטרה ומאיר שליבו בחצוצרה.\nההופעה הראשונה שלהם כהרכב הייתה במרץ 1996, בבר \"הגותהאם\", שהיה בבעלות סטריט.\nבשנת 1998 הוציאו את אלבום ההופעה \"Live in Tel Aviv\", ובשנת 1999 הוציאו אלבום הופעה נוסף, \"Live in Jerusalem\". לאחר מאות הופעות בירושלים ובתל אביב, החליטה הלהקה שהיא זקוקה לדיג'יי. הלהקה אירחה מספר דיג'יים ובסופו של דבר נבחר הבולט שבהם, גיא מר, להצטרף כחבר קבוע ועם השנים אף הפך לסולן בלהקה. בהמשך גם סקסופוניסט הלהקה שלומי אלון החל לקבל קטעי סולו אותם חלק יחד עם קטעי הנגינה שלו.\nבהופעת הלהקה במועדון הבארבי הבחין בכישרונם המוזיקאי קובי אוז, שהחתים אותם בלייבל שלו, \"לבנטיני\". הדג נחש ניגנו בהופעות של להקתו של אוז טיפקס כלהקת חימום, ובד בבד החל אוז בהפקה מוזיקלית של אלבום הבכורה של הלהקה. האלבום, \"המכונה של הגרוב\", יצא בשנת 2000. את כל שירי האלבום כתב שאנן סטריט והלחינו כל חברי הלהקה, שניים מהם יחד עם אוז. שני השירים המצליחים ביותר באלבום היו \"לא מוותר\" ו\"אף אחד\" ובשניהם השתתפה בשירה הזמרת מזי כהן.\nבמקביל לפעילותם בלהקה, הקימו בשנת 1998 חלק מחברי \"הדג נחש\" להקה חדשה בשם \"צ'קלקה\", שפועלת במקביל לפעילות הדג נחש. צ'קלקה כוללת את אמיר בן עמי (גיטרות), יאיא כהן אהרונוב (בס), דודוש קלמס (קלידים), גיא מר (DJ וסאונד) ובנוסף את המתופף ניר מנצור, החבר היחידי שאינו שייך ללהקה. צ'קלקה מנגנים בעיקר מוזיקה שחורה, אלקטרונית וקטעים אינסטרומנטליים. כמו כן, צ'קלקה השתתפו כלהקת הליווי בהופעותיו של ברי סחרוף במשך תקופה מסוימת.\n\nבשנת 2003 יצא אלבומה השני של הלהקה, \"לזוז\", בהפקה מוזיקלית של יוסי פיין, שגם השתתף בעיבודים עם חברי הלהקה. האלבום זכה להצלחה, זכה במעמד \"אלבום זהב\", תוך שנמכר בכ-30,000 עותקים, וכלל להיטים כ\"מספרים\", \"גבי ודבי\" ו\"לא פראיירים\". באלבום התארחו מספר זמרים, ובהם ברי סחרוף בשני שירים.\nיוסי פיין הפיק גם את אלבומה השלישי של הלהקה, \"חומר מקומי\", שיצא בשנת 2004 והופעת הבכורה שלו הייתה במוסד החינוכי מבואות עירון. להיט האלבום היה \"שירת הסטיקר\", שהלחינו חברי הלהקה על פי מילים של הסופר דויד גרוסמן, שנלקחו מסטיקרים שונים. בשיר השתתפה אהובה עוזרי בנגינה על בולבול טרנג. שירים נוספים מצליחים באלבום היו \"חליפות\" עם הזמרת ליאורה יצחק, \"הכאפה המצלצלת\" ו\"רק פה\". באלבום נכללה גם גרסת כיסוי לשירו של עוזי חיטמן \"רציתי שתדע\", במילים שהוסיפו חברי הלהקה לשיר המקורי. האלבום הגיע למעמד אלבום פלטינה, ובעקבותיו זכתה הלהקה בתואר \"להקת השנה\" במצעד הפזמונים העברי השנתי הן של רשת ג' והן של גלגלצ.\nאלבומה הרביעי של הלהקה, \"בעזרת הג'אם\", הוקלט באולפן \"In The Pocket\" שביערות קליפורניה ויצא ב-2006. באלבום זה ניכר לראשונה גיוון בשירת הלהקה, שהתחלקה הפעם בין שאנן סטריט לבין גיא מר. באלבום היו פחות להיטים מבקודמיו, ואף על פי כן, זכה בפרס עמ\"י בקטגוריית \"אלבום השנה\". השיר המצליח באלבום היה \"הנה אני בא\", שכתב גיא מר על מעברו מירושלים לתל אביב.\nבמרץ 2008 יצא אלבום הופעה של הלהקה בשם \"הדג נחש LIVE\", שתיעד את הופעתה במועדון התיאטרון. האלבום הופץ גם על גבי DVD.\nביוני 2008 יצא סרט הקולנוע \"אל תתעסקו עם הזוהן\" בכיכובו של אדם סנדלר, ובו מספר קטעים משירים של הלהקה, בהם בולט הקטע \"הנה אני בא\" אשר מנוגן כמה פעמים במהלך הסרט ובקדימון וגם מופיע השיר \"מה שבא בא\".\n\nבפברואר 2010 יצא אלבום האולפן החמישי של הלהקה, \"6\". הסינגל הראשון שיצא מהאלבום היה \"עוד אח אחד\", הקורא להפסקת האלימות בארץ. את השיר שר במקור הראפר פישי הגדול, וחברי הדג נחש הוסיפו מילים לשיר המקורי. הסינגל השני שיצא הוא \"שיר נחמה\", ובו התארח הגיטריסט יהודה קיסר. שני השירים זכו להצלחה והגיעו לראש מצעדי הפזמונים. גם הסינגלים הבאים, \"אני מאמין\" ו\"לא מספיק\", זכו להצלחה. בעקבות האלבום זכתה הלהקה בתואר \"להקת השנה\" במצעדי הפזמונים השנתיים של גלגלצ ושל רשת ג'. האלבום הגיע למעמד אלבום זהב על מכירת מעל 20,000 עותקים.\nבמרץ 2011 תבע אריאל זילבר את הלהקה בטענה שהשיר \"מה נעשה?\" דומה לשירו \"ואיך שלא\". על פי פסק בוררות שערך שופט העליון בדימוס תיאודור אור בין הלהקה לזמר, נקבע כי \"הדג נחש\" העתיקה חלק משירו של זילבר ועשתה בו שימוש. כפיצוי שילמו חברי הלהקה לזילבר סכום של 100,000 ₪, וכן נאסר על הלהקה לעשות כל שימוש בשיר \"מה נעשה\". בתוך 60 ימים הוצאו כל עותקי האלבום \"חומר מקומי\" מהחנויות.\nבינואר 2013 הוציאה הלהקה סינגל בשם \"קובלנה על מפלגות ישראל\", שהלחינו חבריה על פי מילים שכתב מאיר אריאל בטרם מותו. הסינגל יצא בסמוך לבחירות לכנסת התשע עשרה. הלהקה השתתפה בגרסה פרודית לשיר בתוכנית \"ארץ נהדרת\" לצד חברי הקאסט בדמויותיהם כפוליטיקאים, בנוסף באלבום זה הוציאו את השיר מאיר מעיר, קטע מתוך הופעה חיה של מאיר אריאל, שם הוא מדבר על מפלגות ישראל שיוצרות פילוג. בחודש פברואר יצא סינגל נוסף של הלהקה, \"זמן להתעורר\", שנבחר לשמש בסרט פלאות של הבמאי אבי נשר. סולן הלהקה שאנן סטריט היה שותף לכתיבת תסריט הסרט. שני השירים נכללו באלבום האולפן השישי של הלהקה \"זמן להתעורר\", שיצא בפברואר 2013. שירים נוספים מהאלבום שהתפרסמו הם \"מבסוט\", שבו התארח הזמר דקלון, ו\"יום שישי\", שבו התארח יצחק קלפטר בנגינה בגיטרה. האלבום זכה בפרס אקו\"ם על שם יוסי בנאי למחברי השנה.\nבתחילת שנת 2016 הוציאה הלהקה את אלבום האולפן השביעי שלה, שותפים בעם, שבו היו שיתופי פעולה עם אמנים אחרים דוגמת שי צברי ואהוד בנאי.\nבמהלך 2017 הוציאה הלהקה שני סינגלים \"עוד יהיה טוב\" שמסמפל את \"עוד יהיה טוב בארץ ישראל\" ו\" מצביעים ברגליים\". ב-2018 הלהקה הוציאה את הסינגל \"סע\" שבנוסף לשני קודמיו נכנס לאלבום האולפן השמיני של הלהקה, שמו \"וולקאם טו איזראל\". האלבום יצא במרץ 2018.\nבשנת 2019 הוציאו גרסה מחודשת לשירם, \"שירת הסטיקר\", כהצדעה לעמותות בישראל הפועלות בהתנדבות. בשנת 2020 הוציאו את שיר המחאה \"בומבה\", העוסק במחאה נגד ממשלת ישראל השלושים וחמש. באותה שנה יצא הסינגל \"אנא אנחנו\" עם הזמרת צליל דנין  ב-1 באוגוסט 2023 הוציאו את הסינגל \"אי אפשר לשקר את הלב\" עם לאה שבת ופלד. הסינגל הגיע למקום ה-13 במצעד העברי של מדיה פורסט. ב-12 בספטמבר הוציאו את השיר \"שניפגש רק בשמחות\" עם עדן חסון, שהגיע למקום ה-15 במצעד השבועי של מדיה פורסט. ב-19 בספטמבר הוציאו את אלבום האולפן התשיעי שלהם, \"דג לייף\".\n\nלהקת \"הדג נחש\" תרמה רבות להתאקלמות ההיפ הופ והראפ בישראל ונחשבת היום לאחת הלהקות המצליחות בישראל, כשבאמתחתה תשעה אלבומים. סגנונה מאופיין כראפ המשלב מסרים של סובלנות, שוויון ושלום, וכולל מחאה חברתית ופוליטית לפי מסורת הסוגה. בשיריה מוחה הלהקה נגד חוליי החברה הישראלית, ובהם שחיתות (בעיקר בפוליטיקה), יחסי הון ושלטון, אלימות נגד נשים, מעמדם של צה\"ל ושל מלחמות ישראל בנרטיב הישראלי ועוד. רוב השירים נכתבים על ידי שאנן סטריט, סולן הלהקה [דרוש מקור], אם כי הקרדיט באלבומי הלהקה מציין לרוב כי השירים נכתבו והולחנו על ידי כל חבריה.\n\nשאנן סטריט - ראפ, שירה\nגיא מר - דיי. ג'יי, ראפ, גיטרה, שירה (1998-הווה)\nשלומי אלון - ראפ, שירה, סקסופון טנור, סקסופון אלט, EWI, חליל (2001-הווה)\nיאיא כהן אהרונוב - בס, שירה\nדודוש קלמס - קלידים, קולות\n\"אטרף\" (משה אסרף) - תופים\n\nיאיר סלוצקי - טרומבון\nמתן גוב ארי - חצוצרה\nדניאל שוהם - גיטרה חשמלית\n\nאמיר בן עמי - גיטרה חשמלית (1998-2006)\nירון מוהר - סקסופון אלט (1996-2000)\nשחר מינץ - גיטרה חשמלית\nמאיר שליבו - חצוצרה\nגיא דוד - חצוצרה\nאבי ליבוביץ' - טרומבון\nרפי מלכיאל - טרומבון\nניר מנצור - כלי הקשה\n\n2000: המכונה של הגרוב\n2003: לזוז\n2004: חומר מקומי\n2006: בעזרת הג'אם\n2010: 6\n2013: זמן להתעורר\n2016: שותפים בעם\n2018: וולקאם טו איזראל\n2023: דג לייף\n\n1998: Live in Tel Aviv\n1999: Live in Jerusalem\n2008: הדג נחש LIVE\n2015: הדג נחש ותזמורת המהפכה - בהופעה חיה\n\n אתר האינטרנט הרשמי של הדג נחש\n הדג נחש, ברשת החברתית פייסבוק\n הדג נחש, ברשת החברתית אקס (טוויטר)\n הדג נחש, ברשת החברתית אינסטגרם\n הדג נחש, סרטונים בערוץ היוטיוב\nהדג נחש, במיזם \"אישים\" לתיעוד היצירה הישראלית\n הדג נחש, במסד הנתונים הקולנועיים IMDb (באנגלית)\nהדג נחש, באתר שירונט\n הדג נחש, באתר ספוטיפיי\n הדג נחש, באתר MusicBrainz (באנגלית)\n הדג נחש, באתר דיזר\n הדג נחש, באתר Discogs (באנגלית)\n הדג נחש, באתר Songkick (באנגלית)\nהדג נחש, באתר Tab4u\nהדג נחש, דף שער בספרייה הלאומית\n הדג נחש, באתר בנדקמפ\nהדג נחש, באתר MOOMA (בארכיון האינטרנט)\nתמונות מהופעה חיה של הדג נחש, באתר פרפורמרס\nעמי פרידמן, על טהרת ההיפ-הופ, באתר ynet, 7 בינואר 2011\nנועה הרשקוביץ‏, הדג נחש: \"אנחנו לא משחקים את משחק אור הזרקורים\", באתר וואלה‏, 13 במאי 2013\nדוד רוזנטל‏, חצים של אהבה: המוזיקה של \"הדג נחש\" מסרבת להזדקן, באתר וואלה‏, 11 במרץ 2018\n  אריאל שנבל, ‏בלי חרטות, בעיתון מקור ראשון, 29 ביולי 2018",
    "pageid": 34698
  },
  {
    "title": "היורשים (סרט, 2015)",
    "extract": "היורשים (באנגלית: Descendants) הוא סרט טלוויזיה מוזיקלי מקורי של ערוץ דיסני ששודר לראשונה ב-31 ביולי 2015. הסרט מתעד את חיי ילדיהם של חלק מנבלי דיסני הגדולים ביותר כשהם לומדים בבית הספר יחד עם ילדיהם של הגיבורים. בסרט מככבים מיטשל הופ, שרה ג'פרי, ג'דדיה גודאייקר, דיאן דואן, בראנה דאמיקו, דאב קמרון, בובו סטיוארט, קמרון בויס וסופיה קרסון.\nבשנת 2016 יצא לאור באנגלית ספר של \"היורשים\" ששמו \"חזרה לאי האבודים\", אותו כתבה הסופרת מליסה דה לה קרוז (כותבת \"המכשפות מאיסט אנד\"). לסרט יצא בשנת 2017 סרט המשך הממשיך את עלילותיהם של ארבעת ילדי הנבלים. ובשנת 2019 יצא לאור הסרט השלישי של ״היורשים״ הסוגר את עלילת הסרטים הקודמים.",
    "pageid": 1297487
  },
  {
    "title": "ויקינגים (סדרת טלוויזיה)",
    "extract": "ויקינגים (באנגלית: Vikings) היא דרמה היסטורית קנדית-אירית שנוצרה ונכתבה על ידי מייקל הירסט עבור ערוץ ההיסטוריה. הסדרה עלתה לשידור ב-3 במרץ 2013 בארצות הברית ובקנדה. הסדרה צולמה באירלנד בהשראת הסיפורים על הוויקינג רגנאר לודברוק, אחד מגיבורי התרבות הנורדית הנודעים ביותר. הסדרה מציגה את רגנאר כחקלאי שעולה לגדולה לאחר פשיטות מוצלחות באנגליה ובסופו של דבר הופך למלך סקנדינביה בתמיכת משפחתו וחבריו הלוחמים - אחיו רולו, בנו ביורן צד-ברזל ונשותיו בתולת המגן לגרטה והנסיכה אסלוג.\nהסדרה חודשה במרץ 2015 לעונה רביעית ארוכה מהרגיל הכוללת 20 פרקים, שעלתה לשידור ב-18 בפברואר 2016. ערוץ ההיסטוריה חידש את הסדרה לעונה חמישית במרץ 2016, שכוללת 20 פרקים ומשודרת מנובמבר 2017. החלק השני של העונה החמישית שודר החל מנובמבר 2018. בספטמבר 2017 חודשה לעונה שישית בת 20 פרקים אף היא, עד דצמבר 2020.\nהסדרה הייתה מועמדת לפרסים רבים, בהם פרס אמי לאפקטים חזותיים לשנים 2013-‏2015, וזכתה בארבעה פרסי המסך הקנדיים לשנים 2015-‏2016 וכן ארבעה פרסי גילדת הבמאים של קנדה לשנים 2014-‏2015.\nלאחר סיום הסדרה נודע על יצירת סדרת-בת בשם: \"ויקינגים: ולהאלה\", אשר תתחולל 100 שנים לאחר הסדרה.",
    "pageid": 1144380
  },
  {
    "title": "חטיבה 401",
    "extract": "חטיבה 401, המכונה גם \"עוצבת עקבות הברזל\", היא חטיבת שריון סדירה בצה\"ל תחת פיקוד עוצבת הפלדה (אוגדה 162). כיום החטיבה מפעילה טנקי מרכבה סימן 4מ עם מערכת הגנה אקטיבית לטנקים \"מעיל רוח\" ומערכת ניהול קרב ממוחשבת צי\"ד, וכן החלה בקליטת טנקים מסוג מרכבה ברק. טנקים אלה הם המתקדמים בצה\"ל ובין המתקדמים בעולם. מפקד החטיבה הנוכחי הוא אלוף-משנה אחסאן דקסה.",
    "pageid": 18478
  },
  {
    "title": "חטיבת המרום",
    "extract": "חטיבת המרום – פתרונות מבצעיים (בעבר נקראה: המרהו\"ם – מרכז הטסה והכשרות מיוחדות) היא חטיבה סדירה בצה\"ל הנמצאת תחת פיקוד מקחצ\"ר הכוללת יחידות מבצעיות וכן בתי ספר המכשירים למיומנויות ספציפיות את לוחמי חיל הרגלים והיחידות המובחרות בצה\"ל. מפקדת החטיבה שוכנת בסמוך לבסיס חיל האוויר תל נוף.\nב־2 בספטמבר 2009 נקרא הבסיס על שם הרמטכ\"ל ה־12 של צה\"ל, רב-אלוף משה לוי, שהיה בשנים 1966–1968 מפקדו של בית הספר לצניחה (שנכלל כיום במרום).",
    "pageid": 704716
  },
  {
    "title": "טונה (ראפר)",
    "extract": "איתי אורן זבולון (נולד ב־13 במאי 1984), הידוע בשם הבמה \"טוּנָה\", הוא ראפר ישראלי.",
    "pageid": 1335948
  },
  {
    "title": "יולי אדלשטיין",
    "extract": "יולי יואל אדלשטיין (נולד ב-5 באוגוסט 1958; י\"ט באב תשי\"ח) הוא פוליטיקאי ישראלי, חבר הכנסת ויושב ראש ועדת החוץ והביטחון מטעם מפלגת הליכוד. קודם לכן כיהן כשר הבריאות, השר לקליטת עלייה וכשר ההסברה והתפוצות בממשלות ישראל. בשנים 2013–2020 כיהן כיושב ראש ה-16 של הכנסת. טרם עלייתו לישראל היה מסורב עלייה ואסיר ציון בברית המועצות. בהכשרתו הוא מורה לשפות, בעיקר עברית.\n\n",
    "pageid": 139565
  },
  {
    "title": "יוסף חדאד",
    "extract": "יוּסֵף חדאד (בערבית: يوسف حداد; נולד ב-3 בספטמבר 1985) הוא ערבי-ישראלי נוצרי, פעיל הסברה ישראלית, עיתונאי, פעיל חברתי במגזר הערבי בישראל, אושיית רשת ומנכ\"ל עמותת \"ביחד – ערבים זה לזה\" הפועלת לחיבור החברה הערבית לחברה הישראלית. נכה צה\"ל ממלחמת לבנון השנייה.",
    "pageid": 1635599
  },
  {
    "title": "יוסף סוויד",
    "extract": "יוּסֻף (ג'וֹ) סוויד (בערבית: يوسف سويد; נולד ב-22 ביוני 1976) הוא שחקן קולנוע, טלוויזיה ובמאי תיאטרון ערבי-ישראלי.",
    "pageid": 199335
  },
  {
    "title": "יניב עשור",
    "extract": "יניב עשור (נולד ב-15 ביולי 1972) הוא קצין בצה\"ל בדרגת אלוף, המשמש ראש אכ\"א. קודם לכן שימש בין היתר ראש חטיבת המבצעים באמ\"ץ, מפקד אוגדת הבשן, מפקד חטיבת גולני, מפקד עוצבת חירם ומפקד יחידת אגוז.",
    "pageid": 969255
  },
  {
    "title": "יערה זרד",
    "extract": "יערה זרד (נולדה ב-14 באפריל 1988) היא עיתונאית, מגישת טלוויזיה ושדרנית רדיו ישראלית.",
    "pageid": 1860796
  },
  {
    "title": "ישעיהו ליבוביץ",
    "extract": "ישעיהו ליבוביץ (נהגה: לֵיְבּוֹבִיץ' 29 בינואר 1903, ריגה – 18 באוגוסט 1994, ירושלים) היה מדען והוגה דעות ישראלי. שימש עורך האנציקלופדיה העברית והיה פרופסור לביוכימיה, לכימיה אורגנית ולנוירופיזיולוגיה באוניברסיטה העברית בירושלים. נודע כמבקר חריף של ממשלות ישראל וזכה לכינוי \"נביא הזעם של החברה הישראלית\".\nליבוביץ פרסם ספרים ומאמרים רבים, שבהם פירט את משנתו הפילוסופית, הדתית והפוליטית. בהגותו הפילוסופית ניכרים יסודות קאנטיאניים מובהקים; יסודות אלה ניכרים גם בגישתו של ליבוביץ לפילוסופיה של המדע, בעיקר בכך שהוא ראה את השיטה המדעית ככפויה על הכרת האדם, ובכך שהוא ראה חלקים ניכרים של ענפי הפסיכולוגיה כעומדים מחוץ לתחום המדע. בהגותו הדתית גרס ליבוביץ כי עיקרה של היהדות הוא המצוות המעשיות, ולא האמונה. הוא התנגד בחריפות לתפיסה הדתית/חרדית-לאומית, שקידשה בין היתר ערכים כגון אדמה ולאום. מבחינה פוליטית זוהה ליבוביץ עם השמאל, וכמו כן תמך בהפרדת הדת מהמדינה.\nליבוביץ נודע בסגנון החריף, ובכלל זה בהתבטאויות רדיקליות ופרובוקטיביות, כגון טענתו שבמדינת ישראל ישנם חוגים בעלי מנטליות \"יהודונאצית\".\nעמדותיו עוררו עניין בקרב חוגים רחבים, גם בקרב מי שהתנגדו להן.",
    "pageid": 1059
  },
  {
    "title": "לי בירן",
    "extract": "לי (ליבי) בירן (נולד ב-16 בדצמבר 1989) הוא זמר, מוזיקאי, שחקן, במאי, מפיק ומלחין ישראלי. הוא התפרסם כאשר הגיע למקום השני בתוכנית המציאות \"כוכב נולד 6\".",
    "pageid": 693925
  },
  {
    "title": "מגדל (יישוב)",
    "extract": "מִגְדָּל היא מושבה במחוז הצפון, השוכנת לשפתה הצפון-מערבית של הכנרת, כשמונה קילומטרים צפונית לטבריה.\nהיישוב הוכרז כמועצה מקומית בשנת 1949. שטח השיפוט של היישוב הוא 12,000 דונם. ב-2003 הומלץ על איחוד המועצה האזורית עמק הירדן עם המועצות המקומיות מנחמיה, מגדל וכנרת, אך רק מגדל נשארה לבסוף מועצה מקומית עצמאית.",
    "pageid": 7973
  },
  {
    "title": "מגי טביבי",
    "extract": "מרגרט \"מגי\" טביבי (נולדה ב-3 בינואר 1995, ב' בשבט ה'תשנ\"ה) היא מגישת טלוויזיה ישראלית, מגישת מהדורת החדשות המרכזית של עכשיו 14. התפרסמה לראשונה כשהופיעה בעונה התשיעית של התוכנית \"האח הגדול\" ברשת 13.",
    "pageid": 1940933
  },
  {
    "title": "מגפת הקורונה",
    "extract": "מגפת הקורונה הייתה מגפה עולמית של מחלת נגיף הקורונה. במגפה נדבקו ככל הנראה מעל למיליארד בני אדם ברחבי העולם, מתוכם רק כ-690 מיליון מאומתים.\nבמהלך המגפה מתו ממנה לפחות 6.9 מיליון בני אדם, אם כי על פי ההערכות מספר הנדבקים והמתים בפועל, היה הרבה יותר גבוה. מקורו המדויק של הנגיף, מזן SARS-CoV-2, אינו ידוע. על פי ההערכה הראשונית, הוא עבר מבעלי חיים נגועים לאדם, ולפי הערכה אחרת, הוא דלף ממעבדה בסין. ההתפרצות הראשונה החלה בווהאן שבמחוז חוביי שבסין, ב-17 בנובמבר 2019. באמצע פברואר 2020 החלה מגפת הקורונה להתפשט במהירות בכל רחבי העולם. לפי הערכת ארגון הבריאות העולמי, בין ינואר 2020 לסוף 2021, מתו בין 13.3 מיליון ל-16.6 מיליון אנשים ממחלת הקורונה ישירות או כתוצאה מהשפעת המגפה על תפקוד מערכות בריאות.\nהתפשטות המגפה והמחלה בעולם עוררה בהלה, מלוּוה במשבר כלכלי משמעותי ובנפילה חדה של הבורסות בעולם בחודש מרץ 2020. בנוסף, קרסו מחירי הנפט ברחבי העולם לרמות שפל שלא נראו בעבר. זמן קצר לאחר מכן התאוששו הבורסות והנפט ברחבי העולם וחזרו למחירים ששררו טרם המגפה ואף גבוה מכך.\nמדינות העולם הגיבו למגפה באמצעות הנחיות לשמור על ריחוק חברתי, הטלת מגבלות על תנועה והתקהלויות, הטלת סגרים ועוצרים, ביטול אירועים וסגירת כלל המוסדות הלא חיוניים. כמו כן נעשו מאמצים ממוקדים לאתר חולים ונשאים ולבודדם, למגן את צוותי הרפואה, ולהגדיל באופן מהיר את קיבולת בתי החולים, כולל בניית מסגרות אשפוז מיוחדות לחולי קורונה. במהלך המגפה היה פרק זמן שבו שליש מהאנושות – כ-2.6 מיליארד בני אדם – נדרשו להישאר בבתים בתנאי סגר.\nבספטמבר 2020 ובמהלך שנת 2021 התגלו עשרות מוטציות בנגיף הקורונה שהשפיעו על התפרצויות חדשות של המחלה ברחבי העולם. בסוף שנת 2020 החל מתן חיסון המוני נגד הנגיף לאוכלוסיית העולם.\nב-5 במאי 2023 הודיע ארגון הבריאות העולמי כי מגפת הקורונה כבר אינה מצב חירום עולמי, בשל ירידת שיעור התמותה העולמי מהמחלה לכ-3,500 בני אדם בשבוע בחודש הקודם.\nמגפה קודמת בסדר גודל דומה, הייתה מגפת השפעת הספרדית שפרצה ב-1918 לקראת סוף מלחמת העולם הראשונה, ונמשכה עד בערך תחילת 1921.",
    "pageid": 1790961
  },
  {
    "title": "מייקל ג'קסון",
    "extract": "מייקל ג'וזף ג'קסון (באנגלית: Michael Joseph Jackson;‏ 29 באוגוסט 1958 – 25 ביוני 2009) היה זמר, מוזיקאי, רקדן, כוריאוגרף, מפיק מוזיקלי, שחקן, מלחין ופזמונאי אמריקאי. ג'קסון, שנודע בכינויו \"מלך הפופ\", נחשב לאחד הזמרים המצליחים והמשפיעים ביותר בכל הזמנים.\nהקריירה המוזיקלית של ג'קסון החלה בשנת 1963 כאשר הצטרף לאחיו בתור החבר הצעיר ביותר בהרכב המוזיקלי המשפחתי \"חמישיית הג'קסונים\". בהמשך עזב את הלהקה ופתח בקריירת סולו. אלבומו Thriller משנת 1982 נמכר מעל 110 מיליון עותקים ונשאר עד היום האלבום הנמכר ביותר בכל הזמנים, לצד ארבעה אלבומים נוספים של ג'קסון. הווידאוקליפים לשיריו \"Beat It\"‏, \"Billie Jean\" ו-\"Thriller\" נחשבו לפורצי דרך והשפיעו רבות על תעשיית המוזיקה בהמשך. באותה העת, שילב ג'קסון בהפקותיו מספר טכניקות ריקוד מורכבות, אשר הידועה ביותר מביניהן היא \"הליכת הירח\". הסגנון המוזיקלי, הסגנון הווקאלי והכוריאוגרפיה הייחודית של ג'קסון זכו לפופולריות עצומה, אשר חצתה פערי דורות, גזעים ותרבויות. הקריירה המוזיקלית של ג'קסון היוותה השראה למיליוני אנשים ברחבי העולם ואמנים רבים בתחום המוזיקה והריקוד הושפעו ממנו[דרוש מקור].\nהישגים נוספים לג'קסון כוללים בין היתר שבירת מספר שיאים עולמיים שנכנסו לספר השיאים של גינס: \"האמן שזכה ביותר פרסים מכל אמן אחר\" (15 פרסי גראמי, 26 פרסי המוזיקה האמריקאית, 17 סינגלים אשר הגיעו למקום ראשון במצעד הפזמונים האמריקאי, ארבעה מתוכם של חמישיית הג'קסונים), ו\"זמר הפופ אשר תרם הכי הרבה עבור צדקה\". סך מכירות אלבומיו, המוערך בכ-780 מיליון עותקים ברחבי העולם, הפך אותו לאמן המצליח ביותר מבחינה מסחרית בהיסטוריה של המוזיקה.\nלאורך השנים עיתונים שונים ברחבי העולם עסקו באינטנסיביות בחייו הפרטיים של ג'קסון, בשינויים הקיצוניים במראהו החיצוני (מבנה אפו, צבע עורו, ועוד), במערכות היחסים שניהל, וכן בהאשמות כי ביצע סדרה ארוכה של מעשים מגונים בילדים. בשנת 2019 יצא סרט תיעודי העוסק בהיסטוריה הבעייתית של ג'קסון עם ילדים.\nג'קסון נפטר ב-25 ביוני 2009 מדום לב בשל מנת יתר של הסם פרופופול, סם הרדמה המשמש בניתוחים. מותו אירע במהלך ההכנות לסבב הופעותיו האחרון, \"This Is It\". רופאו האישי של ג'קסון, קונראד מארי, הורשע בהריגתו ברשלנות, ונידון לארבע שנות מאסר, מתוכן ריצה שנתיים בפועל.\nב-2008 דורג ג'קסון במקום ה-25 ברשימת 100 הזמרים הגדולים בכל הזמנים של המגזין \"רולינג סטון\".",
    "pageid": 8346
  },
  {
    "title": "מיכאל אלוני",
    "extract": "מיכאל מארק אלוני (נולד ב-30 בינואר 1984) הוא שחקן, מנחה טלוויזיה, במאי וסופר ישראלי.",
    "pageid": 301136
  },
  {
    "title": "מנדלבאום בלש פרטי",
    "extract": "מנדלבאום בלש פרטי היא קומדיית מצבים בהפקת טדי יזמות והפקות, ששודרה בערוץ הילדים ובערוץ לוגי. סדרה זו היא ספין אוף של הסדרה המצליחה \"הפיג'מות\", ומתמקדת במעלליו של גרי מנדלבאום (יניב פולישוק) לאחר שהצטרף לצוות חקירות. העונה הראשונה שודרה בערוץ הילדים בשנת 2009, והשנייה שודרה בערוץ לוגי ב־2010.\nב־30 במאי 2019 הסדרה ירדה משירות ה-VOD של HOT. הסדרה זמינה במלואה בפרטנר TV, סלקום tv, FreeTV ובביגי.\nשיר הפתיח של הסדרה, \"ממש כמו כולם\", נכתב על ידי התסריטאי רובי דואניאס והולחן ועובד על ידי המוזיקאי טל ירדני. את השיר מבצעת השחקנית אפי בן ישראל, ואחד מהנגנים שהתלוו אליה הוא הסקסופוניסט פטר ורטהיימר. מיקס השיר עובד על ידי יובל סגל.",
    "pageid": 666183
  },
  {
    "title": "מנחם בגין",
    "extract": "מנחם בגין (‏‏?‏; ‏16 באוגוסט 1913, י\"ג באב ה'תרע\"ג – 9 במרץ 1992, ד' באדר ב' ה'תשנ\"ב) היה פוליטיקאי, מדינאי ואיש צבא ישראלי, שכיהן כראש ממשלת ישראל השישי. לפני הקמת מדינת ישראל שימש כמפקד הארגון הצבאי הלאומי, ולאחר הקמת המדינה היה ליושב-ראש תנועת החרות שהתמזגה מאוחר יותר אל גח\"ל ומשם לליכוד. כיהן כחבר בעשר הכנסות הראשונות וכשר בממשלות ישראל.\nאת דרכו הציבורית החל בגין כמפקד קן בית\"ר במחוז מגוריו. בשנת 1939 מונה לנציב תנועת בית\"ר בפולין. לאחר שפרצה מלחמת העולם השנייה נעצר בגין על ידי שלטונות ברית המועצות בליטא בעוון פעילות ציונית, ונשלח לגולאג. לאחר ששוחרר הצטרף בגין אל הכוח הצבאי הפולני שלחם יחד עם בעלות הברית, והגיע עם יחידתו אל ארץ ישראל. ב-1944 שוחרר מהצבא הפולני והתמנה למפקד הארגון הצבאי הלאומי. בגין הכריז על מרד גלוי נגד שלטונות המנדט הבריטי במטרה להביא לסילוקם ולהקמת מדינה יהודית.\nזמן קצר אחרי הכרזת העצמאות הכריז בגין על יציאה מן המחתרת ועל ניתוב האצ\"ל אל המגרש הפוליטי באמצעות המפלגה שהקים בו ביום - תנועת החרות, שהיוותה את האופוזיציה האידאולוגית לממשלות תנועת הפועלים בהנהגת מפא\"י ומפלגת העבודה. מאבקו הפוליטי המשמעותי הראשון של בגין היה נגד הסכם השילומים שעמדו על הפרק, בין ממשלת ישראל לבין ממשלת גרמניה המערבית.\nבשנת 1965 הוביל בגין את תנועת החרות לריצה משותפת עם המפלגה הליברלית במסגרת גח\"ל (גוש חרות ליברלים). ב-1967 צורפה גח\"ל לממשלתו של לוי אשכול על רקע תקופת ההמתנה, ובגין מונה לראשונה לשר בלי תיק. בגין המשיך לכהן כשר גם בממשלותיה של גולדה מאיר, אך הוביל את סיעתו לפרישה ממנה בעקבות תוכנית רוג'רס. בשנת 1973 התמזגה גח\"ל עם מפלגות קטנות נוספות ליצירת הליכוד.\nבבחירות לכנסת התשיעית ניצחה רשימת הליכוד בראשות בגין, במה שמכונה \"המהפך\". היו אלו חילופי השלטון הראשונים בישראל, כאשר לראשונה בהיסטוריה של מדינת ישראל הרכיבה את הממשלה מפלגה שאינה מפא\"י. ממשלתו של בגין הנהיגה לראשונה מדיניות ליברלית בכלכלה הישראלית, והחלה גם מנתבת משאבים משמעותיים יותר אל עיירות הפיתוח, ההתנחלויות ביהודה, שומרון, עזה וסיני והמגזר הדתי והחרדי. כמו-כן חל היפוך ביחס המדינה לגיוס החרדים - אחוז החרדים שנהנה מפטור גדל משמעותית, גם ביחס לחלקם באוכלוסייה.\nבתקופת כהונתו של בגין כראש הממשלה חלה תפנית במקומה של ישראל במזרח התיכון, בשנת 1979 נחתם הסכם השלום עם מצרים, שבמסגרתו פונה חצי האי סיני מהתיישבות ישראלית, ובגינו זכה בגין בפרס נובל לשלום לשנת 1978. בשנת 1982, לאחר מתיחות ביטחונית בגבול לבנון, הביא לפתיחת מבצע שלום הגליל שהתפתח למלחמת לבנון הראשונה. כתוצאה, שהה צה\"ל בדרום לבנון עד לשנת 2000.\nבגין התפטר מתפקידיו בממשלה, בכנסת ובמפלגה בשנת 1983, ומעולם לא נעתר לפרט את הסיבות שהביאו אותו להחלטה זו. מאז הסתגר בביתו בירושלים עד שנפטר בשנת 1992. בגין נקבר בבית הקברות היהודי בהר הזיתים בהלוויה רבת משתתפים.",
    "pageid": 517
  },
  {
    "title": "נאיה בינשטוק",
    "extract": "נאיה בינשטוק (נולדה ב-21 בינואר 2001) היא שחקנית ישראלית.",
    "pageid": 1827001
  },
  {
    "title": "ניו יורק",
    "extract": "נְיוּ יוֹרְק (באנגלית: New York או New York City; בראשי תיבות: NYC) היא עיר במדינת ניו יורק והעיר המאוכלסת והצפופה ביותר בארצות הברית. לניו יורק שטח עירוני מהגדולים בעולם והיא מהווה עיר עולם בשל השפעתה העצומה על התקשורת, הפוליטיקה, הכלכלה, החינוך, הבידור, התרבות, האמנות והאופנה. לניו יורק מספר כינויים, כגון \"התפוח הגדול\" ו\"העיר שלא ישנה\".\nהעיר היא מרכז לפעילות בין-לאומית, ושוכן בה המטה של ארגון האומות המאוחדות. ראש עיריית ניו יורק מתחילת 2022 הוא אריק אדמס.\nהעיר ניו יורק מורכבת מחמישה רבעים: הברונקס, ברוקלין, מנהטן, קווינס וסטטן איילנד. אוכלוסיית העיר מגוונת מבחינה אתנית, נכון לשנת 2020 ניו יורק מונה 8.8 מיליון, המשתכנים בשטח של 1,214 קילומטר רבוע.\nרבות משכונות העיר ומאתריה ידועים ברחבי העולם. פסל החירות קידם את פניהם של מיליוני המהגרים בבואם לאמריקה בשלהי המאה ה-19 ובתחילת המאה ה-20. וול סטריט, השוכן במנהטן תחתית, מהווה מרכז פיננסי עולמי מאז סוף מלחמת העולם השנייה ומשכנה של הבורסה לניירות ערך. בעיר שוכנים כמה מהבניינים הידועים בעולם, כמו מגדל החירות והאמפייר סטייט, וכן שכנו בה מגדלי התאומים, שנהרסו בפיגועי 11 בספטמבר 2001.\nניו יורק היא מקום היווסדן של תנועות תרבות אמריקאיות רבות, כמו תנועת הספרות והאמנות הידועה בשם \"הרנסאנס של הארלם\", סגנון הציור האקספרסיוניסטי המופשט (שידוע גם כאסכולת ניו יורק), והסגנונות המוזיקליים היפ הופ, פאנק וסלסה. 36 אחוזים מאוכלוסייתה נולדו מחוץ לארצות הברית, ובשנת 2005 דוברו בה כמעט 170 שפות שונות. הרכבת התחתית של ניו יורק פועלת 24 שעות ביממה, רחובותיה סואנים בהולכי רגל ובמכוניות והיא מכונה \"העיר שאינה ישנה לעולם\".",
    "pageid": 986
  },
  {
    "title": "ניימאר",
    "extract": "ניימאר דה סילבה סנטוס ז'וניור (בפורטוגזית: Neymar da Silva Santos Júnior; נולד ב-5 בפברואר 1992 במוז'י דאס קרוזס, סאו פאולו), המוכר בשמו הפרטי בלבד, ניימאר, הוא כדורגלן ברזילאי המשחק באל-הילאל מהליגה הסעודית ובנבחרת ברזיל בעמדת הקיצוני. סגנון המשחק שלו כולל שימוש בטכניקה גבוהה ובתרגילים ייחודיים. הוא מצטיין בשליטה בכדור, במהירות, בזריזות ובכדרור. הוא מדורג ראשון יחד עם פלה בטבלת הכובשים הגדולים ביותר בהיסטוריה של נבחרת ברזיל, לאחר מונדיאל 2022. הוא גם הופיע כשחקן בטלוויזיה ובקולנוע.",
    "pageid": 806467
  },
  {
    "title": "סדרה הנדסית",
    "extract": "במתמטיקה, סדרה הנדסית או סדרה גאומטרית היא סדרה של מספרים, כך שהיחס בין כל שני איברים סמוכים הוא קבוע. במילים אחרות, ניתן לחשב כל איבר בסדרה על ידי הכפלת האיבר הקודם לו במספר קבוע \n  \n    \n      \n        q\n      \n    \n    {\\displaystyle q}\n  \n (היחס בין האיברים; נקרא גם מנת הסדרה). סדרה הנדסית קרויה כך, משום שכל איבר בה הוא הממוצע ההנדסי של האיבר הקודם לו והאיבר העוקב לו.",
    "pageid": 165279
  },
  {
    "title": "סטילה",
    "extract": "דור סורוקר (נולד ב-1 בנובמבר 1998), הידוע בשם הבמה סטילה, הוא ראפר, זמר, פזמונאי, מלחין ומפיק מוזיקלי ישראלי. ידוע כחבר בהרכב ההיפ הופ הלם תרבות, ובצמד נס וסטילה.",
    "pageid": 2219624
  },
  {
    "title": "עוצבת קלע דוד",
    "extract": "עוצבת קלע דוד (חטיבת אש מיוחדת 214) היא חטיבה בחיל התותחנים הכפופה לעוצבת האש ומשמשת מסגרת ארגונית בהכשרה, בסדיר ובמילואים, ליחידת מיתר, יחידת מורן ויחידות מסווגות נוספות המפעילות אמצעי לחימה מסווגים וחימוש מונחה מדוייק.",
    "pageid": 1307087
  },
  {
    "title": "עין השלושה",
    "extract": "עין השלושה (עֵין הַשְּלֹשָה) הוא קיבוץ מתחדש השייך לתק\"ם הנוער הציוני. הקיבוץ נמצא בצפון-מערב הנגב ושייך למועצה אזורית אשכול.\nהקיבוץ הוקם ב-1950 על ידי בני גרעין של הנוער הציוני מאמריקה הלטינית.\nבני הגרעין הגיעו לאכלס את קיבוץ נוה יאיר שהוקם כשנה קודם וסבל מקשיים. לאחר מספר חודשים עבר הגרעין המייסד למקומו הנוכחי וייסד את קיבוץ עין השלושה.\nשם הקיבוץ הוא לזכר שלושה מחברי הגרעין המייסד שנפלו במלחמת העצמאות.",
    "pageid": 76663
  },
  {
    "title": "עספור",
    "extract": "עספור (בתרגום מערבית: عصفور; עֻצְפוּר, ציפור) היא סדרת טלוויזיה ישראלית מסוגת דרמת מתח של חברת התקשורת HOT שעלתה לשידור ב-7 במרץ 2010, בערוץ HOT3, והסתיימה לאחר 2 עונות ב-27 בדצמבר 2011. יוצריה הם חנן סביון וגיא עמיר שגם משחקים כשחקנים ראשיים בסדרה (מגלמים את הדמויות ניוטון וקצר בהתאמה). הסדרה מגוללת את סיפורם של ארבעה חברים המתגוררים בתוך חוות שלדי אוטובוסים נטושים, בשולי אזור התעשייה בירושלים ונאבקים על מנת להחזיר את שטח החווה לרשותם לאחר שאיגרת חוב כבדה הוטלה על השטח.\nמשמעות המילה \"עַסְפוּר\" היא ציפור בערבית. בסדרה היא מסמלת ציפור מזל שהייתה מגיעה לחווה בעבר הרחוק, בזמן שהחווה הייתה שייכת עוד לסבו של מוטי (שלום מיכאלשווילי), שלימים ירש ממנו את החווה. הרצף שלאורכו מאורגנת העלילה הוא מאבק בין ה\"עשירים\" לבין ה\"עניים\".\nהסדרה הופקה על ידי אודי סגל \"סומיוקו הפקות\" ושודרה החל מהתאריך ה-7 במרץ 2010 ועד ה-27 בדצמבר 2011 בו שודר הפרק האחרון בסדרה.\n\n",
    "pageid": 757621
  },
  {
    "title": "ערד (רובה)",
    "extract": "הערד הוא רובה קרבין ישראלי, שתוכנן ומיוצר על ידי תעשיות נשק לישראל (IWI). הרובה מיועד לכוחות מיוחדים של צבא ומשטרה, ונמצא בשירות הימ\"מ של מדינת ישראל וביחידות משטרתיות וצבאיות של מדינות אחרות.\nה\"ערד\" הוא קרבין (רובה מקוצר) עם נצרה בוררת בעלת שלושה מצבים: נצור, ירי בודדות (חצי-אוטומטי) וירי אוטומטי מלא, דבר ההופך אותו לרובה סער מקוצר. היותו רובה סער מקוצר הופך אותו למתאים לכוחות מיוחדים וליחידות טקטיות ללוחמה בטרור והשתלטות.\nה\"ערד\" תוכנן להיות אמין יותר וקל לתחזוקה מאשר רובי קרבין קיימים, כגון ה-M4 קרבין. הוא כולל מעצה עשוי מפולימרים וקת פולימרית מתכוונת. הקנה הצף מחושל בשיטת הכאה קרה והקדח מצופה בכרום על מנת לשפר את אורך החיים שלו ואת הדיוק. כמו כן, הוא ניתן להחלפה מהירה. הרובה משופר גם מבחינת ארגונומיה: קת נפתחת מתכוונת, ידית אחיזה נוחה דמוית-אקדח, תפעול אמבידקסטרי (בשתי הידיים, כגון מיקום הנצרה), מסילות פיקטיני על המתפסים בכל הכיוונים ועוד. הרובה קומפקטי במיוחד: אורך הקנה 292 מילימטרים (11.5 אינץ') ומשקלו ריק כ-2.85 ק\"ג. אורכו הכולל עם קת פתוחה במלואה הוא 80 ס\"מ. עם זאת, הערד מוצע גם עם קנה באורך 368 מילימטרים (14.5 אינץ'), ואז הוא שוקל 3.07 ק\"ג ואורכו עולה ל-87.5 ס\"מ עם קת פתוחה במלואה.\nבעקבות הצלחת הרובה השיקה IWI דגם שלו בקליבר 7.62x51 מ\"מ נאט\"ו ו-6.5 מ\"מ קרידמור הנקרא \"ערד 7\" ומוצע בשני אורכי קנה: 406 מילימטרים (16.0 אינץ') ו-508 מילימטרים (20.0 אינץ'). ה\"ערד 7\" בדגם DMR נועד לשמש כרובה קלעים וכרובה צלפים חצי-אוטומטי וכולל קת מתכווננת עם משענת לחי והדק בן שני שלבים.",
    "pageid": 2018196
  },
  {
    "title": "פול טראנק",
    "extract": "פול טראנק (באנגלית: Full Trunk) היא להקת בלוז רוק ישראלית, שחברים בה גל ניסמן, עופר ויינר, יותם אלעזרי ואריאל קשת. הלהקה הוציאה שלושה אלבומים ומיני-אלבום. הלהקה שרה בעיקר בעברית, פרט לאלבומה השני בו בוצעו מרבית השירים באנגלית.",
    "pageid": 1427395
  },
  {
    "title": "פונקציות זוגיות ואי-זוגיות",
    "extract": "פונקציות זוגיות ואי-זוגיות הן פונקציות ממשיות בעלות סימטריה מוגדרת ביחס לישר \n  \n    \n      \n         \n        x\n        =\n        0\n      \n    \n    {\\displaystyle \\ x=0}\n  \n (כלומר לציר ה-\n  \n    \n      \n        Y\n      \n    \n    {\\displaystyle Y}\n  \n).",
    "pageid": 294653
  },
  {
    "title": "פורטוגל",
    "extract": "פורטוגל (נקראת רשמית: הרפובליקה הפורטוגלית; בפורטוגזית: República Portuguesa) היא ארץ ומדינה בדרום-מערב אירופה, הגובלת בספרד, ושוכנת בחלקו המערבי של חצי האי האיברי. תחת ריבונותה מספר איים באוקיינוס האטלנטי (חבלי פורטוגל האוטונומיים), בהם האיים האזוריים ואיי מדיירה. בני פורטוגל מכונים פורטוגזים, כשם שפתם – פורטוגזית.\nבעברה הייתה פורטוגל מעצמה קולוניאלית ימית (ראו האימפריה הפורטוגלית), חלוצת עידן התגליות האירופי, ושלטה בחלקים גדולים באפריקה ובדרום אמריקה וכן בנתיבי המסחר בין אירופה למזרח הרחוק ולהודו. פורטוגזית, השפה המדוברת בפורטוגל, מדוברת גם במושבותיה לשעבר, כגון ברזיל שבאמריקה הדרומית, אנגולה ומוזמביק שבאפריקה, ומקאו שבמזרח אסיה.",
    "pageid": 3213
  },
  {
    "title": "קריית אונו",
    "extract": "קִרְיַת אוֹנוֹ היא עיר בבקעת אונו, מחוז תל אביב בישראל, הגובלת בגבעת שמואל מצפון, ברמת גן ממערב, סביון מדרום וממזרח, גני תקווה במזרח ובפתח תקווה מצפון מזרח. המועצה המקומית הוכרזה כעיר בשנת 1992.\nנוסדה בשנת 1939, וקרויה על שם אוֹנוֹ הקדומה, הנזכרת במקרא ובמקורות חז\"ל, ואשר שכנה באזור בו הוקמה העיר המודרנית.",
    "pageid": 7763
  },
  {
    "title": "רודוס",
    "extract": "רוֹדוֹס (ביוונית: Ρόδος) הוא אי יווני בים האגאי המהווה חלק מהאיים הדודקאנסיים. האי הוא המזרחי ביותר מבין איי יוון המרכזיים בים האגאי.\nרודוס הוא בירת פרובינציית רודוס. אורכו כמאה קילומטר ורוחבו המרבי הוא כארבעים קילומטר. שטח האי כ־1,400 קמ\"ר והוא שוכן במרחק 17.7 ק\"מ מערבה לטורקיה, בין היבשת היוונית לקפריסין. ב־2011 מנתה אוכלוסיית האי 115,490 תושבים, מתוכם כ־80,000 מתגוררים במטרופולין של העיר רודוס המשמשת כבירת האי. העיר השנייה בגודלה היא יאליסוס שבה כ־12,000 תושבים.\nבאי נמצאו ממצאים רבים מתרבויות קדומות והוא ידוע מבחינה היסטורית בשל הפסל הענק, הקולוסוס מרודוס, אחד משבעת פלאי העולם העתיק ששכן בו.",
    "pageid": 49493
  },
  {
    "title": "רוקדים עם כוכבים (עונה 2, קשת)",
    "extract": "רוקדים עם כוכבים עונה 2 היא העונה השנייה של תוכנית המציאות\nהישראלית \"רוקדים עם כוכבים\" בגרסתה של \"קשת\". העונה שודרה החל מ-30 במאי עד 30 באוגוסט 2023 בקשת 12 וכללה 28 פרקים. בעונה זאת הגיעו למקום הראשון עדי חבשוש וארטיום ליאסקובסקי. את העונה הנחתה לוסי איוב, וצוות השיפוט הורכב מאנה ארונוב, דוד דביר, אלי מזרחי ורונה-לי שמעון.",
    "pageid": 2341953
  },
  {
    "title": "רפאל נדאל",
    "extract": "רפאל \"רפא\" נדאל פרירה (בקטלאנית ובספרדית: Rafael \"Rafa\" Nadal Parera; הגייה בקטלאנית: rəfəˈɛɫ nəˈðaɫ pəˈɾeɾə; הגייה בספרדית: rafaˈel naˈðal paˈɾeɾa; ידוע בכינויו \"רפא\", \"השור ממאיורקה (El toro de Mallorca)\" ו\"מלך החימר (El rey de la arcilla)\"; נולד ב-3 ביוני 1986) הוא טניסאי מקצועני ספרדי. נדאל דורג במקום הראשון בעולם במשך 209 שבועות (לא ברציפות), מקום שישי בכל הזמנים. יש המחשיבים אותו לגדול שחקני הטניס בכל הזמנים.\nבמהלך הקריירה שלו זכה נדאל ב-92 טורנירים לגברים יחידים (מקום חמישי בכל הזמנים), מהם זכה ב-22 תוארי גראנד סלאם (שני בכל הזמנים אחרי נובאק ג'וקוביץ' מסרביה - 24) ואלוף אולימפי (בייג'ינג 2008) לגברים יחידים. נדאל הוא הטניסאי השני בהיסטוריה של ה-ATP (בנוסף לאנדרה אגאסי מארצות הברית) שהשלים במהלך הקריירה \"גולדן סלאם\" - זכייה בכל ארבעת טורנירי הגראנד סלאם ובמדליית זהב אולימפית. הוא מכונה \"מלך החימר\" בזכות 14 הזכיות באליפות צרפת הפתוחה (2005–2008, 2010–2014, 2017–2020, 2022). נוסף לכך, הוא זכה ב-36 טורנירים מסדרת \"המאסטרס 1000\" (מקום שני בכל הזמנים).",
    "pageid": 89599
  },
  {
    "title": "שירות הביטחון הכללי",
    "extract": "שירות הביטחון הכללי, מכונה בדרך כלל שַׁבַּ\"כּ, או הַשַּׁבַּ\"כּ (בראשית ימיו נקרא שִׁין-בֵּית, וכך הוא מכונה עד היום בכמה שפות זרות), הוא ארגון ביון ישראלי המהווה חלק חשוב מקהילת המודיעין הישראלית. השב\"כ כפוף למשרד ראש הממשלה ונועד להגן על המדינה מפני ריגול, חתרנות פנימית וטרור המסכנים את ביטחונה.\nתפקידיו כוללים:\n\nסיכול ריגול: סיכול פעילותם של מרגלים הפועלים בישראל.\nאבטחת אישים: שמירה על ביטחונם האישי של מנהיגי המדינה.\nסיכול טרור פנימי: חשיפת וחקירת התארגנויות טרור בישראל, ביהודה ושומרון וברצועת עזה. סיכול ומניעת פיגועים (בסיוע כוחות ביטחון אחרים כגון הימ\"מ וצה\"ל). סיפוק תמונת מודיעין לפעילויות מבצעיות.\nחקירות: חקירה ותשאול עצירים וחשודים בטרור.\nפיקוח ואבטחה: פיקוח על אבטחת נכסים אסטרטגיים של המדינה, כגון מתקנים מסווגים, בניינים ממשלתיים, מטוסי נוסעים, שדות תעופה ונציגויות ישראל בעולם. אבטחת מידע ביטחוני ומדיני והגנת סייבר.\nמתן סיווג ביטחוני: השב\"כ אחראי על קביעת הסיווג ביטחוני לתפקידים ולמשרות, ועל קביעת ההתאמה הביטחונית של המיועדים לתפקיד או למשרה מסווגים, בשירות הציבורי ובגופים נוספים, בהתאם להחלטות הממשלה.\nמטה השב\"כ שוכן בצפון תל אביב.\n\n",
    "pageid": 10867
  },
  {
    "title": "שרית חדד",
    "extract": "שרית חדד (נולדה בשם שרה חוּדָדָטוֹב, ב-20 בספטמבר 1978) היא זמרת-יוצרת ומלחינה ישראלית. נחשבת לאחת הזמרות המצליחות והמשפיעות ביותר בישראל. רבים משיריה היו ללהיטים וחלקם אף לנכסי צאן ברזל במוזיקה הישראלית (בהם: \"הייתי בגן עדן\" ו\"כשהלב בוכה\"). היא פורצת דרך במוזיקה המזרחית. זכתה חמש פעמים בתואר \"זמרת השנה\" וכן בתואר \"זמרת העשור\" בעשור הראשון של המאה ה-21. ייצגה את ישראל באירוויזיון 2002.",
    "pageid": 66401
  },
  {
    "title": "תסמונת אספרגר",
    "extract": "תסמונת אַסְפֶּרְגֵּר הייתה אחת מתסמונות הקשת האוטיסטית. מאז שנת 2013, התסמונת כבר לא-מאובחנת בפני עצמה, ואנשים בעלי אספרגר נקראים אוטיסטים בתפקוד גבוה.\nהתסמונת מתאפיינת בעיקר בקשיים באינטראקציה חברתית ובתקשורת לא מילולית. מאפיינים בולטים נוספים הם התנהגות חזרתית והעמקה אובססיבית בתחומי עניין צרים. התסמונת נבדלת משאר הלקויות האוטיסטיות בכך שהתפתחות הדיבור והשפה תקינות, ורמת האינטליגנציה נורמלית ולעיתים אף גבוהה. הלקות המרכזית של בעלי תסמונת אספרגר באה לידי ביטוי בתקשורת לא-מילולית עם הסביבה – בקושי בהבנת סיטואציות חברתיות ובהבנת הבעות פנים, קושי ביצירת מערכת יחסים אינטימית וכיוצא בזה. בהשוואה לתסמונות אחרות על הקשת האוטיסטית, לאספרגרים יש פחות כפייתיות (compulsive), פחות הפרעות במשחק דמיוני, ופחות הפרעות בשפה המדוברת. לרוב, לאנשים עם תסמונת אספרגר ישנן יכולות טובות של הבנת הנקרא ולימוד שפות וחלקם בעלי יכולת זיכרון טובה במיוחד.\nהתסמונת נקראת על שם הרופא האוסטרי הנס אספרגר, אשר חקר ותיאר אותה אצל ילדים בשנת 1944.",
    "pageid": 36569
  },
  {
    "title": "אדון עולם",
    "extract": "אֲדוֹן עוֹלָם הוא פיוט המופיע בסידורי רבות מקהילות ישראל בטרם תפילת שחרית. המשקל הערבי מחזק את ההשערה ששיר זה חובר בימי הביניים, וסביר שנכתב בספרד או באיטליה. המחבר אינו ידוע, וחלק מהאחרונים ייחסוהו לרב שרירא גאון, לרב האי גאון, או לרב שלמה אבן גבירול. הפיוט נמצא לראשונה בסידור בן המאה ה־13, ועל־כן המחקר דחה השערות אלו.",
    "pageid": 318141
  },
  {
    "title": "אדם נוימן",
    "extract": "אדם נוימן (באנגלית: Adam Neumann; נולד ב-25 באפריל 1979) הוא יזם ואיש עסקים ישראלי. מייסד חברת WeWork, בה כיהן בתפקיד המנכ\"ל בשנים 2010–2019.\nהונו האישי של נוימן, מוערך נכון לאפריל 2022, בכ-1.5 מיליארד דולר ע\"פ המגזין העסקי פורבס.",
    "pageid": 1502147
  },
  {
    "title": "אהבה בשחקים",
    "extract": "אהבה בשחקים (באנגלית: Top Gun) הוא סרט קולנוע אמריקאי משנת 1986 אשר בוים על ידי טוני סקוט, בו מככבים טום קרוז וואל קילמר. הסרט יצא לראשונה לאקרנים בארצות הברית ב-16 במאי 1986.\nמשרד ההגנה האמריקני השתתף במימון הסרט, והשפיע לא מעט על התסריט. הסרט הביא לעלייה ניכרת בשיעורי הגיוס לצי.\nבשנת 2015, ספריית הקונגרס בחרה בסרט לשימור ברשם הסרטים הלאומי. סרט המשך בשם אהבה בשחקים: מאווריק תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה ב-1 בספטמבר 2021, הסרט נדחה ל-25 במאי 2022. בסרט ההמשך מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לויס פולמן, אד האריס וואל קילמר.",
    "pageid": 620577
  },
  {
    "title": "אוגדת הבשן",
    "extract": "אוגדת הבשן (\"אוגדה 210\", \"אוגדת הגולן\"; בעבר עוצבת נתיב האש, \"אוגדה 366\", \"אוגדה 49\") היא אוגדה מרחבית האחראית על גזרת רמת הגולן, החרמון, הר דב וגבול ישראל-סוריה וחלק מגבול ישראל-לבנון וכפופה לפיקוד הצפון בצבא ההגנה לישראל.\nהאוגדה הוקמה מספר חודשים לפני מלחמת יום הכיפורים במהלך כוננות כחול לבן.\nהחל ממאי 2024 מפקד האוגדה הוא תת-אלוף יאיר פלאי.",
    "pageid": 1056955
  },
  {
    "title": "אורגזמה",
    "extract": "אורגזמה או אֲבִיּוֹנָה (מיוונית: ὀργασμός) היא פורקן מיני המתרחש אצל יונקים. אורגזמה יכולה להתרחש במהלך ההזדווגות, במהלך אוננות ואף בזמן השינה (ראו גם: קרי לילה). אצל שני המינים, האורגזמה מלווה בתחושת עונג, ואצל הזכר בדרך כלל בפליטת נוזל זרע. אצל האדם, וגם אצל יונקים רבים אחרים, כגון דולפינים ובונובו, קיום מגע מיני אינו לצורכי רבייה בלבד אלא גם לצורך הנאה פיזית, שהאורגזמה היא שיאה.",
    "pageid": 98554
  },
  {
    "title": "אורי איזק",
    "extract": "אוֹרי אִיזַק (נולד בי\"ז בכסלו ה'תשמ\"ח, 8 בדצמבר 1987) הוא עיתונאי ישראלי המשמש ככתב צבאי ויהודה ושומרון בחברת החדשות.",
    "pageid": 1789398
  },
  {
    "title": "אנטארקטיקה",
    "extract": "אנטארקטיקה היא היבשת שבה נמצא הקוטב הדרומי של כדור הארץ. שטחה כ-14,200,000 קמ\"ר והיא היבשת החמישית בגודלה אחרי אסיה, אפריקה, אמריקה הצפונית ואמריקה הדרומית.\nהשם \"אנטארקטיקה\" הוא הלחם של המילים \"אנטי\" ו\"ארקטיקה\", כלומר \"מול ארקטיקה\", שהיא הקוטב הצפוני.\nאנטארקטיקה היא המקום הקר ביותר על פני כדור הארץ, ורובה ככולה מכוסה קרח לאורך כל השנה. באנטארקטיקה אין תושבי קבע בגלל תנאי מזג האוויר הקשים, אולם ממשלות רבות ברחבי העולם מחזיקות בה תחנות מחקר, שחלקן מאוישות כל השנה וחלקן מאוישות רק בקיץ.",
    "pageid": 4239
  },
  {
    "title": "בית דרקולשט",
    "extract": "בית דרקולשט (ברומנית: Drăculeşti) היה אחד משני הענפים היריבים של שושלת בסאראב שבניו היו שליטי נסיכות ולאכיה ולפעמים גם של נסיכות מולדובה. הענף השני היה בית דנשט (Dăneşti). שני ענפי משפחה אלה נמצאו בתחרות מתמדת על כתר ולאכיה, החל משלהי המאה ה-14 ועד סוף המאה ה-15, כשמשפחת 'דנשט' נותרה ללא צאצאים ישירים ממין זכר. מקומם של ה'דנשט' נתפס על ידי משפחה אחרת מאולטניה - ה'קראיובשט'.",
    "pageid": 953229
  },
  {
    "title": "ברכת הגומל",
    "extract": "בִּרְכַּת הַגּוֹמֵל היא ברכת שבח לה' על טובה שגמל למברך, שאותה מברך אדם שהיה בסכנת חיים או בסכנה משמעותית אחרת וניצל ממנה.",
    "pageid": 344331
  },
  {
    "title": "דוד",
    "extract": "דָּוִד הוא דמות מקראית, המתואר במקרא כמלכהּ השני של ממלכת ישראל המאוחדת (אחרי שאול המלך) ואבי שושלת בית דוד ששלטה בממלכת יהודה במשך למעלה מ-400 שנה לאחר מותו עד חורבן בית המקדש הראשון. התיאורים התנ\"כיים השונים, מייחסים לדוד כיבוש חבלי ארץ נרחבים בצפון ארץ ישראל ובמערבה.\nדמותו ופועלו של דוד תפסו מקום חשוב במסורת היהודית ובפולקלור, והוא נחשב לדמות מופת ולאחד מגדולי האומה. דוד המלך מכונה במקרא ”נְעִים זְמִרוֹת יִשְׂרָאֵל” (שמואל ב', כ\"ג, א'), המסורת היהודית רואה בו את המחבר של רוב ספר תהילים. על פי המסורת, המשיח יהיה אדם מזרע דוד. מסורת זו אומצה גם בברית החדשה, בה נאמר כי ישו היה נצר לבית דוד. בקבלה נמנה דוד עם אחד מ\"ארבעת רגלי המרכבה לשכינה\", שעליהם מתבססת השראת השכינה בעולם לאורך ההיסטוריה (השלושה הנוספים הם אבות האומה אברהם יצחק ויעקב).\nדוד הוא חלק מרשימה בת 53 דמויות מקראיות, שאושרו במחקר מבחינה ארכאולוגית כדמויות היסטוריות, ותקופתו מתוארכת לסביבות המאה ה־10 לפני הספירה.\nהתיאור התנ\"כי של חיי דוד משקף מסורות רבות, אך מכיוון שהטקסטים המקראיים הנמצאים בידינו היום נכתבו מאות שנים לאחר התקופה המשויכת לדוד, לאורך השנים חוקרי מקרא, ארכאולוגים והיסטוריונים, היו חלוקים בדעתם ביחס לדוד ולתיאור מלכותו אל מול המציאות ההיסטורית. ביחס לקיומה של מלכות דוד, אסכולות מסוימות מקבלות את הסיפור התנ\"כי כנכון בעיקרו, גם אם מוגזם לעיתים, ואחרות רואות בסיפורי דוד מסורות שהגיעו מסיפורים אחרים ושויכו בהמשך לדוד. ביחס למהימנות הסיפורים גופה, מקובל במחקר לראות בספרות זו כאפולוגיה, וכמתאימה ל\"סיפורי אוזורפציה\", במסגרתם מבקש האוזורופ להצדיק את עלייתו לשלטון ומרידתו בשליט החוקי.",
    "pageid": 10997
  },
  {
    "title": "דייגו מראדונה",
    "extract": "דייגו ארמנדו מראדונה (בספרדית: Diego Armando Maradona; 30 באוקטובר 1960 –  25 בנובמבר 2020) היה כדורגלן ומאמן ארגנטינאי, מגדולי הכדורגלנים בכל הזמנים.\nמראדונה שיחק בארבעה טורנירים של גביע העולם בכדורגל, כולל מונדיאל 1986, בו היה קפטן נבחרת ארגנטינה והוביל אותה לזכייה בטורניר, לאחר ניצחון במשחק הגמר על נבחרת גרמניה המערבית, בו בישל את שער הניצחון. כמו כן זכה בפרס כדור הזהב כשחקן הטוב ביותר של הטורניר. בשלב רבע הגמר של הטורניר הבקיע דייגו מראדונה שני שערים בניצחון 2–1 על נבחרת אנגליה ונכנס להיסטוריית הכדורגל משתי סיבות - השער הראשון הובקע באמצעות היד, והוא מכונה \"שער יד האלוהים\", והשער השני הובקע לאחר כדרור לאורך יותר מחצי מגרש, תוך שהוא חולף על פני חמישה שחקנים אנגליים בדרך לשער, ונבחר ל\"שער המאה\".\nדייגו מראדונה נחשב לאחת הדמויות השנויות במחלוקת ביותר בספורט. הוא הושעה מכדורגל למשך 15 חודשים בשנת 1991, לאחר שנכשל בבדיקת סמים באיטליה, ולאחר מכן נשלח הביתה ממונדיאל 1994 שנערך בארצות הברית, לאחר שבדיקות הראו שהשתמש באפדרין.\nלאחר פרישתו מהמשחק, ביום הולדתו ה-37 בשנת 1997, הוא עלה במשקל בצורה דרסטית, וסבל מבריאות לקויה כתוצאה מהשפעות השימוש בקוקאין. בשנת 2005 הרזה לאחר ניתוח הצרת קיבה, והתגבר על התמכרותו לקוקאין. הנימוסים הבוטים שלו גרמו לו להסתכסך עם עיתונאים ומנהלים בכירים בספורט. למרות ניסיון אימון דל, הוא הפך למאמן נבחרת ארגנטינה בנובמבר 2008 והדריך אותה במונדיאל 2010. הוא החזיק בתפקיד במשך שנה וחצי, עד שפג תוקף החוזה שלו לאחר מונדיאל 2010.\nמראדונה נבחר, ביחד עם פלה, ל\"כדורגלן המאה של פיפ\"א\", על ידי אנשים מרחבי העולם במסגרת סקר שערכה פיפ\"א והוכרז ב-2000. כמו כן, נבחר ב-2004, על ידי פלה, לאחד מ-125 שחקני הכדורגל החיים הטובים בעולם.",
    "pageid": 20465
  },
  {
    "title": "דירוג רשויות מקומיות בישראל",
    "extract": "זוהי רשימת דירוג של הרשויות המקומיות בישראל, על פי אוכלוסייה‏, שטח שיפוט, צפיפות האוכלוסין לקילומטר רבוע, מדד חברתי-כלכלי - אשכול, מדד ג'יני. מועצות אזוריות מדורגות בנוסף גם לפי מספר היישובים שבכל אחת מהן.",
    "pageid": 1524591
  },
  {
    "title": "דלק סיבירי",
    "extract": "דָּלָק סִיבִּירִי או צוֹבֶּל (שם מדעי: Martes zibellina) הוא יונק קטן ממשפחת הסמוריים. זהו מין בסוג דלק, הנפוץ באזור דרום רוסיה, בגזרת הרי אורל, סיביר, מונגוליה ואף יפן. הוא נפוץ במרוצת השנים גם בפולין ובמערב רוסיה.",
    "pageid": 420445
  },
  {
    "title": "האנטומיה של גריי (סדרת טלוויזיה)",
    "extract": "האנטומיה של גריי (באנגלית: Grey's Anatomy) היא סדרת טלוויזיה אמריקאית העוסקת בדרמה רפואית שעלתה לשידור לראשונה ב-27 במרץ 2005, שנוצרה על ידי שונדה ריימס ומשודרת בערוץ טלוויזיה \"ABC\". הסדרה מתמקדת בחייהם של רופאים מתמחים, תושבים והמטפלים בכירורגיה כשהם מתפתחים לרופאים ותיקים תוך איזון יחסים אישיים ומקצועיים. הכותרת היא רמז לאנטומיה של גריי, ספר לימוד קלאסי של האנטומיה האנושית שפורסם לראשונה ב-1858 בלונדון ונכתב על ידי הנרי גריי. שונדה ריימס פיתחה את הפיילוט והמשיכה לכתוב לסדרה עד 2015. קריסטה ורנוף, שעבדה בעבר עם ריימס, היא כעת המפיקה הבכירה של הסדרה. ריימס היה גם אחד מהמפיקים בפועל לצד בטסי בירס, מארק גורדון, קריסטה ורנוף, רוב קורן, מארק וילדינג, אלן היינברג ואלן פומפאו. למרות שהסדרה מתרחשת בסיאטל שבוושינגטון, היא מצולמת בעיקר בלוס אנג'לס, קליפורניה, ובונקובר, קולומביה הבריטית.\nהסדרה סובבת סביב דמותה של אלן פומפאו, ד\"ר מרדית' גריי, עד מחצית העונה ה-19 שלה, שלאחריה היא עוברת לפורמט אנסמבלי יותר, כאשר פומפאו תופיע רק ב-8 פרקים בעונה 19. גריי מוצגת לראשונה כמתמחה ואחר כך הופכת להיות ראש הכירורגיה הכללית, תוך הצגת סיבוכי חייו של מנתח. צוות השחקנים המקורי כלל תשעה שחקנים: אלן פומפאו, סנדרה או, קתרין הייגל, ג'סטין צ'יימברס, טי אר נייט, צ'נדרה וילסון, ג'יימס פיקנס, איזאיה וושינגטון ופטריק דמפסי. צוות השחקנים עבר שינויים גדולים במהלך הסדרה. בתחילת העונה ה-19, לתוכנית היה צוות גדול של 18 שחקנים - כולל שלושה שחקנים מהצוות המקורי (פומפאו, וילסון ופיקנס).\nהאנטומיה של גריי היא תוכנית הפריים-טיים התסריטאית הארוכה ביותר המשודרת כעת ב-ABC, וסדרת הפריים-טיים התסריטאית הארוכה ביותר שמועברת על ידי ABC. הצלחת הסדרה הזניקה רבים מכוכביה, כולל את פומפאו, דמפסי ואוה, להכרה עולמית; הם היו בין חמשת שחקני הטלוויזיה המרוויחים ביותר ב-2013. בעוד שהרייטינג של התוכנית ירד במהלך ההרצה (היא הייתה פעם בין עשרת התוכניות המובילות בארצות הברית), היא עדיין אחת התוכניות עם הדירוג הגבוה ביותר מבין 18–49 הדמוגרפיות, והמספר 3 דרמה בכל הטלוויזיה המשודרת בארצות הברית. הסדרה הייתה התוכנית המרוויחה ביותר בטלוויזיה מבחינת פרסום בעונת 2007–2008; בשנת 2017, הוא דורג במקום העשירי ברשימה. בעונתה ה-15, האנטומיה של גריי דורגה כדרמה בעלת הדירוג הגבוה ביותר של ABC. נכון ל-28 בפברואר 2019, זו הייתה סדרת הדרמה הרפואית האמריקאית בפריים-טיים הארוכה ביותר. ב-10 במאי 2019, הסדרה חודשה לעונה 16 ו-17. העונה ה-16 עלתה לראשונה ב-26 בספטמבר 2019. העונה ה-17 עלתה לראשונה ב-12 בנובמבר 2020, כחודשיים מאוחר מהרגיל, עקב עיכובים בהפקה שנגרמו על ידי מגפת הקורונה. ב-10 במאי 2021, הסדרה חודשה לעונה 18, כאשר פומפאו, וילסון ופיקנס חזרו כולם. העונה ה-18 עלתה לראשונה ב-30 בספטמבר 2021. בינואר 2022, הסדרה חודשה לעונה 19, כאשר פומפאו הכריזה שתופיע כדמות לא מרכזית בסדרה. ב-14 במרץ 2024, עלתה לראשונה ה-20. ב-2 באפריל 2024, חודשה הסדרה לעונה ה-21, שתעלה לשידור ב-30 בספטמבר. לתוכנית היו סדרות ספין-אוף הנקראות \"מרפאה פרטית\" (2007–2013), ו-\"תחנה 19\" (2018–2024).\nהסדרה שודרה בישראל בחברות HOT, Yes, סלקום TV ובפרטנר TV. החל מ-16 ביוני 2022 הסדרה זמינה במלואה בשירות הסטרימינג דיסני+.",
    "pageid": 241339
  },
  {
    "title": "ואל קילמר",
    "extract": "ואל אדוארד קילמר (באנגלית: Val Edward Kilmer; נולד ב-31 בדצמבר 1959) הוא שחקן קולנוע ותיאטרון, מדבב, מפיק, מוזיקאי ואמן אמריקאי אשר עלה להצלחה בינלאומית מסחררת בזכות סגנון משחקו השיטתי והמגוון וקולו העמוק אל מול היותו ידוע בתפקידו הראשון בקולנוע \"סודי ביותר!\" (1984), שם גילם זמר רוקנרול הדומה לאלביס פרסלי ואף שר את שירי הסרט.\nקילמר זכה להצלחה גדולה יותר כשגילם את טייס הקרב אייסמן ב\"אהבה בשחקים\" (1986) לצד טום קרוז, תפקיד אליו חזר ב\"אהבה בשחקים: מאווריק\" (2020), בעוד שבשנת 1988, כיכב כשכיר החרב מאדמרטיגן ב\"ווילו והנסיכה\" לצד ווריק דייוויס. קילמר גם כיכב במותחן הפשע הרומנטי של טוני סקוט, \"רומן על אמת\" (1993), בו גילם את דמותו של אלביס פרסלי.\nקילמר זכה להצלחה מסחררת כשגילם את המשורר והמוזיקאי ג'ים מוריסון, סולן להקת הדלתות בסרט ״הדלתות\" (1991) של אוליבר סטון אליו התכונן בקפידה רבה ואף זכה לשבחים אדירים הן מצד הלהקה והן מצד הקהל. הצלחתו המשיכה גם כשגילם את גיבור-העל של DC קומיקס, באטמן/ברוס ויין ב\"באטמן לנצח\" (1995) של ג'ואל שומאכר, שם החליף את השחקן המקורי מייקל קיטון. הוא זכה להצלחה גדולה גם בקרב קהילת חובבי הקומיקס ומעריצי הדמות. לפני תפקיד זה כיכב בסרט המערבון \"טומבסטון\" (1993).\nבאותה שנה, הוא זכה להצלחה נוספת עם תפקידו במותחן הפשע האפי של מייקל מאן \"היט\" (1995). ב-1998, קילמר שוב זכה להצלחה עם דיבובו של משה רבנו בסרט האנימציה \"נסיך מצרים\" אך לא לפני שגילם את המרגל העצמאי בסרט \"המלאך\" (1997) בהתבסס על סדרת הטלוויזיה באותו השם. בראשית שנות האלפיים ירד מגדולתו. קילמר כיכב בסרט \"הכוכב האדום\" (2000) וב-2003 גילם את שחקן הפורנו הידוע ג'ון הולמס בסרט ״וונדרלנד\". באותה שנה גם כיכב לצד כריסטיאן סלייטר במותחן \"ציידי המחשבות\".\nקילמר חזר אז לשתף פעולה עם במאי \"הדלתות\" אוליבר סטון בסרט \"אלכסנדר\" (2004) שהיה כישלון ביקורתי אדיר וב-2005 כיכב לצד רוברט דאוני ג'וניור בקומדיית האקשן \"קיס קיס, בנג בנג\". שנה לאחר-מכן חבר לטוני סקוט וכיכב לצדו של דנזל וושינגטון בסרט \"דז'ה וו\". ב-2008, דיבב את דמותו של המכונית קיט ב\"אביר על גלגלים\" המחודש.\nב-2010 כיכב כנבל בסרט הפארודיה על הסדרה \"מקגייוור\", \"מקגרובר\", ובאותן שנים כיכב במספר רב של סרטים שיצאו ישירות לווידאו, לטלוויזיה וחלקם לקולנוע ושיתף פעולה עם 50 סנט. ב-2017, כיכב בדרמה של טרנס מאליק, \"שיר לשיר\" וכיכב לצד מייקל פסבנדר במותחן \"איש השלג\".\nמלבד היותו שחקן ומדבב, קילמר הוא גם מוזיקאי, צייר ואמן. הוא מפרסם את יצירותיו בחשבון האינסטגרם שלו, אותו הוא מפעיל. מאז אמצע העשור השני של המאה ה-21 הוא מתמודד עם סרטן הגרון, שגרם לו לאבד את קולו אך למרות זאת הוא עדיין מככב בסרטים.",
    "pageid": 285660
  },
  {
    "title": "וינסנט אניימה",
    "extract": "וינסנט אניימה (באנגלית: Vincent Enyeama; נולד ב-29 באוגוסט 1982) הוא כדורגלן עבר ניגרי ששיחק בעמדת השוער. משיאני ההופעות של נבחרת ניגריה בכל הזמנים, שני רק לאחמד מוסא.",
    "pageid": 167091
  },
  {
    "title": "זה אני (מחזמר)",
    "extract": "זה אני הוא מחזמר להיטים ישראלי מאת מאור זגורי, המבוסס על שיריו של הזמר אייל גולן. המחזמר עלה לראשונה בתיאטרון הקאמרי ב-16 באפריל 2019.\nב-5 ביוני 2022 ירד המסך על ההצגה לאחר שלוש שנים.\nמחזמר להיטים זה הוא השני פרי עטו של זגורי, שכתב בתחילת דרכו המקצועית את המחזמר \"נתתי לה חיי\" שעלה בתיאטרון הבימה.",
    "pageid": 1596930
  },
  {
    "title": "חברים",
    "extract": "חברים (באנגלית: Friends) היא קומדיית מצבים אמריקאית, ששודרה לראשונה ברשת NBC בין השנים 1994–2004, וכללה עשר עונות שידור. יוצרי הסדרה הם מרתה קאופמן ודייוויד קריין. בסדרה מככבים מת'יו פרי, קורטני קוקס, מאט לה-בלאנק, ליסה קודרו, דייוויד שווימר וג'ניפר אניסטון, המגלמים, בהתאמה, שישה חברים קרובים: צ'נדלר בינג, מוניקה גלר, ג'ואי טריביאני, פיבי בופה, רוס גלר ורייצ'ל גרין. הסדרה עוקבת אחר עלילותיהם במנהטן שבניו יורק.\nהסדרה שודרה בערוצי טלוויזיה ברחבי העולם, ושידוריה החוזרים נמשכים עד היום. לאורך שידורה, זכתה \"חברים\" לביקורות טובות. מדרוג הצפייה הגבוה של הסדרה מיקם אותה באורח קבוע בעשירייה הפותחת של רשימות הרייטינג והיא אחת מקומדיות המצבים הפופולריות ביותר ברשת NBC. בישראל, הסדרה המקורית שודרה כולה בהוט קומדי סנטרל, ב-yes Comedy HD ובנטפליקס. בעבר, שודרה גם בערוץ ביפ, בערוץ 2, וב-HOT3. הסדרה זכתה במספר רב של פרסי טלוויזיה והייתה מועמדת ל-63 פרסי אמי. לסדרה יש השפעה תרבותית גדולה. לדוגמה, בית הקפה \"סנטרל פרק\", שהופיע באופן בולט בסדרה, נתן השראה לבתי קפה בכל רחבי העולם ושימש מקור לחיקויים רבים. כל עונותיה של הסדרה יצאו במארזי DVD, ולאחר סיום הסדרה, נוצרה סדרת הבת \"ג'ואי\" בכיכובו של מאט לה-בלאנק.\nפרק איחוד רשמי, צולם כשני עשורים לאחר סיום הסדרה, ועלה לשידור ב-27 במאי 2021, בשירות הסטרימינג HBO Max.",
    "pageid": 2783
  },
  {
    "title": "חיל ההנדסה הקרבית",
    "extract": "חיל ההנדסה הקרבית (בראשי תיבות: חה\"ן) הוא אחד החילות בזרוע היבשה של צבא הגנה לישראל. זהו כוח ההנדסה הקרבית של צה\"ל. ייעודו של החיל הוא הבטחת יכולת התמרון של כוחות צה\"ל בד בבד עם שלילת יכולת זו מהאויב, הבטחת שרידות כוחות צה\"ל והשמדת תשתיות אויב תוך כדי לחימה רגלית וממוכנת, התעסקות בחבלה, מיקוש, צליחת מכשולים, הנדסה, בנייה והריסה. בנוסף אחראי החיל על תחומים שונים הדורשים ידע ומומחיות בנושאי הנדסה צבאית בהם רובוטיקה, לוחמת מנהרות, עיסוק בחומרי נפץ והתגוננות מפני נשק בלתי-קונבנציונלי. תפקידי החיל כוללים פריצת מכשולים, ביקוע קווי הגנה עוינים, פריצת שדות מוקשים, ניתוץ ביצורים, פריצת ופתיחת צירים, הכשרת צירי תנועה, גישור וצליחה, מיקוש הגנתי, עיסוק בחומרי נפץ, חבלה התקפית, חבלה וסילוק פצצות, בניית קווי הגנה ומכשולים, בניית ביצורים, הפעלת ציוד מכני הנדסי וציוד סער, משימות הריסה ובנייה תחת אש, והתגוננות מפני נשק בלתי-קונבנציונלי בשדה הקרב. כמו כן, לוחמי החיל (מלבד הצמ\"ה) מאומנים בלוחמת חי\"ר והפעלת רכב קרבי משוריין. החיל מופקד על 3 גדודי פלסים סדירים (גדוד 601 – \"אסף\", גדוד 603 – \"להב\" וגדוד 605 – \"המח\"ץ\") ובהם מחלקות סיור ופלוגות צמ\"ה (ציוד מכני הנדסי) כבד, גדודי מילואים נוספים ויהל\"ם – יחידת הנדסה למשימות מיוחדת, יחידת עילית בצה\"ל העוסקת בקומנדו הנדסי, חבלה, סילוק פצצות, רובוטיקה, לוחמת מנהרות ועוד. במסגרת מאמץ התמרון כוחות ההנדסה נכנסים ראשונים לשדה הקרב המשולב ומובילים את שאר הכוחות דרך צירים שנפרצו וזוכו ממכשולים טבעיים ומלאכותיים.\nשורשי חיל ההנדסה נעוצים עוד בארגון \"ההגנה\" ובמתנדבי \"היישוב\" לצבא הבריטי במלחמת העולם השנייה והוא נוסד עם הקמת צה\"ל על ידי הקצין עמנואל שחר. החיל השתתף בכל מלחמות ישראל ובמבצעים רבים, כאשר בחלקם הוא נטל תפקיד מרכזי. חיל ההנדסה זכה בפרס ביטחון ישראל ואות הערכה מבצעי מטעם הרמטכ\"ל ומספר יחידות בחיל זכו בצל\"ש יחידתי. חיילים רבים בחיל ההנדסה זכו לעיטורים וצל\"שים.\nקצין ההנדסה הראשי הנוכחי הוא תת-אלוף יואב טורחאנסקי.",
    "pageid": 32059
  },
  {
    "title": "טום קרוז",
    "extract": "תומאס קרוז מייפות'ר הרביעי (באנגלית: Thomas Cruise Mapother IV; נולד ב-3 ביולי 1962), הידוע בתור טום קרוז, הוא שחקן קולנוע ומפיק אמריקאי. הוא היה מועמד לשלושה פרסי אוסקר וזכה בשלושה פרסי גלובוס הזהב לאותם הסרטים: \"נולד בארבעה ביולי\" (1989), \"ג'רי מגווייר\" (1996) ו\"מגנוליה\" (1999).",
    "pageid": 71132
  },
  {
    "title": "טורקיה",
    "extract": "טוּרְקִיָּה (מקובל גם: תורכיה; בטורקית: Türkiye), שמה הרשמי רפובליקת טורקיה (Türkiye Cumhuriyeti \"טורְקִיֶה גֻ'מְהוּרִיֶּתִי\"), היא מדינה מוסלמית המשתרעת בימינו על כל חצי האי אסיה הקטנה שב מזרח התיכון, איים מסוימים במזרח הים התיכון, ושטח קטן במערב חבל הבלקן שבדרום-מזרח אירופה. טורקיה גובלת כיום בדרום בים התיכון, בסוריה ובעיראק, במערב בים האגאי, בצפון-מערב ביוון ובבולגריה, בצפון בים השחור, בצפון-מזרח בגאורגיה ובמזרח בארמניה, באזרבייג'ן (דרך נחיצ'יבאן) ובאיראן. שפתה הרשמית היא הטורקית (שעד 1928 נכתבה באותיות האלפבית הערבי, ומאז נכתבת באותיות המבוססות על   האלפבית הלטיני).\nהאזור בו נוסדה טורקיה המודרנית היה ערש הולדתן של תרבויות חשובות, בהן האימפריות הביזנטית והעות'מאנית. בשל המיקום האסטרטגי של טורקיה, בנקודת המפגש בין אסיה ואירופה, התרבות הטורקית היא מיזוג אחד ויחיד במינו של המסורת המערבית והמזרחית. יש לה גם חשיבות גאו-פוליטית אסטרטגית משמעותית. רוב תושבי טורקיה מוסלמים.\nטורקיה היא רפובליקה מאוחדת וחוקתית. בשנת 2018 הוחלפה בה שיטת הממשל מפרלמנטרית לנשיאותית לאחר משאל עם.\nמוסטפא כמאל אטאטורק הקים את המערכת הפוליטית שלה ב-1923, לאחר נפילת האימפריה העות'מאנית. טורקיה נמנתה עם החברות המייסדות של האומות המאוחדות, וכמייסדת-חברה בארגון לשיתוף פעולה אסלאמי, והצטרפה לנאט\"ו ב-1952. טורקיה של אטאטורק התאפיינה בחילוניות ופתיחות למערב, מאפיינים שנחלשו בתקופתו של ארדואן.\nמאז 2005 מנהלת טורקיה משא ומתן להצטרפות לאיחוד האירופי, כשב-2017 היא נדחתה באופן רשמי על ידי האיחוד עקב \"צעדיה של טורקיה אל עבר משטר אוטוקרטי\". הממשל של ארדואן, מאז עלייתו לשלטון, הנהיג חוקים ותקנות שמגבירים את השפעת האסלאם, ובכך מערערים את השפעת עקרונות ששת החיצים ומחלישים את חופש העיתונות.",
    "pageid": 357
  },
  {
    "title": "טל מאיר",
    "extract": "טל מאיר (נולדה ב-1983) היא עיתונאית, פובליציסטית ומגישת טלוויזיה ישראלית. מגישה את התכנית \"ישראל הבוקר\" בערוץ עכשיו 14 ובעבר הגישה את \"מהדורת חדשות הלילה\".",
    "pageid": 2311376
  },
  {
    "title": "יאיר נתניהו",
    "extract": "יאיר נתניהו (נולד ב-26 ביולי 1991, ט\"ו באב ה'תשנ\"א) הוא בנם של בנימין ושרה נתניהו.",
    "pageid": 1507333
  },
  {
    "title": "יומני הערפד",
    "extract": "יומני הערפד (באנגלית: The Vampire Diaries) היא סדרת טלוויזיה אמריקאית מסוגת דרמה על-טבעית שנוצרה על ידי קווין ויליאמסון וג'ולי פלק, המבוססת על סדרת ספרים באותו שם מאת ליסה ג'יין סמית. הסדרה עוסקת באחים סטפן ודיימון סלבטור המתאהבים באליינה גילברט וחושפים לפניה את עולם הערפדים. בהמשך העלילה מתגלים עוד יצורים על טבעיים כגון כפילות, אנשי זאב, מכשפות, סירנות, חדי קרן, ציפורי על ועוד. מאז עלייתה למסכי הטלוויזיה זכתה הסדרה בעשרות פרסים ברחבי העולם. לסדרה הופקו שתי סדרות-בת: \"המקוריים\" ו\"מורשות\".\n\n",
    "pageid": 790718
  },
  {
    "title": "יריב לוין",
    "extract": "יריב גדעון לוין (נולד ב-22 ביוני 1969, ז' בתמוז ה'תשכ\"ט) הוא שר המשפטים, סגן ראש הממשלה וחבר הכנסת מטעם סיעת הליכוד. בעבר שימש כשר התיירות, שר לביטחון פנים, יו\"ר הכנסת, יו\"ר הקואליציה, יו\"ר ועדת החוץ והביטחון ויו\"ר ועדת הכנסת. עורך דין במקצועו.",
    "pageid": 636609
  },
  {
    "title": "מבחני התכנסות לטורים",
    "extract": "מבחני התכנסות לטורים במתמטיקה נועדו לבדוק האם טור אינסופי מתכנס למספר סופי. מבחנים אלו אינם מראים מהו סכום הטור, אלא רק מכריעים בשאלת ההתכנסות. ההגדרה הפורמלית להתכנסות טור היא שסדרת הסכומים החלקיים מתכנסת.\nעל התכנסות הטור משפיע רק זנבו, כלומר ניתן להוריד מספר סופי של איברים מתחילת הטור מבלי לשנות את התכנסותו (אך ייתכן שתוך שינוי של הסכום שאליו יתכנס). על כן אין צורך שדרישות המבחנים יתקיימו עבור כל אברי הטור, אלא רק עבור כל האיברים החל ממקום מסוים.",
    "pageid": 15116
  },
  {
    "title": "מג'דל סלם",
    "extract": "מָגְ'דָל סִלְם (בערבית: مجدل سلم) היא עיירה לבנונית שיעית בדרום לבנון, מחוז א-נבטיה, נפת מרג' עיון, כשבעה ק\"מ ממערב לגבול ישראל (מושב מרגליות).",
    "pageid": 2310720
  },
  {
    "title": "מיין קאמפף",
    "extract": "מיין קאמפף (בגרמנית: Mein Kampf; בעברית: \"מלחמתי\" או \"מאבקי\") הוא ספר שכתב מנהיג המפלגה הנאצית בגרמניה אדולף היטלר בתקופת מאסרו בכלא לנדסברג, לאחר שהורשע בניסיון ההפיכה שכונה \"הפוטש במרתף הבירה\" בשנת 1923. בספר פירט היטלר את משנתו הפוליטית ותוכניותיו לעתידה של גרמניה. הכרך הראשון של הספר יצא לאור ב־18 ביולי 1925, והכרך השני ב־1926.\n\n",
    "pageid": 19871
  },
  {
    "title": "מלחמת ההתשה",
    "extract": "מלחמת ההתשה (בערבית: حرب الاستنزاف, חַרְבּ אֶל־אִסְתִנְזַאף) הייתה מלחמה בין ישראל לבין מצרים, שהחלה ב-11 ביוני 1967 ונמשכה עד 7 באוגוסט 1970, מועד שבו הסכימו הצדדים על הפסקת אש שנכנסה לתוקף למחרת. המלחמה החלה כיוזמה מצרית להתשת ישראל תוך הפרת הסכם הפסקת האש שסיים את מלחמת ששת הימים. את השם \"מלחמת ההתשה\" (\"חרב אל-אסתנזאף\") העניק לה נשיא מצרים גמאל עבד אל נאצר, והיא הסתיימה בהתשה של שני הצדדים.\nהמלחמה נמשכה למעלה משלוש שנים לאורך החזית המצרית, הירדנית והסורית. עיקר הלחימה היה בחזית תעלת סואץ שבה צבא מצרים וצה\"ל ניהלו מלחמת התשה זה כנגד זה. הצבא המצרי ביצע הפגזות חוזרות ונשנות של המוצבים לאורך תעלת סואץ. בנוסף, נעשה ניסיון מצד המצרים להוביל באו\"ם החלטה שתאלץ את ישראל לסגת מסיני. ישראל ניסתה לשמר את הישגיה במלחמת ששת הימים, ופעלה במלחמת ההתשה למניעת הישג קרקעי מצרי. מלחמת ההתשה החלה בעצימות נמוכה לאורך קו התעלה זמן קצר לאחר סיומה של מלחמת ששת הימים. העימות הסלים לעצימות גבוהה החל במרץ 1969.\nבחזית המצרית, המלחמה התאפיינה בהפגזות כבדות של ארטילריה מצרית על עמדות צה\"ל לאורך התעלה, ופשיטות קומנדו מצריות. בתגובה הפעיל צה\"ל את חיל האוויר שניסה לשתק את מקורות הירי לאורך התעלה ובשלב מאוחר יותר עבר לתקיפת מטרות רבות בעומק מצרים. בנוסף, יזמה ישראל פשיטות קומנדו ופשיטות משוריינות לשטח מצרים. תקיפות אלו, שאיתן לא יכלו המצרים להתמודד, גרמו להתערבות סובייטית ישירה במלחמה. המלחמה הובילה לעליית המעורבות הסובייטית במצרים, ובסופו של דבר להתבססות של חיל האוויר הסובייטי להגנת ערי מצרים שהובילה לקרב אווירי ישיר בין ישראל לברית המועצות. בנוסף חימשה ברית המועצות את מצרים בסוללות ארטילריה להגנה אווירית, ששינו את המאזן האסטרטגי והשפיעו משמעותית על מלחמת יום הכיפורים.\nבסופו של דבר, המלחמה נגמרה בתיקו אסטרטגי. אף צד לא הצליח להדביר את הכוחות של היריב. לצד מלחמה זו התנהלה גם מלחמת ההתשה בבקעת הירדן ומלחמת ההתשה בחזית הסורית. בסיומה של המלחמה, מצרים, בסיועה המסיבי של ברית המועצות, הצליחה לנטרל חלק מהעליונות האווירית הישראלית באזור העימות מעל תעלת סואץ, הודות לקידום מערכי הנ\"מ המתקדמים אל עבר התעלה. לפיתוח ולהצבה של מערך הנ\"מ המצרי ברדיוס שמכסה מספר קילומטרים לתוך הגדה המזרחית של התעלה, היו השלכות מהותיות על המערכה האווירית במלחמת יום הכיפורים.",
    "pageid": 1291
  },
  {
    "title": "מערך ההגנה האווירית",
    "extract": "מערך ההגנה האווירית (בראשי תיבות: מערך ההגנ\"א ובשמו הקודם: מערך הנ\"מ) הוא הגוף המאגד את יחידות הקרקע של ההגנה האווירית של צבא הגנה לישראל. המערך, אשר כפוף לחיל האוויר, אחראי על הגנת המרחב האווירי של ישראל לצד כלי הטיס של החיל. דוקטרינת הגנת המרחב האווירי הישראלי קובעת כי חיל האוויר נסמך בעיקר על מטוסי יירוט ככלי להשגת עליונות אווירית ואל מול זאת מערך ההגנה האווירית מהווה את קו ההגנה האחרון מפני איומים אוויריים הכוללים כלי טיס וקו ההגנה הראשון כנגד איומים אוויריים הכוללים טילים בליסטיים, טילי קרקע־קרקע ורקטות ארטילריות. בראש מערך ההגנה האווירית עומד קצין בדרגת תת-אלוף. מפקדו הנוכחי של המערך הוא תת-אלוף גלעד בירן.\n\n",
    "pageid": 30642
  },
  {
    "title": "מרלה מייפלס",
    "extract": "מרלה אן מייפלס (באנגלית: Marla Ann Maples; נולדה ב-27 באוקטובר 1963) היא שחקנית ומנחת טלוויזיה אמריקאית. ידועה בעיקר בשל נישואיה לשעבר לדונלד טראמפ, נשיא ארצות הברית ה-45. יש להם בת אחת משותפת.",
    "pageid": 1000263
  },
  {
    "title": "נעמי שמר",
    "extract": "נעמי שמר (13 ביולי 1930, י\"ז בתמוז ה'תר\"ץ – 26 ביוני 2004, ז' בתמוז ה'תשס\"ד) הייתה משוררת, מוזיקאית, מלחינה ופזמונאית ישראלית. כלת פרס ישראל לזמר עברי לשנת תשמ\"ג (1983). שמר כתבה שירים רבים, בהם שנעשו לנכסי צאן ברזל במורשת הישראלית, כמו \"ירושלים של זהב\", \"חורשת האקליפטוס\", \"לו יהי\", \"על כל אלה\", שלומית בונה סוכה ו\"שירת העשבים\". נחשבת בעיני רבים ל\"משוררת הלאומית\".",
    "pageid": 6473
  },
  {
    "title": "נשיא בית המשפט העליון",
    "extract": "נשיא בית המשפט העליון הוא שופט משופטי בית המשפט העליון בישראל, העומד בראש בית המשפט העליון, ומתוקף כך יש לו השפעה רבה על מערכת בתי המשפט בישראל בכללה. מאז פרישתה של אסתר חיות מכהן עוזי פוגלמן כממלא מקום נשיא בית המשפט העליון, עד שיבחר נשיא קבוע.",
    "pageid": 450345
  },
  {
    "title": "סטפן לגר",
    "extract": "סטפן גאגבה (בצרפתית: Stéphane Gagba; נולד ב-13 במאי 1998), המוכר בשם הבמה סטפן לגר (Stéphane Legar), הוא זמר, דוגמן ורקדן היפ הופ טוגולזי-ישראלי.",
    "pageid": 1545679
  },
  {
    "title": "ספטמבר השחור",
    "extract": "ספטמבר השחור (בערבית: أيلول الأسود, אַיְלוּל אַל-אַסְוַד; מכונה גם מלחמת האזרחים הירדנית) הוא עימות צבאי בין צבא ירדן לבין ארגונים פלסטיניים (שהיו מאורגנים באש\"ף), מחודש ספטמבר 1970 עד יולי 1971.\nבמשך מספר שנים שקדמו לעימות התבססו ארגוני טרור פלסטיניים בשטח ירדן, והוציאו משטחה פעולות טרור נגד ישראל. ארגוני הטרור, ארגון הפת\"ח בראשם, הציתו את מלחמת ההתשה בבקעת הירדן מיד בתום מלחמת ששת הימים. ישראל ניהלה מערכה נגד המחבלים, ומדי פעם ביצעה פשיטות לתוך שטח ירדן, שהובילו לעימותים ישירים מול הלגיון הערבי, הגדולה שבהן בפעולת כראמה. ישראל ניסתה ליצור לחץ על ירדן שיאלץ אותה לרסן את המחבלים, וכתוצאה מכך נפגעו תשתיות, ומצבה הכלכלי החמיר.\nירדן מצידה העניקה תמיכה, במידה כזאת או אחרת, לארגוני הטרור, אך היחסים בינה לבין הארגונים הללו הידרדרו. ארגוני הטרור ישבו במעוז הכוח שלהם, מחנות הפליטים, והתנהלו כמיליציות ששלטו בשטח, ללא ציות לממשלה הירדנית ולחוקיה. מיליציות אלה, אשר היקפן הגיע בשיאו לרבע מצבא ירדן, הפכו ל\"מדינה בתוך מדינה\", ובשלב מסוים איימו על עצם קיומה של הממלכה הירדנית. ההנהגה הירדנית, בראשה המלך חוסיין, ניסתה להימנע מעימות ישיר מול המחבלים בשל החשש מכוחם ברחוב הירדני־פלסטיני והכלל-ערבי. כאשר החמיר המצב, נחטפו חיילים ירדנים, ארגוני מחבלים קראו להדיח את המלוכה הירדנית ולהקים במקומה מדינה פלסטינית, וניסו להתנקש במלך חוסיין. כאשר כלו כל הקיצין השליט חוסיין משטר צבאי ופתח במערכה למיגור המיליציות החמושות של ארגוני הטרור.\nבמהלך המלחמה התערבה סוריה מצפון לטובת הפלסטינים ופלשה לצפון ירדן. הפלישה נבלמה בידי צבא ירדן, ובעקבות מעורבות בין-לאומית מצד ארצות הברית וישראל. נשיא מצרים, גמאל עבד אל נאצר, ניסה לתווך בין ירדן לארגוני הטרור הפלסטיניים, אך מותו עצר את מאמצי התיווך.\nלאחר מותו של נאצר היה למלך חוסיין חופש פעולה מדיני רחב יותר, הוא מינה את נאמנו, וספי א-תל, לראש ממשלת ירדן, והחל בתהליך בן מספר חודשים של גירוש חברי הארגונים הפלסטיניים וחלק ניכר מן הפליטים הפלסטינים מירדן. בתום מלחמת האזרחים הקצרה שבה למלך חוסיין השליטה בארצו. ארגוני הטרור עברו, ברובם, ללבנון, שם הקימו \"מדינה בתוך מדינה\" חדשה (פתחלנד), ואיימו בפעולות טרור וירי רקטי על מדינת ישראל. פעילותם בלבנון הייתה בין הגורמים לפרוץ מלחמת האזרחים בלבנון, ואיומם על ישראל ממנה הוביל, כעבור שתים עשרה שנה, למלחמת שלום הגליל.",
    "pageid": 17912
  },
  {
    "title": "עכשיו 14",
    "extract": "עכשיו 14 (נקרא גם ערוץ 14), הוא ערוץ טלוויזיה מסחרי ישראלי.\nהערוץ הוקם תחת רישיון שידור כערוץ מורשת, ועלה לאוויר ב־30 ביוני 2014 באפיק 20 בכבלים ובלוויין תחת המיתוג \"ערוץ 20\". ב-18 בינואר 2021 זכה הערוץ במכרז לשידור באפיק 14, ובנובמבר של אותה השנה החל לשדר באותו אפיק תחת השם הזמני \"ערוץ 14 בהרצה\", ולאחר מכן מותג כערוץ \"עכשיו 14\", והחל לשדר שידורי חדשות ואקטואליה. הערוץ מזוהה עם הימין הפוליטי בישראל ואינו משדר בשבתות ובמועדי ישראל.\nהערוץ הוא בבעלות חברת ערוץ יהודי ישראלי בע\"מ שבעל השליטה בה הוא יצחק מירלשוילי, לאחר שאיש התקשורת אבי בר יצא מהשקעותיו בערוץ. מנכ\"ל הערוץ הוא אריאל אדרי, העורך הראשי הוא סתיו קוזניץ ומנכ\"ל חדשות 14 הוא יורם כהן.\nהערוץ הוא ערוץ מסחרי זעיר, ועל כן אין לו חברת חדשות והוא אינו מחויב להפיק הפקות מקור באמצעות בתי הפקה חיצוניים.",
    "pageid": 1129088
  },
  {
    "title": "פות",
    "extract": "פּוֹת (בלטינית: Vulva) היא מכלול של איברי מין חיצוניים הנמצאים במפשעה הנקבית.\nתפקידיה הביולוגיים העיקריים של הפות כוללים מתן שתן, לידה, יחסי מין והפרשת נוזלי הווסת. הפות מתפתחת בשלבים אחדים, בעיקר בתקופת ההיריון ובגיל ההתבגרות. על פתח הנרתיק, הדגדגן ופתח צינור השופכה מגינות שפתי הפות.\nבפות ובמיוחד בדגדגן מצויים תאי עצב בריכוז גבוה יחסית לאיברי גוף אחרים, ומכאן הרגישות הרבה לכאב או לעונג (שנועד מבחינה ביולוגית לשמש תמריץ לקיום פעילות מינית).",
    "pageid": 63162
  },
  {
    "title": "פסטיגל",
    "extract": "פסטיגל הוא מחזמר ישראלי לילדים, המוצג בחג החנוכה ומופיעים בו להקות, זמרים, שחקנים, דוגמנים, בדרנים, קומיקאים, סטנדאפיסטים וכוכבי רשת. עד שנת 2014, שולבה בו גם תחרות זמר.\nהפסטיגל החל את דרכו בשנת 1981 וצבר מאז הצלחה רבה. מדי שנה הוא נערך בחיפה, בתל אביב, בירושלים ובבאר שבע.",
    "pageid": 573
  },
  {
    "title": "ציפי רפאלי",
    "extract": "ציפורה (ציפי) לוין-רפאלי (נולדה ב-7 במרץ 1955) היא דוגמנית עבר ואשת חברה ישראלית, אמם של הדוגמנים בר ואון רפאלי והסוכנת האישית שלהם.",
    "pageid": 1089832
  },
  {
    "title": "קופה אמריקה",
    "extract": "הקופה אמריקה של הקונמבול, הידועה גם כהקופה אמריקה (בקיצור בספרדית ובפורטוגזית: Copa América) היא אליפות אמריקה הדרומית לאומות בכדורגל, המתקיימת אחת לכמה שנים, בפרקי זמן בלתי קבועים.\nהתחרות מאורגנת על ידי הקונפדרציה הדרום אמריקאית, CONMEBOL. בשנים 1992–2017 האלופה הייתה משתתפת בגביע הקונפדרציות, עד לביטולו באותה שנה.\nזוהי תחרות הנבחרות העתיקה ביותר בעולם (החלה ב-1916), ואירוע הספורט השלישי בגודלו בעולם מבחינת כמות צפייה. אליפות זו מכתירה את אלופת אמריקה הדרומית, אך משנות ה-90 מוזמנות לטורניר נבחרות מאמריקה הצפונית ואסיה להשתתפות.\nמאז 1993 הטורניר כולל 12 קבוצות - כל עשר הנבחרות שחברות ב־CONMEBOL, ושתי נבחרות שמוזמנות מקונפדרציות אחרות (משתנה מטורניר לטורניר). מתוך עשר המשתתפות הקבועות שמונה לקחו בעבר את הגביע, כאשר שיאנית הזכיות היא נבחרת ארגנטינה עם 16 זכיות בטורניר. ארגנטינה שאירחה את טורניר הבכורה ב-1916, אירחה את הטורניר את המספר הרב ביותר של פעמים (תשע פעמים), וארצות הברית הנבחרת היחידה שאירחה את הטורניר והיא לא חברה ב-CONMEBOL (ב-2016 ו-2024). שלוש פעמים הטורניר התקיים או צפוי להתקיים במספר מדינות באמריקה הדרומית ולא רק במדינה אחת (ב-1975, 1979, 1983).",
    "pageid": 62194
  },
  {
    "title": "קטמין",
    "extract": "קֶטמין (באנגלית: Ketamine) הוא סם הרדמה סינתטי. מאפייניו כסם הגורם לדיסוציאטיביות הפכו אותו לפופולרי בקרב ציבור צרכני הסמים הפסיכדליים. הסם מגיע למשתמשים לרוב ממרפאות וטרינריות המשתמשות בו כסם הרדמה או אלחוש. בישראל הסם נכלל בפקודת הסמים המסוכנים, אף שהוא נכלל ברשימת החומרים הפסיכוטרופיים שבצו הרוקחים. כמו כן, אננטיומר S(+) של הקטמין אושר על ידי משרד הבריאות כתרופה לדיכאון עמיד (treatment resistant depression) ומשווקת בישראל תחת השם Spravato.",
    "pageid": 103430
  },
  {
    "title": "קשת 12",
    "extract": "קשת 12 (נקרא גם ערוץ 12) הוא ערוץ טלוויזיה מסחרי ישראלי של שידורי קשת בע\"מ, קבוצת תקשורת הכוללת גם את הזרוע הבינלאומית קשת אינטרנשיונל ואת הזרוע הדיגיטלית mako. עם עליית ערוץ 2 המסחרי, ב-4 בנובמבר 1993, נמנתה \"קשת\" יחד עם שתי זכייניות נוספות, \"רשת\" ו\"טלעד\". בעקבות פיצול ערוץ 2, ערוץ \"קשת 12\" הושק ב-1 בנובמבר 2017, והחל מינואר 2019 משדר באופן בלעדי את תוכני חברת החדשות של ערוץ 2 לשעבר, הנקראת היום חדשות 12.\nבערוץ משודרות תוכניות טלוויזיה מסוגות שונות, בהן ריאליטי, סאטירה, סדרות דרמה וקומדיה, ותוכניות בידור ומגזין. בין התוכניות המזוהות עם הערוץ: \"עובדה\", \"ארץ נהדרת\", \"נינג'ה ישראל\", \"הכוכב הבא\", \"מאסטר שף\", \"בשבילה גיבורים עפים\", \"צומת מילר\", \"חתונה ממבט ראשון\", \"אופירה וברקוביץ\", \"חדשות הבוקר\", \"ערב טוב עם גיא פינס\", \"אנשים\", \"יצאת צדיק\", \"המתחזים\", \"מועדון לילה\", \"MKR המטבח המנצח\", \"כפולים\" ועוד.",
    "pageid": 1516403
  },
  {
    "title": "ראשון לציון",
    "extract": "רִאשׁוֹן לְצִיּוֹן היא העיר הרביעית בגודלה בישראל. העיר ממוקמת במישור החוף, בין חלקו הדרומי של גוש דן לאזור הצפוני של שפלת יהודה, גובלת בבת ים מדרום מערב בחולון מדרום מזרח, צפונית לפלמחים, צפונית לנס ציונה, גובלת בצריפין במזרח ומשתרעת לאורך הים התיכון ממערב. העיר חלק מגוש דן וחברה בארגון פורום ה-15.\nהעיר נוסדה ב-31 ביולי 1882, טו' באב תרמ\"ב, והוכרזה כעיר בשנת 1950. היא הוקמה כמושבה חקלאית ציונית; היא המושבה הראשונה שהקימו אנשי העלייה הראשונה. בראשון לציון עוצב דגל ישראל; חודשה התרבות העברית – בייחוד בשפה ובחינוך. ב-1920 הוכרזה כמועצה מקומית וב-1950 הוכרזה כעיר ואם בישראל. בסוף המאה ה-20 התרחבה העיר מערבה וצפונה וגדלה באופן ניכר, והפכה לאחת הערים הגדולות בישראל.",
    "pageid": 5720
  },
  {
    "title": "רומניה",
    "extract": "רומניה (ברומנית: ‏‏?‏) היא רפובליקה במזרח אירופה, חלקה בצפון-מזרח חבל הבלקן שבדרום-מזרח אירופה. המדינה גובלת באוקראינה בצפון וגם בדלתת הדנובה בדרום; במולדובה במזרח, בהונגריה במערב, ובסרביה ובולגריה בדרום, לאורך נהר הדנובה. כמו כן, בדרום מזרח המדינה יש לרומניה רצועת חוף לאורך הים השחור. ב-2004 הצטרפה רומניה לברית נאט\"ו וב-2007 גם לאיחוד האירופי.",
    "pageid": 5576
  },
  {
    "title": "רונלד רייגן",
    "extract": "רונלד וילסון רייגן (באנגלית: Ronald Wilson Reagan‏; 6 בפברואר 1911 – 5 ביוני 2004) היה הנשיא ה-40 של ארצות הברית בשנים 1981–1989 ולפני כן מושל קליפורניה במשך שמונה שנים (1975–1967).\nבשלהי נשיאותו הסתיימה המלחמה הקרה ורבים מייחסים זאת למדיניותו הניצית כלפי ברית המועצות. מדיניותו הכלכלית הייתה חדשנית - הוא דגל בשוק חופשי וכלכלת צד-היצע, קיצוץ במסים והקטנת הממשלה, ביטול מכסות ייבוא וצמצום הוצאות המדינה על שרותי רווחה. לצד כל זאת הוא גם העלה את ההוצאות על פיתוח התעשייה הצבאית. מדיניותו הכלכלית זכתה לכינוי \"רייגנומיקס\" (Reagonomics, הלחם של רייגן וכלכלה) וגם רייגניזם (בדומה לתאצ'ריזם). לפני כניסתו לפוליטיקה היה רייגן שחקן קולנוע.\n69 ימים לאחר השבעתו לנשיאות נורה רייגן, אך התאושש במהירות וחזר לתפקד. החן והשנינות שלו שפרסומם גבר בעקבות ניסיון ההתנקשות גרמו לפופולריות שלו לנסוק. בהתמודדות מיומנת עם הקונגרס, רייגן הצליח לקדם חקיקה כדי לעורר צמיחה כלכלית, לבלום את האינפלציה, להגדיל את התעסוקה ולחזק את הכוחות המזוינים. במקביל הוא פתח במהלך של קיצוץ מיסים והוצאות הממשלה, וסירב לסטות ממדיניותו גם כאשר ההוצאות הביטחוניות הובילו לגירעון. ב-1984 נבחר בשנית בניצחון מוחץ. בשנת 1986 רייגן הביא לרפורמה בקוד מס ההכנסה. מדיניות האי-התערבות שלו בנפילת הבורסה ב-1987 תרמה לסיום המהיר של המשבר. בתום כהונתו, ארצות הברית נהנתה מהתקופה הארוכה ביותר שתועדה של שגשוג בזמן שלום ללא מיתון או שפל.\nבמדיניות החוץ, רייגן ביקש להשיג \"שלום באמצעות כוח\". במהלך שתי הקדנציות שלו הוא הגדיל את הוצאות הביטחון ב-35%, אך במקביל לאיומיו גם פעל לשפר את היחסים עם ברית המועצות. בפגישות עם נשיא ברית המועצות מיכאיל גורבצ'וב, ניהל משא ומתן על אמנה לפירוק טילים גרעיניים לטווח בינוני. רייגן הכריז מלחמה נגד הטרור הבינלאומי, ושלח מפציצים אמריקאים לפגוע במטרות בלוב לאחר שהוכח כי מימנה פעולות טרור נגד אמריקאים. דרך משמר צבאי של הצי האמריקאי במפרץ הפרסי, נשמר מעבר הנפט והמסחר בו ללא הפרעה מצד מלחמת איראן–עיראק. בהתאם לדוקטרינת רייגן, הוא העניק תמיכה למרידות אנטי-קומוניסטיות במרכז אמריקה, אסיה ואפריקה. במקרה אחד, שערוריית איראן–קונטראס, הועברה תמיכה בצורה בלתי חוקית בידי הממשל.\nבסך הכל כהונתו של רייגן נחשבת לתקופת שגשוג לאחר שנים של אי יציבות כלכלית וחברתית מאז סוף שנות השישים. רייגן הפך לדמות מפתח בתוך עצם ההתנהלות של המפלגה הרפובליקנית ומושא להערצה ולחיקוי בקרב אישים מטעמה. \"מהפכת רייגן\" - כפי שלעיתים נקראת תקופת נשיאותו, הייתה בעלת השפעות כלכליות וחברתיות רחבות היקף שהותירו חותם גם לאחר שסיים את תפקידו.",
    "pageid": 11311
  },
  {
    "title": "רועי עוז-פרבשטיין",
    "extract": "רועי עוז-פרבשטיין (נולד ב-17 בספטמבר 1975) הוא במאי, תסריטאי ועורך טלוויזיה ישראלי. בהיותו הבמאי והעורך הראשי של התוכנית \"האח הגדול\", הוא מעניק את קולו לדמות \"האח הגדול\" בזכיינית רשת 13.",
    "pageid": 1603176
  },
  {
    "title": "ריבית פריים",
    "extract": "ריבית הפריים (באנגלית: Prime Rate) היא הריבית המשמשת כבסיס לתמחור עסקאות פיננסיות מסוגים שונים כגון הלוואות ופקדונות, אותה קובע כל בנק עבור עיסקות המבוצעות על ידו. ריבית הפריים היא נגזרת של הריבית שנקבעת על ידי הבנק המרכזי, בתוספת מרווח מסוים.\nשיעורי הריבית אותם גובה הבנק מלקוחותיו בגין הלוואות שניתנות להם הן ריבית פריים בתוספת מרווח (\"פריים פלוס %x״). המרווח נקבע ככלל על פי טיב הלקוח והסיכון שהבנק נוטל בהענקת ההלוואה. שיעורי הריבית אותם משלם הבנק בגין פקדונות הן ריבית הפריים בניכוי מרווח מסוים (\"פריים מינוס %x״). תוספות הריבית עשויות להיות מושפעות גם מאופי האשראי, טיב הלקוח, והלימות ההון של הבנק.",
    "pageid": 358016
  },
  {
    "title": "תוכנית ההתנתקות",
    "extract": "תוכנית ההתנתקות בוצעה על ידי ישראל בקיץ 2005 וכללה את פינוי ההתנחלויות וכוחות צה\"ל שברצועת עזה לגבולות המדויקים של הקו הירוק ומסירת מרבית השליטה ברצועה לרשות הפלסטינית, יחד עם פינוי ארבע התנחלויות מבודדות ומוצבי צה\"ל בצפון השומרון, מבלי למסור את השליטה בהם לרשות. את התוכנית יזם והוביל ראש ממשלת ישראל השלושים, אריאל שרון.\nתוכנית ההתנתקות הייתה שנויה במחלוקת, ועמדה בניגוד להצהרותיו של שרון טרם היבחרו. לאחר שעלה לשלטון ביצע מפנה בעמדותיו ופעל ליישם התוכנית. הוא העמידה למשאל בקרב מתפקדי הליכוד, אשר דחו ברוב גדול את התוכנית, אולם למרות תוצאות המשאל שרון המשיך ביישומה. הוא סירב להצעה להעמיד את התוכנית למשאל עם, אולם סקר שהתפרסם הצביע על תמיכת רוב הציבור בעריכת משאל עם כזה כמו גם על תמיכת רוב הציבור בתוכנית. לאחר מאבק ממושך בממשלה ובכנסת אושר החוק ליישום התוכנית בקריאה שלישית ב-16 בפברואר 2005 ברוב של 59 תומכים מול 40 מתנגדים ו-5 נמנעים. המאבק הפנימי בליכוד סביב התכנית הוביל לפרישת שרון מהמפלגה והקמת קדימה, כאשר בנימין נתניהו, למרות שהצביע בעד התכנית, עומד בראש הליכוד.\nבניגוד להבטחות טרום ביצוע התוכנית ובמהלכה, לקה שיקום מפוני ההתנתקות במחדלים רבים, וועדת החקירה הממלכתית שדנה בסוגיה מתחה ביקורת קשה על מנהלת ההתנתקות והטיפול במפונים.",
    "pageid": 16802
  },
  {
    "title": "קטגוריה:מאמני כדורגל ישראלים",
    "extract": "",
    "pageid": 73428
  },
  {
    "title": "קטגוריה:מדינות העולם",
    "extract": "",
    "pageid": 18593
  },
  {
    "title": "אביב גפן",
    "extract": "אביב ברוך גפן (נולד ב־10 במאי 1973) הוא זמר־יוצר, מוזיקאי, מלחין, פזמונאי, תסריטאי, מפיק מוזיקלי ישראלי וסופר. מוביל את הרכב הרוק \"התעויוט\" ושותף בצמד \"בלאקפילד\" עם סטיבן וילסון.\nגפן הוא מוזיקאי פעיל מאז שנות ה־90 ויצירותיו, מראשית דרכו, עסקו במחאה ובסוגיות אוניברסליות כמו אהבה, שלום, מוות, דת וצבא; מנגד הוא עסק, לא פעם, גם בנושאים שנויים במחלוקת כמו התאבדות, סמים וסרבנות. עמדותיו של גפן מזוהות עם הזרם השמאלי בפוליטיקה הישראלית, אם כי בשנים האחרונות בהופעותיו גפן מגיע ליישובים דתיים ולהתנחלויות.",
    "pageid": 156360
  },
  {
    "title": "אהבה בשחקים: מאווריק",
    "extract": "אהבה בשחקים: מאווריק (באנגלית: Top Gun: Maverick) הוא סרט קולנוע אמריקאי, אשר בוים על ידי ג'וזף קוסינסקי. הסרט תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה. ב-1 בספטמבר 2021, הסרט נדחה ל-27 במאי 2022. הסרט מהווה המשך לסרט המצליח \"אהבה בשחקים\" משנת 1986. \nבסרט מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לואיס פולמן, אד האריס, ג'יי אליס וואל קילמר. הסרט נעשה בשיתוף פעולה עם צי ארצות הברית וטייסי קרב בדימוס ייעצו להפקת הסרט. בנוסף, ניכר כי עלילת הסרט נשענת בחלקה על אירועים אמיתיים ובהם תקיפת הכור הגרעיני בעיראק ותקיפת הכור הגרעיני בסוריה. מדינת האויב בסרט היא איראן והיא מוזכרת בשמה במהלך תדריך המשימה שמוצג לדמותו של קרוז.",
    "pageid": 1998155
  },
  {
    "title": "אירוויזיון 2025",
    "extract": "תחרות הזמר של האירוויזיון לשנת 2025 (באנגלית: Eurovision Song Contest 2025; בצרפתית: Concours Eurovision de la chanson 2025) תהיה המהדורה ה-69 של התחרות בהפקת איגוד השידור האירופי אשר עתידה להתקיים בשווייץ, המדינה הזוכה של אירוויזיון 2024.",
    "pageid": 2329909
  },
  {
    "title": "אלכסנדר זייד",
    "extract": "אלכסנדר זייד (1886 – 11 ביולי 1938) היה חלוץ, שומר ועובד אדמה. פעל רבות לכיבוש העבודה והשמירה. היה ממקימי כוח המגן העברי בארץ ישראל בארגונים \"בר גיורא\", \"השומר\", \"הקיבוץ\"[דרוש מקור] ו\"אגודת השומרים\". מהאישים הבולטים בעלייה השנייה, ומסמליה של התנועה הציונית ותנועת העבודה. נרצח על ידי בדואי בעת המרד הערבי הגדול.\n\nאלכסנדר זייד נולד בשנת 1886 באימפריה הרוסית בעיירה זימה שבמחוז אירקוטסק שבסיביר. אביו, יצחק אליהו זייד (1842-1901), היה יוצק מתכת במקצועו, תושב וילנה שהואשם בצעירותו בפעילות מהפכנית והוגלה לסיביר. אמו, רבקה (בתיה ליבה בת לייזר מאיר), הייתה ממשפחה סובוטניקית, בין אחיו היו שרה ופסח. בשנת 1889 עברה המשפחה לבירת המחוז, אירקוטסק. זייד החל ללמוד ב\"חדר\", אך כעבור זמן קצר עברה המשפחה לכפר, והוא עבר ללמוד בבית ספר חקלאי. אביו התחתן בשלישית עם אישה בשם פרידה, שאימצה את אלכסנדר לבן, ודחפה את האב לחזור לווילנה, שם היה קל יותר לחיות כיהודי. בעקבות זאת חזרה המשפחה בשנת 1901 לווילנה, אך כעבור שנתיים מת גם האב, כאשר אלכסנדר היה בן 15. אלכסנדר נאלץ לפרנס את ביתו, והחל לנהל את מפעל היציקה של המשפחה.\nבשנת 1903, עם פרוץ פרעות קישינב, הצטרף זייד לקבוצת הגנה עצמית שהוקמה על מנת להגן על יהודי וילנה בעת פוגרום. בקבוצת ההגנה פגש זייד את מיכאל הלפרין, איש העלייה הראשונה אשר השפיע עליו ברעיונותיו ובמעשיו. השפעה זו הובילה את זייד לעלות לארץ ישראל בגיל 17.\n\nזייד עלה לארץ ישראל בגפו ב-1904 במסגרת תנועת העבודה הציונית. על פי רישומיו של זייד, החוויה הראשונה שלו בארץ התרחשה ביפו. עם רדתו מהאונייה נאסר על ידי העות'מאנים בשל היעדר תעודת מסע. באמצעות שוחד הצליח לקנות את שחרורו.\nלאחר שחרורו עבד ביקב בראשון לציון, שם פגש את ישראל שוחט, שרוח החלוציות פיעמה בו ותאמה את רוחו של זייד. חלומו של שוחט היה להקים קבוצת שומרים עבריים במושבות.\nבשלב מסוים נפרדו דרכי השניים. זייד עבר לפתח תקווה ושוחט מצא עבודה בשפיה, שם קיבץ סביבו מספר חברים שגילו עניין בעבודת השמירה במושבות השומרון. כאשר אפשרות זו קרמה עור וגידים, נקרא זייד לחבור אל הקבוצה.\nכאשר שמר בכרמי זכרון יעקב, נרדם פעם אחת במשמרתו, ונשקו נגנב על ידי ערבים. בפעם הבאה שניסו לגנוב ממנו את הרובה, הכה את הגנב הערבי מכות חזקות, אך חבריו של הגנב הכו את זייד, ופצעו אותו בראשו, פציעה שממנה המשיך לסבול עד מותו.\n\nבוריס שץ הזמין את זייד ויחזקאל חנקין ללמוד סיתות אבן בירושלים. השניים הרבו לשוחח אודות יצירת כוח מגן עברי להגנת המפעל העברי בארץ. בשנת 1907 התקיימה פגישה חשאית בהשתתפות זייד ושבעה צעירים נוספים, בהם חנקין, שוחט ויצחק בן-צבי. בן-צבי מתאר את זייד בפגישה במילים: \n\nזייד היה שותף מרכזי להחלטה שהתקבלה בפגישה להקים את ארגון \"בר גיורא\", שמטרתו הייתה להקים כוח יהודי לוחם בארץ ישראל במטרה להביא לריבונות יהודית בארץ. במסגרת 'בר גיורא' עלה זייד לגליל התחתון והשתתף בהקמת הקולקטיב בסג'רה. ב-1909 היה שותף להקמת ארגון \"השומר\" במטרה להרחיב את השמירה היהודית לכל המושבות בארץ ישראל.\nאנשי \"השומר\" גרו בחווה החקלאית הגלילית אילניה (סג'רה), ועסקו בשמירה ובחקלאות. זייד בלט כשומר בארגון. הוא נשלח לכל מקום שבו צצו בעיות. במסגרת פעילותו שמר ביבנאל ובמסחה, אבטח את החריש באדמות שנויות במחלוקת, ועזר לתושבי חדרה להתמודד עם הקדחת ועם הטרדות חוזרות מצד השכנים הבדואים והצ'רקסים.\nזייד תיאר את שהתרחש בעת שאיבטח את החריש בחדרה:\n”הצ'רקסים ושכניהם התנפלו על החורשים והרוכבים הסתערו על האויב. ראיתי את סוסתו של שטורמן סובבת תחתיו - היא הוכתה בראשה באלה - ובו ברגע חשתי כי ראשי נופל על חזי ואי אפשר לי להרימו. הייתה זו התעלפות רגעית תוצאת מהלומה חזקה ובכל זאת נשארתי יושב על האוכף ורדפתי אחר אחד הצ'רקסים, וכך נהדף האויב אחור ואנחנו שבנו בניצחון”.\nבתקופה זו נשא זייד לאישה את ציפורה לבית בקר מווילנה שעלתה לארץ עם אחותה הבכורה קיילה. קיילה נישאה לישראל גלעדי, מראשי ארגון \"השומר\". זייד ואישים נוספים מארגון \"השומר\" התנגדו לכך שהארגון יקים בסמוך לעפולה את המושב תל עדשים, משום שטענו שיישובי השומרים צריכים לקום באזורי הספר.\nהם החליטו להקים בשנת 1916 בגליל העליון את קיבוץ \"בר גיורא\" שבהמשך נקרא כפר גלעדי, אך זייד פרש מן הקיבוץ משום שלא קיבל את דעת החברים על אופן גידול הילדים בבתי ילדים המרוחקים מבתי ההורים, והתנגד לתפיסה שילדי הקיבוץ הם \"רכוש\" הקיבוץ.\n\nב-1926 עבר זייד לשייח' אבריק שבעמק יזרעאל, והועסק שם כשומר במסגרת הקרן הקיימת לישראל. בחווה שבנה שם במו ידיו ניהל קרבות עם שודדים ופורעים. זייד, שחיבב ארכאולוגיה, נהג לחפור ליד היישובים שבהם התגורר. בשנת 1936 גילה באקראי פרצה באחת המערות בסמוך לשייח' אבריק, ופנה ליצחק בן-צבי ולבנימין מזר מהאוניברסיטה העברית ודיווח להם על הגילוי. בעקבות כך החל מזר לחפור במקום, והתגלו בו מערות הקבורה שהובילו לגילוי בית שערים.\n\nבמשך חייו הותקף פעמים רבות על ידי פורעים ערבים ושרד, עד ההתקפה שגבתה את חייו. בתקופת המרד הערבי הגדול, בליל 11 ביולי 1938, ארבה לו כנופיה בזמן שהיה בדרכו לאספת חברים בקבוצת אלונים. הוא נרצח בידי קאסם אל-טבאש, בדואי משבט ערב אל-חילף.\n\nזייד נטמן בבית הקברות של אגודת השומרים בגבעות זייד, והותיר אחריו את אשתו, ציפורה (1885–1968), שלושה בנים - גיורא (1914–2005) והתאומים יפתח (1920–2006) ויוחנן (1920–1999), ובת - כוכבת רייך (1917–2007).\nב-1942 התגלה רוצחו של זייד על ידי אנשי פלמ\"ח, נשפט בבית דין שדה, והוצא להורג.\n\nזייד מונצח באנדרטת אלכסנדר זייד שהוצבה ב-1941 ליד שטחי המרעה של משפחת זייד, בקרבת הגן הלאומי בית שערים שבקריית טבעון. כמו כן, נקראו על שם זייד היישובים \"בית זייד\" ו\"גבעות זייד\" ורחובות ברחבי הארץ. האנדרטה היא פסל של זייד, רכוב על סוסתו ומשקיף על עמק יזרעאל. את הפסל יצר הפסל דוד פולוס שפיסל את הסוסה שנקראה \"דומיה\" על פי אחותה. הפסל, שהיה עשוי רשת ברזל מצופה בטון, התבלה עם הזמן, והוחלף ב-1979 בפסל ברונזה שנעשה על ידי הפסל דן זריצקי. ב-5 באוקטובר 2007 הופל פסלו של אלכסנדר זייד בידי אלמונים, וב-31 בדצמבר הוקם שוב (על רקע המקרה התבסס הסרט \"חצי טון ברונזה\").\nסמליל של האנדרטה לזכר זייד משמש כלוגו לארגון \"השומר החדש\".  ארגון זה מפעיל תוכנית מנהיגות המיועדת לבני נוער ונקראת \"תכנית אלכסנדר זייד\".\nבנקודה שבה נורה ונרצח (פינת הרחובות \"יזרעאל\" ו\"השומרים\" בקריית עמל), הוקם גן זיכרון ובתוכו צוין המקום בו עמד זייד כשנורה, וכן המקום בו כנראה ארבו לו המרצחים. את התאריך קבעה אלמנתו.\nהמשורר אלכסנדר פן חיבר שני שירים לזכר זייד, ושניהם הולחנו על ידי מרדכי זעירא. המפורסם שבהם הוא \"על גבעות שייח' אבריק\" או \"אדמה, אדמתי\", במקצב דבקה. השיר השני נקרא \"שיר של זייד\", ובוצע על ידי אופירה גלוסקא.\nגם הסופר אליעזר שמאלי הנציח את סיפור חייו של זייד ומשפחתו ואת ההתיישבות ברחבי ארץ ישראל ובשייח' אבריק בספריו \"אנשי בראשית\", \"חיי ראשונים\", \"שומר בישראל\" ו\"לפנות בוקר\" - קטעים מיומניו של זייד מעובדים לקורא הצעיר.\n\n'זייד, אלכסנדר', בתוך: דוד קלעי, ספר האישים: לכסיקון ארצישראלי, תל אביב: מסדה – אנציקלופדיה כללית, תרצ\"ז, עמ' 216. (הספר בקטלוג ULI)\nאלכסנדר זייד, לפנות בוקר - פרקי יומן, עם עובד, תשל\"ו (1975)\nאלכסנדר זייד, לפנות בוקר - פרקי יומן, באתר \"פרויקט בן-יהודה\"\nאליעזר שמאלי - חיי ראשונים: מיומני אלכסנדר זיד, הוצאת עם עובד, תש\"ב/1942;\nאנשי בראשית, הוצאת א\"י שטיבל, תרצ\"ג/ 1933\nשומר בישראל - אגדת אלכסנדר זייד, (ציורים - ה’ הכטקופף), הוצאת מסדה\nייסוד ישוב חדש בעצם המלחמה: ראשיתו של כפר־גלעדי, מזכרונות אלכסנדר זייד, תרע\"ו–תרע\"ז (1916–1917). בתוך: אברהם יערי, זכרונות ארץ ישראל, כרך שני, פרק צט, עמ' 1047–1055\nזבולון פורן, אלכסנדר זייד - שומר יערות הקרן הקיימת לישראל - תולדותיו ופועלו, ספריה לנוער בהוצאת קק\"ל, תשמ\"ד\nברכה חבס, \"אלכסנדר זייד - פרשת חייו\", הוצאת המרכז לנוער - הסתדרות העובדים, 1938\nמיכאל בר-זוהר (עורך), ספר הגבורה - מנשרים קלו מאריות גברו, משרד הביטחון – ההוצאה לאור, 1997\nניצה דורי, \"אלכסנדר זייד - עובדות לעומת מיתוס\". בין עובדות היסטוריות ביומניו של אלכסנדר זייד (1908 – 1938) לבין מיתוס ספרותי בספר \"אנשי בראשית\" מאת אליעזר שמאלי (1933), באתר דעת, גיליון 16, 2020\n\nכתבי אלכסנדר זייד בפרויקט בן-יהודה\nאלכסנדר זייד, דף שער בספרייה הלאומית\nאלכסנדר פן, שנתיים למות אלכסנדר זייד, דבר, 17 ביולי 1940\n דן יהב, השומר על הסוס, באתר הספרייה הווירטואלית של מטח\nשירו של זייד באתר שירונט\nעל גבעות שיח אבריק באתר שירונט\nקורות החיים של אלכסנדר זייד, באתר \"יזכור\" של משרד הביטחון\nאוסף תמונות אלכסנדר וצפורה זייד מתוך האוספים הדיגיטליים של ספריית יונס וסוראיה נזריאן, אוניברסיטת חיפה\nנתיבה בן-יהודה, הדסה ברלינסקי, כך נוצר השיר של זייד\n אנשי בראשית - תיעוד היישוב היהודי בארץ ישראל בשנות ה 30, סרטון  באתר יוטיוב - תיעוד של משפחת זייד בשנות ה-30\nסרטון זה, בשלמותו, עם הסברים לגביו, מופיע גם בלינק הבא -http://carmonia.net/tiul.html. צולם בשנת 1933 ותיעד את משפחת בקר המורחבת שכללה גם את משפחת זייד\nרחל ינאית בן-צבי על אלכסנדר זייד (תיק ארכיון המדינה פ - 10 /2174)\nאלכסנדר זייד, מזכרונות העבר הקרוב, דבר, 24 באפריל 1929, (המשך 1), דבר, 24 באפריל 1929, (המשך 2), דבר, 24 באפריל 1929, (המשך 3), דבר, 24 באפריל 1929, (המשך 4), דבר, 24 באפריל 1929\nפרידה מזייד, אנשי העבודה וההגנה נפרדים מאלכסנדר זייד, דבר, 12 ביולי 1938\nמ. זינגר, אלכסנדר זייד, עשר שנים למותו, דבר, 19 ביולי 1948\n רות בקי-קולודני, היומן האישי של אלכסנדר זייד, באתר הארץ, 27 בספטמבר 2013\nעטר פלג, רחומה עד מותי (על אלכסנדר זייד ואלכסנדר פן), באתר סגולה - מגזין ישראלי להיסטוריה וידיעת הארץ, תמוז תש\"ף, יולי 2020",
    "pageid": 62110
  },
  {
    "title": "בנות ברק",
    "extract": "בנות ברק היא תוכנית מציאות תיעודית ישראלית העוקבת אחר נשים חרדיות מהעולם החרדי של בני ברק. התוכנית משודרת בערוץ HOT3.",
    "pageid": 2128559
  },
  {
    "title": "בני אבני",
    "extract": "בני אבני (נולד ב-26 בספטמבר 1970) הוא שחקן ישראלי וטייס באל על וביחידת הכיבוי האווירי.",
    "pageid": 1204156
  },
  {
    "title": "בנק לאומי לישראל",
    "extract": "בנק לאומי לישראל בע\"מ הוא התאגיד הבנקאי הוותיק בישראל. נוסד בלונדון בשנת 1902 בשם \"בנק אנגלו-פלשתינה\", על פי חזונו של ד\"ר בנימין זאב הרצל, שראה צורך בהקמתה של זרוע פיננסית שתתמוך בפעילות התנועה הציונית בארץ ישראל. הבנק הפך בשנת 1951 לבנק לאומי לישראל, או בקיצור בנק לאומי. \nהבנק, הציג בשנת 1902 מאזן של 58,000 ליש\"ט, הפך עם השנים למודרני וגלובלי, ועל פי נתוני הדוחות הכספיים לשנת 2023 הוא הבנק הגדול בישראל במונחי הון עצמי.\nקבוצת לאומי מעסיקה כ-8,000 עובדים . מניות בנק לאומי מוחזקות על ידי הציבור והגופים המוסדיים ונסחרות בבורסה לניירות ערך בתל אביב.\nמנכ\"ל הבנק הוא עו\"ד חנן פרידמן, שהחל לכהן בתפקידו ב-1 בנובמבר 2019.",
    "pageid": 182945
  },
  {
    "title": "בראד פיט",
    "extract": "ויליאם בראדלי \"בראד\" פיט (באנגלית: William Bradley \"Brad\" Pitt; נולד ב-18 בדצמבר 1963) הוא שחקן ומפיק קולנוע וטלוויזיה אמריקאי, אשר זכה לפרסים שונים, כולל פרס אוסקר, פרס באפט\"א ושני פרסי גלובוס הזהב עבור משחקו, בנוסף לפרס אוסקר נוסף, פרס באפט\"א נוסף, פרס גלובוס הזהב נוסף, ופרס אמי כמפיק תחת חברת ההפקה שלו, Plan B Entertainment. \nכאיש ציבור, פיט נחשב לאחד האנשים החזקים והמשפיעים ביותר בתעשיית הבידור האמריקאית. במשך שנים רבות הוא כונה כאיש האטרקטיבי ביותר בעולם על ידי כלי תקשורת שונים, וחייו האישיים זכו לפרסום רחב.",
    "pageid": 93548
  },
  {
    "title": "ברט קוואנו",
    "extract": "בְּרֶט מייקל קָוָואנוֹ (או קבאנו; באנגלית: Brett Michael Kavanaugh; נולד ב-12 בפברואר 1965) הוא שופט בית המשפט העליון של ארצות הברית. בשנים 2003–2006 היה מזכיר סגל הבית הלבן בתקופת נשיאותו של ג'ורג' ווקר בוש, ובשנים 2006–2018 כיהן כשופט בבית המשפט הפדרלי לערעורים במחוז קולומביה.",
    "pageid": 1605391
  },
  {
    "title": "ברי סחרוף",
    "extract": "ברי סחרוף (נולד ב-7 ביולי 1957) הוא זמר-יוצר, גיטריסט, פזמונאי, מלחין ומפיק מוזיקלי ישראלי, שותפו של רמי פורטיס לצמד \"פורטיסחרוף\" וממקימיה של להקת \"מינימל קומפקט\". ידוע בנטייתו לשלב ביצירותיו נגיעות של מוזיקה אלקטרונית והשפעות מזרחיות, וכן בשיתופי הפעולה התכופים שלו עם מוזיקאים ישראלים. בתחילת שנות התשעים זכה בתקשורת לכינוי \"נסיך הרוק הישראלי\". נחשב לאחד המוזיקאים הבולטים והמשפיעים בישראל.",
    "pageid": 46615
  },
  {
    "title": "ברית המועצות",
    "extract": "ברית המועצות (ברוסית: (סוֹיוּז סוֹבְיֶטסקִיך סוֹצִיאָלִיסְטִיצֵ'סְקִיך רֶסְפּוּבְּלִיק), ידועה גם בראשי התיבות СССР, USSR או סססר. בתרגום לעברית: ברית הרפובליקות הסוציאליסטיות הסובייטיות) הייתה מעצמת על שהשתרעה על פני כ-17% מכלל היבשה בכדור הארץ, על פני צפון אירופה, מזרח אירופה ומרכז אסיה.\nלאחר מלחמת העולם השנייה הייתה, לצד ארצות הברית, אחת משתי מעצמות-העל החזקות בעולם. בברית המועצות שלטה המפלגה הקומוניסטית ושיטת הממשל הייתה ריכוזית, אף כי ניתנו סמכויות מסוימות גם ל-15 הרפובליקות דוברות-הרוסית שמהן הורכבה המדינה.\nברית המועצות הייתה למנהיגת הגוש המזרחי-סובייטי בעולם. היא הוקמה ב-30 בדצמבר 1922 בעקבות ניצחון הצבא האדום במלחמת האזרחים ברוסיה, כאיחוד בין רוסיה הסובייטית לרפובליקות הסובייטיות של עבר הקווקז, אוקראינה הסובייטית, ובלארוס הסובייטית, שהוקמו אף הן בזמן המלחמה, והתקיימה עד להתפרקותה הסופית ב-25 בדצמבר 1991. בשטחים שהשתייכו לברית המועצות חיו כ-100 עמים שונים.",
    "pageid": 6474
  },
  {
    "title": "ג'וזפה קגליוטי",
    "extract": "",
    "pageid": 2356989
  },
  {
    "title": "ג'ורג' ווקר בוש",
    "extract": "ג'ורג' ווקר בוש (באנגלית: ‏‏?‏; נולד ב-6 ביולי 1946) הוא פוליטיקאי ואיש עסקים אמריקאי, שכיהן כנשיאהּ ה-43 של ארצות הברית בשנים 2001–2009.\nבוש נולד בקונטיקט וגדל בטקסס. אביו, ג'ורג' הרברט ווקר בוש, כיהן כנשיאהּ ה־41 של ארצות הברית במשך קדנציה אחת וכסגן הנשיא במשך 2 קדנציות רצופות. ב-1994 נבחר לראשונה לתפקיד פוליטי, כמושל טקסס.\nבשנת 2000 נבחר בוש בבחירות לנשיאות לאחר שבועות שבהם התגלעו מחלוקת וחוסר ודאות לגבי תוצאות ההצבעה בפלורידה, שהסתיימו בסופו של דבר באמצעות פסיקה על חודו של קול בבית המשפט העליון. בחירות אלה היו הפעם הראשונה מאז 1888 שבהן נבחר נשיא ללא רוב של קולות הבוחרים אלא בהכרעת חבר האלקטורים.\nבוש הבטיח במערכת הבחירות לעסוק בעיקר בנושאי פנים, ועל כן כבר בראשית כהונתו הוביל רפורמה של קיצוץ מסים. פיגועי 11 בספטמבר גרמו לשינוי בסדרי העדיפויות של ממשלו, ומרכז הכובד של כהונתו התמקד במלחמה העולמית בטרור. בוש גיבש קואליציות בינלאומיות בראשות ארצות הברית שכוחותיהן הצבאיים כבשו את אפגניסטן ועיראק. כוחות אלה נשארו בשתי המדינות עד אחרי סיום כהונתו של בוש, ובמהלך העת הזו ספגו אבדות כבדות במאבקם נגד כוחות גרילה מקומיים. על הקדנציה השנייה של בוש העיבו בעיקר טיפול הממשל בהוריקן קתרינה, שספג ביקורת רבה, והמשבר הכלכלי העולמי שפרץ לקראת סופה.",
    "pageid": 1914
  },
  {
    "title": "גבעת הערלות",
    "extract": "גִּבְעַת הָעֲרָלוֹת היא גבעה באזור מזרח יריחו שנקברו בה ערלות עם ישראל לאחר ברית המילה בגלגל בכניסה לארץ, על פי ספר יהושע. גבעת הערלות ממוקמת בסמוך לגלגל יריחו.\nחגי בן-ארצי הציע לזהות את גבעת הערלות עם גבעה בולטת המצויה בין דיר חג'לה ובין קסר אל-יהוד.",
    "pageid": 1306408
  },
  {
    "title": "דופמין",
    "extract": "דופמין (באנגלית: DA - Dopamine) הוא תרכובת אורגנית ממשפחות הקטכולאמינים והפנתילאמינים. הוא מתפקד הן כהורמון והן כמוליך עצבי (נוירוטרנסמיטר) וממלא מספר תפקידים חשובים במוח ובגוף.\nהדופמין פועל הן במערכת העצבים המרכזית והן במערכת העצבים ההיקפית והוא אחד החומרים המשתתפים במהלך הסינתזה של אפינפרין ונוראפינפרין.\nלחוסר או עודף של דופמין השפעה גדולה במספר גדול של הפרעות ומחלות, ובתוכן סכיזופרניה, מחלת פרקינסון, דיכאון מז'ורי, הפרעה דו-קוטבית והפרעות קשב. על בסיס ידע זה פותחו תרופות רבות במטרה להתערב בפעילות הדופמין.\n\nהנוסחה הכימית של הדופמין היא (C6H3(OH)2-CH2-CH2-NH2). הדופמין משתייך למשפחת הקטכולאמינים, יחד עם אדרנלין ונוראדרנלין. זוהי קבוצת משנה של קבוצת התרכובות המונואמינים, המכילה גם את הסרוטונין.",
    "pageid": 13398
  },
  {
    "title": "האימפריה העות'מאנית",
    "extract": "האימפריה העוֹתְ'מָאנִית (בטורקית עות'מאנית: دولت علیۂ عثمانیہ, בטורקית מודרנית: Osmanlı İmparatorluğu, בערבית: الدولة العثمانية. נכתב גם: האימפריה העותמאנית) הייתה אימפריה שהתקיימה במשך 624 שנים, משלהי המאה ה-13 עד תחילת המאה ה-20, והשתרעה מדרום-מזרח אירופה עד לצפון אפריקה וחצי האי ערב. האימפריה העות'מאנית הייתה בין הכוחות הפוליטיים העיקריים בעולם מהמאה ה-15 עד תחילת המאה ה-18, והיוותה איום על מדינות אירופה עד שהתפרקה, לאחר מלחמת העולם הראשונה, ופינתה את מקומה לטורקיה המודרנית.",
    "pageid": 16330
  },
  {
    "title": "הולנד",
    "extract": "הוֹלַנְד (בהולנדית: Nederland; ‏‏?‏) היא מדינה בצפון מערב אירופה, הגובלת במערב ובצפון בים הצפוני, במזרח בגרמניה ובדרום בבלגיה. הולנד היא החלק העיקרי והגדול ביותר בממלכת ארצות השפלה (\"ממלכת הולנד\"), הכוללת גם כמה איים בים הקריבי. הולנד היא אחת המדינות הצפופות ביותר באירופה ובעולם כולו, ובין החברות המייסדות של האיחוד האירופי וברית נאט\"ו.\nאמסטרדם, העיר הגדולה בהולנד, היא עיר הבירה הבלעדית של הולנד. מעמדה כבירת הולנד קבוע בסעיף 32 של חוקת הולנד. כל מונרך ממלכת ארצות השפלה (כולל הולנד) מחויב להישבע אמונים באמסטרדם הבירה עם מועד המלכתו. רוב מוסדות המדינה הרשמיים והשגרירויות וכן ארמון המלוכה שוכנים בעיר האג (Den Haag). בשונה מהמחלוקת העולמית סביב העיר ירושלים כבירת מדינת ישראל, הערים אמסטרדם והאג אינן-נחשבות לסוגיות השנויות במחלוקת סביב הולנד.",
    "pageid": 3970
  },
  {
    "title": "המיניונים",
    "extract": "המיניונים (באנגלית: Minions) הוא סרט קומדיה אמריקאי בהנפשה ממוחשבת של אילומיניישן מ-2015. הסרט בוים על ידי פייר קופין וקייל בלדה, ונכתב על ידי בריאן לינץ'. הסרט מהווה פריקוול לסרט \"גנוב על הירח\" מ-2010, והוא לשלישי בזיכיון \"גנוב על\".\n\"המיניונים\" זכה להצלחה רבה, וגרף בקופות ברחבי העולם הכנסות של $1,159,398,397, שהביאו לדירוגו במקום החמישי ברשימת הסרטים המכניסים ביותר לשנת 2015. נכון ל-2019 הסרט נמצא במקום ה-19 ברשימת הסרטים המכניסים ביותר בכל הזמנים. למרות ההכנסות הגבוהות, הסרט זכה לביקורות ממוצעות.",
    "pageid": 1337354
  },
  {
    "title": "הפיינליסימה",
    "extract": "הפיינליסימה (באנגלית: Finalissima, בספרדית: Finalísima, בתרגום חופשי \"הגראנד פינאלה/הגמר הגדול\") היא תחרות רשמית משותפת לאופ\"א וקונמבול המפגישה בין אלופת אירופה ואלופת דרום אמריקה. התחרות החלה להתקיים מחדש החל משנת 2022, לאחר שבעבר התקיימה פעמיים תחת השם גביע ארטמיו פרנקי ב-1985 ו-1993. הייתה זו המקבילה הרשמית למשחק הגביע הבין-יבשתי, שהפגיש בין הזוכה בגביע אירופה לאלופות לזוכה בגביע ליברטדורס.\nהתחרות אורגנה על ידי התאחדויות הכדורגל של שתי היבשות, אופ\"א האירופית ו-CONMEBOL מדרום אמריקה. המפעל הוא מעין מהדורה מוקדמת לגביע המלך פהד ששוחק לראשונה ב-1992, ושינה את שמו לגביע הקונפדרציות כשפיפ\"א החלה לארגן אותו בשנת 1997. המפעל קרוי על שמו של ארטמיו פרנקי, נשיא אופ\"א בין השנים 1972 ל-1983, שנהרג בתאונת דרכים.",
    "pageid": 1331332
  },
  {
    "title": "הר הבית",
    "extract": "הר הבית (בערבית: الحرم الشريف, בתעתיק מדויק: אלחראם אלשריף, בתעתיק הרגיל: אל-חראם א-שריף; באנגלית: Temple Mount) הוא מתחם קדוש ליהודים ולמוסלמים בחלקה הדרום־מזרחי של העיר העתיקה בירושלים. בימינו המתחם שטוח ברובו, בצורה כמעט מלבנית, שטחו כ־140 דונם, והוא מגיע לגובה של 743 מטר מעל פני הים בפסגתו.\nהר הבית הוא המקום הקדוש ביותר לעם היהודי, שבו שכן המבנה הקדוש ביותר ליהודים – בית המקדש (הראשון והשני), והוא המקום היחיד, על פי ההלכה, שבו יוכל לשכון המקדש בעתיד. היהודים פונים לכיוונו בתפילה שלוש פעמים ביום, ומתפללים להקמת בית המקדש השלישי. על־פי המסורת היהודית, הר הבית הוא המקום ממנו נברא העולם (\"אבן השתייה\"), בו התקיימה עקידת יצחק, ובו נעצרה מגפת דבר שהשתוללה בעם בימי דוד המלך. \nההר, עליו עומדים כיום מסגד אל־אקצא וכיפת הסלע, הוא המקום השלישי בקדושתו באסלאם. על־פי רוב פרשני הקוראן המוסלמים, ממנו עלה מוחמד השמימה עם המלאך גבריאל במסעו הלילי.\nהר הבית נחשב למקום בעל רגישות פוליטית בין-לאומית גבוהה, והמתחם עומד ברקע לסכסוכים רבים בין מוסלמים ליהודים מאז שנות ה־20 של המאה ה־20. מאז מלחמת ששת הימים המתחם נמצא בשליטה ישראלית, ולפי החוק הישראלי אף בריבונות ישראלית, ומנוהל באופן רשמי על ידי משרד הווקף בירדן.",
    "pageid": 10618
  },
  {
    "title": "השירות החשאי של ארצות הברית",
    "extract": "השירות החשאי של ארצות הברית (באנגלית: The United States Secret Service, בקיצור: The Secret Service, בראשי תיבות: USSS) הוא זרוע של הממשל הפדרלי של ארצות הברית המהווה חלק מהמחלקה לביטחון המולדת של ארצות הברית, ותפקידו להגן על נשיא ארצות הברית ועל אנשים נוספים הקשורים בו (רעייתו, סגן הנשיא ורעייתו, נשיאים לשעבר, מועמדים לנשיאות, ורבים נוספים). השירות החשאי עוסק גם בהגנת מתחם הבית הלבן, וכן במניעת זיוף כספים והונאה. כיום עומדת בראשו  קימברלי צ'אטל.",
    "pageid": 22023
  },
  {
    "title": "השמיניה (סדרת טלוויזיה)",
    "extract": "השמיניה היא סדרת טלוויזיה ישראלית מסוגת דרמת נעורים ומדע בדיוני ששודרה בשנים 2005–2007 במשך 3 עונות בערוץ הילדים ללקוחות HOT. בנוסף, יצאה סדרת ספרים המבוססים על הסדרה. את הסדרה יצר וכתב גיורא חמיצר וביים רובי דואניאס. הסדרה הופקה על ידי נגה תקשורת וטדי הפקות.\nבשנת 2013 חודשה הסדרה לסדרה בת- השמיניה הדור הבא, אשר נכתבה על ידי  חן קילמן וכללה 2 עונות.\nב-21 במאי 2023 הוכרז בעמוד הטיקטוק של גיורא חמיצר על עונה חדשה שתעלה בפלטפורמת טיקטוק.",
    "pageid": 89839
  },
  {
    "title": "התקווה 6",
    "extract": "התקווה 6 היא להקת רגאיי והיפ הופ ישראלית, שהחלה את דרכה בשנת 2003.\nחברי הלהקה הם עמרי גליקמן (שירה וגיטרה), שלי גליקמן (שירה וקלידים), עמית שגיא (בס), מיכאל אבגיל (תופים), אילן אדירי (סקסופון) וברק הנר (חצוצרה). שם הלהקה הוא כתובתם של האחים גליקמן, רח' התקווה 6 ברמת השרון. ב-2007 פרצה הלהקה לתודעה הציבורית בזכות הסינגל הראשון שלה \"אם אפגוש את אלוהים\".",
    "pageid": 445244
  },
  {
    "title": "חטיבת ירושלים",
    "extract": "חטיבת ירושלים (חטיבה 16) היא חטיבת מילואים חיל רגלים (חי\"ר) בצה\"ל, שלחמה בכל מלחמות ישראל.\nהחטיבה הוקמה בשלבים. לקראת סוף מלחמת העצמאות הוקמה חטיבת מחוז על בסיס לוחמי ההגנה (חיילי חי\"ש, חי\"מ), האצ\"ל והפלמ\"ח ממרחב ירושלים. בתחילת 1949 הוקמה חטיבה 16/160 באזור המרכז ותל אביב. החטיבה הועברה לירושלים כמה חודשים לאחר הקמתה. לקראת סוף 1949 הוחלט להקים חטיבת מחוז 16 (שנקראה חטיבת ירושלים) ממיזוג חיילי חטיבת עציוני (חטיבה 6), חטיבת המחוז וחטיבה 16/160. בחטיבת המחוז המוקמת היו שמונה גדודי מילואים (ארבעה גדודי חי\"ר וארבעה גדודי חי\"מ). בנוסף לגדודי החי\"ר היו כפופים לחטיבה גם סיירת חטיבתית, כוחות שריון (18 טנקים), ארטילריה (מרגמות כבדות), הנדסה, הג\"א (8,000 חיילים) והגנה מרחבית (5,000 חיילים).\nבהקמתה היה יעודה העיקרי של החטיבה ההגנה על ירושלים והפרוזדור שהוליך אליה, ובמיוחד הר הצופים והקו העירוני, אולם עם השנים השתנה היעוד והרכב הכוחות, ואין קשר בין החטיבה לבין ירושלים. עד שנת 1974 היה מחנה שנלר מחנה הקבע של החטיבה, ועד שנות התשעים של המאה ה-20 היו רוב חיילי החטיבה בני העיר ירושלים וסביבתה. לאחר מלחמת יום הכיפורים פוצלה חטיבה 16 לשתי חטיבות: חטיבת חיר\"מ (חי\"ר מעולה) 97 וחטיבת חי\"ר 266. בשנת 1985 נסגרה חטיבה 266 וחטיבת חיר\"מ 97 הפכה לחטיבה 310. בשנת 2010 נערך בגבעת התחמושת בירושלים טקס בו הוחזר לחטיבה 310 מספרה המקורי, 16, במעמד ראש העיר. נכון ל-2021, חטיבה 16 היא חטיבת חיר\"מ במילואים השייכת לעוצבת סיני.\nעד שנת 2009 היה מפקד החטיבה גם מפקד משמר הכבוד בטקס פתיחת יום הזיכרון לחללי מערכות ישראל ברחבת הכותל, אחראי על סידורי הקבורה של מנהיגי העם בחלקת גדולי האומה בהר הרצל, ואחראי על מצעדי צה\"ל שהתקיימו בירושלים.",
    "pageid": 233124
  },
  {
    "title": "טורקמניסטן",
    "extract": "טורקמניסטן (בטורקמנית: Türkmenistan נהגה: טירקמנית'אן, ברוסית: Туркмения) היא מדינה השוכנת במרכז אסיה. בעברה הייתה חלק מברית המועצות (ונקראה באותה תקופה \"הרפובליקה הסובייטית הסוציאליסטית הטורקמנית\"), והפכה למדינה עצמאית ב-27 באוקטובר 1991. אוכלוסייתה מונה כ-6,031,200 בני אדם (נכון ל-1 ביולי 2020).\nרוב תושבי טורקמניסטן הם מוסלמים, והיא אף חברה בארגון לשיתוף פעולה אסלאמי.",
    "pageid": 31870
  },
  {
    "title": "יחידת רוכב שמיים",
    "extract": "יחידת רוכב שמיים (או יחידה 5353; בראשי תיבות: רוכ\"ש) היא יחידה מיוחדת בצה\"ל המשתייכת לחיל התותחנים. היחידה עוסקת בהפעלת מטוס זעיר ללא טייס (מזל\"ט) מסוג Skylark 1 LE 10. צוותים מהיחידה המורכבים מלוחמים ולוחמות, חוברים לכוחות היבשה בהם בעיקר גורמי מודיעין, אש ואיסוף במטרה לספק מודיעין חזותי לדרג הטקטי.\nהיחידה אינה פועלת עצמאית אלא חוברת ליחידות מיוחדות, לגדודים או ליחידות המרחביות השונות. פעילות היחידה חשאית ומסווגת, אך נפח הפעילות שלה ניכר ועבודתה מסייעת רבות ליחידות המרחביות והלוחמות. תפקיד היחידה מגוון, וכולל ברובו איסוף מודיעין, אבטחת כוחות קרקעיים והכוונת אש של האמצעים השונים בעת הצורך. היחידה ככח אורגני חובר של כטב\"ם, היא הראשונה מסוגה, ותפקידה, בראש ובראשונה, הוא סיוע לכוחות הקרקע השונים (יחידות מיוחדות, חי\"ר, הנדסה, שריון, ארטילריה וכו') בלחימה, וכן ביצוע משימות מיוחדות עם כוחות מיוחדים. אחד ממאפינייה הבולטים של היחידה הוא השילוב של הפן הטכנולוגי יחד עם הפן המבצעי-קרבי.",
    "pageid": 1068995
  },
  {
    "title": "ישראל במשחקים האולימפיים",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית בארבעת העשורים הראשונים, מאז שנות ה-90 הצליחה ישראל לזכות ב-13 מדליות בכל המשחקים שנערכו משנת 1992 מלבד אולימפיאדת לונדון ב-2012 .\nהישגי השיא של מדינת ישראל במשחקים האולימפיים הם זכייה ב-13 מדליות: הראשונה בהן היא מדליית הכסף היחידה של ישראל עד היום, שבה זכתה יעל ארד באולימפיאדת ברצלונה (1992) ובהמשך זכו ישראלים בשלוש מדליות זהב, הראשונה של גל פרידמן בגלישת רוח על גלשן מדגם \"מיסטרל\" באולימפיאדת אתונה (2004), השנייה של ארטיום דולגופיאט במדליית זהב בתרגיל הקרקע בהתעמלות מכשירים באולימפיאדת טוקיו (2020) והשלישית של לינוי אשרם בתחרות קרב רב אישי בהתעמלות אומנותית באולימפיאדת טוקיו (2020). מלבד זאת, זכתה ישראל ב-9 מדליות ארד נוספות על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג, וכן ארד אחד לנבחרת ישראל בג'ודו בתחרות קבוצתית מעורבת. גל פרידמן הוא הספורטאי היחיד שזכה בשתי מדליות אישיות, ואורי ששון הוא הספורטאי היחיד שזכה גם במדליה אישית וגם מדליה קבוצתית. כמו כן, נציגי המשלחת הישראלית הצליחו להגיע לשלבי גמר בתחרויות רבות לאורך השנים.\nמתוך 13 המדליות, שש הן בענף הג'ודו, שלוש בענף השייט (גלישת רוח), שתיים בענף ההתעמלות, אחת בענף הטאקוונדו והמדליה הנוספת, בענף הקיאקים. שמונה מהמדליות הושגו על ידי גברים, ארבע על ידי נשים ואחת קבוצתית בנבחרת מעורבת.\nישראל השתתפה בכל אולימפיאדות הקיץ מאז 1952, מלבד החרמת אולימפיאדת מוסקבה בשנת 1980 יחד עם מדינות מערביות רבות בשל פלישת ברית המועצות לאפגניסטן. באולימפיאדת החורף החלה ישראל להשתתף באולימפיאדת לילהאמר (1994), כששלחה לאולימפיאדה זו נציג בודד, המחליק האמנותי על קרח מיכאל שמרקין, ומאז היא משתתפת בקביעות.\nעד היום שלחה ישראל שני ספורטאים ערבים להתחרות באולימפיאדה: אדוארד מרון ורפעת טורק.",
    "pageid": 336841
  },
  {
    "title": "כרתים",
    "extract": "כרתים (ביוונית: Κρήτη, \"קְרִיטִי\"; בטורקית: Girit) הוא האי החמישי בגודלו מבין איי הים התיכון.\nהאי כרתים הוא אחד ממחוזות יוון והוא הגדול באיי יוון. אורכו 252 ק\"מ ורוחבו 12–60 ק\"מ. שטחו 8,300 קמ\"ר. ב-2011 מנתה אוכלוסיית האי 623,065 תושבים. כרתים מחולק לארבע יחידות אזוריות – חאניה (האניה), הרקליון (אירקליון), לסיטי ורת'ימנו. יש משערים כי כרתים היא האי כפתור, מקום מוצאם של הפלשתים על פי המקרא. גם השם כרתים מופיע במפורש במקרא כמקור הפלשתים: ”הוֹי יֹשְׁבֵי חֶבֶל הַיָּם גּוֹי כְּרֵתִים דְּבַר ה' עֲלֵיכֶם כְּנַעַן אֶרֶץ פְּלִשְׁתִּים” (ספר צפניה, פרק ב', פסוק ה').\n\n",
    "pageid": 25716
  },
  {
    "title": "לוסי אהריש",
    "extract": "לוסי אהריש (בערבית: لوسي هريش; נולדה ב-18 בספטמבר 1981) היא עיתונאית, שחקנית ומגישת טלוויזיה ורדיו ערבייה-ישראלית, מוסלמית.\nכיום משמשת כמנחה בתוכניות אקטואליה (ביניהן \"שיחת היום\") וחדשות בערוץ רשת 13.",
    "pageid": 942702
  },
  {
    "title": "לוק פרי (שחקן)",
    "extract": "קוי לות'ר \"לוק\" פרי השלישי (באנגלית: Coy Luther \"Luke\" Perry III; ‏11 באוקטובר 1966 – 4 במרץ 2019) היה שחקן אמריקאי. ידוע בעיקר בשל גילום דמותו של דילן מקיי בסדרת הנוער משנות ה-90 \"בברלי הילס 90210\" ודמותו של פרד אנדרוז בסדרה \"ריברדייל\". שיחק בסדרות רבות וסרטים רבים נוספים כשהאחרון בהם \"היו זמנים בהוליווד\" של טרנטינו יצא לאחר מותו.",
    "pageid": 1106308
  },
  {
    "title": "לני יורו",
    "extract": "לני אוליבייה יורו (בצרפתית: Leny Olivier Yoro; נולד ב-13 בנובמבר 2005 בסן-מוריס שבצרפת) הוא כדורגלן צרפתי המשחק בעמדת הבלם בקבוצת מנצ'סטר יונייטד.\n\nיורו גדל במחלקות הנוער של אלפורוויל, וילנב ד'אסק וליל. בשנת 2022 החל לשחק בקבוצת המילואים של ליל. ב-14 במאי 2022 ערך את הופעת הבכורה שלו בקבוצה הראשונה של המועדון, בניצחון 3-1 על ניס במסגרת המחזור ה-37 בליגת העל הצרפתית לעונת 2021/2022. עונה לאחר מכן נכלל בסגל הקבוצה הבוגרת, שותף ב-13 משחקים, שמונה מהם כשחקן הרכב. בעונתו המלאה השנייה כבר היה לחלק מההרכב הפותח ב-30 מתוך 32 המשחקים בהם שותף. את שער הבכורה בקבוצה כבש במשחק הניצחון 2–1 על רייקה במסגרת הסיבוב הראשון של הקונפרנס ליג. חודש לאחר מכן כבש את שערו הראשון בליגה בתיקו 2–2 נגד ראן.\nב-18 ביולי 2024 חתם על חוזה ל-5 שנים במנצ'סטר יונייטד מהפרמייר ליג ששילמה עבורו לליל 62 מיליון אירו.\n\n לני יורו, ברשת החברתית אינסטגרם\nלני יורו, באתר Transfermarkt\nלני יורו, באתר Soccerway\nלני יורו, באתר BDFutbol\nלני יורו, באתר WorldFootball.net\nלני יורו, באתר FootballDatabase.eu\nלני יורו, באתר ESPN",
    "pageid": 2294810
  },
  {
    "title": "מאדאם דו בארי",
    "extract": "מאדאם דו בארי (בצרפתית: Madame du Barry; 19 באוגוסט 1743 - 8 בדצמבר 1793) הייתה קורטזנה שהפכה לפילגשו של לואי החמישה-עשר מלך צרפת והוצאה להורג במהפכה הצרפתית.",
    "pageid": 83589
  },
  {
    "title": "מאמא מיה! (סרט)",
    "extract": "מאמא מיה! (באנגלית: !Mamma Mia) הוא סרט קולנוע בריטי-אמריקאי-שוודי שיצא בשנת 2008 המבוסס על מחזמר בעל אותו השם מהווסט אנד, המבוסס על שירי להקת ABBA. שם הסרט, \"Mamma Mia\", נלקח משירם של הלהקה, שהגיע לראש המצעדים ברחבי העולם. הסרט הופק על ידי אולפני יוניברסל, בשיתוף עם פלייטון וליטלסטאר והוא צולם ברובו ביוון. \nמריל סטריפ, זוכת פרס האוסקר, מובילה את צוות שחקני הסרט, ומשחקת את תפקידה של דונה שרידן, אם יחידנית. פירס ברוסנן משחק את סם, אחד משלושה אבות אפשריים של סופי, בתה של דונה. את סופי משחקת אמנדה סייפריד.  פירס ברוסנן זכה על תפקידו בסרט בפרס פטל הזהב בקטגוריית השחקן הגרוע ביותר, הסרט גם זכה לביקורות שליליות, אך היה שובר קופות.\nבשנת 2008 יצא לאקרנים \"אבבא: הסיפור מאחורי מאמה מיה\", סרט תיעודי על הפקת המחזמר והסרט. \nבקיץ 2018 יצא לאקרנים סרט המשך הנקרא \"מאמה מיה! Here We Go Again\", שגם היה שובר קופות.",
    "pageid": 333936
  },
  {
    "title": "מבצע אנטבה",
    "extract": "מבצע אנטבה או מבצע יונתן (שם המבצע שנקבע בצה״ל היה \"כדור הרעם\") הייתה פעולת פשיטה צבאית שביצע צה\"ל באוגנדה במוצאי שבת, אור ליום ראשון, 4 ביולי 1976 (ו' בתמוז ה'תשל\"ו), במטרה להציל 105 נוסעים יהודים, ישראלים ואנשי צוות מטוס אייר פראנס, שנחטפו על ידי טרוריסטים גרמנים ופלסטינים, במהלך טיסתם מישראל לצרפת. למרות התבצרותם של החוטפים במדינה עוינת, כמעט כל החטופים חולצו בשלום. במהלך המבצע נהרגו שלושה בני ערובה וכן מפקד סיירת מטכ\"ל, סגן אלוף יונתן נתניהו, ובעקבות זאת נקרא המבצע על שמו.",
    "pageid": 7795
  },
  {
    "title": "מגפת הקורונה בישראל",
    "extract": "מגפת הקורונה בישראל הייתה התפרצות מגפת הקורונה העולמית במדינת ישראל. החולה המאומת הראשון בישראל נרשם ב-27 בפברואר 2020.",
    "pageid": 1804427
  },
  {
    "title": "מוחמד בן ראשד אאל מכתום",
    "extract": "מוחמד בן ראשד אאל מכּתום (בערבית: محمد بن راشد آل مكتوم; נולד ב-15 ביולי 1949), הידוע כשייח' מוחמד, הוא המונרך (אמיר) של דובאי, ראש ממשלת איחוד האמירויות הערביות וסגן נשיא איחוד האמירויות הערביות.",
    "pageid": 1019884
  },
  {
    "title": "מצרים",
    "extract": "מִצְרַיִם (בימינו – רפובליקת מצרים הערבית; בערבית מצרית: جمهوريّة مصر العربيّة, גֻמְהוּרִיַּת מַצְר אֶלְעַרַבִּיַּה; בערבית: מִצְר; בתרגום לשפות זרות: הרפובליקה הערבית של מצרים) היא המדינה המאוכלסת ביותר מבין מדינות ערב, והמדינה השלישית המאוכלסת ביותר באפריקה (אחרי ניגריה ואתיופיה). היא גם ציוויליזציה עתיקת יומין, אחד המקומות הנחשבים ל\"ערש הציוויליזציה\", ומכונה בערבית \"אם העולם\" (أم الدنيا). שוכנת בפינה הצפון-מזרחית של אפריקה, לחוף הים התיכון בצפון וים סוף במזרח. בצפון-מזרח גובלת בישראל וברצועת עזה, במערב בלוב ובדרום בסודאן. על אף שטחה הגדול, מרוכזת כמעט כל אוכלוסייתה בעמק הנילוס, שנמצא במזרחה. זאת, משום ש־98% משטח מצרים הם מדבר שומם. גם בעמק הנילוס הפורה לא יורדים כמעט גשמים, ומקור המים העיקרי הוא נהר הנילוס, העובר לאורכו. נהר הנילוס יוצר דלתה בחלקו הצפוני, מקום השפך לים התיכון. בדלתה זו מרוכזים השטחים החקלאיים. דתה הרשמית של מצרים היא האסלאם, ושפתה הרשמית של המדינה היא הערבית. קיים ברפובליקת מצרים הערבית גם מיעוט קטן אך משמעותי של נוצרים-קופטים, הנחשבים כצאצאים ישירים של המצרים הקדומים.\nכמעט כל אוכלוסיית מצרים היא מוסלמית ובפרט בני הזרם הסוני, היא מדינה-חברה בארגון לשיתוף פעולה אסלאמי, כשבליגה הערבית מצרים היא חברה-מייסדת.",
    "pageid": 376
  },
  {
    "title": "משה",
    "extract": "מֹשֶׁה או משה רבנו הוא דמות מקראית, החשוב בנביאי ישראל. לפי הדתות האברהמיות, משה נבחר על ידי אלוהים להיות מנהיגם של בני ישראל, להוציאם משעבוד מצרים ולמסור להם את התורה, שלפי המסורת נכתבה על ידו לפי נבואה שקיבל מאלוהים.\nבספר שמות מסופר שמשה נבחר על ידי אלוהים כדי להנהיג את בני ישראל בצאתם ממצרים, ושפטם ארבעים שנה בעת מסעם במדבר לארץ כנען, היא ארץ ישראל. במעמד הר סיני הוא קיבל את התורה מאלוהים ומסרה לעם ישראל. נתינת התורה על ידי משה משמעותית ביהדות, ולכן לעיתים התורה מכונה \"תורת משה\", ואף היהדות מכונה \"דת משה\". באופן דומה, יהודי הוא בן דת משה, או בערבית, موسوی (מוסווי; מוסא, משה). כמו כן, האמונה בנבואתו של משה ובהיותו אב לכל הנביאים היא העיקר השביעי בשלושה עשר העיקרים של הרמב\"ם. משה נחשב לנביא מרכזי גם באמונות מונותאיסטיות אחרות, כגון הנצרות והאסלאם. בקרב השומרונים הוא אף נחשב לנביא היחיד אי־פעם.\nעל פי המקרא, ימי ילדותו ונערותו עברו על משה בבית פרעה, שליט מצרים. תקופה משמעותית בחייו עברה עליו במדין ובגיל שמונים חזר למצרים כדי להנהיג את עם ישראל כשאלוהים גאלם מהשעבוד שם. משה לא זכה להיכנס עם בני ישראל לארץ כנען ונפטר לאחר שראה אותה מפסגת הר נבו.",
    "pageid": 7276
  },
  {
    "title": "משל יותם",
    "extract": "מְשַׁל יוֹתָם (נקרא גם משל האטד) הוא משל שנשא יותם בן גדעון על דרך מינויו של שופט חדש לאחר מות אביו, השופט גדעון. המשל מופיע בספר שופטים, פרק ט'.",
    "pageid": 11304
  },
  {
    "title": "נובאק ג'וקוביץ'",
    "extract": "נובאק ג'וקוביץ' (בסרבית: Novak Đoković או Новак Ђоковић, ‏‏?‏; נולד ב-22 במאי 1987) הוא טניסאי סרבי מקצועני. נכון ליולי 2024, מדורג במקום השני בעולם. ג'וקוביץ' דורג במקום הראשון בעולם במשך 428 שבועות בסך הכל (ראשון בכל הזמנים). זכה ב-24 תוארי גראנד סלאם (ראשון בכל הזמנים והיחיד שזכה לפחות 3 פעמים בכל אחד מתארי הגרנד סלאם). הוא סיים שמונה פעמים את השנה במקום ראשון בעולם (ראשון בכל הזמנים). במהלך הקריירה שלו הוא זכה ב-180 מיליון דולר (ראשון בכל הזמנים), ועד כה זכה ב-98 תארים בסבב ה-ATP (שלישי בכל הזמנים).  ג'וקוביץ' הוא אחד הטניסאים הטובים ביותר בכל הזמנים ובעיני רבים, אף נחשב לטניסאי הטוב ביותר בכל הזמנים.\nבמסגרת טורנירי הגראנד סלאם הוא זכה בכל הארבעה האפשריים, השלישי שכיהן כאלוף בהם בו זמנית, והיחיד שעשה זאת על שלושה משטחים שונים. הוא זכה עשר פעמים באליפות אוסטרליה הפתוחה (2008, 2011, 2012, 2013, 2015, 2016, 2019, 2020, 2021 ו-2023) יותר מכל טניסאי אחר בהיסטוריה, שלוש פעמים באליפות צרפת הפתוחה (2016, 2021 ו-2023), שבע פעמים באליפות וימבלדון (2011, 2014, 2015, 2018, 2019, 2021, ו-2022), וארבע פעמים באליפות ארצות הברית הפתוחה (2011, 2015, 2018 ו-2023). נוסף לכך, הוא זכה שבע פעמים בגמר ה-ATP‏ (2008, 2012–2015, 2022 ו-2023) יותר מכל טניסאי אחר בהיסטוריה ובמדליית ארד אולימפית (בייג'ינג 2008). ג'וקוביץ' היה הטניסאי הסרבי הראשון שזכה בטורניר גראנד סלאם.\nג'וקוביץ' זכה ב-40 טורנירי סבב המאסטרס העולמי 1000 של ה-ATP (ראשון בכל הזמנים),‏ שישה טורנירים מהם בשנת 2015 (שיא), והיחיד שזכה בכל תשעת טורנירי מאסטרס 1000 של סבב ה-ATP (ולפחות פעמיים בכל תואר).\nבשנת 2010 הוביל ג'וקוביץ' את נבחרת סרביה לזכייה היסטורית בגביע דייוויס ובשנת 2013 למשחק הגמר על הגביע.\nג'וקוביץ' משחק טניס ביד ימין. המשטח האהוב עליו הוא משטח קשה (84% הצלחה), אם כי ג'וקוביץ' מגדיר את עצמו כשחקן שיודע לשחק היטב על כל סוגי המשטחים השונים (83%). החבטה הנחשבת לטובה ביותר שלו היא חבטת גב יד לאורך הקו.",
    "pageid": 412142
  },
  {
    "title": "נס וסטילה",
    "extract": "נס וסטילה הם צמד מוזיקלי ישראלי. חברי ההרכב הם נסיה לוי (נס) ודור סורוקר (סטילה).",
    "pageid": 2277326
  },
  {
    "title": "סרביה",
    "extract": "הרפובליקה של סֶרְבְּיָה (בסרבית: Република Србија) היא מדינה בלקנית ללא מוצא לים.\nסרביה גובלת בהונגריה בצפון, ברומניה ובבולגריה במזרח, במקדוניה הצפונית, במונטנגרו, בקוסובו ובאלבניה בדרום, ובבוסניה והרצגובינה (ובתוכה עם רפובליקה סרפסקה) ובקרואטיה במערב.\nסרביה הייתה בעבר חלק מהרפובליקה הפדרלית הסוציאליסטית של יוגוסלביה. לאחר פירוק יוגוסלביה הפכה סרביה, יחד עם מונטנגרו, ל\"רפובליקה הפדרלית של יוגוסלביה\" ואחר כך ל\"איחוד המדיני של סרביה ומונטנגרו\". לאחר שגם איחוד זה התפרק בעקבות משאל עם במונטנגרו, הכריזה המדינה על עצמאותה ב-5 ביוני 2006. בפברואר 2008 הכריז מחוז קוסובו שבדרום המדינה על עצמאותו, אך זו טרם הוכרה על ידי האו\"ם.",
    "pageid": 23803
  },
  {
    "title": "עלינו לשבח",
    "extract": "עלֵינו לשבֵּח היא תפילה. חלקה הראשון מכיל דברי שבח לאלוהים על כך שעם ישראל זוכים להתפלל לפניו, בניגוד לגויים המתפללים לאל שווא. \nחלקה השני, \"עַל כֵּן נְקַוֶּה\" מביע תקווה שכל בני האדם יכירו בייחודו של אלוהי ישראל ויעבדו אותו 'שכם אחד'. התפילה נתקנה עבור החלק הפותח את מלכויות בתפילת מוסף של ראש השנה, אך בחלק מהקהילות נאמרת גם בסיום שלוש התפילות בכל יום. על פי המסורת תפילה זו חוברה בידי יהושע בן נון.",
    "pageid": 106022
  },
  {
    "title": "צ'ארלס השלישי, מלך הממלכה המאוחדת",
    "extract": "המלך צ'ארלס השלישי (שמו הפרטי המלא: צ'ארלס פיליפ ארתור ג'ורג', באנגלית: Charles Phillip Arthur George;‏ נולד ב־14 בנובמבר 1948) הוא מלך הממלכה המאוחדת של בריטניה הגדולה ושל 14 ממלכות חבר העמים הבריטי. טקס ההכתרה הרשמי נערך במנזר וסטמינסטר ב־6 במאי 2023.\nצ'ארלס היה יורש העצר לתקופה הארוכה ביותר בתולדות מלכי בריטניה, 70 שנה ו־7 חודשים (החל מעליית אמו המלכה אליזבת השנייה למלוכה ב־6 בפברואר 1952, כאשר היה בן שלוש, ועד לפטירתה ב־8 בספטמבר 2022) ובמהלכה כונה נסיך ויילס. הוא המונרך הבריטי המבוגר ביותר שנכנס לתפקיד, בגיל 73‏.",
    "pageid": 42835
  },
  {
    "title": "קופיקו (סדרת טלוויזיה)",
    "extract": "קופיקו היא סדרת טלוויזיה ישראלית לילדים המבוססת על סדרת ספרי הילדים הישראלית המצליחה בעלת אותו השם מאת הסופרת תמר בורנשטיין-לזר. העונה הראשונה של הסדרה החלה את שידוריה בשנת 1993 בערוץ הילדים. מרבית מצילומי החוץ התקיימו בפתח תקווה וצילומי האולפן בחלקם צולמו באולפני מימד. ב-2003 העונה הראשונה שודרה בשידורים חוזרים באותו ערוץ. ב-2 באוגוסט 2009, כ-16 שנים לאחר ששודרה העונה הראשונה, החלו שידורי העונה השנייה, שהופקה עבור ערוץ ג'וניור ו-yes וכללה שחקנים חדשים ודמויות חדשות. לסדרה נוצרו ארבע סדרות ספין-אוף, ובינן קופיקו חוקי הג'ונגל (2010), קופיקו המנהל (2018), קופיקו במשטרה (2018) וקופיקו בספרייה (2022)\nלאורך השנים יצאו לשוק בישראל כל פרקי הסדרה המקורית והמחודשת בקלטות וידאו וב-DVD על ידי חברות ההפצה קלסיקלטת ופליי רקורדס.\nהסדרה גם זכתה למוצרי מזון שונים מבינהם נמנים: ארטיק קופיקו מבית שטראוס, ארטיק הבננה של קופיקו מבית נסטלה, מיני חלווה קופיקו מבית אחוה ודגני בוקר המכונים קופיקו לומד חשבון בצורת מספרים מבית תלמה.\nבשנת 2008 יצא DVD של \"קופיקו\", שנקרא \"קופיקו - שעת סיפור\" בקולה של תמר בורנשטיין-לזר שמקריאה את הסיפורים \"מעשה בשואב אבק\", \"איזו הקלטה\", \"החופש נגמר\", \"קופיקו האורח\", \"חולים חולים\" ו\"הכלב חולה\".\nבשנת 2013 הפכה דמותו של קופיקו מהסדרה החדשה לכוכב ילדים לצד קוגומלו, מני ממטרה, הדוד חיים, רוי בוי, מיקי, מיכל הקטנה ויובל המבולבל, והשתתף במופעים שונים.\nבובת קופיקו בסדרה המקורית שיצאה בשנת 1993 בעונה הראשונה, שונה במעט מהבובה ששימשה את הסדרה וההצגות שהחלו בשנת 2009, מחידוש הסדרה בעונה השנייה.\nבשנת 2014 יצא DVD נוסף של \"קופיקו\", שנקרא \"קופיקו והחונטוזים\" ובו בדרך להופעה קופיקו מסביר לאימו על החיים בארץ דרך שירים וריקודים.\nבשנת 2015 נוצרה דמות חדשה בשם קוגומלו שהופיע יחד עם קופיקו במופעים, בהצגות ובהפקות חנוכה כמו \"קופיקו - מלך הג'ונגל\", \"מותק של פסטיבל - מותק בארץ הילדים\", \"כוכבים מהספרים\", \"עולם האגדות\", \"תחרות התעלול והבלבול\" ו\"קופיקו והקפואריסטים\", והקליטו שיר משותף בשם \"כיף להיות ביחד!\".",
    "pageid": 434165
  },
  {
    "title": "קרלוס אלקרס",
    "extract": "קרלוס אלקרס גרפיה (בספרדית: Carlos Alcaraz Garfia; נולד ב-5 במאי 2003) הוא טניסאי ספרדי מקצועני. נכון למאי 2024, מדורג במקום השלישי בעולם בסבב ה-ATP. בספטמבר 2022 דורג ראשון בעולם, ובכך היה לטניסאי הצעיר ביותר בהיסטוריה שהגיע לפסגת הדירוג העולמי (גיל 19, 4 חודשים ו-6 ימים). עד כה זכה בשלושה עשר תארים בקריירה.\nהישג השיא שלו הוא זכייה בארבעה טורנירי גראנד סלאם ליחידים, באליפות ארצות הברית הפתוחה (2022), באליפות וימבלדון (2023, 2024) ובאליפות צרפת הפתוחה (2024).",
    "pageid": 2020115
  },
  {
    "title": "קרן מור",
    "extract": "קרן מור (נולדה ב-18 במרץ 1964) היא שחקנית וקומיקאית ישראלית, זוכת שני פרסי התיאטרון הישראלי, פרס מסך הזהב ופרס האקדמיה הישראלית לטלוויזיה.\n\n",
    "pageid": 101057
  },
  {
    "title": "רודרי",
    "extract": "רודריגו הרננדס קסקאנטה (בספרדית: Rodrigo Hernández Cascante; נולד ב-22 ביוני 1996) הוא כדורגלן ספרדי הידוע בקיצור שמו הפרטי, רודרי, המשחק בעמדת הקשר האחורי במנצ'סטר סיטי ובנבחרת ספרד. ידוע בזכות גמישותו הטקטית, מסורותיו המדויקות ויכולותיו הטכניות.",
    "pageid": 1639719
  },
  {
    "title": "שי אביבי",
    "extract": "שי אביבי (נולד ב-29 באפריל 1964 בעכו) הוא שחקן, קומיקאי, איש תוכן טלוויזיוני ומנחה טלוויזיה ישראלי. זוכה פרס אופיר.",
    "pageid": 84355
  },
  {
    "title": "תקשורת סלולרית בישראל",
    "extract": "בישראל ישנן חמש חברות המפעילות מערכת תקשורת סלולרית מלאה: פלאפון, סלקום, פרטנר, הוט מובייל, ו-Wecom.\nמספר חברות נוספות פועלות במודל של מפעיל וירטואלי חלקי או מלא: גולן טלקום, רמי לוי תקשורת, סלקט תקשורת, 019 מובייל ונפטוקום, ולמספר חברות אחרות נתן משרד התקשורת רישיון דומה אך פעילותן טרם החלה.\nמספר רשתות פועלות כרשתות סלולר פרטיות: משרד הבטחון, חברת החשמל, רכבת ישראל, דנקל (הקו האדום בתל אביב ובהמשך הקו הירוק והקו הסגול), כיבוי אש, נמל אשדוד ונמל הדרום, אצטדיון המושבה ועוד.\nהשירותים הסלולריים בישראל כוללים שיחות קוליות (פנים ארציות, בינ\"ל, משיבון סלולרי ועוד), הודעות SMS ו-MMS, שיחות ווידאו, גלישה מהירה באינטרנט (ובעזרתם גם יישומים נוספים כגון הזרמת מדיה, טלוויזיה ומוזיקה בהתאמה אישית ועוד).\nבעשור השני של שנות האלפיים התקיים תהליך להוזלת המחיר בתחום הסלולר על ידי הגברת התחרותיות והפחתת חסמי הכניסה: הכנסת ניידות מספרים, ניתוק הזיקה בין הטלפון הסלולרי למפעיל הסלולרי, הגדלת מספר המפעילים (הן המלאים והן הווירטואליים), והגמשת תנאי הרישוי בייבוא מכשירים סלולריים לישראל. לפי הערכה, בשנת 2013 נמכרו בישראל כ-3 מיליון מכשירים סלולריים, מתוכם כ-2.4 מיליון מכשירים חכמים. ב-2020 היו בישראל כ-10 מיליון מנויים סלולריים.\nעד סוף שנת 2025 צפויה להיפסק כליל פעילות כל רשתות דור 2 ו-דור 3 בישראל. כשנתיים לפני כן, ב-2023 צפויה הפסקת חיבור מכשירים ומנויים לרשתות אלו. בינתיים, החל מ־2022, נאסר ייבוא לישראל של מכשירים שפועלים רק ברשתות אלו.\nבישראל כיום, שתי חברות טכנולוגיות מובילות את מימוש הרשתות הסלולאריות, אריקסון ונוקיה. אריקסון מותקנת כיום בחברת פלאפון (ליבה ורדיו), פרטנר (ליבה ורדיו) הוט מובייל (רדיו משותף עם חברת פרטנר), משרד הביטחון (ליבה), חברת החשמל (ליבה) ואילו נוקיה מותקנת כיום בחברת סלקום (ליבה ורדיו), רכבת ישראל, ומיועדת להתקנה בקווים של הרכבת הקלה בגוש דן.",
    "pageid": 636764
  },
  {
    "title": "אהוד בנאי",
    "extract": "אהוד בנאי (נולד ב-31 במרץ 1953, ט\"ו בניסן ה'תשי\"ג) הוא זמר-יוצר, גיטריסט, ומוזיקאי ישראלי אשר זכה להכרה נרחבת במוזיקה הישראלית ובכלל בעיקר בזכות שירי הרוק ופוסט-הפאנק שלו שעוסקים במחאות חברתיות, גזענות וחייו האישיים וכן בזכות שירים רוחניים, דתיים ועמוקים. בנוסף, אהוד שייך למשפחת בנאי.\nבנאי התפרסם לראשונה ב-1987 עם אלבום הבכורה שלו \"אהוד בנאי והפליטים\" אותו הפיק עם חבר להקת הפליטים, יוסי אלפנט, ולימים הוציא עוד שישה אלבומי אולפן. \nב-1985 כתב ללהקת משינה, שאותה מנהיג אחיינו יובל בנאי את להיטם \"רכבת לילה\", כשנה לאחר מכן, השתתף בנאי עם להקת הפליטים לפני הוצאת אלבומם הראשון במחזמר \"מאמי\". בנאי נחשב לאחד מהזמרים, כותבי השירים והגיטריסטים הגדולים בישראל ובפרט במוזיקה הישראלית.\n\n",
    "pageid": 85486
  },
  {
    "title": "אוטיזם",
    "extract": "אוטיזם, הפרעה על רצף האוטיזם או הספקטרום האוטיסטי (באנגלית: Autism Spectrum Disorder ובקיצור ASD) הוא שונות נוירולוגית הנגרמת משילוב של גורמים סביבתיים, תורשתיים וגנטיים. זוהי תסמונת קלינית המתאפיינת בקשיים שונים בתחום הקשרים הבין-אישיים, בתחום החברתי, השפתי והתקשורתי. מאפיינים נוספים שבדרך כלל מופיעים אצל אוטיסטים הם תחומי עניין מצומצמים, בעיות בוויסות החושי ובוויסות הרגשי, והתנהגות סטראוטיפית וחזרתית הכוללת בין היתר תנועות חזרתיות שמבוצעות ללא מטרה מוטורית מוגדרת, כמו נפנופי ידיים או סיבובים במקום.\nלפני 2013 היה נהוג לחלק את הספקטרום האוטיסטי למספר אבחנות נפרדות, שכללו אוטיזם קלאסי, תסמונת אספרגר, וקבוצת תסמונות בשם \"הפרעה התפתחותית נרחבת\" (באנגלית: Pervasive Developmental Disorder ובקיצור PDD). אולם לאחר פרסום DSM-5 ו-ICD-11 בוטלו האבחנות הנפרדות, וכל האבחנות אוחדו לאבחנה יחידה בשם \"Autism Spectrum Disorder\", המוכרת גם בראשי התיבות ASD.\nהספקטרום האוטיסטי מתאפיין בשונות נוירולוגית, כלומר שונות בתהליכי חשיבה, ובשונות תפיסתית שמתבטאת בשונות בתהליכי עיבוד מידע חושי. מחקרים מראים כי לאוטיזם יש קשר גנטי תורשתי – קיים מתאם גבוה בין שכיחות האוטיזם לבין קשר משפחתי.\nמכיוון שאוטיזם הוא ספקטרום, לא כל המאפיינים המזוהים עם אוטיזם מופיעים אצל כל אוטיסט. יתרה מכך, המאפיינים מתבטאים אצל כל אוטיסט בצורה שונה ובעצימות שונה. ישנם אוטיסטים בעלי צורכי תמיכה גבוהים, חלקם אינם מדברים כלל, וכן אוטיסטים אחרים שצריכים מעט מאוד תמיכה מהסביבה. בנוסף, הצורך בתמיכה עשוי אף להשתנות אצל אותו אדם בהתאם לסיטואציה.",
    "pageid": 2199438
  },
  {
    "title": "אלביט מערכות",
    "extract": "אלביט מערכות בע\"מ היא חברה ביטחונית ישראלית העוסקת בפיתוח ובייצור של מערכות לחימה לכוחות הלוחמים ביבשה, באוויר ובים, בתחומי אלקטרוניקה, אלקטרואופטיקה, ארטילריה, תעופה, לייזר ועוד. החברה והחברות הבנות שלה פועלת במתחמים שונים הפרוסים ברחבי הארץ: קריית שמונה, תל חי, כרמיאל, נוף הגליל, יקנעם עילית, חיפה, טירת כרמל, ירושלים, נתניה, רעננה, רמת השרון, בני ברק, רמלה, חולון, פארק המדע קריית ויצמן בנס ציונה, רחובות, אשקלון, שדרות, באר שבע, ערד ורמת בקע שבנגב. החברה מעסיקה כ־21,000 עובדים ברחבי העולם מתוכם כ-15,000 עובדים בישראל.\nאלביט מערכות מפתחת, משווקת ומבצעת אינטגרציה של מערכות אלקטרוניות ואלקטרו-אופטיות ביטחוניות. החברה מתמקדת בפיתוח מערכות שליטה ובקרה, מערכות מודיעין ותצפית. משרד הביטחון, בתדרוך רשמי לכתבים הגדיר את אלביט [דרוש מקור] כמוקד ידע של מדינת ישראל בתחום הלייזר רב עוצמה. בתחום הלוחמה האלקטרונית הוגדרה אלביט על ידי מדינת ישראל כתשתית ידע לאומית - תלמ\"י.\nבדיווח של אלביט מערכות לבורסה על סיכום שנת העסקים 2021 נמסר כי צבר ההזמנות של החברה עומד על 13.7 מיליארד דולר. הכנסות החברה הסתכמו ב-5.3 מיליארד דולר והרווח הנקי עמד על 368 מיליון דולר.\nאלביט מערכות רכשה את תעש מערכות בשנת 2018 ובשנת 2019 את החטיבה לאמצעי ראיית לילה מהאריס האמריקאית. אלביט מתמחה במערכות הגנה ובהן מערכת דירקם (DIRCM) להגנת מטוסי נוסעים מפני טילים, מל\"טים, רקטות למגוון טווחים, מערכת הגנה אקטיבית לרק\"ם \"חץ דורבן\" ופגזי טנקים ורב תכליתיים וכן קסדות למטוסי קרב, מערכת ראיית לילה וכוונות לרובים. בשנת 2020 דיווחה אלביט מערכות על אודות רכישת ספרטון - חברה אמריקאית המתמחה במערכות ללחימה נגד צוללות. בתחילת אפריל 2021 החברה דיווחה על רכש BAE Systems Rokar המייצרת מערכות ניווט והנחיה לפצצות ורקטות המשולבות ברקטות של חטיבת היבשה/תע\"ש.\nהחברה נסחרת בנאסד\"ק האמריקאית ובבורסה לניירות ערך בתל אביב. ביולי 2010 העניק ארגון \"מעלה\" לאחריות תאגידית דירוג קטגורית פלטינה לחברה. בעל השליטה בחברה הוא איש העסקים מיקי פדרמן. נשיא החברה ומנכ\"לה הוא בצלאל מכליס.",
    "pageid": 117062
  },
  {
    "title": "אמה תומפסון",
    "extract": "דיים אמה תומפסון (באנגלית: Emma Thompson; נולדה ב-15 באפריל 1959) היא שחקנית קולנוע ותסריטאית בריטית, זוכת פרס אוסקר לשחקנית הטובה ביותר, פרס גלובוס הזהב, שני פרסי באפט\"א ופרס אמי.",
    "pageid": 70396
  },
  {
    "title": "אסלאם",
    "extract": "אִסְלַאם (בערבית: ‏‏?‏, בעברית: השלמה) היא דת מונותאיסטית אברהמית שמהותה השלמה מלאה עם סונת מוחמד, כלומר, השלמה מלאה עם משנתו של מוחמד בן עבדאללה, הנחשב בקרב כלל המוסלמים כנביא החשוב והאחרון אי פעם וגם השלמה מלאה עם מה שמוסלמים מבינים כרצון האל אללה, דרך מילוי מצוות ספר הקוראן, אשר נחשב בקרב כלל המוסלמים לדברו הישיר של אללה.\nלאחר מות מוחמד, החלו המוסלמים מסעות כיבוש ואיסלום, שבהם כבשו ואיסלמו שטחים ואוכלוסיות נרחבים מחצי האי ערב ועד מערב אפריקה ומרכז אסיה, אך מסעות אלה נבלמו צבאית בהודו, צרפת וכזאריה.\nדת האסלאם מבוססת על סונת מוחמד, כפי שהיא מתועדת בספרות הסירה (سيرة), ובספרות החדית' (حديث) וכן על ספר הקוראן (القـُرْآن), אשר לפי המוסלמים, ניתן למוחמד מאללה, באמצעות המלאך ג'יבריל (בעברית: גבריאל) במשך כ-23 שנים, פסוק אחר פסוק, אותם הכתיב מוחמד למאמיניו.\nמנהיג קהילה דתית באסלאם נקרא באופן כללי אימאם; תואר המקביל לרב ביהדות ולכומר בנצרות אך ישנם תארים נוספים למנהיג דתי באסלאם; כך למשל מופתי פוסק פסקי הלכה וקאדי פוסק פסקי דין. מופתים וקאדים מכונים עולמא (علماء, \"חכמים\") ופסקי הלכה ופסקי דין שהם פוסקים מכונים שריעה (شريعة, \"הוראה\"). המופתים והקאדים פוסקים שריעה לפי ספרות הסונה, ספר הקוראן ולפעמים גם לפי ספרות התפסיר וספרים אחרים. לכל זרם באסלאם שריעה משל עצמו.\nלפי רוב ההיסטוריונים, דת האסלאם החלה להתפתח במאה השביעית בחצי האי ערב תחת הנהגתו של מוחמד כדת סינקרטיסטית המשלבת אמונות שונות מן היהדות, נצרות אזוטרית, מסורות ערביות קדם-אסלאמיות ועוד.\nכיום, בדת האסלאם שלוש חטיבות זרמים עיקריות: הסונים (הנחשבים לאורתודוקסיה של האסלאם), השיעים, והאיבאדים. רוב המוסלמים הם סונים, ומיעוטם שיעים, איבאדים ואחרים. לאורך ההיסטוריה, הסונים והשיעים התפצלו כל אחד למספר זרמים (לפי רוב החוקרים, מקור האיבאדים בשיעים).\nעל פי המחקר העדכני ביותר, מספרם הכולל של המוסלמים כיום הוא כ-1.9 מיליארד, כרבע מאוכלוסיית העולם. בכך הם מהווים את הקהילה הדתית השנייה בגודלה בעולם. לשם השוואה, בתחילת המאה ה-20 המוסלמים היו כשמינית מאוכלוסיית העולם והיו הדת הרביעית בגודלה בעולם (הדת הסינית העממית וההינדואיזם היו גדולות ממנה). הגידול במספרם היחסי של המוסלמים הוא תוצאה של ריבוי טבעי גבוה מצד אחד, ומיעוט תהליכי חילון בקרב חברות מוסלמיות מצד שני. בהנחה שהמגמות הללו יימשכו, מעריכים כי בשנת 2050 שיעור המוסלמים בעולם יהיה כ-30% בדומה לזה של הנוצרים, וב-2070 האסלאם יהפוך לדת הגדולה בעולם. מרבית המוסלמים חיים במזרח התיכון, בצפון אפריקה, דרום אסיה ודרום-מזרח אסיה. רק כ־20 אחוזים מהם חיים בארצות ערב. מוסלמים מהווים, נכון לשנת 2020, 18.0% מן האוכלוסייה בישראל.",
    "pageid": 409
  },
  {
    "title": "אף אחד לא עוזב את פאלו אלטו",
    "extract": "אף אחד לא עוזב את פאלו אלטו היא סדרת דרמת מתח ישראלית המבוססת על ספר בעל אותו שם מאת יניב איצקוביץ', שיצר גם את הסדרה. הסדרה כוללת 7 פרקים והיא משודרת החל מ-20 במאי 2024 בקשת 12.\nהסדרה תוכננה להיות משודרת עוד בשנת 2023, אך עלייתה לאוויר נדחתה בשל פריצתה של מלחמת חרבות ברזל.",
    "pageid": 2335622
  },
  {
    "title": "אשדוד",
    "extract": "אַשְׁדּוֹד היא העיר הגדולה במחוז הדרום והשביעית בגודלה במדינת ישראל. נוסדה ב-1956 והוכרזה כעיר ב-1968. העיר שוכנת לחופו של הים התיכון במישור החוף הדרומי, מדרום ליבנה, מצפון לאשקלון וממערב לגן יבנה, בקצה הדרומי של מטרופולין גוש דן. בשטחה זורם נחל לכיש.\nאשדוד היא אחת הערים העתיקות בארץ ישראל, ומיושבת כ-3,700 שנים, בין היתר כאחת מחמש ערי פלשתים החשובות ששכנו באזור. שמה נשמר מאוחר יותר גם בשם העיירה הערבית איסדוּד. בראשית ימיה התהוותה כמרכז מסחר ימי פעיל, עם נמליה המזוהים בתל מור ובאשדוד ים, ובעת המודרנית הפכה לעיר נמל בזכות אחד מסמליה המובהקים – נמל אשדוד, הגדול בנמלי ישראל. יחד עם הנמל פועלות בעיר תשתיות לאומיות נוספות, אשר הופכות אותה למרכז תעשייתי חשוב.\nמאז הקמתה, אשדוד קולטת עלייה יהודית נרחבת מרחבי העולם, ואחוז העולים החדשים בה הוא מהגבוהים בישראל. העולים יצרו בעיר אינטגרציה חברתית, מבלי לאבד את הזהות המיוחדת של הקהילות מהן באו. אשדוד היא גם אחת הערים היחידות בישראל שנוסדו בתכנון מוקדם, מה שתרם רבות להתפתחותה לאחת הערים הגדולות במדינה.\nראש עיריית אשדוד, החל מ-2008, הוא ד\"ר יחיאל לסרי. העיר חברה בארגון פורום ה-15.",
    "pageid": 2999
  },
  {
    "title": "בחזקת חף מפשע (מיני-סדרה)",
    "extract": "בחזקת חף מפשע (באנגלית: Presumed Innocent) היא מיני-סדרת מתח ודרמה משפטית אמריקאית שנוצרה על ידי דייוויד אי קלי, על בסיס רומן באותו השם משנת 1987 מאת סקוט טוראו. מיני-סדרה זו היא עיבודו הטלוויזיוני הראשון של הספר, לאחר עיבודו הקולנועי שהופק בשנת 1990 בכיכובם של האריסון פורד ובריאן דנהי.\nהמיני-סדרה עלתה לשידור בשירות הזרמת המדיה \"אפל TV פלוס\" ב-12 ביוני 2024.",
    "pageid": 2348460
  },
  {
    "title": "בלייק לייבלי",
    "extract": "בלייק אלנדר לַייבְלִי (באנגלית: Blake Ellender Lively; נולדה ב-25 באוגוסט 1987) היא שחקנית ודוגמנית אמריקאית. ידועה בעיקר בזכות תפקידה כסרינה ואן דר וודסן בסדרת הדרמה של רשת ה-CW, \"אחת שיודעת\" (2012-2007). לייבלי גם כיכבה בסרטים \"אחוות הג'ינס\" משנת 2005, \"שיגעון של קולג'\" משנת 2006, \"חייה הפרטיים של פיפה לי\" משנת 2009, \"גנב עירוני\" משנת 2010, \"גרין לנטרן\" משנת 2011, \"בלי חוקים\" משנת 2012, \"הסיפור של אדליין\" משנת 2015 ו\"מים לא שקטים\" משנת 2016.",
    "pageid": 666409
  },
  {
    "title": "גלריית דגלי מדינות העולם",
    "extract": "גלריית דגלי מדינות העולם:\n\nא • ב • ג • ד • ה • ו • ז • ח • ט • י • כ • ל • מ • נ • ס • ע • פ • צ • ק • ר • ש • ת  מדינות עצמאיות שאינן מוכרות או שנויות במחלוקת",
    "pageid": 1094082
  },
  {
    "title": "דוד ברנע",
    "extract": "דוד (דָדִי) ברנע (נולד ב-29 במרץ 1965) הוא ראש המוסד למודיעין ולתפקידים מיוחדים. איש המוסד מאז 1996. חתן פרס ביטחון ישראל.",
    "pageid": 1988305
  },
  {
    "title": "הביטלס",
    "extract": "הביטלס (באנגלית: The Beatles; בתרגום חופשי לעברית: חיפושיות הקצב, או בקיצור: החיפושיות) הייתה להקת רוק בריטית, הנחשבת על ידי רבים להרכב המוזיקלי המשפיע ביותר אי-פעם. הלהקה הייתה אינטגרלית לאבולוציה של מוזיקת פופ לצורת אומנות ולהתפתחות תרבות הנגד של שנות ה-60. המוזיקה שלהם, שמקורה ברוק אנד רול של שנות ה-50, שילבה לתוכה אלמנטים של מוזיקה קלאסית, בעזרת המפיק ג'ורג' מרטין, בדרכים חדשניות. בהמשך, הלהקה שילבה מגוון רחב של סגנונות מוזיקליים – מבלדות ומוזיקה הודית למוזיקה פסיכדלית ורוק כבד, בהם היו חלוצים. שילובן של השפעות אלה בשירי רוק, המבנים המלודיים וההרמוניים המורכבים, ופריצות הדרך החשובות של הביטלס בתחום הקלטת המוזיקה העלו תרומה מכרעת להפיכת מוזיקת הרוק והפופ לסוגה אמנותית ממשית, והעמידו את הביטלס כיוצרים הבולטים ביותר של המוזיקה הפופולרית בשנות ה-60.\nחברי הלהקה בהרכבה הסופי היו ג'ון לנון, פול מקרטני, ג'ורג' האריסון ורינגו סטאר (ריצ'רד סטארקי ג'וניור). בתקופות מוקדמות יותר היו חברים בה סטיוארט סאטקליף (1960) ופיט בסט (1960–1962). הלהקה נוצרה והתגבשה סביב הצמד לנון-מקרטני , שהיו המוזיקאים הבולטים בה לכל אורך דרכה, וכותבי רוב השירים של הלהקה.\nשם הלהקה הוא הלחם של המילים האנגליות Beetles (חיפושיות) ו-Beat (קצב). הסיבה המדויקת לבחירה בשם זה אינה ידועה בוודאות, אך ככל הנראה לנון קיבל השראה לשם מהנוהג הנפוץ אצל להקות אחרות לבחור בשם בעל משמעות כפולה. השערה רווחת אחת, שגם חברי הביטלס נתנו לה חיזוק, הייתה שהשם נוצר בהשראת ה-Crickets, להקתו של באדי הולי, שפירושו \"צרצרים\", אך גם מרמז למשחק הקריקט. השערה נוספת, של מקרטני, היא כי השם התבסס על ביטוי סלנג בסרט \"הפרא\", שהיה חביב על לנון וסאטקליף. לנון, מקרטני ואחרים העלו גם פירושים אחרים, חלקם שגויים במתכוון.\nהביטלס הם הלהקה הנמכרת ביותר בהיסטוריה, עם הערכות על כך שמכרו יותר מ-800 מיליון אלבומים ברחבי העולם. הם המוזיקאים הנמכרים ביותר בארצות הברית, עם 178 מיליון מכירות מוסמכות. לביטלס יותר אלבומים מספר אחת במצעד האלבומים הבריטי, ומכירות סינגלים בממלכה המאוחדת, מכל הרכב מוזיקלי אחר. הלהקה נכנסה להיכל התהילה של הרוק אנד רול ב-1988 וכל ארבעת חבריה נכנסו באופן עצמאי בין 1994 ל-2015. ב-2008, הלהקה עלתה לצמרת הרשימה של בילבורד של האמנים המוצלחים ביותר; נכון ל-2019, הביטלס מחזיקים בשיא כמות הלהיטים מספר אחת בבילבורד הוט 100 עם 20.\nהלהקה קיבלה 7 פרסי גראמי, פרס אוסקר (על הפסקול המקורי הטוב ביותר לסרט Let It Be של שנת 1970) ו-15 פרסי אייבור נובלו. הם גם נכללו, כקבוצה, ברשימת 100 האנשים המשפיעים של המאה ה-20 של מגזין טיים.\nמגזין הרולינג סטון דירג את הביטלס במקום הראשון ברשימת 100 האמנים הגדולים בכל הזמנים, כמו מגזינים רבים אחרים.\nב-10 באפריל 1970 הכריז מקרטני באופן רשמי שהלהקה התפרקה אחרי יותר מ-10 שנות פעילות. ב-1980 נרצח לנון בידי מעריץ, מארק דייוויד צ'פמן, בפתח הבניין בו התגורר בניו יורק. בנובמבר 2001 האריסון הלך לעולמו. לאחר התפרקות הלהקה, התאחדו מקרטני וסטאר מספר פעמים, והם מופיעים עם רפרטואר שירי הלהקה, או שירים של מקרטני או סטאר.\nב־2 בנובמבר 2023 הוציאה הלהקה שיר נוסף מזה 27 שנה, \"Now and Then\", שבוצע על ידי פול מקרטני, רינגו סטאר וג'ורג' האריסון, לצד הקלטות של ג'ון לנון משנת 1979, עם סיוע של בינה מלאכותית.",
    "pageid": 8620
  },
  {
    "title": "הונגריה",
    "extract": "הוּנְגַרְיָה (בהונגרית: ‏‏?‏) היא מדינה ללא מוצא לים הנמצאת במרכז אירופה. גובלת באוסטריה, בסלובקיה, באוקראינה, ברומניה, בסרביה, בקרואטיה ובסלובניה.\nהונגריה הייתה מיושבת מזמנים פרהיסטוריים. שטחה נכלל באימפריה הרומית, ועם נפילתה הייתה יעד לפלישות של שבטי נוודים. המדיארים השתלטו על הארץ במאה העשירית והקימו את ממלכת הונגריה. הממלכה, שקיבלה עליה את הנצרות הקתולית, הגיעה בימי הביניים למעמד של מעצמה אזורית, אך נפלה לידי האימפריה העות'מאנית ב-1526 והייתה תחת שלטונם כ-150 שנה, לאחריהן נכבשה בידי אוסטריה ההבסבורגית. במאה ה-19 השיגו ההונגרים אוטונומיה נרחבת בתוך האימפריה האוסטרו-הונגרית. לאחר תבוסת האימפריה במלחמת העולם הראשונה הפכה הונגריה, על-פי חוזה טריאנון, למדינה עצמאית. במלחמת העולם השנייה ניצבה הונגריה לימין מדינות הציר ובסופה נכבשה בידי הצבא האדום. ברית המועצות השליטה בהונגריה דיקטטורה קומוניסטית, וסייעה לדכא ניסיון התקוממות ב-1956. המשטר הקומוניסטי, שהיה מתון יחסית למדינות אחרות בגוש המזרחי, קרס ללא אלימות ב-1989. בשנת 1999 הצטרפה הונגריה לברית נאט\"ו וב-2004 לאיחוד האירופי.\nפני השטח ברובם מישוריים. שני נהרות גדולים חוצים את הארץ מצפון לדרום – הדנובה והטיסה.\nהשפה הלאומית, הונגרית, (בהונגרית: Magyar) היא ממשפחת השפות הפינו-אוגריות ואינה קרובה לשפות של העמים השכנים. האוכלוסייה אחידה יחסית מבחינה אתנית: כ-95% מן התושבים הם ממוצא אתני הונגרי (מדיארי), והיקף ההגירה למדינה מצומצם.\nהבירה, בודפשט, היא העיר הגדולה והמרכזית במדינה, בפער ניכר. כ-20% מתושבי הונגריה מתגוררים בה.",
    "pageid": 4610
  },
  {
    "title": "הורדוס",
    "extract": "הוֹרְדוֹס (ביוונית: Ἡρῴδης (הֵרוֹדֵס), 72 ‏לפנה\"ס – ז' בכסלו, 4 לפנה\"ס) היה מלך יהודה משנת 37 לפנה\"ס עד מותו, ומייסד שושלת בית הורדוס. מכונה גם \"הורדוס הגדול\", כדי להבדילו מבניו שנקראו על שמו.\nהביוגרפיה של הורדוס מבוססת בעיקר על כתביו של יוסף בן מתתיהו (פלאוויוס יוספוס), שהמקור העיקרי שלו לנושא היה חיבורו של ניקולאוס איש דמשק, מקורבו של הורדוס והיסטוריון החצר שלו. ידוע גם על קיומו של חיבור בשם \"ההיסטוריה של המלך הורדוס\" מאת היסטוריון בשם פטולמאיוס, אולם הוא לא שרד.\nימי שלטונו של הורדוס ביהודה היו תקופת ביניים, בין שלטון מלכי בית חשמונאי לבין שלטון נציבי רומא, כשהארץ נשלטה באופן עקיף על ידי הרומאים באמצעות שלוחם ועושה דברם – הורדוס, כמלך וסאל. מעמד זה הקנה לו ולממלכת יהודה אוטונומיה בנושאי פנים, אך חייבו להיות כפוף במדיניות החוץ ובכלל – לרומא.\nהורדוס נודע במפעלי הבנייה האדירים והמפוארים שהקים, הודות להם הוא מכונה גם \"המלך הבנאי\". הוא בנה מחדש את בית המקדש, והפך אותו למבנה מפואר מאוד, בנה מחדש את העיר שומרון, ושינה את שמה ל\"סבסטי\", כמחווה לקיסר אוגוסטוס, והקים עיר נמל גדולה בקיסריה, אף היא לכבוד הקיסר אוגוסטוס. שרידים ממפעלי הבנייה של הורדוס ניתן למצוא גם במצדה, שהייתה ארמון-מקלט שבנה לעצמו, וכן בהרודיון, שם גם נקבר אחרי מותו, ובארמונות החורף שבנה לעצמו ליד יריחו.\nדמותו בתודעה נשארה כשליט אכזר, ששלט בכוח הזרוע, תוך התנגדות עזה של העם כלפיו ובמיוחד מצד הפרושים והנוצרים הראשונים. לאחר חורבן בית שני (כ-70 שנה לאחר מות הורדוס), הייתה לפרושים ולנוצרים הראשונים השפעה רבה על העם, ושתי קבוצות אלה עיצבו את הזיכרון ההיסטורי של תקופת הורדוס. בברית החדשה מתואר הורדוס כשליט אכזר, שהורה בין השאר על הרג כל הילדים בבית לחם בשל הידיעה על לידתו של משיח בן דוד (כלומר ישו, מי שאמור להיות מלך היהודים במקומו) בבית לחם. גם יוסף בן מתתיהו, שספריו משמשים כמקור ההיסטורי העיקרי על תקופת הורדוס הוסיף לכך, כשתיאר את מעשי הזוועה שהורדוס ביצע. ועוד, עצם היותו ממוצא אדומי, רדיפתו הקנאית את צאצאי בית חשמונאי ורציחתם בזה אחר זה, התנהגותו המתריסה כלפי הסנהדרין, אכזריותו הפראית כלפי בני משפחתו הקרובים בהם אשתו וילדיו, וחנופתו לרומאים, כל אלה תרמו לשנאה ולהסתייגות מהורדוס. על רקע אכזריותו זו כתב המחבר הרומאי מקרוביוס (תחילת המאה ה-5 לספירה): \"כששמע (הקיסר אוגוסטוס) כי בין הבנים מתחת לגיל שנתיים שהורדוס מלך היהודים ציווה בסוריה להמית היה גם בנו של המלך עצמו, אמר (תוך משחק מילים ביוונית): 'עדיף להיות חזירו (הִיס, ὗς) של הורדוס מאשר בנו (הִיוֹס, υἱός)'\".\nלמרות זאת, תקופת מלכותו של הורדוס על יהודה מנעה שלטון רומאי ישיר. לאחר מותו, כאשר בניו נכשלו לייצב את שלטונם בארץ, החל עידן של דיכוי קשה תחת שלטון נציבים רומים, שהסתיים במרד הגדול ובחורבן בית המקדש השני.",
    "pageid": 12611
  },
  {
    "title": "היחידה המבצעית של שירות הביטחון הכללי",
    "extract": "היחידה המבצעית של שירות הביטחון הכללי היא יחידה מיוחדת בשירות הביטחון הכללי שמורכבת מלוחמים המומחים בפעילות חשאית ובמיוחד בלוחמה בטרור ובאיסוף מודיעין בשטח עוין. היחידה מבצעת משימות כגון איסוף מודיעין ואבטחת סוכני שב\"כ בשטח עוין ולוקחת גם חלק בסיכול פיגועים.\nמוטו היחידה הוא משפט מהנסיך הקטן - 'ודווקא העיקר סמוי מן העין'\"\nבאתר שירות הביטחון הכללי נכתב בתיאור התפקיד:\n\nהדרישות לתפקיד הן שירות קרבי מלא בצה\"ל עם רקע פיקודי. מי שמתקבל חותם על שירות לחמש שנים ואחריו יש אפשרות לקבל קביעות ולהמשיך ביחידה ובשירות. היחידה משתפת פעולה עם הימ\"מ, היחידה הלאומית ללוחמה בטרור של משטרת ישראל.",
    "pageid": 2307563
  },
  {
    "title": "המדינה האסלאמית",
    "extract": "המדינה האסלאמית (בערבית: الدولة الاسلامية, תעתיק מדויק: אלדולה אלאסלאמיה), הידועה גם בשמה הקודם דאעש (בערבית: داعش, ראשי תיבות של الدولة الاسلامية في العراق والشام, תעתיק מדויק: אלדולה אלאסלאמיה פי אלעראק ואלשאם, בעברית: \"המדינה האסלאמית בעיראק ובלבנט\"; ראשי התיבות באנגלית: ISIS או ISIL‏ – Islamic State of Iraq and Syria/Levant), היא ארגון טרור ג'יהאדיסטי-סלפי שהשתלט זמנית על שטחים נרחבים בסוריה ובעיראק ופועל גם במדינות נוספות. הארגון מגדיר עצמו כח'ליפות אסלאמית סונית.\nהארגון הוקם בסוף שנות ה-90 של המאה ה-20, ב-2004 הצטרף לארגון אל-קאעידה המרכזי באפגניסטן, ונודע כ\"אל-קאעידה בעיראק\". ב-2014, בעקבות חילוקי דעות בין ההנהגה המרכזית של אל-קאעידה למפקדי הארגון בשטח, התנתק מאל-קאעידה והפך לארגון עצמאי בשם \"דאעש\".\nמנהיג הארגון עד לשנת 2019 היה אבו בכר אל-בגדאדי. הארגון תחתיו השתתף בלחימה בסוריה, בעיראק, בלוב, בתימן, באפגניסטן ובפקיסטן. בסוף יוני 2014 הכריז הארגון על הקמת ח'ליפות אסלאמית עצמאית בשטחים שבשליטתו וקיצר את שמו ל\"המדינה האסלאמית\", שינוי המלמד על השאיפות שגדלו ואינן מוגבלות עוד מבחינה גאוגרפית. בנוסף, הוא הכריז שכל המוסלמים בכל העולם חייבים לציית לאל-בגדאדי, שהוכרז כח'ליפה. הארגון נודע לשמצה בעולם כמבצע פשעים כנגד האנושות לאחר שפרסם ברשת האינטרנט סרטונים בהם הציג את אנשיו עורפים את ראשיהם של קורבנות שנחטפו על ידי הארגון, רוצחים אזרחים וחיילים בעיראק ובסוריה באמצעות רובים, צליבה, שריפה בעודם חיים ומכירה פומבית לעבדות של נשים ייזדיות שנשבו על ידם.\nלמדינה האסלאמית זרוע תקשורת שהוקמה בתחילת 2014 הנקראת \"אל-חיאת\", שאחראית על פרסומי הארגון, סרטוני תעמולה ועיתונות כדוגמת המגזין דַאבֶּק.\nלאחר קרבות קשים, איבד הארגון שטחים נרחבים. ביולי 2017 הובס הארגון בקרב על מוסול ובאוקטובר 2017 הובס בקרב על א-רקה ונלקחה ממנו השליטה בערים הללו. בדצמבר 2017 הכריז ראש ממשלת עיראק, חיידר אל-עבאדי כי לאחר שלוש שנים של קרבות הביסה עיראק את המדינה האסלאמית.\nבמרץ 2019 הוכרז כי הארגון הובס גם בסוריה. לאחר הבסתו, ירד למחתרת. בסוף מרץ 2019, נפלה העיירה באגוז  בסוריה בידי הכוחות הדמוקרטיים הסוריים, והביאה לקץ הח'ליפות הטריטוריאלית של הקבוצה באזור המזרח התיכון. אולם, חלק מהאסטרטגיה של המדינה האסלאמית הייתה התרחבות גלובלית. ואכן, הם הצליחו ליצור מובלעות בחצי האי סיני של מצרים, אפגניסטן (חוראסאן), לוב, בנגלדש, הפיליפינים, מערב אפריקה, הסאהל ומרכז אפריקה (מוזמביק והרפובליקה הדמוקרטית של קונגו). מרכז הכובד של המדינה האסלאמית עבר לחלקים מאפריקה שמדרום לסהרה ודרום אסיה.  באופן כללי, המדינה האסלאמית שולטת כעת בשטחים נרחבים מפאתי החוף המערבי של אפריקה ועד לאגן אגם צ'אד.\nב-27 באוקטובר 2019 נהרג מנהיג הארגון, אבו בכר אל-בגדאדי, בפעולה של צבא ארצות הברית ושיתוף קואליציה בינלאומית נגד דאעש, ואבו אברהים אל-האשמי אל קוריישי מונה במקומו. ב-3 בפברואר 2022 התאבד אל האשמי בעקבות פשיטת כוחות אמריקאים על מחבואו בסוריה, וכחודש לאחר מותו הוכרז אבו חסן אל-האשמי לח'ליפה השלישי של הארגון. ב-30 בנובמבר 2022, לאחר 9 חודשים בלבד בתפקיד, דובר הארגון הודיע כי אבו חסן נהרג במהלך לחימה מבלי לספק פרטים נוספים. למחליפו מונה אבו אל-חוסיין אל-חוסייני אל-קורשי.\nלפי אינדקס הטרור העולמי  המדינה האסלאמית (דאעש) ושלוחותיה נותרו קבוצת הטרור הקטלנית ביותר בעולם בשנת 2023, זו השנה התשיעית ברציפות, עם פיגועים בכ-21 מדינות, שבהם נרשמו המספר הגבוה ביותר של פיגועים ומקרי מוות מטרור. אירועי טרור המיוחסים להם ברחבי אירופה, כוללים את ה-Bataclan בפריז (2015), מתקפת המטרו של בריסל (2016), ניס (2016), ברלין (2016), סטוקהולם ( 2017), איסטנבול (2017) וברצלונה (2017), ולאחרונה הפיגוע באולם הקונצרטים \"קרוקוס סיטי הול\" בעיר סמוכה למוסקבה, ב-26 במרץ 2024. בין 10 המדינות המובילות שנפגעו מטרור של המדינה האיסלאמית ושלוחותיה בשנת 2023 היו: בורקינה פאסו, מאלי, פקיסטן, אפגניסטן, סומליה, ניגריה וניז'ר.",
    "pageid": 1200691
  },
  {
    "title": "הפרעה טורדנית-כפייתית",
    "extract": "הפרעה טורדנית-כפייתית או טורדנות כפייתית (באנגלית: Obsessive–compulsive disorder; או בקיצור: OCD) היא הפרעה נפשית המאופיינת בחוזרניות יום יומית של מחשבות פולשניות והתמודדות איתן כך שהתפקוד היום יומי נפגע קשות – או מהפרעה לקשב בשל המחשבות, או מחרדה מתוכן המחשבות, או מהזמן והאנרגיה שמופסדים מההתמודדות עם המחשבות, או מכל אלה יחדיו.\nבמסגרת ההפרעה, כל מחשבה פולשנית מוגדרת כאובססיה, גורמת הסחה ואולי גם חרדה ומצריכה ביצוע פעולה מסוימת כמו זימון מחשבה נגדית (מחשבה המבטלת לוגית את המחשבה הקודמת או מתעלמת ממנה) ו\\או ביצוע פעולה מרחבית מסוימת כמו התוודות בקול רם מול אדם קרוב על תוכן המחשבה ועל ביטולה או ניקיון או טהרה מספר פעמים או כמו פתיחה וסגירה של דלת מספר פעמים עד שמורגש שהיא נסגרה \"טוב\" ועוד; כל פעולה כזו מוגדרת כקומפולסיה ומטרתה להפסיק את ההסחה ואולי גם את החרדה.\nכל אדם סובל לעיתים ממחשבות פולשניות והוא בדרך כלל גם יכול לבטל אותן עם מחשבה נגדית או להתעלם מהן אבל כאשר מחשבות פולשניות הופכות אובססיביות, כלומר מתרחשות באופן יום יומי, לפחות שעה ביום או ברוב היום ופוגעות בתפקוד הכללי ואף ביכולתו להתפרנס ובמיוחד אם מחשבות אלה הן על פגיעה בעצמי או באחר (גם אם פגיעה כזו לא מתרחשת כלל והמחשבה עליה מבוטלת במחשבה נגדית פעם אחר פעם) הוא חווה הפרעה טורדנית-כפייתית במסגרתה הוא מפסיד כמות גדולה של זמן ואנרגיה בשל האובססיות והקומפולסיות או בשל החרדה הכבדה בהיעדר הקומפולסיות אשר יכולה לגרום סיבוכים רפואיים.\nהפרעה טורדנית-כפייתית שבה קורים התקפי אובססיות חריפים ושאינה מטופלת כיאות יכולה להוביל להתקפי פאניקה, דיכאון קליני ועוד ואף לדחפים אובדניים וניסיונות התאבדות ובמקרים כאלה היא מצריכה טיפול מיידי והשגחה מתמדת על הסובל – השגחה שלעיתים רק בית חולים פסיכיאטרי יכול לספק.\nהגורמים להפרעה טורדנית-כפייתית הם נושא שנוי במחלוקת אך ישנה הסכמה שהם קשורים לחוסר איזון כימי במוח שמקורו יכול להיות תרופתי (תרופות מסוימות יכולות לגרום להפרעה טורדנית-כפייתית כתופעת לוואי שלהן). מצב זה יכול להיות מוחרף ממצבים כמו פוסט טראומה או בדידות או חוסר תעסוקה או היעדר עקרונות קוגניטיביים (עקרונות חשיבה) שיכולים למנוע מההפרעה להפריע באופן משמעותי למהלך החיים.\nטיפול נפוץ להפרעה טורדנית-כפייתית יכול להיות מושג בעזרת טיפול קוגניטיבי-התנהגותי (CBT) שמטרתו, לכל הפחות, ללמד עקרונות קוגניטיביים שנועדו לעזור בהתמודדות עם האובססיות, או בעזרת טיפול תרופתי או בעזרת שילוב של שניהם.\nבבתי חולים פסיכיאטריים בהם הטיפול הוא בדרך כלל משולב (CBT ותרופות), לעיתים משולב איתם גם טיפול בהבעה ויצירה.\nעם חלוף השנים מתפרסמת בנושא גם יותר ויותר ספרות מחקרית לפיה חסרים תזונתיים בוויטמיני B כגון ויטמין B12 וכן במספר נוטריאנטים נוספים כמו אינוזיטול , יכולים להחריף את הבעיה אם לא לגרום לה ולכן ייתכן ויהיו גם אלמנטים תזונתיים בטיפול.",
    "pageid": 9804
  },
  {
    "title": "הפרעת אישיות נרקיסיסטית",
    "extract": "הפרעת אישיות נרקיסיסטית (באנגלית: Narcisistic Personality Disorder; בראשי תיבות: NPD) היא הפרעת אישיות המתבטאת בדפוס מתמשך של התנהגות חריגה המאופיינת ברגשות מוגזמים של חשיבות עצמית גרנדיוזית, צורך מוגזם בהערצה, ויכולת נמוכה לגלות אמפתיה כלפי אחרים. היא מסווגת ב-DSM 5 באשכול B של הפרעות האישיות. הלוקים בה משקיעים זמן רב בחשיבה ובפנטזיות על השגת כוח, או על השגת הצלחה, או על המראה שלהם, לעיתים תוך ניצול הסובבים אותם. ההתנהגות מתחילה בדרך כלל בבגרות המוקדמת, ומשפיעה על הלוקים בה בכל תחומי החיים. יש להבחין בין נרקיסיזם מהסוג השכיח בגיל הנעורים לבין נרקיסיזם המתאפיין ביכולת הסתגלות מוגבלת ובנוקשות מחשבתית המאפיינת בני נוער שעתידים לפתח את ההפרעה.\nהטיפולים בהפרעה זו לא נחקרו היטב. ההפרעה תוארה לראשונה בשנת 1925 על ידי רוברט ואלדר, והמונח \"הפרעת אישיות נרקיסיסטית\" נטבע לראשונה על ידי היינץ קוהוט בשנת 1968. הביטוי \"נרקיסיסט\" נתפס כמילת גנאי, והשימוש בו מתייג אנשים באופן שלילי, אף שחלקם יכולים להיות מקסימים, מוכשרים ומצליחים על פי אמות מידה חברתיות.",
    "pageid": 108771
  },
  {
    "title": "הרשות הפלסטינית",
    "extract": "הרשות הפלסטינית (בערבית פלסטינית: السلطة الوطنية الفلسطينية – תעתיק: א-סֻּלטה אל-וַטניּה אל-פלסטיניּה, הרשות הלאומית הפלסטינית; בראשי תיבות: הרש\"פ) היא ישות אוטונומית למחצה, השולטת על 90% מהאוכלוסייה הפלסטינית בשטחי יהודה ושומרון מאז 1996[דרוש מקור]. מאז הקמת הרשות הפלסטינית ב-1994, הפך הפת\"ח למפלגת השלטון ורבים מאנשיו מצאו עבודה במנגנוני הרשות (הביטחוניים והאזרחיים). באופן פורמלי שולטת הרשות גם ברצועת עזה, אולם בפועל היא איבדה שליטה זו בהפיכת חמאס ברצועה בשנת 2007. \nהחלוקה המנהלית שנקבעה לאחר הסכמי אוסלו מחלקת את הרשות הפלסטינית ל-16 נפות, מהן 11 ביהודה ושומרון ו-5 ברצועת עזה. במסגרת הסכמי אוסלו חולקו שטחי יהודה ושומרון ורצועת עזה לשלוש קטגוריות:\n\nשטח A:‏ 18% מאזור יו\"ש; שטחים בשליטה אזרחית וביטחונית של הרשות הפלסטינית.\nשטח B:‏ 22% מאזור יו\"ש; שטחים בשליטה אזרחית של הרשות הפלסטינית (כולל שיטור) ושליטה ביטחונית של ישראל.\nשטח C:‏ 60% מאזור יו\"ש; שטחים בשליטה אזרחית וביטחונית של ישראל, שטחים אלה כוללים גם את ההתנחלויות. על פי ההסכם היה השטח אמור לעבור לידי הרשות הפלסטינית בתוך חמש שנים, אולם בעקבות עימותים ביטחוניים שבשיאם האינתיפאדה השנייה, הדבר לא מומש.\nבאינתיפאדה השנייה (2000–2005) נפגע קשות מעמדה של הרשות הפלסטינית. ישראל טענה שהרשות לא נלחמה בטרור ואף לקחה חלק פעיל בארגון ומימון פיגועים כלפי ישראלים. ב-2002 כבש צה\"ל במבצע חומת מגן את הערים שבשטח A, פגע בתשתיות הרשות ועצר עשרות מפעיליה שהיו מעורבים בטרור. לאחר סיום האינתיפאדה ישראל שינתה את מדיניותה כלפי הרשות לפי התקדמות התהליך המדיני. הרשות שולטת בשטחי A ביהודה ושומרון וזוכה לשיתוף פעולה חלקי עם ישראל בשטחי B, בעיקר בתחום הביטחוני והמנהלי.\nב-29 בנובמבר 2012 אישרה העצרת הכללית של האומות המאוחדות ברוב גדול את החלטה 67/19 בדבר צירופה של \"מדינת פלסטין\" לארגון כמדינה משקיפה שאינה חברה מלאה.\nמשנת 1969 הרשות הפלסטינית היא חברה בארגון לשיתוף פעולה אסלאמי.\n\n ערך מורחב – היסטוריה של הרשות הפלסטינית\nבמלחמת ששת הימים, שפרצה ביוני 1967, כבשה ישראל את יהודה ושומרון מידי ממלכת ירדן, ששלטה בשטחים אלו מאז תום מלחמת העצמאות ללא הכרה בין-לאומית, ואת חבל עזה מידי מצרים. בשטחים אלו היה רוב פלסטיני. פרט למזרח ירושלים שטחים אלו לא סופחו למדינת ישראל ומעמדם הושאר לדיון עתידי בין ישראל למדינות ערב. בהסכם השלום בין ישראל למצרים נקבע שתוקם אוטונומיה פלסטינית בשטחי יהודה ושומרון וחבל עזה.\nב-15 בנובמבר 1988 הכריז ראש אש\"ף, יאסר ערפאת, על הקמתה של מדינת פלסטין. מעמד ההכרזה התקיים באלג'יר בכינוס המועצה הלאומית הפלסטינית. באותה העת השטחים הפלסטיניים היו תחת שליטה ישראלית ובשל כך להכרזה לא הייתה משמעות מעשית.\n\nב-1992 לאחר ניצחון יצחק רבין ומפלגת העבודה בבחירות בישראל, נשלח סגן שר החוץ הישראלי יוסי ביילין לקיים משא ומתן עם נציגי הארגון לשחרור פלסטין (אש\"ף) באוסלו. המתווה שהם יצרו כלל הקמת רשות פלסטינית למשך תקופת ביניים של חמש שנים, אשר תקבל בהדרגה את האחריות על שטחי יהודה ושומרון ורצועת עזה. המתווה לא פתר את הנושאים הנפיצים: ההתנחלויות, זכות השיבה ומעמד ירושלים, והותירם לשלב מאוחר יותר בתהליך. ב-13 בספטמבר 1993 נחתמו הסכמי אוסלו בין אש\"ף וישראל, במסגרתם ראש אש\"ף יאסר ערפאת וראש ממשלת ישראל יצחק רבין החליפו מכתבי הכרה הדדיים – יאסר ערפאת הכיר במדינת ישראל בשם אש\"ף, ויצחק רבין הכיר באש\"ף כארגון המייצג את העם הפלסטיני בשם מדינת ישראל.\nבמאי 1994 פינתה ישראל את כוחות צה\"ל מרוב רצועת עזה ומאזור העיר יריחו במסגרת הסכם קהיר והשטחים הועברו לידי הרשות הפלסטינית שהוקמה באותו זמן. בהדרגה החלו להעביר שטחים נוספים לידי הפלסטינים. ממשלת ישראל והרשות הפלסטינית החדשה חתמו ביניהן על הסכמים כלכליים, וכן הוקמה המשטרה הפלסטינית במטרה לאכוף את הסדר באזורי הרשות. צה\"ל המשיך להחזיק באחריות על ההגנה מפני איומים חיצוניים ועל הישראלים שגרים בהתנחלויות.\nתהליך אוסלו נמשך גם אחרי רצח רבין ב-1995, והמשיכו בתהליך בנימין נתניהו ואהוד ברק. בראשית 1996 נערכו ברשות בחירות ראשונות לתפקיד יושב ראש הרשות ולמועצה המחוקקת הפלסטינית. בבחירות ניצח יאסר ערפאת ותנועת הפת\"ח זכתה ברוב המושבים במועצה.\n\nבשנת 2000, זמן קצר לאחר כישלון המשא ומתן בועידת קמפ דייוויד (2000), פרצה האינתיפאדה השנייה. בעקבות האינתיפאדה, הורע מאוד מצבה של הרשות, וישראל שבה לשלוט (בפועל) ביהודה ושומרון.\nבנובמבר 2004 מת נשיא הרשות הפלסטינית, יאסר ערפאת, ובמקומו נבחר מחמוד עבאס, \"אבו מאזן\". בין דצמבר 2004 לדצמבר 2005 נערכו בחירות לרשויות המקומיות בהם זכה החמאס בהצלחה יחסית. עם תחילת כהונתו, הכריז מחמוד עבאס כי בכוונתו לאחד את מנגנוני הביטחון הפלסטיניים ולהפסיק את חופש הפעולה של ארגוני הטרור. עד סוף שנת 2009, נפסקו פיגועי ההתאבדות כליל בשטחי יהודה ושומרון, חודש התיאום הביטחוני עם ישראל ומספר התקפות הטרור שיצאו ממנה היה הקטן ביותר מזה כשני עשורים. ברצועת עזה לעומת זאת, ובמיוחד לאחר השתלטות חמאס, נמשך אי השקט הביטחוני. אף היו מקרים של חטיפת אזרחים זרים ותקיפת מבנים ומשרדים של הרשות והמשטרה הפלסטינית, זאת במקביל להמשך ירי רקטות קסאם על היישובים הישראליים הסמוכים לרצועת עזה.\nבאוגוסט 2005 בוצעה תוכנית ההתנתקות, במסגרתה פונו ההתנחלויות הישראליות בשטח רצועת עזה, והשליטה בה עברה לידי הרשות הפלסטינית.\nב-25 בינואר 2006 נערכו בחירות ברשות הפלסטינית. בבחירות ניצח במפתיע החמאס וזכה ב-76 מושבים במועצה המחוקקת הפלסטינית לעומת 48 שקיבל הפת\"ח. נציגי תנועת חמאס הרכיבו את הממשלה והעמידו בראשותה את אסמאעיל הנייה. בעקבות חטיפת החייל גלעד שליט ב-26 ביוני 2006 עצרה ישראל שרים וחברי המועצה המחוקקת הפלסטינית מטעם החמאס כקלפי מיקוח. בניסיון לפתור את הבעיות הכלכליות והדיפלומטיות שאיתן נאלצה להתמודד הרשות החליטו חברי המועצה על הקמת ממשלת אחדות. בפועל התארכו המגעים ורק ב-17 במרץ 2007 הושבעה ממשלת אחדות. בראשות הממשלה עמד הנייה והיא כללה נציגים של מרבית המפלגות הפלסטיניות.\n\nעימותים מזוינים בין חמאס לבין פת\"ח החלו ב-15 בדצמבר 2006, ולאחר מספר הפוגות, ב-15 במאי 2007 התחדשו העימותים בעצימות גבוהה, עם עשרות הרוגים – רובם מהפת\"ח. החמאס התחיל להשתלט על רצועת עזה, וב-12–14 ביוני 2007 כבש החמאס את כל מחנות תנועת פת\"ח ברצועה והוציא להורג מספר רב של תומכי פת\"ח. ישראל החליטה שלא להתערב בנעשה. בעקבות ההשתלטות המוחלטת על הרצועה הכריז יו\"ר הרשות הפלסטינית מחמוד עבאס ב-15 ביוני, על פיזור ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. עבאס מינה את סלאם פיאד לראש ממשלת חירום, אך חמאס סירב להכיר בפירוק ממשלת האחדות וטען כי ראש הממשלה הוא עדיין אסמאעיל הנייה. ב-25 באוגוסט 2009 יצא פיאד עם תוכנית להקמת תשתיות המדינה הפלסטינית, עבור הממשלה ה-13 של הרשות הפלסטינית, בשם \"פלסטין – סיום הכיבוש, הקמת מדינה\", המפרטת תוכנית עבודה לבניית התשתיות והמוסדות של המדינה בדרך, במטרה להקים מדינה פלסטינית דה פקטו, מתוך הנחה כי שיחות השלום מקרטעות ולא מובילות לשום מקום.\nב-3 במאי 2011 חתמו פת\"ח וחמאס על הסכם בקהיר ובו הוסכם על הקמת ממשלת אחדות עתידית. הסכם דומה נחתם בדוחה ב-3 במאי 2012, אולם רק לאחר מינויו של ראמי חמדאללה לראש ממשלת הרשות הפלסטינית ב-2013 בשלו התנאים להקמת ממשלת אחדות.\nב-11 באפריל 2013 התפטר פיאד מתפקידו כראש ממשלת הרשות הפלסטינית, וביוני 2013 החליף אותו ראמי חמדאללה. מיוני 2014 עד יוני 2015 התקיימה ממשלת אחדות כשראש הממשלה היה ראמי חמדאללה. במהלך מבצע צוק איתן התפטרו מספר שרים מהממשלה, בטענה כי הממשלה לא פעלה כיאות בתגובתה למבצע. עקב כך, ב-17 ביוני 2015 הודיע מחמוד עבאס על פירוק הממשלה. הוא מינה שרים חדשים במקום אלה שהתפטרו, וטען שמדובר בחילופי האישים \"טכניים ולא פוליטיים\", צעד שגונה על ידי חמאס. הממשלה החדשה עדיין מכונה \"ממשלת קונצנזוס\".\n\n ערך מורחב – ממשלת אשתייה\n ערך מורחב – פוליטיקה של הרשות הפלסטינית\n\nבראש הפוליטיקה המקומית עומד נשיא, שאמור להיקבע בבחירות. עם זאת, נכון לסוף שנת 2023, לא התקיימו בחירות מאז שנת 2006, והכוח מרוכז באופן מעשי בידיו של הנשיא, מחמוד עבאס.\nרשמית, בבסיס החקיקה של הרשות הפלסטינית ישנם חוקי יסוד שמשמשים מעין חוקה זמנית, ואשר ניתן לתקן באמצעות רוב של שני שלישים מבין המחוקקים. על פי חוקי היסוד, הנשיא נבחר ישירות לתקופת כהונה של ארבע שנים, עם מגבלה של שתי קדנציות. הנשיא הוא מפקד כוחות הביטחון, מנהל יחסי חוץ ובכוחו להטיל וטו על חקיקה. ראש הרשות המבצעת הוא ראש הממשלה שמתמנה על ידי הנשיא ומועצת השרים. המועצה המחוקקת הפלסטינית מורכבת מ־132 חברים שנבחרו לתקופות של ארבע שנים.\nבבחירות האחרונות שנערכו למועצה המחוקקת הפלסטינית בשנת 2006 זכה החמאס לרוב, והוא הקים ממשלה בראשות אסמאעיל הנייה. בפועל, חתר הפת\"ח תחת הממשלה, ובעקבות עימות חמאס–פת\"ח ברצועת עזה הדיח נשיא הרשות הפלסטינית אבו מאזן את הממשלה ופיזר (דה פקטו) את הרשות המחוקקת. בעקבות כך התחזק הכוח הריכוזי  שבידי עבאס, ונפגעו המאפיינים הדמוקרטים שהחלה הרשות לאמץ קודם לכן. עבאס חוזר ומצהיר על נכונותו לחזור ולקיים בחירות, אולם בד בבד, על פי פרסומת בתקשורת הפלסטינית, מאיים במוות על מי שיתמודד ברשימות אופוזיציה בבחירות אלו, במקביל לדיכוי של חופש עיתונות וחופש ביטוי של פעילי זכויות אדם.\n\nבראש הרשות עמד מאז הקמתה יאסר ערפאת, אשר ב-20 בינואר 1996 נבחר רשמית כנשיא הרשות הפלסטינית (בישראל נהגו להשתמש במונח \"ראיס\", או יושב-ראש בשביל להימנע מהשימוש במילה המפורשת \"נשיא\"). ב-19 במרץ 2003 מונה מחמוד עבאס (ידוע גם כאבו מאזן) לראש הממשלה הראשון של הרשות הפלסטינית. הוא התפטר מתפקידו בספטמבר 2003, על רקע קריסת ה\"הודנה\", הפסקת האש שהוכרזה על ידי ארגוני החמאס והג'יהאד האיסלאמי. עם מותו של ערפאת ב-11 בנובמבר 2004 החליף אותו באופן זמני יושב ראש המועצה המחוקקת רוחי פתוח, אם כי מילא את התפקיד רק באופן רשמי. ב־9 בינואר 2005 נבחר מחמוד עבאס לראשות הרשות ואחמד קריע מונה לראש הממשלה.\nב־25 בינואר 2006, לאחר שנדחו מספר פעמים, נערכו בחירות למועצה המחוקקת הפלסטינית, בחירות שניות לגוף זה מאז הקמת הרשות הפלסטינית. הסוקרים הפלסטינים, שירות המודיעין הישראלי וממשלת ישראל צפו ניצחון דחוק של תנועת הפת\"ח. העיתונות דיווחה כי ישראל מסייעת לפת\"ח בבחירות ואף הקלה על מעצרו של מרואן ברגותי והתירה לו להתראיין ולקרוא לאזרחים לבחור, כדי לעצור את ארגון החמאס הנחשב קיצוני יותר. אף על פי כן, ארגון החמאס הפתיע וזכה ברוב גדול. מתוך 132 מושבים, תנועת החמאס קיבלה 76 מושבים לעומת 48 של הפת\"ח; החזית העממית לשחרור פלסטין זכתה בשלושה מושבים; קואליציית השמאל \"בדיל\" (חלופה) זכתה בשני מושבים; מפלגת השמאל \"פלסטין העצמאית\" בראשות ד\"ר מוסטפא ברגותי זכתה בשני מושבים; והדרך השלישית בראשות שר האוצר הפלסטיני לשעבר, סלאם פיאד, קיבלה שני מושבים גם היא. על אף התחזיות, הבחירות היו שקטות ואושרו על ידי נציגות בינלאומית כדמוקרטיות.\nממשלת חמאס, שסירבה להכיר בישראל, נקלעה למשבר כספי. הפגנות של פעילי פת\"ח ושוטרים פלסטינים נגד הלנת שכרם ואי-תשלום משכורתם התפתחו לעימותים אלימים בהם נהרגו פעילי פת\"ח ופעילי חמאס. ביולי הסתיימה הפסקת האש בין חמאס לישראל, כאשר מחבלי חמאס וועדות ההתנגדות העממית, חדרו לשטח ישראל, הרגו שני חיילים וחטפו את החייל גלעד שליט. בתגובה פתחה ישראל במבצע גשמי קיץ, ובמקביל גברו העימותים האלימים בין פת\"ח לחמאס. מגעים להקמת ממשלת אחדות פת\"ח-חמאס כשלו ומחמוד עבאס שקל לקיים משאל עם שדרכו קיווה להביא לסופה של הממשלה בראשות חמאס. בעקבות לחץ של ערב הסעודית, נחתם בריאד הסכם לכינון ממשלת אחדות פלסטינית פת\"ח–חמא\"ס (הסכם מכה), שיצאה אל הפועל לבסוף ב-17 במרץ 2007.\nביוני 2007 התפורר ההסכם, וב-14 ביוני הכריז אבו מאזן על פירוק ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. במקום הנייה מינה אבו מאזן את סלאם פיאד, לשעבר שר האוצר בממשלת האחדות, שנחשב למתון ומקובל על ידי ישראל וארצות הברית. ב-17 ביוני הושבעה הממשלה בראשות פיאד, אף על פי שלא זכתה לאימון המועצה מחוקקת הפלסטינית.\n\nהסכמי אוסלו ב' שנחתמו בשנת 1995 קבעו שש סוכנויות ביטחון של הרשות הפלסטינית, את הרכבם ואת תפקידיהם. הסוכנויות היו משטרה אזרחית, ביטחון כללי, הביטחון המסכל, מודיעין, המשמר הנשיאותי והגנה אזרחית. אולם, במהרה התפתחו 11 מנגנונים נפרדים, אשר כל אחד מהם היה כפוף ישירות ליאסר ערפאת. האינטרס של ערפאת היה ליצור כפילויות בסמכויות ותחומי פעולה של הארגונים על מנת לעודד תחרות ביניהם ולמנוע היווצרות ארגון דומיננטי מדי שהיה עלול לאיים על מעמדו.\n\nהמשטרה הפלסטינית האזרחית הכוללת בין השאר ענפי תנועה, סמים, חקירות וניהול בתי סוהר. בראש המשטרה הפלסטינית עמד ראזי ג'באלי שנחשב נאמן של ערפאת, ומשנת 2008 עומד חאזם עטאללה\nמשטרת גבולות\nהמשטרה הימית הידועה גם כמשמר החוף.\nהביטחון המסכל שהיה מורכב מענפים נפרדים ביהודה ושומרון בראשות ג'יבריל רג'וב וברצועת עזה בראשות מוחמד דחלאן. היה מנגנון הביטחון הפעיל ביותר ברשות ללא מגבלות ברורות על סמכויותיו.\nהמודיעין הכללי המורכב מכאלף איש ומהווה את המודיעין שהוקם על פי ההסכם עם ישראל. מפקד הענף ביהודה ושומרון היה תאופיק טיראווי ומפקד הענף העזתי היה אמין אל הינדי.\nהמודיעין הצבאי\nכוח 17 – ביטחון הנשיאות\nמשמר הנשיאות\nהביטחון הלאומי\nכוחות מיוחדים שככל הנראה אחראים לפקח על מנגנוני הביטחון האחרים\nהגנה אזרחית – אחראי לאספקת שירותים חיוניים, חילוץ והצלה\nבאוגוסט 1996 הודיע ערפאת על כוונה להקים משטרת קמפוסים למניעת התקוממויות של סטודנטים, אולם התנגדות של האוניברסיטאות וחברי המועצה המחוקקת הביאו לזניחת הרעיון. במהלך השנים נע מספר מנגנוני הביטחון בין 10 ליותר מ-15, מרביתם בעלי תחומי אחריות חופפים ואף זהים. הסיבות לריבוי המנגנונים היו בעיקר פוליטיות: כך התאפשר לערפאת לספק תפקידים רשמיים ברשות לנאמניו ולנציגי כוחות פוליטיים, וכן למנוע הצטברות כוח רב מדי בידי מספר קטן של קצינים בכירים. מרבית מנגנוני הביטחון הוקמו על בסיס הקצונה הבכירה של היחידות הצבאיות בפת\"ח, שהגיעו עם ערפאת מתוניס עם כניסתו לשטחים.\nלקראת סוף חייו של ערפאת ובמהלך שלטונו של מחמוד עבאס בוצעו רפורמות במערך הביטחון, ומספר מנגנונים אוחדו. בנוסף, באופן רשמי הועברו חלק ממנגנוני הביטחון לשליטת משרד הפנים והממשלה עוד בימי ערפאת (לפני כן הייתה השליטה הישירה על כל המנגנונים בידי מוסד הנשיאות).\nמאז עליית החמאס לשלטון בראשית 2006 הוחזרו בפועל מרבית המנגנונים לשליטת הנשיאות, והיוו כח משמעותי ביותר לפת\"ח במאזן הכוחות שלו מול חמאס. עם זאת, כאשר התרחשה הפיכת החמאס ברצועת עזה ב-2007, המנגנונים נכנעו וברחו כמעט ללא התנגדות והוחלפו באנשי חמאס. לעומת זאת, ביהודה ושומרון עדיין מהווים מנגנוני הביטחון מרכיב חשוב במניעת השתלטות חמאס על האזור, ומאז ההפיכה בעזה ניכרת פעילות פעילה יותר נגד חמאס, הכוללת מעצרים של אנשיו.\n\nהתיאום הוא אינטרס הדדי, משום שהוא מסייע לשמירת הסדר והביטחון באזור. בעקבות הסכמי אוסלו החלו סיורים משותפים בין מנגנוני הביטחון הפלסטינים למקביליהם הישראלים. הצדדים קיימו מפגשים משותפים, ימי עיון והשתלמויות משותפות. עם זאת, בשנת 2000 פרצה האינתיפאדה השנייה, שבמהלכה נרצח שוטר מג\"ב, פקד יוסף טבג'ה, על ידי שוטר פלסטיני, ועקב זאת בוטלו הסיורים המשותפים. בהמשך, סגר צה\"ל בשנת 2002 את משרדי התיאום הביטחוני ביהודה ושומרון.\nביהודה ושומרון מתקיים תיאום ביטחוני שוטף בין גורמי הביטחון הישראליים למנגנוני הביטחון הפלסטיניים. לאחר השתלטות חמאס על רצועת עזה ביוני 2007 הופסק שם לחלוטין התיאום הביטחוני.\nלמרות הקריאות ברשות הפלסטינית להפסיק את התיאום, יושב ראש הרשות, אבו מאזן, תמך בדרך כלל על שמירתו ואף כינה אותו בשנת 2014 \"קדוש\" ולפי ראש מנהלת התיאום והקישור של הרשות הפלסטינית, ג'יהאד אל-ג'יוסי, במהלך שנת 2015 העבירו מנגנוני הביטחון הפלסטיניים לידי כוחות הביטחון הישראליים 634 אזרחים ישראלים אשר נכנסו ליישובים פלסטיניים ביהודה ושומרון. במאי 2020 הודיע אבו מאזן על הפסקת התיאום הביטחוני עקב כוונת ישראל להמשיך עם \"עסקת המאה\" של הנשיא טרמאפ ולהחיל ריבונות בשטחים ביהודה ושומרון. הוא חודש בנובמבר על רקע חילופי הממשל בארצות הברית.\nעל פי הערכות שנמסרו על ידי משה יעלון ועל ידי גורמים בשב\"כ, שיעור הפיגועים שסוכלו בזכות הרשות הפלסטינית הוא כ-20% עד 25%.\n\n ערך מורחב – עידוד טרור על ידי הרשות הפלסטינית\nדו\"ח שפרסמה ישראל על פי מסמכים ומידע שנאספו במהלך מבצע חומת מגן קבע כי ערפאת היה מעורב בתכנון פיגועים וכספי הרשות הפלסטינית, כולל כספים שמקורם באיחוד האירופי ובמדינות התורמות, שימשו למימון פעילות טרור. עוד הצביע הדו\"ח על כך שסעודיה, סוריה, איראן ועיראק העבירו כסף רב וסיוע אחר לבניית תשתית הטרור ולתמיכה במשפחות של מחבלים מתאבדים. בעקבות הפרסומים פתח האיחוד האירופי בחקירה. מספר חברי מנגנוני הביטחון של הרשות הפלסטינית היו מעורבים בפיגועי טרור נגד ישראל.\nב-23 בפברואר 2015 הרשיע בית המשפט הפדרלי של ארצות הברית את הרשות הפלסטינית באחריות לפיגועי טרור שביצעו מחבלים פלסטינים בזמן האינתיפאדה השנייה וחייב אותה בתשלום פיצויים של מאות מיליוני דולרים לקורבנות הטרור ומשפחותיהם. באוגוסט 2016 הפך בית המשפט לערעורים בניו-יורק את ההחלטה.\nבפרסום של השב\"כ משנת 2007 נכתב כי מבוקשים פלסטינים מאזור רמאללה ניצלו את מטות מנגנוני הביטחון, כולל המוקטעה, כמקום מסתור מפני צה\"ל וכבסיס יציאה וחזרה מפיגועים. מסרים לראשי הרשות הפלסטינית לא הועילו, ובעקבות זאת ערך צה\"ל מספר מבצעים למעצר מבוקשים. עוד נכתב בפרסום כי מנגנוני הביטחון הפלסטינים נוהגים להציג מצגי שווא על פעילות סיכול נרחבת ומשמעותית כביכול, כגון אמצעי לחימה מזויפים ומעצרים שלא בוצעו.\n\n ערך מורחב – הסתה לטרור ברשות הפלסטינית\nבשנת 2008 שיבח אבו מאזן את האסירים הביטחוניים היושבים בכלא הישראלי, ובפרט מחבלים שביצועו פיגועים נגד אוכלוסייה אזרחית.\nמבט לתקשורת פלסטינית הראו שברשות השידור הפלסטינית מפורסמים לעיתים דברי הלל לשהידים, קליפים המעודדים שהאדה בטלוויזיה ושירים מעודדי שהידים ברדיו הרשמי. הרשות מנציחה מחבלים שביצעו פיגועים קשים: טורניר כדורגל לילדים בני 14 נקרא על שמו של עבד אל-בסט עודה, שביצע את הפיגוע במלון פארק שבו נרצחו 30 ישראלים. על שמה של דלאל מוגרבי, שהובילה את הפיגוע בכביש החוף שבו נרצחו 35 ישראלים, נקראו מחנות קיץ, בתי ספר, טקסי סיום ואירועי ספורט. טהאר חאמד, שהרג 10 ישראלים במחסום צה\"ל בוואדי חרמיה בשנת 2002, זכה בעיתון הרשמי של הרשות לכינוי \"גיבור האינתיפאדה\" בינואר 2016 פרסם השב\"כ שיש להסתה בשידורי הטלוויזיה הפלסטינית השפעה מעודדת טרור.\nבאמצע 2020, דווח שבספרי הלימוד הפלסטיניים נמחקו כל ההסכמים ושיחות השלום עם ישראל מאז הסכם אוסלו, והוכנסו במקומם תכנים רבים יותר המקדמים ג'יהאד, אלימות ושנאת האחר, מה שהוביל לשלילת כספים ולביקורת מהאו\"ם. לאחר הטבח בישובי עוטף עזה שהתרחש ב-7 לאוקטובר 2023, פורסם מסמך רשמי של משרד ההקדשים של הרשות המייחל ל\"סילוק הכיבוש\" ומצטט סימוכין מתוך השריעה המתייחס להרג יהודים: \"לא תגיע השעה עד אשר יילחמו המוסלמים ביהודים והמוסלמים יהרגו אותם, עד אשר היהודי יתחבא מאחורי האבנים והעצים, והאבנים או העצים יאמרו 'הו מוסלמי, הו עבד אללה, זה יהודי מאחוריי, בוא והרוג אותו'\".\n\n ערך מורחב – תשלומי הרשות הפלסטינית למחבלים ולמשפחותיהם\nהרשות הפלסטינית מעניקה תמיכה חודשית למחבלים ולאסירים ביטחוניים נוספים הכלואים בישראל בגין פעולות טרור ולמשפחותיהם. התמיכה ניתנת בצורת משכורת חודשית והטבות נוספות, כדין עובדי הרשויות הפלסטיניות. על פי החוק הפלסטיני, חוק האסירים המשוחררים 2004/19, זכאים למשכורת כל היושבים בבתי הכלא הישראליים על רקע השתתפותם במלחמה נגד ישראל (אסירים פליליים אינם זכאים למשכורת). גובה המשכורת החודשית נגזר מאופי פעולת הטרור, משך תקופת המאסר ואזרחות המחבל. מחבלים בעלי אזרחות ישראלית מקבלים משכורות גבוהות יותר מתושבים פלסטינים. אבו מאזן אמר בכמה הזדמנויות שגם אם יהיה לו גרוש אחד הוא ישלם אותו למחבלים, משום ש\"אנחנו שלחנו אותם\". הרשות תומכת באופן חודשי בכ-5,000 מחבלים מורשעים הכלואים בישראל וכ-5,500 מחבלים שכבר שוחררו. הסכום המוקצב לתשלום משכורות המחבלים ומשפחותיהם עומד על קרוב ל-1.3 מיליארד שקל בשנה, שהם כ-7% מהתקציב הכולל של הרשות. כחצי מסכום זה משולם למחבלים עצמם וכחצי למשפחות מחבלים שנהרגו.\n\nהרשות הפלסטינית מיוצגת על ידי הארגון לשחרור פלסטין שמנהל רשת של משלחות ושגרירויות פלסטיניות. יש לה שגרירויות במדינות אשר מכירות במדינה פלסטינית ובמדינות אחרות אשר נמנעות להביע את עמדתן בסכסוך הישראלי-פלסטיני היא מנהלת \"משלחות\" או \"משימות\". מדינות זרות מיוצגות ברשות הפלסטינית באמצעות \"שליחות\" או \"משרדים\" ברמאללה ובעזה.\nב-5 בינואר 2013, בעקבות החלטה 67/19 של העצרת הכללית של האו\"ם, הורה נשיא הרשות הפלסטינית מחמוד עבאס לכל השגרירויות הפלסטיניות לשנות כל אזכור רשמי בשם הרשות הפלסטינית ל\"מדינת פלסטין\". כמו כן, הורה לממשלה הפלסטינית להנפיק דרכונים ומסמכים רשמיים נוספים בהם תוטבע החותמת \"מדינת פלסטין\". 145 מתוך 193 המדינות החברות באו\"ם הצביעו בעד החלטה 67/19, ובכך הכירו ברשות כמדינה משקיפה באו\"ם.\nהרשות הפלסטינית נכללת במדיניות השכנות האירופית של האיחוד האירופי (ENP), שמטרתה לקרב את האיחוד האירופי ושכנותיו.\n\n ערך מורחב – כלכלת הרשות הפלסטינית\n\nכלכלת הרשות הפלסטינית מקבילה לכלכלת מדינת עולם שלישי לפי מדדים מקובלים. התוצר הלאומי הגולמי של התושבים נאמד בכ-2,900 דולרים לנפש לשנה. השכר הממוצע בשנת 2006 הוערך בין 1,570-1,800 ש\"ח לחודש. רוב התושבים הם חקלאיים או עובדים כלליים ללא השכלה גבוהה. שירותי הבריאות, החינוך והרווחה נתונים לחסדי התרומות של מדינות ערב, ארצות הברית ואירופה. כמו כן, קיימים פערים כלכליים גדולים בין האליטה הפלסטינית בעלת הממון לבין האוכלוסייה קשת היום ומרובת הילדים.\nהקשרים הכלכליים בין ישראל לרשות מסייעים לכלכלת שני הצדדים. בשנות ה-90 כמאה אלף פלסטינים הועסקו מדי יום בידי ישראלים. בנוסף, היצוא מהרשות לישראל עמד על כ-500 מיליון דולר בשנה. עם זאת, בשנים הראשונות לפעילותה של הרשות הכלכלה הפלסטינית אופיינה בריכוזיות גבוהה, בהיעדר שקיפות, ולעיתים אף בשחיתות. עסקים רבים בשטחים הוחזקו בידי הרשות או אנשיה. מדיניות זו הפחיתה את התחרותיות במשק ואת הניצול של המשאבים הפיסקליים. משנת 1997 החלה מגמת צמיחה, שנמשכה עד פרוץ האינתיפאדה השנייה. הצמיחה נבעה מגידול במספר העובדים הפלסטינים בישראל, ירידה באבטלה משיעור של 25% בשנת 1996 ל-11% בשנת 2000, מיסים שגבתה ישראל עבור הרשות והירתמות הקהילה הבינלאומית. בשנים 1994–2001 הזרימה הקהילה הבינלאומית לרשות 4.5 מיליארד דולר. הסכמי אוסלו הביאו השקעות בתחומי הרשות ובישראל ובתקופה שבין ההסכמים לאינתיפאדה השנייה (1993–2000) צמח התמ\"ג הפלסטיני בכ-230%.\nהאינתיפאדה השנייה הסבה נזק כבד למשק הפלסטיני. בעקבות פיגועי הטרור, צה\"ל הטיל סגרים על השטחים וקשרים כלכליים רבים בין ישראל והפלסטינים נותקו. אלפי פלסטינים איבדו את מקור עבודתם. כיבושן מחדש של הערים הפלסטיניות ביהודה ושומרון במבצע חומת מגן הביא לסגירת מרכזים כלכליים כמו בנקים, שעליהם פשט צה\"ל כדי לקטוע הזרמת כספים לטרור. במקביל הועלו טענות כלפי ההנהגה הפלסטינית על שחיתויות ונטילת כספים שהיו מיועדים לרווחת כל התושבים, עובדה שתרמה לעליית החמאס לשלטון ב־2006. ניצחון החמאס הביא להפסקת הזרמת הכספים של מדינות אירופה וארצות הברית, וזו היוותה פגיעה נוספת בכלכלה הפלסטינית, ובעיקר בזו שברצועת עזה.\nבניגוד למצב הקשה בעזה, בשנים 2008 ו-2009 ניכר שיפור בכלכלת יהודה ושומרון, בעקבות הקלות שהנהיגה ישראל על התנועה והסרת מחסומים, לצד היתרים גורפים לכניסת ערבים ישראלים לשטחים, שיפור פנימי בסדר ובביטחון בערים, וכינון ממשלה חלופית לממשלת חמאס (פעולה שהחזירה את הסיוע בינלאומי). בשנת 2005 היה התמ\"ג לנפש ביהודה ושומרון גבוה בעשרה אחוזים מזה שנרשם ברצועת עזה, ובשנת 2015 הוא היה גבוה ב־128 אחוזים.\nהרשות הפלסטינית מקבלת סיוע כלכלי מארגונים בינלאומיים, ממדינות המערב וממדינות המפרץ. סמוך להסכמי אוסלו הוקמה ועדת הקישור אד-הוק לסיוע כלכלי לרשות הפלסטינית.\n\n ערך מורחב – נפות הרשות הפלסטינית\n\nב\"הצהרת העקרונות\" שעליה חתמו נציגי ממשלת ישראל והנהגת אש\"ף ב-13 בספטמבר 1993, ואשר קבעה קווים מנחים למשא ומתן בין הצדדים, נקבע:\n\n\"תחום שיפוטה של המועצה (=הרשות הפלסטינית) יכסה שטחי הגדה המערבית ורצועת-עזה, מלבד הנושאים שיידונו במסגרת המשא-ומתן על מעמד הקבע. שני הצדדים רואים את הגדה המערבית ואת רצועת-עזה כיחידה טריטוריאלית אחת, ששלמותה תישמר במסגרת תקופת הביניים.\" (סעיף 4, נוסח מלא בעברית באתר הכנסת)\nאף כי בפועל הרשות הפלסטינית אינה שולטת במרבית שטח יהודה והשומרון (המכונה בהצהרת העקרונות \"הגדה המערבית\"), הרי שלפי \"הצהרת העקרונות\", רוב השטח שמעבר לקו הירוק יכול לעבור לשליטתה במסגרת המשא ומתן עם ישראל על הסדרי הביניים. לפי סעיף 5 ב\"הצהרת העקרונות\", שטחי מזרח ירושלים וההתנחלויות לא ייקבעו אלא בהסכמי הקבע בין הצדדים. מאז הפיכת חמאס ברצועת עזה איבדה הרשות הפלסטינית את שליטתה ברצועה, וחמאס שולט בה באופן מעשי.\n\nמדינה פלסטינית\n\nרונן ברגמן, והרשות נתונה, הוצאת משכל.\n\n הרשות הפלסטינית, דף שער בספרייה הלאומית\nהרשות הפלסטינית, באתר אנציקלופדיה בריטניקה (באנגלית)\nסוכנות הידיעות הפלסטינית וואפא – אתר בעברית המדווח מהרשות הפלסטינית\nמאמר על ספרי הלימוד של הרשות באתר המחלקה לשיחות השלום של אש\"ף\nדנה באלנדר, בִּרְשות מי הרשות?, באתר המכון הישראלי לדמוקרטיה, 24 ביוני 2007\nהרשות הפלסטינית, מכון ראות\nמאמרים בנושא הרשות הפלסטינית אתר המרכז הירושלמי לענייני ציבור ומדינה.\nמשה יעלון, ‏ישראל והפלסטינים: חזרה ליסודות, תכלת 33, סתיו תשס\"ט, 2008\nהרשות הפלסטינית - האם היא כישלון מדינתי? אתר המכון למחקרי ביטחון לאומי.\nארכיון אסף פרסומי הרשות הפלסטינית, בספרייה הלאומית\nהרשות הפלסטינית - יחסי ישראל - פלסטינים, המכון למחקרי ביטחון לאומי (inss).",
    "pageid": 646326
  },
  {
    "title": "השיר שלנו",
    "extract": "השיר שלנו היא סדרה מסוג דרמה מוזיקלית יומית ישראלית ששודרה בערוץ \"yes ישראלי\" של yes החל מ-2004.",
    "pageid": 28265
  },
  {
    "title": "ויקינגים",
    "extract": "ויקינגים (Viking) היו יורדי ים, ברובם שבטים צפון-גרמאניים דוברי נורדית עתיקה שמקורם בסקנדינביה. הם נהגו לערוך פשיטות על חופי צפון אירופה, מערב אירופה והאיים הבריטיים, כמו גם לאורך הנהרות במזרח אירופה עד לים הכספי, מסוף המאה ה-8 עד המאה ה-11. יעילותם וכיבושיהם נודעו ברחבי אירופה והם הפכו לאימת חופיה המערביים של היבשת. במקביל לכישורי הלחימה שלהם היו הוויקינגים ידועים גם כסוחרים ומתיישבים. הם התיישבו בארצות זרות והיו סוחרים ובעלי מלאכה.\nהתקופה הוויקינגית החלה בזמן הפשיטות הראשונות, בשלהי המאה השמינית, ונמשכה עד כיבוש ממלכת אנגליה על ידי \"ויליאם הכובש\", מלך הנורמנים. את התקופה הזו, של התפשטות ונדידת שבטים צפון-גרמאניים מסקנדינביה, ניתן לראות כשלב מאוחר יותר של נדידת השבטים הגרמאניים, הסלאבים ואחרים, שהתרחשה בין המאה הרביעית למאה התשיעית לספירה.",
    "pageid": 6352
  },
  {
    "title": "חטיבת עודד",
    "extract": "חטיבת עודד (חטיבה 9) היא חטיבת חי״ר במילואים צה״ל ואחת משלוש חטיבות גולני במילואים. החטיבה כפופה לאוגדת הבשן, אוגדה מרחבית בפיקוד הצפון. בעברה הייתה אחת משלוש החטיבות שהוקמו בצפון הארץ בתש\"ח, בזמן מלחמת העצמאות. עם הקמת צה\"ל הפכה לחטיבה 9. \nסמל החטיבה כולל \"אַיָּלָה שלוחה\" - סמלו של שבט נפתלי. כיום חטיבת עודד היא חטיבת חי\"ר מילואים ובסיס הקבע שלה נמצא במחנה פילון  ליד ראש פינה צפונית למושב אליפלט.",
    "pageid": 561942
  },
  {
    "title": "חטיפת משפחת ביבס",
    "extract": "חטיפת משפחת ביבס לרצועת עזה התרחשה ב-7 באוקטובר 2023, במהלך הטבח בניר עוז. מחבלים פלסטינים מתנועת אל-מוג'אהדין הפלסטינית חטפו מביתם את האב ירדן ואת האם שירי עם ילדיהם אריאל (בן 4) וכפיר (בן 9 חודשים) לרצועת עזה. כפיר הוא החטוף הצעיר ביותר שנחטף בידי חמאס. האב ירדן נחטף בנפרד, על ידי מחבלי חמאס, בשטחים של קיבוץ ניר עוז. בטבח נרצחו גם הוריה של שירי, יוסי ומרגיט סילברמן וב-21 באוקטובר נמצאו גופותיהם.\nהמאמצים לשחרור שירי וילדיה במהלך הפסקת האש בין ישראל לחמאס לא צלחו. בשלהי נובמבר חמאס טען כי הם נהרגו, והאשים את צה\"ל במותם בתקיפה אווירית ישראלית. הידיעה התקבלה בספקנות, ונטען כי מדובר ב\"טרור פסיכולוגי\". יממה אחר כך פרסם החמאס סרטון שבו נראה אב המשפחה ירדן, החטוף גם הוא, מקבל את הבשורה המרה. צה\"ל התחייב לבדוק את טענת החמאס, אך לא הביא אישוש או הפרכה לטענה. ב-19 בפברואר 2024 הציג צה\"ל לקרוביהם של משפחת ביבס סרטון שצולם ככל הנראה בדרום רצועת עזה, בו תיעוד של שירי והילדים מספר ימים לאחר החטיפה.\n\n",
    "pageid": 2286773
  },
  {
    "title": "טור טיילור",
    "extract": "טור טיילור הוא טור חזקות המשויך לפונקציה חלקה ולנקודה כלשהי \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n פנימית לתחום הגדרתה, שמקדמיו מחושבים על ידי ערכי הנגזרות של הפונקציה ב\"נקודת הפיתוח\" \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n של הטור. לעיתים טור טיילור של הפונקציה מתכנס אליה בסביבה כלשהי של נקודת הפיתוח, ובמקרה זה הסכומים החלקיים של הטור, כלומר פולינומים, מקרבים את הפונקציה בסביבה זו. זוהי למעשה הכללה של הקירוב הליניארי (קירוב מסדר ראשון)\n\n  \n    \n      \n        f\n        (\n        x\n        )\n        =\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        c\n        )\n        (\n        x\n        −\n        \n          x\n          \n            0\n          \n        \n        )\n        ≈\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        \n          x\n          \n            0\n          \n        \n        )\n        (\n        x\n        −\n        \n          x\n          \n            0\n          \n        \n        )\n      \n    \n    {\\displaystyle f(x)=f(x_{0})+f'(c)(x-x_{0})\\approx f(x_{0})+f'(x_{0})(x-x_{0})}\n  \n\nשמתקבל על ידי משפט הערך הממוצע של לגראנז'.\nהיתרון העיקרי של טור טיילור הוא האפשרות לחשב באופן מקורב את הערכים של פונקציות מסובכות (כגון סינוס) באמצעות פולינומים, כלומר באמצעות פעולות חיבור וכפל בין מספרים ממשיים. לעיתים ניתן גם לחשב באופן מקורב את הנגזרת והאינטגרל של פונקציות אלה באמצעות חישוב הנגזרות והאינטגרלים של הפולינומים בטור.\nתורה זו העסיקה מתמטיקאים כמו ברוק טיילור וקולין מקלורן. שאיפתם הייתה למצוא קירוב באמצעות פולינומים לפונקציות כמו האקספוננט, הלוגריתם והקוסינוס. כדי לבצע קירוב זה, מנסים למצוא את הפולינום שקרוב מספיק לפונקציה בתחום מסוים, כזה שאת ההפרש (השגיאה) בינו לבין הפונקציה עצמה ניתן להקטין כרצוננו, כך שההבדל בין הפונקציה לפולינום ילך ויהפוך זניח. את המטרה הזו משרתים טורי טיילור, שמתברר כי הפולינומים שמרכיבים אותם מוגדרים באופן יחיד לכל פונקציה ולקירוב מכל סדר. הטור נקרא על שמו של ממציאו ברוק טיילור. טור טיילור המפותח בנקודה \n  \n    \n      \n         \n        \n          x\n          \n            0\n          \n        \n        =\n        0\n      \n    \n    {\\displaystyle \\ x_{0}=0}\n  \n נקרא טור מקלורן (הדמיון בין שם זה לשמו של טור לורן, שהוא הכללה של טור טיילור, הוא מקרי).\nטור טיילור (המפותח בנקודה מסוימת \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n) מתכנס לפונקציה בסביבה מסוימת של \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n אם ורק אם סדרת השאריות שבפיתוח טיילור של הפונקציה אפסה בכל נקודה בסביבה הנ\"ל. במקרה כזה, נאמר שהפונקציה היא אנליטית בנקודה \n  \n    \n      \n         \n        \n          x\n          \n            0\n          \n        \n      \n    \n    {\\displaystyle \\ x_{0}}\n  \n.\n\n",
    "pageid": 165505
  },
  {
    "title": "טנג'יר",
    "extract": "טַנְג'יר (נהגה: טַנְז'יר; בלטינית Tingis – תִּינְגִּיס; בערבית ובבֶּרְבֶּרִית: طنجة / ⵟⴰⵏⵊⴰ – טַנְזַ'ה / ⵜⵉⵏ ⵉⴳⴳ – תִּין אִיגִּי / ⵜⵉⵏⴳⵉ – תִּינְגִּי; בספרדית: Tánger – תַּנְחֶר; בצרפתית Tanger – תַּנְזֵ'ה) היא עיר בצפון מרוקו, בה חיים כ-950,000 תושבים (נכון ל-2014). היא שוכנת בכניסה המערבית למצר גיברלטר, בו נפגש הים התיכון עם האוקיינוס האטלנטי, כ-12 ק\"מ ממזרח לכף ספרטל. טַנְג'יר היא עיר הבירה של מחוז טנג'יר-תטואן-אל־חוסימה.\nהעיר הייתה מושבה פיניקית, תחת השם \"תנג\", \"תנגא\", \"תינגא\" או \"תתגא\".\nהיסטוריית העיר הושפעה רבות ממגוון תרבויות, החל מהמאה ה-10 לפנה\"ס אז הוקמה על ידי הפיניקים, שבזמנם הפכה לעיר אסטרטגית ומרכז מסחר, ובמשך ההיסטוריה היוותה מרכז פעילות לתרבויות שונות. ב-1923 הוקם בעיר ובסביבתה האזור הבינלאומי של טנג'יר, שנוהל בידי המעצמות הקולוניאליות והפך למוקד פעילות של דיפלומטים, מרגלים, אנשי בוהמה, סופרים ואנשי עסקים רבים מאירופה ומאמריקה. מעמד זה הסתיים עם עצמאות מרוקו בין השנים 1956 ל-1960.\nעם תחילת המאה ה-21 עברה טנג'יר תהליכי פיתוח ומודרניזציה מהירים, כמו הקמת נמל תעופה, מרכז עירוני, אצטדיון כדורגל, רובע עסקים מודרני ופרויקטים תיירותים לחופי המפרץ, כמו גם נמל טנג'יר-מד החדש.",
    "pageid": 501280
  },
  {
    "title": "טריסטן דה קונה",
    "extract": "טריסטן דה קונה או דה קוניה (באנגלית: Tristan da Cunha) היא קבוצת איים געשיים מרוחקים, השוכנים בדרום האוקיינוס האטלנטי, 2,816 ק\"מ מדרום אפריקה ו-3,360 ק\"מ מדרום אמריקה. האיים הם חלק מהטריטוריה הבריטית סנט הלנה, אסנשן וטריסטן דה קונה. שטחם של האיים מורכב מן האי המרכזי, טריסטן דה קונה (98 קמ\"ר) וכן ממספר איים בלתי מיושבים: אינאקססיבל (Inaccessible Islands מילולית: האיים הבלתי נגישים) וכן איי נייטינגייל והאי גוף (Gough) הנמצא 395 ק\"מ מדרום-מזרח לאי המרכזי ואף הוא חלק מקבוצת האיים. יחד עם אי הפסחא, נחשבים איי טריסטן דה קוניה למקומות המיושבים הנידחים ביותר בעולם.\nמחלות מסוימות כגון גלאוקומה ואסתמה נפוצות באוכלוסייה כתוצאה מנישואי קרובים. נחיתת זרים על האי כרוכה בקבלת אישור מן המינהלן המקומי.\nריחוקם של האיים מקשה על התחבורה אל העולם החיצון. אין באיים שדה תעופה וניתן להגיע אליהם בספינה בלבד. ספינות דייגים מדרום אפריקה מבקרות באיים באופן קבוע וספינת הוד מלכותה \"סנט הלנה\" מקיימת קשר בין האיים לבין סנט הלנה והאי אסנשן.\nבשנת 2018 ביקר הישראלי גן ארז באי והיה לישראלי היחיד והראשון שביקר באי עד כה.",
    "pageid": 255471
  },
  {
    "title": "יוסי מרשק",
    "extract": "יוסי מרשק (נולד ב-9 באוגוסט 1969) הוא שחקן קולנוע, טלוויזיה ותיאטרון ישראלי.",
    "pageid": 124099
  },
  {
    "title": "יעקב מרגי",
    "extract": "יעקב מרגי (נולד ב-18 בנובמבר 1960) הוא שר הרווחה והביטחון החברתי מטעם מפלגת ש\"ס. בעבר כיהן כשר לשירותי דת בממשלת ישראל השלושים ושתיים; יו\"ר ועדת החינוך, התרבות והספורט בכנסת ה-20, יו\"ר ועדת הכלכלה בכנסת ה־23, סגן יושב ראש הכנסת ויו\"ר סיעת ש\"ס.\n\nמרגי נולד ברבאט, מרוקו למאיר ואליס מרגי, ויש לו 8 אחים ואחיות. עלה ארצה בשנת 1962 במסגרת מבצע יכין, וגדל בבאר שבע. את שירותו הצבאי עשה בגדוד הקשר של פיקוד הדרום. לאחר השחרור עבד תקופה מסוימת בבנק לאומי. בשנת 1993 צורף למפלגת ש\"ס על ידי אריה דרעי. בין השנים 1993–2003 כיהן כיו\"ר המועצה הדתית בבאר שבע, בשנת 2001 שימש כמנכ\"ל תנועת ש\"ס - עד לשנת 2012 ואז החליפו בתפקיד חיים ביטון. נבחר בשנת 2003 לראשונה לכנסת ה-16 מטעם סיעת ש\"ס, והמשיך לכהן מטעמה כחבר כנסת גם בכנסת ה-17, בה שימש גם כיו\"ר הסיעה.\nבמהלך כהונתו בכנסת יזם מרגי מספר חוקים ובהם:\n\nחוק חג הסיגד (יחד עם אורי אריאל)\nתיקון לחוק חינוך ממלכתי, הקובע כי ספרי הלימוד בהם משתמשים בתי הספר לא יוחלפו בתדירות גבוהה מאחת לחמש שנים, אלא בנסיבות מסוימות.\nתיקון לחוק הרשויות המקומיות (בחירות) הקובע כי אדם שהשתתף בבחירות ברשות אחת, לא יוכל להשתתף בבחירות ברשות אחרת ב-18 החודשים שלאחר מכן (לעומת 12 חודשים כפי שהיה קבוע עד אז).\nחוק המחייב מינוי ממונה על תלונות הציבור ברשויות המקומיות.\nחוק המסדיר את פעילותם של בתי יד לבנים.\nבבחירות לכנסת ה-18 הוצב במקום השישי ברשימת ש\"ס לכנסת, נבחר לכנסת ומונה לתפקיד השר לשירותי דת בממשלה ה-32.\n\nכשר לשירותי דת התנגד מרגי לשינוי שמו של חוק צער בעלי חיים (הגנה על בעלי חיים) ל\"חוק זכויות בעלי החיים\". כמו כן הוביל פעילות שנויה במחלוקת של מינוי חברי וראשי מועצות דתיות ביישובים שונים בישראל, תוך ניצול תקנה חדשה המסמיכה אותו למנות אנשים מטעמו במקרים של חילוקי דעות על הרכב המועצה. בעקבות קמפיין תקשורתי שהופנה כנגדו מארגון צהר, פעל מרגי לאשר התקנה המאפשרת לכל אדם להירשם לנישואין בכל מקום בארץ.\nבבחירות לכנסת ה-19 הוצב שוב במקום השביעי ברשימת ש\"ס לכנסת ונבחר לכנסת מטעמה.\nבפברואר 2016 ביקר מרגי בחצי האי קרים כאורח הקהילה היהודית. ביקורו הוצג בתקשורת הרוסית כהכרה ישראלית בכיבוש הרוסי, וכך גרם למשבר ביחסי אוקראינה–ישראל, ונפתחה נגדו חקירה פלילית באוקראינה.\nעם הקמת ממשלת ישראל ה-35 מונה לעמוד בראש ועדת הכלכלה. ב-25 בינואר 2022 מונה מרגי ליו\"ר סיעתו בכנסת, עם התפטרותו של היו\"ר היוצא - אריה דרעי.\nבבחירות לכנסת העשרים וחמש הוצב במקום ה-2 ברשימת ש\"ס לכנסת.\nעם השבעת ממשלת ישראל השלושים ושבע ב-29 בדצמבר 2022 מונה לשר הרווחה והביטחון החברתי והתפטר במסגרת החוק הנורווגי.\n\nמרגי מתגורר ביישוב שדה צבי. נשוי לשושנה ואב לשני ילדים.\n\n יעקב מרגי, באתר הכנסת \n יעקב מרגי, ברשת החברתית אקס (טוויטר)\nיעקב מרגי, באתר כנסת פתוחה\nיעקב מרגי, באתר ערוץ כנסת\nהדס מגן, ‏\"לפיד ובנט שבעים, ואדם שלא היה רעב לא ירגיש מה שמרגיש רעב - נוכיח מי באמת הציבור המקופח\", באתר גלובס, 16 במרץ 2013\nהאם השר מרגי מש\"ס שוקל החלפת קריירה?, הזמר בריו חקשור מפתיע ברדיו קול חי את מרגי בשיר מיוחד שנכתב על ידו.\nשמעון איפרגן, ‏\"אנחנו עובדים קשה בכנסת, הבעיה שאנחנו לא טובים בשיווק\", באתר ‏מאקו‏, 14 בינואר 2015\n דוד בן בסט מראיין את יעקב מרגי, \"הנבחרים\", באתר YouTube, ‏8 במאי 2015\nטל שניידר, ‏\"אנחנו בש\"ס מדברים רק לציבור החרדי. חייבים להחליף דיסקט\", באתר גלובס, 23 בנובמבר 2017\n  שירית אביטן כהן, ‏\"הדתה? תלמידים הודרו שנים מהמקורות היהודיים\", בעיתון מקור ראשון, 1 בספטמבר 2018\nאפרים דוד,  \"אני המיינסטרים החרדי\": 'פרופיל' עם יעקב מרגי, ברדיו קול חי, י׳ בשבט תש״פ 05.02.2020\nליאת רון, ‏\"אומנם שר הרווחה לא נוגע בביטחוני, אבל אני מרגיש אחראי\": השר מרגי בראיון חשוף, באתר מעריב אונליין, 1 בדצמבר 2023",
    "pageid": 147766
  },
  {
    "title": "יצחק אברג'יל",
    "extract": "יצחק אברג'יל (נולד ב-1969) הוא עבריין ישראלי. נחשב לאחד מראשי הפשע המאורגן בישראל, ולאחד מהעבריינים הגדולים בתולדות מדינת ישראל. אברג'יל הורשע בעבירות רצח, ניסיון רצח וניהול ארגון פשע.",
    "pageid": 614913
  },
  {
    "title": "מוצב ריחן",
    "extract": "מוצב ריחן היה המוצב הצפוני ביותר מבין מוצבי צה\"ל ברצועת הביטחון וממוקם בפאתי הכפר ריחן.",
    "pageid": 420433
  },
  {
    "title": "מלטה",
    "extract": "הרפובליקה של מלטה (במלטית/מלטזית: Repubblika ta' Malta, באנגלית: Republic of Malta) היא מדינת איים קטנה הממוקמת במרכז הים התיכון, מדרום לאיטליה. עקב מיקומם האסטרטגי של האיים, הם נכבשו שוב ושוב במהלך ההיסטוריה, אך מאז 1964, מלטה היא מדינה עצמאית. ב־2004 היא הצטרפה לאיחוד האירופי.",
    "pageid": 14427
  },
  {
    "title": "מפלגת העבודה הישראלית",
    "extract": "מפלגת העבודה הישראלית היא מפלגת שמאל סוציאל-דמוקרטית ציונית ישראלית. המפלגה הוקמה ב-21 בינואר 1968 מאיחוד מפלגת השלטון, מפא\"י, עם אחדות העבודה - פועלי ציון ורפ\"י. היה זה איחודן מחדש של כל המפלגות יוצאות מפא\"י ההיסטורית, אשר החזיקו בשלטון מדינת ישראל ובמוסדות היישוב ממועד היווסדן ועד הבחירות ב-1977 (המערך). עם ראשי המפלגה נמנו ראשי הממשלות לוי אשכול, גולדה מאיר, יצחק רבין, שמעון פרס ואהוד ברק.\nבמשך כ-16 שנים הייתה המפלגה מפלגת השלטון בישראל (1969–1977, 1984–1986, 1992–1996, 1999–2001). החל מהבחירות לכנסת השביעית (1969) ועד לבחירות לכנסת השבע עשרה (2006), הייתה המפלגה אחת משתי המפלגות הגדולות בכנסת. לאחר הבחירות לכנסת השמונה עשרה (2009) הפכה למפלגה הרביעית בגודלה בכנסת ובהמשך זכתה לעיתים גם לייצוג נמוך יותר.\n\"העבודה\" הייתה המפלגה העיקרית בשמאל הישראלי מהקמתה ועד העשור השני של המאה ה־21. האידאולוגיה השלטת במפלגה במהלך תקופה זו הייתה זהה בעיקרה לאידאולוגיה הדומיננטית במחנה זה: בשנות השבעים התמקדה המפלגה בשמאל כלכלי וסוציאליזם לצד עמדות מגוונות לגבי הסכסוך הישראלי-פלסטיני, ובשנות השמונים והתשעים החל בה מהפך אידאולוגי שאימץ יותר את השיטה הקפיטליסטית לצד הפיכה למזוהה עם תמיכה בפתרון שתי המדינות.\nב-30 ביוני 2024 החליטו ראשי המפלגה על איחודה עם מפלגת מרצ ליצירת מפלגה חדשה בשם \"הדמוקרטים\".",
    "pageid": 11664
  },
  {
    "title": "מקדונלד'ס",
    "extract": "מקדונלד'ס (באנגלית: McDonald's) היא רשת מסעדות מזון מהיר אמריקאית רב-לאומית, מהגדולות בעולם, כולל בישראל. מזוהה במיוחד עם המנה העיקרית שהיא מגישה: המבורגר – כריך לחמנייה עגולה ובה קציצת בשר בקר טחון העשויה בגריל.",
    "pageid": 19873
  },
  {
    "title": "מריל סטריפ",
    "extract": "מרי לואיז \"מריל\" סטריפ (באנגלית: Mary Louise \"Meryl\" Streep; נולדה ב-22 ביוני 1949‏) היא שחקנית אמריקאית, הנחשבת לאחת השחקניות המצליחות והידועות ביותר בכל הזמנים. סטריפ הייתה מועמדת ל-21 פרסי אוסקר, יותר מכל אדם אחר, וזכתה בשלושה פרסים. כמו-כן הייתה מועמדת ל-33 פרסי גלובוס הזהב, יותר מכל אדם אחר, וזכתה בשמונה פרסים, שיא זכיות.\nהופעת הבכורה של סטריפ על הבימה הייתה בשנת 1971 במחזה The Playboy of Seville, ועל המסך הקטן בסרט הטלוויזיה \"העונה הקטלנית ביותר\" (1977). באותה שנה היא ערכה גם את הופעת הבכורה שלה על מסך הקולנוע - בתפקיד משני בסרט \"ג'וליה\". בשנת 1978 סטריפ זכתה בפרס אמי הראשון שלה על משחקה במיני-סדרה \"שואה: סיפורה של משפחת וייס\". באותה שנה היא התפרסמה גם כשחקנית קולנוע בעקבות הופעתה ב\"צייד הצבאים\" (1978), שזיכתה אותה במועמדות הראשונה שלה לפרס אוסקר כשחקנית המשנה הטובה ביותר. שתי ההופעות הללו זיכו אותה גם בשבחים מצד המבקרים. בשנת 1979 סטריפ זכתה בפרס האוסקר הראשון שלה כשחקנית המשנה הטובה ביותר על משחקה ב\"קרמר נגד קרמר\" (1979). מאוחר יותר היא זכתה בפרס אוסקר לשחקנית הטובה ביותר על הופעותיה ב\"בחירתה של סופי\" (1982) ו\"אשת הברזל\" (2011).",
    "pageid": 203122
  },
  {
    "title": "משה כהן-אליה",
    "extract": "משה כהן-אליה (נולד ב-10 במאי 1967) הוא פרופסור מן המניין למשפט חוקתי, אשר כיהן בין השנים 2015–2022 כנשיא המרכז האקדמי למשפט ולעסקים.\nבמסגרת עבודתו באגודה לזכויות האזרח ניסח את הצעת \"חוק איסור הפליה במוצרים, בשירותים ובכניסה למקומות בידור ולמקומות ציבוריים\" וייצג את העותרים בבג\"ץ שגיא צמח.",
    "pageid": 1169389
  },
  {
    "title": "משלחת צלב הדרום",
    "extract": "משלחת צלב הדרום (באנגלית: Southern cross Expedition) ששמה הרשמי היה המשלחת הבריטית לאנטארקטיקה 1898–1900, הייתה הגיחה הבריטית הראשונה של העידן ההרואי של חקר אנטארקטיקה, שקדמה למסעות הידועים יותר של רוברט פאלקון סקוט וארנסט שקלטון. המשלחת, פרי חזונו של החוקר והמורה הבריטי למחצה, יליד נורווגיה, קאשטן בורשקרווינק, הייתה הראשונה שחרפה על יבשת אנטארקטיקה גופא, הראשונה שפקדה את חומת הקרח הגדולה מאז ביקורו של ג'יימס קלארק רוס בשנים 1839–1843, והראשונה שהוציאה לפועל נחיתה על פני חומת הקרח. כמו כן הייתה חלוצה בשימוש בכלבים גוררי מזחלות במסע אנטארקטי.\nהמשלחת מומנה באופן פרטי על ידי ג'ורג' ניונס, מו\"ל כתב המגזין הבריטי. הקבוצה של בורשקרווינק הפליגה באונייה צלב הדרום ושהתה במשך החורף של 1899 בכף אדייר, בקצה הצפוני של קו החוף של ים רוס. כאן הוציאו חברי הקבוצה לפועל תוכנית רחבת-ממדים של תצפיות מדעיות, אף כי תנאי השטח ההררי ורצוף הקרחונים שהקיף את הבסיס הגבילו מאוד את אפשרויות החקר בפנים הארץ. בינואר 1900 הפליגה הקבוצה מכף אדייר, באונייה \"צלב הדרום\" לחקור את ים רוס, בנתיב השיוט של רוס שישים שנה קודם לכן. הם הגיעו אל חומת הקרח הגדולה, שם יצא צוות של שלושה אנשים למסע המזחלות הראשון על פני החומה. במהלך מסע זה השיגו שיא קו רוחב חדש של קצה הדרום כשהגיעו אל '50 78° דרום.\nבשובה לאנגליה התקבלה המשלחת ביחס קריר מצד הממסד הגאוגרפי של לונדון, שלא ראה בעין יפה את תפיסת התפקיד שהועידו למשלחת דיסקברי מטעמם. הוצגו גם שאלות בדבר תכונות המנהיגות של בורשקרווינק ונשמעה ביקורת על ההיקף המוגבל של מידע מדעי שהביאה עמה המשלחת. על אף הישגיה פורצי הדרך בשרידה ובמסע באנטארקטיקה, לא הגיע בורשקרווינק למעמד ההרואי של סקוט או שקלטון, ומשלחתו נשכחה עד מהרה בדרמה שאפפה את שני אלה וחוקרים אחרים בעידן ההרואי. עם זאת, רואלד אמונדסן, הראשון שהגיע אל הקוטב הדרומי ב-1911, הצהיר, כי הייתה זו משלחת בורשקרווינק שהסירה את המכשולים הגדולים ביותר למסע אנטארקטי ופרצה את הדרך למשלחות הבאות.",
    "pageid": 1355139
  },
  {
    "title": "משפחת בנאי",
    "extract": "משפחת בנאי היא משפחה ישראלית ענפה, שרבים מבניה ובנותיה ידועים בפועלם כאמנים בתחומי התיאטרון, הטלוויזיה, הקולנוע, המוזיקה והבידור. מוצא המשפחה ביהדות פרס, וראשוניה עלו מהעיר שיראז שבפרס (איראן) במאה ה-19 והתיישבו בירושלים.",
    "pageid": 31944
  },
  {
    "title": "נבחרת ארגנטינה בכדורגל",
    "extract": "נבחרת ארגנטינה בכדורגל לגברים (בספרדית: Selección de fútbol de Argentina) מייצגת את ארגנטינה מאז 1901 והיא אלופת העולם המכהנת. נבחרת הכדורגל מנוהלת על ידי התאחדות הכדורגל הארגנטינאית. נבחרת ארגנטינה, המכונה \"אלביסלסטה\" (לבן ותכלת) כצבעי תלבושתה, נחשבת לאחת הנבחרות הטובות בעולם, ולזכותה שלוש זכיות בגביע העולם (1978, 1986 ו-2022), 16 זכיות בקופה אמריקה ושתי זכיות במדליית הזהב האולימפית.\nהדירוג הנוכחי של נבחרת ארגנטינה ברשימת הדירוג של פיפ\"א, הוא המקום ה-1 בעולם, נכון ל-20 ביוני 2024; הניקוד הוא 1,860.14 – עלייה של נקודה אחת לעומת ניקוד קודם. דירוג השיא 1 נמדד לראשונה במרץ 2007, והדירוג הנמוך ביותר 24 נמדד לראשונה באוגוסט 1996. נבחרת ארגנטינה הייתה בראש הדירוג העולמי של פיפ\"א לראשונה במרץ 2007 למשך חודש, ובפעם השנייה למשך עשרה חודשים בין אוקטובר 2007 לבין יולי 2008.\nמלך השערים של נבחרת ארגנטינה הוא ליונל מסי עם 109 שערים. מסי הוא גם שיאן ההופעות בנבחרת (187).",
    "pageid": 63145
  },
  {
    "title": "נס (ראפרית)",
    "extract": "נסיה לוי (נולדה ב-10 בנובמבר 2002), המוכרת גם בשם הבמה המקוצר נס, היא ראפרית וזמרת ישראלית. חברה עם הזמר סטילה לצמד נס וסטילה.",
    "pageid": 2219623
  },
  {
    "title": "סוול אריאל אור",
    "extract": "סְוֶול אריאל אור (נולדה בשנת 1999) היא שחקנית ישראלית.",
    "pageid": 2122324
  },
  {
    "title": "עוזי פוגלמן",
    "extract": "עוזי פוגלמן (נולד ב-6 באוקטובר 1954) הוא משפטן ישראלי המשמש ממלא מקום נשיא בית המשפט העליון. כיהן גם כיושב ראש ועדת הבחירות המרכזית לכנסת ה-24.",
    "pageid": 328193
  },
  {
    "title": "עידו טאקו",
    "extract": "עידו טאקו (נולד ב-4 בנובמבר 1999) הוא שחקן ישראלי.",
    "pageid": 2169438
  },
  {
    "title": "פלסטינים",
    "extract": "פלסטינים (בערבית: فلسطينيون; תעתיק מדויק: פלסטינִיּוּן) הם האוכלוסייה שמוצאה באוכלוסייה הערבית שגרה בשטחי המנדט הבריטי על ארץ ישראל המערבית. כיום מקובל בישראל ובשאר העולם המערבי להבחין בתוך קבוצה זו בערבים שהם אזרחי ישראל ונקראים בדרך כלל ערביי ישראל. בתקופת המנדט הבריטי נעשה שימוש בכינויים \"פלשתינאי\" או \"פלסטיני\" ובשם \"פלשתינה\" (בערבית: فلسطين, תעתוק מערבית: פִלַסְטִין. באנגלית: Palestine) לציון ערבים ויהודים כאחד,[דרוש מקור] אולם מאז הקמת מדינת ישראל כינוי זה מתייחס לערבים בלבד.\nהפלסטינים נחשבים ללאום, שכן יש להם זהות לאומית משותפת ששואפת להגדרה עצמית לערבים הפלסטינים על-בסיס רעיון הלאומיות והשאיפה למדינה פלסטינית ריבונית.\nבאמנה הפלסטינית, מסמך פלסטיני מכונן שהוצג לראשונה בשנת 1964 והורחב בשנת 1968, נכתב כי \"הפלסטינים הם האזרחים הערבים אשר שכנו משכן קבע בפלסטין עד שנת 1947. אחת היא אם הוצאו ממנה או נשארו בה, וגם מי שנולד לאב ערבי פלסטיני אחרי תאריך זה בתוך פלסטין או מחוצה לה, הוא פלסטיני\". המונח פלסטיני כולל קבוצות אתניות נוספות מלבד ערבים, בסעיף 6 של האמנה הפלסטינית נכתב: \"היהודים אשר שכנו משכן קבע בפלסטין עד תחילת הפלישה הציונית לתוכה ייחשבו פלסטינים\". המשמעות המקובלת של פַלַסְטִין באמנה הפלסטינית הוא שטח המנדט הבריטי בארץ ישראל. הגדרה זו כוללת ערבים המתגוררים בתחומי ארץ ישראל (למעט ערבים שלא שכנו משכן קבע בפלסטין עד שנת 1947 ושאינם צאצאים של אלה) וכן פליטים שברחו או גורשו ממנה במלחמת העצמאות (ומעט גם במלחמת ששת הימים) וצאצאיהם.\nלפלסטינים מעולם לא הייתה מדינה עצמאית. לאחר ועידת רבאט, שנערכה באוקטובר 1974, הוכר אש\"ף על ידי מדינות הליגה הערבית כמייצג הרשמי של הפלסטינים, והוא אף ייצג אותם בעצרת הכללית של האו\"ם, במעמד של משקיף. בעקבות הכרה עולמית זו, החלו בשנת 1993 מגעים דיפלומטיים בין נציגים ישראלים לנציגי אש\"ף, שהביאו לבסוף לחתימת הסכמי אוסלו, ולהקמת הרשות הפלסטינית.\nניב השפה הערבית שבו מדברים הפלסטינים (לרבות ערביי ישראל) מכונה ערבית פלסטינית.",
    "pageid": 294533
  },
  {
    "title": "צחי הנגבי",
    "extract": "צחי הנגבי (נולד ב־26 בפברואר 1957) הוא ראש המטה לביטחון לאומי והיועץ לביטחון הלאומי של ראש ממשלת ישראל. בעבר כיהן כחבר כנסת מטעם הליכוד וקדימה וכשר בממשלות ישראל. כמו כן, שימש גם כסגן שר החוץ, יו\"ר ועדת החוץ והביטחון, יו\"ר ועדת הכלכלה, יו\"ר ועדת הכנסת ויו\"ר הקואליציה.\nהנגבי נבחר לראשונה לכנסת בשנת 1988, והיה חבר כנסת מאז כמעט ברציפות, כולל חמש שנים במפלגת \"קדימה\". בסוף 2010 פרש מן הכנסת לאחר שהורשע בעדות שקר בעניין מינויים פוליטיים ונגזר עליו קנס, מאסר על תנאי וקלון. הוא שב לכנסת לאחר הבחירות הבאות בשנת 2013.",
    "pageid": 28424
  },
  {
    "title": "ראש פינה",
    "extract": "ראש פינה (בכתיב מנוקד: רֹאשׁ פִּנָּה) היא מועצה מקומית במורדות הגליל העליון למרגלות הר כנען והעיר צפת ובסמיכות למועצה המקומית חצור הגלילית. נוסדה כמושבה ב-12 בדצמבר 1882 (ב' בטבת ה'תרמ\"ג), ניסיון התיישבות קודם שהחל ב־1878 בשם גיא-אוני, נכשל, ובמקום נותרו 3 משפחות בלבד, אליהן הצטרפו החלוצים שהגיעו ממוינשט, רומניה. יחד, הם הקימו מספר בתים, בסמוך לכפר ג'עוני, ובהם התגוררו. כבר בשנים הראשונות נבנו בתים נוספים, גדולים יותר ובית כנסת, הידוע כיום כבית הכנסת העתיק של ראש פינה. קורות חיי התושבים מתועדים בכתבים רבים אשר זכו לעניין רב ופרסום, הן בחוגים האקדמיים והן בציבור הכללי. ראש פינה הוכרזה כמועצה מקומית בשנת 1949.\nראש פינה היא בין המושבות היהודיות הראשונות, שהוקמו בסוף המאה ה־19 (תקופת העלייה הראשונה), וההתיישבות בהן נמשכת ברציפות עד ימינו.\nעל שמה של ראש פינה קרויות עיר בנמיביה וקבוצת התיישבות בארגנטינה.",
    "pageid": 8021
  },
  {
    "title": "רמי קלינשטיין",
    "extract": "רמי קלינשטיין (נולד ב-10 בנובמבר 1962) הוא זמר-יוצר, מלחין, פזמונאי ומפיק מוזיקלי ישראלי.",
    "pageid": 212589
  },
  {
    "title": "רפאל איתן",
    "extract": "רפאל \"רפוּל\" איתן (11 בינואר 1929, כ\"ט בטבת ה'תרפ\"ט – 23 בנובמבר 2004, י' בכסלו ה'תשס\"ה) היה הרמטכ\"ל ה-11 של צה\"ל, חבר הכנסת ושר בממשלות ישראל. כהונתו של איתן כרמטכ\"ל הייתה הארוכה ביותר, 60 חודשים (5 שנים).\n\n",
    "pageid": 2767
  },
  {
    "title": "שלמה",
    "extract": "שְׁלֹמֹה המלך היה מלך מקראי המתואר כמלכהּ השלישי ואחד לפני האחרון של ממלכת ישראל המאוחדת, אחרי שאול ודוד אביו ולפני רחבעם בנו שהביא לפירוק הממלכה. מתואר כי הוא בנה את בית המקדש הראשון בירושלים והיה על פי התנ\"ך החכם באדם.\nשלמה מוזכר כבנם השני של דוד ובת שבע (הראשון נפטר זמן קצר אחרי לידתו) (או בנם הרביעי – על פי ספר דברי הימים א', פרק ג', פסוק ה'). סיפור מלכותו מופיע בהרחבה בספר מלכים א פרקים א-יא, ובדברי הימים ב, פרקים א-ט.",
    "pageid": 10842
  },
  {
    "title": "תוכנית תלפיות",
    "extract": "תוכנית תלפיות היא מסלול עילית ותוכנית שירות בצה\"ל אשר מטרתו המרכזית היא גיוס צעירים וצעירות מוכשרים ומצטיינים למערכת הביטחון, והכשרתם לעיסוק בתפקידים מרכזיים במערכי המחקר והפיתוח (מו\"פ) הביטחוניים, באמצעות לימודים לתואר ראשון בפיזיקה, במתמטיקה או במדעי המחשב (וכן שילובים שלהם). בנוסף לכך, נועדה התוכנית ליצור פוטנציאל לעתודת המנהיגות הטכנולוגית לקהילת המו\"פ הביטחוני. התוכנית נוסדה בשנת 1979 כחלק מלקחי מלחמת יום הכיפורים. מסלול השירות בתוכנית הוא בן תשע שנים, הכולל כ-36 חודשי הכשרה (רובם בזמן שירות החובה) ולאחר מכן תפקידים ביחידות המו\"פ השונות. בוגרי המסלול מכונים תלפיונים.\nהשם תלפיות נובע מספר שיר השירים, ד', ד' \"כְּמִגְדַּל דָּוִיד צַוָּארֵךְ בָּנוּי לְתַלְפִּיּוֹת\".\n\n",
    "pageid": 25301
  },
  {
    "title": "שיחה:הסתה לטרור במערכת החינוך ברשות הפלסטינית",
    "extract": "",
    "pageid": 2106140
  },
  {
    "title": "אוגדת עזה",
    "extract": "עוצבת שועלי האש, המוכרת יותר בשם אוגדת עזה (אוגדה 143), היא אוגדה מרחבית (אוגמ\"ר) של צה\"ל הכפופה לפיקוד הדרום ואחראית על אבטחת הגבול של ישראל עם רצועת עזה. האוגדה כוללת שתי חטיבות - צפונית ודרומית. מפקד האוגדה הנוכחי הוא תא\"ל אבי רוזנפלד.\nעד לביצוע תוכנית ההתנתקות שכן בסיס האוגדה בגוש קטיף, סמוך לנוה דקלים. לאחר מכן הועתק לבסיס במערב הנגב הצפוני, סמוך לקיבוץ אורים. ב-2008 הסתיימה בנייתו של בסיס חדש - מחנה רעים, שנבנה עבור האוגדה בעלות של למעלה ממאה מיליון שקלים, בסמוך לקיבוץ רעים, ומפקדת האוגדה ומפקדות החטיבות המרחביות הכפופות לה עברו לשכון בו.\nהמבצעים העיקריים של האוגדה ברצועת עזה בשנים האחרונות כללו את מבצע קשת בענן, מבצע ימי תשובה, ביצוע תוכנית ההתנתקות, מבצע גשמי קיץ, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר ומלחמת חרבות ברזל.\nבספטמבר 2015, הוחלט לשנות את שמה של האוגדה מ\"שועלי הדרום\" ל\"שועלי האש\", ואת מספרה מ-643 ל-143, כהוקרה לעוצבת עמוד האש שפורקה בשנת 2014.",
    "pageid": 350447
  },
  {
    "title": "אוונגליזם",
    "extract": "אוונגליזם (באנגלית: Evangelicalism) היא תנועה בתוך הדת הנוצרית הפרוטסטנטית, שצמחה באירופה דוברת הגרמנית והאנגלית בתקופת המאה ה-18, והתפתחה בקרב כמה זרמים פרוטסטנטיים ונאו-פרוטסטנטיים – בעיקר בקרב חלק מהמתודיסטים, הבפטיסטים, האנגליקנים, הלותרנים והקלוויניסטים (רפורמים ופרסביטריאנים), וכן בקרב הפנטקוסטלים, האחים מפלימות', ואחרים. מקור שם התנועה הוא באוונגליונים – הבשורות – כתבי הקודש הנוצריים, שהתנועה מטיפה להפיכתם למרכזיים בחיי היום יום של המאמינים. מרכזם הגדול של האוונגליסטים בימינו הוא בארצות הברית ויש להם מרכזים נוספים גם בהולנד, בניו זילנד, באוסטרליה, בברזיל, בניגריה ובמדינות נוספות. מספר האוונגליסטים, על חוגיהם השונים, בכל העולם כולו, מוערך בקרוב ל-700 מיליון מאמינים, לא כולל הפנטקוסטלים.[דרוש מקור]",
    "pageid": 179905
  },
  {
    "title": "אוננות",
    "extract": "אוֹנָנוּת היא פעולה מינית עצמית, שבדרך כלל אין מעורבים בה בני זוג או אנשים נוספים. האוננות מתבצעת על ידי גירוי איברי המין, שהם אזורים ארוגניים שנמצאים בהם עצבים רבים ורגישים. אצל האישה מתבצעת אוננות באמצעות גירוי הדגדגן (לרוב באמצעות לחץ משתנה של אצבע/ות), אזור הפות, השד או איברים ארוגניים אחרים. אצל הגבר מתבצעת אוננות באמצעות גירוי (שפשוף; לרוב עם רוק, סבון או חומר סיכה) של הפין, האשכים או אזור פי הטבעת. האוננות עשויה להסתיים באורגזמה ולהביא לחוויה גופנית עזה.\nככלל, האוננות אינה משמשת לשם רבייה, אלא לשם סיפוק והנאה מינית. יוצאי דופן הם למשל אוננות לצורך תרומת זרע לשם הפריה חוץ גופית, או אוננות במסגרת משחק מקדים לקראת חדירה וגינלית (באם זו מכוונת להיריון).",
    "pageid": 10323
  },
  {
    "title": "אוסטריה",
    "extract": "אוסטריה, כיום רֶפּוּבְּלִיקַת אוֹסְטְרִיָה (בגרמנית: Republik Österreich, קרי: \"רֶפּוּבְּלִיק אֶוסטרייך\") היא ארץ במרכז אירופה, בעבר ארכידוכסות וקיסרות, כיום רפובליקה פדרלית המורכבת מ-9 מדינות. אוסטריה גובלת בליכטנשטיין ובשווייץ במערב, באיטליה ובסלובניה בדרום, בהונגריה ובסלובקיה במזרח ובגרמניה ובצ'כיה בצפון.\nתושביה נקראים אוסטרים  ורובם שייכים לקבוצה האתנית האוסטרית ממוצא גרמני. הדת הנפוצה ביותר היא הנצרות הקתולית. אוסטריה היא חברה באיחוד האירופי.",
    "pageid": 3323
  },
  {
    "title": "אופיר סופר",
    "extract": "אופיר סופר (נולד ב-1 באוגוסט 1974, י\"ג באב ה'תשל\"ד) הוא שר העלייה והקליטה וחבר הכנסת מטעם הציונות הדתית. בעבר היה מזכיר מפלגת האיחוד הלאומי–תקומה.",
    "pageid": 1673174
  },
  {
    "title": "איסלנד",
    "extract": "איסלנד (באנגלית : Iceland, באיסלנדית: Ísland) היא מדינת אי בצפון האוקיינוס האטלנטי הממוקמת בין גרינלנד, נורווגיה וסקוטלנד, צפון מערבית לאיי פארו. המדינה שוכנת על אי מרכזי ומספר איים סמוכים. צפיפות האוכלוסייה בה היא מהקטנות בעולם הואיל ושטחה 103,000 קמ\"ר, אך נכון לשנת 2019 האוכלוסייה מונה כ־375,780 נפש בלבד, מחציתה מתרכזת בעיר הבירה רייקיאוויק.\nבשנים האחרונות נהנית איסלנד מגידול האוכלוסין הגבוה ביותר באירופה, בעיקר בשל כניסת מהגרים המהווים כ־7% מאוכלוסייתה (2015), רובם מנורווגיה. האי איסלנד הוא חלק מהרכס המרכז־אטלנטי שנקודתו הגבוהה ביותר היא הר קְוואנַדַלְסְנְיוּקוּר (Hvannadalshnjúkur) אשר גובהו 2,111 מטר מעל פני הים. 11% משטח האי מכוסה בקרחונים ובהם קרחון ואטנאייקוטל, הקרחון הגדול באירופה. באי פעילות געשית וגאותרמית רבה המספקת אנרגיה זולה ונקייה.\nאיסלנד חברה בנאט\"ו על אף שלה עצמה אין צבא קבע.",
    "pageid": 16887
  },
  {
    "title": "אירופה",
    "extract": "אֵירוֹפָּה היא יבשת מבחינה היסטורית ותרבותית ותת-יבשת מבחינה גאוגרפית. היא נמצאת בחלקה המערבי ביותר של יבשת העל אירואסיה, שבחצי הכדור הצפוני. בצפונה אירופה גובלת באוקיינוס הקרח הצפוני; במערבה – באוקיינוס האטלנטי; במזרחה – בהרי אורל ובים הכספי; ובדרומה – בים התיכון ובים השחור. כ-50 מדינות מרכיבות את אירופה: רוסיה היא הגדולה ביותר, הן מבחינת השטח והן מבחינת האוכלוסייה, ואילו קריית הוותיקן היא הקטנה ביותר. אירופה משתרעת על כ-10,180,000 קמ\"ר, והיא היבשת השישית בגודלה בעולם (מקדימה את אוקיאניה בלבד). עם זאת, היא אחת היבשות המאוכלסות בעולם (שלישית, אחרי אסיה ואפריקה). כ-11% מאוכלוסיית העולם מתגורר ביבשת זו, 892,000,000 נפשות (לשנת 2017).\nבאירופה נולדה תרבות המערב – שממלאת תפקידים דומיננטיים בעניינים גלובליים החל מהמאה ה-16, במיוחד מראשית הקולוניאליזם. בין המאה ה-16 למאה ה-20, מדינות אירופאיות שלטו לסירוגין באמריקה, רוב אפריקה, אוקיאניה וכן בחלקים גדולים של אסיה. שתי מלחמות העולם התמקדו בעיקר באירופה, ותרמו רבות לירידת הדומיננטיות של מדינות אירופה המערבית בעניינים דיפלומטיים באמצע המאה ה-20. במהלך המלחמה הקרה, אירופה חולקה לאורך מסך הברזל של נאט\"ו במערב וברית ורשה במזרח. האינטגרציה האירופית הובילה להיווצרותה של מועצת אירופה והאיחוד האירופי במערב אירופה, ששתיהן התרחבו בהדרגה מזרחה עם מהפכת סתיו העמים ונפילת ברית המועצות בתחילת שנות ה-90.\nאירופה דלה, באופן יחסי, במשאבי טבע. מבחינה היסטורית רוב חלק ניכר משטחה היה מכוסה ביערות והיא הייתה משופעת בעצים ובאבנים טובים לבנייה. בנוסף יש בה מרבצי ברזל ופחם ומעט נפט. משאבי טבע אחרים נמצאים בכמויות קטנות יחסית. גם שטחי אדמה חקלאית טובה מצומצמים באופן יחסי. עובדה זו, יחד עם אקלים קריר בצפונה ובמזרחה של היבשת הקשו על חקלאות מפותחת באזורים אלה. עם זאת, אירופה פתוחה לשיט ימי דרך האוקיינוס האטלנטי ושני ימים פנימיים גדולים – הים התיכון שמקשר בינה לבין אסיה ואפריקה והים הבלטי. שני הימים שימשו למסחר פורה ובהמשך נפתחו נתיבי שיט באוקיינוס שהובילו לתגליות גאוגרפיות חשובות.\nאירופה היא גם המקום שבו קיבל המדע את דחיפתו הגדולה ביותר. אמנם, עד העת החדשה אסיה הייתה מתקדמת יותר מבחינה טכנולוגית, אך פיתוחים מדעים חשובים הזניקו את אירופה קדימה. הפריצה הטכנולוגית החשובה החלה עוד לפני תקופת הרנסאנס. הפיתוח הטכנולוגי קיבל תאוצה נוספת עם תחילת הרנסאנס ופרץ קדימה בעת החדשה. מאז ועד היום אירופה וממשיכי דרכה הרעיוניים במערב הם השולטים בכיפה הטכנולוגית והמדעית. הפיתוח המדעי והטכנולוגי אפשר לאירופה להתעשר הרבה יותר מאשר לשכניה המידיים באפריקה ובאסיה ואפשר את מסע התגליות הענף שהביא בתורו את הקולוניאליזם והאימפריאליזם האירופאי.",
    "pageid": 319
  },
  {
    "title": "אל על",
    "extract": "אל על נתיבי אוויר לישראל בע\"מ, המוכרת בשם המקוצר אל על, היא חברת התעופה הגדולה בישראל וחברת הדגל שלה. אל על היא חברה ציבורית ונסחרת בבורסה לניירות ערך בתל אביב, ונמצאת בשליטת חברת כנפי נשרים תעופה בע\"מ בבעלותו של אלי רוזנברג. מרכז פעילותה והנהלתה של החברה בנמל התעופה הבינלאומי בן-גוריון.\nאל על מתמקדת בשוק הבינלאומי ומפעילה טיסות לאירופה, אסיה, אפריקה וצפון אמריקה. בין השנים 2010–2014 הפעילה החברה קו טיסות סדיר לנמל התעופה אילת, אך טיסות אלו הופסקו.\nבמשך שנים שימשה אל על כחברת התעופה הלאומית של ישראל והייתה בבעלות ממשלת ישראל, אך צעדים להפרטתה החלו ב-12 ביוני 2003, כשמניות החברה הוצעו למכירה לציבור, וב-1 בינואר 2005 הפכה חברת כנפיים אחזקות בע\"מ לבעלת השליטה באל על. תולדותיה של חברת אל על קשורות באופן מובהק בדברי ימיה של מדינת ישראל – היא נטלה חלק במבצעי העלייה הגדולים מארצות ערב, מאתיופיה ומחבר המדינות, ורשת יעדיה שיקפה לאורך השנים את יחסיה הבינלאומיים של ישראל עם מדינות העולם, ובמיוחד עם שכנותיה. במהלך שנת 2020 בצל משבר הקורונה, השתנתה השליטה בחברה וכיום החברה נמצאת בשליטת חברת כנפי נשרים תעופה בע\"מ, חברה בבעלות אלי רוזנברג.\nלאל על מספר מאפיינים ייחודיים לה, ובהם הקפדה על הסדרי ביטחון ואבטחה, הימנעות מטיסה בשבתות ובמועדי ישראל והקפדה על כללי הכשרות, הן במטוסיה והן במתקניה הקרקעיים. עם זאת, חלק ממטוסי אל על וצוותי האוויר הוחכרו בשבתות ובמועדי ישראל לחברות ישראליות אחרות.\nאל-על נחשבת לחברה עם נפח תנועת הנוסעים הגדולה בישראל. בשנת 2022 הטיסה החברה כ-4,181,596 נוסעים, שהיוו כ-21.75% מכלל הפעילות השנתית.",
    "pageid": 32170
  },
  {
    "title": "אמה מנורמנדיה",
    "extract": "אמה מנורמנדיה (985 לערך – 6 במרץ 1052) הייתה בתם של רישאר הראשון, דוכס נורמנדי ושל אשתו השנייה, גוּנוֹרה (Gunnora). בעקבות נישואיה לאתלרד השני (בין השנים 1002–1016) ולקאנוט הגדול (בין השנים 1017–1035) הפכה להיות המלכה הרעיה של אנגליה, דנמרק ונורווגיה. היא הייתה אם לשלושה בנים: אדוארד המודה, אלפרד אֶתֶלינג והארדיקאנוט, ושתי בנות: גוֹדה נסיכת אנגליה וגוּנהילדה נסיכת דנמרק. גם לאחר מות שני בעליה, נותרה אמה פעילה בחיי הציבור והמשיכה לקחת חלק בחיים הפוליטיים. אמה כונתה \"הראשונה מבין מלכוֹת ימי הביניים המוקדמים\" והיא עומדת במרכזה של היצירה הספרותית \"שיר הלל למלכה אמה\" (Encomium Emmae Reginae), שהיא מקור חשוב להיסטוריה של אנגליה בראשית המאה ה-11.",
    "pageid": 1211584
  },
  {
    "title": "בולגריה",
    "extract": "בּוּלְגַרְיָה, או בשמה הרשמי: הָרֶפּוּבְּלִיקָה הַבּוּלְגָרִית (בבולגרית: Република България) היא מדינה בחצי האי הבלקני, במזרח אירופה. היא גובלת ברומניה בצפון, בים השחור במזרח, ביוון ובטורקיה מדרום, ובמקדוניה הצפונית ובסרביה במערב. מבחינה מנהלית, מחולקת בולגריה ל-28 מחוזות, סופיה היא בירת בולגריה וב-2011 נמנו בה 1.2 מיליון תושבים, מתוך 6 מיליון בבולגריה כולה. לאורך גבולה הצפוני של המדינה עובר תוואי הדנובה ובמזרחה היא גובלת בים השחור. בבולגריה שני רכסי הרים מרכזיים: הרי הבלקן והרודופי.\nשבטים תראקים התיישבו באזור בולגריה עוד במהלך המאה ה-12 לפנה\"ס, אך ההיסטוריה הלאומית הבולגרית החלה בשלהי המאה ה-7, תקופת האימפריה הבולגרית הראשונה אשר בראשית המאה ה-9 הפכה למעצמה אזורית וליריבתה של האימפריה הביזנטית. במקביל אימצו הבולגרים את הנצרות האורתודכסית. ב-1018 עלה בידי הביזנטים להכריע את הבולגרים והם איבדו את עצמאותם המדינית למשך 167 שנים. ב-1185 הוקמה האימפריה הבולגרית השנייה אשר הייתה לפרקים עצמאית ולפרקים וסלית של אורדת הזהב והאימפריה הביזנטית. בשלהי המאה ה-14 פלש צבא האימפריה העות'מאנית לאזור בולגריה והכריע את הבולגרים. העות'מאנים שלטו בבולגריה עד לתבוסתם על ידי צבא האימפריה הרוסית במהלך המלחמה העות'מאנית-רוסית (1877–1878). לאחר המלחמה, הוקמה נסיכות בולגריה מתוקף סיכומי קונגרס ברלין.\nב-1908 הפכה בולגריה לממלכה תחת המלך פרדיננד הראשון. הבולגרים לחמו במלחמת הבלקן הראשונה, השנייה ובמלחמת העולם הראשונה ובכולן, לאחר הצלחות ראשוניות הובסו ואיבדו שטחים נרחבים ובכלל זה המוצא לים האגאי. במרבית שלבי מלחמת העולם השנייה, הייתה בולגריה בעלת בריתה של גרמניה הנאצית ואף חתמה על ההסכם התלת-צדדי. עם זאת, צבא בולגריה לא השתתף בפועל בקרבות לצד הוורמאכט. במהלך תקופה זו אימצה בולגריה מדיניות גזע והחילה על יהודי בולגריה את החוק להגנת האומה. במרץ 1943 גירשו הבולגרים לטרבלינקה את 11,343 יהודי תראקיה, מקדוניה הווארדארית ופירוט ונכשל ניסיון גירושם של יהודי בולגריה \"הישנה\". בספטמבר 1944 הופל השלטון המלוכני בהפיכת חזית המולדת הבולגרית ובהמשך עלה בידי המפלגה הקומוניסטית להשתלט באלימות על המדינה והיא הפכה לרפובליקה עממית. בולגריה הייתה גרורה נאמנה של ברית המועצות וחברה בברית ורשה. טודור ז'יבקוב היה שליטה בפועל של בולגריה למשך מרבית שנות השלטון הקומוניסטי והוא הפך לסמלה של התקופה. אירועי סתיו העמים לא פסחו על המדינה, ב-1989 הודח ז'יבקוב וב-1991 הפכה המדינה לרפובליקה והונהגה חוקה חדשה. בולגריה היא דמוקרטיה פרלמנטרית, נשיאה נבחר אחת ל-5 שנים ובפרלמנט הבולגרי 240 חברים.\nלאחר קריסת השלטון הקומוניסטי עברה בולגריה מכלכלה מתוכננת לכלכלה חופשית. המעבר המהיר לווה במשבר כלכלי חריף שהוביל גם למשברים פוליטיים. בשנת 2004 הצטרפה בולגריה לברית נאט\"ו, ב-2007 הפכה לחברה באיחוד האירופי, הצטרפות שהובילה לתנופת פיתוח ובכלל זה פיתוח תשתיות כגון חיבורה של המדינה לנתיבי התעבורה הפאן-אירופיים.\nבשלהי העשור הראשון של המאה ה-21 הושפעה כלכלת בולגריה מהמשבר הכלכלי העולמי, אחוזי האבטלה האמירו ונרשמה הגירה משמעותית מהמדינה, בעיקר הגירת עבודה, שצמצמה את אוכלוסייתה לכ-7 מיליון לעומת כ-9 מיליון שהתגוררו במדינה באמצע שנות ה-80.",
    "pageid": 17504
  },
  {
    "title": "ביל קלינטון",
    "extract": "ויליאם ג'פרסון \"ביל\" קלינטון (באנגלית: William Jefferson \"Bill\" Clinton; נולד ב-19 באוגוסט 1946) הוא פוליטיקאי אמריקאי שכיהן כנשיאה ה-42 של ארצות הברית.\nקלינטון, שכיהן קודם לכן כמושל ארקנסו, כיהן כנשיא למשך שתי קדנציות בין השנים 1993–2001. כחבר המפלגה הדמוקרטית, נמנה אידאולוגית עם \"הדמוקרטים החדשים\" , ותוכניות רבות שלו זוהו עם המרכז הפוליטי ועם דרך הממשל הפילוסופית הדרך השלישית. קלינטון נבחר ב-1992, בהביסו את הנשיא המכהן ג'ורג' בוש האב. בעת בחירתו בגיל 46, היה לנשיא השלישי הצעיר בהיסטוריה והראשון שנולד בדור הבייבי בום. ארבע שנים לאחר מכן היה קלינטון לדמוקרט הראשון שנבחר לשתי כהונות מאז פרנקלין דלאנו רוזוולט. קלינטון נודע, בין היתר, בסגנון הפופוליסטי בו ניהל את מערכות הבחירות.\nתקופת נשיאותו של קלינטון עמדה בסימן של צמיחה כלכלית מואצת לצד היותה של ארצות הברית המעצמה העולמית היחידה עקב התמוטטות ברית המועצות וסיומה של המלחמה הקרה. בשונה מקודמו, קלינטון פעל לערב כוחות אמריקאים במלחמות יוגוסלביה, מאמץ שבא לידי ביטוי בתיווך האמריקאי בהסכם דייטון ובפעולה צבאית במסגרת מבצע כוח מאוחד. קלינטון נמנע ממדיניות רגולטורית ונתן יד חופשית לכלכלת לסה פר. במהלך כהונתו התפתחה בועת הדוט-קום אשר התפוצצה לקראת סיום כהונתו. לאורך נשיאותו מדד המניות עלה ב-15.2% בממוצע בכל שנה, שני רק לנשיאותו של קלווין קולידג'. בתחילת כהונתו שאף לקדם סדרת חקיקות שאפתניות, מתוכן הוא הצליח להעביר את חקיקת אכיפת החוק הגדולה ביותר בהיסטוריה, אך כשל בניסיונו לקדם רפורמת בריאות לאומית. לאחר שהרפובליקנים השיגו רוב בשני בתי הקונגרס בבחירות אמצע הקדנציה של 1994, התקרב קלינטון למרכז הפוליטי, ונמנע מקידום חקיקות מרחיקות לכת לכל אורך כהונתו.\nשמו הטוב של קלינטון נפגע בעקבות פרשת מוניקה לווינסקי, שערוריית ניאוף של קלינטון שבמהלך פרסומה העיד עדות שקר בשבועה ובעקבותיה עמד בפני ניסיון הדחה כושל. קלינטון הוא אחד משלושה נשיאים אמריקאים שהועמדו להליך הדחה, לצד אנדרו ג'ונסון ודונלד טראמפ.\nקלינטון סיים את תפקידו עם שיעורי התמיכה הגבוהים ביותר לנשיא בשלב זה בכהונתו מאז מלחמת העולם השנייה, ודורג גבוה בשיעורי תמיכה ציבוריים בין נשיאי ארצות הברית. קלינטון הרבה בניסיונות לתווך בסכסוך הישראלי-ערבי ובסכסוך הישראלי-פלסטיני, דבר שבא לידי ביטוי בהסכמי אוסלו, הסכם השלום בין ישראל לירדן, הסכם ואי, הסכם שארם, ועידת שפרדסטאון, ועידת קמפ דייוויד ומתווה קלינטון.",
    "pageid": 1945
  },
  {
    "title": "בת ים (מיתולוגיה)",
    "extract": "בת ים או בתולת ים היא יצור אגדי, שחציו העליון דמוי אישה וחציו התחתון דמוי דג.",
    "pageid": 76410
  },
  {
    "title": "ג'וד בלינגהאם",
    "extract": "ג'וד ויקטור ויליאם בלינגהאם (נולד ב-29 ביוני 2003) הוא כדורגלן אנגלי המשחק בעמדת הקשר ההתקפי בריאל מדריד ובנבחרת אנגליה.",
    "pageid": 1859719
  },
  {
    "title": "גדי טאוב",
    "extract": "גדי טאוב (נולד ב-19 באפריל 1965, י\"ז בניסן ה'תשכ\"ה בירושלים) הוא היסטוריון, סופר, תסריטאי, עיתונאי ופובליציסט ישראלי; ד\"ר להיסטוריה של ארצות הברית, מרצה בכיר באוניברסיטה העברית בירושלים, במגמה לתקשורת ומדיניות ציבורית. מהמבקרים הבולטים של הפוסטמודרניזם בישראל.",
    "pageid": 182416
  },
  {
    "title": "גוגל (חברה)",
    "extract": "חברת גוגל (באנגלית: Google LLC) היא חברת טכנולוגיה אמריקנית ותאגיד רב־לאומי, בבעלות חברת־האם, אלפאבית. חברת גוגל, מתמחה בשירותים ומוצרים הקשורים לאינטרנט, הכוללים טכנולוגיות פרסום מקוון, מנוע חיפוש, מחשוב ענן, תוכנה וחומרה. עיקר הכנסותיה מגיע מפרסום ברשת, דרך שירותי הפרסום שלה – Google Ads (לשעבר AdWords), ופעילות הליבה של החברה היא פרסום, בהתבסס על נתונים הנאספים על המשתמשים.\nהחברה הוקמה בספטמבר 1998 על ידי לארי פייג' וסרגיי ברין, בעת שלמדו באוניברסיטת סטנפורד, והפכה לחברה ציבורית באוגוסט 2004. בהצהרת הכוונות הרשמית של החברה היא \"לארגן את כלל המידע העולמי ולהופכו לנגיש ויעיל לכלל העולם\".\nחברת הייעוץ גרטר העריכה כי גוגל עושה שימוש ביותר ממיליון שרתי אירוח ברחבי העולם, ושבכל יום שרתי גוגל מטפלים ביותר ממיליארד שאילתות חיפוש וביותר מ־24 פטה־בית של מידע שנוצר על ידי משתמשים בשלל שירותיה של גוגל.\nהחברה מציעה מגוון מוצרי אינטרנט, כגון: שירות הדואר האלקטרוני \"ג'ימייל\", אתר הווידאו \"YouTube\" ואתר הבלוגים Blogspot של חברת Blogger, שנרכשה על ידי גוגל בשנת 2003.\nגוגל מציעה גם תוכנות שולחניות כגון: דפדפן האינטרנט \"גוגל כרום\", תוכנת ארגון ועריכת תמונות – \"Google Photos\" ותוכנת מסרים מיידיים – \"Google Chat\".\nגוגל מובילה את פיתוחה של מערכת ההפעלה לטלפונים סלולריים \"אנדרואיד\", מערכת ההפעלה למחשבים \"Chrome OS\" מערכת ההפעלה לטלוויזיות Android TV.\nהאתר הראשי של גוגל, google.com, הוא האתר הנצפה ביותר באינטרנט, ובין רשימת 100 האתרים הנצפים ביותר בעולם[דרוש מקור]. בבעלותה גם אתרים נוספים כגון YouTube, ‏Blogger ו־Orkut.\nהחברה היא אחת מחמש חברות הביג טק – חברות טכנולוגיית המידע הגדולות ביותר בארצות הברית. מרכזיותה של החברה בשוק האינטרנט העולמי גוררת עניין רב בתרבות העולמית ופעילותה מסוקרת בחדשות תדיר. החברה זכתה אף לביקורות בשלל נושאים, בין היתר בענייני פרטיות, זכויות יוצרים וצנזורה.\n\nגוגל החלה את דרכה בינואר 1996 כפרויקט מחקר של צמד היזמים האמריקאים-יהודים לארי פייג' וסרגיי ברין, בעת שהיו שניהם דוקטורנטים באוניברסיטת סטנפורד שבקליפורניה. בעוד שמנועי חיפוש קונבנציונליים מדרגים את התוצאות לפי כמות הפעמים ששאילתת החיפוש הופיעה בדף, פייג' וברין הגו מערכת טובה יותר לניתוח היחסים והקשרים שבין אתרים. הם קראו למערכת החדשה \"PageRank\", שבה הרלוונטיות של כל אתר נקבעה על ידי כמות הדפים (וחשיבותם) המקשרים בחזרה לאותו אתר.\nבתחילה השניים קראו למנוע החיפוש שלהם \"BackRub\", \"עיסוי גב\", משום שהמערכת שפיתחו בדקה את מספר האתרים המקשרים לאתר מסוים כדי לקבוע את חשיבותו של אותו אתר. לאחר מכן השם שונה לגוגל, שיבוש של המספר \"גוגול\" – אחד ואחריו מאה אפסים. השם נבחר כדי להראות שמטרת מנוע החיפוש היא להנגיש את כמויות המידע הגדולות שבאינטרנט לציבור. עוד בחיתוליו, מנוע החיפוש התארח על השרת של אוניברסיטת סטנפורד, בכתובת google.stanford.edu.\nהחברה נוסדה ב-4 בספטמבר 1998, ומשרדי החברה שכנו במוסך של חברה משותפת (סוזן ווייציצקי) במנלו פארק, קליפורניה. 13 שנים לאחר מכן, במאי 2011, ביקרו באתרה הראשי של גוגל יותר ממיליארד משתמשים.\n\nהתקציב הראשון שגוגל קיבלה היה 100,000 דולר שניתנו מאנדי בכטולשיים, אחד המייסדים של סאן מיקרוסיסטמס, באוגוסט 1998, לפני שהחברה בכלל הוקמה. בתחילת 1999, פייג' וברין, שעדיין למדו באוניברסיטה, החליטו שהעיסוק במנוע החיפוש גזל יותר מדי מזמנם. הם פנו לקרן הון-סיכון בשם \"Excite\" והציעו למכור את מנוע החיפוש תמורת מיליון דולר. הקרן סירבה. ביוני 1999 החברה הצליחה לגייס יותר מ-25 מיליון דולר, מקרנות הון-סיכון אחרות.\nלאחר חמש שנים, באוגוסט 2004, גוגל הונפקה בבורסת נאסד\"ק. החברה הציעה 19,605,052 מניות במחיר 85 דולר למניה. המניות נמכרו במכירה מקוונת ייחודית. הרווח מההנפקה, 1.67 מיליארד דולר, הפך את גוגל לחברה בעלת שווי-שוק של 23 מיליארד דולר. הרוב המוחלט של 271 מיליון המניות שלא נמכרו לציבור נשארו בידי החברה, ורבים מעובדיה הפכו למיליונרים על הנייר.\nרבים שיערו כי ההנפקה תוביל באופן בלתי-נמנע לשינויים באופייה של החברה. בין החששות המרכזיים היו שכעת בעלי המניות יפעילו לחץ על החברה, וכמו כן שכעת, כשרבים ממנהלי החברה הפכו למיליונרים, חשיבותו ומרכזיותו של \"העובד הקטן\" תפחת. בתגובה לחששות הללו, המייסדים פייג' וברין הבטיחו שהאופי והתרבות המייחדים את גוגל לא ישונו, ושיחפשו דרכים לשמור על ערכי הליבה שעליהם מושתתת החברה: ארגון שקוף בעל אווירה שיתופית.\nביצועיה של מניית גוגל לאחר ההנפקה היו טובים. באוקטובר 2007 הגיעה המניה למחיר של 700 דולר, בעיקר בגלל הרווח הגדול של החברה בשוק הפרסומות באינטרנט. הזינוק במחיר המניה נבע בעיקר מרכישות של גורמים פרטיים, ולא מקבוצות רכישה או משקיעים מוסדיים. כעת החברה רשומה בנאסדק בשם GOOG, ובבורסת פרנקפורט בשם GGQ1.\n\nבמרץ 1999 העבירה החברה את משרדיה לפאלו אלטו, קליפורניה, שבעמק הסיליקון. שנה לאחר מכן, בניגוד להתנגדות הראשונית של פייג' וברין למנוע חיפוש הממומן על ידי פרסומות, גוגל החלה למכור פרסומות המקושרות למילות-חיפוש ספציפיות. כדי לשמור על מראה דף נקי ולא עמוס, וגם בשביל לשמור על מהירות האתר, נמכרו פרסומות טקסט בלבד. מחיר הפרסומות נקבע מהצעות מחיר על כל הקלקה על פרסומות, כשהמחיר ההתחלתי היה 5 סנט להקלקה. שיטה זו, שבה המפרסם משלם רק על הפעמים שלחצו על הפרסומת שלו, נקראה \"תשלום לפי לחיצה\", \"Pay Per Click\". בתחילת 2003 החלה החברה להיות רווחית.\nבשנת 2003, לאחר שכבר העבירה את משרדיה פעמיים, החברה עברה למיקומה הנוכחי במאונטיין ויו, קליפורניה. קומפלקס החברה מכונה לעיתים קרובות ה\"גוגלפלקס\". במאי 2022 חנכה החברה קומפלקס משרדים חדש במאונטיין ויו.\nבמהלך השנים, המילה \"גוגל\" הפכה למילה יומיומית השגורה בפי כל, עד כדי כך שהמילונים ובסטר ואוקספורד הכירו רשמית בפועל \"to google\".\n\nבמהלך שנות קיומה גוגל קנתה עשרות רבות של חברות.\nביוני 2004 גוגל רכשה את Picasa – תוכנת ניהול תמונות דיגיטליות, ששולבה עם PicasaWeb – שירות אלבומי תמונות אינטרנטי שהושק ביוני 2006. ביולי 2005 רכשה גוגל את חברת ההזנק אנדרואיד (.Android inc) שנוסדה ב-2003 ופעלה בפאלו אלטו, קליפורניה, והפכה אותה למערכת ההפעלה הפופולרית ביותר לסמארטפונים. באוקטובר 2006 גוגל רכשה את אתר YouTube – אתר הווידאו השיתופי המוביל ברשת – בסכום של 1.65 מיליארד דולרים. במאי 2007 רכשה את חברת האבטחה באינטרנט גרינבורדר טכנולוג'יס (GreenBorder).\nב-14 במרץ 2006 רכשה גוגל את SketchUp מידי חברת ‎@Last Software. בתוכנה זו אפשר ליצור בניינים בתלת מימד ואף חפצים. גוגל רכשה את התוכנה עבור Google Earth, את התוכנה סיפקה החברה בחינם באתר שהקימה במיוחד. הציבור התבקש לעצב בניינים ולהעלותם ל-Google Earth. בזכות צעד זה, אפשר למצוא ערים שלמות בתלת־ממד. ב-1 ביוני 2012 מכרה גוגל את SketchUp לחברת Trimble Navigation.\nבפברואר 2010 גוגל רכשה ב-123 מיליון דולר את On2 – ספקית שירותי דחיסת הווידאו, במטרה לשפר את שירותי ותכני הווידאו שלה – ולהרחיבם. במרץ 2010 גוגל רכשה את חברת DocVerse שפיתחה תוכנה לעריכה מקוונת של קובצי אופיס. במרץ 2010 גוגל רכשה את שירות עריכת התמונות המקוון פיקניק, ששולב בשירות התמונות האינטרנט פיקאסה. באפריל 2010 ברכש הראשון בישראל, רכשה את חברת לאבפיקסיז הישראלית העוסקת בפיתוח חפיצים מותאמים למערכות הפעלה ב-20 מיליון דולר. במאי 2010 היא רכשה את חברת הפרסום הסלולרי AdMob Inc תמורת 681 מיליון דולר, ואת BumpTop מפתחת שולחן עבודה בתלת־ממד. באוגוסט 2010 גוגל רכשה את Slide – חברה המפתחת תוכנות לרשתות חברתית ב-179 מיליון דולר, ואת חברת ההזנק Jambool, שמפתחת כסף וירטואלי. בסמוך רכשה את Zynga – חברה שמציעה משחקים ברשתות חברתיות. באוקטובר 2010 רכשה את BlindType, שמשפרת את נוחות ההקלדה בצג מגע לשילוב במערכת האנדרואיד. ובדצמבר 2010 רכשה את פלטפורמת התשלומים הסלולרית ZetaWire. בספטמבר 2010 גוגל רכשה את חברת קוויקסי הישראלית שפיתחה טכנולוגיה להפיכת סרטון וידאו לאינטראקטיבי.\nבמרץ 2011 היא רכשה את חברת עריכת הווידאו Green Parrot האירית המתמחה בשחזור, עריכת והשבחת וידאו, טכנולוגיה שמיועדת לשילוב ביוטיוב. במאי 2011 גוגל רכשה את הקניין הרוחני של חברת מודו הישראלית ב-17 מיליון.\nב-15 באוגוסט 2011 הודיעה גוגל על רכישת מוטורולה מוביליטי, לשעבר חטיבת המכשירים הניידים של חברת מוטורולה תמורת סכום של 12.5 מיליארד דולר. הרכישה העניקה לגוגל, בין השאר, אוסף נאה של פטנטים בתחום המכשירים הניידים, אולם היא הציבה אותה בתחרות מול היצרניות העיקריות האחרות של מכשירי אנדרואיד. בזמן הכרזה על העסקה, חברת הדירוג S&P הורידה את דירוג המניה של גוגל מ\"קנה\" ל\"מכור\". כתשעה חודשים לאחר מכן, אושרו כל הליכי הקניה, הוחלפו מנהלים והקניה הושלמה. גוגל פתחה בתוך מוטורולה חטיבת פיתוח של סמארטפון עם חלקים מתחלפים. באפריל 2013 מכרה גוגל את חטיבת ממירי הטלוויזיה של מוטורולה מוביליטי לאריס גרופ, תמורת כ-2.35 מיליארד דולר. ב-30 בינואר 2014 הודיעה גוגל על מכירת מוטורולה מוביליטי לחברת לנובו, תמורת 2.91 מיליארד דולר, תוך שמירת מרבית הפטנטים של מוטורולה מוביליטי בידי גוגל וכן השאירה אצלה את החטיבה של פיתוח סמארטפונים עם החלקים מתחלפים.\nב-6 ביוני 2013 הודיעה גוגל על רכישת חברת Waze הישראלית תמורת 1.1 מיליארד דולר אך לבסוף התשלום הסתכם ב-966 מיליוני דולרים.\nב-13 בדצמבר 2013 רכשה את בוסטון דיינמיקס, רכישה זו מהווה אבן דרך בכניסתה של גוגל לתחום הרובוטיקה.\nב-27 בינואר 2014 רכשה את דיפמיינד.\nב-16 בפברואר 2014 רכשה את SlickLogin.\nבספטמבר 2017 הודיעה על רכישת החטיבה האחראית על פיסקל בחברת HTC תמורת סכום של 1.1 מיליארד דולר. בינואר 2018 הושלמה הרכישה.\nבמאי 2018 גוגל רכשה את חברת Velostrata הישראלית.\n\n ערך מורחב – אלפאבית (חברה)\nב-10 באוגוסט 2015 הוכרז בבלוג של גוגל על הקמת החברה אלפאבית שתאגד תחתה את חברת גוגל. בראשה יעמדו מייסדי גוגל לארי פייג' (שישמש מנכ\"ל) וסרגיי ברין (שיהיה נשיא). סונדאר פיצ'אי נהפך למנכ\"ל גוגל החדש.\n\nעל פי הניו יורק טיימס (2006), מחזיקה גוגל מספר שיא של יותר ממיליון שרתים המפוזרים על פני 25 אתרים ברחבי העולם. החברה מפעילה מרכזים גדולים באירלנד, אטלנטה ועמק הסיליקון, שמחוברים ביניהם ברשת סיבים אופטיים.\nהחברה מציגה את חזונה במילים הבאות:\n\nבתרגום חופשי: המשימה של גוגל היא לארגן את המידע העולמי ולהפוך אותו לנגיש ושימושי בכל רחבי העולם.\nיושב ראש החברה הוא ד\"ר אריק שמידט, לשעבר מנכ\"ל חברת נובל. בנוסף על משרדיה הראשיים, מחזיקה החברה משרדים בדבלין שבאירלנד ומרכזי פיתוח במקומות שונים, בהם ישראל.\nב־19 באוגוסט 2004 הנפיקה Google בפעם ראשונה את מניותיה לציבור לפי שווי שוק של 23.1 מיליארד דולר. מניות החברה נסחרות בבורסת נאסדאק תחת הסמל GOOG. שווי השוק של החברה נכון ליולי 2007 היה 160 מיליארד דולר.\nבאוקטובר 2006 רכשה חברת גוגל את אתר YouTube בעסקת חילופי מניות תמורת 1.65 מיליארד דולר.\n\nגוגל מדורגת באופן קבוע כאחד ממקומות העבודה המועדפים על ידי עובדים. החברה מופיעה בחמישייה הפותחת של רשימת החברות שהכי כדאי לעבוד בהן שמפרסם מגזין Fortune, מאז 2007.\nבישראל מדורגת החברה בחמישייה הפותחת בדירוג החברות שטוב לעובדי ההיי טק לעבוד בהן, על פי סקר של חברת CofaceBdi, המתפרסם בעיתונים הכלכליים. גוגל נודעת כחברה בעלת תרבות ארגונית לא-פורמלית, וכחברה המתגמלת את עובדיה.\nגוגל נודעה במדיניות \"20% time\" המעודדת את העובדים להשקיע חמישית מזמנם בפרויקטים אישיים, ורבים ממיזמי החברה נולדו מפרויקטים שכאלה. באוגוסט 2013 נפוצו בעיתונים שמועות אודות ביטול המדיניות אך אלו הוזמו לאחר מכן.\nמטה החברה ומרכז הפיתוח הראשי שלה ממוקמים במאונטן ויו שבקליפורניה. המתחם מכונה \"גוגלפלקס\" (Googleplex) – משחק מילים על המספר \"גוגולפלקס\", ממנו נגזר שם החברה, והמילה \"קומפלקס\".\n\n ערך מורחב – גוגל ישראל\nגוגל ישראל מפעילה את האתרים והשירותים בעברית מהאתר Google.co.il. היא מחזיקה בישראל מרכז מחקר ופיתוח עם משרדים במגדל אלקטרה בתל אביב-יפו ובפארק מת\"ם בחיפה. בראשות המרכז הישראלי עומד פרופסור יוסי מטיאס ואת תחום המכירות מנהל ברק רגב.\nבמרכז הפיתוח הישראלי פותחו מספר תכונות במוצרי גוגל, ביניהן מנגנון הצעת מילות החיפוש המשולב במנוע החיפוש (Google Suggest), תיקון שגיאות כתיב במילות חיפוש, יכולת הוספת שכבות ביוטיוב, יישומי תחרויות ביוטיוב, את Google Trends ו-Google Insights for Search, יישומי מעבדה ב-Gmail, שיטה חדשה למכרזי פרסומות לטלוויזיה ו-Google Visualization.\n\n ערך מורחב – גוגל (מנוע חיפוש)\nהמוצר בזכותו התפרסמה החברה הוא מנוע החיפוש \"גוגל\", שהפך למנוע החיפוש הפופולרי ביותר ברשת האינטרנט זמן קצר לאחר השקתו.\nמנוע החיפוש כה דומיננטי שבאנגלית המילה Google משמשת כפועל שמשמעותו לחפש ברשת, ובעברית הפועל \"גיגול\" או \"לגגל\", הנמצא בשימוש בשפה היומיומית, נגזר משמה של החברה.\nמנוע החיפוש \"גוגל\" מבוסס על טכנולוגיה המכונה PageRank (שיטת דירוג הנקראת על שם ממציאה לארי פייג'), שיטה הקובעת את \"חשיבותו\" של דף אינטרנט על בסיס אלגוריתם סטטיסטי. הרעיון שעומד בבסיס האלגוריתם הוא ספירה של מספר הפעמים בהם מגיעים אל הדף בשיטוט אקראי ברשת. מדד כזה, לוקח בחשבון שיקולים גלובליים של המבנה הכולל של הרשת ולא רק שיקולים לוקאליים כמו מספר ההפניות לאותו דף.\nמנוע החיפוש של גוגל מושך קהל גדל והולך של משתמשים, בזכות איכות תוצאותיו וממשק המשתמש הפשוט שלו. בשנת 2000 החלה גוגל לפרסם מודעות טקסט פשוטות, על פי מילות החיפוש, בצד תוצאות החיפוש שהציגה. בנוסף, קיימת אפשרות להציג אתר, תמורת תשלום, ברשימה נפרדת בראש תוצאות החיפוש.\nפעמים רבות, בזמן כתיבת מחרוזת החיפוש, מציע גוגל להשלים אותה על פי מחרוזות השמורות אצלו. למנוע החיפוש ממשק משתמש בשפות רבות, ובהן עברית.\nבדף הבית של מנוע החיפוש נכללים, בנוסף לחיפוש הכללי באינטרנט, גם מדורים אחדים:\n\nחיפוש חדשות: גוגל חדשות הוא אתר חדשות של גוגל, אשר מאגד לתוכו חדשות מאתרי חדשות רבים ומסדר אותם לפי אלגוריתם מיוחד. החל ממרץ 2006. השירות מאפשר גם קבלת עדכונים בדואר אלקטרוני על חדשות העוסקות במילים שהגדיר המשתמש (למשל קבלת כל עדכון חדשות העוסק ב\"מפלגת העבודה\"). גם שירות החדשות מבית גוגל תומך בגרסה העברית.\nחיפוש תמונות: גוגל תמונות מאפשר חיפוש תמונות ברשת.\nגוגל מפות\nכונן גוגל\nחיפוש וידאו: בעבר היה קיים השירות גוגל וידאו, אך לאחר שהחברה רכשה את אתר הסרטונים הפופולרי YouTube, פחת השימוש בגוגל וידאו. בשנת 2012 הודיעה החברה על ביטול השירות של גוגל וידאו ו-YouTube הפך לשירות הווידאו הרשמי של גוגל.\n\nבמכשירים ניידים (טלפונים ומחשבי לוח) ובמחשבים שולחניים, בתוך דפדפן \"כרום\" – גוגל גם מציגה את שירות Google Now המהווה סוג של \"עוזר וירטואלי\" המציג \"כרטיסי מידע\" והתראות מתפרצות לגבי נושאים שלדעת \"גוגל\" עשויים לעניין את המשתמש. Google Now כולל גם הפעלה קולית, יכולת לחיפוש קולי ויכולת \"לשוחח\" עם המשתמש בשפה \"כמעט טבעית\".\nבסך הכול, גוגל עושה מאמצים ניכרים על מנת לשמור את המשתמש \"בתוך\" האתר שלה.\n\nGoogle Adwords: פרסום במנוע החיפוש שלה\nGoogle AdSense: גוגל מאפשרת לבעלי אתרים להוסיף לאתרם פרסומות, ולקבל תשלום על כל לחיצה של הלקוח על אחת מפרסומות אלו. ניתן גם להוסיף תיבת חיפוש לאתר, ואם גולש יחפש מידע וילחץ על קישור ממומן, בעל האתר יתוגמל על כך.\nגוגל פרטנרס\nDoubleClick\n\nבנוסף למנוע החיפוש מספקת גוגל שירותים נוספים, כגון סרגל כלים הניתן להתקנה בדפדפן, שירותי תרגום מכונה עבור מספר שפות, קבוצות דיון, מדריך אתרים ידני, דואר אלקטרוני בשם Gmail, גוגל חדשות.\n\nYouTube: אתר הווידאו השיתופי המוביל ברשת, אותו רכשה החברה באוקטובר 2006, בעסקת חילופי מניות בסך 1.65 מיליארד דולר.\nGmail: (ג'ימייל) מאפשר גישה בעזרת דפדפן לתיבת דואר אלקטרוני בעלת קיבולת של כ־15 ג'יגה בייט, שגדלה באופן קבוע. בנוסף ניתן להשתמש בתיבה זו באמצעות פרוטוקולי POP3 ו-IMAP, אשר נתמכים על ידי כל תוכנות הדואר האלקטרוני.\nגוגל כרום: דפדפן מבית גוגל אשר נכתב על מנוע V8 שפותח עבורו. הדפדפן נחשב מהיר במיוחד.\nגוגל מפות: מציג את מפת העולם במספר שכבות מידע, מאפשר חיפוש וניווט, וכן תצוגת צילום 360 מעלות בחלק גדול מרחובות העולם.\nיומן גוגל: מאפשר ניהול יומן ברשת.\nכונן גוגל: מאפשר לפתוח ולנהל בחינם מסמכים, גיליונות אלקטרוניים ומצגות באינטרנט – כתחליף לתוכנות אופיס של מיקרוסופט וכן שירות של אחסון קבצים בענן.\nBlogger: מאפשר יצירת בלוג אישי.\nגוגל תרגום: מאפשר תרגום מכונה המבוסס על סטטיסטיקה. השירות מיועד גם לתרגום דפי אינטרנט שלמים.\nGoogle Earth: תוכנה מדמה כדור גלובוס אותה קנתה גוגל מחברת keyhole. התוכנה מאפשרת לצפות בתצלומי לוויין של כדור הארץ, ואף ניתן להתקרב למיקום מסוים קרוב עד לרמת הרחוב בעזרת תצלומי לוויין ותצלומי אוויר רגילים. נכון ליולי 2005 היה ניתן לצפות לפרטי פרטים (דהיינו – תצלומי אוויר) רק במקומות נבחרים מעטים (צרפת, הוותיקן, הפירמידות בגיזה וכולי) בעוד בשאר האזורים (תל אביב, ביירות וכולי) היו תצלומי לוויין מפורטים פחות, או תצלומי אוויר מגובה רב בלבד. עם הזמן התפתחה התוכנה מאוד, כך שניתן לצפות בצילומים בעלי רזולוציה ורמת פירוט גבוהים כמעט בכל מקום בעולם. לתוכנה נוספו אפשרויות רבות: הצגת מקומות נבחרים בעולם בתלת-ממד, צפייה בתמונות שהעלו המשתמשים, גבולות מדיניים ומוניציפליים והצגת שכבות מידע על גבי המפה או תצלום הלוויין הכוללות: סמלונים של מקומות לינה, מסעדות, אתרים ארכאולוגיים, ועוד. בנוסף לגרסה הבסיסית, הניתנת חינם, ישנן שתי גרסאות מורחבות של התוכנה שהן בתשלום: Google Earth Plus, בעלת מערכת GPS, ביצועים גרפיים משופרים ויכולות הדפסה משופרות, ו-Google Earth Pro העסקית.\nPicasa: תוכנה לניהול תמונות במחשב ואתר. התוכנה מאפשרת יצירת אלבומים בקלות, עריכת תמונות, חיפוש תמונות במהירות והצגת תמונות בפני אנשים. התוכנה מושלמת על ידי אתר ייעודי המאפשר את אחסון התמונות והצגתן, הן ישירות באתר והן מתוך גוגל+. מדובר בתוכנה מאוד קלה ושימושית לבעלי מצלמות דיגיטליות או לאנשים שמאחסנים הרבה תמונות במחשב.\nGoogle Play: חנות האפליקציות (וגם המוצרים) הרשמית של גוגל לאנדרואיד, הנכללת בתוך המכשירים, google play מתחרה בחנות האפליקציות App Store של אפל.\nGoogle Pay: מאפשר העברת כספים ותשלום דרך האינטרנט (מחליף את Google Checkout), השירות דומה לשירות הוותיק PayPal ומתחרה בו.\nGoogle Cloud Platform: חבילת שירותי ענן ומוצרים לעסקים המאפשרים להריץ יישומים, מכונות וירטואליות, אלגוריתמים ומערך מחשוב ארגוני על התשתית של גוגל.\nGoogle Finance אתר פיננסי הכולל חדשות פיננסיות, מידע על חברות ציבוריות, גרפים וציטוטי מניות שהושק במרץ 2006.\n\nאנדרואיד: מערכת הפעלה פתוחה המבוססת על לינוקס שפיתחה גוגל עבור טלפונים סלולריים ועבור מחשבי לוח. מערכת ההפעלה פותחה על ידי חברת .Android INC שנרכשה על ידי גוגל והקמתו של Open Handset Alliance שכולל 50 חברות חומרה, תוכנה ותקשורת. מערכת ההפעלה הוצגה לראשונה ב-5 בנובמבר 2007 עם הקמתו של ארגון ה-OHA בראשות גוגל. לפי IDC, ב-2012 החזיקה מערכת ההפעלה נתח של 70% מכלל שוק הטלפונים החכמים העולמי.\nChrome OS: מערכת הפעלה למחשב. גוגל מפעילה תוכנת קוד מקור פתוח לפיתוח מערכת זו בשם Chromium OS\nGoogle TV: מערכת הפעלה לטלוויזיה.\n\nGoogle Nexus: סדרת טלפונים חכמים המפותחים על ידי גוגל ומיוצרים על ידי מספר חברות חומרה הנבחרות על ידה.\nGoogle Play Editions:\nChromebook:\nGoogle Pixel: סדרת טלפונים חכמים המהווה סדרת המשך המחליפה את סדרת Nexus הקודמת.\n\nGoogle Wave: היה מיועד להיות כלי מקוון לתקשורת ועבודה בזמן אמת, כלומר שירות מבוסס אינטרנט אשר מבצע מיזוג של דואר אלקטרוני, מסרים מיידיים, ויקי ורשתות חברתיות. חוזקה של המערכת הוא בשיתוף פעולה בזמן אמת הכוללת הרחבות רבות כמו איות, בדיקת דקדוק, תרגומים בזמן אמת ועוד הרחבות רבות נוספות. התוכנה כתובה בשפת Java באמצעות OpenJDK, וממשק האינטרנט שלה כתוב בסביבת Google Web Toolkit. את המוצר פיתחו האחים לארס וינס ראסמונדסן, מפתחי גוגל מפות, לשירות לא נרשמו מספיק גולשים וגוגל החליטה לזנוח אותו, אך בהמשך, שילבה חלקים ממנו בפלטפורמת Google Docs שלה.\nGoogle Page Creator: איפשר יצירת אתר אישי ואחסונו בנפח המוגבל ל-100 מגה בייט ללא תשלום. השירות כלל עורך WYSIWYG מבוסס דפדפן. (Google Page Creator) השירות נסגר וכל הדפים שנוצרו באמצעותו הועברו לשירות Google Sites.\nGoogle Labs: ריכוז השירותים החדשים של גוגל, כשהם עוד בגרסת בטא, באופן המאפשר למשתמשים להתנסות בפיתוחים חדשים ולעזור בהכרעה אם יתווספו למוצרי החברה השונים. ביולי 2011 הודיעה גוגל על סגירת השירות.\nGoogle Buzz: רשת חברתית מקוונת המשולבת בתוך Gmail.\nGoogle News Archive: הרחבה של Google News שנועדה לספק גישה פתוחה לארכיונים סרוקים וקישורים לאתרים של ארכיבים של עיתונים אחרים ברשת, הן בחינם והן בתשלום. ב-2011 הודיעה גוגל שמעתה ואילך לא יתווספו תכנים חדשים לפרויקט. ב-14 באוגוסט 2011, הפכה גוגל את עמוד הבית של הפרויקט ללא נגיש, ללא התראה מראש. השירות התמזג עם Google News.\nGoogle Reader: במרץ 2013 חברת גוגל הודיעה על סגירת קורא ה-RSS הפופולרי שלה, שנסגר רשמית ביולי 2013.\nGoogle Audio Indexing: איפשר לחפש מילים אשר צוינו בתוך וידאו הלקוח מ-YouTube. השירות עבד רק בערוץ הפוליטיקה. לדוגמה השאילתה Israel, גרמה להצגת סרטונים בהם הוזכרה המילה \"Israel\".\niGoogle: התאמת דף בית אישי, עם רקע לפי בחירה ואפשרות לתוספות רבות לדף הבית כגון שעון, משחקים, חדשות, תמונות או תזכורות אישיות.\nKnol: אוסף מאמרים שנכתבים על ידי הגולשים.\nSearch ‏Google Desktop (נקראה גם בשם הקיצור GDS) הייתה תוכנה לחיפוש קבצים בתוך המחשב, שהתאימה למערכות ההפעלה חלונות, לינוקס ומק. היא איפשרה להתקין אייקון קטן ב-Deskbar, שסרק את הקבצים הקיימים במחשב ויוצרה אינדקס של כל הקבצים, כך שהיה ניתן לחפש קבצים במהירות וללא מאמץ. החיפוש היה יכול להתבצע באתר Google, דרך לשונית Desktop שהתווספה לאחר התקנת התוכנה, או באמצעות חיפוש רגיל בגוגל; מופעי החיפוש במחשב יוצגו בצד וגם בדף אינטרנט דמוי דף הבית של גוגל. מבין אפשרויות החיפוש שהיו בתוכנה: חיפוש בתוך קובצי טקסט (txt, קובצי Word, Powerpoint, Excel), חיפוש בדוא\"ל (דרך תוכנות Outlook), חיפוש בתוכנת המסרים המידיים AOL, וחיפוש בהיסטוריית הגלישה בדפדפן אינטרנט אקספלורר. תוכנה זו סיפקה גם שירותי-אינטרנט בתוך המחשב באמצעות סרגל הכלים שנמצא כברירת-מחדל בצד הימני של שולחן העבודה. גודל התוכנה היה מגה בייט וחצי.\n'Google Web Accelerator יישום להאצת הגלישה באינטרנט משנת 2005 שהתמיכה בו הופסקה בשנת 2008.\nגוגל+: הרשת החברתית של גוגל המתחרה בפייסבוק ומתממשקת עם מרבית השירותים של גוגל. מאפשרות בין השאר לקיים שיחות ווידאו מרובות משתתפים, לשתף תמונות, ועוד. Google+ נסגרה ב-2 באפריל 2019, וזאת לאחר פרצות אבטחה שגרמו לדליפת פרטים של מיליוני משתמשים. גוגל מצדה הודיעה כי גוגל+ נסגרת \"עקב שימוש מועט\".\nGoogle Stadia: היה שירות למשחק רשת באמצעות מחשוב ענן שפותח והופעל בידי החברה, עם תאריך השקה ב-19 בנובמבר 2019. סטדיה היה נגיש באמצעות מכשירי כרומקאסט אולטרה ו-Android TV, במחשבים אישיים באמצעות דפדפן גוגל כרום ודפדפנים אחרים מבוססי-כרומיום, בכרומבוק ובטאבלטים שמריצים את מערכת ההפעלה Chrome OS, וכן באפליקציית מובייל של סטדיה הפועלת במכשירי אנדרואיד. סטדיה איפשר אספקת שירותי הזרמת מדיה למשחקי וידאו ממרכזי המידע של החברה ברזולוציה עד 4K ו-60 פריימים לשנייה, עם תמיכה בטלוויזיה בטווח דינמי גבוה (HDR). השירות איפשר לקנות משחקים דרך החנות המקוונת, יחד עם משחקים חינמיים, בשעה שהשירות עצמו היה חינם ואיפשר למשתמשים שירותי הזרמה ברזולוציה עד 1080p. בדצמבר 2020, גוגל הוציאה יישום אינטרנט מתקדם מבוסס-iOS עבור סטדיה, מה שאיפשר לשחק באמצעות דפדפן ספארי. בספטמבר 2022, חברת גוגל הכריזה שתסגור את שירותי סטדיה, שנמשכו עד ל-18 בינואר 2023. החברה זיכתה את המשתמשים שקנו את החומרה, וסיפקו עדכון תוכנה לבקר סטדיה כדי לאפשר חיבור בלוטות' לשימוש במחשבים אישיים ובקונסולות משחקים.\n\nבמהלך השנים נקלעה גוגל מספר פעמים למרכזו של פולמוס ציבורי. החברה הואשמה בפגיעה בפרטיות, בפגיעה בזכויות יוצרים ובשיתוף פעולה עם משטרים המפירים זכויות אדם. נושאים נושאים בהם הועלו שאלות על התנהלות החברה היו סביב: זכויות יוצרים, תשלום מיסים, התנהלות לא תחרותית והעדר נייטרליות במערכת החיפוש. בעניין חוסר התחרותיות צפוי להיפתח משפט בספטמבר 2023.\n\nהמידע הרב הנגיש לגוגל על אנשים רבים ברחבי העולם, הוא חסר תקדים בכמותו ובהיקפו. המידע משמש את גוגל להצגת פרסומות מותאמות למשתמש ולמקסום רווחיה מפרסום. הרווחים הגדולים מפרסום הם אלו שמאפשרים לגוגל להציע את שירותיה בחינם למשתמשים הפרטיים ולאסוף עליהם מידע רב נוסף. גוגל מחזיקה ביכולת לגלות, מי הם חבריו של אדם, מה הם הנושאים המעניינים אותו, והיכן הוא נמצא בכל שעה ביום. יכולת שגורמת לדאגה בקרב גופים העוסקים בהגנת הפרטיות, בקרב רגולטורים, ובקרב משתמשים רבים.\nבדצמבר 2009 בראיון נשאל מנכ\"ל גוגל, אריק שמידט, האם הגולשים צריכים לחלוק מידע עם גוגל כאילו היה חבר קרוב: ”אם יש לכם משהו שאתם לא רוצים שאף אחד יידע, אולי אתם לא צריכים לעשות את זה מלכתחילה. אם אתם באמת צריכים מידה של פרטיות, המציאות היא שמנועי החיפוש – כולל גוגל – שומרים מידע זה זמן מה וחשיבות הדבר היא, למשל, שכולנו כפופים לחוק הפטריוט אמריקאי וייתכן שכל המידע הזה יועמד לרשות הרשויות.” מבקריו של שמידט טענו כי הוא מפנה את האחריות לגולשים ואף מאיים עליהם. למעשה, זכות הפרטיות של הגולשים אינה נשמרת על ידי ענקית האינטרנט, כשהיא \"מתחבאת\" מאחורי החוק האמריקאי.\nבאחד במרץ 2012, גוגל שינתה את מדיניות הפרטיות שלה ואפשרה שימוש במידע לחברות בת ואתרי צד שלישי המשתמשים בשירותי Google AdSense ו-Google Analytics. מבקרים טענו ששינוי המדיניות מונע חדשנות באינטרנט ופוגע בגולשים.\nמחקר שבצעה אוניברסיטת אוקספורד בשנת 2018, שניתח את זרימת המידע שאוספות מיליון אפליקציות – לרבות היסטוריית גלישה, מידע אישי כללי והיסטוריית מיקום – הראה שכ-88% מהמידע שאספו אותן אפליקציות הגיע לחברת האם אלפאבית, כאשר כמעט כל המידע (87.57%) הועבר ישירות לשימוש חברת גוגל.\nגוגל שומרת על שרתיה מידע רב שיצרו המשתמשים במודע: תכתובות דואר, תוכני וידאו ומסמכים וכן מידע שיצרו המשתמשים אגב שימושם בשירותי החברה, כדוגמת מילות החיפוש בהם השתמשו, והסרטים בהם בחרו לצפות. בנוסף מתעדת החברה את מיקומם של משתמשי מערכת ההפעלה אנדרואיד בכל רגע נתון. גוגל מבטיחה כי המידע נעשה בשימוש רק לצורך התאמת פרסומות וכי אף אחד מעובדי החברה ומבעלי בריתה אינו מורשה להשתמש בו לצרכיו[דרוש מקור].\nב-2010, חשפה גוגל מידע אישי של משתמשי שירות הדואר שלה, כאשר השיקה את רשת חברתית חדשה בשם Buzz. גוגל ניסתה לקדם את הרשת החברתית באופן אגרסיבי, על ידי צירוף אוטומטי של כל בעלי חשבונות ג'ימייל לרשת והוספת האנשים איתם התכתבו כחבריהם ברשת החברתית בצורה הגלויה למשתמשים אחרים. הביקורת החריפה על המהלך, ומספר תביעות משפטיות שהוגשו נגד גוגל גרמו לה לבטל את המהלך.\nגוגל שומרת מידע על משתמשיה בטלפונים החכמים ובמחשבים בהם הם משתמשים, אך פעמיים בעבר לא הקפידה על מחיקת המידע לאחר פרק זמן סביר. מה שמעלה את הנזק שעלול להיגרם למשתמש אם אדם זר יפרוץ למחשב או לטלפון החכם של המשתמש. מקרה ראשון היה כאשר מנוע החיפוש של גוגל השתמש בעוגיות ארוכות-טווח לשמירת מידע על זהות המשתמש, העדפותיו והיסטוריית החיפוש שלו, והגביל את משך שמירת המידע עד לשנת 2036. מקרה שני היה חשיפת העובדה שמערכת ההפעלה אנדרואיד לטלפונים חכמים, שומרת את היסטוריית המיקום של אדם בקובץ שאינו נמחק לעולם. בשני המקרים הביקורת הציבורית גרמה לחברה לשנות את מדיניות שמירת המידע. גוגל הודיעה שתגביל את משך פעולת העוגיות לשנתיים ותצנזר מידע אישי לאחר תאריך זה. גוגל מצנזרת את כתובות ה-IP של החיפושים שביצעו משתמשים לאחר תשעה חודשים ותוכן עוגיות לאחר שנה וחצי.\nבמאי 2018 נכנסו לתוקף תקנות הפרטיות של האיחוד האירופי, ובעקבות הפרה שלהן הטילה בשנת 2019 הרשות להגנת הפרטיות הצרפתית (CNIL) קנס של 50 מיליון אירו על גוגל, בגין הפרת פרטיות.\nבתגובה למחקרים השונים שיצאו נגדה וגררו קנסות חוזרים, הכריזה גוגל על מספר שינויים מתוכננים במדיניות הפרטיות שלה, בהם צמצום הרשאות של אפליקציות בחנות האנדרואיד, כך שתוגבל כמות המידע שיוכלו לגשת אליו במכשירים השונים.\n\nביקורת חריפה כלפי גוגל נשמעה על שיתוף הפעולה שלה עם צנזורת האינטרנט בסין. החברה נכנעה לתכתיבי השלטונות בסין והסכימה לצנזר תוצאות חיפוש של ערכים, בהתאם לדרישת השלטון הסיני. חיפוש של מושגים דוגמת \"דלאי למה\", \"כיכר טיאננמן\", \"טאיוואן\" במנוע החיפוש, הניב הודעה בנוסח \"לא ניתן למצוא אתר בנושא\". מעבר לכך, גוגל ושלל שירותיו יפסיקו לעבוד לדקות ספורות אם יהיו ניסיונות חוזרים לחפש את המילים המסומנות. לתפיסת רבים היה בכך שיתוף פעולה של גוגל עם רודנות השלטונות בסין. בסוף מרץ 2010, צמצמה החברה את פעילותה בסין, בעקבות פריצות שביצע הממשל בסין לשרתי החברה ולחשבונות הדואר האלקטרוני של פעילי זכויות אדם. הגולשים לאתר גוגל סין הופנו לאתר גוגל הונג קונג, מהלך שהפסיק את הצנזור. ב-10 בינואר 2020, הכריזה גוגל כי היא מתכננת להפסיק את הצנזורה במנוע החיפוש שלה בסין.\nבשנים 2021, ו-2022, התמודדה החברה עם לחץ רב מצד ממשלת רוסיה.\n\nמנוע החיפוש של גוגל מציג בתוצאות החיפוש תמצית מהאתר, שלעיתים מייתרת את הצורך בגלישה לאתר, התנהגות שפוגעת בבעלי האתר שייצר את התוכן. מנוע החיפוש של גוגל מחזיק גרסת מטמון של אתרים רבים, ובמקרה אחד לפחות, פנה עיתון הניו יורק טיימס לגוגל בבקשה להסיר עותקים של דפי ארכיון של העיתון מגרסת המטמון. בפסק הדין .Field v. Google, Inc קבע בית משפט מחוזי של מדינת נבדה כי גרסת המטמון שמחזיקה גוגל אינה מהווה הפרה של זכויות יוצרים. גוגל מאפשרת למנהלי אתרים למנוע מהזחלן שלה לשמור גרסת מטמון של דפים באמצעות שימוש בקובץ Robots.txt.\nבשנת 2003 החלה גוגל ספרים תוכנית סריקה למיליוני ספרים במטרה להעלותם לאינטרנט. גוגל לא ביקשה את אישורם של המוציאים לאור או הסופרים לסריקה ומרבית הספרים היו עדיין תחת זכויות יוצרים. שתי תביעות הוגשו נגד גוגל בשנת 2005 בנושא הפרת זכויות יוצרים: האחת, על ידי איחוד הסופרים האמריקאי שייצג שלושה סופרים והשנייה על ידי איחוד ההוצאות לאור האמריקאי. גוגל ביקשה להגיע להסכם פשרה עם שני התובעים והציעה לשלם על עבודות שנסרקו בעבר על ידה, בניית מערך תשלומים עבור סריקה של ספרים עתידיים ואפשרות של סופרים ומוציאים לאור לפרוש מהתוכנית. הסכם הפשרה זכה לביקורות רבות ממספר סיבות: ההסכם התייחס לספרים מכל רחבי העולם, כלל ספרים שלא הודפסו יותר, אך עדיין היו תחת זכויות יוצרים וחיזק את מעמדה של גוגל כמונופול בענף האינטרנט. הצעת הפשרה נוסחה מחדש תוך התייחסות לחלק מהחששות, אך נתקלה בביקורת דומה, ובסופו של דבר ההסדר נדחה בשנת 2011, ושתי התביעות התאחדו (Authors Guild, Inc. v. Google, Inc.). בסוף 2013, לאחר שהתביעה הייצוגית נדחתה, בית המשפט המחוזי נתן פסק דין מקוצר לטובת גוגל ודחה את התביעה. בית המשפט אישר שפרויקט גוגל ספרים עומד בכל הדרישות החוק לשימוש הוגן. בית המשפט לערעורים אישר את פסק הדין המקוצר של בית המשפט המחוזי באוקטובר 2015, וקבע כי \"הפרויקט של גוגל מספק שירות ציבורי מבלי להפר את חוק הקניין הרוחני\".\n\nגוגל הואשמה במקרים שונים בכך שניצלה את כוחה כמונופול בתחום מנועי החיפוש כדי למנוע תחרות. עיקר המהלכים במישור זה בוצעו על ידי האיחוד האירופי, אך לא רק.\nב-2015 פתחה נציבות התחרות של האיחוד האירופי בהליכים נגד חברת גוגל, בחשד שניצלה לרעה את כוחה המונופוליסטי בתחום מנועי החיפוש. ביוני 2017 הטילה הממונה על ההגבלים העסקיים באיחוד האירופי קנס בסך 2.42 מיליארד יורו על אלפאבית, חברת האם של גוגל, בנימוק שמנוע החיפוש העניק עדיפות לשירותי השוואת מחירים הקשורים לגוגל. החברה ערערה על הקנס בבית הדין הכללי של לוקסמבורג. בשנת 2018 הטיל האיחוד האירופי קנס נוסף על גוגל – 5 מיליארד יורו בגין הפרת תקנות הגבלים עסקיים. במרץ 2019 הטיל נציבות ההגבלים העסקיים האירופית קנס של כ-1.5 מיליארד אירו בשל פגיעה בפרסומות של מתחרים.\nלאחר איסוף ממושך של ראיות, הגיש באוקטובר 2020 משרד המשפטים האמריקאי תביעה נגד גוגל, בטענה שהפרה מספר חוקי הגבלים עסקיים גם בארצות הברית על מנת לקבע את מעמד החברה כמונופול וכשומר סף של האינטרנט. אל התביעה הצטרפו תובעים כלליים מ-11 ממדינות ארצות הברית. בין היתר נטען בתביעה שהיא מנצלת את כוחה כמונופול מול מתחרותיה בתחום הפרסום המקוון. משרד המשפטים האשים את גוגל בפגיעה בתחרותיות באמצעות תשלום לחברות טלפונים ניידים שיטמיעו את מנוע החיפוש של גוגל כברירת מחדל בטלפונים. בהמשך תובעים מ-38 מדינות וטריטוריות בארצות הברית הגישו תביעה נוספת. בשנת 2023 אתר דה ורג׳ חשף כי גוגל שילמה 26.3 מיליארד דולר במצטבר לחברות על מנת להיות ברירת מחדל למנוע החיפוש בדפדפני אפל, פיירפוקס ואחרים.\n\nבמהלך העשור השני של המאה ה-21, האיחוד האירופי ערך הליכי חקירה לענקיות הטכנולוגיה, בהן גוגל, בשל הימנעות ממס במיליארדי דולרים. ההליכים העלו חשד כי גוגל וענקיות הטכנולוגיה הנוספות, נמנעו במשך שנים מתשלום מס חברות אמריקאי באמצעות תכנון מס המכונה אירי כפול עם כריך הולנדי, שבאמצעותו שילמה גוגל במשך שנים מס אפקטיבי בשיעור 2.4% בלבד. בעשותה כך, גוגל נמנעה מתשלום מס בסכום כולל של 2.4 מיליארד דולר במהלך שנת 2016, ובין השנים 2015–2018 העבירה רווחים של עשרות מיליארדי דולרים לברמודה, בכל שנה, עד שהודיעה בסוף שנת 2019 כי תפסיק להשתמש בשיטה.\nבמסגרת הסדר שנערך עם האיחוד האירופי הסכימה חברת גוגל לשלם קרוב למיליארד יורו לרשויות הצרפתיות בגין המס אותו החסירה.\n\nבשנת 2017 הואשמה גוגל באפליה מגדרית על ידי הממשלה הפדרלית של ארצות הברית.\n\n\"גוגליזציה\" הוא מונח שנטבע על ידי ג'ון בטל ואלכס סלקאבאר בשנת 2003. המונח נגזר מהמילה גלובליזציה, ומביע את התפיסה לפיה גוגל משולבת בחיי היומיום של בני האדם בכל רחבי הגלובוס.\n\nהיסטוריה של האינטרנט\nכלכלת תשומת הלב\nמעקב קפיטליסטי\n\nג'ון בטל, החיפוש - כיצד גוגל ומתחרותיה שינו את פני התרבות וכתבו מחדש את חוקי עולם העסקים, הוצאת \"עברית\" ו\"כתר\", 2006.\nדייוויד א' וייז ומארק מאלסיד, הסיפור של גוגל - ההצלחה העסקית, התקשורתית והטכנולוגית החמה ביותר של זמננו, הוצאת מטר, 2006.\nאריק שמידט וג'ונתן רוזנברג, גוגל - כך זה עובד, הוצאת מטר, 2015.\nSteven Levy, In The Plex: How Google Thinks, Works, and Shapes Our Lives, Simon & Schuster, 2011\n\n אתר האינטרנט הרשמי של גוגל (באנגלית)\n גוגל, ברשת החברתית פייסבוק\n גוגל, ברשת החברתית אקס (טוויטר)\n גוגל, ברשת החברתית אינסטגרם\n גוגל, ברשת החברתית טיקטוק\n גוגל, ברשת החברתית VK\n גוגל, ברשת החברתית LinkedIn\n גוגל, סרטונים בערוץ היוטיוב\n גוגל, הבלוג הרשמי\n גוגל (חברה), דף שער בספרייה הלאומית\nגוגל, באתר אנציקלופדיה בריטניקה (באנגלית)\nיובל דרור, איך הפסקנו לאהוב והתחלנו לפחד מגוגל, באתר ynet, 4 ביוני 2007\nאקונומיסט, לפצח את סוד ההצלחה של גוגל, באתר הארץ, 23 בספטמבר 2007\nסיני גז, ריאיון עם אורי ברייטמן: איך גוגל משנה את החיים שלנו\nאקונומיסט, מלכת האינטרנט מחפשת כיוון: \"פייסבוק חטפה אפילו את הטבח של גוגל\", באתר TheMarker‏, 9 בדצמבר 2010\nאורי ברייטמן, עמוק בתוך גוגל-פלקס: ביקורת ספר מאת סטיבן לוי – מידע חדש על חברת גוגל מתוך הספר, בבלוג \"חופש החיפוש\", 24 בספטמבר 2011\n אור הירשאוגה, גוגל היא החוק // \"אני מוכן להסתבך עם ממשלות וחברות ענק, אבל אם גוגל סוגרת אותי - אני גמור\", באתר TheMarker‏, 20 בנובמבר 2013\n  בנימין טוביאס ושגיא כהן, העתיד על פי גוגל, באתר \"ידיעות אחרונות\", 31 באוגוסט 2018\nשלושה שיודעים, \"אחד ו-100 אפסים\" - פרופ' דפנה רבן מאוניברסיטת חיפה (האורחת באולפן), באתר כאן 11, 15 בספטמבר 2019",
    "pageid": 414482
  },
  {
    "title": "גיא לוזון",
    "extract": "גיא לוזון (נולד ב-7 באוגוסט 1975) הוא כדורגלן עבר ומאמן כדורגל ישראלי, המאמן את נבחרת ישראל הצעירה עד גיל 21.\n\nגיא לוזון הוא בוגר מחלקת הנוער של מכבי פתח תקווה, בה שיחק מגיל 10. לוזון החל לשחק בקבוצת הבוגרים בגיל 18, והופעת הבכורה שלו הייתה נגד קבוצת בית\"ר תל אביב בשנת 1992. את שירותו הצבאי עשה כמדריך כושר בבה\"ד 10. הוא הספיק לשחק כשלוש שנים, לפני שנפצע עקב תיקול עם ז'אן טלסניקוב בגיל 19.\n\nלאחר פציעתו, קיבל לוזון את משרת מאמן קבוצת הנוער של מכבי פתח תקווה. בעונת 2001/2002 החליף לוזון את אלי אוחנה כמאמן הקבוצה הבוגרת. הישגיו המרכזיים כמאמן הקבוצה היו זכייה בגביע הטוטו לעונת 2003/2004, סגנות אליפות המדינה לעונת 2004/2005 והעפלה לשלב הבתים של גביע אופ\"א בעונת 2005/2006. בתקופתו כמאמן הקבוצה נהנה לוזון מגיבוי משפחתי. דודו, אבי לוזון, ניהל את הקבוצה, ובני משפחה אחרים מילאו בה תפקידים שונים.\nבעונת 2007/2008 מונה לוזון למאמן הפועל תל אביב. עם הגעתו לקבוצה אילץ את יוסי אבוקסיס לפרוש ממשחק פעיל ולהפוך לסקאוט, ובכך הוכיח שבידיו הסמכות המקצועית במועדון. לוזון הצליח להוביל את הקבוצה בפעם השנייה ברציפות לשלב הבתים בגביע אופ\"א. אף על פי כן, במשחקי ליגת העל השיגה הקבוצה תוצאות מאכזבות ולאחר עשרה מחזורים דורגה במקום האחרון עם 6 נקודות מתוך 30 אפשריות, כאשר את הניצחון הראשון שלה השיגה הקבוצה רק במחזור התשיעי, בדרבי מול מכבי תל אביב. בעקבות תוצאות אלה הודיע לוזון על התפטרותו מאימון הקבוצה ב-25 בנובמבר 2007, לאחר הפסד למכבי חיפה.\nלוזון חזר לאמן את מכבי פתח תקווה באמצע העונה, בניגוד להבטחת יו\"ר הקבוצה ודודו, עמוס לוזון, שאמר כי גיא לא יחזור לאמן את מכבי פתח תקווה בעונה זו. ב-6 באפריל 2008, לאחר רצף הפסדים, התפטר מתפקידו.\nב-12 ביוני 2008 מונה לוזון למאמן בני יהודה תל אביב. את עונת 2008/2009 סיימה הקבוצה בהדרכתו במקום החמישי. עקב חוסר יכולתה של בית\"ר ירושלים להשתתף במפעלים אירופאיים קיבלה בני יהודה את ההזדמנות, והעפילה בתחילת עונת 2009/2010 לסיבוב הרביעי במוקדמות הליגה האירופית, שם הודחה על ידי פ.ס.וו. איינדהובן. את עונה זו סיימה הקבוצה במקום הרביעי בליגה, והעפילה לגמר גביע המדינה, שם הפסידה 1–3 להפועל תל אביב.\n\nב-4 באוגוסט 2010 מונה לוזון למאמן הנבחרת הצעירה של ישראל. תחת הדרכתו התמודדה הנבחרת באליפות אירופה בכדורגל עד גיל 21 לשנת 2013, אליה העפילה באופן אוטומטי כמארחת, שם סיימה את שלב הבתים במקום השלישי בבית שכלל את איטליה, אנגליה ונורווגיה. לוזון ספג ביקורת כאשר חגג את ניצחון הנבחרת מול אנגליה בצורה שנתפסה בעיני רבים כמוגזמת, על אף שלא מנע את הדחתה מהטורניר.\n\nב-27 במאי 2013 חתם לוזון על חוזה לעונה אחת בקבוצת סטנדרד ליאז' מליגת העל הבלגית. מינויו לווה במחאה מצד האוהדים. אף על פי כן, לוזון פתח את העונה ב-13 ניצחונות רצופים בכל המסגרות, ובכך שבר שיא מועדון בן 14 שנים. הקבוצה סיימה את העונה הסדירה במקום הראשון, אך לאחר שלב הפלייאוף סיימה את העונה כולה במקום השני. ב-26 במרץ 2014 הודיע המועדון על הארכת חוזהו לשנתיים נוספות. ב-20 באוקטובר 2014 פוטר בעקבות תוצאות מאכזבות של הקבוצה בתחילת העונה.\nב-13 בינואר 2015 החליט בעליה המשותפים של ליאז' וצ'רלטון אתלטיק מליגת המשנה האנגלית להעבירו לאמן את צ'רלטון. ב-24 בינואר 2015, במשחקו הראשון כמאמן צ'רלטון נפרדה קבוצתו בתיקו 0–0 עם וולברהמפטון וונדררס. ב-14 בפברואר 2015 רשם ניצחון בכורה כמאמן צ'רלטון, 3–0 על ברנטפורד. ב-24 באוקטובר 2015, לאחר תשעה משחקי ליגה ללא ניצחון, פוטר לוזון מתפקידו.\n\nב-20 בספטמבר 2016, שב לוזון לקדנציה שנייה כמאמן הפועל תל אביב כשהחליף את אלי גוטמן שעבר לתפקיד המנהל המקצועי במועדון. ב-12 בינואר 2017 התפטר מתפקידו לאחר שהקבוצה נכנסה לפירוק ובעליה התחלפו.\nכחודש לאחר שעזב את הפועל תל אביב, לוזון מונה למאמן מכבי חיפה במקום רנה מלנסטיין שפוטר., תחת מוחמד אלאך שמונה למנהל הספורטיבי. לאחר שבסיבוב הראשון השיגה הקבוצה 16 נקודות בלבד מ-13 משחקים, ב-9 בדצמבר 2017 פוטר לוזון מתפקידו.\nב-27 במאי 2018 מונה לוזון למאמנה של בית\"ר ירושלים, אך פוטר ב-22 באוקטובר, לאחר שבעה מחזורים, כאשר הקבוצה ניצבת במקום הלפני אחרון בטבלה עם 5 נקודות בלבד.\nב-20 בינואר 2019 שב למכבי פתח תקווה וחתם לעונה וחצי. ב-12 במאי 2019, הקבוצה בהדרכתו ירדה לליגה הלאומית, לאחר שבע שנים בליגת העל. אך הוא העלה את הקבוצה לליגה הבכירה לאחר עונה אחת בלבד בליגה הלאומית. ב-28 בדצמבר 2021, לאחר הפסד למכבי תל אביב, כשהקבוצה במקום האחרון בליגה עם 10 נקודות בלבד, הודיע המועדון על סיום תפקידו, בהסכמת שני הצדדים.\n\nב-12 במאי 2022 מונה בשנית למאמן נבחרת ישראל הצעירה עד גיל 21. איתה העפיל לאליפות אירופה עד גיל 21 ב-2023 לאחר ניצחון על נבחרת אירלנד בבעיטות עונשין. באליפות זו צלחה הנבחרת, באופן חסר תקדים, את שלב הבתים, בו הוגרלה עם גרמניה, האלופה הקודמת, אנגליה וצ'כיה, והעפילה לרבע-הגמר. ב-1 ביולי 2023, לאחר שחלפה ברבע הגמר על פני גאורגיה המארחת בבעיטות 11, לוזון הצעיד את הנבחרת הצעירה לשלב חצי-גמר היורו עד גיל 21. הישג זה הבטיח את השתתפות הכדורגל הישראלי באולימפיאדת פריז (2024), לראשונה לאחר 48 שנים.\n\nבקריירה של גיא לוזון ידועים מספר מקרים של התנהגויות בעייתיות שלא פעם גרמו לביקורות נוקבות, זועמות ושליליות כלפיו.\nלאחר ניצחון נבחרת ישראל הצעירה באליפות אירופה עד גיל 21 ב-2013 על אנגליה במשחק שהיה לפרוטוקול בלבד, לוזון חגג את הניצחון בצורה מוגזמת מה שהביא כלפיו ברשתות החברתיות. \nלוזון נודע בחגיגות מוגזמות גם כשאימן את סטנדרד ליאז' בבלגיה, ואת צ'רלטון אתלטיק באנגליה.\nבמשחק הפלייאוף מול אירלנד, בו העפילה הנבחרת הצעירה של ישראל לאליפות אירופה עד גיל 23 ב-2023 תחת אימונו של לוזון, הוא סטר לזיו מורגן שחקן הנבחרת, דבר אשר הביא לגינויים רבים ולביקורות זועמות כלפיו בתקשורת וברשתות החברתיות. בנוסף לוזון אמר בריאיון בסוף אותו המשחק \"סידרתי לישראלים חופשה בבוקרשט עם אליבי\" (הטורניר נערך ברומניה ובגאורגיה) אמירה שזכתה לגינויים בין היתר מצד השרה לשוויון חברתי, מירב כהן. באופן אירוני, בסופו של דבר לא הוגרלה הנבחרת במשחקים שרומניה אירחה, אלא רק בגאורגיה.\n\nאבי לוזון, דודו של גיא לוזון, הוא יו\"ר ההתאחדות לכדורגל לשעבר וכיום הבעלים של מכבי פתח תקווה. דודו עמוס לוזון הוא הבעלים של הפועל ראשון לציון ודודו איציק לוזון הוא מנהל הקבוצה ויו\"ר מחלקת הנוער. אחיו אורי לוזון ובן דודו תמיר לוזון הם שחקני הקבוצה בעבר, ובן דודו ייטב לוזון היה עוזר מאמן קבוצת הבוגרים של מכבי פתח תקווה. בן דודתו, עידן מליחי, כדורגלן עבר אף הוא.\nלוזון נשוי למדריכת הפילאטיס ומגישת הטלוויזיה, דנה פאן-לוזון. בקדנציה הראשונה שלו כמאמן הפועל תל אביב שימשה דנה כמדריכת הפילאטיס של השחקנים. לזוג שני ילדים.\nמשפחתו של לוזון נחשפה בעונתה השלישית של הסדרה \"מחוברים פלוס\" אשר שודרה ב-HOT, בו תיעדה אשתו דנה את חייה בזמן שאימן את מועדון הכדורגל צ'רלטון באנגליה.\n\nגיא לוזון, באתר Transfermarkt\nגיא לוזון, באתר Soccerway\nגיא לוזון, באתר WorldFootball.net\nגיא לוזון, באתר FootballDatabase.eu\nפרופיל המאמן, באתר Transfermarkt\nסערה בממלכה עם גיא לוזון חלק א'",
    "pageid": 368443
  },
  {
    "title": "האיחוד האירופי",
    "extract": "האיחוד האירופי הוא איחוד פוליטי וכלכלי על-לאומי של 27 מדינות באירופה. שטחו הכולל של האיחוד הוא 4,233,255 קמ\"ר, עם אוכלוסייה מוערכת של למעלה מ-448 מיליון תושבים. האיחוד האירופי מתואר לעיתים קרובות כישות פוליטית חסרת תקדים, המשלבת את המאפיינים של פדרציה וקונפדרציה כאחד.\nבשנת 2020, תושבי המדינות החברות באיחוד האירופי היוו 5.8% מאוכלוסיית העולם וייצרו תמ\"ג (תוצר מקומי גולמי נומינלי) של כ-16.6 טריליון דולר, כשישית מהתמ\"ג העולמי. בנוסף, לכל מדינות האיחוד האירופי מלבד בולגריה יש מדד פיתוח אנושי גבוה מאוד לפי תוכנית הפיתוח של האו\"ם (UNDP). אבן היסוד של האיחוד, איגוד המכס של האיחוד האירופי, סלל את הדרך להקמת השוק האירופאי האחיד המבוסס על מסגרת חוקית וחקיקה בסיסית החלה בכל המדינות החברות בעניינים, ורק בעניינים, בהם הסכימו המדינות לפעול כאחד. מדיניות האיחוד האירופי שואפת להבטיח חופש תנועה של אנשים, סחורות, שירותים והון בתוך השוק האירופי האחיד, לחוקק חקיקה בענייני המשפט והפנים, ולקיים מדיניות משותפת בנושאי סחר, חקלאות, דיג ופיתוח אזורי. ביקורת הדרכונים בוטלה עבור נסיעות בתוך אזור שנגן. גוש האירו הוא קבוצה המורכבת מ-20 מדינות החברות באיחוד האירופי ביישמו במלואן את האיחוד הכלכלי ומשתמשות במטבע האירו כמטבע אחיד. באמצעות מדיניות החוץ והביטחון המשותפת, האיחוד פיתח תפקיד משמעותי ביחסי חוץ וביטחון. האיחוד מקיים משלחות דיפלומטיות קבועות ברחבי העולם ומייצג עצמו באו\"ם, בארגון הסחר העולמי, ב-G7 וב-G20. בשל השפעתו הגלובלית, האיחוד האירופי תואר על ידי כמה חוקרים כמעצמת על בהתהוות.\nהאיחוד האירופי הוקם, יחד עם היכולת לקבל אזרחות באיחוד, כאשר אמנת מאסטריכט נכנסה לתוקף ב-1993, והתאגדה כיישות משפטית אחיד עם כניסתה לתוקף של אמנת ליסבון ב-2009. את תחילתו של האיחוד ניתן לייחס לשש המדינות \"הפנימיות\" (בלגיה, צרפת, איטליה, לוקסמבורג, הולנד ומערב גרמניה), שבתחילת האינטגרציה האירופית המודרנית ב-1948 סייעו להקים את האיחוד המערבי, קהילת הפחם והפלדה האירופית, הקהילה הכלכלית האירופית והסוכנות האטומית האירופית. גופים אלה הלכו והתאחדו, ובאופן משפטי האיחוד האירופי ירש אותם. בין השנים 1973 עד 2013 האיחוד גדל משמעותית והצטרפו אליו 22 מדינות נוספות.\nבשנת 2012 הוענק לאיחוד האירופי פרס נובל לשלום. ב-2020, הפכה בריטניה למדינה החברה היחידה שעזבה את האיחוד האירופי. כיום, עשר מדינות שואפות או מנהלות משא ומתן להצטרף אליה.",
    "pageid": 5854
  },
  {
    "title": "האריסון פורד",
    "extract": "האריסון פורד (באנגלית: Harrison Ford; נולד ב-13 ביולי 1942) הוא שחקן קולנוע יהודי-אמריקאי. תפקידיו המפורסמים ביותר הם האן סולו בטרילוגיית סרטי \"מלחמת הכוכבים\" (תפקיד שהיה הפריצה הגדולה שלו) והארכאולוג ההרפתקן אינדיאנה ג'ונס בסדרת סרטי אינדיאנה ג'ונס.\nבין השנים 1977–1983 שיחק בארבעה מתוך עשרת הסרטים המכניסים ביותר בכל הזמנים, וב-2001 זכה בתואר \"השחקן הרווחי ביותר\" בספר השיאים של גינס.",
    "pageid": 38799
  },
  {
    "title": "הטבח בבארי",
    "extract": "הטבח בבארי היה טבח שבוצע על ידי ארגון הטרור חמאס בבוקר 7 באוקטובר 2023, שמחת תורה ה'תשפ\"ד, בקיבוץ בארי הסמוך לגדר הגבול במרכז רצועת עזה, כחלק ממתקפת הפתע על ישראל. בטבח נרצחו 101 מחברי הקיבוץ ונחטפו לשטח רצועת עזה 31. בקרב שהתפתח נהרגו 4 מחברי כיתת הכוננות של הקיבוץ בהם הרבש\"ץ, 19 לוחמי צה\"ל ו-8 שוטרי משטרת ישראל. 108 מהמחבלים שהשתתפו במתקפה נהרגו. בעקבות הטבח בקיבוץ ובשאר יישובי העוטף נפתחה מלחמת חרבות ברזל.",
    "pageid": 2267637
  },
  {
    "title": "הפועל תל אביב (כדורגל)",
    "extract": "הפועל תל אביב הוא מועדון כדורגל ישראלי מהעיר תל אביב, המשחק בליגה הלאומית. המועדון הוקם בשנת 1923, עם הקמת אגודת הפועל תל אביב, והוא אחד המועדונים הוותיקים ביותר בישראל, ומהמועדונים המייסדים של הליגה הבכירה בארץ ישראל כשהשתתף בעונת הבכורה (1931/1932). צבעי המועדון הם אדום ולבן, ומגרשה הביתי של הקבוצה הוא אצטדיון בלומפילד הממוקם ביפו.\nהפועל תל אביב שיחקה בליגה הבכירה בישראל מאז היווסדה, וירדה שלוש פעמים לליגת המשנה – בתום עונת 1988/1989, בתום עונת 2016/2017 ובתום עונת 2023/2024. המועדון הוא אחד המעוטרים ביותר בישראל, עם שלוש עשרה אליפויות (מתוכן שמונה לאחר קום המדינה), שישה עשר גביעי מדינה (מתוכם עשרה לאחר קום המדינה) וגביע טוטו אחד. המועדון זכה בדאבל ארבע פעמים (1934, 1938, 2000, 2010), והוא גם המועדון היחיד בישראל שזכה שלוש פעמים ברציפות בגביע המדינה (בשני רצפים שונים: 1937–1939 ו-2010–2012).\nהפועל תל אביב במפעלים הבין-לאומיים זכתה בליגת האלופות האסייתית בשנת 1967, ובסגנות ליגה זו בשנת 1970. במפעלים האירופיים, היא העפילה לשלב רבע הגמר בעונת 2001/2002 בגביע אופ\"א, אחד ההישגים הבולטים של קבוצה ישראלית כלשהי במפעלים האירופים. הפועל תל אביב היא הקבוצה הישראלית היחידה אשר סיימה במקום הראשון בשלב הבתים של הליגה האירופית (עונת 2009/2010). בעונת 2010/2011 העפילה הקבוצה לראשונה בתולדותיה לשלב הבתים של ליגת האלופות.",
    "pageid": 584844
  },
  {
    "title": "חטיבה 7",
    "extract": "חטיבה 7, המכונה גם \"עוצבת סער מגולן\", היא חטיבת שריון סדירה, הנמצאת תחת פיקודה של אוגדה 36 (\"עוצבת געש\") בפיקוד הצפון של צבא ההגנה לישראל. החטיבה הוקמה ב-16 במאי 1948, מייד לאחר הכרזת המדינה, והשתתפה בכל מלחמות ישראל.\nמפקד החטיבה הנוכחי הוא אלוף-משנה אלעד צורי.\nבעשור השני של המאה ה-21 משתמשת החטיבה בטנקים מדגם מרכבה סימן 4מ 400 עם מערכת הגנה אקטיבית לטנקים - \"מעיל רוח\" תוצרת ישראל, מערכת בקרת ירי משופרת, ומערכת ניהול קרב - צי\"ד \"משואה 750\".",
    "pageid": 12730
  },
  {
    "title": "יאסר ערפאת",
    "extract": "מוחמד יאסר עבד א-רחמן עבד א-ראוף ערפאת אל-קודווה אל-חוסייני (בערבית: محمد ياسر عبد الرحمن عبد الرؤوف عرفات القدوة الحسيني, נודע גם בכינוי אבו עמאר, أبو عمار; 24 באוגוסט 1929 (מצרים) – 11 בנובמבר 2004 (צרפת)) היה יושב ראש הארגון לשחרור פלסטין (אש\"ף), נשיא הרשות הפלסטינית וממנהיגי הפלסטינים, שהנהיג מדיניות של מלחמה בישראל באמצעות פיגועי טרור פלסטיני ולוחמת גרילה שבהם נרצחו מאות ישראלים. בשנת 1993 חתם על הסכמי אוסלו עם יצחק רבין, מעשה שבגינו הוענק לו פרס נובל לשלום.",
    "pageid": 880
  },
  {
    "title": "יעקב פרי",
    "extract": "יעקב פרי (נולד בכ\"ו בשבט ה'תש\"ד, 20 בפברואר 1944) הוא פוליטיקאי ואיש ביטחון ישראלי. כיהן כחבר הכנסת מטעם מפלגת יש עתיד, כשר המדע, הטכנולוגיה והחלל בממשלת ישראל ה-33, וכיו\"ר \"ועדת פרי לשוויון בנטל\". טרם כניסתו לפוליטיקה כיהן כראש השב\"כ (1988–1995), כנשיא חברת סלקום, וכיו\"ר דירקטוריון בנק מזרחי טפחות.",
    "pageid": 48238
  },
  {
    "title": "יפתח קצור",
    "extract": "יפתח קצור (נולד ב-17 ביולי 1958) הוא שחקן קולנוע ותיאטרון, מפיק, במאי וקולנוען ישראלי. פעיל כיזם, איש עסקים, ואסטרטג עסקי. התפרסם בישראל ובעולם במיוחד בשל גילום דמותו של הנער הרגיש בנצי בסדרת סרטי \"אסקימו לימון\".",
    "pageid": 451678
  },
  {
    "title": "כדור הארץ",
    "extract": "כדור הארץ (או ארץ; מכונה גם \"העולם\") הוא כוכב הלכת השלישי במערכת השמש, החמישי בגודלו במערכת, והגדול מבין ארבעת כוכבי הלכת הארציים. על פי הערכות מדעיות, הוא נוצר לפני כ-4.54 מיליארד שנים\nוכ-20–30 מיליון שנים לאחר מכן רכש את הלוויין הטבעי היחיד סביבו, הירח.\nכמיליארד שנים לאחר היווצרותו הופיעו בו התאים החיים הראשונים. כדור הארץ הוא גרם השמיים היחיד שידוע על קיום חיים בו.\nיום כדור הארץ, המצוין ב-22 באפריל, הוכרז באו\"ם ב-2009, כיום בינלאומי, המציין מודעות להגנת הסביבה של כדור הארץ.",
    "pageid": 250
  },
  {
    "title": "כראמל (סדרת טלוויזיה)",
    "extract": "כראמל היא סדרת טלוויזיה לילדים ונוער, המבוססת על סדרת הספרים המצליחה של מאירה ברנע-גולדברג, \"כראמל\". הסדרה שודרה לראשונה ב־2 בינואר 2022 בערוץ כאן חינוכית.\nהעונה הראשונה עלתה ב־2 בינואר 2022, והעונה השנייה עלתה ב־5 בפברואר 2023. ב־18 בפברואר 2024 עלתה העונה השלישית של הסדרה. ב־9 בספטמבר 2023 עלתה העונה הראשונה לשידור בנטפליקס.\nביולי 2024 החלו צילמי העונה הרביעית.[דרוש מקור]",
    "pageid": 2029356
  },
  {
    "title": "לבד בבית",
    "extract": "לבד בבית היא קומדיית מצבים ישראלית, המשודרת בכאן חינוכית החל מ-31 בינואר 2021. את הסדרה יצרו וכתבו יניב זוהר ונדב פרישמן.\nב-31 בינואר 2021 עלתה העונה הראשונה של הסדרה בערוץ כאן חינוכית. ב-8 באוגוסט 2022 עלתה העונה השנייה, וב-2 ביולי 2023 עלתה העונה השלישית, עם שחקנים חדשים וסט צילומים חדש. ב-1 בספטמבר 2023 עלו שלוש העונות של הסדרה לשידור בנטפליקס.",
    "pageid": 1942202
  },
  {
    "title": "לירז צ'רכי",
    "extract": "לירז צ'רכי (נולדה ב-31 במאי 1978) היא שחקנית, מדבבת וזמרת ישראלית.",
    "pageid": 116849
  },
  {
    "title": "מבצע עופרת יצוקה",
    "extract": "מבצע עופרת יצוקה היה מבצע צבאי רחב-היקף, שהוביל צה\"ל ברצועת עזה בין 27 בדצמבר 2008 (שבת, ל' בכסלו תשס\"ט) ל-18 בינואר 2009 (יום ראשון, כ\"ב בטבת תשס\"ט), בעקבות ירי רקטות מהרצועה על אזרחים ויישובים במערב הנגב. מטרתו הייתה \"לפגוע קשה בממשלת חמאס על מנת לגרום למציאות ביטחונית טובה יותר לאורך זמן סביב רצועת עזה, תוך חיזוק ההרתעה וצמצום ירי הרקטות ככל שניתן\". בסופו של דבר הוגדרו שלושה יעדים למבצע: הראשון — ליצור רגיעה ביטחונית שתשרוד לאורך זמן; השני — למנוע את יכולת חמאס להתחמש; והשלישי — להחזיר את החייל החטוף גלעד שליט. יעד זה הוגדר, ולא חד-משמעית, רק לקראת סוף המבצע. ב-17 בינואר, לאחר 22 ימי לחימה, הכריזה ישראל על הפסקת אש חד-צדדית, שנכנסה לתוקפה למחרת בשעה 2 לפנות בוקר, וכוחותיה החלו לצאת בהדרגה מהרצועה וסיימו את יציאתם ב-21 בינואר.\nשם המבצע, שהחל במהלך חג החנוכה, לקוח מהשיר \"לכבוד החנוכה\", של חיים נחמן ביאליק.\nהמטרה העיקרית של המבצע, בהמשך לועידת אנאפוליס, הייתה חיסול שלטון החמאס בעזה והעברת השלטון לרשות הפלסטינית. אבל, המטרה של חיסול החמאס לא הושגה וכתוצאה מכך הרשות הפלסטינית לא הסכימה לקבל לידיה את השלטון בעזה. מאותה סיבה, במלחמת חרבות ברזל ב-2024, הוצע לרשות הפלסטינית לקבל לידיה את השליטה על מעבר רפיח, אך אבו-מאזן סירב שכן חמאס לא חוסל וזה מה שהיה יכול להביא למלחמת דמים בין הפלגים.",
    "pageid": 620675
  },
  {
    "title": "מועצה אזורית עמק יזרעאל",
    "extract": "מועצה אזורית עמק יזרעאל היא מועצה אזורית שבמסגרתה נמצאים חלק מיישובי עמק יזרעאל: 15 קיבוצים, 14 מושבים, שבעה יישובים קהילתיים, שני כפרי מיעוטים ושכונת משפחות אחת בבסיס צבאי. למרות שמה, חלק מיישובי המועצה אינם נמצאים בעמק יזרעאל, אלא בגליל התחתון. המועצה משתרעת על פני 350,000 דונם.",
    "pageid": 44972
  },
  {
    "title": "מיכאל ביטון",
    "extract": "מיכאל מרדכי ביטון (נולד בכ\"ז בשבט ה'תש\"ל, 3 בפברואר 1970) הוא חבר הכנסת מטעם מפלגת המחנה הממלכתי, המכהן כיו\"ר הוועדה המיוחדת לחיזוק ופיתוח הנגב והגליל וכיו\"ר ועדת המשנה של ועדת החוץ והביטחון לתפיסת הביטחון ובניין הכח. בעבר היה השר לשוויון חברתי, השר לנושאים אסטרטגיים ושר במשרד הביטחון. כיהן כראש המועצה המקומית ירוחם.",
    "pageid": 840230
  },
  {
    "title": "ממשלת ישראל השלושים ושש",
    "extract": "ממשלת ישראל השלושים ושש (מכונה גם ממשלת בנט–לפיד או \"ממשלת השינוי\") הייתה ממשלת חילופים בראשות נפתלי בנט ויאיר לפיד שהתבססה על גוש השינוי. היא קיבלה את אמונה של הכנסת ה־24 והושבעה ב-13 ביוני 2021.\nממשלה זאת הוקמה, כקודמתה, במתכונת של ממשלת חילופים. כאשר הושבעה החלו לכהן נפתלי בנט כראש הממשלה ולפיד כראש הממשלה החלופי; מועד החילופים נקבע ל-27 באוגוסט 2023. עם הקמתה ובמשך רוב כהונתה היו בממשלה זו 28 שרים ושישה סגני שרים.\nב-30 ביוני 2022 התקבלה בכנסת הצעת החוק להתפזרות הכנסת ה-24, ובהתאם לחוק יסוד: הממשלה הוקדם מועד החילופים למחרת היום, 1 ביולי 2022. לאחר הבחירות הורכבה הממשלה השלושים ושבע, שקיבלה את אמון הכנסת והממשלה השלושים ושש סיימה את כהונתה.",
    "pageid": 1925625
  },
  {
    "title": "מנשה נוי",
    "extract": "מנשה נוי (נולד ב-7 באוגוסט 1959) הוא שחקן, קומיקאי, תסריטאי ובמאי קולנוע ישראלי.",
    "pageid": 179896
  },
  {
    "title": "משה פרץ",
    "extract": "משה פרץ (נולד ב-10 במאי 1983) הוא זמר, שחקן, מלחין ופזמונאי ישראלי.",
    "pageid": 398352
  },
  {
    "title": "נחמן שי",
    "extract": "נחמן שי (נולד ב-28 בנובמבר 1946) הוא פוליטיקאי, חוקר, יועץ תקשורת ועיתונאי ישראלי. לשעבר שר התפוצות וחבר הכנסת מטעם מפלגת העבודה. בעבר שימש דובר צה\"ל ומפקד תחנת הרדיו גלי צה\"ל. כיהן כמנכ\"ל הרשות השנייה לטלוויזיה ולרדיו, יו\"ר חברת החדשות של ערוץ 2, יו\"ר רשות השידור, וכן כמנכ\"ל הארגון היהודי הבינלאומי UJC. בעל תואר דוקטור בתקשורת ובמדע המדינה.",
    "pageid": 16252
  },
  {
    "title": "נטלי פורטמן",
    "extract": "נטלי פורטמן (באנגלית: Natalie Portman; נולדה בשם נטע-לי הֵרְשְׁלַג; ב-9 ביוני 1981) היא שחקנית, במאית ומפיקת קולנוע אמריקאית-ישראלית.\nפורטמן התפרסמה לראשונה בשנת 1994, כששיחקה לצד ז'אן רנו בסרט \"לאון\". מאז שיחקה בעשרות סרטים, בהם בטרילוגיית \"מלחמת הכוכבים\", \"קרוב יותר\", \"ונדטה\" ו\"ברבור שחור\". בשנת 2005 הייתה מועמדת לפרס אוסקר וזכתה בפרס גלובוס הזהב עבור תפקידה בסרט \"קרוב יותר\". בשנת 2011 זכתה בפרס אוסקר לשחקנית הטובה ביותר, בפרס גלובוס הזהב, בפרס גילדת שחקני המסך ובפרס באפט\"א, עבור תפקידה בסרט \"ברבור שחור\". בשנת 2016 הייתה מועמדת בשלישית לפרס אוסקר, לפרס גלובוס הזהב ולפרס באפט\"א עבור תפקידה בתור ג'קלין קנדי-אונאסיס בסרט \"ג'קי\".",
    "pageid": 32942
  },
  {
    "title": "סקרלט ג'והנסון",
    "extract": "סקרלט אינגריד ג'והנסון (באנגלית: Scarlett Ingrid Johansson; נולדה ב-22 בנובמבר 1984) היא שחקנית, מפיקה, זמרת ודוגמנית יהודייה-אמריקאית.",
    "pageid": 882898
  },
  {
    "title": "ערן חרמוני",
    "extract": "ערן חרמוני (נולד ב-18 באפריל 1980) הוא עורך דין, יזם חברתי ופוליטיקאי ישראלי. כיהן כמזכ\"ל מפלגת העבודה משנת 2017 עד 2024.",
    "pageid": 1453929
  },
  {
    "title": "פיקוד הצפון",
    "extract": "פיקוד הצפון (בר\"ת: פָּצָ\"ן) הוא פיקוד מרחבי בצבא ההגנה לישראל. הפיקוד, אשר מפקדתו הראשית נמצאת בצפת, הוא האחראי על כל היחידות הממוקמות בין החרמון לנתניה. משימתו של פיקוד הצפון היא הגנה על גבולותיה הצפוניים של ישראל עם סוריה לבנון וירדן (בצפון המדינה). מפקד הפיקוד הנוכחי הוא אלוף אורי גורדין.",
    "pageid": 84315
  },
  {
    "title": "פרויקט 2025",
    "extract": "פרויקט 2025 (באנגלית: Project 2025) היא תוכנית שפותחה במטרה לעצב מחדש את הרשות המבצעת של הממשל הפדרלי האמריקני במקרה של ניצחון רפובליקני בבחירות לנשיאות ארצות הברית ב-2024. התוכנית מציעה לבצע שינויים נרחבים בממשל האמריקני, ובמיוחד במדיניות הכלכלית והחברתית ובתפקיד הממשל הפדרלי והסוכנויות הפדרליות. התוכנית המורחבת פורסמה באתר האינטרנט project2025.org.",
    "pageid": 2302579
  },
  {
    "title": "פרנץ קפקא",
    "extract": "פרנץ קפקא (בגרמנית: Franz Kafka, שם יהודי: אנשיל [אשר]; ‏3 ביולי 1883 – 3 ביוני 1924) היה סופר יהודי יליד פראג שכתב בשפה הגרמנית, ונחשב לאחד מגדולי הסופרים של המאה העשרים.\nיצירתו של קפקא מתאפיינת בהצגתם של יחידים חסרי-אונים, הנקלעים למצבים משונים וחסרי-פשר מתוך התנגשות עם כוחות בירוקרטיים וחברתיים עלומים ומרוחקים הרומסים אותם. היא עוסקת ברגשות של ניכור, חרדה, אשמה ותחושת אבסורד, הנטועות בהוויה הקיומית, ומשלבת ריאליזם ופנטזיה. שם התואר \"קפקאי\" השתרש כדי לתאר הוויה אבסורדית כמו זו הנוכחת בכתביו. הידועים מבין כתביו הם הסיפור הקצר \"הגלגול\" והרומנים \"המשפט\" ו\"הטירה\".\nקפקא עבד כסוכן ביטוח, וכתב בזמנו הפנוי. הוא מיעט לפרסם, ובימי חייו לא נודע כסופר. את רוב פרי עטו השמיד במו ידיו, ובצוואתו אסר להוציא לאור את הנותר, אך ידידו מקס ברוד התעלם מהדרישה והדפיס את עזבונו הספרותי. ברבות השנים זכו כתבי קפקא להכרה בינלאומית, והם תורגמו לשפות רבות.\n\nפרנץ קפקא (בשמו היהודי: אנשיל) נולד למשפחהיהודית דוברת-גרמנית בפראג אשר בממלכת בוהמיה (בצ'כיה של היום) שבאימפריה האוסטרו-הונגרית. אביו, הרמן קפקא (בשמו היהודי, חנוך הֶעניך; 1852–1931), היה סוחר עצמאי שעסק במסחר במוצרי מותרות. האב הרמן נולד בכפר הקטן ווֹסֶק, וכמו יהודים כפריים רבים גדל כשהוא מדבר בניב היהודי ובצ'כית, אך למד גם גרמנית. אמו של פרנץ, יֶטְל - יוליה (מבית לוי, 1856–1934), בתו של בעל מבשלת שיכר מצליח, זכתה להשכלה טובה יותר מזו של בעלה. במכתב לאביו בשם מכתב אל האב מ-1919, תיאר עצמו קפקא כ\"בן משפחת לוי עם שמץ של משקע קפקאי\". אמרה זו חושפת את מערכת היחסים הנוקשה שלו עם אביו הסמכותן והתובעני, שתואר כאיש עסקים \"מגודל, אנוכי ושחצן\". קפקא תיאר את הפחד שלו מאביו ואת תחושת הרמיסה על ידיו. מול האב החסון והמאיים הרגיש קפקא שברירי חלש ומועד לכישלון. האם, לעומת זאת, נתפסה בעיניו כענוגה רוחנית ושברירית. היא ייצגה בעיניו את הצד היהודי, השרוי במחוזות אסתטיים והעקור מן העולם. קפקא הרגיש דומה לאמו וחש כי אביו לא סלח לו על כך.\nקפקא היה הבכור מבין שישה ילדים. שני אחיו הצעירים, גאורג והיינריך, מתו לפני שמלאו להם שנתיים, והוא גדל עם שלוש אחיותיו הצעירות: גבריאלה (אלי) (1889–1942), ואלרי (ואלי) (1890–1942) ואוטילי (אוטלה) (1892–1943). שני ההורים עבדו בעסק של האב במשך שעות מרובות, והילדים טופלו במרבית הזמן בידי משרתים ואומנות. שלוש האחיות ומשפחותיהן נספו בשואה בגטאות ובמחנות ריכוז.\n\nבשנים 1889–1893 למד בבית הספר הגרמני היסודי לבנים בפראג. חינוכו היהודי באותה תקופה היה מוגבל, והתמצה בביקור בבית כנסת שערך יחד עם אביו בחגים ארבע פעמים בשנה ובחגיגת הבר מצווה שלו בגיל שלוש עשרה.\nבתום לימודיו היסודיים התקבל לגימנסיה הממשלתית בפראג, שהייתה בעלת אוריינטציה חזקה ללימודים קלאסיים ומשמעת קפדנית, וגם בה שפת ההוראה הייתה גרמנית. הלימודים נמשכו שמונה שנים, וב־1901 עבר קפקא בהצלחה את בחינות הגמר.\nבאותה שנה התקבל לאוניברסיטת קארל בפראג הגרמנית, שם החל בלימודי כימיה, אך עבר לשביעות רצונו של אביו תוך שבועיים ללימודי משפטים, שאפשרו לו מגוון רחב יותר של אפשרויות מקצועיות. מסלול זה שהיה ממושך איפשר לקפקא לקחת, בנוסף, קורסים בלימודים גרמניים ובהיסטוריה של האמנות. בין חבריו ללימודים באוניברסיטה היה שמואל הוגו ברגמן.\nבאוניברסיטה הצטרף לאגודת סטודנטים גרמנית שארגנה אירועים ספרותיים, ערבי קריאה ופעילויות נוספות. בשלהי שנת הלימודים הראשונה פגש במקס ברוד שהפך לחברו הקרוב, ואת העיתונאי פליכס ולטש שלמד גם כן משפטים. ב-8 ביוני 1906 הוענק לקפקא תואר דוקטור למשפטים, והוא עבד בשנת התמחות ללא תשלום כפקיד משפטי בבתי משפט אזרחיים ופליליים.\nב-1 בנובמבר 1907 התקבל לעבודה בחברת הביטוח האיטלקית אסיקורציוני ג'נרלי, בה עבד קרוב לשנה. מכתביו בשנה זו עולה חוסר שביעות רצון משעות העבודה שהתמשכו מ־8 בבוקר ועד 6 בערב, שהקשו עליו ביותר להתרכז בכתיבה שהייתה בראש מעייניו.\nב־15 ביולי 1908 התפטר, ולאחר שבועיים מצא לעצמו עבודה מתאימה יותר בחברה ממשלתית לביטוח עובדים מפני תאונות, בה עבד עד נסיעתו לגרמניה ב־1923. עם זאת לא הפגין אדישות כלפי עבודתו ואף קודם מספר פעמים, דבר המעיד על מסירותו לעבודה. הפרופ' לניהול פיטר דרוקר מייחס לקפקא את פיתוח קסדת הבטיחות לעובדים אזרחיים, אך אין לכך אישור בשום מסמך מצד מעבידו.\n\nקפקא למד בתחילה גרמנית,[דרושה הבהרה] ואת יצירותיו כתב בשפה זו. הוא שלט היטב גם בצ'כית, ובשלב מאוחר יותר רכש ידיעות בשפה הצרפתית ובתרבות צרפת. אחד מהסופרים הצרפתיים האהובים עליו היה גוסטב פלובר.\nבמקביל לעבודתו היה קפקא מחויב ליצירתו הספרותית. יחד עם חבריו הקרובים, מקס ברוד ופליכס ולטש, הקימו חוג ספרותי בשם \"המעגל הקרוב [או המצומצם] של פראג\" (Der enge Prager Kreis). בשנת 1908 פרסם קפקא לראשונה קטעי פרוזה בכתב העת \"היפריון\". קטעים אלו ואחרים שהתפרסמו בין השנים 1908–1912 נאספו לקובץ הסיפורים התבוננות.\nב-1911 הציע קארל הרמן, בעלה של אחותו אלי, לקפקא לשתף פעולה בפרויקט עסקי – הקמת מפעל אזבסט. קפקא הצטרף לפרויקט ונדרש להקדיש לו את מרב זמנו. בתקופה זו מצא עניין רב בהופעות התיאטרון האידי, שהעלו שחקנים נודדים בפני קהל המהגרים היהודי המזרח-אירופאי בבירה, על אף חששותיהם של חבריו הקרובים ומקס ברוד, שבדרך כלל תמך בו בכל עניין אחר. המופעים הללו החלו מעוררים אצל קפקא עניין ביהדות שהלך והתגבר מאז.\nב־1912 פגש קפקא בביתו של מקס ברוד את פליציה באואר  שהתגוררה בברלין ושימשה כנציגת חברת דיקטפון (חברה למכשירי הקלטת קול). במשך חמש השנים הבאות נרקמה ביניהם חליפת מכתבים הדוקה, הם נפגשו מספר פעמים והיו מאורסים פעמיים, אך אירוסיהם התבטלו. מערכת יחסים זו הסתיימה לבסוף ב־1917.\nב־1917, בגיל 34, לקה קפקא בשחפת שהצריכה תקופות החלמה ממושכות, בהן נתמך על ידי משפחתו ובמיוחד בידי אחותו אוטלה. על אף חששו מדחייה פיזית ומנטלית, הרשים את הסובבים אותו במראהו הנערי הנקי והמוקפד, התנהגותו השקטה והקרירה, האינטליגנציה המופגנת וחוש ההומור היבש שלו.\nיחסו של קפקא לציונות היה מורכב. הוא אמנם ביקר בקונגרס הציוני ה־11 שנערך בווינה בספטמבר 1913, אך תיאורו את האירוע לא היה מחמיא. הוא העיד שנאלץ להאזין \"לצרחות ללא קץ\" באולם הדיונים, ותיאר את העסקן הציוני הטיפוסי כבעל \"ראש עגול קטן ולחיים קפואות\". מאוחר יותר במהלך חייו התקרב קפקא לציונות, ואף הביע רצון לבקר ואולי אף לעבוד במסעדה בארץ ישראל. עם זאת, באחד ממכתביו האחרונים הודה כי הנסיעה לפלשתינה היא מבחינתו \"רעיון להשתעשע בו\" ו\"סוג של פנטזיה\".\nבעקבות בעיות בריאותיות שונות, וכן מטעמים אתיים, אימץ קפקא תזונה צמחונית. וכפי שמסופר בביוגרפיה עליו מעטו של חברו מקס ברוד, זמן קצר לאחר שאימץ דיאטה זו, ביקר באקווריום ואמר לדג \"עכשיו אני יכול להביט בך בשלווה, אני לא אוכל אותך יותר.\"\nבראשית שנות ה־20 פיתח רומן אינטנסיבי אך כאוב עם העיתונאית והסופרת הצ'כית מילנה יסנסקה, שאף תרגמה אחדים מכתביו לצ'כית.\nב-1923 עבר לזמן קצר לברלין במטרה להרחיק עצמו מהשפעתה החונקת של משפחתו, וכדי שיוכל להתרכז בכתיבה, שם התאהב בדורה דיאמנט, גננת בת 25 ממשפחה יהודית מסורתית יוצאת פולין, בת לחסידי גור, שניהלה אורח חיים עצמאי. דורה השפיעה עליו לפתח עניין בתלמוד. כשביקש את ידה, שלח אביה הרש'ל דיאמנט מכתב שאלה אל הרבי מגור האם לאפשר את הנישואים, והוא השיב בשלילה. באותה עת למד עברית אצל הרב יוליוס גרינטל בבית המדרש הגבוה ללימודי יהדות בברלין, ואף ביקר בביתו.\nקפקא נפטר ממחלת השחפת, ב־3 ביוני 1924, בגיל 40, ונקבר בפראג, העיר שבה כתב את יצירותיו והתגורר בה רוב שנות חייו. לאחר מותו מהווה קברו מוקד בו נוהגים להשאיר פתקים עם תפילות, בקשות ומילים נרגשות.\n\nיצירותיו של קפקא עוסקות בחוסר האונים של האדם אל מול כוחות גדולים ממנו. ברוך פליקס ולטש, עיתונאי וסופר שהיה חבר קרוב של קפקא ושל ברוד, טען שבעולם של קפקא הגורל לובש תמיד צורה של מנגנון בירוקרטי. כתיבתו של קפקא עוסקת בנושאים של ניכור, חרדה קיומית, אשמה, בושה ואבסורד. כתיבתו מינימליסטית ומשלבת ריאליזם ופנטזיה. גיבוריו מתמודדים עם מצוקה לא ברורה ולעיתים סוריאליסטית. הגיבור בסיפוריו חש שכוחות סוציו-בירוקרטיים מתנכלים ורודפים אחריו מבלי שהוא מבין את הסיבה לכך.\nהמונח מציאות קפקאית, שקפקא מרבה לתאר ביצירותיו, הם מצבים אבסורדיים בהם האדם עומד חסר אונים מול מערכות בירוקרטיות רבות עוצמה ודורסניות, בהשפעת הטכנולוגיה על החברה וברגשות ניכור ואטימות ביחסים בין בני האדם.\nז'וזה סאראמאגו, זוכה פרס נובל לספרות, כתב כי האנטגוניזם שקפקא מעולם לא התגבר עליו - האב המתנגש בבנו, והבן המתנגש באביו - הוא עמוד התווך של כל יצירתו, ממנו היא נגזרת, כמו ענפי עץ היוצאים מן הגזע.\n\nקפקא הכיר היטב את הגישה הפסיכואנליטית, והתעניין בנושאים פסיכולוגיים. הוא הרבה לתאר דמויות בעלות מאפיינים סכיזואידיים, למשל בנובלה הקצרה \"הגלגול\", אך גם ביצירותיו האחרות. יש הטוענים כי המצב הסכיזואדי הוא ממאפייני העולם המודרני אותו ביקש קפקא לתאר ביצירותיו.\nמעדויות של קרוביו וגם עדותו שלו עצמו ניתן להבין כי ייתכן וסבל מחרדה חברתית, והיא זו שהעצימה את תחושות הניכור והבדידות שחש. כמו כן נוטים לחשוב כי הוא סבל מתקופות ממושכות של דיכאון, ומתופעות של מיגרנות, הפרעות שינה ועצירות כתוצאה מלחצים וממתחים משפחתיים ואחרים בהם היה נתון. הוא ניסה לטפל בבעיותיו באמצעות התבוננות עצמית וגם באמצעות תזונה צמחונית ונטורופתיה. כתיבתו המבריקה אך הקודרת משקפת ומושפעת במידה רבה מהמצבים הנפשיים בהם היה נתון בתקופות שונות בחייו.\nקפקא היסס כל ימיו בין אפשרויות שונות, ופנה לכיוונים מגוונים, אחד ממאפייני העידן המודרני הפותח בפני האדם אפשרויות רבות מספור לעיצוב כיוון חייו. בתחילת 1922, כשנתיים לפני מותו, העיד על עצמו:\n\nרובן הגדול של יצירותיו הספרותיות של קפקא, ובכלל זאת כל הרומנים הארוכים והידועים שלו, לא פורסמו בימי חייו אלא רק לאחר מותו. הוא היה ספקן לגבי איכות היצירה שלו. חברו הטוב, מקס ברוד, פרסם את יצירותיו על אף בקשה מפורשת של קפקא להשמיד את היצירות לאחר מותו. ברוד הצדיק את עצמו הן בכך שקפקא ידע שהוא לא יבצע את הצוואה, ואם הפקיד אותו עליה, משמע שהשלים עם פרסום כתביו. ההצדקה השנייה, שברוד הודה שדי בה כשלעצמה מבחינתו, הייתה ערכו הספרותי הרב של העיזבון. ברוד הצליח להציל רק חלק מכתביו של קפקא היות שקפקא שרף את חלקם בעצמו. בין כתבי קפקא שפורסמו לאחר מותו נכללים הרומנים \"המשפט\", \"הטירה\", ו\"אמריקה\", שכתיבתם לא הושלמה.\nבשנת 2018 התפרסמה גלויה שכתב קפקא למשפחתו בפראג בשנת 1912. גלויה זו נמצאה בארכיון של מקס ברוד, והתפרסמה לציון 50 שנה לפטירת ברוד.\nבצוואתו הוריש מקס ברוד את כל רכושו, ובכלל זאת את כתבי קפקא שהיו ברשותו, למזכירתו אילזה הופה, אך הוסיף לצוואתו גם הוראה, שלאחר מותו יועברו הכתבים לספרייה של האוניברסיטה העברית בירושלים, לספרייה בתל אביב או לספרייה ציבורית אחרת. לאחר מותה של הופה התפתח קרב ירושה על הכתבים בין בנותיה של הופה לספרייה הלאומית. ב־12 באוקטובר 2012 קבע בית המשפט לענייני משפחה בישראל כי כתביו של קפקא יועברו לספרייה הלאומית. ערעור על פסק דין זה נדחה בבית המשפט המחוזי, ובית המשפט העליון דחה גם הוא ערעור שהגישו בנותיה של הופה.\nבעניין זה הביע פרופסור דן מירון את דעתו כי מוטב היה לו כתבי קפקא היו מועברים למכון קפקא (גר') במרבאך  כרצון הבנות, משום שבמכון מרוכז החלק העיקרי של כתבי היד של קפקא, ובמשך עשרות שנים נעשתה שם עבודת מיון ופיענוח על ידי צוות של חוקרים מומחים, שאפשרה את העמדת המהדורה הביקורתית רבת הכרכים של כתבי קפקא. לפי מירון, בית המשפט היה צריך להשיב על השאלה אם הערך היהודי הלאומי של כתבי היד הצדיק את הפגיעה בדיון הספרותי־המחקרי בהם, על ידי הרחקתם ממכון החקר שממימיו שותים חוקרי קפקא בכל אתר ובכל לשון.\nעיריית פראג ואגודת פרנץ קפקא מעניקות החל משנת 2001 את פרס פרנץ קפקא לסופר שכתב יצירה בעלת \"אופי הומניסטי ותרומה לסבלנות תרבותית, לאומית, לשונית ודתית\".\nב-2021, לאחר מאבק משפטי שנמשך כשנתיים, עלו לאתר הספרייה הלאומית מאות כתבי יד של קפקא, מתוך ארכיון מקס ברוד ואוסף כתבי יצירתו, בהם כתבי יד ספרותיים, מכתבים, קטעי יומן, מחברות ללימוד עברית, טיוטות ואיורים פרי עטו, וניתן לעיין בהם באופן חופשי.\n\nבשנת 2024, ובעיקר בחודש יוני 2024, היו אזכורים רבים בעולם כולו ובאירופה בפרט (בעיקר בגרמניה, באוסטריה וברפובליקה הצ'כית) והתקיימו אירועים רבים לציון 100 שנה למותו של פרנץ קפקא.\nבין האירועים שהתקיימו בישראל:\nב-29 בפברואר 2024 קיים בית ביאליק ערב בעקבות 'טרילוגיית הבנים': 'המסיק', 'הגלגול' ו'גזר הדין'.\nב-9 באפריל 2024 קיים בית הסופרים על שם עמוס עוז יום עיון לציון 100 שנה למותו של קפקא בהנחיית ד\"ר תמר סתר וענבל בראל (גוסטמן).\nב-3 ביוני 2024 קיימו אגודת הסופרות והסופרים העברים בישראל יחד עם התיאטרון הקאמרי, כנס לרגל 100 שנה לפטירתו של קפקא.\nבאותו מועד שודרו מספר תוכניות ופודקסטים בכאן תרבות.\nבמלאת 100 שנה לפטירתו של קפקא, שהורה לשרוף את כל כתבי היד שלו בצוואה שלא קוימה, ולציון 100 שנה לשריפת ביתו של עגנון, קיים בית עגנון הרצאה מקוונת של יוסף סאקס, מנהל המחקר בבית עגנון, בנושא \"אגדת הסופרים: עגנון וקפקא\".\nבנוסף, פורסמו פרסומים רבים בהקשר ליצירתו של קפקא, חלקם מתועדים להלן.\n\nההצגה \"הקוף של קפקא\" בעיבוד לתיאטרון של קולין טיבן לסיפורו \"דין וחשבון לאקדמיה\" הועלתה לראשונה בתיאטרון חיפה במאי 2012 תרגום: שמעון בוזגלו בימוי: אילן תורן, משחק: יוסף אבו ורדה.\nהכישוף של קפקא 2005, תסריט מאת דיתה גרי. הסרט זכה בפרס אהוב הקהל בפיצ' של \"סיפור שלנו\" בפסטיבל הסרטים הבינלאומי חיפה.\nהיצירה תמונה למלים מיומנו של פרנץ קפקא: 25 ביוני 1914 ('מיני-אופרה' לסופרן או טנור) נכתבה על ידי יוסף טל בשנת 1978.\nההצגה \"קפקא\" שעובדה ובוימה בידי הבמאי יוסי יזרעאלי לציון 100 שנים למותו של פרנץ קפקא עלתה בתיאטרון יפו בינואר 2024.\n\nרחובות על שמו של קפקא נקראו בתל אביב ובנתניה.\nב- 17 באפריל 1996 הנפיק השירות הבולאי  סדרה של שישה בולי דאר שנקראה  \"תרומת היהודים לתרבות העולם\", ועליהם דיוקנאות של שישה יהודים שבלטו בהישגיהם ותרומתם לאנושות בתחומים שונים ושנולדו ופעלו מחוץ לישראל. כל בול בסדרה שויך לאישיות אחת, אחד מהם הוא פרנץ קפקא. האמן אד ואן אויין עיצב את הבול שהוקדש לקפקא.\n\nהמשפט (Der Prozeß; פורסם לראשונה ב־1925)\nהטירה (Das Schloß; פורסם לראשונה ב־1926)\nאמריקה או הנעדר: אמריקה (Amerika oder Der Verschollene; פורסם לראשונה ב־1927)\n\nהתבוננות או הירהורים (Betrachtung; קובץ סיפורים שהתפרסמו בכתב העת \"היפריון\" ו\"בוהמיה\" בין השנים 1908–1910)\nגזר הדין (Das Urteil; פורסם ב־1913)\nהגלגול (Die Verwandlung; נכתב ב־1912 ופורסם ב־1915)\nדין וחשבון לחברי האקדמיה (Ein Bericht für eine Akademie; נכתב ופורסם ב־1917)\nתנים וערבים (Schakale und Araber ; נכתב ופורסם ב־1917)\nרופא כפרי (Ein Landarzt; פורסם ב־1919)\nבמושבת העונשין (In der Strafkolonie; פורסם ב־1919)\nאמן צום (Ein Hungerkünstler; פורסם ב־1922)\nיוזפינה או עם העכברים (Josephine, die Sängerin oder Das Volk der Mäuse; פורסם ב־1924)\nאישה קטנה (Eine kleine Frau; פורסם ב־20 באפריל 1924)\nלפני החוק (Vor dem Gesetz)\n\nיומנים 1910–1923 (פורסם ב־1948)\nמחברות האוקטבו (פורסם ב־1954)\n\nמכתב אל האב (Brief an den Vater; נכתב בנובמבר 1919)\nמכתבים אל מילנה (Briefe an Milena; נכתבו בין השנים 1920–1923, פורסמו בשנת 1952)\nמכתבים אל המשפחה, חברים ועורכים (Briefe 1902–1924; נכתבו בין השנים 1900–1924, פורסמו לראשונה ב־1959)\nמכתבים אל פליציה (Briefe an Felice; נכתבו בין השנים 1912–1917, פורסמו לראשונה ב־1967)\nמכתבים אל אוטלה ואל המשפחה ('Briefe an Ottla und die Familie; נכתבו בין השנים 1909–1924, פורסמו לראשונה ב־1974)\n\nרומנים\nאמריקה – (תרגום: יצחק שנהר) שוקן, 1945. (מהדורה נוספת הופיעה בהוצאת מעריב); הנעדר: אמריקה – (תרגום: אברהם כרמל) שוקן, 1997.\nהטירה – (תרגום: שמעון זנדבנק) שוקן, 1955; (תרגום: נילי מירסקי) ידיעות ספרים – אחוזת בית, 2019.\nהמשפט – (תרגום: ישורון קשת) שוקן, 1951; (תרגום: ישורון קשת), מעריב לעם, 1960; (תרגום: אברהם כרמל) ירושלים: שוקן, 1992; (תרגום: אילנה המרמן) עם עובד, 2024.\nסיפורים\n סיפורים ופרקי התבוננות – (תרגום: ישורון קשת ודן מירון) שוקן, 1964. כל תוכן ספר זה מצוי גם ברופא כפרי וכתבים אחרים שהתפרסמו בימי חייו של הסופר בתרגום אילנה המרמן משנת 2000.\nתיאור של מאבק: סיפורים, פראגמנטים ואפוריזמים מן העזבון – (תרגום: שמעון זנדבנק) שוקן, 1971.\nהגלגול – (תרגום: ישורון קשת) משרד הביטחון – ההוצאה לאור, 1975.\nרופא כפרי: סיפורים קטנים – (תרגום: ישורון קשת) משרד הביטחון – ההוצאה לאור, 1978.\nסיפורים ופרוזה קטנה- (תרגום: אברהם כרמל) שוקן, 1993. (הקובץ מכיל את הסיפורים \"הגלגול\", \"לפני החוק\")\nתיאור של מאבק: סיפורים ורשומות מן העיזבון – (תרגום: אברהם כרמל) שוקן, 1994.\nגזר הדין וסיפורים אחרים – (תרגום: אילנה המרמן) עם עובד, 1997.(הקובץ מכיל את \"התבוננות\", גזר הדין\", \"רופא כפרי\")\nלפני החוק – הקיבוץ המאוחד, 2000.\nרופא כפרי וכתבים אחרים שהתפרסמו בימי חייו של הסופר – (תרגום: אילנה המרמן) עם עובד, 2000. (הקובץ מכיל את \"התבוננות\", \"גזר הדין\", המסיק\", \"הגלגול\", \"במושבת העונשין\", \"רופא כפרי\", \"אמן צום\" ואחרים)\nיומנים\nיומנים 1914–1923 – (תרגום: חיים איזק) הוצאת שוקן, 1978, הוצאה שנייה, 2010.\nמחברות האוקטבו – (תרגום: שמעון זנדבק) עם עובד, 1998.\nמכתבים\nמכתב אל אבא – מכתבים אל מילנה – (תרגום: עדנה קורפלנד) שוקן, 1975.\nמכתבים אל פליציה: מבחר – (תרגום: אילנה המרמן) עם עובד, 2003.\nהיונה שעל הגג: מכתב אל האב ועוד כתבים מן העזבון – (תרגום: אילנה המרמן) הוצאת עם עובד, 2007.\nמכתבים אל מילנה – (תרגום: יונתן ניראד) הוצאת כרמל, 2014\n\nרונלד היימן, קאפקא, הוצאת שוקן, 1986. (הספר בקטלוג ULI)\nארנסט פאוול, חיי פראנץ קאפקא, דומינו, 1990. (הספר בקטלוג ULI)\nפייטרו צ'טאטי, קפקא, הוצאת דביר, 1992. (הספר בקטלוג ULI)\nנתן אופק, קפקא והקיום היהודי: השבר, האבסורד והתקווה, הוצאת צבעונים, 2002. (הספר בקטלוג ULI)\nגוסטב יאנוך, שיחות עם קפקא, ספרית פועלים, 1987. (הספר בקטלוג ULI)\nמרגרט בובר-נוימן, מילנה, עם עובד, 1996. (הספר בקטלוג ULI)\nשמעון זנדבנק, דרך ההיסוס, הוצאת הקיבוץ המאוחד, 1975. (הספר בקטלוג ULI)\nמכס ברוד, פראנץ קאפקא: ביאוגרפיה, עם עובד, 1972. (הספר בקטלוג ULI)\nפליכס ולטש, פראנץ קאפקא, מוסד ביאליק, 1959. (הספר בקטלוג ULI)\nז'יל דלז ופליקס גואטרי, קפקא – לקראת ספרות מינורית, רסלינג, 2005. (הספר בקטלוג ULI)\nאבנר להב, בין עונג למוות: קריאה פסיכואנליטית בסיפורי קפקא, כרמל, 2007. (הספר בקטלוג ULI)\nאייל סגל, הרגע המכריע הוא נצחי: הזמן הסטאטי ביצירתו של קפקא, הוצאת הקיבוץ המאוחד, 2008. (הספר בקטלוג ULI)\nשרה לייב, עולמו של קפקא, אוניברסיטה משודרת, 2010. (הספר בקטלוג ULI)\nגלילי שחר, הפצע של קפקא, הוצאת כרמל, 2008. (הספר בקטלוג ULI)\nניקולס מארי, פרנץ קפקא: ביוגרפיה, רסלינג, 2011. (הספר בקטלוג ULI)\nזיוה שמיר, יוחאי עתריה, חיים נגיד (עורכים), קפקא: פרספקטיבות חדשות, ספרא, 2013. (הספר בקטלוג ULI)\nגל אורן, ״פרנץ קפקא – שבר: אי ודאותו של הקיום״, עמודים 10–24, בתוך: שברים במראה: שבר ומשבר בספרות האירופית המודרנית, הוצאת הקיבוץ המאוחד, 2014. (הספר בקטלוג ULI)\nדן מירון, החיה בבית הכנסת – היבטים ביהודיות של פרנץ קפקא, הוצאת אפיק, 2016. (הספר בקטלוג ULI)\nנועם תירוש, הזכות לשכוח, מדוע ביקש קפקא להישכח, רסלינג, 2024\nבנימין באלינט, המשפט האחרון של קפקא, פרשת ירושה ספרותית, הוצאת מאגנס, 2024.\n\nיותר ממאה מאמרים, מסות קצרות וכתבות נדפסו בעברית על יצירתו של קפקא. כאן מובא רק מבחר מצומצם מהם.\n\nאלבר קאמי, נספח: התקוה והאבסורד ביצירותיו של פראנץ קפקא, המיתוס של סיזיפוס, 1942.\nשמואל הוגו ברגמן, עם פרנץ קאפקא בבית־הספר, ירושלים שנתון לדברי ספרות ואמנות, 1966.\nגרשון שקד, סיזיפוס ואהסוורוס: הסינדרום הסיזיפי ו\"הנעדר\" של פרנץ קפקא, מחקרי ירושלים במחשבת ישראל, י\"ט (דרך הרוח ב'), תשס\"ה, באתר JSTOR\nהלל ברזל, בין עגנון לקפקא, בקורת ופרשנות 1, תש\"ל 1970 (עיון משווה בסיפורים \"מדירה לדירה\" ו\"רופא כפרי\")\nיוסף מילמן, נקודות התצפית ומעמדו של הקורא – ב\"הטירה\" ו\"מושבת עונשין\" לקפקא, עלי-שיח 6, תשל\"ט 1979.\nשרגא אבנרי, \"הטירה\" של פראנץ קפקא, כמה פנים\", כרמלית י\"ח, תשל\"ג 1973.\nאורי אלטר, התפתלות עם המקרא: מוטיבים מקראיים ברומן \"אמריקה\" של פרנץ קפקא, מאזנים ע\"ד, 11, תש\"ס 2000. (המאמר זמין לצפייה במאגר JSTOR לאחר הרשמה)\nדוד פלוסר, פראג של קאפקא, דבר, 15 באוגוסט 1980\nאברהם בנד, פראנץ קאפקא ומשפט בייליס, נדפס בהספרות 22, 1976.\nשמואל הוגו ברגמן, עולמו הדתי של קאפקא: בעקבות ספורו \"חקירות של כלב\", נדפס בשדמות מ\"ז, תשל\"ב 1972.\nגל אורן, פתולוגיה מחרידה ומהפנטת, מקור ראשון, מוסף \"שבת\", 8 באוקטובר 2010 (על יומניו של קפקא)\nגל אורן, קריקטורה של אמן, מקור ראשון, מוסף \"שבת\", 21 בפברואר 2011 (על הגלגול)\nרן זכות, אור בין החרכים, מקור ראשון, מוסף \"שבת\", 18 בינואר 2013 (על מוטיב החלון ביצירותיו של קפקא)\nרות נצר, \"הפצע והרופא\", בתוך: השלם ושברו. כינוס מאמרים ממבט פסיכולוגית המעמקים של יונג, הוצאת כרמל, 2009\nרות נצר, \"בין דין לחסד\", בתוך: נפש הספרות - מסות על ספרות ושירה במבט יונגיאני, הוצאת כרמל, 2021\nרות נצר, \"על רישום אחד של קפקא\", בתוך: 'נפש הספרות - מסות על ספרות ושירה במבט יונגיאני, הוצאת כרמל, 2021\n\n אתר האינטרנט הרשמי של פרנץ קפקא (בגרמנית)\n\n פרנץ קפקא (1883-1924), דף שער בספרייה הלאומית\n פרנץ קפקא, ברשת החברתית פייסבוק\n פרנץ קפקא, סרטונים בערוץ היוטיוב\n פרנץ קפקא, ברשת החברתית Goodreads\nמת כפי שהרג את גיבוריו, פודקאסט של \"כאן\"\nמיכאל אוהד, הזבוב בקורי העכביש – דיוקנו של פראנץ קאפקא, דבר, 1 במרץ 1963\nגלילי שחר, הפצע של קפקא\nא.ב. יהושע, רגרסיה בשירות הפרוורסיה, באתר הארץ, 30 באוקטובר 2008\nבבית הכנסת שלנו, באתר הארץ, 09 באפריל 2009, תרגום: דן מירון\nגיטה אבינור, \"הטירה, הכפר ומודד הקרקעות\", בספרה הפורטת על הפסנתר הכחול, מפעל סופרי חיפה, 1974, עמ' 68–76\nדודו ליברמן וליאור טל שדה, הגות קיומית קפקאית – על הרעיונות מאחורי היצירות של קפקא, פודקאסט, קולות של רוח, מרץ 2020\nדן מירון, הנאומים בקונגרס הציוני עוררו בו חשק לירוק, באתר הארץ, 29 בספטמבר 2008\nדן מירון, עצבות בפלשתינה?!, באתר הארץ, 3 באוקטובר 2008\nדן מירון, הטקסט היחיד שבו ריכז קפקא את מבטו בהוויה יהודית מובהקת, באתר הארץ, 9 באפריל 2009\nדן מירון, פחד נורא מחיית מחמד, באתר הארץ, 11 באפריל 2009\nדן מירון, זה היה לא יותר משום-דבר, באתר הארץ, 14 באפריל 2009\nדן מירון, מי מפחד מהאיש שבקיר? גם ביאליק ואלתרמן, באתר הארץ, 17 באפריל 2009\nגיטה אבינור, \"הטירה, הכפר ומודד הקרקעות\", הפורטת על הפסנתר הכחול: מאמרים בבקורת הספרות, מפעל סופרי חיפה, 1974\nפרנץ קפקא – כתבות ומאמרים בבלוג הספרייה הלאומית\nמכתבי סליחה מאת סופרים, הלא-כלום הזה שהוא אני, באתר הארץ, 27 בספטמבר 2009\nשם פריד, כל האנשים שואפים אל החוק, והחוק איננו מלא, ממד החוק ביצירתו של קפקא\n בעריכת והגשת נדב הלפרין, אש זרה-לפני שער הקיום: 140 להולדת קפקא, באתר כאן – תאגיד השידור הישראלי, 2024-06-03\nפרנץ קפקא, באתר אנציקלופדיה בריטניקה (באנגלית)\nכתבי פרנץ קפקא בפרויקט גוטנברג (באנגלית)\nפרנץ קפקא, באתר \"Find a Grave\" (באנגלית)\nמאה שנים למותו:\n\n במלאת מאה שנה למותו של קפקא, נדמה שהמציאות מעולם לא היתה קפקאית יותר, באתר הארץ, 22 באפריל 2024\n פרנץ קפקא, פרגמנט סיפורי לא־גמור (1913), באתר הארץ, 27 במאי 2024\n נילי כהן, קפקא: לעולם לא נוכל לדעת מראש מהו החוק, באתר הארץ, 27 במאי 2024\nדן מירון, מאה שנים למותו של קפקא | חלק א' | חלק ב' | חלק ג' | חלק ד' | חלק ה' | חלק ו' | באתר הארץ, מאי 2024\n יוסף סאקס, קפקא מת בתקווה שעזבונו הספרותי יעלה השמימה דרך הארובה, באתר הארץ, 27 במאי 2024\n חיים באר, על התקבלותו של קפקא בתחילת שנות ה-60 בשכונת גאולה בירושלים, באתר הארץ, 27 במאי 2024\n גלילי שחר, להרפות מהמשאלה הכוזבת לפתור את \"החידה של קפקא\", באתר הארץ, 27 במאי 2024\n ניצה בן דב, לערוך השוואה בין \"הגלגול\" של קפקא לבין הסיפור \"פת שלימה\" של עגנון, באתר הארץ, 3 ביוני 2024\n מוגש ע\"י נדב הלפרין, אש זרה - המקרה של פרנץ ק': מאה לפטירת קפקא עם ד\"ר אלי שיינפלד, באתר כאן – תאגיד השידור הישראלי, 2024-06-03\n מוגש ע\"י ענת שרון בלייס, לתפוס את החרב המרחפת - 100 שנים למותו של פרנץ קפקא, באתר כאן – תאגיד השידור הישראלי, 2024-06-03\n מוגש ע\"י עו\"ד אורון שוורץ, לפני החוק - מבט מחודש וקריאת \"המשפט\" של קפקא עם עו\"ד אביגדור פלדמן, באתר כאן – תאגיד השידור הישראלי, 2024-06-03\nמכון גתה, קפקא 2024, הרהורים ביצירתו לרגל מלאת מאה שנה למותו\nשטפן ליט , על ימיו האחרונים של קפקא, בבלוג \"הספרנים\" של הספרייה הלאומית, 2 ביוני 2024\n גלגולו של גלגול, או: המטמורפוזה הבלתי גמורה | לציון מאה שנה לפטירתו של פרנץ קפקא, סרטון בערוץ \"האקדמיה הלאומית הישראלית למדעים\", באתר יוטיוב (אורך: 01:38:25), 2 ביולי 2024\nאורות 6: קפקא, באתר \"אורות\"\nמכּתביו:\n\nכתבי פרנץ קפקא בפרויקט בן-יהודה\n פרנץ קפקא, \"כמו כלב!\" הוא אמר, דומה היה כי על הבושה מוטל להוסיף לחיות אחריו, באתר הארץ, 23 במאי 2023\nלפני החוק, תרגום: אילנה המרמן (הקישור אינו פעיל, 16 בדצמבר 2022)\nצער ראשון, בתרגום ענת פרי, באתר \"אורות\"\n8 החפרפרת הענקית, או מורה בית הספר בכפר, , בתרגום ענת פרי, באתר \"אורות\"",
    "pageid": 12454
  },
  {
    "title": "פרשת מותו של סלומון טקה",
    "extract": "סלומון טקה נהרג ב-30 ביוני 2019 בקריית חיים. קצין משטרה, שלא בתפקיד, הותקף באבנים על ידי ארבעה צעירים. הקצין, שחשש לחייו, ירה אל הכביש במטרה להרחיק את התוקפים. הקליע שנורה התפצל וחלק ממנו ניתז אל אחד הצעירים, סלומון טקה, והרגו. טקה היה צעיר בן שמונה-עשרה שעלה מאתיופיה בגיל אחת עשרה. הפרשה הובילה להפגנות של יוצאי אתיופיה במוקדים רבים בישראל במחאה נגד שיטור יתר על בסיס צבע עור ולהליך משפטי פלילי ואזרחי נגד משטרת ישראל ונגד הקצין היורה.\nהמשפט האזרחי הסתיים במרץ 2022 בהסדר על פיצוי של 1.8 מיליון שקל חדש למשפחת ההרוג. המשפט הפלילי הסתיים באפריל 2024 בזיכויו של הקצין היורה. כחודש לאחר פסק הדין, הפרקליטות הגישה ערעור עקרוני על זיכוי השוטר.",
    "pageid": 1730458
  },
  {
    "title": "פשיזם",
    "extract": "פשיזם (מאיטלקית: Fascismo) היא אידאולוגיה ושיטת ממשל לאומנית וטוטליטרית של הימין הרדיקלי. מאפייני הפשיזם הבולטים הם מנהיג דיקטטורי, שלטון הדוגל באוטוקרטיה ריכוזית, מיליטריזם, דיכוי בכוח של האופוזיציה, אמונה בהיררכיה חברתית טבעית, הכפפת האינטרסים האינדיבידואליים למה שנתפס כטובת האומה או הגזע, ומשטור כוחני של החברה והכלכלה.\nהאידאולוגיה הפשיסטית נוצרה באיטליה, בשלהי המאה ה-19, בהשראת היעקובינים בצרפת. כשיטת ממשל היא התקיימה באיטליה, בהנהגתו של בניטו מוסוליני, בתקופה שבין מלחמת העולם הראשונה למלחמת העולם השנייה.\nמקור המילה 'פשיזם' הוא סמל ה\"פָאשֶס\", או פסקס בלטינית – צרור זמורות שעוטף גרזן ושסימל ברומא העתיקה את הסמכות והעוצמה (האימפריום) של השלטון. סמל זה ביטא את הרצון להחזיר את איטליה לתפארת העבר. הוא צורף לסמלי הארגונים והמפלגות הפשיסטיות.",
    "pageid": 6776
  },
  {
    "title": "קמרון בויס",
    "extract": "קמרון מיכה בויס (באנגלית: Cameron Mica Boyce‏; 28 במאי 1999 – 6 ביולי 2019) היה שחקן, מדבב ורקדן אמריקאי - יהודי. ידוע בעיקר בזכות תפקידיו בסרטים \"מגודלים\" ו\"היורשים\", וכן בשל תפקידו כלוק רוס בסדרת הטלוויזיה \"ג'סי\" ששודרה בערוץ דיסני. נפטר בשנתו כתוצאה מהתקף אפילפסיה.",
    "pageid": 1086982
  },
  {
    "title": "קרב ח'ייבר",
    "extract": "קרב ח'ייבר (בערבית: غزوة خيبر) הוא קרב שהתרחש בראשית ימי האסלאם בין מאמיניו של מוחמד לשבטים יהודיים שהתגוררו בנווה המדבר ח'ייבר, שבחצי האי ערב.\n\n",
    "pageid": 208002
  },
  {
    "title": "רביב דרוקר",
    "extract": "רביב דרוקר (נולד ב-11 בספטמבר 1970) הוא עיתונאי חוקר ופובליציסט ישראלי, חתן פרס סוקולוב לתקשורת אלקטרונית לשנת 2011. משמש כפרשן הפוליטי של חדשות 13 ומגיש תוכנית התחקירים \"המקור\" כמו גם \"אזור בחירה\".\n\n",
    "pageid": 92429
  },
  {
    "title": "רוקדים עם כוכבים (עונה 1, קשת)",
    "extract": "רוקדים עם כוכבים עונה 1 היא העונה הראשונה של תוכנית המציאות הישראלית \"רוקדים עם כוכבים\" בגרסתה של \"קשת\". העונה שודרה החל מ-13 בפברואר עד 11 באפריל 2022 בקשת 12 וכללה 20 פרקים. בעונה זאת הגיעו למקום הראשון אלכס שטילוב ונינה סולוביוב. את העונה הנחתה לוסי איוב, וצוות השיפוט הורכב מאנה ארונוב, דוד דביר, אלי מזרחי ורונה-לי שמעון.",
    "pageid": 2341949
  },
  {
    "title": "שבאבניקים (סדרת טלוויזיה)",
    "extract": "שבאבניקים היא סדרת דרמה קומית ישראלית מבית היוצר של חברת הטלוויזיה HOT, שעונתה הראשונה צולמה במהלך שנת 2016 ועלתה לשידור בשנים 2017–2018. בסדרה מככבים דניאל גד, ישראל אטיאס, אורי לייזרוביץ' ועומר פרלמן בתפקידים ראשיים.\nהעונה הראשונה עלתה ב-24 בדצמבר 2017 והסתיימה ב-12 בפברואר 2018. העונה שנייה עלתה לשידור ב-25 ביולי 2021 והסתיימה ב-10 באוקטובר 2021. ב-13 באוקטובר 2021, אושר רשמית על ידי HOT כי הסדרה חודשה לעונה שלישית.\nהסדרה זכתה להצלחה ולנתוני צפייה גבוהים והייתה לסדרת המקור הנצפית ביותר של הוט בישראל 2017. הסדרה זכתה בארבעה פרסי האקדמיה לטלוויזיה לשנת 2017: הסדרה הקומית, התסריט, הבימוי והשחקן הקומי (אורי לייזרוביץ') הטובים ביותר.\nב-14 בינואר 2024 העונה הראשונה של הסדרה עלתה לשידור בנטפליקס.\n\n",
    "pageid": 1433906
  },
  {
    "title": "שלדון הצעיר",
    "extract": "שלדון הצעיר (אנגלית: Young Sheldon) היא סדרה קומית אמריקאית אשר שודרה מ-25 בספטמבר 2017 ועד לסיומה ב-16 במאי 2024. סדרה זו היא ספין אוף של הסיטקום \"המפץ הגדול\". הסדרה היוותה פריקוול לאירועי הדמות שלדון קופר בסדרה המקורית, כשהיה בן 9 וגר עם משפחתו במזרח טקסס. היא תוארה מנקודת המבט של שלדון המבוגר, כזכרונות, ומלווה בקריינות של ג'ים פרסונס, ששיחק את שלדון בסדרה המקורית ושימש גם כמפיק בפועל בסדרה הזו.\nבישראל, הסדרה שודרה ב-yes, בסלקום tv והחל מ-2023 גם בנטפליקס.",
    "pageid": 1519802
  },
  {
    "title": "שש בש",
    "extract": "שש בש (בפרסית shesh - שש וטורקית beş - חמש) הוא משחק לוח וקוביות לשני שחקנים. זהו משחק מזל ואסטרטגיה עם חשיבות למיומנות השחקן. לוח המשחק מחולק ל-24 \"תחנות\" בצורת משולשים (מקומות בהם השחקן אמור להניח את אבני המשחק העגולות). לכל שחקן 15 אבני משחק בצבע אחיד, אך שונה מהצבע של היריב (לרוב שחור ולבן). האבנים ממוקמות בתחילת המשחק בצורה אופיינית (ראו תמונות בהמשך להמחשה). על השחקנים לקדם, כל אחד את אבניו, לעבר הרבע האחרון של הלוח בצד הסמוך אליו (מכונה \"בסיס\"). מהלך הקידום (מכונה \"מסע\") מתנהל בכיוונים מנוגדים (לרוב, הלבן נע בכיוון השעון, והשחור נע נגד כיוון השעון). הקידום מתבצע על ידי הטלת קוביות, והשחקן רשאי לקדם את אבניו בהתאם לתוצאת ההטלה. לאחר ששחקן הכניס את כל אבניו לרבע האחרון של הלוח, רשאי השחקן להמשיך בקידום אל מחוץ ללוח. שחקן שסיים להוציא את כל אבניו מהלוח מוכרז כמנצח.\n\nלפי המחקר ההיסטורי, המשחק התפתח מן המשחק המלכותי של אור, מהאלף השלישי לפנה\"ס. שש בש הוא אחד המשחקים העתיקים ביותר שעדיין בשימוש גם בראשית המאה ה-21.",
    "pageid": 1667
  },
  {
    "title": "אברהם יצחק הכהן קוק",
    "extract": "הרב אברהם יצחק הכהן קוּק (ט\"ז באלול ה'תרכ\"ה, 7 בספטמבר 1865 – ג' באלול ה'תרצ\"ה, 1 בספטמבר 1935. מכונה גם הראי\"ה (ראשי תיבות של שמו) ועל ידי ממשיכי דרכו מרן הרב זצ\"ל או רק הרב) היה הרב הראשי האשכנזי הראשון בארץ ישראל, פוסק, מקובל, ראש ישיבה והוגה דעות. נחשב לאחד מאבות הציונות הדתית.\nהרב קוק שימש ברבנות בלטביה, עלה לארץ ישראל בכ\"ח אייר ה'תרס\"ד (1904), בראשית ימי העלייה השנייה, ופיתח משנה פילוסופית־קבלית שהתמודדה עם המודרניות, והייתה אוהדת ביחס לציונות וליישוב החדש. התמנה לרבן של יפו והמושבות, ולאחר מלחמת העולם הראשונה לרבה האשכנזי של ירושלים. הקים את הרבנות הראשית לארץ ישראל וכיהן כרב הראשי האשכנזי הראשון, וכן ייסד את ישיבת מרכז הרב בירושלים ועמד בראשה.\nפסיקותיו מהוות יסוד לפסיקה בענייני היחס לשלטון יהודי בימינו, בענייני מצוות התלויות בארץ ובעוד נושאים, בקרב הציונות הדתית ובחוגים נוספים. הגותו, שעלתה על הכתב בספרים שחיבר ושנערכו מכתביו בעיקר בתחומי ההלכה, האגדה, הפילוסופיה, המוסר, ומחשבת ישראל, היא מרכיב משמעותי בהשקפת העולם של זרמים שונים בציונות הדתית, בהגות הציונית הכללית, ובהגות היהודית בכללה, ובכלל זה באורתודוקסיה המודרנית. לעומת זאת ספג התנגדות חריפה מחוגים חרדים קנאיים.",
    "pageid": 7362
  },
  {
    "title": "אדם",
    "extract": "אדם או אדם נבון (שם מדעי: Homo sapiens, בלטינית: \"הומו\" – אדם, \"סָפִּיֶינס\" – חושב או תבוני) על פי ההגדרה המדעית הביולוגית, הוא מין של יונק במשפחת ההומינידיים, והמין היחיד שנותר כיום בתת-השבט הומינינים. כל בני-האדם בני-ימינו, וכן בני אדם בעבר אשר היו זהים מבחינה אנטומית לבני אדם בני-ימינו, מסווגים לתת-מין אדם נבון מודרני (Homo sapiens sapiens). סיווג זה נועד להבדילם ממינים נכחדים קרובים אך שונים באנטומיה שלהם, כמו האדם הניאנדרטלי, שמסווג כתת-מין נפרד בתוך המין \"אדם נבון\" או כמין נפרד בסוג אדם (Homo). האדם הנבון המודרני נחשב לתת-המין היחיד ששרד עד ימינו מבין תת-המינים של הומו ספיינס, מבין הסוג הומו ומבין תת-השבט הומינינים.\nהאדם ייחודי בעולם החי במוחו הגדול (יחסית לגודל גופו) יותר מכל בעלי החיים: גדול פי שלושה בערך אפילו ממוחות קופי האדם הקרובים אליו ביותר, שימפנזה וגורילה. האדם נבדל מהם גם בהליכתו הזקופה על שתי גפיו האחוריות, בהתאמת זרועותיו ואצבעות ידיו לשימוש מתקדם בכלים, וביכולת הדיבור שלו. הוא מאכלס מגוון עשיר של בתי גידול יבשתיים, יותר מכל בעל חיים אחר, ומשנה את בתי הגידול שלו כך שיתאימו לצרכיו ולמחייתו, ובכך נחשב למין מהנדס סביבה. הוא מתאפיין בתודעה ובהכרה מפותחות, ביכולתו המתקדמת להמציא ולהשתמש באומנות, בטכנולוגיה, במדע, בסמלים מופשטים דוגמת אלו המשמשים בשפה ובכתב, ברעיונות, בדמיונות, באידאולוגיות ובמוסדות חברתיים מורכבים.\nלאדם יש גם את היכולת לרפלקציה עצמית, דהיינו יכולת התבוננות פנימית וניתוח עצמי.\nהאדם נפוץ כיום בכל יבשות כדור הארץ, והוא חי דרך קבע בכולן למעט באנטארקטיקה.\nבני אדם מודרניים התפתחו לראשונה ביבשת אפריקה לפני כ-200 אלף שנה, ולאחר מכן החלו להתפשט בהדרגה לשאר יבשות העולם הישן, ולאחר מכן גם לאמריקה, תוך החלפה והטמעה של אוכלוסיות אדם קדומות יותר שחיו במזרח התיכון, באירופה ובאסיה. לאורך מרבית הפרהיסטוריה הם חיו כציידים-לקטים, ורק לפני כעשרת אלפי שנים החלו לביית צמחים ובעלי חיים בהיקף נרחב לצורך חקלאות. לפני כחמשת אלפי שנים לכל היותר פיתחו לראשונה כתב, והחלו לתעד את ההיסטוריה שלהם. במאות השנים האחרונות, אפשרו המהפכה התעשייתית וחידושי המדע גידול מהיר באוכלוסיית האנושות, והיא מונה כיום כ-8 מיליארד נפש.",
    "pageid": 697376
  },
  {
    "title": "אורית סטרוק",
    "extract": "אורית מלכה סטרוּק (נולדה ב-15 במרץ 1960, ט\"ז באדר ה'תש\"ך) היא שרת ההתיישבות והמשימות הלאומיות וחברת הכנסת מטעם מפלגת האיחוד הלאומי בסיעת הציונות הדתית. הקימה את \"ארגון זכויות האדם ביש\"ע\" ועמדה בראשו בין השנים 2004–2012.",
    "pageid": 297722
  },
  {
    "title": "אורנה דץ",
    "extract": "אורנה דץ (נולדה ב-10 במאי 1964) היא זמרת, שחקנית ומנחת טלוויזיה ישראלית. ייצגה את ישראל באירוויזיון 1991 לצד בעלה לשעבר משה דץ עם השיר \"כאן\" וסיימה במקום השלישי בגמר התחרות. הרבתה לעשות את פעילותה לצד דץ בתחום הילדים, בהנחיית תוכניות ואירועים. מרבה להשתתף בערבי שירה הן כמנחה והן כזמרת. הנחתה את תוכנית הטלוויזיה, \"מהפך\", והשתתפה גם בתוכנית \"רוקדים עם כוכבים\" ובתוכנית \"הזמר במסכה\".",
    "pageid": 703317
  },
  {
    "title": "אלי תבור",
    "extract": "אלי תבור (נולד ב-18 ביולי 1934) הוא עיתונאי ותסריטאי ישראלי, מן התסריטאים הפוריים בקולנוע הישראלי.\n\nאלי תבור נולד בתל אביב. הוא בוגר גימנסיה הרצליה, ולאחר מכן שירת בצה\"ל בבית הספר למ\"כים של חטיבת גבעתי (תש\"ח). למד שנה אחת משפטים ולאחר מכן פסיכולוגיה ופילוסופיה באוניברסיטת תל אביב. משנת 1955 עד סוף שנת 1979 שימש כעיתונאי ב\"העולם הזה\", ככתבו הראשי ולאחר מכן כראש מערכת השבועון וכן ככתבו הצבאי. משנת 1976 עד שנת 1979 היה עורכו בתואר ובפועל של \"העולם הזה\", כשאורי אבנרי, שנבחר לכנסת, נשא בתואר \"העורך הראשי\". משנת 1980 עד שנת 1999 שימש ככתב בכיר וכעורך חדשות ב\"ידיעות אחרונות\". בשנים 1985–1987 היה כתב \"ידיעות אחרונות\" בניו-יורק ובנוסף לכך ערך שם שבועון בשפה העברית בשם \"ישראל שלנו\". אלי תבור התפרסם ונודע בציבור בעיקר בזכות הופעתו בצוות המפענחים של שעשועון הטלוויזיה הפופולרי \"זה הסוד שלי\" שהוקרן בערוץ הטלוויזיה הממלכתית בשנות ה-70' בהנחייתם של אורי זוהר ולאחר מכן טוביה צפיר. אולם למעשה היה בעיקר עיתונאי ותסריטאי. בשנות ה-80' הגיש גם תוכנית רדיו פופולרית בגלי צה\"ל בשם \"שלוש ארבע לעבודה!\".\nבמוצאי שבת 30 בנובמבר 1957 אבדו עקבותיו של אלי תבור בתל אביב. הוא הופיע שוב כעבור 27 שעות וטען שנחטף על ידי אלמונים שחקרו אותו ואיימו עליו. \"העולם הזה\" האשים את השב\"כ אשר הכחיש כל קשר לאירוע. בעדותו של תבור במשטרה נתגלו סתירות. בעיתון \"דבר השבוע\" נרמז כי החטיפה הייתה מבוימת. בתגובה הגיש \"העולם הזה\" קובלנה פלילית על הוצאת דיבה נגד \"דבר השבוע\".\nביום הכיפורים תשל\"ד, 6 באוקטובר 1973, בשעה 2 בצהריים נכח אלי תבור בפגישת הכתבים הצבאיים עם ראש אמ\"ן האלוף אלי זעירא שבמהלכה הגיעה הידיעה כי פרצה מלחמת יום הכיפורים.\nאלי תבור היה אחד מבין קבוצת עיתונאים (שכללה מלבדו את אורי דן, איתן הבר, ישעיהו בן-פורת, יהונתן גפן, חזי כרמל ואלי לנדאו) שפרסמו בשנת 1973 את הספר \"המחדל\", שהיה הספר הראשון שנתפרסם מיד לאחר מלחמת יום הכיפורים ובו ביקורת על מחדליה ותיאור עז משדות הקרב, על החללים, הנפגעים ואובדן הציוד שהיו בהם. הספר עורר בזמנו הד רב בדעת הקהל.\nבין הסקופים הגדולים שנזקפים לזכותו של אלי תבור היו חשיפת זהותו של ראש שירות האינפורמציה של מס ההכנסה; ניפוץ הכרזתו של השר יעקב מרידור על \"המנורה שתאיר את כל רמת-גן\" והטענות על מעשי השחיתות לכאורה של אהוד אולמרט כבר בסוף שנות ה-70' של המאה ה-20.\nבשנות ה-90' היה אלי תבור גם עורכם של מגזין התיירות \"רואים עולם\" ומגזין שיפוץ הדירות \"בית לעניין\". משנת 1987 שימש אלי תבור גם כעורך כתבי העת של לשכת המהנדסים והאדריכלים בישראל.\n\nבנוסף לעבודתו העיתונאית הפך אלי תבור לאחד התסריטאים הפוריים ביותר של הקולנוע הישראלי. הוא נודע בעיקר כתסריטאי של רוב הסרטים מסדרת סרטי אסקימו לימון, הם: \"אסקימו לימון\" (1978), \"יוצאים קבוע\" (1979), \"שפשוף נעים\" (1981), \"ספיחס\" (1982), \"רומן זעיר\" (1984) ו\"הרימו עוגן\" (1985).\nסרטים ישראליים אחרים שהוסרטו לפי תסריטיו של אלי תבור הם: \"כל ממזר מלך\" (בכתיבה משותפת עם אורי זוהר) (1968), \"סלומוניקו\" (1972), \"נחצ'ה והגנרל\" (1982), \"צ'רלי וחצי\" (1974), \"יהיה טוב סלומוניקו\" (1975), \"חגיגה בסנוקר\" (1975), \"בוא נפוצץ מיליון\" (1977), \"סרט וארוחת בוקר\" (1977), \"סלסה\" (1978), \"אמי הגנרלית\" (1979), \"אהבה אילמת\" (1982), \"כביש ללא מוצא\" (1982), \"מבצע שטריימל\" (1984), \"עדות מאונס\" (1984) ו\"אלכס חולה אהבה\" (1986), שמאז הפך לסרט קאלט. כמו כן כתב את התסריט לסרט גרמני בבימויו של יואל זילברג.\nבשנת 1975 זכה בפרס מרגוט קלאוזנר על כתיבת התסריט לסרט \"צ'רלי וחצי\". בשנת 1979 נבחר על ידי קוראי \"ידיעות אחרונות\" כ\"תסריטאי השנה\" בזכות התסריט שכתב לסרט \"אסקימו לימון\" וזכה על כך ב\"פרס כינור דוד\" של העיתון. איגוד התסריטאים בישראל בחר בו כ\"חבר כבוד\" הראשון של האיגוד.\nבשנת 2012 זכה בפרס אופיר על מפעל חיים של האקדמיה הישראלית לקולנוע על עבודתו רבת ההיקף כתסריטאי, שהביאה להפקת 23 סרטים על פי תסריטיו.\nבשנת 2018 לקח חלק בכתיבת התסריט לסרטו של ימין מסיקה \"פרשת אונקלוס\".\nאלי תבור הוא אב לארבעה ילדים, סב ל-11 נכדים וסבא רבא לשני נינים. מתגורר בתל אביב. הוא היה נשוי לשולה תבור, שנודעה כ\"רחל המרחלת\", כתבת הרכילות של ״העולם הזה״. אשתו היא ציפי תבור, דוגמנית לשעבר ומי שהייתה מנהלת הסחר של ״כריסטיאן דיור קומסטיקה״ בישראל.\n\nאלי תבור, במיזם \"אישים\" לתיעוד היצירה הישראלית\n אלי תבור, במסד הנתונים הקולנועיים IMDb (באנגלית)\nאלי תבור, באתר \"אידיבי\", מאגר הידע העברי לקולנוע ישראלי ועולמי\nאלי תבור, באתר ספר הקולנוע הישראלי\nאלי תבור, ב\"מאגר העדויות של הקולנוע הישראלי\"\nנירית אנדרמן, ימשיך כבודו: האם סרטי הבורקס פגעו במזרחיים?, באתר הארץ, 25 במרץ 2011\nאוהד שטדלר, ריאיון עם אלי תבור, באתר איגוד התסריטאים, 24 במאי 2012\nנחום מוכיח, ריאיון עם אלי תבור, באתר הבמה, 19 בספטמבר 2012\nיובל ברוסילובסקי‏, אלי תבור - התסריטאי המצליח מכולם שמעולם לא למד קולנוע, באתר וואלה‏, 19 בספטמבר 2012\nרועי כ\"ץ, ריאיון עם אלי תבור, בתוכנית \"תעודת עיתונאי\" ברדיו תל אביב, 25 באוקטובר 2013\nחיים ביאור, \"אבנרי פשוט רימה אותי\", באתר אגודת העיתונאים בתל אביב, 10 ביולי 2019",
    "pageid": 147430
  },
  {
    "title": "אריה",
    "extract": "אריה (שם מדעי: Panthera leo) הוא מין של טורף גדול מהסוג פנתר שבמשפחת החתוליים, והוא השני בגודלו בין בני הקבוצה דמויי חתול, אחרי תת-המין הסיבירי של הטיגריס.\nהאריה נפוץ בעיקר ביבשת אפריקה, אך גם במדינת גוג'ראט שבהודו. הוא ניזון מאוכלי עשב שונים אותם הוא צד, וכן מפגרים. בתרבות האנושית נחשב האריה סמל לגבורה וכוח, ולכן הוצמד לו הכינוי \"מלך החיות\". תוחלת חייו בטבע היא בין 12 ל-18 שנים, אך בשבי הוא יכול לחיות עד 30 שנה. שמות נוספים של האריה בשפה העברית הם ליש, שחל, שחץ ולביא. שם נקבת האריה הוא לביאה ואריה צעיר נקרא כפיר.",
    "pageid": 710386
  },
  {
    "title": "אריה דרעי",
    "extract": "אריה מכלוף דרעי (נולד בט' באדר א' ה'תשי\"ט, 17 בפברואר 1959) הוא פוליטיקאי ישראלי, ממייסדי מפלגת ש\"ס וחבר הכנסת מטעמה. כיהן כשר הפנים, שר לפיתוח הפריפריה, הנגב והגליל, כשר הכלכלה, כמשנה לראש הממשלה וכשר הבריאות.\nבשנת 1999 הורשע בלקיחת שוחד ובמרמה והפרת אמונים, נידון לשלוש שנות מאסר והוטל עליו קלון. לאחר שחרורו מהכלא הורשע פעם נוספת בהפרת אמונים ונדון לשלושה חודשי מאסר על תנאי ולקנס של 10,000 ש\"ח. בסוף 2012, לקראת הבחירות לכנסת התשע עשרה, חזר להנהגת ש\"ס, הוצב מטעמה במקום השני ונבחר לכנסת. במאי 2013 מונה שוב ליו\"ר תנועת ש\"ס. בינואר 2022 נאלץ להתפטר מהכנסת במסגרת הסדר טיעון, בגין עבירות מס, אך חזר לכנסת בבחירות לכנסת העשרים וחמש. בדצמבר של אותה השנה התמנה למשנה לראש הממשלה ולשר בממשלת ישראל השלושים ושבע, אך מינוי זה נפסל על ידי בג\"ץ בינואר 2023, ודרעי פוטר בהתאם לפסק הדין.",
    "pageid": 15737
  },
  {
    "title": "בואינג 767",
    "extract": "בואינג 767 (באנגלית: Boeing 767) הוא מטוס נוסעים רחב גוף לטווחים בינוניים-ארוכים.\nחברת בואינג הודיעה על השקת ה-767 ביולי 1978, מטוס נוסעים דו מנועי חדש. המטרה הראשונית הייתה לאפשר הפעלת קווים נוחים יותר בתוך ארצות הברית. לכן נמכרו המטוסים הראשונים מסוג זה לחברות האמריקאיות יונייטד איירליינס ואמריקן איירליינס.\nחברות רבות ברחבי העולם רכשו את ה-767, בהן אמריקן איירליינס, הוויאן איירליינס, אל על ועוד רבות אחרות.\nחברת אל על הפעילה 13 מטוסי 767 (200/300) עד שנת 2019. החברה קיבלה את מטוס ה-767 הראשון שלה, מסדרה 200ER, בשנת 1982, והוא נגרט בשנת 2011.\nאחד היתרונות הנוספים אשר עומדים לצד מטוס זה הוא שההכשרה שלו היא כמו של מטוס הבואינג 757 וכך חברות תעופה שהכשירו את הטייסים יכלו לתת להם אפשרות להטיס עוד מטוס.\nבינתיים, אף על פי שיצור ה-767 נמשך, בואינג הוציאה דגם מחליף שהוא הבואינג 787 החדש, בעל קיבולת נוסעים דומה, אך קל יותר, מהיר יותר, חסכוני יותר ובעל טווח טיסה ארוך יותר.",
    "pageid": 18249
  },
  {
    "title": "בובספוג מכנסמרובע",
    "extract": "בּוֹבּסְפוֹג מִכְנָסמְרֻבָּע (באנגלית: SpongeBob SquarePants) היא סדרת אנימציה אמריקאית הומוריסטית שנוצרה על ידי הביולוג הימי והאנימטור סטיבן הילנבורג עבור רשת ניקלודיאון האמריקאית. הסדרה שודרה לראשונה בערוץ ניקלודיאון של ארצות הברית ב־1 במאי 1999. העלילה מתרחשת בעיר במעמקי הים, ומתמקדת בהרפתקאותיהם של ספוג ים בשם בובספוג מכנסמרובע ושל קרוביו. בובספוג מכנסמרובע נחשבת לאחת מסדרות הילדים המוכרות והמצליחות ביותר בכל הזמנים.\nהסדרה נבחרה על ידי המגזין \"טיים\" כאחת מ-100 הסדרות הטובות ביותר בכל הזמנים.\nבישראל, הסדרה החלה את שידוריה ב-1 ביולי 2003 עם פתיחת ערוץ ניקלודיאון הישראלי, ומאז משודרת בדיבוב לעברית; בעבר, גרסה מתורגמת שודרה בערוץ בשעות הלילה. החל מאוגוסט 2017 הסדרה משודרת בדיבוב לערבית בערוץ מכאן 33. ב-2023 הודיעה ניקלודיאון כי הסדרה תחודש לעונה 15.\n\n",
    "pageid": 41029
  },
  {
    "title": "ברידג'רטון",
    "extract": "ברידג'רטון (באנגלית: Bridgerton) היא סדרת דרמה תקופתית אמריקאית, שנוצרה על ידי כריס ואן דוזן והופקה על ידי שונדה ריימס. הסדרה מבוססת על הרומנים של ג'וליה קווין, העוקבת אחר עולמה התחרותי של החברה הגבוהה ב\"תקופת העוצרות\" בלונדון. הסדרה עלתה בבכורה עולמית ב-25 בדצמבר 2020 בנטפליקס. בתפקידים הראשיים מככבים פיבי דינבור, הארייט קיינס, ג'ולי אנדרוז, בן מילר, רגה ז'אן פייג', לוק תומפסון וג'ונתן ביילי. מדד הצפיות של הסדרה מוערך בכ-82 מיליון משקי בית, והיא הייתה הסדרה הנצפית ביותר בנטפליקס בכל הזמנים עד לחודש אוקטובר 2021 בו תפסה את מקומה \"משחק הדיונון\".\nבינואר 2021 חודשה הסדרה לעונה שנייה שעלתה לשידור ב-25 במרץ 2022. באפריל 2021, הוכרז שהסדרה חודשה לעונה שלישית ורביעית. במאי 2024 עלה חלקה הראשון של העונה השלישית של הסדרה. החלק השני של העונה עלה ביוני 2024.",
    "pageid": 1900974
  },
  {
    "title": "בת עין",
    "extract": "בַּת עַיִן (מגדל עדר) היא התנחלות ויישוב קהילתי כפרי דתי חסידי במערב גוש עציון, מערבית לכפר עציון. ההתנחלות שוכנת על גבעה נישאה בגובה של כ-870 מטר, בגבול בין השטח ההררי של גוש עציון ושפלת בית שמש. בבת עין מתגוררות כ-300 משפחות. היא נקראת על שם המעיינות סביבה: עין חובלה, עין ליבנה ועין סג'מה.\nבת עין מורכבת מחוזרים בתשובה, מזרם החסידות החדשה, ומחסידות ברסלב, חסידות חב\"ד תלמידי הרב יצחק גינזבורג ודתיים לאומיים.",
    "pageid": 64317
  },
  {
    "title": "ג'וליה רוברטס",
    "extract": "ג'וליה פיונה רוברטס (באנגלית: Julia Fiona Roberts; נולדה ב-28 באוקטובר 1967) היא שחקנית קולנוע ומפיקה אמריקאית. זוכת פרס אוסקר לשחקנית הטובה ביותר ושלושה פרסי גלובוס הזהב.",
    "pageid": 124757
  },
  {
    "title": "ג'פרי דאהמר",
    "extract": "ג'פרי ליונל דאהמר, הידוע גם כ\"הקניבל ממילווקי\" (21 במאי 1960 – 28 בנובמבר 1994) היה רוצח סדרתי, עבריין מין וקניבל אמריקאי שרצח 17 גברים בין השנים 1978–1991. ב-15 בפברואר 1992 הורשע ב-15 מעשי רצח שנעשו בוויסקונסין, ונידון לחמישה עשר מאסרי עולם. לאחר מכן נידון למאסר עולם נוסף על רצח נוסף שביצע באוהיו. ב-28 בנובמבר 1994 הוכה למוות על ידי אסיר בשם כריסטופר סקרבר בבית הסוהר.",
    "pageid": 187570
  },
  {
    "title": "גודל הפין האנושי",
    "extract": "המדידה המדויקת ביותר של גודל הפין האנושי נגזרת ממספר מדידות שונות, בזמנים שונים, שכן ישנה שונות טבעית קטנה בהתאם למידת העוררות המינית, השעה ביום, טמפרטורת החדר, תדירות הפעילות המינית ואמינות המדידה. בהשוואה לפרימטים אחרים, למשל הגורילה, הפין האנושי עבה ביותר, הן במונחים מוחלטים והן ביחס לשאר חלקי הגוף.\nתוצאות המדידות משתנות, כאשר מחקרים המסתמכים על מדידה עצמית מדווחים על ממוצע גבוה משמעותית מאשר מחקרים בהם המדידות נערכות על ידי אנשי מקצוע בתחום הרפואה. לפי סקירה שיטתית בתחום, החל משנת 2015, האורך הממוצע של פין אנושי זקוף הוא בערך 13.12 ס\"מ (11.46 ס\"מ – 14.78 ס\"מ).‏‏ בדרך כלל, אורכו של הפין הרפוי אינו מעיד על אורכו של הפין הזקוף.\nהפין האנושי גדל בעיקר בין הינקות לגיל חמש, ובין כשנה לאחר תחילת גיל ההתבגרות ועד לגיל 17 בערך.\nמחקרים סטטיסטיים לא הצליחו למצוא קשר מובהק בין גודל הפין לגודלם של חלקי גוף אחרים. גורמים סביבתיים, יחד עם גורמים גנטיים, כמו משבשים אנדוקריניים, יכולים להשפיע על גדילת הפין. פין בוגר זקוף שאורכו פחות מ-7 ס\"מ מכונה ברפואה \"מיקרו-פין\" (micropenis).\nקיים מִתאם בין גודל הפין לבין עלייה ברמות הטסטוסטרון במהלך גיל ההתבגרות. עם זאת, לאחר גיל ההתבגרות, הטסטוסטרון אינו מסוגל להשפיע עוד על גודל הפין, וחוסר באנדרוגן אצל גברים בוגרים גורם לירידה קטנה בגודל בלבד. הורמון גדילה (‏GH‏) ופקטור גדילה דמוי אינסולין 1 (‏IGF-1‏) משפיעים גם כן על גודל הפין, כאשר מחסור בהם במהלך שלבים התפתחותיים קריטיים (למשל, אצל הלוקים בחוסר בהורמון גדילה או בתסמונת לרון) עשוי לגרום למיקרו-פין.\n\n",
    "pageid": 1516593
  },
  {
    "title": "גולסטאר",
    "extract": "גולסטאר (מסוגנן כגולללל סטאר) היא תוכנית מציאות תיעודית ישראלית שנוצרה והופקה על ידי סוכנות ADD עבור רשת HOT. התוכנית מציגה את פעילותה של נבחרת כדורגל המורכבת מידוענים.\nבכל פרק, הנבחרת עוברת חוויה משותפת אחרת כולל אימון והכנה לקראת המשחקים, המשחקים עצמם והתגובות לאחריהם. את הנבחרת מאמן שייע פייגנבוים, מאמן כדורגל ותיק וכדורגלן עבר. בסיום כל עונה הנבחרת מתכוננת למשחק הגמר, כאשר כל המשחקים הם בעצם הכנה למשחק זה.\nב-11 ביולי 2024 יצא לאקרנים סרט קולנוע שמבוסס על התוכנית בשם \"מרוסקים: גולסטאר הסרט\". הסרט הופק על ידי משה אדרי. בסוף הקרנת הבכורה של הסרט הגיעו חלק מהשחקנים מהעונה העכשווית של גולסטאר (למשל: דין מירושניקוב, ירון ברלד, קובי סוויסה או כידוע: \"KS המותג\") לבמה של האולם או מחץ לאולם של הסרט",
    "pageid": 1059244
  },
  {
    "title": "דגל סודאן",
    "extract": "דגל סודאן (בערבית: علم السودان, בתעתיק מדויק: עלם אלסודאן) הוא דגלה הלאומי של סודאן. הוא אומץ ב-20 במאי 1970.\nהדגל הוא דגל טריקולור בצבעי הלאומיות הכלל-ערבית: אדום, לבן ושחור. משולש ירוק נמצא סמוך לניצב הדגל. עד המהפכה הצבאית של 1969 דגל סודאן היה דגל טריקולור בצבעים הכלל-אפריקאיים: כחול, צהוב וירוק.\nהצבע האדום מסמל את המאבק של סודאן להקמת אומה ערבית גדולה. הלבן מסמל את האסלאם, את השלום, את האור והאהבה. השחור מסמל את המהפכה בסודאן, והירוק מסמל עושר וחקלאות.",
    "pageid": 21715
  },
  {
    "title": "הארי פוטר",
    "extract": "הארי פוטר (באנגלית: ‏‏?‏) היא סדרת ספרי פנטזיה מצליחה בת שבעה חלקים (הפטלוגיה) שנכתבה על ידי הסופרת הבריטית ג'יי קיי רולינג. גיבור הסדרה הוא הנער הארי פוטר. הראשון מבין שבעת ספרי הסדרה, \"הארי פוטר ואבן החכמים\", יצא לאור בשנת 1997, והאחרון מביניהם, \"הארי פוטר ואוצרות המוות\", יצא בשנת 2007.\nכל אחד מספרי הסדרה (מלבד הספר השביעי) מתאר שנת לימודים בבית הספר הוגוורטס לכישוף ולקוסמות. הסדרה מתאפיינת, בין השאר, ביצירת עולם חדש של מושגים ומונחים פרי דמיונה של הסופרת (אשר שאבה השראה ממיתולוגיות וסיפורי פולקלור שונים). על אף שקהל היעד העיקרי של הסדרה הוא ילדים ובני־נוער, הסדרה מעוררת עניין בקרב בני כל הגילים.\nהסדרה זכתה להצלחה יוצאת דופן, וספריה נמכרו במאות מיליוני עותקים בעשרות שפות ברחבי העולם. הספרים מופיעים בקביעות ברשימת עשרת הספרים הנמכרים בעולם, והפכו את רולינג לאחת הנשים העשירות בממלכה המאוחדת ולסופרת העשירה ביותר בעולם. סדרת הספרים גיבשה לעצמה קהל מעריצים עולמי – מה שהביא לשיווק מוצרים רבים הנוגעים לדמויות ולפרטי העלילה.\nהסדרה הוסבה לשמונה סרטי קולנוע, שעד לשנת 2015 היוו את סדרת הסרטים המכניסה ביותר בהיסטוריה של הקולנוע (שיא שנשבר ב־2015 על ידי \"היקום הקולנועי של מארוול\").",
    "pageid": 4482
  },
  {
    "title": "הלוח העברי",
    "extract": "הלוח העברי הוא לוח שנה המבוסס על שילוב מחזור הירח ומחזור השמש (לוח ירחי-שמשי) עם התחשבות בימות השבוע. כל שנה מכילה בדרך כלל 12 חודשים (שנה פשוטה) ולעיתים 13 חודשים (שנה מעוברת) המתחילים כל אחד במולד הירח. המספר המשתנה של חודשי השנה שומר על הקבלה בין שנה עברית ממוצעת למחזור השמש. אורך שנה פשוטה בלוח העברי הוא 353–355 ימים, ואורך שנה מעוברת הוא 383–385 ימים (בעוד מחזור השמש הוא בן כ-365 ימים).\nהיממה בלוח העברי מתחילה עם שקיעת החמה או צאת הכוכבים.\nבעבר, נקבעו חודשי הלוח העברי על ידי בית דין לפי עֵדוּת-רְאִיָּה, אף שבית הדין ידע לחשב את מועד המולד האסטרונומי, מכיוון שהתורה מצווה לקדש את החודשים על-פי עדים (מצוות קידוש החודש). כיום הלוח העברי הוא לוח מחושב. המסורת מייחסת שינוי זה לתקנה של רבי הלל נשיאה בשנת ד'קי\"ט (359 לספירה).\nעל-פי הלוח העברי נקבעים חגי ישראל ומועדיו. במדינת ישראל הלוח העברי הוא לוח השנה הרשמי, לצד הלוח הגרגוריאני, המשמש כלוח השנה האזרחי הבין-לאומי.\n\nששת ימי החול בשבוע נקראים לפי מספרם: יום ראשון, שני, שלישי, רביעי, חמישי, שישי. היום השביעי נקרא שבת.\nהיממה בלוח השנה העברי מתחילה בשקיעת החמה או בצאת הכוכבים, ומסתיימת עם שקיעת החמה או עם צאת הכוכבים למחרת. עובדה זו של ערב לפני בוקר, נקראת במסורת היהודית \"היום הולך אחר הלילה\", ומחלחלת למושגים רבים בשפה העברית, בעיקר בתחום היהדות, כמו \"ערב שבת\" או \"ערב חג\" שמשמעותם היום שלפני השבת והחג, שקיעה וזריחה, 'הָנֵץ החמה' (מלשון ניצן והצצה – יציאה ראשונה ורמז ראשון לקיומו) ושעת 'צאת הכוכבים', בין הערביים, ביאת השמש ועוד.\n\nעל פי המסורת היהודית, תחילת היום היא לעת ערב, והמקור לכך נלמד מספר בראשית, מסיפור בריאת העולם, בו נאמר בסיומו של כל יום: \"וַיְהִי עֶרֶב, וַיְהִי בֹקֶר, יוֹם...\" (יום שני, יום שלישי וכו'), ומכאן שהיום החדש מתחיל בערב.\nשתחילת היום בשקיעת החמה למדים גם מן האמירה המפורשת לגבי יום הכיפורים, שתחילתו היא בערב:\n\nכן ניתן ללמוד גם מן הכתוב בעניין חג המצות: ”בָּֽרִאשֹׁ֡ן בְּאַרְבָּעָה֩ עָשָׂ֨ר י֤וֹם לַחֹ֨דֶשׁ֙ בָּעֶ֔רֶב תֹּֽאכְל֖וּ מַצֹּ֑ת עַ֠ד י֣וֹם הָֽאֶחָ֧ד וְעֶשְׂרִ֛ים לַחֹ֖דֶשׁ בָּעָֽרֶב” (ספר שמות, פרק י\"ב, פסוק י\"ח) בהשוואה לפסוקים האחרים: ”וּבַֽחֲמִשָּׁ֨ה עָשָׂ֥ר יוֹם֙ לַחֹ֣דֶשׁ הַזֶּ֔ה חַ֥ג הַמַּצּ֖וֹת לה' שִׁבְעַ֥ת יָמִ֖ים מַצּ֥וֹת תֹּאכֵֽלוּ” (ספר ויקרא, פרק כ\"ג, פסוק ו') ”וּבַֽחֲמִשָּׁ֨ה עָשָׂ֥ר י֛וֹם לַחֹ֥דֶשׁ הַזֶּ֖ה חָ֑ג שִׁבְעַ֣ת יָמִ֔ים מַצּ֖וֹת יֵֽאָכֵֽל” (ספר במדבר, פרק כ\"ח, פסוק י\"ז).\nהנוהג לציין את תחילת היום בערב היה קיים בבבל העתיקה, ויש חוקרים הטוענים כי זה מקור המנהג. במצרים העתיקה, לעומת זאת, היה נהוג לציין את תחילת היום עם זריחת השמש, וכן בלוח היוליאני. על פי ההלכה, בעניינים הקשורים לבית המקדש, \"הלילה הולך אחר היום\", והיממה מתחלפת בזריחה. מסתבר שהלוח הירחי-שמשי (שהיה נהוג ברוב ארצות המזרח התיכון אבל לא במצרים) הוא שקבע את התחלת היום בערב: התחלת החודש נקבעת על ידי ראיית ירח חדש בערב, ואם החודש מורכב מימים שלמים, גם הימים צריכים להתחיל בערב.\nלדעת שמריהו טלמון, הצדוקים והבייתוסים (איסיים) אשר נהגו לפי לוח השנה במגילות קומראן, נקטו לגבי ימי השבוע בשיטה של תחילת היום עם בוקר, בניגוד לימי החגים בספר היובלים וימי הקרבנות במגילת המקדש ובמגילת מקצת מעשי התורה שמתחילים בערב. פרופסור מאיר בר-אילן טוען שבטקס הנפת העומר האמירה \"בא השמש? בא השמש!\" היא אמירה במסגרת הפולמוס עם הכיתות, שהמשיכו את המנהג הקדום של הלוח השמשי, ותחילת היום עם בוקר, אשר הוחלף בידי חז\"ל בימי השלטון הסלאוקי לאחר אלכסנדר מוקדון.\n\nהרשב\"ם פירש את פסוקי \"וַיְהִי עֶרֶב, וַיְהִי בֹקֶר...\" שהגיע ערבו של יום, בסוף היום ולאחר שהיום \"נהיה\" או \"נברא\", והמשיך אל תוך הלילה עד הבוקר, להשלמת היממה. החוקר והסופר משה מרדכי בן-דב הסביר שהרשב\"ם פירש את פשוטו של מקרא, ואילו קביעת השבת מערב עד ערב, לפי הרשב\"ם, נסמכת על מקורות אחרים בהמשך אותה פרשיה, ובמקומות אחרים בתורה, שמהם עולה שלמרות תחילת היום בבוקר, יש להתחיל את השבת והמועדים דווקא בערב, כמו הציווי על יום הכיפורים: ”מֵעֶרֶב עַד עֶרֶב תִּשְׁבְּתוּ שַׁבַּתְּכֶם” (ספר ויקרא, פרק כ\"ג, פסוק ל\"ב). לדעת בן-דב, עקב אי הבנת הדברים פירושו לא הודפס בחומשים, ואפילו במקראות גדולות הושמט חלק ניכר מפירושו בספר בראשית.\nרבי אברהם אבן עזרא כתב את \"אגרת השבת\", חיבור שירי פולמוסי מחורז והתוקף עמדה זו. יש הסבורים שחיבור זה הוא חלק ממלחמתו בקראים, אך יש הטוענים שהוא נכתב כביקורת על פירושי הרשב\"ם שהגיעו לידיו.\nבן-דב מביא בסוף מאמרו רשימת פסוקים בהם מוזכר היום והלילה, ומראה שהקדמת היום ללילה היא הדרך הרגילה להציג יממה, דוגמת \"...וְהָגִיתָ בּוֹ יוֹמָם וָלַיְלָה... בתחילת ספר יהושע, אלא אם כן מדובר ביגון ועצב, או בנושא שמירה מוגברת דוגמת \"...וּפָחַדְתָּ לַיְלָה וְיוֹמָם וְלֹא תַאֲמִין בְּחַיֶּיךָ...\" בפרשיית הברכה בהר גריזים והקללה בהר עיבל (ספר דברים, פרשת כי תבא) או \"...תֵּרַדְנָה עֵינַי דִּמְעָה לַיְלָה וְיוֹמָם – וְאַל תִּדְמֶינָה! כִּי שֶׁבֶר גָּדוֹל נִשְׁבְּרָה בְּתוּלַת בַּת עַמִּי...\" בקינת ירמיהו 'על הבצרות'.\nספרי הקבלה מביאים אף הם פירוש דומה לזה של הרשב\"ם, ומדגישים את תערובת החושך בתוך אור היום בשעת ה\"ערב\", שהיא סיבת הבאת המושג \"ערב\" לפני מושג ה\"בוקר\" בתורה, ובביטוי \"בֹקֶר\" מתוקן עניין זה על ידי תערובת הבוקר החדש בתוך החושך אחרי היום הקודם.\nרבי צדוק הכהן מלובלין, מחכמי תנועת החסידות, נתן ליום במקדש (המתחיל מהבוקר) משמעות ערכית, וטען שהמקדש מסמל את ההתבוננות מ'הצד הטוב' של החיים, ללא הצורך לעבור קודם דרך הרוע, ומצד שני מבלי להתעלם מקיומו של הרוע, הקיים סביב, אך בריחוק מאתנו:\n\nהחודש העברי מבוסס על מחזור שינוי מופע הירח, ממולד הירח, עבור במילואו, וכלה במולד הבא. האופן שבו נראה הירח לצופה מכדור הארץ תלוי במיקומו של הירח ביחס לשמש, במיקומו ביחס לכדור הארץ ובמיקום שניהם ביחס לשמש. משך הזמן בין מולד ירח אחד למשנהו נקרא \"החודש הסינודי\", ומשכו נובע הן מסיבוב הירח סביב כדור הארץ, והן מסיבוב כדור הארץ סביב השמש. משך החודש הסינודי אינו קבוע, ובזמננו אורכו הממוצע הוא 29.5305888531 ימים (29 ימים, 12 שעות, 44 דקות, ו-2.9 שניות בקירוב).\nחודש סינודי מסוים עשוי להיות ארוך מהממוצע ב-7 שעות ו-12 דקות לכל היותר או קצר מהממוצע ב-6 שעות ורבע לכל היותר (אורכו בין 29.27 ימים ל-29.83 ימים), וזאת משום שמסלוליהם של כדור הארץ סביב השמש ושל הירח סביב כדור הארץ אינם מעגליים, אלא אליפטיים, ועל כן, בהתאם לחוקי קפלר, מהירות התנועה שלהם אינה קבועה. בטווח שנים גדול, האורך הממוצע של החודש הסינודי כשהוא נמדד ביממות ארציות מתקצר בשברירי שניות, היות שאורך יממה על פני כדור הארץ מתארך כתוצאה מפעולת כוחות הגאות והשפל. בזמן קביעת הלוח (שנת ד'קי\"ט – 359) היה החודש הסינודי הממוצע 29.5305934241163 (לפי חישוב התארכות היממה של יאן מיאוס).\nכיוון שמספר הימים בחודש חייב להיות שלם, נקבע שהחודש העברי יכיל 29 ימים או 30 ימים. חודש שאורכו 29 ימים נקרא \"חודש חסר\", וחודש שאורכו 30 ימים נקרא \"חודש מלא\". אופן הקביעה האם חודש הוא חסר או מלא שונה בלוח העברי שעל פי הראייה מאשר בלוח העברי הקבוע הנהוג בימינו. בלוח על פי הראייה, אורך החודש היה נקבע בסופו של החודש על פי השאלה האם בלילה של היום השלושים לחודש – בתום היום ה-29 לחודש – כבר נראה הירח של החודש הבא, והגיעו עדים על כך. בלוח הקבוע, לעומת זאת, נקבע אורך החודש על פי תבנית שנקבעה מראש, חודשים מסוימים תמיד מלאים ואחרים תמיד חסרים. שני חודשים יוצאי דופן הם חשוון וכסלו. הם בעלי אורך משתנה, בלוח הקבוע, ואורכם נקבע לפי אורך השנה, שנקבע על פי זמן המולד הממוצע של חודש תשרי הקודם וזה שאחריו.\n\nהסיבות להשתנות אורכי חשוון וכסלו הן:\n\nדחיית לא אד\"ו ראש, הגורמת להוספת יום בשנה שעברה לחודש חשוון כנגד גריעתו בשנה הנוכחית או הבאה מחודש כסלו.\nאורך החודש הממוצע הגדול מעט מ-29.5 יום, דבר הגורם להופעת שנים ארוכות יותר מהסדר הרגיל, שהוא 354 יום לשנה פשוטה ו-384 יום לשנה מעוברת. את התוספת המצטברת מוסיפים לחודש חשוון.\nשילוב שתי הסיבות גורם לכך שהסדר הרגיל מיושם רק בכ-29.6% מכלל השנים (כ-38.5% מהפשוטות וכ-14.3% מהמעוברות).\n\nשמות החודשים המשמשים בימינו מקורם בשמות בבליים, שאומצו בתקופת גלות בבל בתקופות מוקדמות יותר ניתנו לחודשים העבריים שמות מספריים, כשניסן הוא החודש הראשון, ואדר הוא החודש השנים עשר.\nבמקרא, החודש בו יצאו בני ישראל ממצרים (החודש שנקרא כעת ניסן) הוא החודש הראשון:\n\nהבבלים קראו לחודשיהם (המתחילים גם הם בניסן): נִיסַנֻ, אַרֻ, סִמַנֻ, דֻּמֻזֻ, אַבֻּ, אֻלֻלֻ, תִּשְׁרִתֻּם, סַמְנֻ, כִּסְלִמֻ, טֶבֶּתֻּם, שַׁבַּטֻ, אַדַּרֻ וחודש נוסף בשנה מעוברת, מַכַּרֻשַׁ אַדַּרֻ.\nהגרסאות העבריות של השמות הבבליים, המקובלים גם היום, מופיעות במגילת אסתר ובספר זכריה לצד מספור החודשים מניסן, ובספר עזרא ונחמיה ללא מספור:\n\nוַתִּלָּקַח אֶסְתֵּר אֶל הַמֶּלֶךְ אֲחַשְׁוֵרוֹשׁ אֶל בֵּית מַלְכוּתוֹ בַּחֹדֶשׁ הָעֲשִׂירִי הוּא חֹדֶשׁ טֵבֵת בִּשְׁנַת שֶׁבַע לְמַלְכוּתוֹ.\nבְּיוֹם עֶשְׂרִים וְאַרְבָּעָה לְעַשְׁתֵּי עָשָׂר חֹדֶשׁ הוּא חֹדֶשׁ שְׁבָט בִּשְׁנַת שְׁתַּיִם לְדָרְיָוֶשׁ הָיָה דְבַר ה' אֶל זְכַרְיָה בֶּן בֶּרֶכְיָהוּ בֶּן עִדּוֹא הַנָּבִיא לֵאמֹר.\nבַּחֹדֶשׁ הָרִאשׁוֹן הוּא חֹדֶשׁ נִיסָן בִּשְׁנַת שְׁתֵּים עֶשְׂרֵה לַמֶּלֶךְ אֲחַשְׁוֵרוֹשׁ הִפִּיל פּוּר הוּא הַגּוֹרָל לִפְנֵי הָמָן מִיּוֹם לְיוֹם וּמֵחֹדֶשׁ לְחֹדֶשׁ שְׁנֵים עָשָׂר הוּא חֹדֶשׁ אֲדָר.\nוַיִּקָּרְאוּ סֹפְרֵי הַמֶּלֶךְ בָּעֵת הַהִיא בַּחֹדֶשׁ הַשְּׁלִישִׁי הוּא חֹדֶשׁ סִיוָן בִּשְׁלוֹשָׁה וְעֶשְׂרִים בּוֹ וַיִּכָּתֵב כְּכָל אֲשֶׁר צִוָּה מָרְדֳּכַי אֶל הַיְּהוּדִים.\nוַיְהִי בִּשְׁנַת אַרְבַּע לְדָרְיָוֶשׁ הַמֶּלֶךְ הָיָה דְבַר ה' אֶל זְכַרְיָה בְּאַרְבָּעָה לַחֹדֶשׁ הַתְּשִׁעִי בְּכִסְלֵו.\nדִּבְרֵי נְחֶמְיָה בֶּן-חֲכַלְיָה וַיְהִי בְחֹדֶשׁ כִּסְלֵו שְׁנַת עֶשְׂרִים וַאֲנִי הָיִיתִי בְּשׁוּשַׁן הַבִּירָה.\nוְשֵׁיצִיא בַּיְתָה דְנָה עַד יוֹם תְּלָתָה לִירַח אֲדָר\nוַיְהִי בְּחֹדֶשׁ נִיסָן שְׁנַת עֶשְׂרִים לְאַרְתַּחְשַׁסְתְּא הַמֶּלֶךְ יַיִן לְפָנָיו וָאֶשָּׂא אֶת הַיַּיִן וָאֶתְּנָה לַמֶּלֶךְ וְלֹא הָיִיתִי רַע לְפָנָיו.\nוַתִּשְׁלַם הַחוֹמָה בְּעֶשְׂרִים וַחֲמִשָּׁה לֶאֱלוּל לַחֲמִשִּׁים וּשְׁנַיִם יוֹם,\nבתנ\"ך מצוינים גם שמות אחרים לחודשים, כגון \"ירח האיתנים\" לתשרי, \"ירח בול\" לחשוון ו\"חודש זיו\" לאייר. יש הסוברים שמקורם של שמות אלו בשפה הפיניקית, והם מובאים בתנ\"ך רק בספר מלכים בשל השפעה תרבותית פיניקית, בעקבות המסחר של שלמה המלך עם הפיניקים[דרוש מקור]. חז\"ל ציינו משמעות לשמות אלה בהקשר לזמנם כגון שירח האיתנים הוא על שם אבות האומה שהם איתני העולם שנולדו בו. ירח בול על שם המבול שהחל בחודש מרחשוון ושבו מתחילים הגשמים ויורדים לרוב. פירוש אחר משום שבזמן זה העשב בלה בשדה ובוללין (מערבבים המספוא) לבהמה בבית. ויש אומרים משהוא מלשון יבול בשל תקופת החרישה והזריעה.\nבלוח גזר נמצאו רשומים שמונה חודשים. יש המשערים שכאשר נרשם \"ירחו\" במקום \"ירח\", הכוונה לחודשיים. אחרים חושבים שמדובר ברשימה חלקית, או בלוח שחלקו נהרס עם הזמן. הדעות חלוקות גם על מילה נוספת בסיום הלוח: \"אבי\". לפי השערת ה\"חודשיים\", החודשים הם:\n\nיַרְחו אָסִ(י)ף – שני חודשי אסיף – תשרי וחשון (בדומה ל\"חג האסיף – תקופת השנה\" המופיע בתנ\"ך).\nיַרְחו זֶרַע – הזריעה בכסלו וטבת.\nיַרְחו לֶקֶשׁ – שני חודשי זריעה מאוחרת – שבט ואדר.\nיֶרַח עֲצַד פִּשְׁתָ(ה) – חודש עקירת הפשתה – חודש ניסן.\nיֶרַח קְצִ(י)ר שְׂע(וֹ)רִם – חודש קציר השעורים – חודש אייר.\nיֶרַח קָצרוְ כִלָ(ה) – חודש קציר \"כליות\" החיטה – חודש סיוון.\nיַרְחו זֶמֶר (או זמיר) – שני חודשים של בציר – תמוז ואב.\nיֶרַח קֵץ (או קַיץ) – חודש הקיץ, קטיפת פירות הקיץ, למשל תאנים – חודש אלול.\nסדר החודשים בלוח גזר הוא לפי השנה החקלאית שמתחילה בתשרי וכך גם תחילת השנה העברית כיום. בעבר נהגו כמה ראשי שנים במקביל.\n\nחלק משמות החודשים של הלוח הגרגוריאני בשפה הערבית מתאימים לשמות חודשי השנה העבריים, וחלקם השתרשו גם לטורקית:\n\n ערך מורחב – עיבור השנה\nהשנה העברית כוללת חודשי לבנה שלמים, אך צריכה להיות תואמת את שנת החמה, ושחודש ניסן בה יצא באביב על פי האמור בתורה מספר פעמים, לדוגמה:\n\nשָׁמוֹר אֶת חֹדֶשׁ הָאָבִיב וְעָשִׂיתָ פֶּסַח לַה' אֱלֹהֶיךָ,\nכִּי בְּחֹדֶשׁ הָאָבִיב הוֹצִיאֲךָ ה' אֱלֹהֶיךָ מִמִּצְרַיִם, לָיְלָה. (פרשת שופטים, ספר דברים, פרק ט\"ז, פסוק א')\nלשם כך מוסיפים חודש נוסף, הנקרא אדר א' כך שבשנה עברית זו, יש 13 חודשים.\nעיבור השנה נעשה בכל פעם שהפער בין תחילת חודש ניסן לתחילת האביב מצטבר לכדי מחזור ירח שלם, ובכך חודש ניסן \"שב\" לאביב האסטרונומי.\n\"שנת חמה\" היא משך הזמן שאורכת הקפה שלמה של כדור הארץ את השמש, והיא מכונה גם שנה טרופית. אורכה של שנת החמה הוא כ-365.242189 ימים. בשנת חמה, לפיכך, לא נכנסים מספר חודשי לבנה שלמים, וגם לא מספר יממות שלם. בשנה נדרש תנאי של אורך במספר ימים שלמים, ובשנה העברית – גם של חודשי לבנה שלמים, ומכאן – הצורך בלוח שנה בו אורך השנה אינו קבוע.\nבשנה העברית הרגילה יש 12 חודשים (שנה פשוטה), אך אחת לשנתיים–שלוש (שבע שנים במחזור בן 19 שנה) חלה שנה מעוברת – שנה בת 13 חודשים. הכינוי \"שנה מעוברת\" הוא מטפורה לאישה מעוברת, כלומר אישה בהיריון. קביעת השנים המעוברות מכונה \"עיבור השנה\". העיבור הוא, למעשה, הכפלתו של חודש אדר לאדר א' ואדר ב'.\nעיבור השנה נעשה משום ששנת החמה ארוכה בכ-11 ימים מ-12 חודשי לבנה שלמים. אילו כללה השנה העברית 12 מחזורי ירח בלבד, כמו בלוח השנה השרעי (האסלאמי), היה חג הפסח \"נודד\" מהאביב לעבר החורף, ומהחורף לכיוון הסתיו וכן הלאה. הסיבה לכך היא כי מועד עונות השנה תלוי במיקומו של כדור הארץ יחסית לשמש – כלומר בשנת החמה בלבד.\n\n ערך מורחב – מניין השנים בלוח העברי\nמניין השנים בלוח העברי המודרני הוא חישוב מספר השנים שעברו על פי המסורת היהודית מבריאת העולם. מניין זה מכונה בראשונים מניין יצירה. יום בריאת אדם הראשון, על-פי המסורת היהודית, הוא א' בתשרי – 26 בספטמבר 3760 לפנה\"ס. מניין זה מתבסס, בעיקרון, על החיבור המכונה סדר עולם, או \"סדר עולם רבה\" המתאר את ההיסטוריה של העולם מאדם הראשון ועד תקופת הקיסר אדריאנוס, על פי פרשנותו לתנ\"ך ומסורות שונות. חיבור זה נזכר בתלמוד ומיוחס שם לתנא רבי יוסי בן חלפתא.\nהשימוש הקדום ביותר במניין השנים מאדם הראשון הידוע לנו הוא מהמאה הרביעית לספירה, ומניין זה היה מוכר בבבל לפחות עד המאה ה-13 לספירה. מהמאה השמינית התחילו להשתמש בארץ ישראל במניין לבריאת העולם (שנה יותר ממניין השנים לאדם הראשון), ומניין זה נפוץ עם הזמן ברחבי העולם עד שהפך לבלעדי.\nאת השנה נהוג לסמן בספרות עבריות, למשל שנת ה'תשפ\"ד: ה' – 5,000, ת' – 400, ש' – 300, פ' – 80, ד' – 4 = 5,784; יש המציינים את אותה שנה בצורת ה\"ן פ\"ד: ה' – 5,000, ן' – 700, פ' – 80, ד' – 4 = 5,784. פעמים רבות נהוג להשמיט את מניין האלפים, שהרי ברור, לפי ההקשר, באיזה אלף מדובר. שנת ה'תשפ\"ד נרשמת תשפ\"ד. במקרה זה יש המוסיפים את ראשי התיבות לפ\"ק – לפרט קטן, כלומר ללא ציון האלפים. במקרים אחרים יש המוסיפים את ראשי התיבות לפ\"ג – לפרט גדול, כאשר מציינים את השנה במלואה, כולל האלפים.\nבזמנים קדומים נהגו למנות את השנים לפי שנות השליט, השופטים והמלכים בתקופת המקרא, והמלכים והקיסרים בתקופת בית שני. בימי המרד הגדול ומרד בר כוכבא מנו את השנים \"לחירות ישראל\" או \"לחרות ירושלים\". לאחר חורבן בית שני היו שהשתמשו במניין לחורבן הבית. מניין השטרות היה המניין הכללי הראשון בדברי ימי ישראל ובעולם כולו. על אף שעם השנים הוא נדחק הצידה על ידי המניין לבריאת העולם, השימוש בו המשיך בחלק מן הקהילות למשך שנים רבות, במיוחד אצל יהודי תימן אשר נוהגים להשתמש במניין השטרות גם בימינו.\nהשנה הנוכחית היא שנת 5,784 לבריאת העולם, שנת 2,335 לשטרות, ושנת 1,955 לחורבן הבית.\n\nכל 7 שנים – שנת שמיטה (בשנה השביעית), וכל 7 שמיטות – שנת יובל (בשנה החמישים).\nכיום נהוג החישוב ששנת שמיטה היא שנה שמספרה מתחלק ב-7 (שנת השמיטה האחרונה הייתה שנת ה'תשפ\"ב והבאה תהיה שנת ה'תשפ\"ט).\nהיובל לא נהוג כיום. אבל לדעת הרבה מהראשונים חשבון היובלות עדיין קיים. שנת היובל לפי חשבון זה היא שנה ששארית חלוקתה ב-49 שווה 29 (שנת היובל האחרונה הייתה שנת ה'תשס\"ב והבאה תהיה שנת ה'תתי\"א).\n\nלמעט השבת, הקבועה על פי ימי השבוע ללא קשר ללוח, רוב המועדים בלוח העברי נקבעים על פי התאריך בלוח העברי (כלומר: היום בחודש); יוצא דופן הוא חג השבועות, אשר נקבע בספירה של 50 יום מחג הפסח, ועל כן לפני הלוח הקבוע, כאשר היו עדיין מקדשים את החודש על עדוּת-ראייה, שבועות יכול היה לחול בין ה' בסיוון לז' בסיוון; עם המעבר ללוח הקבוע, אשר קבע את אורכי החודשים ניסן ואייר, נקבע גם מועד חג השבועות לו' בסיוון בלבד.\nמועדים אשר אינם קבועים מן התורה וקשורים לפעילויות האסורות בשבת, או ימי תענית האסורה אף היא בשבת, נדחים או מוקדמים אם הם חלים בשבת. ישנם כמה יוצאים מן הכלל כמו תענית שריפת התלמוד, או שבת הגדול שנקבעה בשבת שלפני פסח ולא בי' בניסן.\n\n ערך מורחב – קידוש החודש\nבסוף תקופת בית שני נקבעו ראשי החודשים בהכרזה של בית הדין, לפי ראיית הירח ממש (בניגוד למצב בימינו, שבו הלוח מבוסס על חישוב מולד הירח הממוצע, חישוב שאינו חוזה את המולד האסטרונומי במדויק). בסוף החודש העברי, הירח חשוך ואינו גלוי לעין, שכן חלקו המואר של הירח הוא צידו המרוחק מכדור הארץ. (המצב הפוך לירח מלא.) הירח החדש, הנראה כסהר דקיק, שוקע זמן קצר לאחר שקיעת השמש, ומציין את ראשיתו של החודש החדש. אם במהלך היום ה-30 בחודש התקבלה על ידי בית הדין הגדול עדות על ראיית סהר הירח של החודש החדש בסוף יום האתמול, נקבע היום ה-30 כראש החודש הבא. אם לא, נדחה ראש החודש למחרת, ללא תלות בראיית הירח החדש, והחודש יהיה בן 30 ימים. בכל מקרה, לא יהיה חודש שאורכו פחות מ-29 או יותר מ-30 יום.\nבמסכת ראש השנה מובאים תאורים של הלכות ומנהגים שנועדו לעודד את הציבור להגיע לבית הדין ולהעיד על ראיית הירח החדש, בעדות שנקראה \"עדות החודש\". ההלכה קובעת שתיקון הלוח הוא מספיק חשוב כדי להתיר לעדים לחלל שבת על מנת להגיע לבית הדין ולהעיד לצורך קידוש החודש. בית הדין היה בוחן את העדים בדרכים המקובלות של וידוא שאין סתירות בין עדויות העדים, כדי לבדוק את אמינותן, ובנוסף נעזרו חברי בית הדין בידע האסטרונומי שלהם, באמצעותו חישבו באיזה כיוון ובאיזו צורה ייראה הסהר החדש, כדי לאמת את עדויות הראייה של העדים. כלל ברזל נקבע, כנראה על מנת למנוע פיצול בלוח, שההחלטה הסופית לגבי תאריך ראש החודש מסורה בלעדית בידי בית הדין הגדול, וכל קביעה שלו, אפילו התברר בדיעבד כי הייתה שגויה בעליל, ואפילו מוטעית בזדון, היא הקובעת לכל דבר ועניין.\nישנן דעות שבית הדין לא היה כובל עצמו אך ורק לעדות הראייה, אלא היה משתדל למנוע מחגים מסוימים לחול בימים מסוימים (ערב שבת, שבת, יום ראשון) על ידי פסילת העדים או אי קבלתם ובכך לגרום לעיבור החודש.\nלאחר קביעת מועד ראש החודש, בית הדין היה מודיע ליהודים בכל רחבי ארץ ישראל וגם מחוצה לה, על מועד ראש החודש. שיטה אחת להעברת הודעות הייתה הדלקת משואות שציינו את קביעת החודש החדש. אך לאחר שהיו ניסיונות של כותים להעביר מידע שגוי, הועבר המידע באמצעות שליחים.\nבנוסף לקביעת אורכי החודשים, בית הדין היה מתכנס כדי להחליט האם לעבר את השנה ולהוסיף בסוף השנה, בין חודש שבט לחודש אדר, חודש נוסף. בית הדין היה מחליט לפי מספר שיקולים שכללו את החשבון האסטרונומי (מועד יום השוויון האביבי) והמצב החקלאי: מידת הבשלת השעורה בארץ, מצב פירות האילן.\nלפי דעות מסוימות (כך דעת רס\"ג, ורבנו חננאל) מאז ומעולם קבעו חודשים אך ורק על פי החשבון, וכל עניין עדות העדים וראיית הירח התחדשו בתקופת בית שני לאימות החשבון המקובל, וזאת כנגד טענות הבייתוסים ודומיהם. רוב ההיסטוריונים גורסים כי שיטת התצפית והעדות ושיטת החישוב המתמטי-אסטרונומי שימשו זו בצד זו עד לימי הלל נשיאה.\n\nעקב קשיים בפרסום מועדי ראשי החודשים, קבע בשנת 359 לספירה רבי הלל נשיאה (המכונה \"הלל השני\"), מצאצאי רבי יהודה הנשיא, את חשבונות לוח השנה העברי כפי שהוא מקובל עד לימינו. מאז אין נוהגים לקדש ראשי חדשים לפי ראיית הירח אלא לפי חשבונותיו של רבי הלל. כמו כן בוטל עיבור השנה לפי מציאת האביב בארץ ישראל והחלו לעבר שנים לפי מחזור של 19 שנים.\nאין עדות ישירה על תקנתו של הלל נשיאה, ולמדים עליה רק ממקורות מאוחרים: החיבור \"ספר העיבור\", מאת ר' אברהם בר חייא הנשיא, שנכתב במאה ה-12, ומאזכור בחיבורו של הרמב\"ן \"ספר הזכות\". מקורות אלה מתארכים את התקנה לשנת 670 לשטרות, שהיא שנת ד'קי\"ט לבריאת העולם, המקבילה לשנת 358/9 לספירה. אולם לאור העובדה שאין אזכורים מוקדמים יותר לתקנה, נראה שכללי הלוח היו ידועים רק לקבוצה מצומצמת של חכמים. מניתוח של מסמכים שהתגלו בגניזת קהיר נראה שהכללים שקבע הלל שונו מספר פעמים ורק בסוף תקופת הגאונים התקבעו הכללים הנהוגים כיום. בשנת 2016 פורסם קטע עם כללי לוח מגניזת קהיר המעיד על כך שבתחילת תקופת הגאונים עדיין היה חל ראש השנה ביום ראשון וכן כללי מילוי וחיסור החודשים חשוון וכסלו היו שונים. בשנת 2018 פורסם מסמך נוסף שעל פיו נטען שכבר בשנת ד'ת\"ק היו קיימים כל כללי הלוח הנוכחיים.\nמכמה מקורות בתלמוד נראה שכבר בתחילת תקופת האמוראים עברו לקביעה על פי חשבון וכבר בתקופת התנאים היו תקופות שלא קבעו על פי הראיה.\nחיזוק להנחה שהלל נשיאה הוא שהנהיג את חשבונות הלוח באמצע המאה ה-4 לספירה, עולה מכך שבתקופה זו נוצרה עילה לקביעת החשבונות עקב התחזקות הנצרות. בוועידת ניקיאה, שהתכנסה בשנת 325, נקבעה ופורסמה השיטה לחישוב מועד חג הפסחא הנוצרי. על פי המסורת הנוצרית נצלב ישו ומת ביום שישי שחל בערב פסח, וקם לתחייה ביום ראשון שאחריו. הנוצרים הראשונים הקפידו להתאבל על ישו ביום שישי שבחול המועד, ולחגוג את תחייתו ביום ראשון שאחריו. בוועידת ניקיאה הוחלט לבטל סופית את הקשר ליהדות שהתבטא בצורך לברר את מועד חג הפסח בקרב היהודים, ונקבע שחג הפסחא ייחגג ביום ראשון בשבוע שחל אחרי מילואו של הירח שנראה אחרי 21 במרץ, הוא יום השוויון בין היום והלילה (לפי הלוח הרומי שהיה נהוג אז, וגם לפי הלוח הגרגוריאני היום).\nחשבונות הלוח העברי מתאמים למעשה בין שלושה מחזורי זמן: מחזור הירח החודשי שמקביל להשתנות צורת הירח ומסלולו עד לחזרתו לצורה ולמסלול המקורי, מחזור השמש השנתי שמקביל להשתנות אורכי היום והלילה, כלומר לארבע עונות השנה, ומחזור השבוע – שישה ימי עבודה ויום מנוחה. כיוון שמחזורים אלו אינם חופפים, השילוב ביניהם מורכב למדי.\nהפעלת הכללים לחישוב לוח השנה מאפשרת לראש השנה לחול סמוך לזמן שבו אפשרית ראיית הירח, בין שלושה ימים לפניה ליום אחד אחריה (כמעט תמיד חל ביום הראייה או עד שני ימים לפניו). מצד שני, מועדו של ראש השנה יחול תמיד זמן קצר לפני או אחרי מועד שוויון היום והלילה בסתיו (בספטמבר או בשבוע הראשון של אוקטובר לפי הלוח הגרגוריאני). מצד שלישי מועדו של ראש השנה לא יחול לעולם בימים א', ד', ו' (כך נמנע מיום הכיפורים למשל לחול סמוך לשבת). יתרון נוסף של חשבונו של הלל הוא ביכולת לחזות את מועדי הלוח העברי שנים רבות מראש.\nחלק מחכמי ישראל במהלך הדורות (ובהם הרמב\"ם) הצדיקו את המעבר ללוח העברי הקבוע בכך שהכול הלכה למשה מסיני. כלומר, גם קידוש החודשים לפי תצפית ועדות, וגם קידוש החודשים לפי חשבון (בזמן שאין סנהדרין, או בזמן שיש סנהדרין, כשנוצר צורך, למשל כאשר השמיים מעוננים למשך כמה ראשי חודשים ברציפות), הם מן ההלכות שניתנו למשה בסיני.\n\n ערך מורחב – מחלוקת רב סעדיה גאון ובן מאיר\nישנן עדויות כי בזמנו של רס\"ג (רב סעדיה גאון) פרצה מחלוקת גדולה בנוגע לקביעת היום בו יחול ראש השנה. באותה תקופה היה רס\"ג בדרכו מארץ ישראל לבבל ולא כיהן בשום תפקיד, אבל בדורות הבאים נחקק שמו כעיקרי במחלוקת. בארץ ישראל, באותה תקופה, שימש בתפקיד ראש ישיבת גאון יעקב רבי אהרן בן מאיר. ממכתבים שנתגלו בנושא ניתן ללמוד כי לבן מאיר הייתה מסורת שונה באשר ל-3 מכללי הדחיות. ההבדל העיקרי היה נעוץ בדחיית \"מולד זקן\": לשיטתו, \"מולד זקן\" ידחה את א' תשרי רק אם המולד חל לאחר י\"ח שעות ותרמ\"ב (642) חלקים. כתוצאה מכך גם דחיות ב'ט\"ו תקפ\"ט ו-ג\"ט ר\"ד, משתנות ונהפכות להיות ב'ט\"ז קנ\"א ו-ג\"ט תתמ\"ו.\nההבדל בא לידי ביטוי בשנים ד'תרפ\"ב–ד'תרפ\"ד. מולד תשרי בשנת ד'תרפ\"ב (שנה מעוברת) חל ביום רביעי 11 שעות ו-932 חלקים. לפיכך על ראש השנה להדחות ליום חמישי לכל הדעות. בשנת ד'תרפ\"ג היה המולד ביום ג', 9 שעות ו-441 חלקים. כאן מתחילה המחלוקת להשפיע. לשיטת רס\"ג על ראש השנה להדחות בגלל 'ג\"ט ר\"ד', ואילו לשיטת בן מאיר (ג\"ט תתמ\"ו), אין לדחות את ראש השנה. מולד תשרי בשנת ד'תרפ\"ד חל בשבת, 18 שעות ו-237 חלקים. שוב, לשיטת רס\"ג יש לדחות את רה\"ש (\"מולד זקן\") ואילו לשיטת בן מאיר, המולד \"נופל\" עדיין בטווח המותר, ועל כן אין לדחות את רה\"ש.\nלאחר דין ודברים קשים מאוד, הסתגר כל אחד מגדולים אלו בדעתו. בן מאיר טען כי קביעת המועדים מסורה לאנשי וחכמי ארץ ישראל. ואילו רס\"ג טען לעומתו, כי אומנם כך היה בזמן שבית המקדש התקיים, אבל כאשר מחשבים את השנה ממילא בחשבון מתמטי, בלי קשר לעדים ולסנהדרין היושבת בירושלים, אין כל יתרון בעובדת היות בן מאיר חכם ארצישראלי. ואומנם, באותן שנים נהגו קהילות ישראל בבבל ובארץ ישראל מנהגים שונים ביחס לימי המועדים. הקהילות התאחדו ללוח אחיד בשנת ד'תרפ\"ה, שבה לא הייתה מחלוקת בנוגע לקביעת הלוח. ברבות השנים, גברה דעתו של רס\"ג על דעת בן-מאיר ונותרה היחידה שלפיה נהגו ונוהגים כל קהילות ישראל בתפוצות לכוון את לוח השנה שלהם.\nחוקרים שונים במאמרים רבים ניסו לעמוד על טיבה של מסורת בן מאיר, שכן בעוד שנראה כי עמדת רס\"ג מעוגנת במסורות הידועות לנו, שיטת בן מאיר לא נזכרת בשום מקום אחר פרט אליו.\nהגם שלא נתבררה עד תום שיטת בן מאיר, קרוב לוודאי שיש לקשור בינה ובין הגישה הארץ ישראלית שבניסן נברא העולם (ואכן, הלוחות שנשלחו על ידי בן מאיר כחלק מהפולמוס עם רס\"ג נערכו על בסיס קביעת א ניסן של כל שנה ושנה). ובוודאי שאין זה מקרה שמולד ניסן שנת א – ד-ט-תרמ\"ב – צופן בחובו את תרמ\"ב החלקים שדרש בן מאיר להוסיף לגבול המולד הזקן.\nהיו מי שטענו, שהוספת תרמ\"ב החלקים למולד זקן בשיטת בן מאיר נועדה להתאים את הדחיות בחשבון המולדות הנהוג לדחיות שהיו נוצרות לפי חשבון מולדות אחר, כזה שהניח לו ל'עיקר' את מולד ניסן בשנה ראשונה ביום ד ו-ט שעות, וללא תרמ\"ב החלקים.\nבשנת ה'תשס\"א  פורסם מחקר של הרב יוסף גבריאל בקהופר המבאר את שיטתו של בן מאיר בהתאם לשיטת חלק מהראשונים, הסבורים שהטעם לדחיית מולד זקן הוא מפני החשש שהמולד יחול כבר אחרי סוף היום ב'קצה המזרח' (קו התאריך, אשר לפי שיטה זו נמצא 90 מעלות מזרחה מירושלים), במקרים שבהם המולד חל אחרי חצות היום באופק ירושלים וההנחה היא שחשבון המולדות מיוסד על אופק זה. הטענה המחודשת של בקהופר היא שלדעת בן מאיר כל עוד אין יהודים בקצה המזרח אין סיבה לדחות את קביעת ראש השנה במולד זקן. כותב המאמר מציע כיוון שבאותה תקופה היישוב היהודי המזרחי ביותר היה קאיפנג, השוכן כ-80 מעלות מזרחה לירושלים, מקום שהפרש השעות בינו לבין ירושלים הוא 6 שעות חסר 40 דקות (אם הימים מתחילים קודם בירושלים), שהם בקירוב תרמ\"ב (642) חלקים – כל עוד לא חל המולד 642 חלקים אחרי חצות היום, עדיין לאותה קהילה מזרחית תחול הקביעה ביום המולד ולא לפניו, ואין צורך לדחות את ראש השנה\nקובעי ההלכה התקשו לאמץ הצעה זו מכמה סיבות:\nעצם הגישה שדחיית זקן תהיה תלויה בקצה היישוב היהודי המזרחי היא חידוש: לפי גישה כזו קביעת השנים נתונה בידיהם של קהילה נידחת בקצה המזרח, שבהעתיקם את מקומם יידרש כלל העם היהודי לשנות את דחיית מולד זקן ואת קביעות השנה. גם שרשרת ההנחות, לפיהן בן מאיר ידע על קיומה של קהילת קאיפנג, ידע שאין יהודים מזרחה משם (מה שקרוב לוודאי לא תמיד היה נכון), וידע את הריחוק במעלות שבין ירושלים לקאיפנג, נראית כתלויה באוויר.\nאף בהנחה שדבריו נכונים לגבי המרחק במעלות בין קאיפנג ובין ירושלים כפי שטען, לא ברור מדוע בחר להתמקד בתרמ\"ב (642) חלקים דווקא, ולא תש\"כ (720) חלקים, המתאימים בדיוק ל-10 המעלות שלדברי הכותב לא חיו בהם יהודים.\n\nהלוח המחושב מבוסס על מספר עקרונות:\n\nהשנים המעוברות נקבעות מראש על פי המחזור המטוני. היינו 7 שנים מעוברות בכל מחזור של 19 שנים.\nאורכי החודשים, למעט חשוון וכסלו, קבועים.\nמספר הימים בשנה פשוטה הוא בין 353–355 ובשנה מעוברת בין 383–385. ההבדל מתבטא באורכי החודשים חשוון וכסלו, כלומר קיומם או אי קיומם של ל' בחשוון ול' בכסלו.\nהיום בשבוע בו חל ראש השנה נקבע על פי המולד הממוצע של חודש תשרי של אותה השנה, בהתחשב בכללי דחייה שונים (ראו בהמשך)\nאורך השנה, וממילא אורכי החודשים חשוון וכסלו, נקבע על סמך מספר הימים בין ראש השנה של השנה הנוכחית לראש השנה של השנה הבאה.\n\nבשנה טרופית יש כ-12.368 מחזורי ירח, ובכל 19 שנים טרופיות יש כ-234.997 מחזורי ירח, כלומר מספר כמעט שלם של חודשים סינודיים. בלוח העברי הקבוע נקבע שבכל מחזור של 19 שנים יהיו 235 חודשים, 7 חודשים יותר משיש ב-19 שנים של 12 חודשים. פירוש הדבר, שבכל מחזור של 19 שנים, המכונה \"מחזור קטן\", יש 7 שנים מעוברות. בלוח הקבוע נקבע שבכל מחזור קטן, השנים המעוברות יהיו: 3, 6, 8, 11, 14, 17, 19. מקובל לסמן את השנים הללו באותיות עבריות: ג', ו', ח', י\"א, י\"ד, י\"ז, י\"ט, ובקצרה: גו\"ח אדז\"ט.\nניתן אם כן, לבדוק האם שנה מסוימת היא שנה מעוברת על ידי מציאת השארית בחלוקת ערך השנה ב-19 ובדיקה האם היא שווה לאחד מהמספרים הבאים: 0, 3, 6, 8, 11, 14, או 17. לדוגמה: שנת ה'תשפ\"ד, מספרה 5,784 (ה'=5,000 + ת=400 + ש=300 + פ=80 + ד=4). חלוקת 5784 ב-19 נותנת 304 עם שארית 8. לפיכך, שנת ה'תשפ\"ד היא  שנה מעוברת, היא השנה ה-8 במחזור של גו\"ח אדז\"ט.\nבזכות העיבור, במחזוריות של 19 שנה תאריכים עבריים וגרגוריאניים נפגשים (למשל ט' באב ה'תשמ\"ה חל ב-27 ביולי 1985 וט' באב ה'תשס\"ד חל ב-27 ביולי 2004), או נופלים קרוב זה לזה, בסטייה של יום בדרך כלל (למשל ט' באב ה'תשמ\"ז חל ב-4 באוגוסט 1987 וט' באב ה'תשס\"ו חל ב-3 באוגוסט 2006), או יומיים במקרים נדירים יותר (למשל ט' באב ה'תשי\"ח חל ב-26 ביולי 1958 וט' באב ה'תשל\"ז חל ב-24 ביולי 1977), ועד 3 ימים במקרים נדירים מאוד.\n\nבלוח העברי הקבוע, מספר הימים בכל חודש קבוע מראש, למעט החודשים חשוון וכסלו שמספר הימים בהם משתנה בהתאם לאורך השנה. הסיבה לבחירתם לביצוע התיקון היא מיקומם בתחילת השנה.\nבאופן כללי, אורך החודשים הוא 30 ימים ו-29 ימים לסירוגין. שמות החודשים ומספר ימיהם, לפי סדרם המקובל כיום: תשרי (30 ימים), חשוון (29–30 ימים), כסלו (30–29 ימים), טבת (29 ימים), שבט (30 ימים), אדר (29 ימים), ניסן (30 ימים), אייר (29 ימים), סיוון (30 ימים), תמוז (29 ימים), אב (30 ימים), אלול (29 ימים). בשנה מעוברת נוסף חודש אדר א' שבו 30 יום (ואז אדר הרגיל – 29 ימים – נקרא אדר ב').\nלאחר חודש בן 29 יום, ראש החודש הבא יהיה בן יום אחד בלבד; לאחר חודש בן 30 יום, ראש החודש הבא יהיה בן יומיים, היום הראשון של ראש חודש זה יהיה ל' של החודש היוצא, ו'יומו השני' של ראש חודש יהיה א' של החודש החדש.\n\nראש חודש תמיד בן יום אחד: תשרי, שבט, ניסן, סיון, אב\nראש חודש תמיד בן יומיים: חשוון, אדר (שניהם בשנה מעוברת), אייר, תמוז, אלול\nתלוי:\nכסלו – יום אחד – אם נקבע חשוון ל-29 יום; יומיים – אם חשוון בן 30 יום.\nטבת – יום אחד – אם נקבע כסלו ל-29 יום; יומיים – אם כסלו בן 30 יום.\nראש חודש יצא ביום בשבוע שלאחר ראש החודש האחרון (בר\"ח שאחרי ר\"ח של יומיים הולכים אחר ר\"ח השני) לדוגמה אם ראש חודש חשוון הוא בימים שני–שלישי אז ראש חודש כסליו יהיה ביום רביעי (ואם הוא יומיים אז גם יום חמישי).\n\nכדי לקבוע את היום בשבוע שבו יחול ראש השנה, יש לחשב את מולד השנה הממוצע, כלומר היום והשעה בו אמור להתרחש מולד הירח של חודש תשרי, ואז לבדוק ארבעה תנאים בהם יש לדחות את יום ראש השנה.\nהיום ההלכתי המתמטי מתחיל בשעה 18:00 בשעון המקובל בימינו, כלומר 6 שעות לאחר צהרי היום במקום בו נקבעת השעה. ההנחה הרווחת היא שזמן המולד נקבע לפי השעה המקומית בירושלים, שמקדימה את הזמן העולמי ב-2 שעות, 20 דקות ו-56.9 שניות. השעה ההלכתית מחולקת ל-1080 חלקים שווים (כך שדקה היא בדיוק 18 חלקים וחלק הוא בדיוק 3 1⁄3 שניות).\nהיום ההלכתי המבוסס על תצפית משתנה ממקום למקום ומיום ליום אבל כניסת ראש השנה (המבוססת על צאת הכוכבים, ולא תלויה בשעת מולד השנה) אכן נוטה לחול סביב השעה המודרנית 18:00 עקב הקרבה ליום שוויון הסתיו.\nהמולד הממוצע נקבע על ידי שני קבועים:\n\nמולד תוהו (נקרא גם מולד ב'ה'ר\"ד) – שעה מסוימת שנקבעה בחישוב לאחור. שעה זו מציינת לשנה קודם בריאת אדם הראשון. וזוהי נקודת זמן תאורתית הקודמת לבריאת העולם. נקודה זו חלה ביום שני בשבוע.\nאורך מחזור הירח הממוצע – חישוב אסטרונומי של אורך מחזור מולד הירח, הזהה לחישובי הבבלים והיוונים הקדמונים.\nמולד תוהו נקבע ליום השני בשבוע, 5 שעות ו-204 חלקים מתחילת הלילה (23:11:20 בשעה המקומית בירושלים). את מספר החודשים M שעברו מאז מולד תוהו ועד ראש השנה של שנה Y ניתן לחשב בעזרת הנוסחה: \n\n  \n    \n      \n        M\n        =\n        235\n        \n          ⌊\n          \n            \n              \n                Y\n                −\n                1\n              \n              19\n            \n          \n          ⌋\n        \n        +\n        12\n        [\n        (\n        Y\n        −\n        1\n        )\n        \n        mod\n        \n        \n        19\n        ]\n        +\n        \n          ⌊\n          \n            \n              \n                7\n                [\n                (\n                Y\n                −\n                1\n                )\n                \n                mod\n                \n                \n                19\n                ]\n                +\n                1\n              \n              19\n            \n          \n          ⌋\n        \n      \n    \n    {\\displaystyle M=235\\left\\lfloor {\\frac {Y-1}{19}}\\right\\rfloor +12[(Y-1)\\mod 19]+\\left\\lfloor {\\frac {7[(Y-1)\\mod 19]+1}{19}}\\right\\rfloor }\n  \n \nאו, באופן שקול,\n\n  \n    \n      \n        M\n        =\n        \n          ⌊\n          \n            \n              \n                235\n                (\n                Y\n                −\n                1\n                )\n                +\n                1\n              \n              19\n            \n          \n          ⌋\n        \n      \n    \n    {\\displaystyle M=\\left\\lfloor {\\frac {235(Y-1)+1}{19}}\\right\\rfloor }\n  \n \n(כאשר \n  \n    \n      \n        ⌊\n        ⌋\n      \n    \n    {\\displaystyle \\lfloor \\rfloor }\n  \n היא פונקציית הערך השלם).\nלדוגמה, עבור שנת ה'תשע\"ב (Y-1=5771) נקבל:\n\n  \n    \n      \n        M\n        =\n        \n          ⌊\n          \n            \n              \n                235\n                ⋅\n                5771\n                +\n                1\n              \n              19\n            \n          \n          ⌋\n        \n        =\n        ⌊\n        71378.21...\n        ⌋\n        =\n        71378\n      \n    \n    {\\displaystyle M=\\left\\lfloor {\\frac {235\\cdot 5771+1}{19}}\\right\\rfloor =\\lfloor 71378.21...\\rfloor =71378}\n  \n.\nאורך מחזור הירח הממוצע נקבע להיות: 29 יממות, 12 שעות ו-793 חלקים של השעה (793 חלקים שווים ל-44 דקות ו-31/3 שניות). מקובל לציין פרק זמן זה באותיות: כ\"ט י\"ב תשצ\"ג.\nערך זה של מחזור הירח הממוצע שווה ל-\n  \n    \n      \n        C\n        =\n        29\n        \n          \n            \n              12\n              \n                \n                  793\n                  1080\n                \n              \n            \n            24\n          \n        \n        =\n        29\n        \n          \n            13753\n            25920\n          \n        \n        =\n        29.530594\n        \n          \n            135802469\n            ¯\n          \n        \n      \n    \n    {\\displaystyle C=29{\\frac {12{\\frac {793}{1080}}}{24}}=29{\\frac {13753}{25920}}=29.530594{\\overline {135802469}}}\n  \n יממות.\nכדי לקבוע את מולד השנה של שנה Y – כלומר היום שבו יחול מולד תשרי, מוסיפים למולד התוהו את מספר מחזורי הירח שעברו עד השנה שאותה מחשבים, אותם סימַנּו M, כפול אורך מחזור הירח אותו סימַנּו C.\n\nR = M × C + T\nכאשר R – מולד השנה.\nראש השנה של שנה Y יהיה ביום שבו חל המולד, או יידחה על ידי ארבעת התנאים המוכרים בחרוז:\n\nלא אד\"ו ראש,\nמולד זקן – בל תדרוש,\nג\"ט ר\"ד – בשנה פשוטה: גרוש,\nבט\"ו תקפ\"ט – אחר עיבור: עקור מלשרוש\nהתנאים מוגדרים כך:\n\nמולד זקן: אם מולד ראש השנה (על פי החישוב) חל לאחר צהרי היום (כלומר, ברבע האחרון של היום העברי, אחרי השעה ה-18).\nג-ט-ר\"ד: אם מולד ראש השנה נופל ביום שלישי (ג), אחרי תשע (ט') שעות ו-204 (ר\"ד) חלקים, בשנה פשוטה.\nב-טו-תקפ\"ט: אם מולד ראש השנה נופל ביום שני (ב), אחרי חמש עשרה (ט\"ו) שעות ו-589 (תקפ\"ט) חלקים, בשנה שאחרי שנה מעוברת.\nלא אד\"ו ראש: ראש השנה לא יחול בימים א', ד', ו' בשבוע.\nראש השנה יכול להידחות פעם אחת אם אחד משלושת התנאים הראשונים מתקיים ופעם אחת אם הוא אמור היה ליפול על ימי אד\"ו בשבוע. סך הכל דחייה של 0 עד יומיים. הדחיות של השנה הנוכחית והבאה קובעות אם השנה הנוכחית תהיה חסרה, כסדרה, או שלמה. ללא דחיות כ-80.6% מהשנים היו כסדרן, ורק כ-19.4% שלמות.\nלסיכום התהליך למציאת יום ראש השנה בפועל ואורך השנה הוא:\n\nקובעים אם השנה מעוברת, לפי מקומה במחזור של 19 שנים.\nמחפשים את היום שבו חל המולד הממוצע.\nבודקים תנאים לפי שעת המולד:\nבודקים שלא קיבלנו מולד זקן – שהמולד הוא לא אחרי צהרי היום.\nבודקים שאין ג\"ט ר\"ד פשוטה – אם השנה היא פשוטה, שאין מדובר במולד ביום ג' בשעה ט' (9) ו-ר\"ד (204) חלקים.\nבודקים שאין בט\"ו תקפ\"ט אחר העיבור – אם השנה הקודמת הייתה מעוברת, שאין מדובר במולד ביום ב' בשעה ט\"ו (15), ותקפ\"ט (589) חלקים.\nאם לפחות אחד מהם כן מתקיים דוחים ביום אחד.\nבודקים שלא אד\"ו – האם היום בשבוע כעת הוא יום א', ד' או ו'. אם כן דוחים ליום המותר הבא.\nחוזרים על פעולות אלה עבור השנה הבאה; אורך השנה הוא ההפרש בין א' בתשרי הנוכחי והבא.\n\nקבוע אורך החודש הממוצע, של 29 ימים 12 שעות ו-793 חלקים או 29.5305941358 ימים, קרוב מאוד לחודש הסינודי שנמדד בימינו, הוא ארוך ממנו רק בכ-0.456 שניות.\nחלק מהשוני נובע לא ממגבלות של החישוב הקדום אלא משינוי אסטרונומי, בעת קביעת הלוח ההפרש היה שולי בהרבה, בערך 0.061 שניות. ההפרש בימינו גורם לתזוזת החודש העברי בכ-1.5679 שעות כל 1,000 שנים, הפרש שאיננו מביא לסטייה ניכרת בין קביעות הלוח העברי למציאות האסטרונומית והאקלימית.\nהמקור לקבוע הוא הגמרא במסכת ראש השנה:\n\nיש רבנים וחוקרים המעריכים שהידע המדויק יחסית על אורך החודש הסינודי שהיה בידי קובעי הלוח העברי מקורו בבבל ויוון, שכן הערך של אורך החודש העברי המשמש את הלוח העברי מופיע בדייקנות מוחלטת אצל האסטרונום הכשדי קידינו  במאה הרביעית לפני הספירה, ואחריו אצל היפרכוס היווני במאה השנייה לפני הספירה, שניהם מוקדמים יותר מאבי אביו של רבן גמליאל המוזכר בגמרא. שניהם ציינו את הערך כך: 29, 31, 50, 8, 20 בבסיס 60, שהוא ערך זהה לחלוטין לכ\"ט י\"ב תשצ\"ג המופיע בגמרא.\n\n ערך מורחב – לא אד\"ו ראש\nעל פי המסורת, דחייה זו נועדה לעקוף מספר בעיות הנובעות מההלכה:\n\nהסיבות להימנעות מיום ד' ומיום ו': אם קובעים את ראש השנה ביום ד' או ביום ו', יום הכיפורים אשר מתחיל תשעה ימים אחר כך, יהיה ביום שישי, או ביום ראשון, שני ימים הצמודים לשבת (אחת לפני השבת ואחת אחריה). נוצרות שתי בעיות כשיום הכיפורים צמוד לשבת:\nלא יוותרו ירקות טריים לאכילה בתום צמד הימים השבת ויום הכיפורים, מפני שהן נלקטו יומיים קודם. (בחגים אחרים הצמודים לשבת, מותר לבשל ביום החג, אך לא ביום הכיפורים).\nאדם אשר נפטר ביום הראשון מתוך צמד הימים יום הכיפורים ושבת, לא יוכל להיקבר במשך יומיים, הנחשב 'חילול כבוד המת'.\nהסיבה להימנעות מיום א': קיים איסור הלכתי לקיים את מנהג חביטת הערבות כשהושענא רבה חל בשבת, ועל מנת למנוע ביטול של מנהג זה, דאגו שהושענא רבה לא יחול בשבת.\nיש הסבורים שגם בזמן שנהגו לקדש את החודש על פי הראייה, בית הדין היה משתדל למנוע מצב בו ראש השנה חל בימים רביעי ושישי, וקביעת הכלל בלוח המחושב רק קיבעה נוהג קדום זה והוסיפה עליו את הדחיה מיום ראשון.\n\nההנחה היא שדחיית מולד זקן נועדה לגשר על ההפרש בין זמן המולד (זמן קיבוץ המאורות, הזמן שבו הירח נמצא הכי קרוב לקו המחבר בין כדור הארץ לשמש) המחושב בלוח הקבוע לבין זמן הראייה הראשונה האפשרית.\nהבעיה בעמדה זו היא שישנן פעמים רבות בהן הפער גדול מדי, ודחיית מולד זקן לא תעזור.\nיתרה מזאת, מכיוון שהמולד המחושב המשמש בלוח הקבוע הוא המולד הממוצע, ההפרש בין המולד האסטרונומי לזמן אפשרות הראייה יכול להיות אף גדול יותר.\nייתכן, על כן, שדחיית \"מולד זקן\" נקבעה כזכר ללוח על פי הראייה או מסיבה אחרת לא ידועה.\nהקדמה של דחיית מולד זקן ושתי הדחיות הנגררות תביא ליותר מקרים שבהם יראה הירח החדש יום לפני ראש חודש, מה שקורה כיום רק לעיתים נדירות בדחיית גטר\"ד. איחור של הדחיות יביא למקרים שבהם יראה הירח הישן בבוקר ראש חודש וכן שמולד שבט וכסלו יחולו במוצאי ראש חודש. אם היו קובעים את החודשים בכל ימות השבוע היה ניתן לקבוע ראש חודש תמיד יום לאחר המולד, כדברי רבי זירא – \"צריך שיהא לילה ויום מן החדש\", ואז הראייה הראשונה הייתה תמיד בליל ראש חודש או במוצאי ראש חודש ובמקרים נדירים למחרת.\n\nאם המולד בשנה פשוטה חל ביום שלישי, בשעה תשיעית ו-204 חלקים (או מאוחר יותר), המולד שאחריו יהיה ביום שבת בשעה ה-18 ליממה, ויום א' תשרי ידחה מתוקף כלל \"מולד זקן\" ליום ראשון ומשם – ליום שני (מתוקף כלל \"לא אד\"ו ראש\"); יוצא שאורך השנה יהיה 356 ימים, דבר שאינו אפשרי לפי הכללים הבסיסיים של אורך השנה הפשוטה (המוגבלת לאורך שבין 353–355 ימים). לכן, נדחה א' תשרי ליום רביעי, ומשם – ליום חמישי, והשנה תתקצר ל-354 ימים – שנה כסדרה.\nמאותה סיבה דוחים את מולד בט\"ו תקפ\"ט שלאחר שנה מעוברת: אם המולד ביום שני, 15 שעות ו-589 חלקים, המולד שקדם לו היה ביום שלישי, 18 שעות בתוך היממה. ושוב, בגלל \"מולד זקן\" ו\"לא אד\"ו ראש\", נדחה את המולד ליום חמישי, ונותרנו עם שנה מעוברת בת 382 ימים בלבד, שחורג מגבולות אורכי השנה האפשריים (383–385). לכן, נדחה את א' תשרי ליום ג' וממילא \"תתארך\" השנה לכדי 383 ימים, ותתאים למסגרת.\n\nנקודות החופש בלוח העברי הקבוע לגבי משך שנה מסוימת הן שלוש:\n\nקיומו או אי-קיומו של חודש אדר א' באורך של 30 יום\nקיומו או אי-קיומו של יום ל' בכסלו\nקיומו או אי-קיומו של יום ל' בחשוון (קיומו אפשרי רק בשנה בה קיים ל' בכסלו)\nעל כן, בלוח העברי הקבוע יש שנים בשישה אורכים שונים:\n\nחסרה – שנה בת 353 יום לפשוטה ו-383 יום למעוברת, חשוון וכסלו מכילים 29 ימים\nכסדרה – שנה בת 354 יום לפשוטה ו-384 יום למעוברת, בחשוון 29 ימים ובכסלו 30 ימים\nשלמה – שנה בת 355 יום לפשוטה ו-385 יום למעוברת, בחשוון ובכסלו 30 ימים\nנוסף על כך, יש ארבעה ימי שבוע אפשריים לתחילת השנה (לפי הכלל \"לא אד\"ו ראש\"), ולא כולם מתאימים לכל אחד מאורכי השנה האפשריים, כי אילוץ \"לא אד\"ו ראש\" חל גם על תחילת השנה הבאה.\nמגבלות אלו, על היום בו חל ראש השנה ועל אורך השנים, מקטינות את מספר האפשרויות ל-14 סוגי שנים שונות, הנקראים גם \"קביעויות\".\nנהוג לסמן את קביעויות השנים בשלוש אותיות המציינות את העוגנים שלהלן, המספיקים להסיק את לוח השנה כולו:\n\nב/ג/ה/ז – היום הראשון של ראש השנה.\nש/כ/ח – האם השנה שלמה, כסדרה או חסרה.\nא/ג/ה/ז – היום הראשון של פסח, התלוי גם בעיבור השנה.\nלדוגמה, הקביעות \"בחג\" מציינת שנה המתחילה ביום שני, היא חסרה, ופסח חל בה ביום שלישי.\n\nמידיעת קביעות השנה ניתן לדעת את היום בשבוע בו חל כל אחד מהחגים ואת הפרשה הנקראת בכל אחת משבתות השנה. כדי לדעת את הקביעות של שנה מסוימת יש לחשב את היום בשבוע של ראש השנה של השנה המסוימת ושל זאת שאחריה.\n\nסוגים שונים של שנים מופיעים בלוח הקבוע בשכיחויות שונות. כך למשל, הקביעות הכז מופיעה בכ-18% מהשנים לעומת הקביעות השא שמופיעה רק ב-3.3% מהשנים, כלומר אחת לשלושים שנה, בממוצע. בטבלה שלהלן מובא חישוב של שכיחויות סוגי השנים. הטור הימני מציג את השנים במחזור הקטן עבורם השורה מתייחסת ושני הטורים שאחריו מגדירים טווח של זמן בו חל המולד הממוצע. הטור הרביעי מימין מגדיר את אורך הטווח והטור החמישי נותן את האחוז מסך כל השבוע (168 שעות) שהטווח מכסה. בטור השישי מופיע סוג השנה והטור האחרון משמאל מציין את השכיחות של הקביעות.\n\nהטווח הקצר ביותר שבו יכולות לחול כל 14 הקביעויות הוא 18 שנים, זה קרה בין ד'תשמ\"ה לד'תשס\"ב.\n\nמאחר שרוב המועדים נמצאים בין אדר לבין מרחשוון (שלאחריו), ובחלק זה בשנה קביעות החודשים אחידה – חודש מלא וחודש חסר, הרי שעל פי דחיית לא אד\"ו ראש, אפשר לגזור גם את הקביעות הבאות:\n\nלא בד\"ו פסח: היום הראשון של פסח (ובהתאם לו גם תשעה באב) לא יחול בימים ב', ד', ו'.\nלא אד\"ו סוכות: היום הראשון של סוכות (וכן שמיני עצרת) לא יחול בימים א', ד', ו'.\nלא אג\"ו כיפור: יום הכיפורים לא יחול בימים א', ג', ו'.\nלא גה\"ז שבועות: שבועות לא יחול בימים ג', ה', ז'.\nלא בד\"ז פורים: פורים (דפרזים, י\"ד באדר (במעוברת: י\"ד באדר ב')) לא יחול בימים ב', ד', ז'.\nהכלל \"לא אד\"ו ראש\" מביא לכך שרוב החגים יכולים לחול רק בארבעה מבין שבעת ימי השבוע. חלק מהחגים (אלו שלפני מרחשוון וכסלו, שהם משתנים באורכם) תלוי במועד ראש השנה שלפניהם (כיפור, סוכות), וחלק (אלו שמאדר ב' ואילך) תלוי בראש השנה שאחריהם (פורים, פסח, שבועות).\nיוצאים מן הכלל הם חנוכה, עשרה בטבת וט\"ו בשבט שחלים בין מרחשוון לאדר, ולכן יכולים לחול בחמישה או בשישה מתוך שבעת ימי השבוע. היום הראשון של חנוכה יכול לחול בכל יום בשבוע מלבד שלישי. עשרה בטבת אינו חל בימים שני ושבת, וט\"ו בשבט אינו חל בימים ראשון ושישי.\nפורים מתנהג בעניין זה כשאר החגים כיוון שהוא חל תמיד באדר ב', ולא באדר א'. חודש אדר ב' הוא קבוע באורכו ובמיקומו יחסית לראש השנה הבא אחריו.\nלאור כל זאת, יש סימן לחישוב היום בשבוע של רוב המועדים בשנה מסוימת, בהינתן היום בשבוע של אחד מהם. השיטה מוצגת במקורות על-פי ימי חג הפסח. הסימן מתואר על פי צופן אתב\"ש. לכל יום משבעת ימי חג הפסח, שמסמנים באותיות א–ז (למשל – א' – יום ראשון של פסח, ב' – יום שני, וכן הלאה), יש חג שיחול באותו יום בשבוע:\n\nא – תשעה באב הבא.\nב – שבועות הבא.\nג – ראש השנה הבא.\nד – קריאת / קנין / קילוס התורה או קץ המועדים (הכוונה ליום שמחת תורה הבא בחוץ לארץ, שהוא יום טוב שני של גלויות של שמיני עצרת).\nה – צום (יום כיפור הבא).\nו – פורים הקודם.\nבמקורות הקדומים הסימן מפסיק כאן או קודם, בתיקון חיבור העיבור של חנוך בן בחיי קוסטנטיני נעשה ניסיון להוסיף ז\"ע ח\"ס ט\"ן, בדורות האחרונים הוסיפו:\n\nז – עצמאות. יש מאנשי זמננו שמציינים שיום ז' של פסח מתאים גם לתאריך יום העצמאות שהתחדש בשנת ה'תש\"ט (הכוונה ל-ה' באייר, ולא למועד יום העצמאות בפועל, שנדחה או מוקדם לעיתים קרובות). אחרים מזכירים שהאות \"ע\" מתאימה גם למילה \"עגל\". ועשיית העגל במדבר אירעה לפי המסורת בט\"ז בתמוז, אותו היום בשבוע שבו חל ז' של פסח. בנוסף יום קרבן עצים כלומר ט\"ו באב יוצא ביום זה, ביום זה הפסיקו לכרות לבית המקדש עצים והביאו קורבן בגלל מועד זה.\n\nהלוח העברי חוזר על עצמו כמעט במדויק מדי 13 מחזורים של 19 שנים, שהם 247 שנה (חסרות רק 50 דקות ו-5 חלקים). חזרה מושלמת מתרחשת רק מדי 689,472 שנים.\nחישוב המחזוריות הזו מיוחס במקורות שונים לרב נחשון גאון, אולם ככל הנראה הומצא בסביבות שנת 930 על יד יאשיהו בן מבורך אלעאקולי והייחוס המקורי לרב נחשון הוא של לוח 14 הקביעויות. לוח השנה התמידי שבסוף הלכות ראש חודש שבספר טור אורח חיים לרבי יעקב בן אשר, שנוסף על ידי מעתיקים מאוחרים, מבוסס על עיגול זה. בשל חוסר הדיוק של העיגול, תוקן הלוח על ידי רבי חזקיה די סילוה בספרו פרי חדש, לגבי השנים ה'תרס\"ב, ה'תרס\"ג, ושנים אחרות. כבר רבי אברהם אבן עזרא הזהיר על חוסר הדיוק של העיגול. תפוצת עיגול זה בקרב יהדות תימן גרמה למחלוקת שפרצה בשנת 1336 על קביעות השנים ה'קט\"ו וה'קט\"ז.\n\nמחזור השמש הממוצע שעולה מחשבון הלוח העברי הוא 365.2468222 ימים. מספר זה גדול במעט ממספר הימים בשנה טרופית, שעומד על 365.24219. פער זה מצטבר ליממה אחת בכל 216 שנים, אולם הוא אינו מורגש כיוון שמועדי הלוח העברי ממילא נעים בעונות השנה בטווח של חודש. מאז תקופת הלל השני הצטבר הפער לכדי שבוע בערך.\nלפער זה יש משמעות הלכתית מסוימת לגבי מועד חג הפסח. פסח חל באמצע חודש ניסן, שמוגדר במקרא ובתלמוד כ\"חודש האביב\". משמעות המילה \"אביב\" היא שלב מסוים בהבשלת התבואה, ואמנם הקראים היו מעברים עד המאה ה-19 את השנים על פי הופעת ה\"אביב\" בארץ ישראל. בתלמוד מובאים סימנים אחדים לזיהוי \"חודש האביב\", שמהם אפשר ללמוד כי פסח חייב לחול אחרי יום השוויון, אולם לא נקבע מהו סוף עונת האביב. לפי התלמוד בבלי, מסכת סנהדרין, דף י\"ב, עמוד א', לא היו מעברים שנת שמיטה ולא את השנה שאחריה. הקפדה על כך יוצרת הבדלים של יותר מ-46 ימים בין פסח הכי מוקדם לפסח הכי מאוחר, זאת אומרת שעונת האביב נמשכת לפחות כ-50 יום.\nאם נפרש שצריך רק שהאביב יחל לפני חג הפסח, אין בעיה כיוון שפסח (ט\"ו בניסן) אינו חל בימינו לפני 26 במרץ. אולם אם נפרש שצריך גם שפסח יחול בתוך חודש מתחילת תקופת ניסן, אנו נמצאים כבר היום בבעיה, כיוון שפסח עשוי לחול בימינו עד 25 באפריל (ועד בכלל). לפי פירוש מקל יותר, הפער מתחיל להיות בעייתי כעבור 3,000 שנים לערך מהמעבר לשיטת החישוב (דהיינו בעוד 1400 שנה), אז הפער יצטבר לכדי חצי חודש (216*15=3240), ופסח יהיה בחצי השני של תקופת ניסן, שאינה נחשבת זמן האביב. הבעיה מחריפה עם הזמן כאשר כל 6,500 שנה בערך (216*30=6480) פסח עובר לחודש הבא (החודש השמשי של עונות השנה).\nבעיה דומה הייתה קיימת בלוח היוליאני. חג הפסחא הנוצרי (שמועדו: יום ראשון שאחרי הירח המלא שאחרי 20 במרץ) סטה מיום השוויון האביבי. הבעיה תוקנה רק כשהצטבר הפער ל-10 ימים, על ידי קבלת הלוח הגרגוריאני. החשש מפילוג ביהדות בעקבות תיקון לוח השנה יש לו על מה להסתמך – תיקון הלוח הנוצרי עורר מחלוקת והגביר את הפילוג בין העדות הנוצריות למשך מאות שנים, ויש עדות נוצריות רבות שמסרבות לקבלו.\n\nגרסאות הדומות ללוח העברי של ימינו שימשו אולי את ממלכות ישראל ויהודה כבר בימי בית ראשון; היו גם לוחות שנה אחרים ששימשו בתקופה ההיא. לוח שנה דומה מאוד ללוח העברי היה נהוג בבבל העתיקה, ובמצרים נהג לוח שהיה מבוסס על מחזור השמש בלבד; ממלכות ישראל ויהודה, לאורך התקופות השונות, היו מושפעות משני המרכזים, בבל ומצרים. ההשפעה המשמעותית ביותר על לוח השנה העברי הייתה בתקופת גלות בבל: מן הלוח הבבלי הועתקו שמות החודשים, ועקרונות חישוב שונים שמשמשים עד היום.\nהלוח העברי נבדל מהלוח הגרגוריאני, המבוסס על מחזור השמש בלבד. הרעיון של לוח שנה המשלב בין מחזור הירח למחזור השמש מופיע גם בלוחות אחרים, כמו לוח השנה הסיני וכן בלוחות בבליים קדומים. הרעיון של שבע שנים מעוברות (בנות 13 חודשים) במחזורים של 19 שנים, המופיע בלוח העברי הקבוע, הוצע ביוון העתיקה על ידי מטון בסביבות שנת 432 לפנה\"ס.\nהערבים השתמשו בלוח הדומה ללוח העברי עד ראשית האסלאם במאה ה-7 לספירה; מאז ביטלו את עיבור השנים, והלוח המוסלמי נקבע על פי מחזור הירח בלבד.\n\nבלוח השנה המוזכר במקרא, החודשים לא מוזכרים בדרך כלל בשם אלא במספרים סודרים – החודש הראשון, החודש השני וכן הלאה – זאת לצד אזכורים שונים הרומזים שכן היו מקובלים שמות. ספירת חודשי השנה התחילה בחודש הראשון, לימים חודש ניסן.\nממצאים ארכאולוגיים שונים של לוחות שנה עתיקים – דוגמת לוח גזר וממצאי פסיפס מציפורי – שביניהם הבדלים שונים, הובילו חוקרים מסוימים להעריך שבאזור ישראל פעלו במקביל מספר לוחות שנה, אשר מועד תחילתם משתנה בין האביב לסתיו, ושמות החודשים בהם שונים לפי מסורות שונות.\nיחיעם שורק סימן את נקודת המפנה בשיבת ציון, בה חזרה האליטה הרוחנית היהודאית מבבל והביאה איתה את לוח השנה הבבלי, שלימים קיבל הלוח העברי את שמות חודשיו לצד מאפיינים נוספים. עם זאת, נראה שבמשך זמן ממושך עדיין לא היה מקובל על היהודים לוח שנה אחיד עם מועד התחלה קבוע, ועל כך יכולה להעיד, למשל, מחלוקת המוצגת במסכת ראש השנה, בה נחלקים רבי יהושע בן חנניה ורבן גמליאל דיבנה במאה ה-1 לספירה לגבי מועדו המדויק של יום הכיפורים.\n\n ערך מורחב – לוח השנה במגילות קומראן\nלדעת רחל אליאור, במהלך ימי בית שני השתנה לוח השנה הנפוץ בקרב היהודים מספר פעמים, ותהליכים אלו השפיעו על היווצרותו של לוח השנה שהפך לימים ללוח המקובל. בימי אנטיוכוס הרביעי נכפה על היהודים לוח השנה היווני של הסלאוקים, לו כ-354 ימים בשנה ומדי 2 או 3 שנים ישנה שנה מעוברת עם חודש נוסף. בראשית ימיה של ממלכת החשמונאים, כאשר קיבלה לאחר מאבקים ממושכים את הסכמתם של הסלאוקים לשלטון עצמאי, שיתפו מנהיגי החשמונאים פעולה עם הסלאוקים במישורים רבים, ובין היתר אימצו את לוח השנה היווני. ככל הנראה לאימוץ לוח השנה היווני, הייתה השפעה על לוח השנה המקובל בקרב היהודים גם בהמשך.\nלדעת יונתן בן-דב, היהודים תמיד השתמשו בלוח ירחי-שמשי של האימפריה שבה היו: הבבלית, הפרסית, או היוונית. רק תחת שלטון בית תלמי ולאחריו האימפריה הרומית, שהשתמשו בלוחות שאינם ירחיים, התעוררו ליצור לעצמם לוח שנה עצמאי.\nבשלהי תקופת בית שני נהגו בקרב היהודים כמה לוחות שנה. היו הבדלים מסוימים בין לוח השנה של הצדוקים לבין לוח השנה של הפרושים, והיה לוח השנה במגילות קומראן ששימש את כת מדבר יהודה. הלוח האחרון היה מיוחד במינו, כיוון שתיאם בין מחזור השבוע למחזור השמש, והתעלם ממחזור הירח. בלוח זה, השנה החדשה החלה באחד בניסן, שחל תמיד בתחילת האביב, קרוב למועד שוויון היום והלילה. השנה כללה 364 ימים, המחולקים לארבע תקופות בנות 91 ימים, על פי שני ימי השוויון, שחפפו לא' בניסן וא' בתשרי, ועל פי היום הארוך בשנה שהיה א' בתמוז והיום הקצר בשנה א' בטבת. זאת בהתאם לשיטה האסטרונומית בספר מהלך המאורות שאינה מדויקת. כנראה לא היו מעברים את השנה כי תלו את הפער בחטאי בני האדם שעיוותו את הזמן האלוהי.\nהשנה התחלקה לתריסר חודשים בני 30 יום כל אחד, אשר אליהם נוספו ארבעה ימים המפרידים בין העונות, ה-31 בחודש השלישי, השישי, התשיעי והשנים עשר, ימים אלו נקראו \"אותות\" או \"פגועים\". 364 מתחלק ל-7 ללא שארית, לפיכך השנה הכילה 52 שבתות, וימים אלו חלו כולם ביום השלישי בשבוע. ראשי התקופות היו בימי רביעי בשבוע, היום הפותח את שלשת הימים שלפני השבת, אחרי שלשת הימים שאחר השבת. ימי השבוע החלו עם בוקר ונמשכו עד הבוקר הבא.\nלוח זה נזכר במקורות אחדים במגילות קומראן:\n\nבספר חנוך א' פרקים ע\"ב–פ\"ב;\nבספר היובלים פרק ו';\nבראש מגילת מקצת מעשי התורה;\nבשירות עולת השבת, בפתיחת כל אחת משלוש-עשרה השירות המושרות בשלוש עשרה השבתות בכל רבעון;\nבמגילות משמרות הכהונה אשר שירתו במקדש במשך שבוע שנקרא על שם המשמר, במחזור בן 24 שבועות, ברצף בן 13 מחזורים כל שש שנים, על פי תאריך קבוע ידוע מראש;\nבמגילת המקדש המפרטת את שבעת מועדי ה' ומוסיפה עליהם עוד מועדים שלא הוזכרו בתורה;\nמגילת התהילים הגדולה מקומראן, מהמערה האחת עשרה, המחשבת את מזמורי דוד לפי הלוח השמשי;\nבקטע מקומראן, הנקרא 4Q252, המתאר את סיפור המבול כסיפור חישוב לוח בן 364 ימים ותריסר חודשים בני 30 יום כל אחד\nבספר חנוך נאמר \"ושלמו את השנים בצדק נכון בשלוש מאות וששים וארבעה ימים\" (חנוך עד, יב; שם, עה, ב; פב, ו, יא–כ). במגילות המשמרות מפורט מחזור החגים בין החודש הראשון (ניסן), לחודש השביעי (תשרי): פסח חל תמיד ביום שלישי 14 בחודש הראשון, וחג המצות ביום רביעי 15 בחודש הראשון. הינף העומר המכונה מועד השעורים חל תמיד ביום ראשון, ממחרת השבת שאחרי תום חג המצות, ב-26 בחודש הראשון. חג השבועות חל תמיד ביום ראשון, ממחרת השבת, 15 בחודש השלישי. יום זיכרון תרועה חל תמיד ביום רביעי, באחד בחודש השביעי. יום הכיפורים חל תמיד ביום שישי, בעשור בחודש השביעי, והוא מכונה שבת שבתון. חג הסוכות חל תמיד ביום רביעי 15 בחודש השביעי. חלוקות הלוח ל-364 ימים, 52 שבתות, 12 חודשים, וארבעת הימים המפרידים בין העונות הנקראים פגועים, מתוארת במזמור המופיע בסוף מגילת התהילים הגדולה ממגילות קומראן:\n\nלדברי הכוהנים לבית צדוק ואנשי בריתם, מחברי מגילות מדבר יהודה, לוח שמשי קבוע זה הובא משמיים בידי חנוך בן ירד, שלמד אותו מן המלאכים כמפורט בספר חנוך פרקים ע\"ב–פ\"ב ובספר היובלים פרק ד'. הלוח תואר במפורט בסיפור המבול בספר היובלים, שהוא סיפור חישוב לוח כמפורט שם בפרק ו; לוח השבתות בן 364 הימים נשמר בידי הכוהנים והלוויים במחזורי עולת התמיד, עולת השבת, עולת המוספים ושירי תהילים על פי שירי דוד המתוארים לעיל, והיה הבסיס לעבודת משמרות הכהונה במקדש, כמפורט במגילות המשמרות. הפרושים, שעלו להנהגה אחרי הכוהנים, אחרי חורבן המקדש, העדיפו לוח המבוסס על תצפית אנושית משתנה במולד הירח, המסורה לריבונות אנושית ולא לוח קבוע המיוסד על דברי מלאכים ונשמר בידי כוהנים ולויים על פי מחזורי שיר שחפפו למחזורי קרבנות במקדש, המיוסדים על סמכות אלוהית. המחלוקת על הלוח, שמשי או ירחי, קבוע או משתנה, אשר חישובו מסור לכוהנים או לחכמים, הייתה ביסוד המחלוקת בין הכוהנים לבית צדוק ואנשי בריתם שכונו בלשון חז\"ל צדוקים, לבין הפרושים המפרשים על פי ריבונות אנושית.\nספר היובלים עצמו טוען שהלוח השמשי שלו לא היה ידוע בדורו ועוד הרבה דורות קודם לכן (ושה\"טעות\" של לוח ירחי-שמשי השתרשה עוד קודם לזה), דבר שרומז שהלוח הירחי-שמשי הוא המקורי ושהלוח השמשי הוא תוצאה של רפורמה מאוחרת.\n\n ערך מורחב – הלוח הקראי\nהקראים, המכירים רק בתורה שבכתב כמקור מחייב, לא קיבלו את כללי לוח השנה שקבע הלל נשיאה והמשיכו לקדש חודשים לפי ראיית הירח בפועל ולעבר שנים לפי הבשלת השעורה בארץ ישראל. בהדרגה, בזמן הגלות, עם התפתחות המדע, נוספו קריטריונים של \"אפשרות ראיית הירח\" שמסייעים לקבוע מתי תיתכן ראייה של הירח. במדינת ישראל מוכן הלוח העברי הקראי בידי בית הדין של הקראים בישראל בסיוע אנשי מדע.\n\n ערך מורחב – חגים ומועדים בקהילות ביתא ישראל\nלוח ביתא ישראל הוא לוח ירחי בן 12 חודשים שכל אחד מהם מונה 29 או 30 יום לסירוגין, כל ארבע שנים חלה שנה מעוברת בה מוספים חודש מלא. הלוח מבוסס על מחזור של שמונה שנים המובא בספר חנוך. ספירת השנים בלוח היא מניין קשוטא ”1571 לישוע הנוצרי, 7071 לגפטים ו-6642 לעברים”, כך ששנת ה'תשע\"א היא שנת 7082. החל משנות ה-50 של המאה ה-20 ביתא ישראל החלו לזנוח בהדרגה את הלוח המיוחד להם ועברו להשתמש בלוח העברי. בישראל הלוח אינו בשימוש.\n\nבימינו הלוח העברי משמש בעיקר לקביעת החגים והמועדים הדתיים היהודיים וימי עצרת שקבעה המדינה.\nבמדינת ישראל הוא מוכר כלוח הרשמי לצד הלוח הגרגוריאני, המכונה לעיתים \"הלוח האזרחי\" או \"לועזי\", והוא עדיין מרכזי במוסדות החינוך וההשכלה, על פיו נקבעים החופשות, נספרות שנות הלימודים והתקופות, וגם חלוקת תעודות והערכות אישיות. מעטים הם האנשים שמציינים תאריך עברי בהמחאות.\nהלוח העברי משמש את הציבור היהודי לקביעת ימי בר מצווה, בת מצווה, יום הפטירה לאמירת הקדיש, לקביעת מועדי חתונה (לימים שאין בהם מניעה לכך) וימי זיכרון אישיים וציבוריים. לשם דוגמה יום חניכת הכנסת מתקיים בט\"ו בשבט כל שנה, עם ההקשרים הציוניים הנוספים של יום זה.\nהלוח העברי משמש גם להבנת ההקשר ההיסטורי או לתיאורו של זה באירועים רבים. 'מלחמת תש\"ח', הגעת אניית המעפילים 'יציאת אירופה תש\"ז' (שבשמה עצמה גם תאריך עברי) לחופי גרמניה ב\"ליל הסליחות\", פרעות ת\"ח ות\"ט, פרעות רבות בימי אימי השואה שנעשו בתאריכים חשובים בלוח העברי כמו ראשי חודשים או חגים, תקיפת שיירת עטרות עם חזרת תושבי המקום מהכנות לערב פורים, מלחמת יום הכיפורים שעיקר הלחימה בה נמשכה עד סוכות, במלחמת ששת הימים כיבוש הר הבית והכותל המערבי, בימי העומר, בדיוק שבוע לפני חג השבועות, וכך גם לגבי התקפות מחבלים רבות, הפגנות שנערכו בחופשות חול המועד, ההתנתקות שהפגנותיה היו בתשעת הימים נועדה לתשעה באב ונדחתה לעשירי באב ועוד.)\nישנם גם מונחים הנובעים מתאריכים עבריים ('פרצוף תשעה באב', 'ימי תמוז', 'מסיבת ראש חודש אדר', 'אהבה בט\"ו באב' וכדומה), ורחובות ששמם על שם תאריכים עבריים ידועים או חשובים למקום, דוגמת רחוב ז' בחשוון (יום הגשם) במקומות אחדים בארץ וה' באייר (יום העצמאות).\nכיוון שהלוח העברי הוא לוח ירחי, ידיעת הלוח העברי מסייעת בידיעת שעות הזריחה והשקיעה של הירח, למשל לחיילים היוצאים לפעולות ליליות.\n\nאחד החוקים הראשונים שנקבעו במדינת ישראל, היה פקודת ימי מנוחה לפי הלוח העברי, מאחר שביום רביעי, ב' בסיוון ה'תש\"ח, נקבע שחוק זה יצורף לפקודת סדרי השלטון והמשפט, שחלה למפרע, עוד מליל שבת ו' באייר, עם הכרזת המדינה. לדעת השופט בדימוס סטיב אדלר יש בכך השלכה ואמירה לגבי חשיבות המסורת היהודית והמוסריות הנלמדת ממנה והמשליכה על המשפט הישראלי ועל ההתנהלות האזרחית, במיוחד מחוץ למסגרת הדת.\nבשנות ממשלת בגין הראשונה, נקבע, לאחר התכתבות ראש הממשלה עם נער, שחובה על בנקים ומוסדות ציבוריים לכבד חוזים וביניהם גם המחאות בנקאיות וחשבוניות מס שעליהם כתוב התאריך העברי בלבד. נוהג זה, שלא לרשום את התאריך האזרחי (הקשור לפי אמונת הנוצרים עם לידתו של ישו) קיים אצל חלק משומרי ההלכה היהודית.\nכבר בראשית ימי המדינה נקבע שהתאריך העברי יצוין על ידי משרדי הממשלה בכל מכתב רשמי.\nחוק השימוש בתאריך העברי, שחוקק בשנת 1998, קובע שכל הרשויות הציבוריות והמוסדות בישראל, המשמשים רוב של ציבור יהודי, יציינו את התאריך העברי בכל תכתובת ופרסום רשמיים.\nבשנת 2014 אושר בכנסת, ביוזמת ח\"כ אלעזר שטרן, תיקון לפקודת התעבורה, לפיו גם רישיון נהיגה יציין את התאריך העברי, אלא אם בעל הרישיון ביקש שלא לציינו.\nביולי 2018 אושר חוק יסוד: ישראל – מדינת הלאום של העם היהודי, שסעיף 8 שלו קובע: \"הלוח העברי הוא לוח רשמי של המדינה ולצידו ישמש הלוח הלועזי כלוח רשמי\".\nבחוק הפרשנות נאמר:\n\nהמשמעות של קביעה זו היא שבדרך כלל מתפרשים חוקי מדינת ישראל לפי הלוח הגרגוריאני, למעט מקרים שבהם צוין בחוק התאריך העברי בלבד, ואז נוהגים לפי הלוח העברי. מקרים עיקריים שבהם משמש הלוח העברי בחוקי מדינת ישראל:\n\nמועדים שנתיים שיש להם חשיבות לאומית מצוינים לפי הלוח העברי. כך נקבע לגבי יום העצמאות, יום הזיכרון לשואה ולגבורה, יום ירושלים, יום הזיכרון לחללי מערכות ישראל, יום הזיכרון ליצחק רבין (י\"ב בחשוון), ושני ימי הזיכרון שנתחדשו בשנת ה'תשס\"ה: יום הרצל (י' באייר) ויום ז'בוטינסקי (כ\"ט בתמוז).\nזכותו של אדם להצביע בבחירות הנקבעת לפי תאריך לידתו, לפעמים פורסמה לפי התאריך העברי בלבד. כך למשל, בבחירות לכנסת שנערכו בכ\"ה בשבט תשס\"ג (28 בינואר 2003), נקבע שכל מי שנולד עד כ\"ה בשבט תשמ\"ה יוכל להצביע. לעומת זאת, לקראת הבחירות לכנסת בט\"ו בשבט תשס\"ט (10 בפברואר 2009) פורסמה הקביעה לפי התאריך הלועזי ובסוגריים התאריך העברי, ונקבע שמי שנולד עד 10 בפברואר 1991 (כ\"ו בשבט תשנ\"א) יוכל להצביע.\nתקופת כהונתם של נשיא המדינה, הרב הראשי לישראל וחברי מועצת הרבנות הראשית נקבעת לפי הלוח העברי. כהונתו של הנשיא, למשל, נמשכת שבע שנים, לפי הלוח העברי.\nבחוק דחיית שירות לתלמידי ישיבות שתורתם אומנותם, התשס\"ב-2002, (\"חוק טל\") נקבע \"חישוב גילים לפי חוק זה יהיה לפי הלוח העברי\".\nבחוק שירות ביטחון [נוסח משולב], התשמ\"ו–1986, נקבע \"חישוב גילים ייעשה לפי הלוח העברי\". כיוון שגיל הגיוס לצה\"ל הוא 18 שנה, נוצרה אפשרות של סתירה בין קביעה זו לבין אמנות בינלאומיות שישראל חתמה עליהן ובהן נקבע שהגיל המינימלי לגיוס חובה לכוחות לוחמים ולהשתתפות בפעילות לחימה הוא גיל 18 (לפי הלוח הגרגוריאני). לפתרון הבעיה תוקן חוק שירות ביטחון, כך שלא ניתן לגייס אדם שטרם מלאו לו 18 שנים לפי הלוח הגרגוריאני.\nחוק יסוד: הכנסת קובע (סעיף 9) כי \"הבחירות לכנסת יהיו ביום ג' השלישי לחודש חשוון של השנה שבה תמה כהונתה של הכנסת היוצאת, אולם אם הייתה השנה שלפניה שנה מעוברת, יהיו הבחירות ביום ג' הראשון לאותו חודש\".\nחוק קביעת הזמן, התשנ\"ב–1992 תוקן בשנת 2005, וכפשרה נקבע כי תקופת שעון הקיץ בישראל תתחיל לפי הלוח הגרגוריאני ותסתיים לפי הלוח העברי. בשנת 2013 תוקן החוק פעם נוספת, ובוטלה בו הזיקה ללוח העברי.\nחוק השימוש בתאריך העברי, התשנ\"ח–1998, קובע: \"התאריך העברי יצוין בכל מכתב רשמי בשפה העברית הנשלח על ידי רשות ציבורית, ובכל הודעה רשמית לציבור בשפה העברית המתפרסמת מטעמה\" (פטור מחובה זו ניתן לרשות מקומית שמרבית תושביה אינם יהודים, ולמוסד חינוך ולמוסד להשכלה גבוהה ששפת ההוראה בהם אינה עברית).\nבתיקון לחוק מרשם האוכלוסין נקבע כי תאריך לידה ותאריך פטירה יירשמו הן לפי הלוח העברי והן לפי הלוח הגרגוריאני, אך אדם רשאי לבקש כי בכל מסמך רשמי הניתן ממרשם האוכלוסין יופיע התאריך הגרגוריאני בלבד. בדברי ההסבר להצעת החוק נומק תיקון זה:\n\nגיל לצורך הרשמה למוסדות חינוך בהתאם לחוק לימוד חובה:\n\nבעקבות האיסור בחוק שעות עבודה ומנוחה על העבדת יהודי בשבת, הובאה שאלת תחילתה של השבת לבירור בבית הדין לעבודה. בבית הדין האזורי נפסק שלעניין זה, השבת מתחילה בחצות, על פי חוק הפרשנות. בית הדין הארצי הפך החלטה זו וקבע שלעניין זה זמני השבת נקבעים לפי ההלכה (כלומר סמוך לזמן השקיעה). בנוסף לשבת, נקבע בפקודת סדרי השלטון והמשפט, (סעיף 18א) כי \"שבת ומועדי ישראל – שני ימי ראש השנה, יום הכיפורים, ראשון ושמיני עצרת של סוכות, ראשון ושביעי של פסח וחג השבועות, הם ימי המנוחה הקבועים במדינת ישראל\".\n\nבמרשתת ישנם כמה אתרים וישומים להמרה בין התאריך הלועזי לעברי, בדרך כלל לצורך חישובי בר ובת מצווה וימי פטירה, אך גם להצגת זמני ההלכה וחישוב חגים ומועדים ישראלים או יהודיים.\nכתיבת תאריך הלידה בתעודת הלידה מטעם משרד הפנים בישראל נעשית באופן ממוחשב, לפי שעת היום וחישוב השקיעה במקום הרישום.\n\nעל לוחות שנה נוספים ראו בערך לוח שנה\nמניין השנים בלוח העברי\nארבע התקופות\nשעון קיץ\nקו התאריך\nלוח אירועים שנתי\nלוח גזר\nזמני הזריחה והשקיעה\nברכת הלבנה\nהלוח הקראי\nפרשת השבוע\n\nרבי משה בן מימון, ספר זמנים מהיד החזקה הלכות קדוש החודש מפרק ו' ואילך.\nשלום וילק, הלוח העברי ומסלולי השמש והירח: (עם תוספת של לוח שנה תמידי עד שנת 6000), ירושלים: בהוצאת המחבר, תשע\"א–2011.\nרחמים שר שלום, שערים ללוח העברי, נתניה, בהוצאת המחבר, תשמ\"ד–1984.\nנסים וידאל, צבא השמים, ירושלים: המכון להוראת המדעים והטכנולוגיה, תשנ\"ה–1995.\nאהרן אופנהיימר, רבי יהודה הנשיא, ירושלים: מרכז זלמן שזר, 2007. פרק חמישי, א: קביעת לוח השנה, עמ' 115–121.\nרחמים שר שלום, מתי נוסד הלוח העברי? מתי תוקן ומתי נחתם?, סיני קב ניסן–אייר ה'תשמ\"ח עמודים כו–נא.\nמיכאל חיוטין, מלחמת לוחות השנה ועריכת מזמורי תהלים (מודן, 1993)\nעלי מרצבך וערן רביב, הלוח העברי הקבוע, הוצאת כרמל, מרץ 2021.\n\n הלוח העברי, דף שער בספרייה הלאומית\nארכיון אסף לוחות שנה (לוחות עבריים), בספרייה הלאומית\n\nמאמרים בנושא הלוח העברי, באתר \"דעת\"\nמאמר יסוד בלוח העברי, באתר \"שורש\"\nהשנה העברית באתר \"השפה העברית\"\nכל מה שרציתם לדעת על לוח השנה היהודי, אתר בית חב\"ד\nשי ואלטר, חיבור חכמת העיבור \nמאמר על הלוח העברי ומחזוריות של סוגי השנים בו, הוצאת לוח\nזלמן ברוך מלמד, הלוח העברי, באתר \"ישיבה\", ניסן תשס\"ג\nתאריך עברי – עד כמה להקפיד?, באתר \"ישיבה\", אדר ב' תשע\"א\nתאריך עברי – למה ומתי?, באתר \"ישיבה\", כ\"ד באדר תשס\"ט\nעל איש הנלחם למען התאריך העברי (אתר 'עונ\"ש')\nאסופת מקורות יהודיים בעיקר אגדתיים על היום והלילה\nמלחמת התאריכים, קול קורא למלחמה לאומית למען התאריך העברי כמו מלחמת השפות שהחייתה את השפה העברית. הלל אפלבום (פורסם גם במוסף שבת של מקור ראשון)\n הבסיס המתמטי של הלוח העברי – פרופ' עלי מרצבך, סרטון  באתר יוטיוב\nזמן המולד הממוצע ומקורותיו במשך הדורות – מה היו השיטות השונות בעולם העתיק, עד כמה היו קרובים לערך האמיתי, וכיצד הגיעו לדיוק זה\nהאם כללי הלוח העברי ניתנו מסיני? וכיצד טעות בסיפרה אחת שינתה תפיסה שלימה?\nThe Jewish Calendar סמינר לוח העברי וזמני היום בהלכה (המחלקה למתמטיקה, הפקולטה למדעים מדויקים, אוניברסיטת בר-אילן). הרצאות עם קובצי המצגות. פלייליסט של כל ההרצאות ביוטיוב.\nשמות חודשי השנה, באתר האקדמיה ללשון העברית, ספטמבר 2015\n פרק 42 – דבר היום: מת אב וחי אלול – על חודשי השנה העברית בפודקאסט דברי הימים בהגשת אילן אבקסיס\nהקרב על לוח השנה היהודי, בבלוג \"הספרנים\" של הספרייה הלאומית, ינואר 2020\nאמיר בן-עמרם, תאריכים של יהודים, בבלוג \"עונג שבת\", 5 במאי 2023\nHebrew Calendar Science and Myths\n\nהלוח העברי באתר בית חב\"ד – לוח שנה עברי-לועזי עם מועדי ישראל בתוספת אפשרות לניהול אירועים אישיים\nלוח שנה עברי באתר לוח השנה העברי\nלוח שנה עברי באתר לוח עברי\nלוח השנה העברי לוח שנה עברי-לועזי הכולל את כל חגי ומועדי ישראל.\nהמרה מתאריך לועזי לעברי ולהפך החל משנת 1 לספירה\nתוכנת קלוח, תוכנה של תאריך עברי לועזי, כולל זמני זריחה ושקיעה ועוד\nמחשבון ממיר עברי/לועזי, אתר בית חב\"ד\nלוח שנה עברי, באתר \"ישיבה\"\nהמרה מתאריך לועזי לעברי ולהפך\nלוח שנה עברי/לועזי גרסאות הדפסה העתקה והמרת תאריכים, ערוץ 7\nמחשבון מולדות הירח (גרסה משודרגת)\nהמרה מעברי ללועזי ולהפך כולל יוליאני וגרגוריאני ללא הגבלת שנים\nלוח תכנון שנתי להורדה כקובץ אקסל מאתר חג שמח.",
    "pageid": 865
  },
  {
    "title": "המחזור החודשי",
    "extract": "המחזור החודשי, או מחזור הווסת (באנגלית: Menstrual cycle), הוא שורה של שינויים פיזיולוגיים המתרחשים בגופן של נשים פוריות. נהוג לקרוא לווסת בשם \"המחזור החודשי\", אולם הווסת היא רק שלב אחד, שבו מתרחש דימום, מבין כל שלבי המחזור. המחזור החודשי, המפוקח ומתנהל תחת המערכת האנדוקרינית, חיוני לצורך תהליך הפריון והילודה.\nמקובל לחלק את המחזור החודשי לארבעה שלבים: שלב הווסת, השלב הפוליקולרי (נקרא גם פרוליפרטיבי), הביוץ והשלב הלוטאלי (נקרא גם סקרטורי - הפרשתי). אורך כל שלב משתנה מאישה לאישה וממחזור למחזור.\nהזמן הממוצע של מחזור הוא 28 ימים, וכל מחזור נספר כאשר היום הראשון שלו הוא היום בו החלה הווסת. הווסת הראשונה של האישה נקראת ברפואה \"menarch\" ולרוב מתחילה לאחר גיל 12. התהליך בו מסתיים המחזור אצל האישה, נקרא \"מנופאוזה\", והוא מתרחש לרוב בין גיל 45 לגיל 55.",
    "pageid": 214216
  },
  {
    "title": "המנדט הבריטי",
    "extract": "המנדט הבריטי מטעם חבר הלאומים על פלשתינה (ארץ-ישראל), המוכר בעברית בשמות \"המנדט הבריטי\" או פשוט \"המנדט\", היה מנדט (ייפוי כוח, פיקדון) שקיבלה הממלכה המאוחדת מידי מדינות ההסכמה בוועידת סן רמו 1920, וקיבלה לכך תוקף נוסף מידי חבר הלאומים ב-1922. המנדט נועד, בין היתר, על מנת לסייע ליישוב היהודי ולהבטיח הקמת בית לאומי לעם היהודי בארץ ישראל, ברוח הצהרת בלפור ועל פי הנאמר בכתב המנדט. הבריטים שלטו בארץ ישראל מקיץ 1917 ועד חודש מאי 1948.\n\n\"שלטון המנדט\" הוא כינוי מקוצר לתקופת שלטון בריטניה בארץ ישראל, שהחל מתוקף המנדט שקיבלה מחבר הלאומים.\n\"ממשלת המנדט\" היא הממשלה הבריטית שפעלה בארץ מתוקף המנדט שקיבלה מחבר הלאומים, משנת 1923.\n\"תקופת המנדט\" היא התקופה שמכניסת הצבא הבריטי לארץ ישראל בקיץ 1917, ועד לסיום המנדט בחצות הלילה שבין 14 ו-15 במאי 1948.\nשטח המנדט מנהר הירדן ועד לים התיכון הוא 25,585.3 קילומטרים רבועים.\nפלשתינה (א\"י) הוא השם הרשמי בעברית של הישות המדינית שהייתה בארץ ישראל המערבית תחת שלטון המנדט. באופן בלתי רשמי, מוכרת גם כ\"ארץ ישראל המנדטורית\".",
    "pageid": 114247
  },
  {
    "title": "הצהרת בלפור",
    "extract": "הצהרת בלפור היא הכינוי המקובל להחלטת ממשלת בריטניה ב-31 באוקטובר 1917 כפי שמצאה ביטויה במסמך שנחתם בידי שר החוץ הבריטי, הלורד ארתור ג'יימס בלפור, ב-2 בנובמבר 1917 (י\"ז בחשוון תרע\"ח) ועיקרו הכרזה ולפיה בריטניה תתמוך בהקמת בית לאומי לעם היהודי בארץ ישראל. מתן ההצהרה היה הישג מדיני חסר תקדים של התנועה הציונית: מעצמה עולמית כמו בריטניה הסכימה למעשה לפרוש את חסותה על התנועה הציונית ולסייע לה במימוש מטרתה העיקרית. בעשותה כן הגיעה ממשלת בריטניה למסקנה, שיהיה זה יותר מעשי לתמוך בשאיפות הציוניות כהצדקה לפירוק הקיסרות העות'מאנית, מאשר כמשענת לחיזוקה.\nההצהרה נמסרה לידיו של הלורד ליונל וולטר רוטשילד, והוא התבקש להעבירה לידי ההסתדרות הציונית. היא ניתנה בעקבות הצעה שהגיש לממשלת בריטניה ד\"ר חיים ויצמן בשיתוף עם ההנהגה הציונית בבריטניה. הצעתו של ויצמן כללה את הדרישה להכיר בזכות העם היהודי על ארץ ישראל ובזכותם של יהודים לעלות אליה, וכן להעניק מעמד מוכר למוסדות התנועה הציונית בארץ ישראל. טרם פרסומה הונחה ההצהרה בפני נשיא ארצות הברית, וודרו וילסון, וזכתה לאישורו. ממשלת צרפת הביעה תמיכתה בפומבי בהצהרה ב-14 בפברואר 1918 והלכה בעקבותיה ממשלת איטליה, אף היא בפומבי, ב-9 במאי.\nהצהרת בלפור הייתה מסויגת ומצומצמת בהשוואה להצעה שהגיש ויצמן, ובכל זאת כללה הכרה בהקמת \"בית לאומי\" ליהודים בארץ ישראל. במשתמע גם הכירה ההצהרה בתנועה הציונית כמייצגת שאיפות אלה. הצהרת בלפור הייתה איפוא ההישג המדיני המשמעותי הראשון של התנועה הציונית.\nבעקבות פרסומה של הצהרת בלפור כתב העיתון הבריטי The Spectator: \"יישוב יהודי גדול ומשגשג בארץ הקודש תחת פיקוחה של בריטניה, בעלות-בריתנו ואמריקה, יתרום לשלום וקידמה במזרח הקרוב, ויעלה אפוא בקנה אחד עם מדיניות בריטניה.\"\nכתב המנדט של חבר הלאומים משנת 1922, שאשרר את החלטות ועידת סן רמו, כלל הצהרה זו ככתבה וכלשונה, וכך היא קיבלה תוקף חוקי של מסמך בינלאומי מחייב. גם מגילת העצמאות כללה התייחסות להצהרה.\nברחבי ישראל נקראו רחובות וכיכרות בשם \"ב' בנובמבר\" לציון תאריך ההצהרה.",
    "pageid": 272796
  },
  {
    "title": "חיל התותחנים",
    "extract": "חיל התותחנים הוא חיל בזרוע היבשה האחראי על הפעלת כלל יכולות הסיוע באש ותקיפה לתמרון כוחות היבשה, ומהווה גורם קריטי בהצלחת הפעולות המבצעיות של כוחות צה\"ל. החיל מפעיל ארטילריה קנית ורקטית, חימוש מונחה מדויק, כלי טיס בלתי מאוישים ואמצעים לאיתור ואיכון מטרות. משימות החיל הן שיתוק והשמדת כוחות האויב על ידי סגירת מעגלי אש מהירים בעזרת אמצעי לחימה עוצמתיים וקטלניים המבוססים על טכנולוגיות מורכבות, אשר מקנות יכולות איסוף מודיעין, איתור מטרות איכותיות ופגיעה מדויקת בהן.\nהחיל מורכב משישה מערכים שונים: המערך הקני, המערך הרקטי, מערך כלי טיס מאוישים מרחוק, מערך נשק מדויק, מערך האיכון ומערך הפעלת אש. כומתת החיל היא בצבע טורקיז ודגל החיל הוא בצבעי אדום-שחור.\nקצין התותחנים ראשי הנוכחי הוא תת-אלוף יאיר נתנס.",
    "pageid": 6945
  },
  {
    "title": "טיאגו אלקנטרה",
    "extract": "טיאגו אלקנטרה דו נאסימיינטו (בפורטוגזית: Thiago Alcântara do Nascimento; נולד ב-11 באפריל 1991 בסן פייטרו ורנוטיקו שבאיטליה) הוא כדורגלן עבר ספרדי בעל שורשים ברזילאים ששיחק בעמדת הקשר. הוא שיחק בבאיירן מינכן ברוב הקריירה שלו, ממנה עבר לליברפול מהפרמייר ליג בה החליט לפרוש. כמו כן שיחק גם בנבחרת ספרד. יש המחשיבים את סגנון המשחק שלו למיוחד ויחיד במינו.",
    "pageid": 1079565
  },
  {
    "title": "יהודים",
    "extract": "יְהוּדִים, המוכרים גם בשם עַם יִשְׂרָאֵל (או הָעָם הַיְּהוּדִי), הם לאום וקבוצה אתנו-דתית שמקורה על פי המסורת בחלק משבטי ישראל, ובממלכות העבריות ישראל ויהודה, שהיו מתושבי ארץ ישראל שבמזרח התיכון בסוף האלף השני לפנה\"ס. האתניות, הלאומיות, התרבות והדת היהודיות קשורות זו לזו באופן הדוק; האמונה והמסורות של עם ישראל היא היהדות. יחד עם זאת, במהלך ההיסטוריה הצטרפו או צורפו לעם ישראל אישים וקבוצות שונות בתהליך המכונה גיור.\nהאזכור החיצוני הקדום ביותר לקבוצה בשם \"ישראל\" בארץ ישראל הוא בכתובת מצרית משלהי המאה ה-13 לפנה\"ס. למרות ויכוח בין ארכאולוגים בין 'מינימליסטים' (המייחסים חשיבות קטנה לעדות המקרא ומכפיפים אותה לממצאים ארכאולוגים ולעדויות חיצוניות) ל'מקסימליסטים' או שמרנים או אלו המזוהים עם 'ארכאולוגיה מקראית' (כלומר חוקרים המוכנים עקרונית לקבל את עדות המקרא כבעלת תוקף כשלעצמו), מקובלת על רוב החוקרים עובדת קיומו של עם עברי לכל המאוחר במאה ה-10 לפנה\"ס. הוויכוח בין האסכולות הנזכרות מתקיים גם לגבי היקף ואופי ההתיישבות של העם העברי, אך ברור שלכל המאוחר במאה ה-9 לפנה\"ס התבססו באזור שתי ממלכות עבריות מקראיות – ממלכת ישראל וממלכת יהודה – שהתפלגו להן מממלכת ישראל המאוחדת. היהודים נקראים על שם ממלכת יהודה, שנותרה לבדה לאחר חורבן ממלכת ישראל בשנת 722 לפנה\"ס, וחורבנה של ממלכת יהודה בשנת 586 לפנה\"ס עם גלות בבל. עם שיבת ציון, החלה תקופת בית שני, ברובה חיו תושבי יהודה תחת שלטון זר, למעט תקופה קצרה של שלטון עצמאי בימי החשמונאים. במקביל שגשגה פזורה יהודית גדולה בכל אגן הים התיכון, ובתקופה הרומית הגיע אחוז היהודים באוכלוסיית העולם לשיא היסטורי. עם זאת במהלך מרידות יהודה ברומא מקרב פרובינקיה יוּדַיְאָה (בלטינית: Provincia Iudaea), יהודים רבים נהרגו, נעקרו, הוגלו, או נמכרו לעבדות, וחבל יהודה כמעט התרוקן כולו מיושביו. לאחר המרידות מרכז כובדו של היישוב היהודי עבר לגליל, ומאוחר יותר לבבל השכנה.\nהיישוב היהודי בארץ ישראל המשיך להצטמצם תחת השלטון הביזנטי והמוסלמי, עד שהגיע לשיעור נמוך במיוחד בזמן השלטון העות'מאני, לכל היותר 8% בלבד מאוכלוסיית ארץ ישראל במאה ה-19.\nיהודים המשיכו להתפזר בעולם המוכר (נוצרי ומוסלמי) במהלך ימי הביניים המוקדמים והמאוחרים, ועל פי הערכות מקובלות, עמד מספר היהודים בעולם בשנת 1700 על כ-650 אלף נפש. על קהילות וותיקות בארצות האסלאם ובאיטליה נוספו קהילות קטנות במערב אירופה, וקהילות ביניניות במרכז ובמזרח אירופה ובספרד. ב-1290 גורשו יהודי אנגליה, במהלך המאה ה-14 גורשו יהודי צרפת, ובסוף המאה ה-15 גורשו היהודים מספרד. חלקם נדדו לאירופה, חלקם לצפון אפריקה ולאורך השנים גם לרחבי האימפריה העות'מאנית.\nבעולם כולו היו בשנת 1800 כ-2.25 מיליון יהודים בלבד, אך מספרם גדל פי 4.5 תוך מאה שנה, ועמד על יותר מ-10 מיליון בשנת 1900.\nבמקביל השתנו קהילות יהודיות בארצות שונות גם בשל הגירה: יהודי צרפת שמנו ב-1789 לכל היותר 30 אלף נפש, הפכו לקהילה של כ-300 אלף נפש תוך כמאה שנה. בארצות הברית בה חיו ב-1776 לא יותר מ-2000 יהודים, חי ב-1860 מעל ל-250 אלף וב-1924 לפחות 5 מיליון. התחזקות היישוב היהודי בארץ ישראל החלה במהלך המאה ה-19, עם התמורות בתחבורה לארץ-ישראל, שיפור יחסי של המצב בעיקר אחרי 'מלחמת קרים' והגידול במספר היהודים בעולם, שחלק זעיר מהם רצה לממש את מצוות העלייה לארץ. ב-1878 כבר חיו בארץ ישראל כ-24,000 יהודים, ועם הופעת התנועה הציונית, התחזק זרם העלייה אך עדיין היה רק כ-2% מכלל היהודים שהיגרו עד 1924. עליות המוניות יחסית החלו רק מהעלייה הרביעית, והעליה החמישית כמו גם גידול טבעי הביא את אחוז היהודים באוכלוסיית הארץ, עד לכדי כ-650 אלף איש, כ-37% ערב קום המדינה. שואת העם היהודי בידי גרמניה הנאצית ועוזריה באמצע המאה ה-20 הביא להשמדת למעלה משליש מעם ישראל. לאחריה, שארית הפליטה, וכן קהילות נוספות מרחבי העולם, עלו לארץ ישראל.\nמדינת ישראל הוקמה בשנת ה'תש\"ח, היא 1948, כמדינה היהודית היחידה בעולם. חוק השבות של המדינה – מעניק זכות למתן אזרחות ישראלית לכל יהודי בתפוצות. כ־46% מיהודי העולם מתגוררים בישראל, ישראל היא המדינה היחידה בעולם שבה היהודים מהווים רוב (וכן היחידה בעולם שבה היהודים מהווים מעל ל-2% מכלל האוכלוסייה כיום). נכון לשנת 2023 יש ברחבי תבל כ־15.7 מיליון יהודים המהווים כחמישית האחוז מאוכלוסיית העולם.",
    "pageid": 274511
  },
  {
    "title": "יחידת עוקץ",
    "extract": "יחידת עוקץ (יחידה 7142) היא יחידת הכלבנים של צה\"ל. תפקידה להפעיל כלבים בשימוש צבאי למשימות ייעודיות. היחידה כפופה למפקדת זרוע היבשה. לוחמי היחידה הם לוחמי קומנדו המבצעים פעילויות מבצעיות בשגרה ובחירום תוך הפעלת אמל\"ח ייחודי – כלב, אשר מספק יתרונות מבצעיים ייחודיים שאין להם תחליף אנושי או טכנולוגי.\nהיחידה הוקמה בשנת 1974 במטרה לתת מענה לאירועי בני ערובה. מאז, היחידה לקחה חלק בכלל אירועי הלחימה של צה\"ל, תוך שהיא גדלה ומרחיבה את תחומי הפעילות בהם ניתן למצות את יתרונו של לוחם המפעיל את הכלב בשדה הקרב.\nהיחידה פועלת בשיתוף פעולה עם כלל יחידות הצבא הלוחמות, ולעיתים תכופות עם שייטת 13, סיירת מטכ\"ל, שלדג וחטיבת הקומנדו, בשגרה ובחירום. בנוסף, פועלת היחידה באופן עצמאי, ומבצעים מסוג זה נחשבים כמסווגים ביותר.\n\n",
    "pageid": 71364
  },
  {
    "title": "יחסי אישות (הלכה)",
    "extract": "יחסי אישות (או בלשון חז\"ל: תשמיש המיטה) בהלכה הם אוסף הכללים והחוקים בהלכה היהודית הנוגעים לקיום יחסי מין.\nבהלכה ישנה הדרכה מפורטת לגבי האופן שבו יש לקיים יחסי אישות, כולל התייחסות למקום, לתדירות, לעיתוי, וכן לדיבור, למחשבה ולכוונה בשעת קיום היחסים.\nאיש ואישה נשואים מחויבים זה לזה לקיום יחסי אישות, חוץ מזמן הנידה שבו הם אסורים זה על זה. תדירות חובת קיום היחסים בהלכה נקבעת באופן המותאם למצבם של בני הזוג. בהלכה ישנן דוגמאות הקובעות פרקי זמן של בין אחת ליום ועד אחת לחצי שנה, לפי עיסוקו של הבעל. מחויבותו של הבעל לקיום היחסים מכונה מצוות עונה, אך לפי הפסיקה די בכוונתו לשמח את אשתו באמצעות יחסי המין כדי להפוך אותם לדבר מצווה.\nחלק מהיהדות רואה את התשוקה ואת ההנאה ביחסי אישות כמרכיבים חיוביים, ובלבד שהשימוש בהם ייעשה גם לשם מצווה. השקפה זו נובעת מתוך גישה של קידוש החומר כשהוא נעשה בכוונה נכונה ובאופן של קדושה וצניעות. עם זאת, זרם שני ביהדות התנגד להפרזה ביחסי אישות ואפילו המותרים, והדבר התבטא בדברי הרמב\"ן שכינה את ה\"שטוף בזימת אשתו\" ומפריז בקיום יחסי אישות \"נבל ברשות התורה\".\nישנם הוגים הקושרים את יחסה של היהדות למין ליחסה לצרכים גופניים בכלל, כגון אכילה, שתייה וכדומה. הרמב\"ם כותב כי האדם צריך לכוון כל מעשיו לידיעת הבורא ועבודתו, ובפרט שהאכילה, השתייה ואף הבעילה ייעשו לשם בריאות הגוף והנפש כאמצעי לעבודת הבורא, כמאמר הפסוק: \"צדיק אוכל לשובע נפשו\".",
    "pageid": 454125
  },
  {
    "title": "יעל שלביה",
    "extract": "יעל שלביה כהן (נולדה ב-31 באוגוסט 2001, י\"ב באלול ה'תשס\"א) היא דוגמנית בינלאומית ושחקנית ישראלית.\nשלביה הופיעה בקמפיינים בינלאומיים של דוגמנות. הוצגה על ידי TC CANDLER בשנת 2018 במקום השלישי ברשימת מאה הנשים היפות בעולם, בשנת 2019 במקום השני, ובשנת 2020 במקום הראשון.",
    "pageid": 1754745
  },
  {
    "title": "כדורגל במשחקים האולימפיים",
    "extract": "טורניר כדורגל הגברים במשחקים האולימפיים נערך בכל אחת מהאולימפיאדות מלבד אולימפיאדת אתונה (1896) ואולימפיאדת לוס אנג'לס (1932). טורניר כדורגל נשים הצטרף רק באולימפיאדת אטלנטה (1996).",
    "pageid": 146385
  },
  {
    "title": "ליאל קייזר",
    "extract": "ליאל קייזר (נולדה ב-2 בנובמבר 1988) היא עיתונאית וכתבת רדיו ישראלית, מגישת ״משחקי הכיס״ בכאן 11, וראש התחום הכלכלי בתאגיד השידור הישראלי ״כאן״.",
    "pageid": 1954344
  },
  {
    "title": "ליאנה עיון",
    "extract": "ליאנה עיון (נולדה ב-8 בדצמבר 1994) היא שחקנית, מדבבת, דוגמנית ומנחת טלוויזיה ישראלית.",
    "pageid": 1221427
  },
  {
    "title": "ליגת העל בכדורגל",
    "extract": "ליגת העל בכדורגל היא ליגת הכדורגל הבכירה בישראל.\nהליגה נוסדה בתקופת המנדט הבריטי בשנת 1931, ושמה העברי היה ליגת ארץ ישראל בכדורגל.\nהליגה נקראת \"ליגת העל\" החל מעונת 1999/2000, כאשר בין השנים 1955 ל-1999 היא נקראה \"הליגה הלאומית\", ולפני כן \"הליגה הארצית\", \"הליגה הישראלית\" ו\"ליגה א'\". מכבי תל אביב היא הקבוצה היחידה המשתתפת בליגה ברציפות מאז שנת היווסדה.\nהליגה נמצאת תחת אחריות ההתאחדות לכדורגל בישראל, וביחד עם הליגה הלאומית אלו שתי הליגות המקצועניות בישראל. החל משנת 2014 מנוהלות שתי הליגות הבכירות על ידי מנהלת הליגות לכדורגל.\nנכון לעונת 2023/2024, מדורגת ליגת העל הישראלית במקום ה-16 בדירוג אופ\"א בשקלול של חמש העונות האחרונות.\n\n",
    "pageid": 115210
  },
  {
    "title": "לייף אייריקסון",
    "extract": "לֵייף אייריקסון (איסלנדית: Leifur Eiríksson לֵיְבֻר אֵרִיקְסוֹן; נורדית עתיקה: Leifr Eiríksson לֵיְבְר אֵיְרִיקְסוֹן; 970–1020) היה מגלה ארצות נורדי. ככל הנראה היה לייף האירופאי הראשון שדרך על אדמת אמריקה הצפונית (לאחר שאביו הגיע לגרינלנד). קורותיו מתועדים בסאגות איסלנדיות, שלפיהן הוא הקים מושבה נורדית במקום בשם וינלנד, מדרום-מערב לגרינלנד. חוקרים מודרניים ממקמים את וינלנד על רצועת החוף של צפון אמריקה, ובפרט, לאור ממצאים ארכאולוגים המצביעים על התיישבות נורדית במקום, משערים כי היא בניופאונדלנד שבקנדה.",
    "pageid": 148129
  },
  {
    "title": "ליכטנשטיין",
    "extract": "נסיכות ליכטנשטיין (בגרמנית: Fürstentum Liechtenstein) היא מדינה זעירה במרכז אירופה, הגובלת בשווייץ במערב ובאוסטריה במזרח. המדינה חברה באו\"ם משנת 1990.",
    "pageid": 21150
  },
  {
    "title": "מונקו",
    "extract": "נסיכות מונקו (בצרפתית: Principauté de Monaco, קרי: \"פְּרַנְסִיפּוֹטֶה דה מונקו\", במונגאסקית: Principatu de Munegu) היא נסיכות המהווה עיר-מדינה באירופה. מונקו שוכנת בריביירה הצרפתית, בקרבת הגבול של צרפת עם איטליה. העיר העתיקה של מונקו ואזורים שנבנו בתקופות מאוחרות יותר נכללים בטריטוריה של מונקו. מונקו נחשבת לאחת המדינות העשירות בעולם, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\nמונקו נמצאת במקום השני בעולם (אחרי קריית הוותיקן) ברשימת המדינות העצמאיות בעלות השטח הקטן ביותר. תחום שיפוטה משתרע על פני 2.02 קילומטר רבוע בלבד, ונכון לשנת 2022 היא מדורגת במקום השני בעולם בצפיפות אוכלוסין: עם אוכלוסייה של 39,700 תושבים הצפיפות בה היא כ-20,000 נפש לקמ\"ר.\nמונקו חברה באו\"ם (החל מ-1993) ובמועצת אירופה (החל מ-2004). היא אינה חלק מהאיחוד האירופי, אך בעלת הסכם מכסים עם צרפת. ההילך החוקי בה הוא האירו, על פי הסכם עם האיחוד האירופי. היא חברה דה פקטו באמנת שנגן.",
    "pageid": 19120
  },
  {
    "title": "מזל סרטן",
    "extract": "מזל סרטן הוא אחד משנים עשר המזלות שבגלגל המזלות. באסטרולוגיה המערבית, \"בן מזל סרטן\" הוא מי שנולד בין 21 ביוני ל-22 ביולי (לערך). במסורת היהודית מתייחס מזל סרטן לחודש תמוז. בלוח השנה במגילות קומראן משויך מזל סרטן לחודש סיוון. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל סרטן האסטרולוגי. כיום, אין חפיפה בין קונסטלציית הסרטן לבין אזור השמיים של מזל סרטן בגלל נקיפת ציר כדור הארץ.",
    "pageid": 176001
  },
  {
    "title": "מטומטמת",
    "extract": "מטומטמת היא סדרת דרמה וקומדיית פשע  ישראלית שמשודרת החל מ-26 בספטמבר 2016 בחברת HOT. יוצרת וכותבת הסדרה היא בת חן סבג, והיא גם מככבת בה בתפקיד הראשי. במאי הסדרה הוא שי קפון.\nהעונה הראשונה והשנייה צולמו יחדיו, כשהעונה הראשונה עלתה ב-26 בספטמבר 2016 והעונה השנייה עלתה לשידור ב-3 בספטמבר 2017. הסדרה גרפה בחודש וחצי 6 מיליון הזמנות ב-VOD של HOT.\nהעונה השלישית עלתה לשידור ב-22 בספטמבר 2019. לעונה זו הצטרפו השחקנים אורנה בנאי, בת-אל בורנשטיין\nולואי נופי.\nבפברואר 2024 עלתה הסדרה בנטפליקס ישראל.",
    "pageid": 1417189
  },
  {
    "title": "מכתש רמון",
    "extract": "מכתש רמון הוא המכתש האירוזי הגדול בעולם. הוא מצוי בישראל ומהווה אחד מחמשת המכתשים שבנגב, ואחד מחמישים \"שמורות אור כוכבים בינלאומיות\" בעולם. נופו של מכתש רמון הוא ייחודי. על שפת המכתש הצפונית מצויה העיירה מצפה רמון.\nאורכו של המכתש כ-40 ק\"מ, רוחבו המרבי כ-9 ק\"מ ועומקו המרבי כ-350 מטר. במזרח, מחולק המכתש על ידי הר ארדון לשתי בקעות: בקעת ארדון ובקעת מחמל. רוב שטחו של המכתש מנוקז על ידי נחל רמון, שנקרא בערבית \"ואדי א-רוּמאן\", ייתכן משום שרומאים עברו באזור זה, בדרך הבשמים.",
    "pageid": 199649
  },
  {
    "title": "מלחמת סיני",
    "extract": "מלחמת סיני (ידועה בישראל גם בשם \"מבצע קדש\", בערבית ידועה בשם \"התוקפנות המשולשת\" - العُدْوَان الثُلَاثِيّ, בצרפתית: Crise du canal de Suez - \"משבר תעלת סואץ\" וכן המלחמה הערבית-הישראלית השנייה) הייתה מלחמה קצרה שהתנהלה בין ישראל, בריטניה וצרפת מחד לבין מצרים מאידך, בין 29 באוקטובר ל-5 בנובמבר 1956 (כ\"ד בחשוון עד א' בכסלו תשי\"ז). במהלך המלחמה פלש צה\"ל לחצי האי סיני וכבש אותו, למעט רצועה צרה לאורך תעלת סואץ, השמיד תשתיות צבאיות רבות, ופגע בצבא המצרי. לאחר סיום המלחמה פינתה ישראל את כל השטח שכבשה, בעיקר כתוצאה מלחץ מארצות הברית, במהלך שהושלם בתחילת מרץ 1957. במקביל למערכה הישראלית ניהלו הממלכה המאוחדת וצרפת במשותף מבצע להשתלטות על תעלת סואץ, שנודע בשם \"מבצע מוסקטר\".\nהממלכה המאוחדת וצרפת יזמו את המלחמה לאחר הלאמת חברת תעלת סואץ על ידי מצרים, במטרה להשתלט עליה מחדש. ישראל הצטרפה אליהן בשל לחץ מצידן וכן בשל חסימת מצרי טיראן בפניה על ידי המצרים, ובשל פעילות הפדאיון. בסופו של דבר, זכתה ישראל בהישגים צבאיים משמעותיים. עם זאת, הממלכה המאוחדת וצרפת נכשלו בניסיונן להשתלט על תעלת סואץ, בשל לחץ מדיני כבד שמנע מהן להשלים את מבצע מוסקטר.\nההשראה לשם \"מבצע קדש\" היא ביישוב הקדום קדש ברנע, שהיה עיר מקראית בגבולה הדרומי של ארץ ישראל (על גבול סיני), שממנה שלח משה, על פי המסופר בספר במדבר, את שנים עשר המרגלים לתור את ארץ כנען.",
    "pageid": 3025
  },
  {
    "title": "משנה",
    "extract": "הַמִּשְׁנָה היא קובץ של פרשנויות על המקרא שתרם רבות לעיצוב היהדות וארגון החיים היהודיים לאחר חורבן הבית השני. המשנה חוברה במשך כמה דורות משלהי ימי הבית השני ובעיקר ב-150 השנים שעברו מאז חורבנו בשנת 70 לספירה. המשנה מחולקת לשישה 'סדרים', המכילים כל אחד מספר 'מסכתות'. כל מסכת עוסקת בנושא ספציפי אחד המרומז בשמה של אותה המסכת. סדרי המשנה נועדו להוות קו מנחה ובסיס איתן לשם קביעת ההלכות בקהל ישראל, לדורות.\nספרות המשנה – כפי שגובשה על פי התָנָאִים בתקופתם (מסוף המאה הראשונה ועד לתחילת המאה השלישית) כוללת את כל ההנהגות והנחיות המהותיות שנתקבלו והועברו בין הדורות עד לזמן כתיבת המשנה, לשם שימור אורח החיים היהודי.\nהמשנה מקיפה מגוון רחב של נושאים ותחומים ועוסקת בפרטי הלכות ודינים יסודיים הנוגעים בכל אחד מהם. המשנה מהווה סוּגָה ספרותית כשלעצמה, ולו מפני שהוא החיבור הראשון מתוך תורה שבעל פה שהותר להעלות על הכתב (דבר שהיה אסור עד תקופתו של רבי יהודה הנשיא). כמו כן, היקף ספרות המשנה הוא חסר תקדים עד לאותה התקופה.\nספרות המשנה היא על פי המסורת היסוד לתורה שבעל פה – כלל המסורות שהועברו באופן ישיר מרב לתלמיד, מתקופתו של משה רבנו ועד לתנאים האחרונים (כפי שנכתב במשנה הראשונה שבמסכת אבות). החכמים שדבריהם מופיעים במשנה מכונים תנאים. ישנן דעות שונות מתי החל ניסוח המשנה, אך מוסכם כי עריכתה וניסוחה הסופיים נעשו בסוף תקופת התנאים, בתחילת המאה השלישית לספירה, על ידי רבי יהודה הנשיא וחכמי דורו.\nהשם 'משנה' מקורו בשורש שנ\"ה (בארמית תנ\"א) והוא נגזר מהמילה 'שינון' (כלומר: גרסה וחזרה – לרוב בעל פה). דעה אחרת אומרת שהשם הוא מלשון שניים (2), שכן היא שנייה ומשנית לתנ\"ך.\n\nהמשנה כוללת את הלכות התורה בכל תחומיה. עם זאת, ישנם הלכות בסיסיות שפרטיהם לא הובאו במשנה. הרמב\"ם הסביר עובדה זאת בכותבו:\n\n\"ודיני הציצית והתפילין והמזוזה ועניין מלאכתן, והברכות שחייבין לברך עליהן וכל העניינים התלוים בזה וכו׳ והמשנה לא דיברה על אלה המצוות דבר מיוחד לכלול דיניהן וכו׳ וסבת זה בעיני לפי שהיו הדברים האלה מפורסמים בזמן חבור המשנה והי' ענינם ידועים ונהוגים ביד כל העם פרט וכלל ואין עניין מהם נפלא משום אדם ועל כן לא ראה לדבר בהן כמו שלא הסדיר התפלה ר״ל נוסחה ואיך יתנהג שליח צבור לפי שהי׳ מפורסם.״\n\nסדרים\nהמשנה מחולקת לשישה סדרים (ש\"ס) על פי תחומי חיים שונים:\n\nסדר זרעים – עוסק בברכות ובמצוות התלויות בארץ. מכיל 655 משניות ב-11 מסכתות.\nסדר מועד – עוסק בשבתות, חגים ותעניות. מכיל 681 משניות ב-12 מסכתות.\nסדר נשים – עוסק באישות, קידושין, גירושין וכדומה. מכיל 578 משניות ב-7 מסכתות.\nסדר נזיקין – עוסק בדיני ממונות וסדרי המשפט. מכיל 685 משניות ב-10 מסכתות.\nסדר קדשים – עוסק בבית המקדש ובקורבנות. מכיל 590 משניות ב-11 מסכתות.\nסדר טהרות – עוסק בסוגי טומאות וטהרתן. מכיל 1,003 משניות ב-12 מסכתות.\nנהוג להשתמש בראשי התיבות זמ\"ן נק\"ט כדי לסייע בזיכרון סדר זה.\n\nמסכתות\nכל סדר נחלק למסכתות העוסקות בתתי-נושאים שונים. במשנה 63 מסכתות בסך הכול.\n\nפרקים\nכל מסכת נחלקת למספר פרקים. גודלם של הפרקים אינו שונה מאוד מאחד לשני, ונראה שזה היה שיקול עיקרי בחלוקת הפרקים, ולא רק החלוקה העניינית[דרוש מקור]. במשנה יש 523 פרקים, אולם ברוב המהדורות המודפסות כיום נוסף הפרק הרביעי של מסכת ביכורים, שבמקורו היה חלק מהתוספתא, ספר המכיל ברייתות, וכן \"פרק קניין תורה\" שנהפך לפרק השישי של מסכת אבות. יוצא שישנם סך הכל 525 פרקים.\n\nמשניות\nכל פרק נחלק לקטעים הנקראים \"הלכות\" (בתלמוד הירושלמי) או \"משניות\" (בתלמוד הבבלי ובלשון הדיבור כיום). בעוד שחלוקת הפרקים קבועה יחסית וזהה ברוב כתבי היד, חלוקת ההלכות שונה בין כתבי היד השונים, ונראה שלא הייתה בה אחידות מעולם. סך הכל יש 4,192 משניות בכל שישה סדרי משנה.\n\nלעומת הסדר המקובל (זמ\"ן נק\"ט), לדעת בעל הספר כף נחת, סדר נזיקין הוא הסדר האחרון משישה סדרי משנה. התוספות יום טוב הקשה על חידוש זה, שהרי ריש לקיש דרש על הפסוק \"וְהָיָה אֱמוּנַת עִתֶּיךָ חֹסֶן יְשׁוּעֹת חָכְמַת וָדָעַת\"\n\"אמונת זה סדר זרעים, עתיך זה סדר מועד, חסן זה סדר נשים, ישועות זה סדר נזיקין, חכמת זה סדר קדשים, ודעת זה סדר טהרות\"\nומדרשה זו רואים שסדר נזיקין הוא הרביעי, כסדר המקובל. רבי יעקב חאגיז דחה הוכחה זו, משום שמצאנו בילקוט שמעוני דרשה בה סדר נזיקין הוא הסדר האחרון:\n\"רבי תנחומא פתר ליה בשישה סדרי משנה: תורת ה' תמימה זה סדר נשים. עדות ה' נאמנה זה סדר זרעים, שהוא מאמין בחייו של עולם וזורע. יראת ה' טהורה זהו סדר טהרות, שהוא מפריש בין טומאה לטהרה. פקודי ה' ישרים משמחי לב זה סדר מועד, שיש בה סוכה ולולב ומועדות שנאמר בהם ושמחת בחגך. מצוות ה' ברה מאירת עיניים זה סדר קדשים, שהיא מאירת עיניים לקדשים. משפטי ה' אמת צדקו יחדו, זה סדר נזיקין, שיש בו כל הדינין\".\nאם כן אין להוכיח מהסדר המובא בדרשה מהו סדרם של שישה סדרי משנה. ובכל אופן מסיק הרב חאגיז \"שנראה שהוא קבלת כל ישראל לסדרם בסדר זה והבא לשנות מסדר השונים עליו ראיה ללמד\".\n\nלשון המשנה דחוסה, יש המשווים אותה ללשון שירה. המשנה נאמרה בעל פה, והיא מלאה באמצעים לשוניים, צורניים ותוכניים המקלים על הזיכרון (לדוגמה, משניות המזכירות אחת את השנייה יובאו בזו אחר זו. גם אם המשנה השנייה אינה קשורה באופן ישיר לנושא עליו מדברת המשנה הקודמת. כמו בפרק \"אין בין\" (מסכת מגילה, פרק א').\nבחלק מן המקרים ההלכות במשנה הן חד-משמעיות, אך במקרים רבים מובאות במשנה כמה דעות חלוקות ללא הכרעה ברורה. לעיתים רחוקות מפרשת המשנה את טעמי ההלכה, או מביאה ויכוח הלכתי. נדירים המקרים שבהם כוללת המשנה אמירות שאינן הלכתיות כלל ועיקר.\nלעיתים המשנה גולשת לדון בענייני אגדה.\n\nלשם הדגמה למבנה הבסיסי של המשנה, מובאת כאן המשנה (ה\"הלכה\") הפותחת את הקובץ, הדנה בזמן קריאת שמע של ערבית. ניתן ללמוד מהמשנה הראשונה רבות על אופי המשנה כולה.\n\nבמשנה זו מובאת מחלוקת בת שלוש דעות שונות לגבי סוף זמן קריאת שמע. כיוון שהמשנה נלמדה בעל פה, היא ערוכה לעיתים בצורה של דיאלוג, או שאלות ותשובות, ומרבה להביא מחלוקות בלא פסיקה הלכתית. המשנה גם אינה מציגה חומר רקע לנושאים הנידונים בה, כמו העובדה שיש להגיד בכל ערב ובכל בוקר קריאת שמע, או בכלל הגדרתה של קריאת שמע ומדוע יש לקרוא אותה, מאחר שכל אלו מובנים מאליהם למנסחי המשנה, ולכן משנה זו פותחת רק בשאלה, \"מאימתי?\".\n\nלעיתים השאירו עורכי המשנה, ואף התלמוד ומאמרות חז\"ל השונים, את המחלוקות השונות בין החכמים לא פתורות. הן הובאו לקורא כפי שהן ללא פתרון הלכתי. עניין זה מעלה תמיהה. המשנה מתייחסת לשאלה זו ונותנת מענה במסכת עדויות פרק א':\n\nהרמב\"ם בהקדמתו למשנה מביא את הסברו של רבי יהודה.\nשיטות שלא נפסקו בהלכה מוזכרות מפני כמה סיבות גם כדי לאפשר פסיקה שונה בעתיד מחד, וכדי לעקוב אחריהן ולגדור בעדן מלהתפשט ולהתקבל מאידך. וגם כדי לתת ללומדים להבין את מהלך הלימוד על ידי המחלוקת וגם לשם הלימוד עצמו.[דרוש מקור]\n\nבית שמאי ובית הלל\nרבי אליעזר – רבי יהושע, רבן גמליאל, רבי עקיבא\nרבי ישמעאל, רבי טרפון, רבי אלעזר בן עזריה, רבי יוחנן בן נורי – רבי עקיבא\nרבי מאיר, רבי יהודה, רבי יוסי, רבי שמעון – יש מחלוקות רבות בין כל שניים מהם או בין ארבעתם, ובין רבי אלעזר עם כל אחד מהם.\n\nרוב החוקרים סוברים שדרך המדרש קדמה לדרך המשנה. הם מבססים זאת על ראיות פנימיות בחז\"ל ועל דברי רב שרירא גאון. הרב יצחק אייזיק הלוי, מראשוני חוקרי התלמוד, חולק וסובר שדרך המשנה הייתה מאז ומעולם. גם אברהם גולדברג, סבור כך, והוא מבסס את דבריו על מגילת המקדש, מעין תורה שבעל פה איסיית שאינה מתבססת על דרשת הפסוקים, והוא מניח שגם לפרושים הייתה תורה שבעל פה שכזו.\nבין החוקרים הסוברים שדרך המדרש קדמה שוררת מחלוקת בנוגע לתיארוך המעבר ולסיבות שהביאו אליו. לגבי התיארוך, ההשערות נעות החל מתחילת ימי בית שני (רס\"ג) ועד לתקופת יבנה, אחרי חורבן הבית (אלבק). השערות נוספות הן תחילת תקופת הזוגות (אפשטיין), מותו של רבן גמליאל הזקן (רד\"צ הופמן) ועוד.\nדעות רבות נאמרו בקשר לסיבות שהובילו למעבר, ונראה שמדובר בצירוף של כמה מהן:\n\nהקושי ללמוד על פי הפסוקים, כיוון שמצוות שונות נזכרות בכמה מקומות בתורה שבכתב.\nריבוי ההלכות שאינן מעוגנות במקרא, מפני שהן תקנות חז\"ל או שנתקבלו במסורת.\nידיעותיהם של הכהנים במקדש ביחס להלכות העבודה פחתו מסיבה כלשהי. החכמים נאלצו ללמדם הלכות אלה וכך נוצרו קובצי הלכה של עבודת המקדש. בהמשך זה התפתח לנושאים נוספים[דרושה הבהרה].\n\"לימוד כזה הוא מלאכה כבדה, כי הוא לבד מעשה הזיכרון וכמעט אין חלק בו לכח ההיקש וההגיון, ואיך יחזיקו בו באורך הימים אנשי בית יעקב הנודעים מאז לאנשי בינה ויש בהם כוח לעמוד בהיכל הפנימי של ההגיון ועומק המחשבה, להוציא חדשות ונצורות, לדמות דבר לדבר, לטחון סלעים זה בזה ולהקים מגדלות! ומלבד שהנפש היפה תגעל בלימוד זכרוני כזה...\" (זכריה פרנקל, דרכי המשנה)\nהצדוקים ערערו על חלק מן ההלכות שאין להן מקור בתורה. כתוצאה מכך הסתירו חכמים את מקור ההלכות, כדי שלא יהיה מקום לערער.\nאנטיוכוס גזר על מי שיימצא בידו ספר התורה, אך לא גזר על לימוד ההלכות בלא ספר התורה. לימוד בדרך המשנה הייתה דרך להתגבר על הגזרות נגד לימוד התורה.\nגזרות הרומאים נבעו מחשד שלהם ביחס לתורה. המשנה נערכה כדי להבהיר שאין מקום לחשדות אלה.\nסיבות אלו ככל הנראה גרמו למעבר איטי לדרך המשנה, עד שדרך זו הפכה למרכזית ודרך המדרש למשנית.\n\nבשלב כלשהו [דרושה הבהרה] הוחלט על קיבוץ ההלכות שנאמרו עד אז בלשון חופשית, לטקסט אחיד ומחייב שיהווה \"קאנון\" של כל העם היהודי. לעריכה היו ככל הנראה שלבים רבים, בין החוקרים קיימים חלוקי דעות בנוגע לחלקו של כל דור בעריכה:\n\nרס\"ג – המשנה נתחברה במשך אחד עשר דורות (מארבעים שנה אחר בניין בית המקדש השני עד שנת 220 לספה\"נ) מאנשי הכנסת הגדולה ועד לרבי יהודה הנשיא, המכונה בקיצור \"רבי\".\nרב שרירא גאון – היו נוסחים רבים להלכות שביד החכמים ורבי החל לסדר את ההלכות בנוסח אחיד שיילמד על ידי כל החכמים.\nר\"ש מקינון – המשניות היו סדורות קודם לרבי והוא רק פסק את ההלכה.\nרנ\"ק – סידור ההלכות החל בסוף ימי אנשי כנסת הגדולה והלל הזקן הוא שקבע את ששת הסדרים אך לא סידר את המסכתות. רבי קבע את הסדר של המסכתות.\nזכריה פרנקל – רבי עקיבא החל בעריכת המשנה והמשיך אחריו תלמידו רבי מאיר ולאחר מכן רבי יהודה הנשיא השלים את שהחסירו הם.\nהמוסכם על כולם הוא שהעריכה הסתיימה על ידי רבי יהודה הנשיא, \"רבי\", שהיה תלמיד של כל תלמידי ר' עקיבא.\nרבי הצליח לבצע מלאכה מורכבת זו. בצעירותו עזב את בית אביו ויצא לנדוד בין בתי המדרש של חכמים אחרים. לימודיו אצל החכמים השונים הביאו לידי כך שהוא קלט מסורות שונות ושיטות הלכה שונות. כשהגיע לנשיאות, הכניס לביתו חכמים רבים. חכמים אלו קיבלו את כל צורכיהם מבית הנשיא ובתמורה לכך הם סייעו לרבי באיסוף התורה שבעל פה ובעריכתה.\nכחמישים שנה ישב רבי על כס הנשיאות ובכל התקופה הארוכה הזאת הוא ניפה ובירר את כל דברי החכמים, מיין אותם לפי נושאים וחילק אותם לסעיפים.\nכל הלכה שנכללה באוסף של רבי, נקראת \"משנה\". את כלל המשניות חילק רבי לשישה סדרים (ש\"ס) לפי הנושא הכללי שבו הם עוסקים. כל סדר וסדר מתחלק לכמה מסכתות וכל מסכת מחולקת לפרקים, הכוללים מספר משניות. כל ששת הסדרים הם ספר \"המשנה\" שנערך בידי רבי.\n\nככל הנראה במשנה משובצות משניות קדומות אשר נוצרו בתקופה החשמונאית ואולי עוד קודם לכך, אפילו קובצי משנה שלמים ואולי אפילו מסכתות. ואין ספק שרבי השתמש במשניות שהיו לפניו, ולא כתבם בעצמו. רבות מן המסורות שהשתמרו מצביעות על כך שחלקן הגדול היה כתוב במקורו ארמית, או הועבר למסורות בארמית, ותורגם או הושב בידי רבי יהודה הנשיא לעברית. לא ברור מה מידת מעורבותו בעריכת הדברים ומה חלקו ביצירת מלל מקורי משלו. קיימים קשיים ושאלות רבות בנוגע לעריכת המשנה וביניהם:\n\nהשמטות – נושאים חשובים רבים שלא הוכנסו למשנה או שמוזכרים בה בקושי (ברכת המצוות, חנוכה, הלכות ציצית ותפילין, עיבור השנה, גרות, מילה ועוד).\nחוסר עקביות בסידור המשנה – שילוב בין דרך אסוציאטיבית לדרך תימטית וכדומה. משניות שמופיעות בכפילות, מספר פעמים במקומות שונים, משניות חשובות שמופיעות בסוף נושא או משניות זוטרות המופיעות בתחילתו ועוד.\nחוסר עקביות בפסיקת ההלכה – קיים שוני ניכר בתוך המשנה עצמה באמצעים לקביעת ההלכה: לעיתים באמצעות השמטת שם החכם (\"סתם משנה\"), או השמטת חלק או כל דבריהם של חכמים מסוימים, ועוד. וכן קיימות סתירות בין המשניות והמסקנות מהן.\nחלק מהשאלות נותרו לא פתורות. יש חוקרים הנוקטים בגישה פילולוגית לפיה רבי היה כבול לנוסח כפי שהועבר על פה עד דורו בבתי המדרש שבנשיאות הלל הנשיא וצאצאיו, ולא רצה לסטות ממנו (אלבק) אם כי תרגם או השיב את הנוסח מארמית או מהסגנון הארמי לעברית (אביגדור שנאן). חוקרים אחרים סוברים שעריכתו של רבי הייתה אכן מגמתית על מנת ליצור אחדות של פסיקה עד כמה שהיה יכול, על פי מה שהוכרע בבית דינו, ומכאן נוצרו הבעיות (אפשטיין).\nהחוקר אברהם גולדברג טוען שהשיקולים שהובילו את רבי היו שיקולים פדגוגיים של הרחבת הידיעה, והנחלת עושר השיטות, על מנת להבין את ההכרעות בדין.\nגישה אחרת, שאינה פותרת את כל השאלות, טוענת שהתנאים הקדומים אשר שיננו את ה\"ברייתא\" וה\"תוספתא\" שהפכו מאוחר יותר למשניות ערוכות[דרושה הבהרה], ניסו ליצור טקסט קל לשינון וזיכרון על פה, וזאת הסיבה לקשיים שיש בו.\nהגישה הספרותית דומה לכך, אך טוענת שרבי ערך את הטקסטים הקדומים, תוך שימוש באמצעים ספרותיים כמו \"פתיחה מעין חתימה\", תקבולות, משחקי מילים ועוד. פענוח של האמצעים הספרותיים שופך אור נוסף על הבנת המשנה ועל הנושא הנידון בה. הדוגלים בגישה זו טוענים כי אין אפשרות לנתק בין תוכן המשניות לבין צורת העיצוב שלהם (אברהם וולפיש בעבודת הדוקטורט).\nמשניות קדומות בעריכה שונה מזו של רבי יהודה הנשיא, לעיתים עם תוספות שהושמטו או לא נכנסו למשנה, או חילופי נוסח, ואשר ייתכן כי חלקם היוו את הבסיס למשנה נקראו ברייתא (בארמית: החיצוני). אלו שוננו בידי חכמי התלמוד הבבלי והתלמוד \"הירושלמי\" (האמוראים) בדיוניהם על המשנה, וחלק מדבריהם אף שולב לעיתים בקבצים אלו, בעיקר בדורות הראשונים שלאחר המשנה. קובץ נוסף המצוטט לעיתים בתלמודים כברייתא הוא התוספתא (בארמית: התוספת), המסודר בסדר המהווה את מקורו של סדר המשניות, והמשקף מסורת ארץ-ישראלית שאומצה לעיתים בידי עורכי התלמוד הירושלמי ובית מדרשם. כן קיימים מדרשי ההלכה – המפרשים פסוקים מן המקרא על פי כללים וקובעים מתוכם את ההלכה, או מעבירים מסורות היסטוריות או אגדתיות. בין הקבצים הללו מכילתא דרבי ישמעאל, מכילתא דרשב\"י, ספרא, ספרי במדבר, ספרי זוטא במדבר וספרי דברים, מכילתא דברים, וספרי זוטא דברים. חלקים מקבצים אלו מצוטטים כברייתות בתלמוד הבבלי והירושלמי. ברייתות רבות נוספות אבדו במהלך הדורות ולא הגיעו לידינו.\n\nהניסוח והקונספט הסופי של המשנה התבצע על ידי רבי יהודה הנשיא. יש אומרים שהמשנה נחתמה בשנת ג' אלפים תתקע\"ח (218 לספירה), 150 שנה לאחר חורבן בית שני. לפי ספר הקבלה נחתמה בשנת ג'תתקמ\"ח (188 לספירה), 120 שנה לאחר החורבן.\nבתלמוד אומר רבי יוחנן, כי: ”סתם מתניתין (משנה) רבי מאיר, סתם תוספתא רבי נחמיה, סתם ספרא רבי יהודה, סתם ספרי רבי שמעון, וכלהו אליבא דרבי עקיבא.” (תלמוד בבלי, מסכת סנהדרין, דף פ\"ו, עמוד א') בפשטות משמע כי כל אחד מחיבורים אלה נכתב על פי תורת אותו תנא, אך רב שרירא גאון מסייג אמירה זו, וכותב כי אין משמעות הדבר שמה שנאמר ללא ציון הוא מדברי אותו תנא, אלא שדבר הלכה זה עבר במסורת באמצעות בית המדרש של אותו תנא.\n\nאת ההלכה בתקופת חז\"ל היה מקובל ללמוד במתכונת של שינון, מבלי להעלותה על הכתב, ועל כן היא כונתה 'תורה שבעל פה'. כפי הנראה, המשנה לא נלמדה מן הכתב אלא מתחילת תקופת הגאונים, כאשר רבו ההלכות ונכתבו התלמודים. יש דעות במסורת התולות את כתיבת המשנה בקשיי החורבן והגלות, אך אין לדבר סמך במקורות.\nישנם חוקרים הטוענים שהמשנה אומנם לא נלמדה מן הכתב בבית המדרש, אך הלומדים נהגו לרשום לעצמם רשימות בבית לשינון עצמי. ניתן למצוא לכך סימוכין מסיפורים שונים בתלמוד על \"מגילות סתרים\" שנכתבו בימי התנאים ונמצאו בתקופה מאוחרת יותר.\n\nבימים שלאחר עריכת המשנה, היא הפכה לקובץ הלכתי דומיננטי, ושינתה את פני עולם לימוד ההלכה. מקובל לציין את המעבר בכינוי חכמי התקופה: עד ימי המשנה החכמים נקראו תנאים, ולאחר חתימת המשנה נקראו החכמים אמוראים. האמוראים בבבל ובארץ ישראל למדו את ההלכה בהתאם למשנה ואסרו על עצמם לחלוק על דברי התנאים.\nלאחר דורות נוספים של לימוד הלכה, המסורות הפרשניות וההלכתיות לגבי המשנה התגבשו לחיבור נפרד – התלמוד. הן בתלמוד הבבלי והן בתלמוד הארצישראלי ('הירושלמי'), המשנה היא הבסיס לכל, ועליה מושתתים הדיונים השונים. עם זאת, התלמודים עסקו בעיקר בחלקי המשנה הנוגעים להלכה, ועל כן לחלק מן המסכתות הדיון התלמודי הוא חלקי, או שכלל לא קיים.\nבנוסף לתפקידה ההלכתי, משמשת המשנה כיום במחקר גם כמקור ידע לגבי אורחות החיים ולגבי השפה של התקופה שבה נכתבה.\nבמסכת אבות מובא שתחילת גיל לימוד המשנה הוא עשר שנים:\n\nגם כיום בחינוך הדתי והחרדי מקובל ללמוד את המשנה החל מהחינוך היסודי.\nבגלל הדגש של לימוד משנה לילדים, גופים שונים יצרו דברים על מנת להנגיש את המשנה לילדים, יצאו מהדורות של משנה לילדים עם ציורים, פרויקט של לימוד משנה בוואטסאפ וכן תוכנית טלוויזיה בשם רצים למשנה.\nמבחינת סדרי הלימוד הקבועים, יש שנוהגים ללמוד מספר משניות קבוע או מספר קבוע של פרקים מדי יום, כך למשל במסגרת קביעותא – המפעל ללימוד המשנה היומית בו לומדים בכל יום שתי משניות – מחזור בן כ-6 שנים, או משנה אחת להשלמת הש\"ס ללומדי הדף היומי, או מספר משניות קבוע ללימוד כל שישה סדרי משנה בתוך שנה – מסלולים אלו נכללים בשם: משנתית – משנה בשנה. יש הלומדים שמונה עשר פרקי משנה בכל יום כך שהם מסיימים את ששת סדרי משנה בכל חודש.\n\nאחת השיטות הנפוצות ללימוד משנה, בייחוד בציבור התורני היא באמצעות שינון בעל פה. לימוד בצורה כזו עושה שימוש בטכניקות של חזרה, מתוך ההנחה שככל הלומד יחזור על החומר הנלמד, הוא יהיה מסוגל לזכור אותו יותר טוב. הנחה זו נשענת על העובדה שחשיפה חוזרת ונשנית למידע מסוים הנמצא בזיכרון לטווח קצר אכן מגדילה את הסיכוי שישלף בצורה מוצלחת מהזיכרון לטווח הארוך. לימוד בצורה כזו מאפשר ללומדים לקיים את דברי התלמוד: ”אם ישאל לך אדם דבר אל תגמגם ותאמר לו, אלא אמור לו מיד” (תלמוד בבלי, מסכת קידושין, דף ל', עמוד א'). בנוסף, על פי החפץ חיים אחד היתרונות של לימוד בעל פה הוא במצבים מיוחדים: ”לפעמים נמצא האדם במקום או בזמן שאין לו אור ואין לו אפשרות לעיין בספר, ועל ידי שיזכור את לימודו בעל פה - יוכל לחזור על הדברים בכל מצב.” (ספר תורת הבית, סימן ו').\nישנן מסגרות חינוך כמו שיטת זילברמן ושיטת זכרו ששינון משניות בעל פה הוא מרכיב מרכזי בשיטה החינוכית שלהם.\n\nמקובל לחלק את עדי הנוסח של המשנה לשני סוגים – הטיפוס המזרחי, הכולל משניות שהועתקו בכתבי היד של התלמוד הבבלי; והטיפוס המערבי, הארצישראלי, הכולל כתבי יד של \"סדר משנה\", כלומר כתבי יד של משניות בלבד ללא תלמוד. בין הטיפוסים השונים ישנם הבדלים בתוכן ובלשון, ולפיכך לחלוקה זו נודעת משמעות הן לחקר נוסח המשנה ועריכתה, והן לחקר לשון המשנה. כמו כן מקובל להשוות את הסדר של המשניות ולשונם לזה של התוספתא המקבילה, שהיא בעיקרה נוסח ארצישראלי מערבי.\nרוב כתבי היד של \"סדר משנה\" הם מהמאה ה-13 ואילך, ורק מספר כתבי יד מוקדמים יותר קיימים בידינו כיום. העתיק מכולם והחשוב שבהם הוא כתב יד קאופמן, שזמן כתיבתו מוערך למאה ה-11–12 לספירה. זהו כתב יד המכיל את כל נוסח המשנה למעט דף אחד, בתוספת ניקוד שככל הנראה התווסף מאוחר יותר. כתב היד שוכן כיום בספרית האקדמיה למדעים בבודפשט. כתב יד נוסף הוא כתב יד פַּארמה, המכיל אף הוא את כל נוסח המשנה, אשר נכתב ככל הנראה במאה ה-11 באיטליה. החלק הראשון של כתב היד מנוקד ניקוד מלא, והשאר בניקוד חלקי. גם בכתב יד זה משערים שהניקוד התווסף מאוחר יותר. ניקודו הוא \"ספרדי\", כלומר הוא נוטה לבלבל בין פתח לקמץ ובין צירי לסגול. כתב יד מאוחר יותר הוא כתב יד קיימברידג' (CUL Ms. Add. 470,1) משנת 1350 לספירה לערך (מכונה גם \"כתב יד לו\" על שם המהדורה של כתב היד שהוציא לאור ויליאם הנרי לו [Lowe]). כתב יד זה אינו מנוקד ותחילה היו שחשבו שהוא מזויף. שלושת כתבי היד הללו כוללים את כל שישה סדרי המשנה למעט חוסרים מקומיים. בנוסף להם, יש כתבי יד שכוללים יחידות קצרות יותר, כגון כתב יד פרמה ב המכיל את סדר טהרות.\nשלושת כתבי יד אלו מייצגים בעיני החוקרים, את הנוסח הארצישראלי של המשנה.\nכתבי יד מוקדמים, אם כי חלקיים, הם כתבי יד שנמצאו בגניזה הקהירית, שחלקם נכתבו עוד מימי הגאונים.\n\nעם התקדמות מחקר מדע התלמוד נוצר צורך ליצור מהדורה מדעית מדויקת של נוסח המשנה, מתוך השוואה פילולוגית של כתבי היד המדויקים. מהדורה מדעית אחידה על כל המשנה לא נערכה עדיין, אבל מסכתות אחדות יצאו במהדורות מדעיות כעבודות דוקטורט וכספרים: סוכה (מנחם צבי פוקס), נידה (תרצה מיטשם), עבודה זרה (דוד רוזנטל), אהלות, שבת, עירובין (אברהם גולדברג), אבות (שמעון שרביט), כתובות (חיים בנטוב), שקלים (אליעזר פינצ'ובר), מידות (אשר זליג קאופמן), שבועות (דוד שכנאי), הוריות (אריה שטולברג). פרופ' דוד רוזנטל השלים את עבודתו על מהדורה מדעית של כל סדר נזיקין, אך זו טרם ראתה אור.\nשלשה ניסיונות להוציא מהדורה מדויקת של המשנה נעשו עד כה:\n\nמשנה עם שינויי נוסחאות, שיצאה לאור על ידי מכון התלמוד הישראלי השלם. יצא לאור רק כרך אחד על סדר זרעים, עם חילופי נוסחאות מפורטים.\nמפעל המשנה של האקדמיה הלאומית הישראלית למדעים מלקט את כל כתבי היד וקטעי הגניזה של המשנה במטרה להעמיד מהם בעתיד הרחוק מהדורה מדעית.\nמשנה, הוצאה מדעית של מיכאל קרופ, יוצא לאור בהוצאת לי אחים ספרים. יצא לאור כרכים של זרעים (תש׳׳פ) וטהרות (תשפ׳׳ב). נוסח הפנים ע׳׳פ כת׳׳י קאופמן ובטור מקביל נוסח הדפוסים ע׳׳פ מהדורת אלבק, ושינויי נוסח לכתבי יד השלמים וקטעי הגניזה.\n\n ערך מורחב – פרשנות המשנה\nלמשנה נכתבו פירושים רבים, אם כי פחות מאשר לתלמוד הבבלי. סיבה אפשרית אחת לכך היא שהבנת המשנה פשוטה יחסית, והיא כתובה בעברית ארץ ישראלית. סיבה אפשרית אחרת היא שהתלמוד הבבלי הפך לנושא המרכזי הנלמד, והבסיס הישיר לספרי הפוסקים (כגון הרי\"ף, הרמב\"ם ובעלי התוספות), ולכן עליו נכתבו רובם המכריע של הפירושים. המאסף הוא הפירוש הקדום ביותר המצוי בידינו על כל שישה סדרי משנה.\nהקלאסיים שבהם:\n\nפירוש המשניות לרמב\"ם (1138–1204). הפירוש נכתב במקור בערבית יהודית. התרגום העברי שנעשה בימי הביניים (על ידי מתרגמים שונים לסדרים שונים במשך כמה מאות שנים) מצורף למסכתות התלמוד במהדורת ש\"ס וילנה. תרגום חדש לפירוש הרמב\"ם נכתב בימינו על ידי הרב יוסף קאפח, מכמה כתבי יד, ובהם כתב ידו של הרמב\"ם עצמו (שקיים היום בספריות של האוניברסיטה העברית בירושלים ושל אוניברסיטת אוקספורד).\nפירושו של רבי עובדיה מברטנורא (1450–1510), הידוע כפירוש הרע\"ב (נקרא \"פירוש הרב\" או \"ברטנורא\" בשפת הלומדים). זהו הפירוש היסודי ביותר על המשנה (בדומה לפירושו של רש\"י לתורה ולתלמוד), והוא מבוסס בעיקר על פירושיהם של רש\"י (על התלמוד) והרמב\"ם. פירוש זה מופיע ברובן המכריע של מהדורות המשנה, והוא הפירוש הנפוץ ביותר למשנה מבין הפירושים הקלאסיים.\nפירוש \"תוספות יום טוב\" לרבי יום-טוב ליפמן הלר (1579–1654), נכתב כ\"תוספת\" לפירוש הרע\"ב (בדומה ל\"תוספות\" על פירושו של רש\"י לתלמוד), ונדפס בחיי המחבר. פירוש ארוך זה, או קיצורו (\"עיקר תוספות יום טוב\") נדפס ברוב מהדורות המשנה לצדו של פירוש הרע\"ב. זהו פירוש רחב יותר מפירוש הרע\"ב, ועוסק גם בקושיות ותירוצים על המשנה, וכן בקביעת הנוסח המדויק של המשנה.\nפירוש פינחס קהתי שהודפס לראשונה בתוך \"קונטרסים ללימוד המשנה היומית וההלכה היומית\" על ידי \"היכל שלמה\" בירושלים בסוף שנות החמישים ובתחילת שנות השישים למאה העשרים. ולאחר מכן נדפס מחדש באופן עצמאי תחת הכותרת משניות מבוארות בשנת 1970. הפירוש נדפס מחדש בשנות התשעים בשתי מהדורות, באחת מהן מתחת לפירושו של הרב עובדיה מברטנורא. הפירוש ארוך יחסית ונוטה להביא מספר ביאורים אפשריים לעניינים שבמשנה.\n\nתנאים\nלשון חז\"ל\n\nמבוא לתורה שבעל פה, יחידה 3, בהוצאת האוניברסיטה הפתוחה. ISBN 965-302-667-4\nבין משנה למדרש: קריאה בספרות התנאית, ישי רוזן-צבי, בהוצאת האוניברסיטה הפתוחה\n\nחנוך אלבק, מבוא למשנה, מוסד ביאליק (הספר בקטלוג ULI)\nראובן מרגליות, יסוד המשנה ועריכתה, הוצאת מוסד הרב קוק\nיעקב נחום אפשטיין, מבוא לנוסח המשנה, ירושלים תש\"ח. חלק א', חלק ב'\nזכריה פרנקל, דרכי המשנה, לייפציג תרי\"ט (1859)\n\nישי רוזן־צבי, מבוא למשנה, בתוך: ספרות חז\"ל הארץ־ישראלית: מבואות ומחקרים, הוצאת יד יצחק בן־צבי, 2018 גרסה מקוונת של הספר (לבעלי הרשאה), באתר \"כותר\"\nדוד רוזנטל, תולדות נוסח המשנה, בתוך: ספרות חז\"ל הארץ־ישראלית: מבואות ומחקרים, הוצאת יד יצחק בן־צבי, 2018 גרסה מקוונת של הספר (לבעלי הרשאה), באתר \"כותר\"\nשמואל ספראי, זאב ספראי וחנה ספראי, מבוא למשנה, בתוך: משנת ארץ ישראל – מסכת שבת כרך א', הוצאת מכללת ליפשיץ-מכללת הרצוג, 2008\nיאיר פורסטנברג, טהרה וקהילה בעת העתיקה – מסורות ההלכה בין יהדות בית שני למשנה, הוצאת מאגנס, 2016\nיאיר פורסטנברג, \"ממסורת למחלוקת: שינוי דרכי המסירה במשנתם של תנאים ראשונים\", תרביץ 2018\n\nמשנה, באתר אנציקלופדיה בריטניקה (באנגלית)\nהערך \"עריכת המשנה\", באתר המכלול\nמידע על ששה סדרי משנה בקטלוג הספרייה הלאומית\n\nשישה סדרי משנה ב\"מאגר ספרות הקודש\" באתר סנונית, עם אפשרויות חיפוש מתקדמות. (טקסט להורדה באתר מכון ממרא)\nכתבי יד של המשנה ב\"אוצר כתבי יד תלמודיים\" של בית הספרים הלאומי והאוניברסיטאי, האוניברסיטה העברית, ירושלים\nדפוס צילום של הדפוס הראשון, נאפולי רנ\"ב\nנוסח המשנה בפרויקט \"המשנה כדרכה\" – הצגת המשנה לפי המבנה הספרותי\nהרב ד״ר אלימלך שכטר, המשנה בבבלי ובירושלמי - השוואת נוסחאותיה, הוצאת מוסד הרב קוק. ירושלים בהשתתפות ישיבה אוניברסיטה, ניו־יורק, תשי\"ט, באתר היברובוקס\nזאב ספראי, \"משניות: מהדורה מדעית\" קתדרה 149, תשרי תשע\"ד.\nשישה סדר משנה באתר פרשת יהדות\n\nביאור בויקיטקסט מאת ד\"ר רונן אחיטוב.\nמשנת ארץ ישראל – פירוש בן זמננו למשנה המשלב מתודה מחקרית וגישה מסורתית לטקסט, בדגש על הרקע הארץ-ישראלי של המשנה. את הפירוש חיבר זאב ספראי, יחד עם אביו שמואל ספראי ועם אחותו חנה ספראי. – נמצא כולו בעל התורה, ובספריא.\n\nמשנה, ב\"אנציקלופדיה יהודית\" באתר \"דעת\"\nפרופ' אהרון אופנהיימר, יצירתו הספרותית – המשנה: מהותה של המשנה, שישה מאמרים מתוך הספר, באתר הספרייה הווירטואלית של מט\"ח\nמאמרים על המשנה באתר הספרייה הווירטואלית של מט\"ח\nאורי שרקי, מבוא לתורה שבעל פה, אתר מכון מאיר \nמאמרים אקדמיים על המשנה בגוגל scholar\nקטעי משנה מולחנים באתר הזמנה לפיוט\nשיעורים מוקלטים במשניות באתר \"קול הלשון\"\n משנה, שיעורים במשנה היומית, ביישום טלגרם\nהרב מרדכי ארם צובא, על המשנה והתורה שבעל פה, באתר הידברות\nאהרון ארנד, ‏לימוד משנה וחברות משנה בעת החדשה, JSIJ‏ 3, 2004\nחנן גפני, ‏דיברו חכמים בלשון הבאי?, JSIJ‏ 8, 2009\nורד נעם,  חידתה של המשנה, סרטון  באתר יוטיוב",
    "pageid": 754
  },
  {
    "title": "סינגפור",
    "extract": "רפובליקת סינגפור (באנגלית: Republic of Singapore, במלאית: Republik Singapura, במנדרינית: 新加坡共和国, בטמילית: சிங்கப்பூர் குடியரசு) היא עיר-מדינה בדרום-מזרח אסיה, השוכנת מדרום למלזיה. סינגפור מורכבת מאי מרכזי ומאיים קטנים. על אף ממדיה הזעירים, לסינגפור מעמד חשוב בכלכלה העולמית, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.",
    "pageid": 335459
  },
  {
    "title": "עברית",
    "extract": "עִבְרִית היא שפה שמית, ממשפחת השפות האפרו-אסייתיות, הידועה כשפתם של היהודים ושל השומרונים. היא שייכת למשפחת השפות הכנעניות והשפה הכנענית היחידה המדוברת כיום. העברית היא שפתה הרשמית של מדינת ישראל, מעמד שעוגן בשנת תשע\"ח, 2018, בחוק יסוד: ישראל – מדינת הלאום של העם היהודי.",
    "pageid": 625
  },
  {
    "title": "עוצבת הגולן",
    "extract": "חטיבת הגולן (חטמ\"ר 474) היא חטיבה מרחבית באוגדת הבשן אשר אחראית על הביטחון השוטף בגזרת רמת הגולן ובגזרת הר החרמון. מפקד החטיבה הנוכחי הוא אלוף-משנה בני קטה.",
    "pageid": 1030588
  },
  {
    "title": "עוצבת חצי האש",
    "extract": "עוּצבּת חִצֵי האש (חטיבה 551 וקודם לכן חטיבה 409) היא חטיבת קומנדו במילואים בצה\"ל, הכפופה לעוצבת האש.\nגדודי החטיבה מוזנים בעיקר מיוצאי חטיבת עוז וסיירת צנחנים.",
    "pageid": 1187556
  },
  {
    "title": "צ'אק שומר",
    "extract": "צ'ארלס אליס \"צ'אק\" שומר (באנגלית: Charles Ellis \"Chuck\" Schumer; נולד ב-23 בנובמבר 1950) הוא פוליטיקאי אמריקאי-יהודי מהמפלגה הדמוקרטית, המכהן כסנאטור מטעם מדינת ניו יורק משנת 1999. בנובמבר 2016 נבחר למנהיג הסיעה הדמוקרטית בסנאט. מינואר 2021 הוא מנהיג הרוב בסנאט. עורך דין בהסמכתו.",
    "pageid": 487090
  },
  {
    "title": "רצח הודיה קדם",
    "extract": "פרשת הרצח של הודיה קדם היא פרשת רצח שהחלה עם היעלמותה של הודיה קדם פעוטה כבת שנה ועשרה חדשים, בבוקר 7 בדצמבר 2002 מבית אביה שבירושלים, והסתיימה עם הגילוי שנרצחה על ידי אביה, אלי פימשטיין, ונקברה על-ידו ביער ליד העיר. פרשת הרצח נחשבת לאחת מהמזעזעות והזכורות בישראל הן בשל המעשה עצמו, והן בשל החיפושים הנרחבים אחר הפעוטה. פימשטיין נידון למאסר עולם על הרצח.",
    "pageid": 2232238
  },
  {
    "title": "שבטי ישראל",
    "extract": "שבטי ישראל או בני ישראל הם השבטים שעל פי המקרא הרכיבו את עם ישראל הקדום, ונחשבים לפי המסורת לאבותיהם של היהודים של ימינו.\nלפי המקרא, השבטים הם הצאצאים של שנים־עשר בניו של יעקב, שנקרא גם \"ישראל\". מאחר שמצאצאי יוסף בן יעקב יצאו שני שבטים נפרדים – אפרים ומנשה - היו בפועל שלושה־עשר שבטים, אך בהתייחסויות לשבטי ישראל במקרא המספר היחיד המוזכר במפורש הוא שנים־עשר. הסיבות לכך שונות: בחלק מהמקרים נספרים רק השבטים שקיבלו נחלה בארץ ישראל, ולכן שבט לוי נעדר מהספירה ובני יוסף, אפרים ומנשה נספרים כשני שבטים; במקרים אחרים נספרים שנים עשר בני יעקב, ואפרים ומנשה לא מוזכרים; ובחלק מהמקרים נכתב רק \"שנים עשר שבטי ישראל\" מבלי לפרט.\nעל פי המסופר בתורה ובספר יהושע, שבטי ישראל נדדו במדבר סיני, ובתום מסע של ארבעים שנה במדבר כבשו את הארץ מידי העמים הכנענים, התנחלו באזורים שונים של ארץ ישראל, הנקראים נחלות, ויחד הקימו את ממלכת ישראל המאוחדת.\nבארכאולוגיה המקראית וביקורת המקרא ישנן מספר תאוריות בנוגע למוצאם האתני והגאוגרפי של השבטים. חלק מהן כוללות התפתחות של תרבות ישראלית מתוך עמי כנען שישבו בארץ ישראל, ואחרות מתארות שילוב של עמים אלה עם קבוצות שונות שהגיעו ממקומות אחרים כמו ממלכת מיתני, עבר הירדן, ומצרים. חוקרים אינם בטוחים כי אכן התקיימו 12 שבטים ומניחים כי מדובר במספר טיפולוגי. כמן כן, במחקר המדעי יש ויכוחים וספקות לגבי היבטים כמו תקופת האבות, הנדודים במדבר סיני, כיבוש הארץ בתקופת יהושוע, ומקום התיישבות השבטים. חוקרים רבים סבורים כי חלק גדול מהטקסטים הנוגעים לתיאור תקופת השבטים בתקופת האבות, השופטים וספרי מלכים, נערכו בתקופות מאוחרות יותר כמו לאחר גלות ישראל או אף מאוחר יותר וכי יש בהם אי דיוקים. גם לגבי האמונות הדתיות של השבטים יש תאוריות שונות כאשר חלק מן החוקרים טוענים כי המסורת הדתית של ישראל גובשה כתוצאה משילוב של אמונות שהביאו שבטים שונים, שמקורן ממקורות שונים כמו מצרים, עמים במדבר סיני, עמי כנען ועוד והתגבשו לגבי תאולוגיה יהודית רק בשלבים מאוחרים יותר.",
    "pageid": 10899
  },
  {
    "title": "שוגון (סדרת טלוויזיה)",
    "extract": "שוגון (באנגלית: Shōgun) היא סדרת דרמה אמריקאית, המבוססת על רומן באותו שם מאת ג'יימס קלאוול. זו גרסה מחודשת לסדרת הטלוויזיה משנת 1980 באותו שם. את הסדרה הפיקה רשת FX, וב-27 בפברואר 2024 עלו שני הפרקים הראשונים בסדרה לשירות דיסני+.",
    "pageid": 1850083
  },
  {
    "title": "שלמה קרעי",
    "extract": "שלמה קַרְעי (נולד ב-6 באפריל 1982, י\"ג בניסן ה'תשמ\"ב) הוא שר התקשורת וחבר הכנסת מטעם הליכוד. רואה חשבון ודוקטור להנדסת תעשייה וניהול בהכשרתו. שימש כמרצה באוניברסיטת בר-אילן.",
    "pageid": 1675735
  },
  {
    "title": "תסמונת כאב אזורי מורכב",
    "extract": "תסמונת כאב אזורי מורכב (Complex Regional Pain Syndrome, CRPS) הידועה גם בשם דיסטרופיה סימפתטית רפלקס (RSD) היא תסמונת כאב לטווח ארוך, אם כי לעיתים קרובות מחמירה עם הזמן. היא מאופיינת בכאב חסר פרופורציה לפגיעה המקורית ולעיתים קרובות מלווה ברגישות, נפיחות ושינויים בעור. היא יכולה בתחילה להשפיע על איבר אחד ולאחר מכן להתפשט בכל הגוף; 35% מהאנשים הפגועים מדווחים על תסמינים בכל הגוף.\nהתסמונת אף מוגדרת ככאב הקשה ביותר שמוכר לרפואה על פי סרגל הכאב של מקגיל.\nהסיבה ל- CRPS אינה ידועה, אם כי CRPS קשורה לדיסרגולציה של מערכת העצבים המרכזית ומערכת העצבים האוטונומית, וכתוצאה מכך נוצרת טמפרטורה חריגה וכאב של הגפיים הנגועות, וכתוצאה מכך ליקוי תפקודי ונכות. גורמים מזיקים כוללים פציעה וניתוח, אם כי ישנם מקרים בהם לא הייתה פגיעה מזוהה באתר המקורי. CRPS אינה נגרמת על ידי גורמים פסיכולוגיים, אך הכאב המתמיד ואיכות החיים המופחתת יכולים לגרום לבעיות פסיכולוגיות (כגון דיכאון וחרדה). מסווג גם כתסמונת כאב שריר-שלד מוגבר.\nהטיפול כרוך בגישה רב תחומית הכוללת תרופות, ריפוי פיזי וריפוי בעיסוק, טיפולים פסיכולוגיים ונוירומודולציה. למרות זאת, התוצאות לעיתים קרובות אינן מספקות, במיוחד אם הטיפול מתעכב.",
    "pageid": 1011675
  },
  {
    "title": "קטגוריה:ישראל: יישובים",
    "extract": "הערה: בקטגוריה זו יש קטלוג כפול במכוון. אין להסיר מיישוב את הקטגוריה יישובים בישראל, גם אם הוא מקוטלג כבר באחת מקטגוריות המשנה שלה  \n\nרשימת יישובים רשמיים ללא ערך בוויקיפדיה\n\nנכון לשנת 2023 יש במדינת ישראל 1,267 יישובים המוכרים על ידי משרד הפנים. קטגוריה זו מכילה את רשימת היישובים בישראל, ממוינת בסדר אלפביתי.",
    "pageid": 1089468
  },
  {
    "title": "אביגדור ליברמן",
    "extract": "אביגדור (איווט) ליברמן (ברוסית: Эве́т Льво́вич Ли́берман; נולד ב-5 ביולי 1958) הוא חבר הכנסת ויושב ראש מפלגת ישראל ביתנו. בעבר היה סגן ראש הממשלה, שר האוצר, שר הביטחון, שר החוץ, שר האנרגיה והתשתיות הלאומיות, שר התחבורה, יו\"ר ועדת החוץ והביטחון, מנכ\"ל תנועת הליכוד ומנכ\"ל משרד ראש הממשלה.\n\n",
    "pageid": 27933
  },
  {
    "title": "אגף כוח האדם",
    "extract": "אגף כוח האדם (בראשי תיבות: אכ\"א, נקרא בעבר אגף משאבּי האנוש) במטה הכללי של צה\"ל, הוא הגוף המתכנן והמתאם את פעילות הצבת כוח האדם ותנועתו, הטיפול במשאבּי האנוש של הצבא, התכנון מול תקינת אגף התכנון ותנאי השירות של הפרט.\nבשנים 2004–2008, עת כהונתו של אלעזר שטרן כראש האגף, נקרא האגף אגף משאבּי האנוש (אמ\"ש); ביולי 2008, עם כניסתו לתפקיד של מחליפו אבי זמיר, שונה שם האגף לשמו הקודם - אגף כוח האדם.\nראש אכ\"א הוא אלוף יניב עשור, מונה לתפקיד ב-21 בפברואר 2021.",
    "pageid": 41956
  },
  {
    "title": "אדל בספלוב",
    "extract": "אדל עבד-בספלוב (נולדה ב-27 ביוני 1993) היא ידוענית, דוגמנית ומעצבת תכשיטים ישראלית.\n\nבספלוב נולדה בבת ים, להורים שעלו מקייב שבאוקראינה והכירו ונישאו בישראל. הוריה התגרשו כשהיא ואחיה-התאום היו בני חודשיים. אביה, מארק בספלוב, הוא איש עסקים המתגורר בקייב, נשוי בשנית, ומקשר זה יש לה אח-למחצה צעיר. לה עוד אחות-למחצה גדולה מנישואיה הקודמים של אמה. היא נקראת על שם סבתא רבתא שלה, אדלינה שהייתה רבנית באומן. בגיל שנתיים עברו היא ואחיה לרמת גן ומאז גידלה אותם סבתם. בגיל חמש עברו להתגורר בתל אביב. בצעירותה, התאמנה בהתעמלות אמנותית. למדה בבית הספר היסודי אהבת ציון, לאחר מכן בגימנסיה הרצליה, וסיימה את לימודיה בתיכון אנקורי שבתל אביב.\nבגיל 19 התגייסה לצה\"ל ושירתה שנתיים בחיל האוויר, בקריה ובשדה דב.\nב-2011 התפרסמה כאשר השתתפה בעונה השנייה של תוכנית המציאות \"המירוץ למיליון\" בערוץ 2 של רשת. היא הגיעה למקום הרביעי, יחד עם בן זוגה באותה עת, טום קשתי. לאחר השתתפותה בתוכנית, החלה להצטלם כפרזנטורית לקמפיינים, ובהם חברת האופנה הישראלית \"Twentysix\". בספלוב הופיעה על השערים של כתבי העת הישראליים \"לאשה\", \"בלייזר\", \"זמנים מודרניים\", \"את\" ו\"פנאי פלוס\".\nב-2015 השתתפה בתוכנית הדוקו-ריאליטי \"איט גירלז\" בערוץ HOT בידור ישראלי. וזכתה בתואר \"האיט גירל האהובה ביותר\".\nב-2016 השתתפה בעונה השנייה של התוכנית הדוקו-ראליטי \"היחידה\" בערוץ HOT3.\nב-2017 הצטרפה כמגישת פינה יומית בערוץ הילדים בתוכנית האירוח \"הכל טום\" בהנחיית טום באום, והגיעה למקום השני בטקס נבחרי הילדים 2017 בקטגוריית \"כוכב/ת הרשת של השנה\".\nבספלוב ניהלה ולוג בערוץ היוטיוב שלה שעסק בטיפוח, אופנה ולייף סטייל.\nמשמשת כפרזנטורית-שותפה באתר האופנה \"לוק לייק\", ובאתר למכירת תכשיטים \"מיי אנאבל\".\nב-2017 השתתפה כפאנליסטית בתוכנית \"ח\"י ברשת\" בערוץ 20, בהנחיית אלירז שדה. מאז שלהי שנת 2017 ועד הירידה מהאוויר, הגישה פינת אופנה קבועה בתוכנית \"הערב\" ברשת 13.\nב-2018 נכנסה בספלוב לתוכנית המציאות \"האח הגדול\" ברשת 13, במסגרת העונה התשיעית, בתחילה כדיירת זמנית ולאחר בחירת הקהל כדיירת קבועה, אך הודחה אחרי 52 ימים בבית.\nב-2021 התמודדה בעונה השלישית של תוכנית המציאות \"זוג מנצח VIP\" ברשת 13, יחד עם בעלה, שם אף זכו מקום ראשון ובתואר זוג מנצח.\n\nבשנים 2008–2011 הייתה במערכת יחסים עם טום קשתי, עמו השתתפה כצמד בתוכנית \"המירוץ למיליון\". בדצמבר 2018 נישאה למסעדן הישראלי מצליח (מאץ') עבד (אחיו הבכור של הכדורגלן תאי עבד), השניים הורים לבת ולבן ומתגוררים בהרצליה.\nבינואר 2022 חויבה חברת שידורי קשת לפצות את בספלוב ב-10,000 ש\"ח (ועוד 8,500 ש\"ח הוצאות משפט ושכר טרחת עורך דין), לאחר שנפסק שאתר מאקו מבית קשת, פגע בפרטיותה של בספלוב כאשר פרסם את דבר הריונה בניגוד לרצונה.\nבפברואר 2023 חלתה בסרטן בלוטת התריס ועברה ניתוח להסרת גידול.\n\n אדל בספלוב, ברשת החברתית אינסטגרם\nאדל בספלוב, במיזם \"אישים\" לתיעוד היצירה הישראלית\n אדל בספלוב, במסד הנתונים הקולנועיים IMDb (באנגלית)\nאדל בספלוב, באתר \"אידיבי\", מאגר הידע העברי לקולנוע ישראלי ועולמי\nאורית מרלין-רוזנצוויג, אדל בספלוב: \"קים קרדשיאן מצטלמת בעירום ותראי איך מעריצים אותה\", באתר Xnet‏, 9 באוגוסט 2015\n  שרי מקובר-בליקוב, כוח אדל, באתר \"ידיעות אחרונות\", 30 בנובמבר 2016\nרותם אליזרע, מרגש: אדל בספלוב נפגשת עם האיש שהצילה את חייו, באתר ynet, 1 בפברואר 2018\n  גבי בר-חיים, הקאש ששבר, באתר \"ידיעות אחרונות\", 13 בפברואר 2018\n  יואב בירנברג, מציאות בע\"מ, באתר \"ידיעות אחרונות\", 28 באוגוסט 2018",
    "pageid": 1519673
  },
  {
    "title": "אהוד יערי",
    "extract": "אהוד יערי (נולד ב-1 במרץ 1945) הוא עיתונאי, איש רדיו וטלוויזיה ישראלי, פרשן לענייני המזרח התיכון, האסלאם והערבים. משמש כיום פרשן של חברת החדשות לענייני ערבים. חתן פרס סוקולוב ופרס רשות השידור.",
    "pageid": 111266
  },
  {
    "title": "אוגדה",
    "extract": "אוגדה או דיוויזיה היא יחידה צבאית שכפופה לגיס (קורפוס בלעז), מורכבת משתיים עד חמש חטיבות או רגימנטים וכוללת בדרך כלל בין 13,000 ל-20,000 חיילים. האוגדה היא יחידה בעלת יכולת פעולה עצמאית לחלוטין, וכוללת יחידות מסתערות ויחידות תומכות לחימה – סיוע אווירי, סיור, הנדסה קרבית, מודיעין צבאי, לוגיסטיקה ועוד.",
    "pageid": 77742
  },
  {
    "title": "אולימפיאדת טוקיו (2020)",
    "extract": "משחקי הקיץ האולימפיים של 2020 היו המשחקים האולימפיים ה-32 בעת החדשה. הם החלו ב-23 ביולי 2021 והסתיימו ב-8 באוגוסט 2021. בהתאם להחלטת הוועד האולימפי הבין-לאומי, שהתקבלה בכינוס ה-125 של הוועד, בבואנוס איירס בשנת 2013, המשחקים נערכים בטוקיו, בירת יפן, שמארחת את האולימפיאדה בפעם השנייה בתולדותיה, אחרי שאירחה את המשחקים האולימפיים בשנת 1964. סה\"כ 205 מדינות השתתפו במשחקים. טוקיו אירחה גם את המשחקים הפראלימפיים של 2020.\nלאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים בשנה מקיץ 2020 לקיץ 2021. עם זאת, הוחלט כי לא יהיה שינוי בשם המשחקים. הוועדה המארגנת עדכנה במהלך כינוס הוועד האולימפי ה-136 שנערך באופן מקוון כי היא הבטיחה את השימוש בכלל המתקנים עבור המשחקים שנדחו, ופרסמה את לוח הזמנים החדש של התחרויות.\nבשונה מתחרויות קודמות התנהלה האולימפיאדה באופן שונה כתוצאה ממשבר הקורונה, הספורטאים חויבו להוריד אפליקציית מעקב מטעם הממשלה ולא הורשו לבקר באתרי תיירות, על המלווים נאסר לשיר ולעודד (מה שבפועל לא קרה). הוועדה המארגנת של המשחקים החליטה במרץ 2021 כי לא תתאפשר כניסה של צופים ממדינות זרות לתחרויות. ב-8 ביולי 2021, הוחלט שהמשחקים יתקיימו ללא קהל.\n93 משלחות זכו באולימפיאדה זו לפחות במדליה אחת, יותר מדינות מאשר בכל האולימפיאדות שקדמו לה בהיסטוריה.",
    "pageid": 1132916
  },
  {
    "title": "אורסולה פון דר ליין",
    "extract": "אוּרְסוּלָה גרטרוד פון דר לַיֶין (בגרמנית: Ursula Gertrud von der Leyen; נולדה ב–8 באוקטובר 1958) היא פוליטיקאית גרמנייה המכהנת כנשיאת הנציבות האירופית החל מ-1 בדצמבר 2019, האישה הראשונה בתפקיד זה.\nפון דר ליין היא רופאה במקצועה. מנובמבר 2009 הייתה שרת העבודה והרווחה בממשלתה השנייה של אנגלה מרקל. בממשלתה הראשונה של אנגלה מרקל (2005–2009), שהייתה ממשלת אחדות לאומית, הייתה השרה לענייני המשפחה, האזרחים הוותיקים, הנשים והנוער. בדצמבר 2013 מונתה לתפקיד שרת ההגנה – האישה הראשונה שכיהנה בתפקיד זה.",
    "pageid": 1155079
  },
  {
    "title": "אחת שיודעת",
    "extract": "אחת שיודעת (באנגלית: Gossip Girl) היא סדרת נעורים אמריקאית המבוססת על סדרת ספרים בעלת אותו שם מאת ססילי וון זיאגסר. הסדרה נוצרה על ידי ג'וש שוורץ וסטפני סאבאג', ושודרה לראשונה ברשת The CW ב-19 בספטמבר 2007. הסדרה כוללת שש עונות. הסדרה מסופרת על ידי בלוגרית המכונה \"אחת שיודעת\", אותה מדבבת קריסטן בל, וסובבת סביב חייהם של קבוצת צעירים עשירים באפר איסט סייד, ניו יורק. ב־2021 יצאה סדרת המשך המתרחשת באותו עולם אך עם דמויות ראשיות אחרות.",
    "pageid": 642613
  },
  {
    "title": "אלחנן קלמנזון",
    "extract": "אלחנן מאיר קלמנזון (ה'תשמ\"ב, 1981 – כ\"ג בתשרי ה'תשפ\"ד, 8 באוקטובר 2023) היה איש \"המוסד\" וקצין בצה\"ל בדרגת סרן. הוביל את צוות אלחנן, שעם פרוץ מתקפת הפתע על ישראל ב-7 באוקטובר 2023 חילץ מקיבוץ בארי כמאה מתושבי הקיבוץ. תוך כדי החילוץ נפגע קלמנזון מאש אחד המחבלים ונהרג. על פועלם בבלימת הטבח וחילוץ התושבים, זכו חברי הצוות בפרס ישראל לגבורה אזרחית לשנת ה'תשפ\"ד.",
    "pageid": 2318715
  },
  {
    "title": "אמיר שורוש",
    "extract": "אמיר שוּרוּש (בערבית: أمير شوروش; נולד ב-9 ביולי 1984) הוא שחקן ישראלי, זוכה פרס האקדמיה הישראלית לטלוויזיה לשנת 2021.\nנודע בעיקר בזכות גילום דמותו של ראמזי עבד ראמזי בקומדיית המצבים \"קופה ראשית\" בכאן 11, ובחיקויים של מנסור עבאס, איימן עודה ויוסף חדאד ב\"ארץ נהדרת\" בקשת 12.",
    "pageid": 1804807
  },
  {
    "title": "אנגליה",
    "extract": "אנגליה (באנגלית: England; \"אִינְגְלַנְד\") היא הגדולה בארצות הממלכה המאוחדת של בריטניה הגדולה וצפון אירלנד. אוכלוסיית אנגליה מהווה יותר מ-83% מאוכלוסיית הממלכה, ושטחה הוא כשני שלישים משטח האי הבריטי. ביבשה, אנגליה גובלת בוויילס בדרום-מערב ובסקוטלנד בצפון, ובים, בתעלת למאנש, בים הצפוני ובים האירי.\nמקור שם הארץ הוא באנגלים, אחד השבטים הגרמאניים שהתנחלו בבריטניה במאה החמישית והשישית. ממלכת אנגליה שהתגבשה במאה התשיעית הייתה המדינה החזקה באיים הבריטיים במשך קרוב לאלף שנים. ב-1707 התאחדה עם ממלכת סקוטלנד ונוסדה הממלכה המאוחדת. אנגליה נבדלת משלוש הארצות האחרות בכך שאין לה כל אוטונומיה פוליטית, והיא נשלטת ישירות על ידי הממשלה והפרלמנט הבריטיים, השוכנים בלונדון, שהיא בירת הארץ והממלכה גם יחד. מבחינה משפטית, אנגליה וויילס מהוות יחידה אחת הכפופה למערכת חוקים זהה, הנבדלת מזו של סקוטלנד וצפון אירלנד. בשל הדומיננטיות שלה, בעבר ובהווה, \"אנגליה\" משמשת לעיתים כמילה נרדפת לכלל הממלכה או לאי הבריטי.",
    "pageid": 2967
  },
  {
    "title": "בן שהר",
    "extract": "בן שׂהר (במקור בן סהר; נולד ב-10 באוגוסט 1989) הוא כדורגלן ישראלי המשחק בעמדת החלוץ.",
    "pageid": 254426
  },
  {
    "title": "ברוך גולדשטיין",
    "extract": "ברוך (קאפל) גולדשטיין (9 בדצמבר 1956, ה' בטבת ה'תשי\"ז – 25 בפברואר 1994, י\"ד באדר ה'תשנ\"ד) היה רופא ישראלי תושב קריית ארבע, שרצח 29 מתפללים מוסלמים ופצע כ-125 במעשה טרור הידוע כטבח מערת המכפלה. המתפללים השתלטו עליו והרגו אותו. מעשה הרצח, הנחשב לאירוע הקשה ביותר בתולדות הטרור היהודי בישראל, זעזע את החברה הישראלית והפלסטינית.\nגולדשטיין היה פעיל בתנועת כך, והופיע במקום השלישי ברשימתה לקראת הבחירות לכנסת האחת עשרה והשתים עשרה ונבחר מטעמה למועצת קריית ארבע.",
    "pageid": 551490
  },
  {
    "title": "ברזיל",
    "extract": "הרפובליקה הפדרלית של ברזיל (בפורטוגזית: República Federativa do Brasil, נהגה: ברזיאוּ [bɾaˈziw] ‏‏?‏) היא המדינה הגדולה ביותר בשטחה ובאוכלוסייתה בדרום אמריקה, חמישית בשטחה ושביעית באוכלוסייתה בעולם.\nברזיל חולשת על שטח גדול, בין מרכז היבשת לבין האוקיינוס האטלנטי; זו המדינה המזרחית ביותר ביבשת אמריקה. היא גובלת בעשר מדינות – למעשה בכל מדינות דרום אמריקה, מלבד אקוודור וצ'ילה. בדרום היא גובלת באורוגוואי, בדרום-מערב בארגנטינה, במערב בפרגוואי, בבוליביה ובפרו, בצפון-מערב בקולומביה, ובצפון בוונצואלה, בגיאנה, בסורינאם ובגיאנה הצרפתית.\nבברזיל אדמות חקלאות פוריות וגם יערות גשם עצומים, אשר המפורסם שבהם הוא יער האמזונאס. ניצול אוצרות הטבע של המדינה והתיעוש הנרחב שהתפתח בה הפכו את ברזיל למעצמה כלכלית מובילה בדרום אמריקה ולמנהיגה אזורית. מדד הפיתוח האנושי של ברזיל הוא גבוה יחסית לשכנותיה, על אף הפערים החברתיים הניכרים השוררים בין שכבות החברה הברזילאית.\nהמדינה נקראת על שם עץ הברזיל (pau-brasil), שגדַל בה בשפע עד אמצע המאה ה-16 (כיום בסכנת הכחדה); ראשוני המתיישבים האירופאים העריכו אותו כמשאב טבע חשוב. שם העץ נגזר מן המילה \"בראזה\" (brasa), שפירושה בפורטוגזית \"גחלת\", בהשראת הגוון הכתום-אדום של ליבת גזע עץ הברזיל.\nבראשיתה הייתה ברזיל קולוניה פורטוגלית, והשפה הרשמית בה היא פורטוגזית, בשונה מרוב ארצות אמריקה הלטינית, שבהן השפה העיקרית היא ספרדית. \nבעוד האימפריה הספרדית באמריקה חולקה בין מדינות רבות, נשמרה אחדות האימפריה הפורטוגזית באמריקה תחת מדינת ענק אחת – ברזיל.",
    "pageid": 1081
  },
  {
    "title": "גיא פלג",
    "extract": "גיא פלג (נולד ב-6 בנובמבר 1969) הוא עיתונאי, כתב ופרשן ישראלי העוסק בענייני משפט, בחדשות 12.",
    "pageid": 1345895
  },
  {
    "title": "ה'תשפ\"ד",
    "extract": "ה'תשפ\"ד (5,784) ובקיצור תשפ\"ד – היא שנה עברית  אשר החלה ביום א' בתשרי, אור ל-16 בספטמבר 2023, ותסתיים ביום כ\"ט באלול, 2 באוקטובר 2024.המולד של תשרי חל ביום שישי, 11 שעות ו-882 חלקים. לפיכך זו שנה מסוג זחג. היא מעוברת, ואורכה 383 ימים.זו שנה שנייה לשמיטה, ושנת 8 במחזור העיבור ה-305. תקופת ניסן שבשנה זו היא תחילת שנת 16 (סימנה יויאז) במחזור השמש ה-207.שנה זו היא שנת 1,955 לחורבן הבית, ושנת 2,335 לשטרות.מדינת ישראל חוגגת ביום העצמאות ה'תשפ\"ד 76 שנות עצמאות.",
    "pageid": 868591
  },
  {
    "title": "האח הגדול עונה 12",
    "extract": "האח הגדול עונה 12 היא העונה השתים עשרה של תוכנית המציאות הישראלית \"האח הגדול\", והעונה השישית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-7 ביוני 2022. הגמר נערך ב-17 בספטמבר, ובסופו ניצחה הדיירת טליה עובדיה. את העונה הנחו גיא זו-ארץ ולירון ויצמן.",
    "pageid": 2096454
  },
  {
    "title": "הג'יהאד האסלאמי הפלסטיני",
    "extract": "תנועת הג'יהאד האסלאמי בפלסטין (בערבית: حركة الجهاد الإسلامي في فلسطين, תעתיק מדויק: חרכת אלג'האד אלאִסלאמי פי פלסטין, בקיצור נקרא: הג'יהאד האסלאמי, בראשי תיבות: הגא\"פ או הגאפ) הוא ארגון טרור פלסטיני בעל אידאולוגיה ג'יהאדיסטית, פונדמנטליסטית, לאומנית ואנטי-ציונית.\nהארגון, שהוקם בראשית שנות ה־80 של המאה ה־20 ברצועת עזה, רואה את הטרור ככלי בלעדי לקידום יעדיו, ובראשם חיסולה של מדינת ישראל והקמת מדינת הלכה אסלאמית פלסטינית בכל שטחי ארץ ישראל. הג'יהאד האסלאמי היה הארגון הראשון שהיווה חלופה דתית־אידאולוגית למאבק בישראל, בניגוד לאש\"ף החילוני. הג'יהאד האסלאמי ביצע בשנות ה־90 ובמהלך האינתיפאדה השנייה שורה של פיגועי התאבדות, ששיאם בפיגוע במסעדת מקסים באוקטובר 2003.\nפלוגות אל-קודס, הזרוע הצבאית של הג'יהאד האסלאמי הפלסטיני, היא השנייה בכוחה ברצועת עזה. למרות זאת, בהשוואה לחמאס, אין לג'יהאד האסלאמי אחיזה רחבה באוכלוסייה הפלסטינית, ובמהותו הוא ארגון ולא תנועה עממית רחבה. פעילי הארגון קושרים על מצחם סרט צהוב־שחור, בשונה מארגונים אסלאמיים אחרים שדבקים בצבע הירוק המזוהה עם דת האסלאם.\nהארגון מוגדר כארגון טרור על ידי ארצות הברית, בריטניה, האיחוד האירופי, יפן, קנדה ואוסטרליה וכן על ידי ישראל. הרשות הפלסטינית נמנעה בדרך כלל מלהתעמת עם הג'יהאד האסלאמי (אם כי לא באותה מידה כמו עם חמאס) ואפשרה בכך את התחזקותו.\nלג'יהאד האסלאמי תלות רבה בגורמים חיצוניים: סוריה מאפשרת למפקדיו לפעול משטחה ומלבנון, ולכוון משם את פעילות הטרור שלו ביהודה ושומרון וחבל עזה. איראן היא הפטרונית הראשית של הארגון, מממנת אותו כמעט באופן מלא, מבריחה לו אמצעי לחימה, ומשתמשת בו כמנוף להסלמת הטרור תוך טשטוש \"טביעת האצבע\" שלה.",
    "pageid": 12184
  },
  {
    "title": "היחידה הטקטית לחילוץ מיוחד (669)",
    "extract": "היחידה הטקטית לחילוץ מיוחד (669), שנודעה בשמות היחידה הקרבית לחילוץ והצלה בהיטס ויחידה 669, היא יחידה של חיל האוויר הישראלי המתמחה בחילוץ קרבי ביבשה, באויר ובים. בשל יכולותיה הייחודיות, היחידה משתתפת במבצעים מיוחדים של צה\"ל וגופי ביטחון אחרים, ולוחמיה חוצים קווי אויב באופן תדיר. 669 היא אחת מארבע יחידות העלית של צה\"ל לצד שייטת 13, סיירת מטכ\"ל ושלדג. בנוסף, מוזנקים צוותי היחידה לאירועי חילוץ מורכבים אשר גופי החירום האזרחיים אינם מסוגלים לתת להם מענה הולם. מפקדה הוא קצין בדרגת סגן אלוף. היחידה כפופה לכנף 7 - כוחות אוויר מיוחדים.",
    "pageid": 77351
  },
  {
    "title": "הישרדות (תוכנית טלוויזיה ישראלית)",
    "extract": "הישרדות (תחילה נקראה הישרדות 10, על שם הערוץ בו שודרה) היא גרסה ישראלית לתוכנית המציאות הטלוויזיונית האמריקאית \"הישרדות\" (\"Survivor\"). התוכנית בגרסתה הישראלית עלתה לאוויר בערוץ 10, ב-15 בדצמבר 2007, והייתה סדרת הדגל של הערוץ במשך כחמש שנים. באוגוסט 2012, לאחר שערוץ 10 נקלע לקשיים כלכליים, רשת מדיה רכשה את זכויות ההפקה והשידור של התוכנית מידי חברת ההפקה CASTAWAY‏. אך בפועל פורמט התוכנית עבר לידי רשת רק באוקטובר 2014, כאשר ערוץ 10 וחברת CASTAWAY חתמו על הסכם פשרה לאחר שנתיים של מאבק משפטי. מאז התוכנית שודרה בערוץ 2 (תחת הזכיינית רשת), כשמאז הפיצול משודרת בערוץ רשת 13.",
    "pageid": 459099
  },
  {
    "title": "המלאך (סרט)",
    "extract": "המלאך הוא סרט מותחן ריגול ישראלי-אמריקני בבימויו של אריאל ורומן ובכיכובם של מרואן קנזארי וטובי קבל. זהו עיבוד לספר הלא-בדיוני שכותרתו המלאך: המרגל המצרי שהציל את ישראל ונכתב על ידי אורי בר-יוסף ותורגם על ידי דייוויד חזוני. זה מספר את סיפורו האמיתי של אשרף מרואן, פקיד מצרי בכיר שהפך למרגל עבור ישראל וסייע להשיג שלום בין המדינות.",
    "pageid": 1750144
  },
  {
    "title": "המלך ליר",
    "extract": "המלך ליר (באנגלית: King Lear) היא טרגדיה מאת המחזאי ויליאם שייקספיר. המחזה נכתב כנראה בשנת 1605 והוצג לראשונה בשנת 1606. הוא שואב השראה מסיפור חייו של המלך ליר, המוזכר בספרו של ג'פרי ממונמות' \"ההיסטוריה של מלכי בריטניה\" ומהכרוניקות של רפאל הולינשד.",
    "pageid": 26087
  },
  {
    "title": "הפועל באר שבע",
    "extract": "הפועל באר שבע הוא מועדון כדורגל ישראלי מהעיר באר שבע, המשחק בליגת העל הישראלית. המועדון הוקם בשנת 1949, ומאז 2007 הוא מנוהל על ידי אשת העסקים אלונה ברקת, שמכהנת כבעלי המועדון. המועדון כולל גם קבוצות נוער, נערים וילדים, ובתי ספר לכדורגל. המועדון חבר מן המניין בארגון המועדונים האירופיים.\nצבעי התלבושת הביתית הקבועה של המועדון הם אדום ולבן. עד שנת 1959 ערכה הקבוצה את משחקי הבית שלה באצטדיון שהיה ממוקם בעיר העתיקה בבאר שבע, לאחר מכן עברה לשחק באצטדיון וסרמיל. החל מעונת 2015/2016 משחקת הקבוצה באצטדיון טרנר.\nהמועדון החל לזכות בתארים משנות ה-70. לאורך כל שנותיה זכתה הקבוצה בחמש אליפויות, שלושה גביעי מדינה, ארבעה גביעי טוטו (אחד בליגה הלאומית), ארבעה גביעי אלוף האלופים (אחד בליגה השנייה) וגביע ליליאן אחד.\nכמו כן, באר שבע היא הקבוצה הראשונה בתולדות הכדורגל הישראלי ששיחקה במפעל אירופאי (גביע האינטרטוטו), במשותף עם בית\"ר ירושלים. בנוסף, באר שבע היא הקבוצה הראשונה בתולדות הכדורגל הישראלי ששיחקה במוקדמות גביע אופ\"א, ובמוקדמות הקונפרנס ליג במשותף עם מכבי תל אביב ומ.ס. אשדוד.",
    "pageid": 12899
  },
  {
    "title": "חסידות חב\"ד",
    "extract": "חסידות חב\"ד (ראשי תיבות של \"חכמה, בינה, דעת\") היא תנועה, חצר ושושלת חסידית, שנוסדה בשלהי המאה ה־18 על ידי אדמו\"רה הראשון רבי שניאור זלמן מלאדי ברוסיה הלבנה . החסידות כיום נקראת חסידות חב\"ד לובביץ' (בכתיב יידי: ליובאוויטש) על שם העיירה לובביץ', אליה החצר עברה בדור השני של החסידות בשנת ה'תקע\"ג (1813) על ידי אדמו\"רה השני רבי דובער שניאורי.\nהמרכז של החצר התקיים בעיירה לובביץ' במשך 102 שנה, בה כיהנו במשך שנים אלו ארבעה אדמו\"רים, האחרון שבהם הוא רבי שלום דובער שניאורסון. כאשר עזבו את העיירה, שם החסידות נשאר כשם העיירה. בדור הרביעי של החסידות, לאחר פטירת אדמו\"רה השלישי רבי מנחם מנדל שניאורסון (הראשון; ה\"צמח צדק\"), התפצלה החסידות בין בניו לארבעה ענפים שונים, הגדול שבהם היה ענף חסידות קאפוסט, כשאת הענף לובביץ' המשיך רבי שמואל שניאורסון. לענף לובביץ' עברו רוב חסידי החצרות האחרות לאחר פטירת אדמו\"ריהם ללא שמונה להם יורש, ומשנת ה'תרפ\"ג (1923) היא נותרה החצר החב\"דית היחידה.\nחסידות חב\"ד ייחודית בדרכה הרעיונית, המתבטאת בראשי התיבות של שמה: חכמה, בינה ודעת, שלושה הכוחות הראשונים מעשרת כוחות הנפש (המקבילים לעשר הספירות), המרכיבים לפי הקבלה את התהליך של הבנה והפנמה שכלתנית (\"מוחין\"). החסידות מדגישה את חשיבותם של הבנה שכלתנית של עקרונות החסידות, גדלות האל והימצאותו בכל היקום, והפנמתם על ידי התבוננות, היוצרת אמונה איתנה באלוהים, אהבתו ויראתו. דגש נוסף זה על מצוות אהבת ישראל. לחסידות חב\"ד הייתה השפעה ביהדות מזרח אירופה, בעיקר במרכז פעילותה הנמצא כיום בשטחי בלארוס וברחבי רוסיה היהודית. האדמו\"ר השביעי והאחרון, רבי מנחם מנדל שניאורסון, פיתח מאוד את פעילות שליחיו להפצת ערכי היהדות בציבור היהודי הרחב. במקביל הדגיש את חשיבות האמונה בגאולה הקרבה, תוך שרבים מחסידיו משוכנעים שהוא המשיח וחלקם אף מסרבים לקבל את עובדת פטירתו ב-1994. השאלה האם ועד כמה יש לעסוק במשיחיותו מוסיפה לפלג את חב\"ד, שמתנהלת מאז ללא אדמו\"ר.\nמספר חבריה קשה לחישוב בשל הקושי להפריד בין חסידים במעגל הפנימי לבין מקורבים. על פי ספרי טלפונים ורשימות של החסידות בעולם היו בשנת 2016 כ-16,800 בתי-אב השייכים לה. מספר המשתתפים באופן אקראי או קבוע באירועים שמקיימים שלוחי חב\"ד במסגרת בתי חב\"ד גדול בהרבה; במחקר שערך מרכז המחקר פיו בשנת 2020 מצא כי כ־38 אחוזים מקרב יהודי ארצות הברית משתתפים, במינון כלשהו, בפעילות של חב\"ד.",
    "pageid": 5894
  },
  {
    "title": "טלי גוטליב",
    "extract": "טלי (רויטל) גוֹטְלִיבּ (נולדה ב-3 בנובמבר 1975, כ\"ט בחשוון ה'תשל\"ו) היא עורכת דין, וחברת הכנסת העשרים וחמש מטעם מפלגת הליכוד.\n\nגוטליב נולדה ב־1975 בבני ברק לשמעון ורות רז (רדזינסקי) בבית דתי-לאומי. שירתה בצה\"ל כמדריכת תותחנים.\nגוטליב היא בוגרת אוניברסיטת בר-אילן במשפטים ומוסמכת מאותה אוניברסיטה. את ההתמחות שלה בעריכת דין עשתה במחוז תל אביב (פלילי) של פרקליטות המדינה. מאז שנת 2000 היא עורכת דין בתחום הפלילי ומשרדה שוכן בבני ברק.\nגוטליב ידועה בדעותיה האנטי-פמיניסטיות ובתור מי שייצגה נאשמים רבים באונס. בנוסף, ייצגה גברים גרושים רבים ופעלה לקידום זכויותיהם במהלך הליך הגירושין שלטענתה מפלה גברים.\nבשנת 2012 הגישה גוטליב מועמדות לשיפוט אך נפסלה במרכז הערכה למועמדים על סעיף \"מזג שיפוטי\". בשנת 2015 התמודדה לראשות לשכת עורכי הדין בישראל כנגד אפי נווה והייתה האישה הראשונה שהתמודדה לתפקיד זה. היא הגיעה למקום האחרון עם 4.8% מהקולות. בשנת 2020 הגישה מועמדות לתפקיד פרקליטת המדינה, אך לא נבחרה לתפקיד.\nעד מאי 2022 השתתפה בפאנל התוכנית \"שישי עם אילה חסון\" של רשת 13. במהלך משפט נתניהו היא משתתפת בקביעות בצוות \"האולפן הפתוח\" של כנרת בראשי.\n\nלקראת הבחירות לכנסת העשרים ואחת שנערכו ב-2019 הייתה בין מקימות מפלגת \"שווים\", שהצהירה שעקרונותיה הם שוויון בזכויות הוריות ושוויון לאנשים עם מוגבלויות. היא הוצבה במקום השני ברשימה, אך המפלגה זכתה ל־401 קולות בלבד.\nלקראת הבחירות לכנסת העשרים וחמש שנערכו ב-2022 הצטרפה גוטליב למפלגת הליכוד, התמודדה על מקום ברשימתה לכנסת בפריימריז המפלגתיים לאחר שבנימין נתניהו כראש המפלגה אישר את התמודדותה על אף שלא עמדה בתנאי תקופת האכשרה, ושובצה במקום ה־25 במסגרת הבטחת ייצוג לאישה חדשה. מפלגת הליכוד זכתה ב-32 מנדטים וגוטליב הפכה לחברת כנסת.\nהיא נבחרה לכהן מטעם סיעת הליכוד כחברה בוועדת החוקה, חוק ומשפט, ועדת העבודה והרווחה, הוועדה לענייני ביקורת המדינה, הוועדה לזכויות הילד והוועדה המיוחדת לדיון בהצעת חוק-יסוד: הממשלה, וכממלאת מקום בוועדת החוץ והביטחון. היא פעילה בכנסת כחברה בשדולה למען ארץ ישראל, השדולה לריבונות בבקעת הירדן תחילה, השדולה למען חופש יהודי בהר הבית והשדולה למען האישה החרדית והדתית.\n\nלאחר פיגוע הדריסה בשכונת רמות בפברואר 2023 כתבה גוטליב בטוויטר כי נשיאת בית המשפט העליון אסתר חיות אשמה בפיגוע. היא אף סירבה לחזור בה מדבריה לאחר מכן. ב-21 במרץ הוענשה על ידי ועדת האתיקה של הכנסת בשל התבטאות זאת ונאסר עליה לדבר במליאה לשתי ישיבות ולדבר בוועדות הכנסת לשלוש ישיבות.\nגוטליב הציגה את מועמדותה לוועדה למינוי שופטים של הכנסת העשרים וחמש, במקביל לקארין אלהרר, בניגוד לדעתם של ראש הממשלה נתניהו וראשי הליכוד. אלהרר נבחרה לוועדה, בעוד שגוטליב זכתה לתמיכת 15 חברי כנסת בלבד. בעקבות זאת הוטלו עליה סנקציות כבדות מצד אופיר כץ, יושב ראש הקואליציה, ונמנע ממנה להעלות הצעות חוק, לדבר בשם הסיעה במליאה ולכהן בוועדות עד להודעה חדשה.\nב-24 בינואר 2024 קידמה גוטליב תאוריית קונספירציה לפיה בעלה של שקמה ברסלר שוחח עם יחיא סנוואר כמה ימים לפני מתקפת הפתע על ישראל, ושראש \"המוסד\", דדי ברנע, קיבל על כך התרעה מה-CIA. ברנע הגיב שגוטליב מפיצה שקרים ואליו הצטרפה גם תגובה רשמית ממשרד ראש הממשלה. ראש השב\"כ רונן בר טען שדבריה של גוטליב הם פגיעה בביטחון המדינה בכך שהיא חושפת פרטים אסורים על אנשי השב\"כ. במענה לתביעת דיבה שהגישה נגדה ברסלר, סירבה גוטליב להגיש כתב הגנה בטענה כי \"צווי בית-המשפט אינם חלים על חברת כנסת טלי גוטליב עת עומדת לה חסינות מוחלטת\". ביוני 2024 היועמ\"שית גלי בהרב-מיארה הורתה לפתוח בחקירה פלילית כנגד גוטליב באשמת חשיפת מידע מסווג.\n\nגוטליב גרה בגבעת שמואל. עד גירושיה, הייתה נשואה לנומרולוג ניר גוטליב ולהם שלושה ילדים: זוג תאומים בנים ובת המאובחנת על הקשת האוטיסטית.\nבתחילת שנות השלושים לחייה היא יצאה בשאלה. היא צמחונית מטעמי חמלה כלפי בעלי חיים, מתנגדת לחיסוני קורונה ולא התחסנה לדבריה בשל תפיסת עולם.\n\n טלי גוטליב, באתר הכנסת \n טלי גוטליב, ברשת החברתית פייסבוק\n טלי גוטליב, ברשת החברתית אקס (טוויטר)\nטלי גוטליב, באתר כנסת פתוחה\nטלי גוטליב, באתר העין השביעית\nבלה סטולר, מי את עו\"ד טלי גוטליב? כל הדרך מבני ברק למלחמה בתלונות שווא נגד גברים, באתר \"תקדין\", 28 ביולי 2016\nטלי גוטליב: ראיון עם עורכת הדין שלא יורדת מהכותרות באתר מקומונט גבעת שמואל, 25 באוקטובר 2017\n עו\"ד טלי גוטליב כפי שאף פעם לא ראיתם, ריאיון בערוץ \"זאפ משפטי\", באתר יוטיוב (אורך: 6:00), 2 באוקטובר 2018\nמשה ויסטוך, \"עו\"ד טלי גוטליב\", שביעי 382 (עמ' 36–37), 29 בונבמבר 2019\n הדר חזן, טלי גוטליב וחברותיה האנטי-פמיניסטיות הן סכנה לכל נשות ישראל, באתר הארץ, 28 במרץ 2023\nהאם צריך לשים דגל ישראל מאחורי אסירים בטחוניים? ח\"כ גוטליב מגיבה לסערה, באתר ערוץ כנסת, 14 בנובמבר 2023\n אבי בר-אלי, בזמן שעסקנו באיפור שלה – היא הפכה לפוליטיקאית החזקה בכנסת, באתר הארץ, 14 ביוני 2024",
    "pageid": 1797639
  },
  {
    "title": "טרשת נפוצה",
    "extract": "טרשת נפוצה (באנגלית: Multiple Sclerosis או MS) היא מחלה כרונית של מערכת העצבים, הפוגעת בתפקודם התקין של תאי העצב במערכת העצבים המרכזית על ידי פגיעה והפחתה במיאלין. המיאלין הוא חומר שומני המבודד את סיבי העצבים (אקסונים), ובכך מאפשר העברה ללא הפרעה של דחפים עצביים בין תאי עצב. הפגיעה בהעברת הזרמים מקשה על תפקוד תקין של המוח (שמבוסס על העברת דחפים עצביים), דבר שמשפיע על תפקוד הגוף כולו. התהליך גורם לפגיעה באיברים שונים, ולרוב בחוט השדרה, במוח ובעצב הראייה. למחלה יש מגוון רחב של תסמינים, ביניהם ראייה מטושטשת, קשיים בהליכה, סחרחורות וחולשת שרירים. חולים רבים חיים עם המחלה שנים רבות ובמקרים מסוימים ללא מגבלה, אך במקרים החמורים יותר גורמת המחלה לפגיעה בתנועה אצל החולה ואף לנכות. במקרה והמחלה מתקדמת, מידרדרת השליטה של החולה בשרירי גופו. חוץ מהדמיון בשם, אין לטרשת נפוצה קשר ממשי לטרשת עורקים. שמות המחלות קשורים לנזק שהן גורמות לאיבר שבו הן פוגעות.",
    "pageid": 288957
  },
  {
    "title": "יונית לוי",
    "extract": "יונית לוי (נולדה ב-12 ביולי 1977) היא שדרנית רדיו וטלוויזיה, מגישת חדשות ועיתונאית ישראלית. מגישה את המהדורה המרכזית של חדשות 12 ושל חברת החדשות מאז דצמבר 2002.",
    "pageid": 101185
  },
  {
    "title": "ים המלח",
    "extract": "יַם הַמֶּלַח (‏‏?‏; באנגלית: The Dead Sea, בערבית: البحر الميت, הים המת; מכונה גם ים המוות) הוא אגם מלח חסר-מוצא לים, הנמצא בתחום הבקע הסורי-אפריקני ובמרכזו עובר הגבול בין ישראל לירדן. ריכוז המלחים בים המלח עומד על 34.2% – גבוה פי עשרה מריכוז המלחים בים התיכון. ריכוז גבוה זה נובע מכך שהאגם הוא טרמינלי (למי האגם אין שפך לשום מקום), והוא נמצא באזור בעל אקלים מדברי חם ויבש המתאפיין בשיעורי התאיידות גבוהים. האגם הוא גוף המים הרביעי במליחותו בעולם. הוא זוכה לתיירות בין השאר בשל האפשרות המפורסמת לצוף בקלות על פני מימיו.\nים המלח מוכר כמקום הנמוך ביותר בעולם על פני היבשה (תואר זה הפך לאחד משמותיו של ים המלח). בפועל ים המלח הוא אכן המקום היבשתי הגלוי הנמוך ביותר בעולם, הגם שבשנת 2019 התגלה כי תחתית קרחון דנמן הוא המקום היבשתי הנמוך ביותר בעולם – 3,500 מטרים מתחת לפני הים עם זאת, תחתית הקרחון מכוסה בקרח ומכאן ההבדלה בתואר.\nהחל מהמחצית השנייה של המאה העשרים נמצא מפלסו של האגם בירידה מתמדת בשל מאזן מים שלילי. הסיבות הן: הפחתה דרסטית בכמויות המים הנכנסות בשל שימוש נרחב במקורות המים הנשפכים אליו, שהחשוב שבהם הוא נהר הירדן, ואידוי מוגבר בשל שאיבת המים לאידוי בבריכות בדרום האגן.\nאגן ים המלח מורכב משני אגנים, דרומי וצפוני. עומקו הממוצע של האגן הצפוני הוא כ-200 מטרים וקרקעיתו ברום ממוצע 730 מתחת לפני הים. עומקו הממוצע של החלק הדרומי הייתה כעשרה מטרים בלבד טרם תהליך התייבשותו וקרקעיתו הייתה ברום של 401 מטרים מתחת לפני הים. בשל הירידה המתמשכת במפלס, התייבש החלק הדרומי של האגם, שהיה רדוד בהרבה מזה הצפוני. עם ייבושו של האגן הדרומי נבנו בו בריכות לצורך אידוי המים והפקת אשלג וכימיקלים אחרים על ידי מפעלי האשלג בישראל וחברת האשלג הערבית הירדנית. לבריכות אלה נדרשת שאיבה בהיקף נרחב של מי האגם. שאיבת המים לבריכות היא בין הסיבות לירידתו של המפלס. גורם נוסף המשפיע הוא עלייה בתפיסת המים עם הפיתוח האזורי בעשרות השנים האחרונות. מאז הקמת סכר דגניה, הפעלת המוביל הארצי והטיית מי הירמוך לתעלת הע'ור, הוקמו סכרים על כל האגנים המזרחיים הגדולים לצורך תפיסת מים לשתייה ולהשקיה.\nקצב הירידה השנתי של מפלס מי הים בעשור האחרון הוא מעט יותר ממטר לשנה. בשנת 2012 התגבר הקצב לכ-1.40 מטרים. ירידת המפלס גרמה לשינוי משמעותי בגבולותיו של האגם, וכתוצאה פחת שטחו בכ-35%. רוחבו של הים באגן הצפוני של ים המלח בנקודה המקסימלית הוא 18 קילומטרים, אורכו כ-51 קילומטרים ושטחו בשנת 2018 היה כ-590 קילומטרים רבועים. ירידת המפלס המצטברת גורמת לשינויים גדולים באגן הים בהם: שינויים בלתי הפיכים בגוף המים באגן הצפוני, יצירת בולענים, נסיגת חופים, פגיעה בתשתיות (כבישים וגשרים) ובשמורות טבע.\nלים המלח חשיבות רבה לתעשייה ולתיירות. הרכב מימיו שונה מזה של מי ים רגילים, וכולל ריכוז גבוה של מגנזיום, סידן ואשלגן. עובדה זו מנוצלת על ידי התעשייה הכימית בשטחי ישראל וירדן, בין היתר להפקת אשלג, מגנזיום ותרכובות של ברום.\nנופי אגן ים המלח, החשיבות ההיסטורית של האתרים הנמצאים בסמוך לו, כגון מצדה, עין גדי, מכוור וקומראן, ההרכב הכימי המיוחד של מימיו והאקלים המיוחד השורר בו – כל אלה הפכו את ים המלח למוקד תיירות עולמי, ובפרט למרכז של תיירות מרפא. באזור נבנו אלפי חדרי מלון המרוכזים בירדן, בפינה הצפון-מזרחית של האגם, ובישראל בעין בוקק שעל חופי הבריכות באגן הדרומי.\nמקור שמו של ים המלח הוא בתנ\"ך, שם הוא נזכר לעיתים גם בשמות יָם הָעֲרָבָה והַיָּם הַקַּדְמוֹנִי.",
    "pageid": 7041
  },
  {
    "title": "יצחק עמית",
    "extract": "יצחק עמית (נולד ב-20 באוקטובר 1958) הוא שופט בבית המשפט העליון משנת 2009. כיהן כיושב ראש ועדת הבחירות המרכזית לכנסת ה-25 וכשופט שלום ומחוזי בעכו וחיפה.",
    "pageid": 700094
  },
  {
    "title": "לינוי אשרם",
    "extract": "לינוי אשרם (נולדה ב-13 במאי 1999) היא מתעמלת עבר ישראלית, בהתעמלות אמנותית, האלופה האולימפית (טוקיו 2020) בתחרות קרב רב אישי, סגנית אלופת העולם (סופיה 2018) ואלופת אירופה (קייב 2020) בקרב-רב. בעלת 11 מדליות מאליפויות העולם, מהן שש כסף וחמש ארד, ושלוש מדליות מאליפויות אירופה, מהן אחת זהב ושתיים ארד. היא זכתה ב-47 מדליות מתחרויות הסבב העולמי, מהן שלוש זהב בקרב-רב. אשרם היא הישראלית היחידה בענף שזכתה במדליה בתחרות קרב-רב במשחקים האולימפיים ובאליפות העולם.",
    "pageid": 1308319
  },
  {
    "title": "למבורגיני",
    "extract": "למבורגיני (באיטלקית: Automobili Lamborghini; ‏‏?‏) היא יצרנית רכב איטלקית, שמתמחה במכוניות ספורט. בסיסה בכפר סנט'אגתה בולונייזה (Sant'Agata Bolognese) באזור העיר בולוניה. נוסדה בשנת 1963 על ידי פרוציו למבורגיני (1916–1993), שהתחיל את דרכו בתור יצרן טרקטורים עבור הצבא (Lamborghini Trattori). משנת 1998 נמצאת בבעלות קבוצת פולקסווגן הגרמנית (מסונפת לחטיבת אאודי).\nבמאי 2021 הכריזה החברה כי עד 2024 ישווקו כל דגמי החברה עם מערכת הנעה היברידית פלאג-אין ועד לסוף העשור תציג מכונית חשמלית ראשונה למותג. ביולי 2021 חשפה למבורגיני כי דגם חדש בעל הנעה היברידית פלאג-אין יחליף את למבורגיני אוונטאדור.",
    "pageid": 87155
  },
  {
    "title": "מאי גולן",
    "extract": "פלורה מאי בדרה-גולן (נולדה ב־3 במאי 1986, כ\"ד בניסן ה'תשמ\"ו) היא השרה לשוויון חברתי וקידום מעמד האישה וחברת כנסת מטעם מפלגת הליכוד.\nלפני שנבחרה לכנסת, גולן הייתה פעילה חברתית, שהובילה את המאבק נגד המסתננים מאפריקה לישראל, בעיקר באזור דרום תל אביב. בין היתר, פעלה למען סגירת הגדר בגבול ישראל-מצרים, לקידום מדיניות הגירה בישראל ולהוצאת המסתננים הבלתי-חוקיים לאלתר. בנוסף, כיהנה כיושבת ראש עמותת \"העיר העברית\".",
    "pageid": 1302550
  },
  {
    "title": "מודיעין-מכבים-רעות",
    "extract": "מוֹדִיעִין־מַכַּבִּים־רֵעוּת (הידועה בשמה המקוצר \"מודיעין\") היא עיר במחוז המרכז בישראל, הממוקמת בין ירושלים לבין תל אביב־יפו. העיר במתכונתה הנוכחית היא תוצאה של איחוד רשויות, עליו הוחלט בשנת 2003, בו אוחדו העיר מודיעין והיישוב הקהילתי מכבים־רעות לרשות אחת, לה שטח שיפוט של 50,000 דונם.\nמודיעין היא בין הערים החשובות כלכלית בישראל, וקרויה על שם המכבים.",
    "pageid": 7749
  },
  {
    "title": "מין אנאלי",
    "extract": "מין אנאלי הוא פעילות מינית הכוללת גירוי של פי הטבעת והרקטום (בלטינית: Anus).‏ במקרים רבים משמש המונח לתיאור פרקטיקה מינית המשלבת החדרה של הפין או של אביזר מין לתוך פי הטבעת של השותפה או השותף למגע המיני. המונח \"מין אנאלי\" עשוי לתאר כל גירוי מיני של האזור האנאלי – גירוי המתבצע באמצעות היד והאצבעות, באמצעות מין אוראלי או כמשגל אנאלי. מין אנאלי עשוי להיות הדרך העיקרית ליחסי מין, או להילוות לדרכים אחרות של גירוי מיני. על אף שמין אנאלי נתפס לעיתים כייחודי להומוסקסואלים, אין כך הדבר, וזוגות הטרוסקסואלים מתנסים בו אף הם; במחקר שנערך בשנת 2009 בקרב סטודנטים בארצות הברית, רובם הטרוסקסואלים, העיד אחד מכל ארבעה נחקרים כי התנסה במין אנאלי.\nבשל ריבוי כלי דם באזור פי הטבעת, הוא רגיש במיוחד למגע ונחשב לאזור אֵרוֹגני (רגיש לגירוי מיני). נשים וגברים רבים רואים במין אנאלי פעולה מענגת ומהנה, ואף יכולים להגיע באמצעותו לאורגזמה (אצל גברים – דרך גירוי של בלוטת הערמונית, ואצל נשים – בשילוב של גירוי הדגדגן וגירוי פנימי של נקודת ג'י על ידי גירוי הדופן האחורי של הנרתיק); ואולם יש שנרתעים ממנו ומחשיבים אותו ללא-נעים ואף למכאיב ביותר. בקרב גברים המקיימים מין אנאלי, בין עשירית לרבע מדווחים על כאב מסוים באופן קבוע, וכשני שלישים מדווחים שכאב זה בעת חדירה הוא הבעיה העיקרית בחיי המין שלהם. בקרב נשים, חלקן מדווחות כי מין אנאלי נמנה עם הפרקטיקה המינית שהכי פחות מועדפת עליהן, בעקבות סוגיית הכאב. נמצא שחוויית הכאב מושפעת באופן ניכר מגורמים פסיכולוגיים, וכן מטכניקה. מאחר שהקרום הרירי של הרקטום מייצר מעט מאוד חומר סיכה טבעי, נהוג להשתמש בעת משגל אנאלי בחומר סיכה.\nמין אנאלי נחשב למגע מיני הנושא סיכונים משמעותיים; מין אנאלי לא-מוגן (ללא שימוש בקונדום) הוא המסוכן ביותר מבין כל הצורות של יחסי מין. הסיכונים נובעים מהפגיעוּת של הרקמות: חדירה אנאלית עלולה לגרום לקרע ולדימום של הרקמות הרכות ולפגוע בשרירי הרקטום. בנוסף, מין אנאלי יכול לגרום להעברה של מחלות מין.\nכמו מין אוראלי, גם מין אנאלי נחשב בישראל מבחינת הדין הפלילי ל\"מעשה סדום\", שלעניין סימן ה' בחוק העונשין העוסק בעבירות מין, מוגדר כ\"החדרת איבר מאברי הגוף או חפץ לפי הטבעת של אדם, או החדרת איבר מין לפיו של אדם.\" לפי סעיף זה, כאשר פעולה זו נעשית בקטין מתחת לגיל 16, או שלא בהסכמה, או תוך ניצול יחסי מרות, היא מהווה עבירה פלילית. המונח \"מעשה סדום\" משמש לעיתים גם ככינוי גנאי לביצוע יחסי מין שלא לצורכי רבייה, ושימוש זה נגזר ממקורות נוצריים. במדינות רבות יש הגבלות על מין אנאלי, או על כל מין \"שלא כדרך הטבע\". מקור החוקים האלו בהשקפה שרק משגל מהסוג המאפשר רבייה הוא לגיטימי.",
    "pageid": 861219
  },
  {
    "title": "משחקי השף",
    "extract": "משחקי השף היא תוכנית מציאות ישראלית שעוסקת בבישול, המשודרת החל מ-19 בינואר 2014 במסגרת שידורי הזכיינית רשת. שתי העונות הראשונות שודרו בערוץ 2, והעונה השלישית ואילך משודרות בערוץ 13. הפורמט של התוכנית פותח ב\"רשת\" בשיתוף תאגיד המדיה הבינלאומי ITV. פורמט התוכנית נמכר לרשת RTL.\nשידורה של העונה הראשונה החל ב-19 בינואר 2014, ופרק הגמר שודר ב-8 באפריל 2014, והרייטינג היה 32.9%. שידורה של העונה השנייה החל ב-28 בפברואר 2016, ופרק הגמר שודר ב-23 במאי 2016, והרייטינג היה 30.8%. העונה השלישית עלתה ברשת 13 ב-15 במאי 2018, ובה השף יוסי שטרית החליף את השף מאיר אדוני, שעבר לתוכנית בייק אוף ישראל של קשת 12. פרק הגמר של העונה שודר ב-4 בספטמבר 2018, והרייטינג היה 13.9%. ב-7 באוקטובר החלה עונת הקונדיטוריה של \"משחקי השף\", בשם \"משחקי השף: קונדיטור\", אליה הצטרף לצוות השופטים הקונדיטור ארז קומרובסקי. תוכנית הגמר התקיימה ב-27 בנובמבר. העונה הרביעית עלתה לשידור ב-30 באוקטובר 2019 והסתיימה ב-25 בפברואר 2020. העונה החמישית עלתה לשידור ב-17 באפריל 2021 והסתיימה ב-9 באוקטובר 2021. העונה השישית עלתה לשידור ב-5 בספטמבר 2022 והסתיימה ב-7 בפברואר 2023.",
    "pageid": 1163612
  },
  {
    "title": "משטרת ישראל",
    "extract": "שגיאות פרמטריות בתבנית:סוכנות ממשלתית פרמטרים [ מנהל ] לא מופיעים בהגדרת התבנית \n\nמשטרת ישראל היא חלק ממערכת הביטחון הישראלית הממונה על אכיפת החוק, שמירת הסדר הציבורי וביטחון הפנים של מדינת ישראל. משטרת ישראל החליפה את משטרת המנדט ופועלת מכוחה של פקודת המשטרה [נוסח חדש], התשל\"א–1971 שמקורה אף הוא בימי המנדט הבריטי. בראש משטרת ישראל עומד המפקח הכללי (מפכ\"ל), והוא אחראי לניהולה, בהתאם למדיניות הנקבעת על ידי השר לביטחון לאומי. חיוג 100 מכל טלפון בישראל ינתב את השיחה למוקד חירום טלפוני של משטרת ישראל לצורך קבלת קריאת חירום, וחיוג 110 פונה לשירות המידע של משטרת ישראל. מטה משטרת ישראל נמצא בבניין המטה הארצי בקריית הממשלה ע\"ש מנחם בגין שבמזרח ירושלים.\nבהתאם לדרישות החוק, משטרת ישראל מנהלת ומתחזקת גם גיליון הרשעות קודמות של אזרחי ישראל.\nמשטרת ישראל היא זרוע אחידה של הממשל המרכזי. להבדיל ממשטרות במדינות פדרליות, משטרת ישראל היא כלל ארצית ואיננה צירוף של משטרות נפרדות. כמו כן, היא לא משויכת לשלטון העירוני ומפקדיה לא עומדים לבחירת הציבור. היא ארגון היררכי שבו כל פרט כפוף למפקדיו, לתקנות המשטרה ולחוקי מדינת ישראל. אי ציות לתקנות המשטרה או להוראות הממונים או לחוקי המדינה מהווה עבירה משמעתית. השיפוט המשמעתי מתבצע בפני דן יחיד או בפני בית דין משמעתי. במקרים חמורים, המהווים עבירה גם על החוק הפלילי, מועבר השיפוט לבתי המשפט האזרחיים. חקירת תלונות נגד שוטרים מתבצעת על ידי המחלקה לחקירות שוטרים אשר במשרד המשפטים.\nנכון לשנת 2022, במשטרת ישראל משרתים 32,543 שוטרים, מתוכם 5,570 שוטרי חובה ותקציבה עומד על 13.3 מיליארד ש\"ח. בנוסף, במשמר האזרחי משרתים 25,070 אזרחים. בראש משטרת ישראל עומד ניצב אבשלום פלד, המכהן כממלא מקום המפכ\"ל, והוא כפוף לשר לביטחון לאומי איתמר בן גביר.",
    "pageid": 16896
  },
  {
    "title": "נועה ארגמני",
    "extract": "נועה ארגמני (נולדה ב-12 באוקטובר 1997) היא אזרחית ישראלית שנחטפה על ידי מחבלי ארגון הטרור חמאס במהלך הטבח בפסטיבל נובה ליד רעים כחלק ממתקפת הפתע על ישראל ב-7 באוקטובר 2023, וחולצה בפעולה ישראלית ב-8 ביוני 2024. סרטון חטיפתה, כשהיא מובלת על אופנוע וצועקת לעזרה כשברקע בן זוגה אבינתן אור מובל בידי ארבעה מחבלים, התפרסם בכל העולם והפך לאחד מסמלי מתקפת הפתע על ישראל. תמונתה מהחטיפה הוצגה בעמוד הראשון של מהדורת 8 באוקטובר של הדיילי מייל בבריטניה.",
    "pageid": 2334274
  },
  {
    "title": "נחמן מברסלב",
    "extract": "רבי נחמן מברסלב (א' בניסן ה'תקל\"ב, 4 באפריל 1772 – י\"ח בתשרי ה'תקע\"א, 16 באוקטובר 1810) היה מייסד חסידות ברסלב והאדמו\"ר היחיד שלה. רבי נחמן היה מורה רוחני מקורי שהדגיש את המכשולים הרבים בדרך לדעת האל ואת חשיבות השמחה, האמונה הפשוטה והתמימות, וכן ההתקשרות לצדיקים ובפרט \"צדיק האמת\". הִרבה למחות על מה שראה כהתמסדות ואובדן הדרך של החסידות ונקלע למחלוקות קשות עם אדמו\"רים אחרים, עקב המקוריוּת והשונוּת בדרך שייסד, וכן סביב טענתו שהוא לבדו \"צדיק האמת\".\nתלמידו הבולט ביותר, רבי נתן מברסלב, חיבר על פי דבריו את ליקוטי מוהר\"ן וספרי יסוד אחרים של החסידות. מאחר שלא מינה לו יורש, הוסיפה חסידות ברסלב לתפקד כתנועה עם מורים הבקיאים בתורתו של רבי נחמן גם לאחר מותו, ולא כחצר בראשות שושלת אדמו\"רים.\nבימי חייו עורר רבי נחמן סערה והתנגדות עזה, וחסידות ברסלב הייתה קבוצה קטנה ונרדפת עד שזכתה להתעניינות ותחייה במחצית השנייה של המאה ה-20. חסידיה מונים כיום עשרות אלפים, החלוקים לקהילות רבות, רבים מהם חוזרים בתשובה.",
    "pageid": 41065
  },
  {
    "title": "נתניה",
    "extract": "נְתַנְיָה היא עיר במחוז המרכז, בשרון, השישית באוכלוסייתה בערי מדינת ישראל. נוסדה על ידי קבוצת בני בנימין בשנת 1929 כיישוב לבני המושבות ופועלי הפרדס, והוכרזה כעיר בשנת 1948. נתניה נקראת גם \"בירת השרון\", על שום היותה העיר הגדולה ביותר באזור השרון, וכן \"עיר היהלומים\", בשל תעשיית היהלומים המפותחת שהתקיימה בה בעבר.\nהעיר שוכנת במישור החוף (מחוז מרכז) לחופי הים התיכון, על אדמת כורכר. חוף הים מאופיין בצוקי כורכר גבוהים לאורך כל רצועת החוף של העיר.\nהעיר קרויה על שם הנדבן נתן שטראוס, והיא העיר הגדולה ביותר בישראל ששמה מנציח אדם.",
    "pageid": 7757
  },
  {
    "title": "פולין",
    "extract": "רפובליקת פּוֹלִין (בפולנית: Rzeczpospolita Polska, \"זֶ'צְ'פּוֹסְפּוֹלִיטַה פּוֹלְסְקַה\") היא מדינה במרכז אירופה, הגובלת בגרמניה במערב, בצ'כיה ובסלובקיה בדרום, באוקראינה ובבלארוס במזרח, ובליטא, ברוסיה (מחוז קלינינגרד) ובים הבלטי בצפון.\nפולין נשלטה במשך מאות שנים על ידי שושלת פיאסט. היא הגיעה לתור הזהב שלה לקראת סוף המאה ה-16 תחת השושלת היגיילונית, כאשר פולין הייתה אחת המדינות העשירות והחזקות ביותר באירופה. ב-3 במאי 1791 הצביע הסיים (הבית התחתון של הפרלמנט) של ברית פולין-ליטא בעד קבלת \"חוקת מאי\" לפולין, החוקה הכתובה הראשונה באירופה והשנייה בעולם אחרי חוקת ארצות הברית. זמן קצר לאחר מכן חדלה פולין מלהתקיים, לאחר שחולקה על ידי שכנותיה: האימפריה הרוסית, אוסטריה, ופרוסיה.\nפולין קיבלה את עצמאותה מחדש ב-1918 לאחר חתימת חוזה ורסאי. תקופה זו בתולדותיה של פולין נקראת \"הרפובליקה השנייה של פולין\". בספטמבר 1939 פלשו גרמניה הנאצית וברית המועצות לפולין וכבשו אותה, במהלך שפתח את מלחמת העולם השנייה. לאחר המלחמה הפכה פולין למדינת חסות של ברית המועצות. ב-1989 התקיימו בפולין בחירות חופשיות למחצה, הראשונות שנערכו בה מאז מלחמת העולם השנייה, ובהן השתתפה תנועת סולידריות, שהנחילה תבוסה למפלגה הקומוניסטית. תקופה זו בתולדותיה של פולין נקראת \"הרפובליקה השלישית של פולין\". בשנת 1997 נכתבה חוקה חדשה. במרץ 1999 הפכה פולין לחברה רשמית בברית נאט\"ו, וב-2004 הצטרפה המדינה לאיחוד האירופי.",
    "pageid": 411
  },
  {
    "title": "צ'כיה",
    "extract": "צֶ'כְיָה, או בשמה הרשמי: הָרֶפּוּבְּלִיקָה הַצֵּ'כִית (צ'כית: Česká republika, ‏‏?‏), היא מדינה במרכז אירופה – ללא מוצא לים. היא גובלת בצפונה בפולין, במערבה בגרמניה, בדרומה באוסטריה ובמזרחה עם סלובקיה. היא מורכבת משני אזורים עתיקים בשם בוהמיה ומוראביה וחלקים מאזור שלזיה. בירתה של המדינה, והעיר הגדולה ביותר בה, היא פראג. במרץ 1999 הצטרפה הרפובליקה הצ'כית לברית נאט\"ו ובמאי 2004 הפכה לחברה באיחוד האירופי.\nבשטחה של צ'כיה התקיימו בימי הביניים הממלכות הסלאביות של בוהמיה ומוראביה. לאחר מכן הייתה נתונה לשלטון בית הבסבורג, והיוותה חלק מן האימפריה הרומית הקדושה ומאוחר יותר מן האימפריה האוסטרו-הונגרית. אחרי מלחמת העולם הראשונה השתחררה מהשלטון האוסטרי ויחד עם סלובקיה, שכנתה ממזרח, הייתה למדינה פדרטיבית עצמאית שנקראה צ'כוסלובקיה, אשר בה הייתה צ'כיה הרכיב הדומיננטי. במלחמת העולם השנייה נכבשה בידי גרמניה הנאצית. לאחר המלחמה הפכה שוב לחלק מצ'כוסלובקיה, שבה כוּנן משטר סוציאליסטי הנתון לשליטתה של ברית המועצות. ב-1989, בעקבות קריסת ברית המועצות, נפל המשטר הקומוניסטי בצ'כוסלובקיה, וכעבור זמן קצר התפרקה המדינה בהסכמה לשני מרכיביה, צ'כיה וסלובקיה, שהפכו למדינות עצמאיות ב-1993. בצ'כיה מתקיים משטר דמוקרטי פרלמנטרי יציב. כלכלתה היא כלכלת שוק חופשי מפותחת, מהמצליחות שבין מדינות הגוש הקומוניסטי לשעבר.\nאוכלוסיית צ'כיה הומוגנית למדי, וברובה הגדול מורכבת מבני העם הצ'כי, עם סלאבי מערבי, הדובר את השפה הצ'כית.",
    "pageid": 13491
  },
  {
    "title": "קייטלין קלארק",
    "extract": "קייטלין קלארק (באנגלית: Caitlin Clark; נולדה ב-22 בינואר 2002) היא כדורסלנית אמריקאית המשחקת באינדיאנה פיבר מליגת ה-WNBA.",
    "pageid": 2207526
  },
  {
    "title": "קנדה",
    "extract": "קנדה (באנגלית ובצרפתית: Canada) היא מדינה בצפון אמריקה והצפונית ביותר בה. היא המדינה השנייה בגודלה בעולם בשטחה (אחרי רוסיה), ואוכלוסייתה מונה כ-40 מיליון תושבים. קנדה היא פדרציה המורכבת מעשר פרובינציות ושלוש טריטוריות, והיא מונרכיה חוקתית ודמוקרטיה פרלמנטרית. לקנדה שני גבולות יבשתיים – עם ארצות הברית, ועם דנמרק באי בודד ובלתי־מיושב, ה\"אי הנס\". גבולה עם ארצות הברית הוא הגבול היבשתי הארוך בעולם שאורכו כ־8,891 קילומטרים. בקנדה לבדה יש יותר אגמים מאשר שאר האגמים על פני כדור הארץ.\nעיר הבירה של קנדה היא אוטווה. בבירה שוכן הפרלמנט והיא מקום מושבה של הממשלה הפדרלית וכן של המושל הכללי, המייצג את מלך אנגליה, צ׳ארלס השלישי. קנדה היא מושבה בריטית לשעבר והיא המדינה הגדולה ביותר בחבר העמים הבריטי.\nכחברת ארגון המדינות המתועשות (G7), קנדה היא מדינה מודרנית ומפותחת טכנולוגית. כלכלתה בנויה על שפע של חומרי גלם טבעיים. למרות זאת, כלכלתה אינה מוגבלת ליצוא חומרי גלם בלבד והיא מייצרת מוצרים רבים.",
    "pageid": 894848
  },
  {
    "title": "קרב מוצב נחל עוז",
    "extract": "קרב מוצב נחל עוז היה אחד הקרבות הראשונים שהתנהלו ב-7 באוקטובר 2023, עם מספר האבדות הרב ביותר לצה\"ל במתקפת הפתע על ישראל. בקרב נהרגו עשרות חיילים, ובהם תצפיתניות, לוחמי גדוד 77 וגדוד 13 ובנוסף נחטפו שבע תצפיתניות. עשרות מחבלים נהרגו במוצב וסביבותיו. לאחר שעות רבות של לחימה המוצב שוחרר בסיוע כוחות צנחנים, ימ\"מ ודובדבן וטוהר ממחבלים.\nבקרב נלחמו לוחמי גדוד 13 של חטיבת גולני, נהגי קו מיחידה 7643 של החטיבה הצפונית, לוחמי גדוד 77 של חטיבה 7, צוות לוחמות מיחידת רוכב שמיים, צוות לוחמי בלון מיחידה 414, חוליית צלפים של סיירת צנחנים וחוליית צלפים של מהלוט\"ר נגד מחבלים המשתייכים לזרוע הצבאית של חמאס, שפשטו על המוצב.",
    "pageid": 2271829
  },
  {
    "title": "קרואטיה",
    "extract": "רפובליקת קרואטיה (בקרואטית: Republika Hrvatska, ‏‏?‏, הגייה: [xř̩ʋaːtskaː], תעתיק: חְרְוַאטְסְקָה) היא מדינה במערב חבל הבלקן. קרואטיה גובלת בהונגריה בצפון, סלובניה בצפון מערב, סרביה במזרח, מונטנגרו בדרום מזרח, בוסניה והרצגובינה במזרח ובדרום, וכן עם הים האדריאטי במערב. צורתה הגאוגרפית היא חצי סהר. ב-2009 הצטרפה קרואטיה לברית נאט\"ו, ב-2013 הפכה למדינה ה-27 באיחוד האירופי, וב-2023 הצטרפה לאמנת שנגן ולגוש האירו והחליפה את מטבעה הרשמי קונה באירו.",
    "pageid": 19907
  },
  {
    "title": "רוג'ר פדרר",
    "extract": "רוג'ר פדרר (בגרמנית: Roger Federer;‏ נולד ב-8 באוגוסט 1981 בבזל) הוא טניסאי עבר שווייצרי. נחשב לאחד הטניסאים הטובים בכל הזמנים. פדרר דורג במקום הראשון בעולם במשך 237 שבועות ברציפות בין השנים 2004–2008 (ראשון בכל הזמנים), ובסך הכל דורג במקום הראשון בעולם במשך 310 שבועות (שני בכל הזמנים).\nפדרר זכה ב-20 תוארי גראנד סלאם (שלישי בכל הזמנים), ובסך הכל זכה ב-103 תארים בסבב העולמי ליחידים (שני בכל הזמנים), ובשמונה תארים בזוגות. כמו כן, פדרר הוא שיאן כל הזמנים במספר הזכיות בטורניר וימבלדון לגברים יחידים, עם שמונה זכיות במספר.\nב-15 בספטמבר 2022, הודיע פדרר על פרישתו מטניס מקצועני.",
    "pageid": 42635
  },
  {
    "title": "רכבת ישראל",
    "extract": "רכבת ישראל בע\"מ היא חברה ממשלתית, האחראית להפעלת צי הנייד על מסילות הברזל הבין עירוניות בישראל. החברה עוסקת בשינוע נוסעים ומטען באמצעות רכבות, מפעילה את תחנות הנוסעים ותחנות טעינת משא ואחראית על תכנון ופיתוח תשתיות הרכבת במדינה.\nאיגרות חוב של החברה נסחרות בבורסה לניירות ערך בתל אביב.\n\nמנכ\"ל רכבת ישראל הוא משה (שיקו) זנה ויושב ראש דירקטוריון הרכבת הוא משה שמעוני.",
    "pageid": 5152
  },
  {
    "title": "רמי לוי",
    "extract": "רחמים עבוד-לוי (נולד ב-16 בדצמבר 1955), הידוע בשם רמי לוי, הוא איש עסקים ישראלי, בעל השליטה ברשת המרכולים \"רמי לוי שיווק השקמה\", ברשת הסלולרית הווירטואלית רמי לוי תקשורת וברשת המרכולים ובתי הקפה \"קופיקס\". כמו כן, לוי מחזיק בכ-76% מחברת התעופה ישראייר. לוי כיהן בשנים 2003–2018 כחבר במועצת עיריית ירושלים מטעם סיעת \"ירושלים תצליח\" בראשות ראש העיר לשעבר ניר ברקת.",
    "pageid": 670952
  },
  {
    "title": "רן דנקר",
    "extract": "רן חליל יוסף דנקר (נולד ב-7 בינואר 1984) הוא זמר-יוצר ושחקן ישראלי.",
    "pageid": 96468
  },
  {
    "title": "שרק (מוזיקאי)",
    "extract": "שי הורוביץ (נולד ב-28 בנובמבר 1995), הידוע בשם הבמה שְׁרֶק (או באנגלית: ShrekDiMC) הוא ראפר וזמר ישראלי, חבר לשעבר בצמד \"שרק וצוקוש\".",
    "pageid": 2134871
  },
  {
    "title": "אברהם",
    "extract": "אַבְרָהָם (במקור: אַבְרָם, מכונה גם אברהם אבינו) הוא דמות מקראית, הראשונה מבין שלושת האבות. אבי יצחק וישמעאל (שלפי הקוראן הערבים העדנאנים הם צאצאיו) ואבי המדיינים, ונכדיו בני יצחק הם יעקב ועשו, שעל פי המקרא הם אבותיהם של בני ישראל, האדומים והעמלקים.",
    "pageid": 2009
  },
  {
    "title": "אוקראינה",
    "extract": "אוּקְרָאִינָה (באוקראינית: Україна) היא ארץ ומדינה השוכנת במזרח אירופה, ששטחה 603,628 קמ\"ר ואוכלוסייתה מנתה (לפני המלחמה עם רוסיה) 43 מיליון נפש. בירת אוקראינה, והעיר הגדולה ביותר בשטחה, היא קייב. אוקראינה חולקת גבולות עם בלארוס מצפון, פולין, סלובקיה והונגריה ממערב, רומניה ומולדובה מדרום ורוסיה ממזרח. לאוקראינה קו חוף לאורך ים אזוב והים השחור. מבין מדינות אירופה, אוקראינה היא המדינה השנייה בגודל שטחה והשמינית בגודל אוכלוסייתה.\nאוקראינה היא רפובליקה דמוקרטית בעלת משטר נשיאותי-למחצה עם הפרדת רשויות. היא יצואנית דגנים גדולה, ומכילה בשטחה כ־5% מפוטנציאל המינרלים בעולם. היא מדינה מתפתחת ואחת המדינות העניות ביותר באירופה. צבאה הוא השני בגודלו באירופה לאחר הצבא הרוסי. במשך השנים, הפכה לחברה ביותר מ־40 ארגונים בינלאומיים. בזמן שהייתה חלק מברית המועצות, הצטרפה אוקראינה לאומות המאוחדות כאחת המדינות המייסדות, יחד עם בלארוס, ביוזמת השלטונות הסובייטיים במוסקבה, ובזכות זה נהנתה ברית המועצות משלושה קולות בעצרת הכללית של האו\"ם.\nהיסטוריונים אוקראינים רואים את ראשית תולדות ארצם ברוס של קייב, ישות פוליטית סלאבית שקמה במאה התשיעית. במאה ה-14 סופח האזור על ידי דוכסות ליטא, שהתאחדה מאוחר יותר עם פולין. ב-1648, מרד קוזאקים בהנהגת בוגדן חמלניצקי הביא לייסוד ההטמאנות הקוזאקית, ישות עצמאית-למחצה, שפוצלה במהרה בין רוסיה לפולין-ליטא ופורקה סופית ב-1764. לאחר חלוקת פולין, עברו שטחי מדינת אוקראינה המודרנית שברשותה לידי האימפריה ההבסבורגית. במאה ה-19 קמה תנועה לאומית אוקראינית, שצברה תמיכה עממית, ביססה את השפה והתרבות המקומיות והנחילה את השם \"אוקראינה\" לאזורים עליהם תבעה ריבונות. לאחר נפילת האימפריה הרוסית והאימפריה האוסטרו-הונגרית בתום מלחמת העולם הראשונה, הוקמו מספר מדינות עצמאיות אוקראיניות, שהגדולה ביניהן הייתה הרפובליקה העממית של אוקראינה. אלו ניהלו מלחמות עם שכנותיהן כדי להתאחד ולקיים את עצמאותן, אך הובסו. הרפובליקה הסובייטית הסוציאליסטית האוקראינית, במסגרת ברית המועצות, נותרה כביטוי הלאומי היחיד. במלחמת העולם השנייה ולאחריה סיפחו הסובייטים את כל השטחים המאוכלסים באוקראינים שנותרו בשליטת מדינות אחרות. ב-1991, עם התפרקות ברית המועצות, הרפובליקה נעשתה למדינה עצמאית. השאיפה להתקרב לאיחוד האירופאי ולמערב, ולהתנתק מחוג ההשפעה הרוסי, היא אחד הגורמים לסכסוך מתמשך בין אוקראינה לרוסיה החל מ-2014 ולמלחמת אוקראינה–רוסיה החל מ-2022.",
    "pageid": 3888
  },
  {
    "title": "איחוד האמירויות הערביות",
    "extract": "איחוד האמירויות הערביות (בערבית: الإمارات العربية المتحدة, בתעתיק: אל-אִמַארַ֫את אל-עַרַבִּ֫יַּה אל-מֻתַּ֫חִדַה; ובקיצור: איחוד האמירויות, ולעיתים רק האמירויות الْإِمَارَات – ידועה גם בראשי התיבות UAE או ae) היא פדרציה ומדינת מדבר הנמצאת בצפון-מזרח חצי האי ערב (דרום מערב אסיה) שבמפרץ הפרסי. נכון לשנת 2023, באיחוד האמירויות יש אוכלוסייה מוערכת של 9.97 מיליון. לפי ההערכות, אזרחי האמירויות מהווים 11.6% מהאוכלוסייה; בעוד שאר התושבים הם גולים, רובם מדרום אסיה. האסלאם היא הדת הרשמית וערבית היא השפה הרשמית. מאגרי הנפט והגז הטבעי של איחוד האמירויות הערביות הן השישית והשביעית בגודלן בעולם, בהתאמה.\nאיחוד האמירויות הערביות היא פדרציה הכוללת שבע אמירויות מונרכיות: דובאי, אבו דאבי, עג'מאן, פוג'יירה, ראס אל-ח'ימה, שארג'ה ואום אל-קיוין.\nהמדינה קיבלה עצמאות מהממלכה המאוחדת ומחוף שביתת הנשק ב-1971.\nאיחוד האמירויות גובלת בשתי מדינות: עומאן וערב הסעודית.\nאיחוד האמירויות היא גם חברה בארגון לשיתוף פעולה אסלאמי.",
    "pageid": 23084
  },
  {
    "title": "אקס-מן (סדרת סרטים)",
    "extract": "אקס-מן הוא זיכיון קולנועי לעולם משותף של חברת ההפצה פוקס המאה ה-20 המאגד סדרת סרטי גיבורי-על המבוססים על הקומיקס \"אקס-מן\" של חברת ההוצאה לאור מארוול קומיקס.\nעלילתה של סדרת הסרטים מגוללת את סיפורם של המוטאנטים, גזע של בני אדם בעלי מוטציות המעניקות להם כוחות-על ויכולות מיוחדות. המוטאנט נלחמים נגד שלילת זכות קיומם כתוצאה מחריגותם והפחד שהם מעוררים באנשים הרגילים. בסכסוך זה, עומדים שני צדדים — האקס-מן של צ'ארלס אקסבייר, הדוגלים בדו-קיום ונלחמים להגן על אלה שפוחדים מהם ושונאים אותם; ואחוות המוטאנטים של מגנטו, שאינם מאמינים בדו-קיום בין בני אדם \"רגילים\" לבין המוטאנטים ושואפים לעליונות הגזע המוטאנטי ומחרחרים מלחמה. לעיתים, הקבוצות השונות נאלצות לשתף פעולה זו עם זו על מנת למנוע את כיליון העולם או את השמדת המוטאנטים. פרט לכך, סרטי ספין אוף שונים מתמקדים בקורותיהן של דמויות מסוימות בצורה ביוגרפית מבלי להתקשר בהכרח לעלילה המרכזית.\nנכון לנובמבר 2020, הסדרה כוללת שלושה עשר סרטים. לפי האתר \"Box Office Mojo\", הזיכיון הוא השביעי בהכנסותיו ברשימת הזיכיונות שוברי הקופות הגדולים בכל הזמנים.",
    "pageid": 550280
  },
  {
    "title": "אריאל",
    "extract": "אֲרִיאֵל היא התנחלות במעמד עיר השוכנת בלב השומרון, ליד כביש חוצה שומרון. הוקמה בשנת 1978, והוכרזה כעיר בשנת 1998. העיר ממוקמת בגובה הנע בין 500 מטר מעל פני הים ועד לגובה של כ-706 מטר מעל פני הים. מבחינה טופוגרפית היא בנויה על גבעה המשתרעת לאורך כ-12 ק\"מ. אריאל מכונה לעיתים קרובות \"בירת השומרון\".\nאוכלוסיית אריאל היא חילונית ברובה. בעיר נמצאת אוניברסיטת אריאל בשומרון.\nנכון לשנת 2023 מתגוררים באריאל יותר מ-20,000 תושבים.",
    "pageid": 7727
  },
  {
    "title": "אתונה",
    "extract": "אתונה (ביוונית: Αθήνα, אַתֶינַא; ‏‏?‏) היא עיר הבירה של יוון, בירת נפת אתונה (Νομαρχίας Αθηνών) ומחוז אטיקה (Περιφέρειας Αττικής), וכן העיר הגדולה במדינה. מעבר להיותה מרכזה השלטוני של יוון, מהווה אתונה רבתי את מרכזה הכלכלי, הפיננסי, התעשייתי והתרבותי של המדינה.\nנכון לשנת 2011 מונה אוכלוסיית העיר 664,000 תושבים, ברצף האורבני מתגוררים כ-3.1 מיליון ובאזור המטרופוליני כ-3.7 מיליון תושבים המהווים יותר משליש מתושבי המדינה. שטחה של העיר הוא 39 קילומטר רבוע בלבד (להשוואה, שטחה של תל אביב-יפו כ-50 קילומטר רבוע), אך הרצף האורבני מגיע ל-412 קילומטר רבוע, ואילו שטח האזור המטרופוליני (מחוז אטיקה כולו) משתרע על פני 2,928 קילומטר רבוע.\nהעיר נקראה ככל הנראה על שם האלה אתנה והיא אחת הערים העתיקות בעולם, כשלזכותה היסטוריה מתועדת בת כ-3,400 שנה. לאתונה העתיקה נודעה השפעה תרבותית ופוליטית ברחבי כל העולם הידוע בעת העתיקה, והיא נחשבת לערש התרבות המערבית ולערש הדמוקרטיה. עקבות גדולתה של העיר ניכרים בה עד עצם היום הזה, במיוחד באקרופוליס השוכן בליבה, והעיר מהווה יעד תיירותי ראשון במעלה.",
    "pageid": 5347
  },
  {
    "title": "בנק מזרחי טפחות",
    "extract": "בנק מזרחי טפחות הוא בנק ישראלי. קבוצת הבנק פועלת בישראל ומחוצה לה, ועוסקת בפעילות בנקאית מסחרית, עסקית וקמעונאית, ובפעילות משכנתאות בישראל, באמצעות 184 סניפים ומרכזי עסקים. פעילותו של הבנק בחוץ לארץ מתבצעת באמצעות מספר חברות בנות, שלושה סניפים וארבע נציגויות באירופה, בארצות הברית ובדרום אמריקה.\nמנכ\"ל בנק מזרחי טפחות מאז ספטמבר 2020 הוא משה לארי, אשר החליף בתפקיד את אלדד פרשר, שכיהן כמנכ\"ל הבנק משנת 2014. בתקופתו של לארי בנק מזרחי רכש את כל מניות בנק אגוד לישראל והפכו לחברת בת, כאשר לארי מכהן כיו\"ר הדירקטוריון הזמני שלה מאז אוקטובר 2020.",
    "pageid": 183051
  },
  {
    "title": "בסיס רמת דוד",
    "extract": "בסיס חיל האוויר רָמַת דָּוִד (בשמו הרשמי: כנף 1) על-שם האלוף עזר ויצמן הוא בסיס טיסה מבצעי של חיל האוויר הישראלי. הבסיס נמצא בסמוך לקיבוץ רמת דוד מצפון מזרח, כפר יהושע ממערב ובסמיכות למגדל העמק. הבסיס הוא בסיס הטיסה היחיד של חיל האוויר באזור צפון מדינת ישראל, עובדה שזיכתה אותו בכינוי \"חיל-אוויר צפון\". מפקד הבסיס הנוכחי (החל מחודש יולי 2022) הוא אל\"ם א'.",
    "pageid": 26788
  },
  {
    "title": "ג'ו בראיינט",
    "extract": "ג'וזף וושינגטון \"ג'ו\" בראיינט (באנגלית: Joseph Washington \"Joe\" Bryant, נודע גם בכינויו ג'ליבין (Jellybean); 19 באוקטובר 1954 – 16 ביולי 2024) היה כדורסלן ומאמן כדורסל אמריקאי. הוא שיחק עבור פילדלפיה 76', סן דייגו קליפרס ויוסטון רוקטס ב־NBA. בנוסף, הוא שיחק במספר קבוצות באיטליה ובקבוצה אחת בצרפת. בראיינט היה מאמן ראשי של לוס אנג'לס ספארקס מה-WNBA בשנים 2005 עד 2007 וחזר לתפקיד זה להמשך עונת 2011 ב-WNBA. בראיינט גם אימן באיטליה, יפן ותאילנד. בנו, שחקן הכדורסל האגדי קובי בראיינט, הוכנס להיכל התהילה של הכדורסל.",
    "pageid": 1711968
  },
  {
    "title": "גדי איזנקוט",
    "extract": "גדי (גד) אַיזֶנקוֹט (נולד ב-19 במאי 1960, כ\"ב באייר ה'תש\"ך) הוא חבר הכנסת מטעם סיעת המחנה הממלכתי, שכיהן כרמטכ\"ל ה-21 בין השנים 2015–2019 וכשר בלי תיק בממשלה ה-37 בין השנים 2023–2024. קודם לכן שימש כמפקד חטיבת גולני, המזכיר הצבאי של ראש הממשלה אהוד ברק, מפקד עוצבת נתיב האש, מפקד אוגדת איו\"ש, ראש אגף המבצעים, מפקד פיקוד הצפון וסגן הרמטכ\"ל.\n\n",
    "pageid": 215667
  },
  {
    "title": "דב גליקמן",
    "extract": "דב (דבל'ה) גליקמן (נולד ב-22 בדצמבר 1949) הוא שחקן וקומיקאי ישראלי, זוכה שני פרסי אופיר ושני פרסי האקדמיה לטלוויזיה.",
    "pageid": 289001
  },
  {
    "title": "דור הררי",
    "extract": "דור הררי (נולד ב-31 במרץ 1989) הוא שחקן וזמר ישראלי.",
    "pageid": 1994934
  },
  {
    "title": "האוס (סדרת טלוויזיה)",
    "extract": "האוס (באנגלית: .House M.D) היא סדרת דרמה רפואית אמריקאית, ששודרה ברשת פוקס בין 16 בנובמבר 2004 ל-21 במאי 2012. הדמות הראשית בסדרה היא הרופא דוקטור גרגורי האוס (יו לורי), גאון רפואי המכהן כראש מחלקת אבחון רפואי (דיאגנוסטיקה) בבית החולים האוניברסיטאי הבדיוני פרינסטון-פליינסבורו שבניו ג'רזי. בסיסה הרעיוני של הסדרה נהגה על ידי פול אטנסיו ודייוויד שור, שהיה גם האחראי הראשי ליצירת הדמות גרגורי האוס. הסדרה צולמה בעיקר בסנצ'ורי סיטי.\nההיפותזות של דוקטור האוס על מחלותיהם של חוליו מבוססות על תובנות שנויות במחלוקת, ובשל כך הוא מתעמת רבות עם חברי הצוות שלו ועם דוקטור ליסה קאדי (ליסה אדלשטיין), מנהלת בית החולים ודיקנית הרפואה. חברו האמיתי היחיד של האוס הוא דוקטור ג'יימס וילסון (רוברט שון לאונרד), ראש המחלקה לאונקולוגיה. חברי צוות האבחון של האוס בשלוש העונות הראשונות של הסדרה הם הרופאים רוברט צ'ייס (ג'סי ספנסר), אליסון קמרון (ג'ניפר מוריסון) ואריק פורמן (עומאר אפס). בסיום העונה השלישית מפורק הצוות, אך תוך זמן קצר פורמן חוזר אליו, והאוס בוחר בהדרגה שלושה חברי צוות חדשים: רמי \"13\" האדלי (אוליביה ויילד), כריס טאוב (פיטר ג'ייקובסון) ולורנס קאטנר (קאל פן), שדמותו הוצאה מהתסריט לקראת סיום העונה החמישית. עד תחילת העונה השישית, מופיעים צ'ייס וקמרון בתפקידים אחרים בבית החולים. קמרון עזבה את בית החולים בחלק זה של העונה, וצ'ייס חזר לצוות האבחון. בעונה שמונה ד\"ר קאדי לא משחקת.\nהסדרה זכתה לביקורות חיוביות רבות ולאחוזי צפייה גבוהים, ובין העונה השנייה לרביעית היא אף הייתה אחת מעשר התוכניות הנצפות ביותר בארצות הברית. הסדרה זכתה במספר פרסים, בהם פרס פיבודי, שני פרסי גלובוס הזהב וארבעה פרסי אמי. הסדרה נכנסה לספר השיאים של גינס לשנת 2012 כסדרה הנצפית ביותר בעולם, המשודרת ב-66 מדינות לכ-82 מיליון צופים; גם השחקן יו לורי נכנס לספר, כשחקן סדרת הדרמה בעל השכר הגבוה ביותר (700 אלף דולר לכל פרק בעונה השמינית).\nבפברואר 2012 הודיעו יוצרי הסדרה כי שידור הסדרה יסתיים בתום העונה השמינית, פרק הסיום שודר בארצות הברית ב-21 במאי באותה שנה.\nבישראל שודרה הסדרה בערוץ HOT3 בכבלים ובערוצי התאגיד מַכַּאן 33 וכאן 11, ומאוחר יותר בנטפליקס.",
    "pageid": 180779
  },
  {
    "title": "הבורר",
    "extract": "הבורר היא סדרת טלוויזיה ישראלית, המשלבת דרמת פשע, אלמנטים של קומדיית פשע ודרמה משפחתית. הסדרה שודרה החל מ-27 במאי 2007 ועד לסיומה ב-1 בינואר 2014, במשך 4 עונות ו-45 פרקים, בחברת HOT. הסדרה מגוללת את סיפורו של נדב פלדמן, עובד סוציאלי צעיר, המגלה כי הוא מאומץ ומוצא עצמו בנבכי משפחתו של אביו הביולוגי, ברוך אסולין, מראשי הפשע המאורגן בישראל, המכונה \"הבורר\", עקב פעילותו כבורר בסכסוכי העולם התחתון.\nהסדרה מתמקדת בשילוב בין הדרמטי למותח, בעימות שבין החברה בכללה לנורמות של עולם הפשע, ובמיוחד בנורמות ובקודי ההתנהגות של העולם התחתון. בין השאר מבליטה הסדרה, באופן סאטירי, את הניגוד שבין אופני התנהגות מסוימים של חלק מגיבורי הסדרה (כמו הפגנת אדיקות דתית) ואופני התנהגות אחרים (כמו הזלזול המופגן בחיי אדם).\nיוצרי הסדרה הם רשף לוי, שכתב את כל פרקי הסדרה והמציא את הקונספט שלה, ושי כנות, שביים את כל הסדרה.\nהסדרה שודרה מספר פעמים בשידורים חוזרים בערוצים HOT3 ו-HOT Plus, וזמינה לצפייה בשירות ה-VOD. כמו כן שודרה בחלקה גם בערוץ 2. בשנת 2016 שודרה הסדרה לראשונה ב-yes, בערוץ yes קולנוע ישראלי באפיק 6, ובשנת 2019 גם בערוץ 24.",
    "pageid": 372582
  },
  {
    "title": "המטה הכללי של צה\"ל",
    "extract": "המטה הכללי של צבא הגנה לישראל (או בקיצור: המטכ\"ל) הוא מטה המפקדה הכללית של צה\"ל.",
    "pageid": 107778
  },
  {
    "title": "הפרעת אישיות גבולית",
    "extract": "הפרעת אישיות גבולית (באנגלית: Borderline personality disorder; בראשי תיבות: BPD) היא הפרעה נפשית, שעל פי DSM-5 משתייכת לאשכול ב' של הפרעות אישיות. הפרעת אישיות זאת נקראה בשם 'גבולית' כיוון שבעבר הוגדרה כמבטאת גבול בין נוירוזה לפסיכוזה. אף שהשם בעייתי מבחינת תיאור ההפרעה, הוא נותר ללא שינוי עד היום. ב־ICD 10 היא מוגדרת כ\"הפרעת אישיות לא יציבה מבחינה רגשית\". ההפרעה מתבטאת בתפיסה עצמית מעוותת, קושי בעיבוד רגשות בקשרים בין-אישיים או בזוגיות, ותגובות קיצוניות מאוד לסיטואציות אשר מתפרשות על ידם כדבר מאיים שמתקשר לנטישה, דחייה, בדידות, ביקורת או כישלון.",
    "pageid": 36649
  },
  {
    "title": "וואטסאפ",
    "extract": "וואטסאפ (באנגלית: WhatsApp) הוא רשת חברתית חינמי להעברת מסרים מיידיים, תמונות, מסמכים, קטעי וידאו וקול. היישום פותח על ידי חברת WhatsApp, שהוקמה ב-24 בפברואר 2009 על ידי יאן קום ושותפו בריאן אקטון ונמצא בבעלות חברת \"מטא\" שרכשה ב-2014 את החברה תמורת 19 מיליארד דולר במזומן ובמניות.\nהשם באנגלית הוא משחק מילים: \"?What's up\" ‏‏?‏ משמעותו בעברית היא \"מה נשמע?\". השם \"WhatsApp\" הוא בעל צליל דומה, כאשר המילה App היא קיצור המילה \"Application\" (אפליקציה).\nהיישום זמין עבור מערכות ההפעלה iOS (אייפון), אנדרואיד, בלקברי, ו-Windows Phone של מיקרוסופט. כמו כן היא תומכת במחשבים ביתיים באמצעות הדפדפנים גוגל כרום, מוזילה פיירפוקס, אופרה וספארי.\nנכון לפברואר 2023, יש לוואטסאפ יותר מ-2.24 מיליארד משתמשים פעילים ברחבי העולם.",
    "pageid": 1244314
  },
  {
    "title": "זרוע היבשה",
    "extract": "זרוע היַבשה (זִ\"י) היא זרוע רב-חילית המאגדת את חילות היבשה הלוחמים של צבא הגנה לישראל, ואחראית לבניין הכוח היבשתי של צה\"ל. בראשות הזרוע, עומד קצין בדרגת אלוף שהוא חבר המטה הכללי של צה\"ל. מפקד זרוע היבשה הנוכחי הוא אלוף תמיר ידעי.\nב-1983 הוקמה לראשונה מִפקדת חֵילות השדה (מפח\"ש). ב-1999, במסגרת התוכנית \"צה\"ל 2000\" הוקמה על-בסיס המפח\"ש מפקדת הזרוע לבניין הכוח ביבשה, וזו שינתה בהמשך את שמה למפקדת זרוע היבשה (מז\"י), וב-2007 לזרוע היבשה (ז\"י).\nמטה זרוע היבשה ממוקם במחנה בר-לב הסמוך לקריית מלאכי, מערבית לצומת מלאכי (קסטינה). בפועל מחזיקים מפקד הזרוע (מז\"י), ראש המטה (רמ\"ט), ראשי החטיבות (רח\"טים) וקציני החיל הראשיים בלשכות כפולות, ורובם יושבים במחנה רבין (הקריה בתל אביב).\nרוב גופי המטה של זרוע היבשה ממוקמים במחנה בר-לב (\"קסטינה\"), חלקם במחנה דורי (בסיס \"תל השומר\") ובמחנה ידין (\"צריפין\").",
    "pageid": 98583
  },
  {
    "title": "חטיבת הבקעה",
    "extract": "חטיבת הבקעה והעמקים (חטיבה 417) היא חטיבה מרחבית (חטמ\"ר) של צה\"ל, שתפקידה להגן על אזור בקעת הירדן והעמקים. החטיבה כפופה לפיקוד המרכז. בחטיבה פועלים גדודי חי\"ר קל סדירים של חיל הגנת הגבולות המשלבים לוחמים ולוחמות, וגדודי חי\"ר במילואים. הגדודים הסדירים הם גדוד לביאי הבקעה וגדוד אריות הירדן והגדוד החדש פנתר",
    "pageid": 560028
  },
  {
    "title": "חינה (טקס)",
    "extract": "חִינָה (או: חִנֵּה, חֶנָה) היא טקס הנהוג בקרב עמים שונים במזרח התיכון, בצפון אפריקה, בקרן אפריקה ובהודו לפני החתונה, כטקס מעבר מחיים כיחידים לחיי זוגיות. הטקס אומץ גם על ידי יהודים מעדות שונות וחלק מיהודי עדות המזרח. בטקס מורחים חומר אדום-כתום, המופק מעלי הכופר הלבן (Lawsonia inermis) בצורה עגולה על כפות ידי החתן והכלה כרמז לצורתו של מטבע, כברכת שפע וכסימן למזל טוב.\nהחינה שימשה לטקסי שמחה עתיקים במזרח הקרוב הקדום, עמים כגון השומרים, כנענים, תושבי אוגרית (מכתובת עלילות בעל וענת שנכתבה באוגרית ב-2100 לפנה\"ס נשארה העדות העתיקה ביותר לשימוש בחינה לעיטור כלה או מאורע מיוחד של אישה), בבלים ואשורים כולם השתמשו בחינה. גם בדרום סין שימשה החינה למאורעות אירוטיים במשך 3,000 שנה.",
    "pageid": 99162
  },
  {
    "title": "חצור הגלילית",
    "extract": "חָצוֹר הַגְּלִילִית היא מועצה מקומית במחוז הצפון בישראל. היא הוכרזה כמועצה מקומית בשנת 1956.\nהמועצה שוכנת במורדותיו של יער ביריה, חצור נמצאת בגליל העליון צפונית-מזרחית לצפת וצפונית לראש פינה. כביש 90 עובר מזרחית ליישוב.\nמערבית ליישוב שוכן יער חצור, בו נמצא על פי המסורת קברו של התנא חוני המעגל.",
    "pageid": 7942
  },
  {
    "title": "טור דה פראנס 2024",
    "extract": "טור דה פראנס 2024 (בצרפתית: Tour de France 2024) הוא המהדורה ה-111 של הטור דה פראנס, מרוץ האופניים השנתי המתקיים בצרפת. הטור נפתח בפירנצה, איטליה, ב-29 ביוני ויסתיים בקטע ה-21 בניס, צרפת, ב-21 ביולי. לראשונה בתולדותיו, המרוץ לא יסתיים בפריז או בקרבתה בשל ההכנות לאולימפיאדת הקיץ 2024 בעיר.\n\n22 קבוצות אופניים משתתפות בטור. כל 18 קבוצות ה-UCI World Tour הוזמנו אוטומטית, ואליהן הצטרפו 4 קבוצות UCI ProSeries: שתי הקבוצות המדורגות ראשונות בשנת 2023, לוטו–דסטני וישראל - פרמייר טק, יחד עם Uno-X Pro Cycling Team וטוטאל אנרג'יס (Team TotalEnergies) שנבחרו על ידי ארגון אמאורי שמארגן את הטור. הקבוצות הוכרזו ב-18 בינואר 2024.\n\nישראל - פרמייר טק\nלוטו–דסטני\nקבוצת טוטאל אנרז'י\nקבוצת Uno-X Pro\n\nלראשונה בהיסטוריה אירחה איטליה את ה-Grand Départ, הקטע הראשון בטור, לרגל 100 שנים לניצחונו של אוטביו בוטקיה, האיטלקי הראשון שזכה בטור, ב-1924. המסלול עבר גם בסן מרינו, מה שהפך אותה למדינה ה-14 המארחת קטע בטור. כמו כן, לראשונה בתולדותיו, הטור לא יסתיים בפריז בשל ההכנות למשחקים האולימפיים והפראלימפיים בעיר שיחלו ב-26 ביולי. במקום זאת, הטור יסתיים בניס עם מרוץ נגד השעון – הפעם הראשונה מאז 1989 שהמרוץ מסתיים בקטע נגד השעון.\n\n אתר האינטרנט הרשמי של טור דה פראנס 2024 (באנגלית)",
    "pageid": 2355124
  },
  {
    "title": "יהדות",
    "extract": "היהדות היא רצף המסורת וההמשכיות הדתית, התרבותית והמשפטית הקולקטיבית של היהודים. מורשת נרחבת זו כוללת נרטיבים היסטוריוגרפיים משותפים ואלמנטים של דת, לאום ותרבות, שהתפתחו בקרב עם ישראל החל מראשית התגבשותו באזור הלבנט בשלהי האלף השני לפנה\"ס.\nהיהדות כדת היא אמונתם המסורתית של היהודים. זוהי דת אברהמית הלכתית (אורתופרקטית), המבוססת על מערכת של מצוות מעשיות, אמונות, מיתוסים, סיפורים היסטוריים ועקרונות, שמקורותיה בכתבי הקודש היהודיים: התורה שבכתב והתורה שבעל פה. דת זו השפיעה עמוקות על ראשית הנצרות והאסלאם, אולם בניגוד לשתי הדתות האחרונות היא אינה דת מיסיונרית אלא דת אתנית. חיי הדת היהודיים ידעו התפתחויות ופילוגים לכל אורך ההיסטוריה.\nהיהדות כתרבות היא מכלול הערכים, האמונות ותפיסות של חברה כפי שהן באות לידי ביטוי אצל היהודים. התרבות היהודית כוללת כמה שפות ייחודיות (עברית, יידיש, לאדינו, ערבית יהודית וארמית יהודית) שבכל אחת מהן נוצרה ספרות ענפה; פילוסופיה, הגות ויצירה שהתכתבו עם תרבויות הסביבה; וכן מערכות של התנהגויות ומוסכמות חברתיות.\nהיהדות כלאום משמשת מוקד הזדהות ליהודים רבים בעולם. הציונות, התנועה הלאומית היהודית העיקרית, שאבה השראה מהזיקה המסורתית היהודית לארץ ישראל וניסחה אותה במונחי הלאומיות האירופאית. מדינת ישראל, אשר קמה על בסיס הרעיון הציוני, היא מדינת הלאום של העם היהודי.\nנכון לשנת 2021, יש ברחבי תבל כ-15 מיליון יהודים, המהווים מיעוט של כ־0.2% מאוכלוסיית העולם.\n\nהשם 'יהדות' נגזר משמם של היהודים, שנגזר משמו של יהודה, שעל שמו נקראו שבט יהודה, ממלכת יהודה ופרובינקיה יודיאה. בספרות חז\"ל נמצא ביטוי הקדום במקורו: \"דת משה ויהודים\" אשר מובנו מצומצם. ואולם המונח \"יהדות\" במובנו הרחב, כמתאר את מכלול עולמו והווייתו של האדם היהודי, אינו מצוי בדברי חז\"ל, והוא נדיר מאוד בספרות התורנית שלפני העת החדשה\nמונח זה מופיע בשפה היוונית (‎᾿Ιουδαϊσμός; \"יודאיסמוס\") בספרות היהודית-ההלניסטית, לראשונה בספר מקבים ב, (כמו גם המונח \"הלניסטים\" ככינוי ליהודים המאמצים זהות יוונית המופיע אף הוא לראשונה בחיבור זה). המונח מופיע לאחר מכן גם בספר מקבים ד, בברית החדשה ובכתובות אפיגרפיות נראה שהראשון להשתמש במונח באופן שיטתי (קודם היה נדיר מאוד ובהקשר שאינו חד-משמעי) היה אב הכנסייה טרטוליאנוס בראשית המאה השלישית. הוא עשה זאת כמעין שם גנאי, מאחר שנזקק לתואר להגדיר בו את היהודים לאחר שנדחו, לשיטתו, מעם ישראל הנבחר שהמשיך בכנסייה, והוסיפו להתקיים כמעין \"קליפה מנוונת\" ללא מקדש וקרבנות, במצב של \"מרד נגד האל\". במאות ה-18 וה-19 הפך המונח \"יהדות\" לשכיח בפי יהודים, בהשאלה מגרמנית. מייסדי \"חכמת ישראל\" כינו את מושא עבודתם Judenthum, והביטוי תורגם לעברית וליידיש במזרח אירופה. המילה נעשתה רווחת בקרב כל החוגים, כשהיא מחליפה מונחים כמו \"עם ישראל\" ו\"תורה\". התלמוד מביא הגדרה לשם \"יהודי\" - כל הכופר בעבודה זרה נקרא יהודי, ומביא הוכחה לטענתו מכך שכתוב לגבי מרדכי \"איש יהודי היה בשושן הבירה\", ובסופו של אותו פסוק הוא נקרא \"איש ימיני\". מכיוון שמרדכי היה משבט בנימין, הוא נקרא יהודי כי הוא כפר בעבודה זרה ולא השתחווה להמן.\n\n ערכים מורחבים – היסטוריה של עם ישראל\n\n ערכים מורחבים – התורה\nעל פי המסורת, יסוד היהדות טמון במהפכה המונותאיסטית של אברהם (1811 לפנה\"ס או שנת א'תתקמ\"ח לכרונולוגיה היהודית המסורתית), אשר עלה לארץ ישראל מאור כשדים בעקבות ציווי אלוהי. אברהם הוא גם הראשון שנצטווה לקיים ברית מילה, שהפכה למצווה מרכזית הנהוגה עד היום. לפי הכתוב, בסוף תקופת האבות גלו בני ישראל 210 שנה בארץ מצרים, ולאחר מכן יצאו ממצרים בהנהגת משה ובהתערבות אלוהית. בהר סיני קיבלו בני ישראל את התורה, ולאחר 40 שנות נדודים במדבר כבשו את ארץ כנען והתנחלו בה.\n\n ערכים מורחבים – תקופת השופטים, ממלכת ישראל המאוחדת\nעל פי המסופר במקרא, לאחר כיבוש הארץ, התיישבו בני ישראל בארץ ישראל במשך כמה מאות שנים ללא ממלכה, וללא הנהגה מסודרת. תקופה זו נקראת תקופת השופטים - על שם השופטים (המנהיגים) שעמדו והנהיגו את העם לאחר ששועבד לעמי האזור והלך בדרכיהם. לאחר תקופה של כ-390 שנה הוקמה בארץ ישראל ממלכת ישראל המאוחדת על ידי שמואל הנביא, שמשח למלך את שאול. לאחר מות שאול ובניו במלחמה, התחלפה שושלת המלוכה והועברה לדוד המלך, ומשם החלה שושלת בית דוד. לאחר מכן מלך על ישראל בנו של דוד - שלמה המלך שהקים בירושלים את בית המקדש הראשון, שהיה למרכז הפולחן היהודי. לאחר מותו של שלמה, התפצלה הממלכה לממלכת יהודה, בדרום הארץ, ולממלכת ישראל, בצפונה.\n\n ערכים מורחבים – יציאת מצרים במחקר, הדת הישראלית הקדומה\nארכאולוגים והיסטוריונים מנסים להתחקות אחר ההתהוות של עם ישראל באמצעות ניתוח של ממצאים ארכאולוגיים, איסוף של עדויות חוץ-מקראיות ושל הטקסט המקראי. קיימת הסכמה רחבה בין החוקרים לגבי קיומן ההיסטורי של שתי הממלכות, ישראל ויהודה, אולם יש המטילים ספק בקיומה של הממלכה המאוחדת[דרוש מקור]. עקב חוסר ההתאמה בין הממצאים לבין סיפורי המקרא על תקופת האבות, יציאת מצרים וכיבוש כנען, ועקב ההערכה כי לא הייתה יכולת כתיבה משמעותית בארץ ישראל לפני המאה ה-8 לפנה\"ס, מקובל לשער כי עם ישראל התגבש בשלהי האלף ה-2 לפנה\"ס בתהליך ארוך של איחוד תרבותי ופיזי בין האוכלוסייה הכנענית לבין קבוצות שחדרו לכנען בהדרגה מעבר הירדן המזרחי. חוקרי המקרא מוצאים רמזים לתהליך זה גם בטקסט המקראי.\nעם זאת, מקובל במחקר [דרוש מקור] [דרושה הבהרה] כי התיאור הכללי של תקופת השופטים עשוי להתאים במידה מסוימת למציאות ששררה בכנען בתקופת ההתגבשות של העם, ויש חוקרים הסבורים כי ייתכן שהסיפורים על יציאת מצרים, כיבוש הארץ והממלכה המאוחדת משמרים זיכרונות היסטוריים של חלק מהקבוצות שהתגבשו בסופו של דבר לעם ישראל. ההבדלים בין הזרם המרכזי במחקר לבין התיאור המסורתי מצטמצמים משמעותית סביב סוף המאה ה-9 לפנה\"ס, במהלך תקופת הבית הראשון והיריבות בין ממלכות ישראל ויהודה.\n\n ערכים מורחבים – תקופת בית ראשון, גלות בבל\nממלכת ישראל חרבה בסביבות שנת 720 לפנה\"ס, כאשר נכבשה על ידי האימפריה האשורית, ורבים מתושביה הוגלו. אירוע זה נודע בהמשך כגלות עשרת השבטים. ממלכת יהודה חרבה בשנת 586 לפנה\"ס. באותה שנה נבוכדנאצר השני מלך בבל כבש את ירושלים והחריב את בית המקדש הראשון (על פי המסורת היהודית, בית המקדש הראשון נחרב בשנת ג'של\"ח (422 לפנה\"ס)). רבים מתושבי יהודה הוגלו לבבל. גלות בבל נמשכה כ־70 שנה; במהלכה מקצת גולי בבל שבו אל ארץ ישראל כדי להתחיל בבניית בית המקדש השני, באישור מלך הממלכה הפרסית השלטת, כורש.\n\n ערכים מורחבים – תקופת בית שני, מרד המכבים, המרד הגדול, מרד בר כוכבא\nבשנת 520 לפנה\"ס לערך, הוקם בירושלים בית המקדש השני. בתקופת בית שני נחתם התנ\"ך, והיהדות נחלקה למספר זרמים מרכזיים, בהם הפרושים, הצדוקים והאיסיים. לאחר שנים של שלטון פרסי ואחר כך הלניסטי, מרד המכבים הביא להקמתה של ממלכה יהודית עצמאית תחת החשמונאים סביב שנת 110 לפנה\"ס. בהמשך, כבשו הרומאים את הממלכה. מרידות יהודה ברומא הביאו לתחילתה של גלות ארוכה. במסורת היהודית מתוארכת תחילת הגלות לחורבן בית המקדש השני, במהלך המרד הגדול (70 לספירה). הרומאים הרסו את ירושלים עד היסוד, והמרכז היהודי בארץ עבר ליבנה. האסון הגדול הבא פקד את היישוב היהודי בארץ שישים שנה לאחר החורבן, בעקבות מרד בר כוכבא. האימפריה הרומית חיסלה בסופו של דבר את עצמאות היהודים בארץ וכן את הרוב היהודי בה. לאחר מכן התפזרו היהודים בכל קצוות תבל, והמשיכו לשמור על קשר באמצעות אגרות ושליחים אשר תיעדו והעלו את רישומיהם על הכתב.\n\nתקופת חז\"ל: כתיבת היצירות הבסיסיות של התורה שבעל פה: המשנה, המדרשים והתלמוד. מרכז היהדות בבבל.\nהיהדות בימי הביניים: פריחת ספרות השו\"ת בתקופת הגאונים, הפרשנים הגדולים, תור הזהב של יהדות ספרד, פריחת הפילוסופיה היהודית, גירוש ספרד.\nתקופת התגבשות עולם ההלכה היהודית, עם כתיבת השולחן ערוך והגהות הרמ\"א, ומאוחר יותר חיבורים רבים שנכתבו על ספרים אלו שעיגנו במידה רבה את הפסיקה ההלכתית.\nהיהדות בעת החדשה: עקב צרות רבות במזרח אירופה במאות ה־18-17 ביניהם התגלות שבתאי צבי כמשיח שקר וגזרות ת\"ח ת\"ט קמה תנועת החסידות שרואה בדבקות לה' ערך גבוה יותר מתלמוד תורה כך שגם ליהודים פשוטים, עם כל הצרות, תהיה גישה ליהדות. עם זאת, בצד המערבי של אירופה בעקבות האמנציפציה פשה תהליך חילון בעם כולל ייסוד תנועת ההשכלה ונטיית יהודים לנישואי תערובת. בנוסף, הדת היהודית התחלקה לשלושה זרמים מרכזיים והם אורתודוקסים, רפורמים וקונסרבטיבים.\n\nבמהלך המאה ה-19, הוקמה התנועה הציונית שפעלה להקמת בית לאומי לעם היהודי בארץ ישראל.\nבמהלך מלחמת העולם השנייה התרחשה השואה, במהלכה נרצחו שישה מיליון יהודים בידי גרמניה הנאצית.\nב-1948 קמה מדינת ישראל כמדינה יהודית [אתנית] ודמוקרטית בארץ ישראל.\n\n ערך מורחב – עיקרי האמונה היהודית\nביהדות אין מערכת מבוססת של דוגמות כמו בדתות אחרות והיא מדגישה את החיובים המעשיים, אך עדיין ישנם עיקרי אמונה מקובלים שנוסחו מספר פעמים על ידי גדולי הדורות. המפורסמת ביותר היא רשימתו של הרמב\"ם הכוללת שלושה עשר עיקרים, ובראשם האמונה באל אחד, האמונה בהיותו מופשט ולא גשמי, האמונה בנבואה והאמונה בעליונותה הנבואית של תורת משה. בין העיקרים הנוספים נמצאות האמונות במשיח, בעולם הבא ובתחיית המתים.\nאחד הביטויים המזוהים ביותר עם האמונה היהודית, ביטוי שהוא פסוק בתורה, הוא \"שמע ישראל, ה' אלוהינו, ה' אחד\". יהודים השתמשו במשפט זה כביטוי לאמונה המונותיאיסטית, כאמצעי לזיהוי בפני יהודים אחרים, והשמיעו אותו כאות לדבקותם ביהדות, ואף בעת מוות על קידוש השם. על אף חשיבותו, אין די בהצהרת המשפט הזה כדי להתגייר. השאלה אם יש במסורת היהודית מקבילה לעיקרי האמונה הסדורים בנצרות הטרידה הוגים רבים ואין לה תשובה חד-משמעית: בעוד שהוגי ימי הביניים כמו הרמב\"ם ניסחו עיקרים כאלו ואף הכריזו כי השוללים אותם יוצאים מכלל ישראל, הספרות הרבנית עסקה תמיד יותר בדקדוקי הלכה מאשר בהגדרות אמונית, ובעת החדשה קמו רבים שתיארו את היהדות כדת הלכתית ומשפטית בלבד שאין בה עיקרים.\n\n ערך מורחב – בריאת העולם (יהדות)\nעל פי ספר בראשית נברא העולם בשישה ימים. בנוסף להם מתואר יום שביעי שבו שבת האל ממלאכתו. מניין השנים בלוח העברי מתחילה בשנת בריאת העולם (שנה קודם בריאת אדם הראשון) לפי הדעה המקובלת, שנסמכת על חשבון המופיע בספר סדר עולם. השנים נמנות בספרות עבריות, ולפיכך שנת ה'תשפ\"ד היא השנה ה-5784 לבריאת העולם, על-פי החשבון הנ\"ל (האות ה' שלפני הגרש מונה אלפים).\nלפי המתואר בספר בראשית, נברא האדם אחרון ביום השישי, ככתר הבריאה במושלמותו ובתבונתו (בצלם אלהים) ולאחר בריאתו היה יום השביעי יום מנוחה (יום השבת). לאחר חטא עץ הדעת גורש האדם מגן עדן, וכך התחילה שושלת האדם.\nעל פי חלק מחכמי ופרשני היהדות, כגון הרמב\"ם, סיפור הבריאה וגן העדן הוא משל אלגורי-סימבולי הנכלל בסוד \"מעשה בראשית\", ואין להבינו כפשוטו.\n\n ערך מורחב – הלכה\nהתורה שבכתב המחולקת לחמשה חלקים המכונים \"חומשים\", וביחד \"חמשה חומשי תורה\", והתורה שבעל פה - המשנה והתלמוד, כוללות את ההוראות ההלכתיות של היהדות הרבנית, המצוות. עיקר ספרות הקודש היהודית היא דיון ופירוש של המצוות. אחרי חתימת התלמוד נכתבו ספרי הלכה הכוללים הלכות ומנהגים בלבד (שלא כמו התלמוד עצמו הכולל גם \"אגדתות\" - דהיינו סיפורים ועוד דברים שאינם נוגעים להלכה) כמו \"ספר הלכות גדולות\" שנכתב בתקופת הגאונים, וספרי ההלכה הידועים שנכתבו בתקופת הראשונים, ספרי הרי\"ף, ספר \"משנה תורה\" להרמב\"ם, \"פסקי הרא\"ש\", וספרו הנודע של בנו ר' יעקב \"בעל הטורים\" שדעות כולם מסתמכות על דברי התלמוד ומחלוקותיהם נוצרו עקב פירושים שונים בו.\nבהיעדר מלך או נביא (על פי המסורת, הנבואה פסקה בראשית ימי בית שני), המנהיג הדתי הוא הרב, האחראי על ניהול הקהילה, על הנהגתה הרוחנית ועל פסיקת הלכה. קיים גם משפט דתי, בנושאי אישות, גיור וממונות. בזמן קיום הסנהדרין הייתה לו סמכות חוקית גם בנושאי פלילים.\nחז\"ל מנו בתורה תרי\"ג (613) מצוות, המחולקות לרמ\"ח (248) מצוות \"עשה\" ושס\"ה (365) מצוות \"לא-תעשה\". בימי הביניים נעשו ניסיונות לחלוקה של המצוות. ישנה חלוקה רוחבית נוספת, בין מצוות שבין אדם לחברו ומצוות שבין אדם למקום.\n\n ערכים מורחבים – תפילה (יהדות), בית כנסת\nבית התפילה היהודי נקרא בית כנסת. מתפללים בו את שלוש התפילות היומיומיות (שחרית, מנחה וערבית). בשבתות ובחגים מותאם חלק מנוסח התפילה לעניינו של היום ונוספת תפילת מוסף. ביום כיפור ישנה גם תפילה חמישית, תפילת נעילה. בימי שני וחמישי, בשבתות, תעניות ומועדים קוראים בתורה. בפי חז\"ל נקרא בית הכנסת בשם \"מקדש מעט\", על שם בית המקדש שעד חורבנו היווה מרכז רוחני לעם ישראל ועל שם עבודת הקרבנות שבהיעדר בית מקדש מומרת בתפילה המכונה גם עבודת התפילה.\n\n ערך מורחב – גיור\nעל אף שהיהדות אינה דת מיסיונרית, אנשים שאינם יהודים יכולים להצטרף אליה לאחר שעברו תהליך של גיור ולאחר שהצהירו כי הם מוכנים לקבל על עצמם את עול המצוות וכי רצונם להצטרף לאומה היהודית. גם לאחר שאדם המעוניין להצטרף ליהדות מצהיר על כך, על הדיינים לדחות אותו מספר פעמים על מנת לראות שהוא באמת רציני, רק לאחר שאותו אדם שב לבית הדין לאחר שנדחה והוכיח שרצונו אמיתי - אז מתאפשר לו להתחיל בתהליך הגיור.\nהיהדות רואה גם במי שאיננו יהודי בעל תפקיד רוחני בעולם, ובעקבות כך מוטלת על כל מי שאיננו יהודי החובה לקיים שבע מצוות המכונות \"שבע מצוות בני נח\" (בהן האיסור לעבוד עבודה זרה וכן מצוות שונות ש\"בין אדם לחברו\").\nהיהדות רואה במאמיניה קולקטיב מוחלט, \"כלל ישראל\", כפי שמדגישה התורה את המטרה \"ואתם תהיו לי ממלכת כהנים וגוי קדוש\" (שמות י\"ט ו), שהשתייכות לו מכתיבה את חובות האדם בתחום הפוליטי, האישי ועוד. לצד חברות מכוח מוצא, יכול באופן תאורטי כל אדם להתגייר ולהתקבל לתוך עם ישראל. דוגמה חשובה למקרה של גיור נמצא במגילת רות בו מתואר המעבר הכפול שעושה רות באומרה לנעמי: \"עמך עמי ואלהיך אלהי\".\n\n ערך מורחב – ספרות תורנית\nביהדות יש כמה כתבי קודש עיקריים הנחשבים כבסיסה הדתי:\n\nהתורה. על פי המסורת היהודית, חמשת חומשי התורה נכתבו מפי הקב\"ה על ידי משה (בעוד שהנביאים והכתובים ביתר התנ\"ך נכתבו באמצעות נבואה או רוח הקודש על ידי בני אדם שונים). התורה מכילה את דברי האל שניתנו בסיני, המהווים את החוק המחייב לעד של העם כולו. כמו כן, היא מכילה את הכרוניקה של בריאת העולם, קדמות האנושות, ימי האבות, יציאת מצרים והמסע במדבר לפי המסורת.\nהתנ\"ך - קובץ הכולל 24 ספרים, ששמו מייצג בראשי תיבות את שלושת חלקיו: תורה, נביאים וכתובים. הוא כולל טקסטים רבים הכתובים ברובם בעברית ומקצתם בארמית. התנ\"ך מתאר את תולדות העולם מעת בריאתו, ומתמקד בתולדות עם ישראל עד לתחילת תקופת בית שני. כמו כן הוא כולל קובצי חוקים ומצוות, דברי מוסר, פתגמים ועוד. התנ\"ך בנוסח המסורה הוא קאנון מרכזי במסורת היהודית.\nהמשנה - קובץ של הלכות החוקים והמצוות. רובם הם חוקים וגזרות שקבעה מוסד הסנהדרין לאורך תקופת התנאים, וכלולים בו גם הלכות ופרשנות למקרא על פי המסורת היהודית של המאות ה-1 וה-2 לספירה, עד ימות רבי יהודה הנשיא. היא נכתבה בארץ ישראל, בעברית בניב שונה מזה שמוכר מן התנ\"ך, המכונה לשון חכמים או \"עברית משנאית\".\nהתלמוד - כולל פרשנות למשנה ולתנ\"ך ודברי הלכה ואגדה נוספים. הוא נחלק לשני קבצים - התלמוד הבבלי שנערך בקהילה היהודית בבבל, והתלמוד הירושלמי שנערך בגליל, בקהילה היהודית בארץ ישראל. שני התלמודים מבוססים על חומר פרשני והלכתי שהצטבר במשך התקופה בקהילה שבה נערך כל אחד מהם. שני הקבצים כתובים ברובם בשפה הארמית, כל אחד מהקבצים בדיאלקט ארמי מקומי. רוב הלימוד בישיבות נסוב סביב התלמוד (בעיקר התלמוד הבבלי) והמשנה, ובעקבות דיוניו, נכתבה בהמשך כל ספרות ההלכה. התלמוד הבבלי נחשב למכריע בשאלות הלכתיות.\nכלל ספרות חז\"ל, כולל מדרשי הלכה ואגדה.\nההגדרה של \"קודש\" חלה גם על כל הספרות הרבנית מאז. קיימים עוד ספרים רבים, המשפיעים כל אחד כמידתו. מקובל לחלקם לספרות הראשונים ולספרות האחרונים, כשכל קבוצה מתחלקת לספרות הלכה (כולל החיבורים ההלכתיים המשפיעים למן כתבי הגאונים והרמב\"ם ועד ימינו), חידושים על התנ\"ך, חידושים על התלמוד, וספרות קבלה, פילוסופיה, הגות ומחשבת ישראל ועוד.\n\nשני סמלים יהודיים, הם גם סמליה של מדינת ישראל - מגן דוד ומנורת שבעת הקנים. המנורה מתוארת בתנ\"ך כמנורה שעמדה תחילה במשכן ולאחר מכן בבית המקדש. היא מופיעה כסמל יהודי כבר בתקופות קדומות. תבליט בדמות המנורה מופיע על שער טיטוס המתאר את החרמת כלי בית המקדש לאחר חורבנו והבאתם לרומא. כמו כן התגלה בבית הכנסת עתיק ביריחו על רצפת הפסיפס ציור מנורה ועליה הכיתוב \"שלום על ישראל\".\nמגן דוד הוא הקסגרמה - שרטוט של כוכב בעל שישה קודקודים, שנראה כשני משולשים שאחד מהם מונח במהופך על האחר. זהו סמל עתיק ששימש בעבר עמים שונים, אולם בעת החדשה הוא הפך לסמל המזוהה עם היהודים. מועד הפיכתו לסמל יהודי והסיבה לכך אינם ברורים. אין בסיס ברור למיתוס הוא שסמל זה היה סמלו של דוד המלך.\n\n ערכים מורחבים – שבת, חגי ישראל ומועדיו\n\nהלוח העברי הוא לוח השנה המשמש את היהדות והוא לוח משולב ירח-שמש: חודשיו מבוססים על חודשי הירח, אך הוא מותאם לשנת השמש על ידי הוספת חודש נוסף אחת למספר שנים, כדי שהחגים יצאו תמיד באותה תקופה של השנה. הלוח הנהוג כיום מתחשב גם בימי השבוע וקביעתו מיוחסת להלל נשיאה במאה הרביעית לספירה.\nהיום המקודש בשבוע הוא השבת, היום השביעי בשבוע, שבו מצווים לשבות ולנוח ממלאכה, ואותו מציינים בתפילות מיוחדות, סעודות חגיגיות, וטקסים שונים: הדלקת נרות שבת בערב שבת, קידוש בלילה וביום והבדלה בצאת השבת.\nמועדי ישראל נחלקים למועדים מקראיים ומועדי חז\"ל. מועדים מקראיים: ראש השנה (יום אחד מהתורה ויום נוסף שתיקנו חז\"ל), יום הכיפורים, שלוש הרגלים: פסח (7 ימים), שבועות (יום אחד), סוכות (7 ימים) ושמיני עצרת (שמחת תורה) (יום אחד). מועדי חז\"ל: פורים (יום אחד שתאריכו משתנה בין ערי הפרזים וערים מוקפות חומה) וחנוכה (8 ימים), וכן חמש התעניות: תשעה באב, שבעה עשר בתמוז, עשרה בטבת, צום גדליה ותענית אסתר. ישנם ימים טובים נוספים, ובכללם כל ראש חודש עברי, ט\"ו בשבט וט\"ו באב. ובמאה ה-12 התפתח גם המנהג לחגוג את ל\"ג בעומר.\nלאחר כינונה של מדינת ישראל הוסיפה הרבנות הראשית לישראל לרשימת המועדים גם את יום העצמאות, יום הזיכרון לחללי מערכות ישראל, יום הזיכרון לשואה ולגבורה ולאחר מלחמת ששת הימים אף את יום ירושלים. למרות זאת, הם אינם נתפסים כבעלי משמעות דתית בעיני רוב הציבור החרדי.\n\n ערך מורחב – מצוות יישוב ארץ ישראל\nהמקום המקודש ליהדות הוא ארץ ישראל, שנקראת במסורת היהודית גם בשמות \"ארץ הקודש\", \"ארץ החיים\" ובתארים חיוביים נוספים. על פי האמונה היהודית, האל נתן את הארץ הזו לעם ישראל על מנת שיוכלו לקיים בה אוטונומיה יהודית. בהלכה קיימת מצוות יישוב ארץ ישראל, ועל פי חלק מפוסקי ההלכה אף יש להימנע מיציאה מהארץ למטרות שאינן הכרחיות. לגבי שאלת הקמת המדינה היהודית בימינו, נחלקו הפוסקים בין אלה הרואים בהקמתה מצווה, לבין המתנגדים לציונות, בין היתר מטעמים של איסור של \"דחיקת הקץ\" ו\"שלוש השבועות\".\nגם בארץ ישראל עצמה יש מדרגות בקדושה, כאשר העיר המקודשת ביותר ליהדות היא ירושלים, שבה שכן בית המקדש. הר הבית, שעליו שכן המקדש, הוא האתר המקודש ביותר ליהדות בארץ ובעולם כולו, ובשל קדושתו חלק מהפוסקים אף אוסרים לעלות אליו בימינו אלה. אף בתוך הר הבית יש דרגות בקדושה - הנקודה המקודשת ביותר היא קודש הקודשים. העיר השנייה בקדושתה ליהדות היא חברון - שבמערת המכפלה שבה קבורים לפי המסורת האבות והאמהות. ערים קדושות נוספות הן טבריה וצפת, שבהן התרכז רוב היישוב לאחר הגלות, וכן קבורים שם כמה מגדולי חכמי ישראל בזמן הגלות, כמו הרמב\"ם, רבי יוסף קארו, האר\"י ועוד מסורות על קבורת תנאים מסוימים כמו רבי מאיר בעל הנס ועוד.\n\nבמאה ה-20, לאחר השואה וההגירות ההמוניות, התהוו שני ריכוזי יהודים עיקריים בעולם: ישראל וארצות הברית. כ-90% מיהודי תבל חיים בהם.\nביהדות המודרנית קיימים מספר זרמים, שלושה גדולים וכמה קטנים בהרבה:\n\nיהדות אורתודוקסית, הממשיכה להחזיק באמונה המסורתית בתורה מן השמים ובמחויבות לרצף הפסיקה המקובל של ההלכה, הנגזרת ממנה. האורתודוקסיה, אף על פי שהיא מתבססת על אמונות מסורתיות, היא חידוש שהתפתח במאה ה-19 במרכז אירופה, כפרי החילון והאמנציפציה. מאחר שרוב היהודים עזבו את הדת הישנה, אלו שנותרו נאמנים לה התארגנו בקהילות בעלות מודעות אידאולוגית, שנדרשו לדרכי פעולה וחשיבה שונות מבעבר והתנתקו מן היתר. היא איננה זרם ריכוזי, אלא תנועה רחבה העשויה קהילות קהילות, החולקות אתוס בסיסי, אך מקוטבות ביניהן וחלקן כלל לא מכירות בלגיטימיות של אחרות. הספקטרום האורתודוקסי משתרע מהאגף הקיצוני שבתוך העולם החרדי, השולל את המודרניות, ועד לאגף הפרוגרסיבי באורתודוקסיה המודרנית. לפי הערכות, האורתודוקסיה מונה בין 4,000,000 ל-5,500,000 נפש. כמחציתם מקיימים אורח חיים הלכתי, והיתר אינם שומרי מצוות, אך מזדהים עם התנועה (באמצעות חברות בקהילות אורתודוקסיות, הגדרה עצמית כמסורתיים וכדומה). כך, לדוגמה, 50% מיהודי ישראל הזדהו כאורתודוקסים כשנשאלו בסקר PEW ב-2015, אך רק 20% מהם נמנים עם קהילות שומרות מצוות.\nיהדות רפורמית, הדוגלת בכך שהיהדות היא מערכת דינמית שהשתנתה תמיד לאורך ההיסטוריה, מכוחה של התגלות מתמדת, ושעיקרה הוא ערכיה המוסריים ולא טקסיה הפולחניים. לפיכך, הרפורמה מחשיבה מאוד את האוטונומיה האישית של הפרט הרציונלי, שוללת כל ממד מחייב מן ההיבטים הטקסיים של הדת, ומרבה לזהות את ליבת היהדות כערכים ליברליים והומניסטיים הקוראים ל\"תיקון עולם\". התנועה צמחה בגרמניה של המאה ה-19, והתפשטה בייחוד בארצות הברית. הקהילות הרפורמיות מאוגדות באיגוד העולמי ליהדות מתקדמת, שהגוף המרכזי בו הוא האיחוד ליהדות רפורמית האמריקני. הזרם מעריך שהוא מייצג 1,800,000 עד 2,200,000 נפש בעולם: יותר מ-900,000 מבוגרים המשלמים דמי חבר, והיתר מזדהים כרפורמים בסקרים שונים.\nיהדות קונסרבטיבית, הרואה את חשיבות ההלכה והמסורת היהודית כנובעת קודם כל מקבלתן על ידי העם לאורך הדורות, ופחות מאשר מתוקף התגלות כלשהי. הקונסרבטיבים תופשים אותן לפיכך כמחייבות וכנתונות להשפעה היסטורית גם יחד, ורבנות התנועה פוסקת ומתקנת תקנות ברוח זו. הזרם רואה עצמו כיורש האסכולה הפוזיטיבית-היסטורית שפעלה באירופה במאה ה-19, אך נעשה עצמאי רק בארצות הברית שלאחר מלחמת העולם השנייה. הקהילות מאוגדות בארגון הבינלאומי \"מסורתי עולמי\", ורובן המוחלט שייך ל\"בתי-הכנסת המאוחדים\" בצפון אמריקה. הקונסרבטיבים מונים, לפי אומדנים, למעלה מ-1,000,000 נפש: 570,000 משלמי דמי חבר באמריקה ב-2015, עוד 392,000 שהזדהו עם הזרם בסקרים בלי חברות קהילתית, וכ-100,000 חברים ומזדהים מחוץ לצפון אמריקה.\nיהדות רקונסטרוקציוניסטית, הרואה את היהדות כתרבות העם היהודי, שאין לה שום זיקה מחויבת להיבטים העל-טבעיים של הדת. התנועה נשענה במקורה על הגותו של מייסדה, הרב מרדכי קפלן, והתפלגה סופית מן הקונסרבטיבים ב-1990. ב-2013 היו לה 65,000 חברים בקהילות בצפון אמריקה.\nיהדות חילונית-הומניסטית, הדוגלת בהומניזם חילוני בהקשר יהודי, ורואה אף היא את היהדות כתרבות. בניגוד לרקונסטרוקציוניסטים, התנועה מסרבת להכליל ניסוחים תאיסטיים בטקסיה. קמה ב-1969, ונכון ל-2012 היו לה 10,000 חברים בקהילות בצפון אמריקה.\nיהדות קראית, השומרת מצוות התורה שבכתב בלא התורה שבעל פה, אלא אם אין יכולת לפרש את התורה שבכתב ללא מסורת. זרם זה קיים מאז תקופת הגאונים והיווה אחוז ניכר מבין היהודים אך הוא הצטמצם במהלך הדורות לכמה אלפים ספורים.\nהתנועה להתחדשות יהודית, המשלבת ניו אייג' ומסורות רוחניות עולמיות עם המסורת היהודית. קמה ב-1985. מונה כחמישים \"חבורות\", בעיקר בארצות הברית, ו-200 רבנים.\nבקרב האוכלוסייה היהודית בישראל, החלוקה הרווחת לפי הגדרה עצמית היא לארבע קבוצות שונות, הנבדלות זו מזו בפרמטרים סוציולוגיים שונים:\n\nחילונים (לעיתים גם \"חופשיים\"): הקבוצה הכי פחות דתית, המונה 42%-49% מהאוכלוסייה. בישראל, \"חילוני\" הוא הכינוי הנפוץ לכל מי שלא מקפיד על אורח חיים הלכתי, ללא משים לאמונותיו או היקף הפרקטיקות היהודיות שהוא עורך. סוציולוגים מסווגים את החילונים בישראל לשלוש קבוצות: הגדולה ביותר היא \"חילונים ממילא\", שאינם אוחזים בהשקפה סדורה כלשהי; \"דוגלים ביהדות חילונית\", שמקיימים מגוון זיקות לא-אורתודוקסיות לזהותם היהודית, כגון יהדות כתרבות, כמורשת לאומית וכדומה, שביטויים הפעיל הוא ההתחדשות היהודית (בעבר הייתה במדינה חילוניות יהודית חזקה, אך אידאולוגיה זו מצויה בקשיים); ו\"חילונים אוניברסליסטים\", שמייחסים חשיבות מועטה או מנוכרים ליהדותם, רואים ביהדות דת מכבידה ומעדיפים על פניה זהות ישראלית או גלובלית. אין הבדל אובייקטיבי בין חילונים לקבוצה הבאה במדרג הדתיות, המסורתיים. עם זאת, אשכנזים נוטים יותר להזדהות כחילונים ומזרחים כמסורתיים.\nמסורתיים: המסורתיים, המונים כ-30%, אינם מקפידים על אורח חיים הלכתי אך מחשיבים את המסורת, ומקיימים \"נאמנות\" אליה. הם מסרבים להזדהות כחילונים, וגם לא כדתיים. כינוי זה מוגבל בעיקר למזרחים, אם כי הוא נעשה פופולרי יותר גם בקרב אשכנזים. רוב המסורתיים מחזיקים באמונות היסוד של האורתודוקסיה ורואים בה אידיאל (תוך רתיעה וסירוב מלהגדיר עצמם כקבוצה בעלת השקפה עצמאית), לצד פרגמטיות לגבי הפרטים שהם בוחרים לאמץ באורח חייהם. הם מזהים אמונות ופרקטיקות אלו עם מורשתם המשפחתית וזהותם האתנית, הממלאות תפקיד מרכזי בראיית עולמם.\nדתיים: המזדהים כ\"דתיים\" חופפים במידה רבה מאוד לקבוצת-הליבה של המזדהים כדתיים לאומיים (בערך 10% מהאוכלוסייה), הקבוצה החברתית המתקיימת בתוך מוסדותיה הקהילתיים של הציונות הדתית. דתיים הם כמעט תמיד אורתודוקסים, אם כי מודרניים על פי רוב יותר מאשר חרדים. בקבוצה יש מרכיב סוציולוגי חזק של נאמנות קבוצתית, שאיננו מתכתב בהכרח עם אמונה או פרקטיקה אישיות. אחוז ניכר מהדתיים מזדהה עם קהילתו ועם השקפה פוליטית ימנית, אך לא מקפיד על אורח חיים הלכתי.\nחרדים: הקבוצה השמרנית והנוקשה ביותר. במגזר זה ישנן סמכות רבנית-קהילתית חזקה, אוטונומיה אישית מוגבלת ומידה גבוהה של קונפורמיות, המחוזקת על ידי סנקציות חמורות המוטלות על הסוטים מהנורמות. מונה כ-10% מהאוכלוסייה.\nביהדות העולם, לבד מן הזרמים הקיימים, קיימת קטגוריה של יהודים לא-משויכים, הן במובן רחב של מי שאינם חברים באף קהילה, אך במובן צר יותר הכוונה היא למי שאינם מזדהים עם אף זרם קיים. בסקרים שונים, ניתנת ללא-משויכים האפשרות להזדהות כ\"יהודים סתם\" (Just Jewish), \"יהודים ללא דת\" (Jews of No Religion) ועוד. \"יהודים ללא דת\" מהווים את הרוב המכריע של הלא-משויכים בארצות הברית. הם מנו כ-1.2 מיליון נפש ב-2013; קבוצה זו חולקה ל-500,000 מבוגרים ללא דת שהזדהו כיהודים ותו לאו, ועוד כ-600,000 מבוגרים ללא דת שענו שהם \"יהודים חלקית\". בקרב \"יהודים ללא דת\" בארצות הברית נרשמו תופעות של הזדהות לא-דתית אקטיבית עם היהדות, כמורשת, לאומיות או אתניות (עד אמצע המאה ה-20 הייתה באמריקה חילוניות יהודית מבוססת, אך זו שקעה במידה רבה.) עם זאת, באופן כללי, קבוצה זו מייחסת חשיבות מועטה לזהותה היהודית, ויותר משני שלישים מתוכה כלל לא מגדלים את ילדיהם כיהודים.\n\nתורה\nסמלים ביהדות\nפילוסופיה יהודית\nיהדות כתרבות\nאתאיזם יהודי\nמיהו יהודי\n\nארתור א' כהן ופול מנדס-פלור (עורכים), לקסיקון התרבות היהודית בזמננו, הוצאת עם עובד, 1993.\n\nאתר \"דעת\" - לימודי יהדות ורוח\nאוסף היהדות בספרייה הלאומית\nיהדות, באתר אנציקלופדיה בריטניקה (באנגלית)\n יהדות, דף שער בספרייה הלאומית",
    "pageid": 385
  },
  {
    "title": "יצחק הרצוג",
    "extract": "יִצְחָק (בּוּזִ׳י) הֶרְצוֹג (נולד ב-22 בספטמבר 1960, א' בתשרי ה'תשכ\"א) הוא נשיאה ה-11 של מדינת ישראל, החל מ-7 ביולי 2021.\nהרצוג שימש בעבר כיושב ראש הסוכנות היהודית, ראש האופוזיציה, שר, חבר הכנסת מטעם מפלגת העבודה בשנים 2003–2018 ומזכיר הממשלה. בתקופת פעילותו הפוליטית היה שר בממשלות ישראל ה-31 וה-32 וכיהן כחבר הקבינט המדיני-ביטחוני. בכהונתו כראש האופוזיציה הנהיג, יחד עם ציפי לבני, את המחנה הציוני, שהשיגה 24 מושבים בבחירות לכנסת העשרים ובכך הייתה למפלגה השנייה בגודלה בכנסת. הרצוג הוא עורך דין בהכשרתו.\n\nהרצוג נולד בתל אביב, בנם השלישי של חיים הרצוג, אז ראש אגף המודיעין בצה\"ל ולימים נשיא מדינת ישראל, ואורה הרצוג לבית אמב\"ש, מייסדת המועצה לישראל יפה וגיסתו של השר אבא אבן. הוא נקרא על שם סבו, הרב הראשי לישראל יצחק אייזיק הלוי הרצוג (שנפטר כשנה טרם לידתו), ובילדותו דבק בו הכינוי שהוענק לו על ידי אימו, \"בוז'י\".\nהרצוג גדל בשכונת צהלה, ולמד בבית הספר היסודי הממלכתי בצהלה (בין היתר אצל המחנכת גאולה בן אליעזר, בתו של דוד בן-גוריון), ובחטיבת הביניים בבית הספר הממלכתי-דתי צייטלין. מגיל 15 המשיך ללמוד כשלוש שנים בבית הספר התיכון היהודי ישיבת רמז שבמנהטן, ניו יורק, כשאביו היה שגריר ישראל באומות המאוחדות.\nשירת כקצין ביחידה 8200 של חיל המודיעין. בשירותו הסדיר שירת בסיני. במילואים הגיע לדרגת רב-סרן.\nהוא בעל תואר ראשון במשפטים מטעם אוניברסיטת תל אביב עם לימודים אקדמיים נוספים באוניברסיטת קורנל ובאוניברסיטת ניו יורק.\nבמקצועו הוא עורך דין, והיה שותף בכיר במשרד עורכי הדין הרצוג, פוקס, נאמן ושות', שאביו נמנה עם מייסדיו. מחלקת הטלקומוניקציה והתקשורת אותה ייסד ובראשה עמד הייתה המובילה בישראל, וייצגה חברות תקשורת והיי-טק בינלאומיות, דוגמת AT&T, נורטל, כייבל אנד ויירלס ודויטשה טלקום. פרש מהמשרד בשנת 2003, עם בחירתו לכנסת ה-16.\nבשנים 1988–1990 היה מזכיר \"המועצה הכלכלית החברתית\", שבה חברים נציגי הממשלה, ההסתדרות והמעסיקים. בשנים 2000–2003 שימש יושב ראש הרשות הלאומית למלחמה בסמים ופעל נגד יוזמות ללגליזציה של סמים קלים.\n\nהרצוג היה פעיל במפלגת העבודה. החל את הקריירה הפוליטית שלו כיועצם של ראשי המפלגה יצחק רבין ושמעון פרס ונמנה עם יוזמי הפריימריז במפלגת העבודה עם ח\"כ אפרים סנה ויו\"ר ועדת הבחירות שלה. בשנת 1991 שקל להתמודד על מקום ברשימת מפלגת העבודה לכנסת השלוש עשרה, אך מאחר שאביו עדיין כיהן כנשיא המדינה, החליט לא להתמודד כדי למנוע מצבים של ניגוד עניינים.\nב-1999, עם כינון הממשלה ה-28 בראשות אהוד ברק, מונה למזכיר הממשלה, וכיהן בתפקיד עד 2001. היה חבר בוועדת טל.\nבעקבות הבחירות לכנסת ה-15 בשנת 1999 נחקר בחשד למעורבות בפרשת עמותות ברק, שעניינה עבירות על חוק מימון מפלגות ורישום כוזב במסמכי תאגיד. בדו\"ח מבקר המדינה, שהביא לפתיחת חקירת משטרה, נכתב כי הרצוג ניתב חלק מכספי קרן פילנתרופית, שהקים אוקטב בוטנר לזכר בתו, אל עמותות התומכות בברק. בחקירה השתמש הרצוג בזכות השתיקה, וב-2003 הודיע היועץ המשפטי לממשלה על סגירת התיק נגדו מחוסר ראיות. בינואר 2015, לאחר שגינה את החלטת חברת הכנסת פאינה קירשנבאום לשתוק בחקירתה, הגיב הרצוג על שתיקתו בחקירה: \"היום הייתי נוהג אחרת\".\nבבחירות לכנסת ה-16 שנת 2003, נבחר למקום ה-11 ברשימת מפלגת העבודה ונכנס מטעמה לכנסת ה-16. בכהונה זו ריכז את עבודת האופוזיציה בוועדת הכספים של הכנסת.\nכחבר הכנסת יזם בין היתר את חוק אנשי צבא דרום לבנון ומשפחותיהם ואת תיקון חוק למניעת העסקה של עברייני מין במוסד המכוון למתן שירות לקטינים, האוסר על העסקתם של עברייני מין במוסדות המכוונים למתן שירות לבעלי מוגבלות שכלית התפתחותית, בעלי לקויות קוגניטיביות-נוירופסיכולוגיות ובעלי הפרעה נוירו-התפתחותית. בנוסף היה חבר בוועדת הפנים והגנת הסביבה ובוועדה למאבק בנגעי הסמים והאלכוהול, חבר בוועדת העלייה והקליטה ושימש יו\"ר האגודה הפרלמנטרית ישראל-אוסטרליה.\nבשנת 2005 זכה במקום השני בהצבעה שנערכה במרכז מפלגת העבודה לקביעת שרי המפלגה שיכהנו בקואליציה עם הליכוד, והתמנה לפי בקשתו לשר הבינוי והשיכון.\n\nהרצוג החל את תפקידו כשר השיכון והבינוי ב־10 בינואר 2005. כשר השיכון פעל הרצוג בתחומי שיקום שכונות, סיוע למגזר הערבי והרחבת דירות לנזקקים. הביא לסיום משבר מחוסרי הדיור בנגב. הוא הוציא לדרך תוכנית שנועדה לעודד את דיירי הדיור הציבורי באזורי עדיפות לאומית לרכוש את דירותיהם.\nהרצוג פעל להרחבת הסיוע לאנשי צד\"ל, שמימשו את זכאותם לקבלת תעודת זהות ישראלית, לקבלת מלוא הזכויות והסיוע בתחום הדיור. הקים ועדה ציבורית בראשות האלוף (מיל') אורי אור, שתבחן את מימון פעילות השמירה והאבטחה על בתים יהודים במתחמים במזרח ירושלים.\nב-23 בנובמבר 2005, עשרה חודשים לאחר שנכנס לתפקיד, פרש מתפקידו עם שאר חברי סיעתו.\nלקראת הבחירות לכנסת ה-17 נבחר במקום הראשון בפריימריז לרשימת המפלגה והוצב במקום השני ברשימתה לכנסת. עם הקמת הממשלה ה-31 בראשות אהוד אולמרט, ב-4 במאי 2006, מונה לשר התיירות.\n\nכשר התיירות רתם את חואן לאפורטה, נשיא קבוצת הכדורגל ברצלונה, לקידום התיירות הספרדית לישראל וגייס את הדוגמנית בר רפאלי לייצג בהתנדבות את המדינה בירידי תיירות בין לאומיים.\nלאחר מלחמת לבנון השנייה פעל לשיקום ענף התיירות בצפון ישראל ולהבטחת התאוששות הענף שספג נזקים כבדים.\nלאחר עשרה חודשים, עם כניסת ישראל ביתנו לממשלה וההחלטה על העברת משרד התיירות אליה, סיים את תפקידו.\n\nב־21 במרץ 2007 החל הרצוג לשמש כשר הרווחה והשירותים החברתיים, וכן כשר לענייני תפוצות, חברה ומאבק באנטישמיות. ב-4 ביולי 2007 מונה גם לשר הממונה על רשות השידור.\nבתפקידו כשר הרווחה הוציא לדרך את התכנית הלאומית לילדים בסיכון ופעל לטיפול בתופעות של אלימות במשפחה. יזם תוכנית להגנה על עובדים סוציאליים שהותקפו באלימות במהלך ביצוע תפקידם. גיבש תוכנית \"חיסכון לכל ילד\", שדומה לה יושמה בשנת 2017 והביא להגדלת הסיוע שניתן לניצולי השואה, הנחה בתרופות ושדרוג מערך הסיעוד לכלל הקשישים בישראל. יזם חקיקה שאפשרה לאנשים עם מוגבלות לצאת לעבודה מבלי שתישלל קצבת הנכות שלהם, והגדיל את הסיוע התקציבי הממשלתי לארגונים החברתיים.\nהרצוג כיהן גם כחבר הקבינט המדיני-ביטחוני. בעת מבצע עופרת יצוקה מונה לאחראי התיאום הממשלתי לסיוע ההומניטרי לתושבי רצועת עזה.\nבפריימריז של מפלגת העבודה בדצמבר 2008 הגיע הרצוג למקום הראשון ומוקם שני ברשימת המפלגה להבחירות לכנסת ה-18, לאחר היושב ראש, אהוד ברק.\nב\"ממשלת נתניהו השנייה\", שהוקמה ב-31 במרץ 2009, בעקבות הבחירות בפברואר אותה השנה, המשיך הרצוג לכהן כשר הרווחה.\nבשלהי 2010 הכריז על כוונתו להתמודד על ראשות מפלגת העבודה. ב-17 בינואר 2011, מיד לאחר ההודעה של אהוד ברק בדבר פילוגה של המפלגה והקמת מפלגת העצמאות, הודיע הרצוג על התפטרותו מהממשלה. עד לסיום כהונתה של הכנסת ה-18 שימש כיו\"ר סיעת העבודה, כחבר בוועדת החוקה, חוק ומשפט והקים בכנסת את השדולה לקידום החינוך הטכנולוגי ולימודי ההנדסה היישומית. בהתמודדות על ראשות מפלגת העבודה בבחירות המקדימות שנערכו בספטמבר 2011, סיים הרצוג במקום השלישי עם כ-25 אחוזים מקולות הבוחרים, ולא עלה לסיבוב השני.\nברשימת המפלגה בבחירות לכנסת התשע עשרה הוצב הרצוג במקום השני אחרי שלי יחימוביץ', לאחר שסיים שוב במקום הראשון בפריימריז. ביוני 2013 הקים, עם חבר הכנסת אלעזר שטרן, שדולה בשם \"עם, דת ומדינה\", ששמה לה למטרה ליישם את אמנת גביזון מדן. בכנסת ה-19 נבחר לכהן כנציג הכנסת בוועדה לבחירת שופטים, כחבר בוועדת החינוך, התרבות והספורט, כחבר בוועדת הכנסת ובוועדה לפניות הציבור. כן שימש יו\"ר השדולה למען השידור הציבורי, ויו\"ר השדולה להתחדשות יהודית.\n\nבבחירות לראשות מפלגת העבודה שנערכו ב-21 בנובמבר 2013 התמודד מול שלי יחימוביץ' על ראשות מפלגת העבודה, וגבר עליה. בעקבות כך החליף את יחימוביץ' גם בתפקיד ראש האופוזיציה.\nלקראת הבחירות לכנסת ה-20 הכריז הרצוג על כוונתו להתמודד על ראשות הממשלה. בדצמבר 2014 הודיע עם יו\"ר \"התנועה\" ציפי לבני על ריצה משותפת של מפלגותיהם, ברשימה בשם \"המחנה הציוני\", כך שלבני תשוריין במקום השני אחרי הרצוג, ושני מועמדים נוספים מטעמה ישוריינו עד המקום ה-12. רשימת \"המחנה הציוני\" זכתה ל-24 מנדטים, הישג שאליו לא הגיעה מפלגת העבודה מאז כהונתו של אהוד ברק.\nבכנסת ה-20 המשיך הרצוג בתפקידו כראש האופוזיציה.\nב-22 בינואר 2016 נפגש הרצוג בצרפת עם נשיא צרפת, פרנסואה הולנד, ובמהלך פגישתו אמר כי: \"חזון שתי המדינות לא יכול להתממש עכשיו\", אמירה זו הסעירה את השמאל. ח\"כ שלי יחימוביץ' אמרה בתגובה כי בדבריו של הרצוג יש \"פזילה לימין\".\nהמגעים להנעת יוזמה מדינית הובילו למגעים חשאיים ממושכים של הרצוג עם ראש הממשלה בנימין נתניהו בעניין צירוף המחנה הציוני לקואליציה והקמת ממשלת אחדות.\nהמגעים נחשפו בראשית 2016 וגרמו לחילוקי דעות קשים במחנה הציוני. עם כישלון המגעים במאי 2016 אמר הרצוג שנתניהו סירב לחתום על הסכם שהיה ביניהם בנוגע לפתרון \"שתי מדינות לשני עמים\". לוּ הייתה מוקמת מממשלת אחדות, הייתה אמורה להיות פסגה אזורית בה היו משתתפות ישראל, ירדן, מצרים, איחוד האמירויות הערביות וערב הסעודית. הרצוג אף פנה ליועצת לביטחון לאומי, סוזן רייס ולמזכיר המדינה של ארצות הברית, ג'ון קרי כדי לבדוק האם הצעתו של נתניהו אכן ריאלית וקיבל מהם תשובה חיובית, שנבעה מפגישה סודית בין נתניהו ושר הביטחון, משה יעלון לבין ג'ון קרי ונשיא מצרים עבד אל-פתאח א-סיסי.\nבאפריל 2016 נחקר הרצוג תחת אזהרה, בחשד כי עבר על חוק מימון מפלגות כאשר התמודד ב-2013 בפריימריז על ראשות מפלגת העבודה מול שלי יחימוביץ', בכך שמטהו קיבל שלא כחוק 40 אלף ש\"ח. בינואר 2017 החליט היועץ המשפטי לממשלה אביחי מנדלבליט לסגור את התיק נגדו בשל \"היעדר ראיות מספיקות\", בצירוף ביקורת על כך שגרסתו של הרצוג אינה עולה בקנה אחד עם חומר הראיות. בפברואר 2018 הורשע שמעון בטאט, שהיה ראש מטה הבחירות של הרצוג בפריימריז אלה, בעבירה על חוק המפלגות. בהמשך בוטלה ההרשעה, אך נגזר על בטאט עונש של 180 שעות שירות לתועלת הציבור. במאי 2019 זוכה גלעד רמות, שהואשם בפרשה.\nלאחר שהצליח להבריא את מפלגת העבודה מגרעונות תקציביים, התמודד שוב בבחירות לראשות מפלגת העבודה, שנערכו ב-4 ביולי 2017, והגיע למקום השלישי, עם 16.8% מהקולות, ולא העפיל לסיבוב השני, שבו נבחר אבי גבאי, הרצוג נשאר בתפקיד ראש האופוזיציה לאחר שגבאי ביקש ממנו להישאר בתפקיד עד שהוא ייכנס לכנסת. בעקבות התפטרותו של ח\"כ מנואל טרכטנברג מהכנסת, החל מאוקטובר 2017 הרצוג היה חבר ועדת הכספים.\n\nביוני 2018 נבחר ליו\"ר הסוכנות היהודית והתפטר מהכנסת לשם מינויו לתפקיד זה. בנאום הפרידה שלו ממליאת הכנסת הסביר הרצוג כי הוא רואה חשיבות אדירה בהתייצבות מול סכנת אובדן הזהות וההמשכיות היהודית וסכנת הפילוג המאיימת על העם.\n\nביוני 2018 נבחר הרצוג פה אחד על ידי חבר הנאמנים של הסוכנות היהודית ליושב ראש הסוכנות היהודית ונכנס לתפקיד ב-1 באוגוסט 2018.\nבנאום שנשא הרצוג עם בחירתו לתפקיד ביוני 2018 אמר הרצוג כי האתגר הגדול ביותר שעומד בפני העם היהודי הוא למנוע את הקרע בין יהדות התפוצות לבין מדינת ישראל.\nבאוקטובר 2018 הוביל החלטה המאשררת את המחויבות לעקרונות היסוד של הכרזת מגילת העצמאות, במעמד ראש העדה הדרוזית, השייח' מוואפק טריף, כהבעת תמיכה של העם היהודי בעדה הדרוזית בישראל.\nבינואר 2019 הופיע בפני פרלמנט האיחוד האירופי לכבוד יום השואה הבינלאומי והתריע בו כי \"זו אחת התקופות האפלות בהיסטוריה של יהודי אירופה\".\nבמרץ 2019 הוביל הרצוג החלטה על מתן הלוואה לכל עובד או עובדת שיבקשו להביא ילד באמצעות הליך פונדקאות מחוץ לישראל, כולל זוגות חד-מיניים והורים יחידניים.\nבאוקטובר 2019 אישר חבר הנאמנים של הסוכנות היהודית בהובלת הרצוג \"תוכנית אסטרטגית לעשור הקרוב לעם היהודי\". על פי התכנית הסוכנות תפעל לאיחוי השסעים בעם היהודי, להבטחת ביטחונן של הקהילות היהודיות בעולם, תיאבק בגילויי האנטישמיות ובאנטי-ציונות ובנוסף תעודד עלייה.\nבנובמבר 2019, במלאת 81 שנים לליל הבדולח וכחודש לאחר פיגוע הירי בבית הכנסת בהאלה, הגיע הרצוג עם מזכיר המדינה האמריקאי, מייק פומפאו ושר החוץ הגרמני, הייקו מאס, לביקור בבית הכנסת בהאלה.\n\nב-19 במאי 2021 הציג את מועמדותו לתפקיד נשיא מדינת ישראל ה-11, ויצא לחופשה ללא תשלום מתפקידו כיו\"ר הסוכנות היהודית, עד לאחר הבחירות לנשיאות. בבחירות שהתקיימו ב-2 ביוני 2021 זכה לתמיכת 87 מחברי הכנסת, ובכך ניצח את מרים פרץ שקיבלה 26 קולות. בניצחונו זכה הרצוג לתמיכה הגדולה ביותר אי פעם לנשיא והוא הצהיר אמונים ונכנס לתפקידו ב-7 ביולי, שלושה ימים לפני המועד הרשמי.\nבנאום השבעתו לתפקיד נשיא המדינה, ב-7 ביולי 2021, קרא הרצוג לאיחוי הקרעים בחברה הישראלית וליצירת גשרים בתוך החברה ולמול יהדות התפוצות. הוא הדגיש את חשיבות העיסוק בסוגיית משבר האקלים והשלכותיו.\nבכהונתו כנשיא קיים מספר ביקורים ממלכתיים משמעותיים. ב-30 בינואר 2022 קיים ביקור ממלכתי באיחוד האמירויות. במרץ 2022 יצא למסע בקרב שכנותיה של ישראל לחופי הים התיכון, שכלל, לאחר ביקורים ביוון ובקפריסין, גם ביקור ממלכתי בטורקיה, כאורח של הנשיא רג'פ טאיפ ארדואן. מפגש הפסגה בין הנשיאים, שהיווה המשך לשיחות ביניהם מיום שנבחר הרצוג לתפקיד, וסימן שאיפה של שתי המדינות לסיים את תקופת המתיחות ביניהן, נערך בארמונו של ארדואן באנקרה. בחלקו השני של הביקור בטורקיה, וכפי שהם נוהגים לעשות בביקוריהם בחו\"ל כחלק מיעד הידוק הקשר עם יהדות התפוצות, נפגשו הנשיא הרצוג ורעייתו מיכל עם הקהילה היהודית המקומית בבית הכנסת \"נווה שלום\" שסבל מטרור לאורך השנים.\nב-29 במרץ 2022 ביקר הרצוג בעמאן שבירדן, נפגש עם עבדאללה השני, מלך ירדן ודן עמו בהידוק הקשרים בין המדינות, בשמירה על היציבות באזור ובחיזוק השלום והנורמליזציה.\nבהמשך לכוונתו המוצהרת לערוך מסע לתוככי החברה הישראלית ובמסגרת פעילותו בחברה הישראלית וביקוריו במגזריה השונים, השתתף הרצוג ב-29 באוקטובר 2021 בטקס האזכרה לנרצחים בטבח כפר קאסם והתנצל בשם מדינת ישראל. בכך הפך לגורם הרשמי הישראלי הראשון שמבקש סליחה בטקס האזכרה הרשמי שנערך בכפר קאסם.\nבאוקטובר 2021 הודיע הרצוג על הקמת \"פורום האקלים הישראלי\" שיפעל תחת בית הנשיא, ומינה ליו\"ר הפורום את חבר הכנסת לשעבר ד\"ר דב חנין. הפורום פועל באמצעות אשכולות בנושאים שונים ומתכלל גורמים מוסדיים, פרטיים ואזרחיים שפועלים יחד כחלק מהמאבק במשבר האקלים. ב\"נאום המזרח התיכון המתחדש\", שאותו נשא הרצוג בכנס האקלים של \"הארץ\", הוא התייחס לעמדתו לפיה משבר האקלים טומן בחובו גם הזדמנות לשיתוף פעולה אזורי ייחודי.\nב-28 בנובמבר הדליק הרצוג נר ראשון של חנוכה במערת המכפלה בחברון, כאשר ברקע נשמעה ביקורת מצד גורמי שמאל על ביקורו בחברון. בביקורו הצהיר הרצוג כי \"הכרה בזיקה שלנו לחברון צריכה להיות מעל כל מחלוקת\".\nבדצמבר 2021 השיק הרצוג את הקמפיין שיזם \"תחשבו טוב\" שמטרתו שינוי השיח הבריוני ברשת. הקמפיין, שנערך בשיתוף פייסבוק, נועד לקדם שיח מקרב ומכיל ברשתות החברתיות.\nב-12 בפברואר 2023, בעיצומו של הדיון הציבורי ברפורמה המשפטית, נשא הרצוג נאום לאומה בו ביקש להגיע לפשרה. הוא ביקש מראש ועדת חוקה, חוק ומשפט, שמחה רוטמן לעצור את החקיקה, ולא להעלות את הצעת החוק לקריאה ראשונה בכנסת.\nעם התקדמות החקיקה והמחאות נגדה, ב-9 במרץ נשא הנשיא הרצוג נאום לאומה, שבו קרא לעצור את החקיקה ולהחליפה במתווה אחר, וקבע: \"מכלול החקיקה שנידון כעת בוועדה צריך לעבור מהעולם ומהר. הוא שגוי, דורסני ומערער את יסודותינו הדמוקרטיים.\" ב-15 במרץ הציג הרצוג את 'מתווה העם' לפשרה. ב-12 ביוני הוא קרא להשאיר את הצבא מחוץ לויכוחים: \"כאזרחים, למילואימניקים זכות מלאה לכל דעה ומחאה ככל האזרחים בדמוקרטיה בריאה. כחיילים במילואים, לובשי מדים, סרבנות היא מחוץ לתחום. אסור לסכן את ביטחון ישראל כי בנפשנו הדבר\".\nב-18 ביולי 2023 הגיע לארצות הברית ונפגש עם נשיא ארצות הברית ג'ו ביידן. יום למחרת נאם בפני הקונגרס של ארצות הברית, לציון 75 שנה להקמת מדינת ישראל. בנאום דיבר, בין היתר, על היחסים בין שתי המדינות וחשיבותם, תוכנית הגרעין האיראנית, הסכמי אברהם, הישראלים הנעדרים שנכנסו לרצועת עזה ועוד.\nב-28 בינואר 2024 תקף בחריפות את בית הדין הבין-לאומי לצדק בהאג וטען שבתלונת דרום אפריקה נגד ישראל בגין רצח עם הם עיוותו את דבריו אחרי טבח 7 באוקטובר כדי להצדיק עלילת דם מופרכת נגד מדינת ישראל:\n\nהרצוג נשוי למיכל, עורכת דין, בתו של שאול אפק, אלוף-משנה ונציג הטכניון בקנדה לשעבר. לזוג שלושה בנים. המשפחה מתגוררת בשכונת צהלה בתל אביב.\n\nהרצוג נמנה עם תומכי פתרון שתי המדינות, וזאת על מנת לשמור על הרוב היהודי במדינת ישראל. בסיום שנת 2015 הודיע כי לדעתו אין היתכנות לביצוע פתרון שתי המדינות, עד אשר יתרחשו שינויים מדיניים הכרחיים במזרח התיכון. את השינויים והצעדים אשר צריכים להתקיים הציג הרצוג בראשית 2016 בתוכניתו המדינית, \"תוכנית ההפרדה\", אותה קיבלה ועידת מפלגת העבודה ברוב גדול. במרכז תוכניתו של הרצוג, יוזמה אזורית אשר תשמש כבסיס להתקדמות מדינית אל עבר פתרון הקבע אשר יכלול ריבונות ישראלית בגושי ההתיישבות הגדולים ביהודה ושומרון. כמו כן, הסמכות הביטחונית העיקרית ביהודה ושומרון, בבקעה ועד גבול הירדן תוענק לצה\"ל.\nביוני 2016 פורסם כי במהלך תקופת הבחירות, כשנה קודם לכן, ניהל הרצוג, באמצעות אפרים סנה, משא ומתן עם הרשות הפלסטינית. הרצוג הסכים להעברת 100% מהשטח שנכבש במלחמת ששת הימים לידי הרשות, מתוכם 4% בחילופי שטחים. במסגרת ההסדר המדיני המוצע, הרצוג הסכים להעביר לידי הרשות גם את מזרח ירושלים, שתהיה בירת המדינה הפלסטינית. עוד הוסכם על ריבונות ישראלית בכותל המערבי וכוח רב-לאומי בהר הבית, וכן על פיצוי כספי לרוב הפליטים הפלסטינים וחזרה סמלית שלהם, על בסיס החלטה משותפת. הצדדים הסכימו גם על נוכחות ישראלית סמלית בבקעת הירדן.\n\nהרצוג היה חבר בקבינט המדיני ביטחוני בעת ההחלטה על תקיפת הכור הגרעיני בסוריה. לאורך השנים תמך באופן עקבי במאבק בתוכנית הגרעין של איראן, הן בפעולות ישראליות עצמאיות והן בדיאלוג בינלאומי עם מדינות ה-P5+1. הרצוג פעל גם בנושא הידוק הקשר בין מדינות ערב המתונות לבין ישראל אל מול הציר הפרו-איראני, ובעת כהונתו כראש האופוזיציה נפגש בחשאי עם מנהיגים בולטים של מדינות אלו.\n\nאת תוכניתו הכלכלית הציג הרצוג בספרו \"תוכנית עבודה – מתכון לרווחה כלכלית\", אותו פרסם בעת כהונתו כשר הרווחה (2010). על פי תפיסתו, על המדינה לקחת אחריות כלפי אזרחיה בתחומים מוגדרים ובהם הבריאות, החינוך, הרווחה ועידוד התעסוקה. הרצוג מאמין בפיתוח וחיזוק שירותי הרווחה בישראל, בהם המוסד לביטוח לאומי, כך שיעניקו לאזרחים, במיוחד לאוכלוסיות מוחלשות, רשת ביטחון סוציאלית. כשר הרווחה יזם הרצוג תוכניות המעודדות תפיסה זו, בהן התכנית הלאומית לילדים ונוער בסיכון ואת תוכנית \"חיסכון לכל ילד\". אשר תוכנית המבוססת עליה אושרה בחקיקה בשנת 2017 (בעקבות משא ומתן בין סיעת \"יהדות התורה\" למשרד האוצר). בכהונתו במשרד תמך הרצוג בביטוח הלאומי והוביל את התאמתו לעידן המודרני.\nבנוסף הרצוג מאמין במאבק בעוני ובאבטלה בכלים שונים לרבות הגברת העסקתם ושילובם של בעלי מוגבלויות. בין היתר הוביל את חקיקתו של \"חוק לרון\" המונע שלילת קצבת נכות של בעלי מוגבלויות הנכנסים למעגל העבודה. כשר הרווחה היה הרצוג לגורם המרכזי בהבאת המדינה להכיר בנושא הביטחון התזונתי כמרכזי לרווחת האזרח. בתקופת כהונתו הביא הרצוג להקמתה של המועצה הלאומית לביטחון תזונתי.\nהרצוג תומך בחיוב המדינה להקצבת כספים לשילוב ילדים חריגים במסגרת החינוך הכללי. בשנת 2003 היה שותף להגשת עתירה לבג\"ץ, שהביאה לחיוב המדינה להקציב 120 מיליון שקל למטרה זו.\n\nאבישי ברוורמן, יורם גבאי, יצחק הרצוג ואחרים, איך יוצאים מזה? – פתרונות כלכליים וחברתיים למשק במשבר, תל אביב: המכון הישראלי למחקר כלכלי וחברתי וטפר-הוצאה לאור, דצמבר 2003\nתוכנית עבודה - מתכון לרווחה כלכלית, הוצאת טפר, 2010\n\n יצחק הרצוג, באתר הכנסת \n יצחק הרצוג, ברשת החברתית פייסבוק\n יצחק הרצוג, ברשת החברתית אקס (טוויטר)\n יצחק הרצוג, ביישום טלגרם\n יצחק הרצוג, ברשת החברתית אינסטגרם\nיצחק הרצוג, באתר כנסת פתוחה\n כרטיס ביקור – יצחק הרצוג, בערוץ כנסת באתר יוטיוב\n יצחק הרצוג (1960-), דף שער בספרייה הלאומית\nבתקשורת:\n דוד בן בסט מראיין את יצחק הרצוג וזאב אלקין, \"הנבחרים\", באתר YouTube, ‏14 בדצמבר 2012\nיורם יובל, שיחת נפש עם בוז'י הרצוג, הטלוויזיה החינוכית, 10 באוקטובר 2012\nדרור פויר, ‏\"20% מהישראלים חיים על פחות מ-2,300 שקל לחודש\", באתר גלובס, 10 בינואר 2013\n גיא רולניק, בוז'י הרצוג: \"לוועדים הגדולים אין נוכחות במפלגת העבודה\", באתר TheMarker‏, 17 בינואר 2013\nרונית ורדי, המנוע השקט של בוז'י הרצוג, באתר ליברל, 14 ביוני 2014\n גידי וייץ, בחברות בין גידי סולימני לבוז'י הרצוג כל אחד נותן את חלקו. תחקיר, באתר הארץ, 6 באוקטובר 2014\nעמרי נחמיאס‏, \"הציבור מאמין לי, אבל לא מאמין בי\", באתר וואלה‏, 27 בנובמבר 2014\nעוזי ברוך, \"הרצוג - מותק של בן אדם\", באתר ערוץ 7, 2 במרץ 2015\n ארי שביט, יצחק הרצוג מתכנן להפוך את המדינה תוך שנה. עכשיו הוא רק צריך להיבחר, באתר הארץ, 5 במרץ 2015\n מירב ארלוזורוב, איתן אבריאל, ראיון | \"הרשימה המשותפת מסרבת לקואליציה, אבל אשמח למנות שר ערבי\", באתר TheMarker‏, 15 במרץ 2015\nדב גיל-הר ועמרי נחמיאס‏, הרצוג לוואלה: הליכוד יוכל לשבת בממשלתי, הרשימה המשותפת לא, באתר וואלה‏, 15 במרץ 2015\nירון דרוקמן, הסב הרב, האבא הנשיא. מי אתה יצחק הרצוג, באתר ynet, 16 במרץ 2015\nדנה ויס, ‏כך נראה היום המכריע של יצחק הרצוג, באתר ‏מאקו‏, 17 במרץ 2015 \nדנה ויס, ‏הרצוג: \"להפסיק לדבר שטויות ולהתנשא\", באתר ‏מאקו‏, 21 במרץ 2015 \nענת גורן, המקור, \"אחרי הנאום של גרבוז, אני מצטער שלא העליתי סטטוס 'גם אני מנשק מזוזות'\", באתר nana10‏, 19 במאי 2015 \nענת גורן, המקור, הרצוג: \"ביום הבחירות, לא היה אחד כאן שהבין מה קורה, את גודל הסיטואציה\", באתר nana10‏, 26 במאי 2015(הקישור אינו פעיל, 8.3.2021) \n ניר גונטז', \"לא אמרתי שאני איש שמאל. אני מנהיג שבא מן המרכז\", באתר הארץ, 11 ביוני 2015\nרפי רשף, \"אינטימי\" ראיון אחד על אחד עם יצחק הרצוג, באתר nana10‏, 15 בספטמבר 2016\nיעקב אילון‏, הרצוג: \"נתניהו הכניס במערכת הפוליטית וירוס לא רציונאלי שגובל בטירוף\", באתר וואלה‏, 30 במרץ 2017 \n  אמירה לם, \"ניסיתי לשבור את המעגל המכושף הזה של עריפת הראשים במפלגת העבודה. לא הצלחתי. אבל את כוס התרעלה הזו שתו כל קודמיי: מצנע, פואד, פרס ורבים וטובים אחרים. זה דנ\"א שקיים במפלגה, ואני, ככה ביני לביני, מתאר את קהל הבוחרים והחברים של המפלגה 'עדר זועם': העדר הזועם שואג, בועט, קופץ ומעיף את הרוכב\", באתר \"ידיעות אחרונות\", 26 ביולי 2017\n  צביקה קליין, ‏\"יש לנו עם אחד וצריך לשמור אותו\", בעיתון מקור ראשון, 29 ביוני 2018\nנחמה דואק, יצחק (בוז'י) הרצוג עוזב את הכנסת לטובת הסוכנות היהודית. ריאיון, באתר ליברל, 11 ביולי 2018\n  יובל קרני, לגבאי יש סיכוי מול נתניהו? \"אני לא יודע\". גנץ? \"הוא יכול לנצח\", באתר \"ידיעות אחרונות\", 18 באוקטובר 2018\n  צביקה קליין, ‏\"העם היהודי נקרע לגזרים, הפער הולך וגדל\", בעיתון מקור ראשון, 13 בינואר 2019\nגיל פלוטקין ודוד טברסקי, ‏״ישראל חייבת להיות אבן שואבת לצדק חברתי\", באתר דבר העובדים בארץ ישראל, 28 באפריל 2020\nדן לביא, יו\"ר הסוכנות: \"העלייה יכולה לסייע למדינה לצאת מהמשבר\", באתר ישראל היום, 1 באוקטובר 2020\nכנשיא מדינת ישראל:\n עופר אדרת, הכינוי \"בוז'י\" רדף אותו, אך הוא העפיל לתפקיד הרם ביותר. זהו הנשיא ה-11, באתר הארץ, 2 ביוני 2021\n הרצוג בריאיון: מאמין לנתניהו שהוא רוצה פשרה, סרטון בערוץ \"כאן חדשות\", באתר יוטיוב (אורך: 14:48), 23 באפריל 2023\n ריאיון מיוחד עם נשיא המדינה יצחק הרצוג, סרטון בערוץ \"ערוץ 7\", באתר יוטיוב (אורך: 12:47), 24 באפריל 2023\n הנשיא הרצוג: \"הצפירה היא קריאת השכמה, מחיר המחלוקת כבד מאוד\", סרטון בערוץ \"כאן 11\", באתר יוטיוב (אורך: 14:29), יום הזיכרון לחללי מערכות ישראל, 2023\n נאום נשיא המדינה יצחק הרצוג בקונגרס האמריקאי לציון 75 שנות עצמאותה של ישראל, סרטון בערוץ \"יצחק הרצוג - נשיא מדינת ישראל ה-11\", באתר יוטיוב (אורך: 52:30)\n \"Decades Of Brainwashing\" - Israeli President Herzog SLAMS Left-Wing Academics Over Antisemitism, סרטון  באתר יוטיוב (אורך: 18:27), 8 בדצמבר 2023 (דאגלס מארי מראיין את הנשיא יצחק הרצוג)\nמכתביו:\nאני עובד סוציאלי גאה, באתר ynet, 3 במרץ 2011\nכך נראה כרסום בחוסן הלאומי, באתר ynet, 10 בינואר 2021",
    "pageid": 36490
  },
  {
    "title": "יצחק קרייס",
    "extract": "יצחק  קרייס (נולד ב-1965) הוא מנהל המרכז הרפואי ע\"ש חיים שיבא - תל השומר וקצין צה\"ל במילואים בדרגת תת-אלוף, בתפקידו האחרון בצה\"ל שירת כקצין רפואה ראשי. הוא רופא מומחה ברפואה פנימית ובמנהל רפואי, פרופסור לרפואה באוניברסיטת תל אביב, וכן פרופסור עמית בפקולטה לרפואה באוניברסיטה העברית בירושלים.",
    "pageid": 943415
  },
  {
    "title": "כ\"ט בנובמבר",
    "extract": "כ\"ט בנובמבר (בגימטריה: כ\"ט = 29) הוא הכינוי לתאריך 29 בנובמבר 1947 (י\"ז בכסלו תש\"ח), היום בו החליטה (החלטה 181) עצרת האומות המאוחדות (האו\"ם) בפארק פלאשינג מדוז על סיום המנדט הבריטי והקמת שתי מדינות עצמאיות בארץ ישראל – מדינה יהודית ומדינה ערבית (תוכנית החלוקה). עוד נקבע כי ירושלים וסביבתה יוכרזו כשטח תחת פיקוח בינלאומי.",
    "pageid": 19747
  },
  {
    "title": "כנף 2",
    "extract": "כנף 2 (כינוי: בסיס שדות האלה) הוא בסיס של חיל האוויר הישראלי. מפקד הבסיס הוא קצין בדרגת אלוף-משנה.\nעל פי האתר GlobalSecurity, הבסיס ממוקם בסמוך למושבים שדות מיכה וזכריה, מערבית לבית שמש. על פי פרסומי האתר, אף שהוא נקרא \"כנף\" ועל אף שלכאורה ממוקמות בו טייסות, הוא אינו בסיס טיסה ואין בו כלל שדה תעופה או מסלול טיסה. על פי האתר ממוקמות בבסיס שלוש טייסות של טילים בליסטיים מסוג \"יריחו\" המסוגלים לשאת גם ראשי קרב גרעיניים. הטייסות הן טייסת 150, טייסת 199 וטייסת 248. לטענת האתר נכרו בבסיס מנהרות ופירים לאחסון טילים ולשיגורם. מניתוח צילומי הלוויין המסחרי איקונוס משנת 2002 וצילומי לוויין הריגול האמריקאי קורונה אשר שוחררו לציבור עולה, על פי טענת הכותבים באתר, כי במקום נמצא גם מאגר תחמושת גדול שיוכל לשמש גם את בסיס תל נוף.\nגם מקורות נוספים טוענים שבסיס \"שדות האלה\" נמצא ליד זכריה והוא משמש כמקום אחסון לטילי יריחו.\nהאזור בו נטען שנמצא הבסיס מכונה במסמכים רשמיים \"שטח אש 209\" ושטחו 12,550 דונם. השטח נמצא בבעלות מדינת ישראל ומיועד לשימוש משרד הביטחון. נכון ל-2005 חלקו מיועד לסוללת חץ וחלקו לחברה הממשלתית \"תומר\" ולחברת תעש מערכות. המרחב האווירי שבסביבת הבסיס מסומן במפות טיסה כאזור אסור לטיסה.\nבצילומי לוויין שנערכו מיד לאחר מתקפת הפתע על ישראל ב-7 באוקטובר 2023, פרצה בבסיס שריפה, ככל הנראה כתוצאה מרקטה ששוגרה על ידי ארגון חמאס. על פי הערכת מנהל פדרציית המדענים האמריקאים במחקר שפורסם בשנת 2022, בבסיס מאוחסנים 46-23 משגרי טילי יריחו במנהרות, אולם ראשי הנפץ מאוחסנים בנפרד במתקן סמוך.",
    "pageid": 193354
  },
  {
    "title": "ליאור רז",
    "extract": "ליאור רז (נולד ב-24 בנובמבר 1971) הוא שחקן ותסריטאי ישראלי. זכה בפרס האקדמיה לטלוויזיה לשנת 2017 על משחקו בסדרת הדרמה \"פאודה\" ובאותה שנה היה שותף לפרס נוסף של האקדמיה הישראלית לטלוויזיה, על כתיבת התסריט הטוב ביותר לסדרת דרמה, גם כן על \"פאודה\".",
    "pageid": 492933
  },
  {
    "title": "לילית (מיתולוגיה)",
    "extract": "לילית היא דמות המופיעה בתלמוד ובמדרשים, בספרים החיצוניים, בספרות הקבלית ובסיפורי העם כשדה המסמלת מרדנות, רצחנות, רוע לב וחוסר צניעות. היא אורבת לגברים ומפתה אותם כדי להחטיאם ולגנוב את זרעם וצאצאיה הם שדים ומזיקים. באמונה העממית נחשבת לילית כמי שמסכנת במיוחד את היולדות ואת היילודים שיש להגן עליהם מפניה באמצעות קמיעות ולחשים.\nבספרות העברית החדשה ובאמנות הרומנטית במאה ה-19 מוצגת לילית כאשה פתיינית שקשה לגברים לעמוד בפניה והיא מביאה לאובדנם. בתרבות הפופולרית בת זמננו דמותה של לילית זכתה לעדנה והיא מופיעה בספרות פנטזיה, בסדרות טלוויזיה, בסרטים ובמשחקי מחשב. היא נחשבת לדמות מופת בתנועה הפמיניסטית.",
    "pageid": 1474
  },
  {
    "title": "מבצעי צבא הגנה לישראל",
    "extract": "נוסף על המלחמות שידעה מדינת ישראל, ביצע צה\"ל מספר גדול של מבצעים צבאיים, כחלק ממלחמה כוללת או בנפרד ממנה, מהם נקודתיים ביותר (כמה פעולות תגמול) ומהם שהתפתחו לממדים של מלחמה (למשל מלחמת שלום הגליל).\nרשימה זו מרכזת את כל המבצעים הצבאיים של צה\"ל ושל כוחות הביטחון הישראליים (שפרסומם הותר) בסדר כרונולוגי, בחלוקה לפי מלחמות ולפי תקופות.",
    "pageid": 15736
  },
  {
    "title": "מוחמד",
    "extract": "מוחמד בן עבדאללה בן עבד אל-מוטלב, הידוע כמֻחַמַּד (בערבית: مُحَمَّد, ‏‏?‏, 570 בערך – 8 ביוני 632) היה מנהיג חברתי, דתי ופוליטי ערבי שייסד את דת האסלאם. נחשב במסורת המוסלמית לאחרון ולחשוב ביותר מבין הנביאים; תורתו ומנהגיו משמשים יחד עם הקוראן לבסיס האמונה האסלאמית.\nמוחמד נולד בסביבות שנת 570 בעיר מכה שבחצי האי ערב (כיום בערב הסעודית) לעבדאללה בן עבד אל-מטלב ולאשתו אמינה בנת והב. אביו מת כמה חודשים לפני לידתו, ואמו מתה כשהיה בן שש. מוחמד היתום חונך על ידי סבו, עבד אל-מוטלב אבן האשם ודודו אבו טאלב. מוחמד נהג להתבודד במערה בהר ג'בל א-נור ולהתפלל במשך ימים רצופים. בשנת 610, כשהיה בן 40, מוחמד סיפר שעבר התגלות מהמלאך גבריאל, לפיה דרך החיים הראויה היא התמסרות לאל היחיד. מוחמד החל להפיץ את משנתו במכה, אך הוא ומאמיניו נרדפו בשל אמונתם ונאלצו להגר בשנת 622 לעיר ית'רה, שנודעה לימים בשם אל-מדינה. בדצמבר 629 מוחמד אסף צבא של 10,000 מאמינים, יצא בראשו למכה וכבש אותה. בשנת 632 מוחמד חלה ומת. בשעת מותו רוב תושבי חצי האי ערב כבר המירו את דתם לתורתו של מוחמד – האסלאם.\n\n",
    "pageid": 416182
  },
  {
    "title": "מונדיאל 2022",
    "extract": "מונדיאל 2022 (בערבית: كأس العالم لكرة القدم ٢٠٢٢; תעתיק מדויק לעברית: כַּאְס אלְעַאלַם לִכֻּרַת אלְקַדַם 2022) היה טורניר גביע העולם בכדורגל לנבחרות גברים ה־22, שהתקיים בקטר בין 20 בנובמבר ל-18 בדצמבר 2022, התאריך שבו נערך משחק הגמר, בו ניצחה ארגנטינה את צרפת. הטורניר הוא הראשון שמתקיים בעולם הערבי והשני בלבד שנערך באסיה, לאחר מונדיאל 2002 שהתקיים בקוריאה הדרומית וביפן. בנוסף, מונדיאל זה הוא האחרון בן 32 נבחרות, כאשר החל מהמונדיאל הבא (מונדיאל 2026 בארצות הברית, קנדה ומקסיקו) ישתתפו בטורניר 48 נבחרות. בשל האקלים החם בקטר, הטורניר נערך בחודשים נובמבר עד דצמבר, והוא הראשון שאינו מתקיים בחודשים מאי, יוני או יולי. המונדיאל נערך בפרק זמן מקוצר של 29 ימים, עם 64 משחקים בשמונה אצטדיונים בחמש ערים.\nבגמר ניצחה בדו-קרב פנדלים ארגנטינה, אלופת דרום אמריקה המכהנת, את צרפת, אלופת העולם המכהנת. במשחק על המקום השלישי ניצחה קרואטיה, סגנית האלופה המכהנת, את מרוקו. ליונל מסי נבחר למצטיין הטורניר וקיליאן אמבפה הוכתר כמלך השערים בטורניר.\nהענקת אירוח המונדיאל לקטר שנויה במחלוקת בשל היחס למהגרי עבודה, לנשים ולקהילת הלהט\"ב, האקלים החם, היעדר תרבות כדורגל בקטר, פגיעה בלוח הזמנים המסורתי, איסור על מכירת אלכוהול, האשמות בשוחד בעת המכרז והאשמות בשחיתות רחבה יותר של פיפ\"א.",
    "pageid": 1113545
  },
  {
    "title": "מחמוד עבאס",
    "extract": "מחמוד עבאס (בערבית: محمود عباس, ‏‏?‏ נולד ב-15 בנובמבר 1935 בצפת), הידוע בכינוי אבו מאזן (أبو مازن), הוא נשיא הרשות הפלסטינית מאז בחירות 2005. בנוסף עומד בראשות הפת\"ח וכיושב ראש הארגון לשחרור פלסטין (אש\"ף). עבאס הוא מחליפו של יאסר ערפאת אשר נחשב ל\"אבי האומה\" הפלסטינית. \nבתקופת כהונתו אירע עימות חמאס–פת\"ח ברצועת עזה. בדצמבר 2009 הוארכה כהונתו ללא הגבלת זמן, והחמאס הודיע בתגובה כי אינו מכיר בו כנשיא.",
    "pageid": 963
  },
  {
    "title": "מרים אדלסון",
    "extract": "מרים אדלסון (לבית פרבשטיין; בעבר אוקסהורן; נולדה ב-10 באוקטובר 1945) היא מיליארדרית יהודיה אמריקאית-ישראלית, פילנתרופית, רופאה פנימית, ומומחית בתחום התמכרות לסמים.\nב-1991 נישאה לאיל ההון האמריקאי שלדון אדלסון, ויחד תרמו כספים רבים לפעילויות חינוכיות דוגמת פרויקט תגלית, הקמת הפקולטה לרפואה באוניברסיטת אריאל, קמפוס חינוכי יהודי בלאס וגאס, וכן לפעילויות פוליטיות שמרניות, כולל עם המפלגה הרפובליקנית בארצות הברית.\nלאחר מות בעלה ב-2021, הפכה אדלסון לאדם העשיר בישראל, עם הון מוערך של כ-31.6 מיליארד דולר על פי מגזין פורבס. אדלסון היא המוציאה לאור ובעליו של העיתון \"ישראל היום\".\nהחל מדצמבר 2023, היא הבעלים של קבוצת ה-NBA \"דאלאס מאבריקס\".",
    "pageid": 1618605
  },
  {
    "title": "נועה אסטנג'לוב",
    "extract": "נועה אסטנג'לוב (נולדה ב-26 בנובמבר 1999) היא שחקנית קולנוע וטלוויזיה ישראלית.",
    "pageid": 2048569
  },
  {
    "title": "סדרה חשבונית",
    "extract": "במתמטיקה, סדרה חשבונית היא סדרה של מספרים, שבה ההפרש בין כל שני איברים עוקבים הוא קבוע: \n  \n    \n      \n         \n        \n          a\n          \n            n\n            +\n            1\n          \n        \n        −\n        \n          a\n          \n            n\n          \n        \n        =\n        d\n      \n    \n    {\\displaystyle \\ a_{n+1}-a_{n}=d}\n  \n (\n  \n    \n      \n        \n          a\n          \n            n\n          \n        \n      \n    \n    {\\displaystyle a_{n}}\n  \n הוא האיבר ה-\n  \n    \n      \n        n\n      \n    \n    {\\displaystyle n}\n  \n בסדרה). לדוגמה, בסדרה: 3, 5, 7, 9, 11, 13, ..., ההפרש בין כל שני איברים עוקבים הוא מספר קבוע, במקרה זה 2. בסדרה חשבונית, כל איבר מהווה ממוצע חשבוני של האיבר הקודם והאיבר העוקב לו, ומכאן שְׁמָהּ (בדומה לסדרה הנדסית ולסדרה הרמונית).\nסדרה חשבונית מוגדרת באמצעות שלושה מאפיינים:\n\n  \n    \n      \n        \n          a\n          \n            1\n          \n        \n      \n    \n    {\\displaystyle a_{1}}\n  \n – האיבר הראשון בסדרה\n\n  \n    \n      \n        d\n      \n    \n    {\\displaystyle d}\n  \n – ההפרש הקבוע בין (כל) שני איברים עוקבים בסדרה\n\n  \n    \n      \n        n\n      \n    \n    {\\displaystyle n}\n  \n – מספר האיברים בסדרה (שעשוי להיות סופי או אינסופי)\nלפי מאפיינים אלה, ניתן לדעת מהו כל אחד מאיברי הסדרה.",
    "pageid": 12517
  },
  {
    "title": "ספר הזוהר",
    "extract": "ספר הזוהר הוא הספר המרכזי של תורת הקבלה. הספר עצמו מייחס את רוב דרשותיו לרבי שמעון בר יוחאי, תנא מהמאה ה-2 לספירה, ולתלמידיו. הוא מכיל מדרשים על התורה, רובם בארמית, המחולקים לפי פרשות השבוע. כמו כן משולבים בו שני חיבורים מאוחרים: \"רעיא מהימנא\" ו\"תיקוני הזוהר\".\nהספר פורסם והופץ לראשונה בשלהי המאה ה-13, על ידי המקובל רבי משה די לאון. זהות המחבר או זמן חיבור הספר המקורי אינם ידועים, אך מרבית החוקרים כיום סבורים כי הוא נכתב סמוך לפרסומו, על ידי די לאון עצמו או על ידי קבוצת כותבים.",
    "pageid": 2793
  },
  {
    "title": "עומר אצילי",
    "extract": "עומר אצילי (נולד ב-27 ביולי 1993) הוא כדורגלן ישראלי המשחק בעמדת הקשר ההתקפי והקיצוני באל עין מליגת העל של איחוד האמירויות.",
    "pageid": 1153143
  },
  {
    "title": "עלומים (סדרת טלוויזיה)",
    "extract": "עלומים היא סדרת דרמת מתח ישראלית, של תאגיד השידור כאן 11 שנוצרה על ידי גיא סידיס, בוימה על ידי תאופיק אבו ואיל ונכתבה על ידי גיא סידיס על בסיס חוויותיו עם נוער בסיכון לאורך 15 שנים יחד עם, נירית ירון, תאופיק אבו ואיל ושירה פורת. הסדרה עלתה לשידור ב-4 באוקטובר 2021 בערוץ כאן 11 ובדיגיטל.",
    "pageid": 2029547
  },
  {
    "title": "פרנקלין דלאנו רוזוולט",
    "extract": "פרנקלין דלאנו רוזוולט (באנגלית: Franklin Delano Roosevelt; בראשי תיבות: FDR;‏ 30 בינואר 1882 – 12 באפריל 1945) היה הנשיא ה־32 של ארצות הברית, משנת 1933 עד מותו ב־1945. נבחר מטעם המפלגה הדמוקרטית, והיה היחיד מבין נשיאי ארצות הברית שנבחר לנשיאות ארבע פעמים ברציפות (הנשיא היחיד שכיהן יותר משתי כהונות), מה שגרר בעקבותיו את התיקון ה־22 לחוקת ארצות הברית. הוא הנשיא שכיהן תקופה ארוכה ביותר בתפקיד, ושלט במפלגתו כדמות מרכזית באירועים העולמיים של תקופתו. הנהיג את מדינתו בזמן השפל הגדול ובמהלך מלחמת העולם השנייה.\nרוזוולט התמודד עם המשבר הכלכלי באמצעות ה\"ניו דיל\", תוכנית שכללה הרחבה ניכרת של מעורבות הממשל הפדרלי במשק והגדלת המגזר הציבורי, והחלה כבר במהלך מאה ימיו הראשונים בתפקיד. התוכנית זכתה לאהדה רבה בציבור, ורבים ראו בה פתרון למשבר הכלכלי, מה שעזר לו להיבחר שוב ברוב גדול בשנת 1936.\nרוזוולט הבין את האיום הטמון במדיניות ההתפשטות התוקפנית של גרמניה הנאצית באירופה ושל האימפריה היפנית בסין, ולכן דאג להעברת ציוד צבאי לבריטניה ולסין, באמצעות חוק השאל־החכר, בשנים הראשונות של מלחמת העולם השנייה, כאשר ארצות הברית נותרה נייטרלית באופן רשמי. לאחר מתקפת הפתע היפנית על פרל הארבור, הוא השיג אישור מהיר מהקונגרס להכרזת מלחמה על האימפריה היפנית, ולאחר כמה ימים גם על גרמניה (לאחר שהיטלר הכריז מלחמה על ארצות הברית כצעד של תמיכה ביפן).\nרוזוולט הוביל את מחנה בעלות הברית, ביחד עם ראש הממשלה של הממלכה המאוחדת וינסטון צ'רצ'יל, מנהיג ברית המועצות יוסיף סטלין, והגנרליסימו הסיני צ'יאנג קאי שק, במלחמה מול גרמניה הנאצית, איטליה הפשיסטית והאימפריה היפנית במלחמת העולם השנייה. כמנהיג צבאי פעיל, דגל רוזוולט באסטרטגיה של לחימה בשתי חזיתות במקביל (נגד גרמניה הנאצית וגרורותיה באירופה, ונגד האימפריה היפנית בזירת האוקיינוס השקט ודרום מזרח אסיה), שהובילה לניצחון על מדינות הציר ולפיתוח פצצת האטום הראשונה בעולם. בנוסף, עבודתו השפיעה על יצירת ארגון האומות המאוחדות ועל חתימת הסכם ברטון־וודס. במהלך המלחמה, צנחה האבטלה בארצות הברית ל־2%, תוכניות הרווחה נגמרו, והמגזר התעשייתי גדל במהירות כשמיליוני אנשים גויסו לצבא או עבדו בתעשיות המלחמתיות.\nבריאותו של רוזוולט הידרדרה במהלך המלחמה, והוא מת זמן קצר לפני סיומה, כשלושה חודשים לאחר שהחל את כהונתו הרביעית.\nבזכות הישגיו הוא זכור כאחד המנהיגים הבולטים במאה ה־20, וכאחד מגדולי נשיאיה של ארצות הברית בכל הזמנים. לעיתים קרובות מדורג רוזוולט על ידי היסטוריונים כאחד משלושת הנשיאים הטובים ביותר, לצד ג'ורג' וושינגטון ואברהם לינקולן.",
    "pageid": 2068
  },
  {
    "title": "צו 9",
    "extract": "צו 9 הוא פקודת גיוס מיידי של חיילי המילואים לצה\"ל. הוראותיו מעוגנות בסעיף 9 לחוק שירות המילואים, ומכאן שמו.\nהסמכות להוציא צו 9 הוסדרה לראשונה עם חקיקתו של חוק שירות המילואים מ-2008. החוק קובע הוראות לעניין תקופת השירות המרבית בשירות המילואים, וכן הוראות המגבילות את הקריאה לתעסוקה מבצעית. חריג להוראות אלה הוא צו 8, שמאפשר קריאה מיידית לשירות מילואים בנסיבות חירום, ללא הגבלת זמן. בצד זאת, נדרש מענה גם למצב הביניים, שבו לא מתקיימות נסיבות חירום, אך עקב צרכים ביטחוניים דחופים, פגיעה חמורה בשלום הציבור, הנפש או הרכוש או חשש לפגיעה כזאת, יש צורך בתגבור של כוחות הצבא בחיילי מילואים. לשם כך נחקק סעיף 9, המקנה את הסמכות לקריאה לשירות המילואים בנסיבות אלה. בניגוד לצו 8, שתוקפו אינו מוגבל בזמן, תוקפו של צו 9 מוגבל ל-25 ימים.\nככלל, הסמכות להורות על הוצאת צווי 9 נתונה לממשלה, לפי המלצת שר הביטחון. על השר להביא את הצווים לאישור ועדת החוץ והביטחון של הכנסת בתוך 48 שעות, ואם זו לא אישרה אותם, תוקפם יפקע בתוך שבוע. בנסיבות חירום, רשאי שר הביטחון להוציא את הצווים אף ללא אישור הממשלה, אלא בהסכמת ראש הממשלה בלבד.\nהפעם הראשונה בה נעשה שימוש בצווי 9 הייתה בספטמבר 2011, לאחר מתקפת הטרור בדרום ישראל (2011), כשהגבירו משמעותית את כמות החיילים לאורך גבול ישראל- סיני.\nבמהלך מגפת הקורונה נעשה שימוש בצווי 9 לטובת גיוס כוחות מילואים לסיוע בהתמודדות נגד המגפה. באוגוסט 2022 גויסו חיילי מילואים בצו 9 במהלך מבצע עלות השחר.",
    "pageid": 1056070
  },
  {
    "title": "ציונות",
    "extract": "הציונות היא תנועה לאומית ואידאולוגיה התומכת בקיום מדינת בית לאומי לעם היהודי בארץ ישראל. התנועה הציונית, כתנועה לאומית-יהודית, קמה בשליש האחרון של המאה ה-19, בעיקר במרכז ומזרח אירופה. ציונות כאידאולוגיה נפוצה לא רק אצל יהודים וישנם למשל נוצרים-אוונגליסטים ברחבי העולם המגדירים את עצמם כציונים, אך סיבותיהם שונות לחלוטין.\nזמן קצר לאחר הקמת התנועה הציונית קישרו רוב מנהיגי התנועה את מטרתה הראשית עם חידוש הריבונות היהודית בארץ ישראל – הקמת מדינה יהודית. עם הקמת מדינת ישראל, הציונות ממשיכה לפעול לתמיכה בישראל, הבטחת קיומה וחיזוקה.\nשורשי הציונות נעוצים במניעים ובערכים עתיקי-יומין הטבועים במסורת הדתית מזה, ובאידאולוגיות הלאומיות שפרחו באירופה במאה ה-19 מזה. הציונות כתנועה פוליטית עממית שהתפתחה בקרב היהודים במזרח אירופה דורבנה על ידי פרצי אנטישמיות וניזונה מתהליך חילון שהתעצם בקרב האוכלוסייה היהודית מאמצע המאה ה-19, שנתן אותותיו גם בחילון הכמיהה הדתית בת-שנות-אלפיים לציון. העולם המודרני הוביל לכך שמצד אחד הדת חדלה מלהיות מגדיר זהות מספק עבורם. קונפליקט זה הוביל ליצירתה של הגדרה עצמית לאומית חדשה.\nמראשיתה היו מטרות הציונות שיבת ציון, קיבוץ הגלויות, החייאת התרבות והשפה העברית, יצירת יהודי חדש – יהדות השרירים על פי מכס נורדאו וביסוס ריבונות יהודית עצמאית. לפי בנימין זאב תאודור הרצל, הנחשב להוגה הציונות המודרנית, הציונות היא מסכת רעיונות רחבה, שבה כלולה לא רק השאיפה לשטח מדיני מובטח כחוק בשביל העם היהודי, אלא גם השאיפה לשלמות מוסרית ורוחנית. מאז הקמת מדינת ישראל ב-1948 ממשיכה התנועה הציונית בעיקר לתמוך בישראל, ולטפל באיומים על קיומה וביטחונה.\nמראשיתה, לא הייתה הציונות הומוגנית. הוגיה, מנהיגיה ומפלגותיה היו שונים זה מזה ואף סותרים בדעתם. צורך השעה לצד הכמיהה לשוב למולדת האבות הביאו לפשרות ולוויתורים למען מטרה תרבותית ופוליטית משותפת.",
    "pageid": 335
  },
  {
    "title": "קראטה קיד - דמויות",
    "extract": "בסדרת סרטי הפעולה ואמנויות הלחימה קראטה קיד נכללים 5 סרטים ושתי סדרות טלוויזיה, נוסף על מספר משחקי וידאו.\nסרטים אלה יצאו ברובם בשנות ה-80 כשהסרט קראטה קיד יצא ב-2010 כרימייק לסרטים המקוריים. ב-2018 יצאה הסדרה קוברה קאי כסדרת ספין-אוף הכוללת את השחקנים המקוריים בעודם בוגרים ומאמנים תלמידים צעירים בעצמם.",
    "pageid": 1912576
  },
  {
    "title": "רון שחר",
    "extract": "רון שחר (נולד ב-2 בדצמבר 1970) הוא שחקן, קריין, דוגמן ומנחה טלוויזיה ישראלי.",
    "pageid": 126896
  },
  {
    "title": "רמת גן",
    "extract": "רָמַת־גַּן היא עיר במחוז תל אביב בישראל. היא גובלת בערים תל אביב, קריית אונו, גבעתיים, אור יהודה, גבעת שמואל ובני ברק. בשטחה נמצאים אצטדיון רמת גן, הפארק הלאומי, הספארי, אוניברסיטת בר-אילן, מרכז רפואי שיבא (תל השומר) ומתחם בורסת היהלומים.\nשטח השיפוט של רמת גן הוא 16,300 דונם. היא הוקמה ב-1921 כמושבה חקלאית, הוכרה כמועצה מקומית ב-1926 והוכרזה כעיר בשנת 1950. העיר חברה בארגון פורום ה-15, פורום הערים אשר אינן מקבלות מענקי פיתוח מהמדינה.",
    "pageid": 7775
  },
  {
    "title": "רצח קנדי",
    "extract": "רצח נשיא ארצות הברית, ג'ון פ' קנדי, אירע בדאלאס שבטקסס, ב-22 בנובמבר 1963. הרצח אירע במהלך נסיעתו של הנשיא קנדי במכונית פתוחה ברחובות דאלאס לאחר ביקור בעיר פורט וורת', בדרכו לפגישה במרכז המסחרי של דאלאס. במכונית נסעו גם ג'ון קונלי, מושל טקסס, שנפגע אף הוא בהתנקשות, והגברת הראשונה, ג'קלין קנדי.\nארבע חקירות ממשלתיות ואחת מוניציפלית קבעו כי הרצח בוצע על ידי לי הארווי אוסוואלד. לאחר הרצח עלו תאוריות קשר שונות באשר לזהות המתנקש או המתנקשים. הרצח מהווה אירוע מכונן בתודעה ובתרבות האמריקנית, ועד היום נחשב בידי רבים לנושא בלתי פתור, שיוצרים וחוקרים שבים ודשים בו שוב ושוב.",
    "pageid": 22853
  },
  {
    "title": "שבע ברכות",
    "extract": "שבע ברכות (מכונות גם ברכות נישואים או ברכת חתנים) הן ברכות הנאמרות בטקס חופה וקידושין ובשבעת ימי המשתה שלאחר החתונה. הברכות נאמרות על כוס יין.\nבמשך שבעה ימים לאחר החתונה, המכונים \"שבעת ימי המשתה\", נהוג לערוך סעודה בכל יום לכבוד החתן והכלה. מכיוון שסעודות אלו מסתיימות באמירת \"שבע ברכות\", נהוג לכנות גם את הסעודות עצמן בשם זה. הברכות נאמרות בסוף הסעודה, לאחר ברכת המזון.\nמקורן של הלכות שבע ברכות בתלמוד בבלי, מסכת כתובות, דף ז', עמוד ב'.",
    "pageid": 107338
  },
  {
    "title": "תלמוד בבלי",
    "extract": "תַּלְמוּד בָּבְלִי (כינויים נוספים: גְּמָרָא, שַ\"ס, תלמודה של בבל) הוא אחד משני התלמודים המפרטים את הגותם ההלכתית והאגדית המרכזית של האמוראים – חכמי ישראל בתקופה שלאחר חתימת המשנה, מתחילת המאה ה-3 ועד לסוף המאה ה-5 עת חתימת התלמוד הבבלי, שהתגוררו בבבל (מסופוטמיה) ובארץ ישראל. הגות זו נכתבה בעיקרה כפרשנות על דברי דורות קודמים של חכמים, בפרט על המשנה ועל הברייתות.\nבנוסף לתוכן האמוראי, מצויים בתלמוד קטעי עריכה וקישור שנכתבו בתקופה מעט מאוחרת יותר בידי עורכים בבליים מדור הסבוראים, שחלק מדבריהם משוקעים בתלמוד עצמו. מלבד המשנה מביא התלמוד גם מובאות תנאיות אחרות, שלא נכנסו לסדרי המשנה, המכונות \"ברייתות\" – חיצוניות (חלקן מוזכרות גם במדרשי התנאים: מכילתא, ספרא וספרי, בתוספתא ובמקומות אחרים).\nשפת התלמוד הבבלי היא שילוב של עברית משנאית (בציטוט המשנה וציטוט דברי אמוראים מוקדמים) וארמית בבלית (בטקסט הפרשני). התלמוד הבבלי הוא בעל היקף גדול, ובמהדורות השגרתיות – שבהן נדפס התלמוד כשאליו מסופחים אוסף של פרשנים ופוסקים שונים – הוא מודפס ב-20 כרכים. החל מהדפסת ש\"ס ונציה בשנים 1520–1523, נקבעה \"צורת הדף\", שקבעה את עיצובם וחלוקתם של דפי התלמוד והמפרשים שלצידם. חלוקה זו נשמרה גם במהדורת וילנא, שהיא הבסיס למהדורות הנפוצות של התלמוד הבבלי עד לימינו. לפי חלוקה זו מצויים בתלמוד הבבלי 2,711 דפים.",
    "pageid": 13470
  },
  {
    "title": "תנ\"ך",
    "extract": "הַתַּנַ\"ךְ (ראשי תיבות של תורה, נביאים וכתובים), או המקרא, הוא קובץ הספרים שהם כתבי הקודש היסודיים של היהדות. מבין כל הספרות היהודית, רוב ספרי התנ\"ך הם העתיקים ביותר. הם נכתבו ונערכו לאורך מאות שנים, והמאוחר שבהם נכתב כמאה ושישים שנה לפני תחילת ספירת הנוצרים. גם תהליך הקנוניזציה של ספרי התנ\"ך היה ארוך, ועודנו מושא להשערות החוקרים, כשלפי מרבית ההערכות הושלם בין המאה ה-2 לפנה\"ס למאה השנייה לספירה. הטקסט המוכר של התנ\"ך העברי הוא נוסח המסורה, שהיה מגובש לכל המאוחר במאה העשירית. שפת ספרי התנ\"ך היא עברית, אולם היא מכילה מיעוט של קטעים בשפה הארמית המקראית.\nהתנ\"ך מהווה מוקד מרכזי לתרבות היהודית לדורותיה. הספרים שנכללו בקאנון התנ\"ך העברי הם גם חלק מכתבי הקודש של הנצרות, ויחד עם כמה מן הספרים החיצוניים שלא נשמרו ביהדות, הם מרכיבים את הברית הישנה הנוצרית (ברבים מהזרמים הפרוטסטנטיים, הספרים החיצוניים הוצאו לגמרי במאה ה-19 והברית הישנה זהה לתנ\"ך מבחינת תוכן הספרים). זהו החלק הראשון בביבליה הנוצרית, שהיא סדרת הספרים בעלת התפוצה הגדולה ביותר בתולדות האנושות והספר שתורגם למספר השפות הרב ביותר. עקב זאת, התנ\"ך השפיע בצורה עצומה על התרבות והיצירה האנושית. מספר רב של יצירות אמנות מספרות דרך פיסול ועד ציור ומוזיקה, מהמופתיות בהיסטוריה האנושית נוצרו בהשפעתו והשראתו. בדת האסלאם, התנ\"ך אינו נחשב ספר קדוש, אולם אפשר למצוא השפעות ממנו בקוראן ובמסורת המוסלמית. חלק מסיפורי התנ\"ך מופיעים בקוראן, אם כי בגרסאות שונות.\nקודקס ששון הוא העותק הקדום והשלם ביותר של התנ\"ך העברי.",
    "pageid": 748
  },
  {
    "title": "פורטל:תנ\"ך/ציטוט נבחר/אוסף ציטוטים",
    "extract": "",
    "pageid": 559966
  },
  {
    "title": "אוגדה 96",
    "extract": "אוגדה 96 (ובכינוי שלה: אוגדת דוד) היא אוגדת חי\"ר קלה במילואים בהקמה. האוגדה מתוכננת להיות תחת פיקוד זרוע היבשה, ולשמש בעיקר לצורכי סיור וביטחון שוטף (בט\"ש), תוך זמינות לפעולה בכל חלקי ישראל בגיוס מהיר בעת קריאה בחירום.\nהאוגדה תתבסס בעיקר על מתנדבים שבעברם היו חיילים קרביים ונמצאים בפטור ממילואים.\n\nעקב לקחי מלחמת חרבות ברזל לצד מחסור בכוח אדם לוחם, הוחלט ביוזמת האלוף מוטי ברוך, ששימש עד אז מפקד פיקוד ההכשרות, ובאישור הרמטכ\"ל הרצי הלוי על הקמה הדרגתית של אוגדה חדשה שתשמש בעיקר לצורכי סיור ובט\"ש. ותהיה מורכבת בעיקר מיחידות חי\"ר קל בחמש חטיבות שיהיה ניתן לגייס במהירות על בסיס מתנדבים שקיבלו פטור משירות מילואים ומעוניינים לחזור לשירות, כמו גם יחידות תומכות לחימה.\nאוגדה זאת נועדה, בטווח הקצר, בעיקר לצורכי תפיסת הקווים \"בגזרות הלחימה השקטות\" כדי למלא את שורות הלוחמים \"בזירות החמות\" בזמן מלחמת חרבות ברזל ובטווח הארוך לשמש כיחידות מילואים שניתן יהיה לגייס במהירות במצבי חירום לכל נקודה ברחבי הארץ. שיקול נוסף שנלקח בחשבון הוא היכולת להקים אוגדה מסוג זה במהירות יחסית, עקב המספר הרב של מתנדבים העונים לדרישות היחידה ומעוניינים בכך וזאת לצד העובדה שהקמת יחידה מסוג זה אינה מצריכה רכש רב של ציוד כבד שאין בנמצא בטווח הקצר.\nנכון ליוני 2024 האוגדה בשלבי הרכבה מתקדמים וידוע כי כבר נבחרו עבורה ראשוני האנשים שישמשו כמפקדי הגדודים הראשונים.\n\nהאוגדה מתוכננת לכלול חמש חטיבות חי\"ר קלות לצורכי סיור ובט\"ש, אליהן יתנדבו לוחמים ותומכי לחימה שכיום בפטור ממילואים.\nפריסת האוגדה עתידה להיות כלל ארצית, והחלוקה ליחידות תהיה בהתאם לאזור המגורים של אנשי כל יחידה. בשונה מהמקובל, יהיו חיילי האוגדה רשאים לשמור את נשקם וציודם האישי בבית, לצורך גיוס מהיר בשעת הצורך. ציודם העיקרי יהיה נשק קל, לצד רכבי סיור קלים ואמצעים נוספים אותם יקבלו בהתאם לצורך המבצעי בעת גיוס.",
    "pageid": 2351654
  },
  {
    "title": "אוסטאופתיה",
    "extract": "אוסטאופתיה היא שיטת רפואה אלטרנטיבית העוסקת בעיסוי ומניפולציה ידנית של שרירים ועצמות.\nלתאוריה העומדת בבסיס השיטה אין ביסוס מדעי והיא נחשבת לפסאודו-מדע. שירות הבריאות הלאומי בבריטניה מצא כי קיימות \"ראיות מועטות המציעות\" כי אוסטאופתיה \"עשויה להועיל לסוגים מסוימים של כאבי צוואר, כתף או גפיים תחתונות, ולהחלמה לאחר ניתוחי ירך וברך\", שבהם מומלץ טיפול פיזי מלווה, אך אין ראיות ליעילות האוסטאופתיה למצבים שאינם קשורים לעצמות ושרירים, \"דוגמת כאבי ראש, מיגרנות, כאבי מחזור, בעיות במערכת העיכול, דיכאון או בכי מוגזם בתינוקות (קוליק תינוקות). לפי חלק מהספרות המחקרית, הראיות ליעילות האוסטאופתיה בטיפול בכאבי עצם ושרירים אינן חזקות מספיק.\nמניפולציה אוסטאופתית היא מערך הליבה של טכניקות באוסטאופתיה ורפואה אוסטאופתית. הטכניקות מבוססות על תאוריה שנוצרה על ידי אנדרו טיילור סטיל (1828–1917) המייצגת קיומה של שכבת רקמה ש\"קושרת כל חלק בגוף עם כל חלק אחר\". אוסטאופתים מנסים לאבחן ולטפל במה שנקרא \"חוסר תפקוד סומטי\", על ידי מניפולציה על עצמותיו ושריריו של אדם. טכניקות אוסטאופתיות משמשות לרוב לטיפול בכאבי גב ובעיות שרירים ושלד.",
    "pageid": 175263
  },
  {
    "title": "אינגריד אנדרס",
    "extract": "אינגריד אליזבט אנדרס (באנגלית: Ingrid Elizabeth Andress; נולדה ב-21 בספטמבר 1991) היא זמרת קאנטרי אמריקאית מקולורדו. סינגל הבכורה שלה, \"More Hearts Than Mine\" הגיע היישר אל המקום ה-59 במצעד הקאנטרי איירפליי של הבילבורד ב-1 ביולי 2019. במרץ 2020 הוציאה את אלבום הבכורה שלה, Lady Like.",
    "pageid": 1921645
  },
  {
    "title": "אינסטגרם",
    "extract": "אינסטגרם (באנגלית: Instagram) הוא יישום חינמי אמריקאי ורשת חברתית עצמאית לשיתוף תמונות וסרטוני וידאו קצרים של עד דקה, כאשר כל שיתוף נקרא \"רשומה\" (Post), שמאז 2012 מפותחת על ידי הבעלים מטא. היישום מאפשר למשתמשים לצלם תמונות או סרטונים, ולאחר מכן לשתף אותם ברשתות החברתיות האחרות (פייסבוק, טוויטר, טאמבלר) או בדואר אלקטרוני. וכן לעקוב אחרי משתמשים אחרים באמצעות הרשת החברתית של אינסטגרם, שם ניתן לצפות ולהגיב על פוסטים של אנשים אחרים. עוד מאפשר היישום הוספה של מסננים גרפיים שונים המשדרגים את חזות הפוסטים ומעניקים להם מראה שונה. בשנים האחרונות נוספו כלים כגון: \"סטורי\" - סרטון/תמונה שניתן לצפות בהם למשך 24 שעות, \"רילס\" - סרטונים שמורכבים מכמה סרטונים או תמונות עד 30 שניות, ואופציה לרכוש פריטים בחנויות בתוך האפליקציה.\n\nאינסטגרם נוצרה בשנת 2010 בסן פרנסיסקו, קליפורניה, תוך כדי פיתוח יישום אחר לסלולר בשם burbn. מפתחיה, קווין סיסטרום ומייק קריגר, פיתחו תחילה יישום חדשני מבוסס HTML5 שתוכנן לספק מגוון שירותים מבוססי מיקום. בשלב מסוים במהלך הפיתוח החליטו השניים כי burbn כבד מדי ומסורבל וכי אם ברצונם להצליח, עליהם להתמקד בתחום אחד בלבד מתוך שלל האפשרויות שמציע היישום. הם החלו בפיתוח אבטיפוס המתמקד באפשרויות הצילום בלבד שהציעה burbn והחליטו לקרוא לה בשם \"אינסטגרם\" (Instagram) מלשון \"מיידי\" באנגלית (instant) ו־telegram - מברק. פיתוח היישום החדש, אינסטגרם, ארך 8 שבועות בלבד, זאת לאחר שהתשתית כבר הייתה קיימת.\nהיישום הושק באוקטובר 2010 למכשירי אייפון, ‏אייפד ו-אייפוד טאץ' מתוצרת אפל. באפריל 2012 נוספה האפשרות להפעילה במכשירים מבוססי מערכת ההפעלה אנדרואיד.\nבדצמבר 2010 דיווחה אינסטגרם על מיליון משתמשים רשומים לאינסטגרם. ביוני 2011 דווח על חמישה מיליון משתמשים, ובאותה שנה בחודש ספטמבר דיווחה החברה על עשרה מיליון משתמשים.\nבמרץ 2012 מנתה הרשת החברתית 25 מיליון משתמשים רשומים. במרץ 2014 דיווחה החברה כי הגיעה ל-200 מיליון משתמשים רשומים.\nביולי 2011 הודיעה אינסטגרם כי עד תאריך זה הועלו לרשת 100 מיליון תמונות באמצעות היישום. באוגוסט 2011 דווח כי הועלו עד זמן זה 150 מיליון תמונות.\nבאפריל 2012 הודיעה פייסבוק כי היא קונה את חברת אינסטגרם, שבה 13 עובדים בלבד, תמורת מיליארד דולר.\nביוני 2013 הודיעה פייסבוק על שדרוג האפליקציה שמעתה תוכל לתמוך ביצירת סרטונים קצרים בני 15 שניות.\nבאוגוסט 2016 הושק פיצ'ר \"Instagram Stories\" (סיפורי אינסטגרם) המאפשר למשתמשים לשתף \"רגעים\" שנמחקים בתוך 24 שעות. ובהמשך הורחבו האפשרויות בפיצ'ר זה.\nבנובמבר 2017 נוספה לאפליקציה תמיכה מלאה לעברית.\nבספטמבר 2018 הודיעו מייסדי אינסטגרם, קווין סיסטרום ומייק קריגר, על החלטתם לפרוש מהחברה. במקומם מונה אדם מוסרי לעמוד בראש פעילות אינסטגרם.\nבמרץ 2019 הושק פיצ'ר \"Instagram Checkout\" המאפשר למשתמשים לבצע רכישות הישר דרך האפליקציה.\nבשנת 2021 השיקה פייסבוק גרסה \"רזה\" לאפליקציית אינסטגרם, בשם \"אינסטגרם לייט\", אשר מיועדת עבור שווקים מתפתחים ברחבי העולם. האפליקציה, פותחה במרכז המחקר והפיתוח של פייסבוק בישראל.\nלאחר ביקורת, פייסבוק השהתה פיתוח גרסת אינסטגרם לילדים.\nנכון לינואר 2022 הועלו לרשת למעלה מ-50 מיליארד תמונות וכ-1,074 תמונות חדשות מועלות לאתר כל שנייה.\n\nהיישום בנוי בסגנון הרשת החברתית טוויטר, כלומר המשתמש יכול לבחור אחרי אילו אנשים הוא רוצה \"לעקוב\" וכך לראות את התמונות והסרטונים שהם משתפים בדף הפיד שלו. בנוסף, יכול המשתמש בעצמו לשתף תמונות שצילם, להחיל עליהם מספר פילטרים המשפרים את חזות התמונה ולשתף באמצעות היישום במגוון רחב של אפשרויות הכוללות את הרשתות החברתיות, דואר אלקטרוני ושירותים נוספים מבוססי מיקום.\nלאחר ההורדה מחנות היישומים ורישום המשתמש היישום מוכן לשימוש. בתחילת השימוש ניתן לבחור מנין לייבא חברים על מנת שחוויית השיתוף תהיה שלמה ומקיפה יותר.\nהיישום מורכב מ-5 לשוניות:\n\nFEED: דף הבית של היישום שבו יכול המשתמש לראות את התמונות והסרטונים של כל האנשים שאחריהם בחר לעקוב.\nEXPLORE: המשתמשים באינסטגרם בוחרים את התמונות הפופולריות ביותר של משתמשי האפליקציה ואלו מוצגות בדף אחד.\nSHARE: דף זה מאפשר למשתמשים לשתף את התמונות שלהם. ניתן לצלם תמונות חדשות באמצעות היישום או להשתמש בתמונה מספריית התמונות בטלפון החכם. לאחר בחירת הפילטר הרצוי לתמונה, ניתן ללחוץ על ה-V הירוק ומשם לעבור לאפשרויות השיתוף.\nNEWS: דף המרכז את כל העדכונים של רשת האינסטגרם: מי אהב את התמונות של המשתמש, מי הגיב לו ומי התחיל לעקוב אחריו.\nUSER: דף הגדרות המשתמש, בו ניתן להזמין חברים, לצפות בתמונות שהמשתמש אהב ולערוך את הפרופיל.\nיש אפשרות לבחור בין חשבון גלובלי (פתוח לכולם), לחשבון פרטי (חשבון שרק מי שבעליו מאשר יכול לראות את מה שמועלה) ולחשבון עסקי.\n\nיש אפשרות להתכתב באינסטגרם ב'צאט הדומה לוואטסאפ. באותה לשונית של צ'אט הוסיפה אינסטגרם בשנת 2023 את האפשרות לכתוב פתק עם כמה מילים (עד 60 תווים). ולמשתמשים יש את האפשרות לענות אחד לשני על הפתקים. יש אפשרות שרק אנשים מסוימיים (הקלוז) ישראו את אותו הפתק.\n\nחברים קרובים (close/קלוז) אלה אנשים מסוימיים אותם יכול המשתמש לבחור ולהציג רק להם סטורים מסוימיים ופתקים מסוימיים.\n\nאינסטגרם סטורי הוא פיצ'ר באינסטגרם שמאפשר למשתמשים לפרסם תמונות, או וידאו שאורכו עד 15 שניות בנוסף לפוסטים שהם מעלים לפרופילים שלהם. לסטורי יש דמיון לכתיבת זיכרונות או ליומן בעל ממד חזותי. הָסְטוֹרִי מעניק תחושה שהוא חושף את מה שקורה עכשיו בחיים האמתיים, את מה שקורה מאחורי הקלעים. הסטורי נותן לעוקבים ולחברים של משתמש מסוים לראות מה קורה בחיים שלו אם הם מעוניינים בכך מבלי שכל מה שקורה יופיע בפיד לעוקבים ולחברים שאינם מעוניינים בכך. הָסְטוֹרִי נמצא בעמוד הבית מהצד העליון בתוך תבנית מעגלית עם תמונת הפרופיל של האנשים שהעלו אותו. הָסְטוֹרִי נמחק אוטומטית אחרי 24 שעות, אלא אם המשתמשים מחליטים להגדיר אותו כהיילייט.\nלפי נתונים שפרסמה אינסטגרם ב-2017, יותר מ-300 מיליון אנשים משתמשים בסטורי כל יום. משתמשי הרשת החברתית יכולים לראות מי ראה את הָסְטוֹרִי שלהם. הרעיון של פוסט המפורסם לזמן מוגבל היה קיים במקור בסנאפצ'אט, והופיע רק מאוחר יותר באינסטגרם, פייסבוק ו-וואטסאפ. אפשר לערוך את הָסְטוֹרִי ולהוסיף לו מסננים וטקסט. הָסְטוֹרִי מעצים את השימוש האוטוביוגרפי ברשתות החברתיות. בנוסף, ניתן לעשות בסטורי שימוש עיתונאי, ולדווח על מה שקורה בזמן אמת בדומה לשימוש בטוויטר.\n\nהגידול המהיר במספר משתמשי היישום והפופולריות הגוברת בקרב משתמשיו, גרמו להשפעה במגוון תחומים.\n\nבתערוכת Instaart (אוצרים: מייקי חפץ וחן ג'יין זוהר) בתל אביב הוצגו 300 יצירות של 100 אנשים, אשר נוצרו כולן באמצעות היישום ונועדו להציג פיסות מציאות שונות.\nהדעות חלוקות בקרב צלמים מקצועיים על ההשפעות של אינסטגרם על האמנות. מצד אחד, ישנם צלמים מקצועיים אשר משתמשים בעצמם באפשרויות הרבות שמציעה להם אינסטגרם. אך מצד שני, ישנם צלמים אשר דעתם על אמנות האינסטגרם היא שלילית, והם טוענים כי כל תמונה אשר תעובד באינסטגרם, תצא יפה בשל מגוון הפילטרים הרחב שמציע היישום, ובעקבות זאת הערך של הצילום האמנותי המקצועי יורד.\n\nהכניסה של יישום אינסטגרם לתחום הפרסום והשיווק היה בלתי נמנע וזאת בשל הפופולריות ההולכת וגוברת שלו. ההצלחה המסחררת של היישום הובילה גופים מסחריים שונים להשתמש בה לפרסום תמונות של מוצרי המותגים שלהם וכן של המסר של המותגים שלהם. הפרסום ביישום נעשה גם באמצעות המשתמשים הפרטיים אשר מצלמים תמונות של המותגים השונים ומשתפים אותם ברשת.\nרשת CBS השתמשה באינסטגרם על מנת לפרסם את סדרת הטלוויזיה NCIS: לוס אנג'לס. הרשת ביקשה מצופיה להוריד את היישום, לעקוב אחר התוכנית ולאחריה לפרסם ולשלוח תמונות מסביבת מגוריהם כאשר בתום התחרות תיבחר תמונה מנצחת אשר תזכה להופיע בפרק הסיום של העונה.\nבשנים האחרונות תוכניות רבות פתחו עמודי אינסטגרם רשמיים במטרה לפרסם את הסדרה שלהם ולהעלות עדכונים בנוגע לדוגמה לחברת נטפליקס בבעלותה כמאות חשבונות אינסטגרם שונים של הסדרות שלהם לדוגמה לוציפר (סדרת טלוויזיה), רעבים (סדרת טלוויזיה)\nגוף מסחרי נוסף שיצא בקמפיין אינסטגרמי הוא מותג האופנה טופשופ, במהלכו יכולים קוני הרשת להצטלם בחנויות הרשת שהם לבושים בבגדי המותג, לבחור את אחד מהמסננים של היישום, לפרסם את התמונה בפייסבוק שלהם ושל המותג ולבסוף לקבל את התמונה על גבי גלויה מודפסת.\n\nהאינסטגרם משך אליו גם ידוענים אשר בעברם נהגו לקדש את פרטיותם.\nבעוד שמרבית המפורסמים לא משתפים פעולה ואף מתחמקים ומתעמתים עם צלמי הפפראצי, הם מעלים לרשת האינסטגרם תמונות מרגעים אישיים בחייהם.\nבישראל אחת הדוגמאות הבולטות ביותר היא בר רפאלי, שלא אחת התעמתה עם צלמים שניסו לצלם אותה בפעולות יומיומיות ופרטיות. לרפאלי יש חשבון אינסטגרם שבו היא משתפת את העוקבים אחריה במסעותיה בעולם, בתחביביה ובחיי הפנאי שלה. יש לה יותר מ-3 מיליון עוקבים, ולפי דו\"ח של חברת הניטור והמדידה SpyTheNet לחודש מרץ 2017, שפורסם באתר איגוד האינטרנט הישראלי, היא דורגה במקום השני ברשימת הישראלים המשפיעים באינסטגרם, (אחרי אנה זק) נכון לאוגוסט 2021 גל גדות היא בראש רשימת הישראלים הנעקבים ביותר באינסטגרם עם יותר מ-58 מיליון עוקבים.\nגם פוליטיקאים ישראלים מפרסמים תמונות באמצעות היישום, ובהם ראש הממשלה בנימין נתניהו עם יותר ממיליון עוקבים, והוא הפוליטיקאי הישראלי עם הכי הרבה עוקבים.\n\nאלפי משווקים משתמשים ברשת החברתית על מנת לשווק את החברות העובדות איתם. לעיתים חנויות בגדים מפרסמות את מרכולתן על ידי תמונות, תוך הפניית הלקוחות לאתר החנות לרכישת הבגדים.\n\nבמאי 2017 פורסם מחקר של החברה המלכותית לבריאות הציבור של בריטניה שהעלה שהשימוש התכוף במדיה חברתית עשוי להוביל למשבר נפשי בקרב צעירים. מהמחקר עלה ששימוש בשתי הפלטפורמות החברתיות: אינסטגרם, שבבעלות פייסבוק, וסנאפצ'ט - מקדמים בעיות נפשיות בקרב המשתמשים יותר מכל האחרות. הסיבה לכך, לטענת החוקרים, היא שמדובר בשירותים מבוססי תמונות המעודדים את המשתמש לשוות את עצמו לאחרים. בשנת 2021 חשפה פרנסס האוגן, עובדת לשעבר בפייסבוק, חשפה עשרות אלפי מסמכים פנימיים של פייסבוק בפני הוועדה לניירות ערך ולבורסות בארצות הברית ובפני העיתון \"וול סטריט ג'ורנל\" שבהם נכתב בין השאר שלפי מחקרים פנימיים של פייסבוק, \"32% מבנות נוער אמרו שכשהרגישו רע עם הגוף שלהן, אינסטגרם גרמה להן להרגיש יותר גרוע\". עוד הוצג כי בקרב בני נוער שדיווחו על מחשבות אובדניות, 13% מהמשתמשים הבריטים ו-6% מהאמריקאים תלו את הבעיה באינסטגרם.\nבשנת 2022, התייחס היזם המיליארדר אילון מאסק לחברה באומרו כי היא \"מעצימה רגשות קנאה\". ישנם בהתאם מחקרים רבים ומומחים רבים אחרים הגורסים כי שימוש במדיה חברתית, ובמיוחד שימוש התמכרותי, מחזק רגשות קנאה. יש גם מי שטענו כי העצמת הקנאה היא כלי בידי אינסטגרם ורשתות מדיה חברתית אחרות לשם עידוד יתר-צרכנות.\n\nחשבונות האינסטגרם הנעקבים ביותר\nחשבונות האינסטגרם הישראליים הנעקבים ביותר\nהפוסטים האהובים ביותר באינסטגרם\n\n אתר האינטרנט הרשמי של אינסטגרם (בשפות מרובות)\n אינסטגרם, ברשת החברתית פייסבוק\n אינסטגרם, ברשת החברתית אקס (טוויטר)\n אינסטגרם, ברשת החברתית אינסטגרם\n אינסטגרם, ברשת החברתית LinkedIn\n אינסטגרם, סרטונים בערוץ היוטיוב\n אינסטגרם, הבלוג הרשמי\nאורי אליאבייב, אינסטגרם תאפשר לחברות לפרסם פרסומות מבוססות וידאו, באתר גאדג'טי, 1 בנובמבר 2014\n רותה קופפר, #ללא_פילטר | הילדות עברו לחיות באינסטגרם. מה הן עושות שם?, באתר הארץ, 13 בנובמבר 2014\nרועי כהן, אינסטגרם בפייס: מכת בכורות, באתר ישראל היום, 11 באפריל 2012\nיונתן רוה, איך עושים מטעות מיליונים: סיפור ההצלחה של Instagram‏, באתר TheMarker‏, 18 באוגוסט 2011\nיובל סער, איך הפך אינסטגרם, יישום לצילום בטלפון הסלולרי, לרשת חברתית, באתר הארץ, 15 באוגוסט 2011\nאודליה כהן‏, Instagram: להיט אינסטנט, באתר וואלה‏, 17 ביוני 2011\nשנהב דעבול, אינסטוש מצעד התמונות והסרטונים ברשת, אתר פרוגי\nרפאל קאהאן, אפליקציית החיים הטובים: מדריך אינסטגרם, באתר כלכליסט, 14 במאי 2016\nהגר סרבריסקי, ‏התמונות שהרתיחו את משטרת האינסטגרם, באתר onlife,‏ 7 ביולי 2015\nיאיר מור, מסנג'ר ייסגר? זה המהלך המפתיע של פייסבוק, באתר אייס, 20 בנובמבר 2021\nיאיר מור, אינסטגרם בשינוי דרמטי – האם היא תעלה כסף?, באתר אייס, 17 בנובמבר 2021\nינון בן שושן‏, מנויים משלמים: אינסטגרם מאפשרת לכם להרוויח כסף, באתר וואלה‏, 20 בינואר 2022",
    "pageid": 984193
  },
  {
    "title": "ארגנטינה",
    "extract": "הרפובליקה הארגנטינאית (בספרדית: República Argentina, ‏‏?‏), הנודעת גם בשם ארגנטינה, היא מדינה השוכנת בחלק הדרום-מזרחי של היבשת אמריקה הדרומית, בין הרי האנדים לאוקיינוס האטלנטי. ארגנטינה גובלת באורוגוואי, בברזיל, בפרגוואי, בבוליביה ובצ'ילה. מבחינה גאוגרפית, לשונית ותרבותית, שייכת ארגנטינה לאמריקה הלטינית.\nארגנטינה היא פדרציה אשר מורכבת מ-23 פרובינציות והעיר האוטונומית בואנוס איירס, בירת המדינה.\nהמילה ארגנטינה באה מהשם הלטיני של המתכת כסף – ארגנטום (Argentum). הרפובליקה נקראה כך לאחר איחוד הפרובינציות של נהר לה פלטה (נהר הכסף) שקדם לה.",
    "pageid": 2196
  },
  {
    "title": "בארי (קיבוץ)",
    "extract": "קיבוץ בְּאֵרִי נמצא בנגב המערבי, כארבעה קילומטרים מזרחית לרצועת עזה. משויך למועצה אזורית אשכול ומהווה היישוב הצפוני ביותר מבין יישובי המועצה. בארי הוקם במוצאי יום כיפור ה'תש\"ז – 1946, במסגרת 11 הנקודות. הקיבוץ נקרא על שם ברל כצנלסון, שבארי היה שמו העברי. הקיבוץ משתייך לתק\"צ (התנועה הקיבוצית).\nנכון ל-26 ביוני 2022 אוכלוסיית הקיבוץ מנתה כ-1,108 אנשים והוא היישוב הגדול ביותר מבחינת אוכלוסייה במועצה האזורית אשכול.",
    "pageid": 64205
  },
  {
    "title": "בלגיה",
    "extract": "בֶּלְגִיָּה (נקראת רשמית: ממלכת בלגיה, בהולנדית: België \"בֶּלְחִייֶה\", בצרפתית: Belgique \"בֶּלְזִ'יק\", בגרמנית: Belgien \"בֶּלְגִין\") היא מדינה באירופה, אחת מארצות השפלה ובירתה היא בריסל. המדינה היא פדרציה המורכבת משלושה אזורים: פלנדריה, ולוניה, ומחוז בריסל. במדינה שתי קהילות עיקריות המוגדרות על בסיס שפתם: דוברי הולנדית (הפלמים) ודוברי הצרפתית (ואלונים), ובנוסף קהילת דוברי גרמנית. שפות אלה הן  השפות הרשמיות במדינה. בלגיה היא מונרכיה חוקתית ודמוקרטיה פרלמנטרית, וראש המדינה הוא המלך פיליפ. המדינה גובלת בהולנד בצפון, בגרמניה ובלוקסמבורג במזרח, ובצרפת בדרום, והיא שוכנת לחופי הים הצפוני במערב. בצפון־מערבהּ שוכנת הממלכה המאוחדת. בלגיה היא אחת המדינות המייסדות של האיחוד האירופי וחברה בברית נאט\"ו.\nהניב ההולנדי המדובר בפלנדריה נקרא \"פלמית\" בלשון הדיבור, אך במסמכים רשמיים השפה נקראת \"הולנדית\"; היא שונה מן השפה המדוברת בהולנד בעיקר במבטא ובביטויים הנפוצים. מאז החתימה על איחוד השפות ההולנדיות פותחו מילון משותף וכללי תחביר אחידים שצמצמו עוד יותר את ההבדלים המעטים שהיו בין השפות.",
    "pageid": 2676
  },
  {
    "title": "ג'יג'י חדיד",
    "extract": "ג'ילנה נוּרה \"ג'יג'י\" חדיד (באנגלית: Jelena Noura \"Gigi\" Hadid; נולדה ב-23 באפריל 1995) היא דוגמנית ואשת תקשורת אמריקאית.",
    "pageid": 1333571
  },
  {
    "title": "גוטפריד מבויון",
    "extract": "גוטפריד רוזן בויון (בצרפתית: Godefroy de Bouillon, גודפרוא דה בויון; נולד ככל הנראה בשנת 1060, מת ב-18 ביולי 1100, ירושלים) היה ממנהיגי מסע הצלב הראשון ושליטה הראשון של ממלכת ירושלים הצלבנית.",
    "pageid": 150211
  },
  {
    "title": "האחים המוסלמים",
    "extract": "תנועת האחים המוסלמים (בערבית: جماعة الإخوان المسلمين, תעתיק: ”ג'מאעת אַלְאִחְ'וָאן אַלְמֻסְלִמִין“) היא תנועה אסלאמיסטית-סונית שנוסדה במצרים בשנת 1928 על ידי האימאם חסן אל-בנא. התנועה קוראת להשליט את האסלאם הסוני בחוקה ובחיי החברה באמצעות הפיכת מצרים ומדינות ערב האחרות למדינות הלכה שכל מערכותיהן מתנהלות בכפוף לחוקי השריעה. אחת מסיסמאותיה של התנועה היא \"האסלאם הוא הפתרון\".\nהתנועה נוקטת קו רשמי של התנגדות לשימוש באלימות, וגינתה באופן עקבי פעולות טרור אסלאמי, לרבות פיגועי 11 בספטמבר. עם זאת, שאלת קשריה עם ארגוני טרור נוספים נמצאת במחלוקת, והיא מוגדרת כארגון טרור על ידי מספר מדינות, ובהן מצרים, איחוד האמירויות, ערב הסעודית, בחריין, סוריה, רוסיה, טג'יקיסטן וקזחסטן.\nארגון האחים המוסלמים הוא אנטי-ציוני, ונחשב לאנטישמי על ידי מספר גורמים רשמיים כגון מרכז שמעון ויזנטל. בין השאר קרא הארגון להשמדת מדינת ישראל.\nהתנועה ונגזרותיה הצליחו לאחוז בהגה השלטון במספר מדינות, לרבות מצרים, שם זכה נציגה, מוחמד מורסי, בבחירות לנשיאות ב-2012 והיה בשלטון עד להפיכה הצבאית בשנה שלאחר מכן. מאז הארגון ומנהיגיו נמצאים תחת רדיפה מצד שלטונות מצרים.",
    "pageid": 22256
  },
  {
    "title": "האינתיפאדה השנייה",
    "extract": "האינתיפאדה השנייה (הקרויה בפי הפלסטינים אינתיפאדת אל-אקצא בערבית: انتفاضة الأقصى; תעתיק מדויק: אנתפאצ'ת אלאקצא) הייתה התקוממות פלסטינית אלימה נגד מדינת ישראל, שהחלה בסוף ספטמבר 2000. היא פרצה בתום שלוש שנים של שקט יחסי בין ישראל והפלסטינים, שהופר באירועי מנהרת הכותל ובאירועי יום הנכבה 2000. הכינוי שניתן על ידי צה\"ל לאירועים אלה (עוד לפני פריצתם) היה \"אירועי גאות ושפל\". כינוי זה נותר קוד פנימי במערכת הביטחון; השם הנהוג בישראל כיום הוא \"האינתיפאדה השנייה\", להבדיל מהאינתיפאדה הראשונה.\nהתקוממות אלימה זו כללה בתחילתה מהומות ופעולות מחאה בדרגות אלימות שונות, אך במהרה הפכו פעולות טרור ולוחמת גרילה לביטויה המרכזי. מאפיין מובהק של הפעילות הפלסטינית במאבק זה היה שימוש נרחב בפיגועי התאבדות נגד אזרחי מדינת ישראל, שהחלו כבר באוקטובר 2000, כחודש לאחר תחילתה והתגברו ככל שנמשכה. תחילתה של האינתיפאדה הובלה על ידי ארגון הפת\"ח, ובהמשך הצטרפו ארגון הג'יהאד האסלאמי והחמאס שהובילו את הפעילות האלימה. את פעולות הטרור נגד הישראלים ביצעו כלל הארגונים הפלסטינים כאשר החמאס היה הדומיננטי שבהם.\nהאינתיפאדה השנייה מוטטה כמעט לחלוטין את הסכם אוסלו מ־1993, והסלימה את הסכסוך לרמה שלא נראתה זה עשרות שנים. במהלכה נמנו אלפי קורבנות בשני הצדדים, הן בקרב הלוחמים והן בקרב האזרחים. האינתיפאדה גרמה גם למיתון בישראל, אשר שיאו היה בשנים 2002 ו-2003 ולפגיעה קשה בכלכלה הפלסטינית.\nנקודת המפנה באינתיפאדה השנייה הייתה מבצע חומת מגן באביב 2002 בו צה\"ל השתלט מחדש על מרכזי הערים הפלסטיניות ומחנות הפליטים ביהודה ושומרון, תוך מעצרם וחיסולם של מאות מחבלים, והחל בפעילות יום-יומית לסיכול הטרור הפלסטיני, בסיוע השב\"כ והימ\"מ. הפעילות הביטחונית, בשילוב בניית גדר ההפרדה ומותו של יאסר ערפאת בסוף 2004, הביאו לדעיכת גל הטרור ביהודה ושומרון.",
    "pageid": 7294
  },
  {
    "title": "הארדיקאנוט",
    "extract": "הארדיקאנוט (בדנית: Knud III Hardeknud, מילולית: \"קאנוט החזק\"; 1018 או 1019 – 8 ביוני 1042) היה מלך דנמרק משנת 1035 ומלך אנגליה משנת 1040 ועד מותו.",
    "pageid": 41683
  },
  {
    "title": "הוצאת זרע לבטלה",
    "extract": "הוצאת שכבת זרע לבטלה (בראשי תיבות: הוז\"ל או שז\"ל; נקרא גם כן החטא הידוע) הוא מונח הלכתי המתייחס לשפיכת נוזל זרע שלא במסגרת יחסי מין עם אישה, על ידי אוננות, קרי לילה או משכב זכור, וכן משגל נסוג או שימוש באמצעי מניעת היריון. בשיח ההלכתי מכונה שפיכה זו גם בשם \"פגם הברית\", והדרכים להימנע ממעשה זה קרויות \"שמירת הברית\". מכך, חזרה בתשובה ממעשה זה קרויה \"תיקון הברית\". המשנה והתלמוד מורים להימנע ממצבים העלולים לגרום להוצאת זרע לבטלה, וספר הזוהר מחמיר מאוד ביחסו למעשה זה, וכותב שהעושה כן אין לו דרך תשובה, אלא אם כן עושה תשובה גדולה.",
    "pageid": 658266
  },
  {
    "title": "המובילים",
    "extract": "המובילים היא קומדיית מצבים ישראלית לנוער, ששודרה בערוץ לוגי. הסדרה שודרה בין השנים 2007–2009 והופקו לה שלוש עונות על ידי חברת ההפקה \"מטר פלוס\". בעקבות מותו של קלים קמנקו בוטלה העונה הרביעית.",
    "pageid": 374032
  },
  {
    "title": "הפשוטע",
    "extract": "הפשוטע היא דמות רשת פארודית הומוריסטית שהופיעה לראשונה ברשת החברתית פייסבוק ב-21 בינואר 2017, ומדמה בוגרת-צעירה ילידת דור ה-Y טיפוסית. הדמות כותבת ומביעה דעה על אירועי היום-יום שלה ואירועים אקטואליים שונים באמצעות טקסטים וממים הכוללים אזכורים לתרבות הפופ בשנות צעירותה (העשור הראשון של המאה ה-21) ובתקופה הנוכחית.\nתמונת הפרופיל המשויכת לדמות היא תמונה של השחקנית לואיסנה לופילטו, בתור דמותה מיה קולוצ'י מתוך דרמת הנעורים \"המורדים\", שהייתה פופולרית בישראל בשנים 2002–2003.\nלדמות עוקבים רבים בשכבת הגיל שלה, על בסיס החיבור לחומר המקור ולהזדהות עם המצבים המתוארים בערוצי המדיה שלה. בעקבות ההשפעה הציבורית, נוצרו מספר שיתופי פעולה של מותג הדמות, בין היתר בשיתוף גלי צה\"ל ו-MTV ישראל.\nנכון ל-25 באוקטובר 2023, עמוד הפייסבוק של הפשוטע מונה מעל ל-332 אלף עוקבים.\nעמוד האינסטגרם של הפשוטע הוקם ב-22 במרץ 2019, ונכון ל-26 בנובמבר 2023 מונה כ-581 אלף עוקבים.",
    "pageid": 2021154
  },
  {
    "title": "חברת החדשות",
    "extract": "החדשות 12 (בעבר החדשות 2 ובשמה המלא חברת החדשות הישראלית בע\"מ) היא חברת תקשורת ישראלית, שמפיקה את מהדורות החדשות ואת רוב תוכניות האקטואליה עבור \"קשת 12\" ובבעלות \"קשת\". החברה פועלת בהתאם להוראות חוק הרשות השניה לטלויזיה ורדיו. מאז 2020 אתר חדשות 12 נודע גם בשם N12, כשהוא מתופעל על גבי אתר מאקו.\n\nהחל מ-2 באוגוסט 2020 משדרת החברה גם מבזקי חדשות בשמונה תחנות רדיו אזוריות, לאחר שנים רבות בהן שידרה \"חדשות 13\" את המבזקים, גם בימי \"חדשות 10\". החל משנת 2000 אולפני החברה שוכנים בקריית התקשורת שבנווה אילן שבהרי ירושלים. לפני כן שכנו אולפני החברה באולפני הבירה שבירושלים.\nבמשך שנים רבות הפיקה החברה את תוכני החדשות והאקטואליה עבור \"ערוץ 2\" הישראלי ולכל זכייניותיו – \"טלעד\", \"קשת\" ו\"רשת\", ובין פיצול \"ערוץ 2\" למיזוג \"רשת\"-\"עשר\" עבור \"רשת 13\". מאז פיצול ערוץ 2 ב-1 בנובמבר 2017 ועד 16 בינואר 2019, חברת החדשות התקיימה בבעלות משותפת של הזכייניות, ובהתאם לכך שידרה במקביל בערוצים \"קשת 12\" ו\"רשת 13\" את: מבזקי הבוקר, \"מהדורה ראשונה\", \"שש עם עודד בן עמי\", \"המהדורה המרכזית\", \"אולפן שישי\", \"סדר עולמי\" ו\"חדשות סוף השבוע\". בתקופת שידורי החברה בשני הערוצים במקביל, חדלה החברה מלקדם את שידורי הזכייניות בערוצים החדשים שלהן. כמו כן, שלוש תוכניות בולטות של החברה לא שודרו בשני הערוצים במקביל: \"לילה טוב ישראל\" (אשר ירדה מהאוויר עת מיזוג \"רשת\"-\"עשר\") ו\"פגוש את העיתונות\" שודרו רק ב\"ערוץ 13\" ואילו \"התוכנית הכלכלית\" (\"תוכנית חיסכון\") שודרה רק ב\"ערוץ 12\", זאת מאחר שהתוכנית מוגדרת כתוכנית תעודה – ואינן כלולות בתוכניות שמורשות לשידור בשני הערוצים. בנוסף, עובדי חברת החדשות לא הופיעו בתוכניות הזכייניות ובערוצים החדשים – ומגישים של מבזקי \"החדשות\" לא שוחחו עם מגישי התוכניות של \"רשת\" ו\"קשת\" ולא הופיעו לצידם ב\"חלונות\" (כפי שקרה עד אז במקרים של תוכניות בוקר ואקטואליה במסגרת שידורי \"ערוץ 2\").\nבתחילה, הפעילות המקבילה בשני הערוצים הייתה אמורה להימשך למשך שלוש שנים נוספות לאחר הפיצול – עד נובמבר 2020, כשבתום התקופה, החברה תועמד למכרז או שיתקיים תמחור בין הזכייניות. בעקבות מיזוג רשת-עשר, החברה עברה לבעלות בלעדית של \"קשת\" כבר בינואר 2019. ב-16 בינואר 2019, אחרי כ-25 שנים בהן הפיקה ושידרה חברת החדשות עבור \"רשת\", החברה עברה לשדר באופן בלעדי ב\"ערוץ 12\" של \"קשת\", ששילמה 120 מיליון ש\"ח עבור מחצית החברה, והפכה לבעלת השליטה היחידה בה.",
    "pageid": 35424
  },
  {
    "title": "חדשות 13",
    "extract": "חדשות 13 (בעבר: \"החדשות 13\", \"חדשות 10\", בין 2003 ל-31 באוקטובר 2017 ו\"חדשות עשר\", החל מ-1 בנובמבר 2017 עד 15 בינואר 2019), הוא שם המותג של חברת \"חדשות 10 בע\"מ\" המפיקה את תוכניות החדשות והאקטואליה המשודרות בערוץ 13. החברה פועלת בהתאם להוראות חוק הרשות השנייה לטלוויזיה ורדיו. רם לנדס היה מקים החברה והמנכ\"ל הראשון שלה, וכיום בעל השליטה בה הוא המיליארדר הלונדוני לן בלווטניק.\nב-1 בנובמבר 2017, שונה שם המותג מ\"חדשות 10\" ל\"חדשות עשר\" בעקבות מיתוג מחדש של ערוץ 10 והמעבר לשדור באפיק 14. ב-16 בינואר 2019, השתנה שם המותג של \"חדשות עשר\" פעם נוספת ל\"החדשות 13\". זאת, עקב מיזוג רשת וערוץ עשר והפיכת החברה להיות מפיקת החדשות של ערוץ 13. ב-1 במרץ 2020, יום לפני הבחירות לכנסת העשרים ושלוש, הושק האולפן החדש של החברה בנווה אילן, ויחד איתו שונה שם המותג ל\"חדשות 13\".",
    "pageid": 96204
  },
  {
    "title": "חטיבה 5",
    "extract": "עוצבת השרון – חטיבה 5 (בעבר חטיבת גבעתי וגם חטיבה 17), היא חטיבת חיל רגלים ממוכן במילואים בצבא ההגנה לישראל. החטיבה הוקמה בנובמבר 1947 כחטיבת גבעתי ובשנת 1956 הפכה מחטיבה סדירה לחטיבת מילואים והשתתפה בכל מערכות ישראל עד כה. משום כך נסי המערכה של חטיבת גבעתי ממלחמת העצמאות מתנוססים על נס חטיבה 5, וכן תג היחידה של חטיבה 5 זהה לתג החטיבה של גבעתי בתש\"ח). ב-4 ביוני 2017 הוחלט על הוספת שם לחטיבה, ומאז נקראת החטיבה \"עוצבת השרון – חטיבה 5\". בשנת 2020, כחלק מארגון מחדש בצה\"ל, החטיבה הוכפפה תחת פיקוד עוצבת הפלדה (אוגדה 162). כחלק מתהליך זה בוצע תיקון היסטורי ושם החטיבה שונה רשמית ל״חטיבת גבעתי תש״ח״. לוחמי החטיבה היום מגיעים מחטיבת גבעתי.",
    "pageid": 19022
  },
  {
    "title": "חטיבת אלון",
    "extract": "חטיבת אלון (חטיבה 228), המכונה גם \"חטיבת הנח\"ל הצפונית\", בשל היותה כפופה לפיקוד הצפון, היא חטיבת חי\"ר במילואים בצבא ההגנה לישראל, המורכבת מיוצאי חטיבת הנח\"ל.\nבעבר הייתה החטיבה, חטיבת חי\"ר קל והשתייכה לחטמ\"ר צמח אוגדת יהודה. בין היתר נטלה חלק במבצע חומת מגן.\nהחטיבה הוסבה לחטיבת חי\"ר מעולה כלקח ממלחמת לבנון השנייה. תהליך ההסבה הושלם בשנת 2012.",
    "pageid": 1170534
  },
  {
    "title": "חטיבת האש 282",
    "extract": "חטיבת האש 282 (עד 2017: אגד ארטילרי 282) או עוצבת גולן היא חטיבת אש בעוצבת געש (לאוגדה 36) שבפיקוד הצפון. כיחידה שכפופה מקצועית והכשרתית לחיל התותחנים, מפעילה החטיבה ארטילריה מסוגים שונים.\nהעוצבה כוללת כיום ארבעה גדודים של תומ\"תים מדגם דוהר M-109AL, מהם שני גדודים סדירים (\"קרן\" ו\"נמר\") ושני גדודי מילואים (\"מגן\" ו\"שפיפון\", שהיה אף הוא גדוד סדיר עד העשור הראשון של המאה ה-21), גדוד אחד של משגרי רקטות מנתץ (גדוד \"הרעם\") ואת גדוד \"עיטם\" גדוד המרכז יחידות איכון ומטאורולוגיה. בנוסף לגדודי האגד, נכלל גם פלחי\"ק גולן - פלוגת הקשר החטיבתית.\nעד ראשית שנת 2017 כללה העוצבה גם את יחידת מיתר.\nמפקדת החטיבה, הפלחי\"ק ובסיסי הקבע של היחידות הסדירות ממוקמים במחנה יפתח, ולפני כן היו במחנה קרן שברמת הגולן.\nהחטיבה הוקמה כאגד ארטילרי במסגרת שלדית זמן קצר לפני מלחמת יום הכיפורים, כאשר עם פרוץ הקרבות הוכפפו הכוחות הארטילרים ברמת הגולן לאגד. במלחמה סייע האגד לחטיבה 7 בקרבות הבלימה ברמת הגולן ובהמשך בקרבות ההבקעה לסוריה וסיוע לחטיבת גולני בכיבוש החרמון. במבצע ליטני השתתפו יחידות האגד בכוחות שחדרו ללבנון. במלחמת לבנון הראשונה כלל האגד שלושה גדודים סדירים ושלושה גדודי מילואים שפוצלו בין גזרות הלחימה השונות. בין השאר השתתפו כוחות האגד בקרב על הבופור, קרבות עין חילווה וכיבוש צידון, הקרב על כפר סיל, והמצור על ביירות. בהמשך העשור הראשון והשני של המאה ה-21 לקח האגד חלק בלחימה במבצעי צה\"ל ברצועת עזה. בשלהי שנת 2017 אורגן האגד מחדש כחטיבת אש.\nבשנים הקרובות החטיבה צפויה להיות הראשונה לקלוט את תותחי הרועם - התותח החדש של צה״ל.\nבדצמבר 2023 , במלחמת חרבות ברזל במהלך התמרון הקרקעי, חצו לראשונה לוחמי חטיבת האש 282 את הגבול ופעלו ברצועת עזה, בשיתוף פעולה עם צוות הקרב החטיבתי של חטיבה 188 בשכונת שג׳אעייה.\n\n",
    "pageid": 804693
  },
  {
    "title": "חנן סביון",
    "extract": "חנן סביון (נולד ב-21 במרץ 1976) הוא שחקן, תסריטאי, מחזאי, במאי, קומיקאי ומנחה טלוויזיה ישראלי.",
    "pageid": 780259
  },
  {
    "title": "טוויסטרס",
    "extract": "טוויסטרס (באנגלית: Twisters) הוא סרט אסונות אמריקאי בבימויו של לי אייזק צ'אנג , ותסריט מאת מארק ל. סמית', והופק על ידי פרנק מרשל ופטריק קראולי. הסרט מתואר כ\"פרק חדש\" לסרט \"טוויסטר\" משנת 1996. בסרט מככבים דייזי אדגר-ג'ונס, גלן פאוול ואנתוני ראמוס. הסרט עתיד לעלות לאקרנים בארצות הברית על ידי \"סרטי יוניברסל\", ובשאר העולם על ידי אולפני האחים וורנר.",
    "pageid": 2286003
  },
  {
    "title": "טל מוסרי",
    "extract": "טל מוסרי (נולד ב-30 באוגוסט 1975) הוא שחקן, מנחה טלוויזיה, מדבב, כוכב ילדים וזמר ישראלי.",
    "pageid": 153549
  },
  {
    "title": "יונתן ברק",
    "extract": "יונתן ברק (נולד ב-1 באוגוסט 1983) הוא סטנדאפיסט, תסריטאי, עורך וידאו, במאי קליפים ושחקן ישראלי.",
    "pageid": 355895
  },
  {
    "title": "יוסי כהן",
    "extract": "יוסף (יוסי) מאיר כהן (נולד בכ\"ט באלול ה'תשכ\"א, 10 בספטמבר 1961) הוא איש ביון ישראלי שכיהן כראש המוסד למודיעין ולתפקידים מיוחדים בין השנים 2016–2021. כיהן כיועץ לביטחון לאומי וראש המטה לביטחון לאומי בישראל. חתן פרס ביטחון ישראל.",
    "pageid": 1129731
  },
  {
    "title": "ירדן",
    "extract": "ממלכת יַרְדֵּן (בערבית: الأردنّ אל-אֻרְדֻן, השם הרשמי: المملكة الأردنّيّة الهاشميّة אַלְמַמְלַכַּה (א)לְאֻרְדֻנִּיָּה (א)לְהַאשִמִיָּה, הממלכה הַיַרְדֵּנִּית הַהַאשִמִית) היא מדינה במזרח התיכון. היא גובלת בצפון בסוריה, במערב בישראל ובגדה המערבית, בדרום בים סוף (מפרץ אילת) ובערב הסעודית, במזרח בערב הסעודית, ובצפון-מזרח בעיראק. רוב מכריע מאוכלוסיית ירדן, של כ-92%, הם ערבים-מוסלמים מהזרם הסוני. המדינה חברה בארגון לשיתוף פעולה אסלאמי, והיא אף חברה-מייסדת בליגה הערבית.\nעם הקמתה נקראה אמירות עבר הירדן (Transjordan Emirate, إمارة شرق الأردن) ובעקבות הפלישה של הלגיון הערבי של עבר הירדן לארץ ישראל המערבית בשנת 1948, כיבוש יהודה ושומרון וסיפוחם לממלכה ההאשמית – שינתה הממלכה את שמה לירדן. לשטח המסופח קראו הגדה המערבית (כאחת מגדות נהר הירדן), לעומת הגדה המזרחית, שבה הוקמה הממלכה הירדנית ההאשמית.",
    "pageid": 328
  },
  {
    "title": "כיפת ברזל",
    "extract": "כיפת ברזל היא מערכת הגנה אווירית אקטיבית ניידת ליירוט רקטות קצרות-טווח, פצצות מרגמה וכלי טיס בלתי מאוישים שפותחה ומיוצרת בישראל, בעזרת סיוע כלכלי של ארצות הברית. המערכת פותחה ומיוצרת על ידי חברת \"רפאל - מערכות לחימה מתקדמות\". חברת \"אלתא\" מייצרת את המכ\"ם, וחברת \"mPrest\" פיתחה את מערכת השליטה והבקרה.‏\nחברת \"רפאל\" הציגה את המערכת כפתרון יעיל נגד רקטות קצרות טווח ופגזי 155 מ\"מ, הפועל ביום ובלילה, בכל תנאי מזג אוויר, ומסוגל להתמודד עם מספר רב של איומים בו זמנית, וכן כמערכת נ\"מ המסוגלת ליירט מטוסים וכלי טיס בלתי מאוישים הטסים עד גובה של 10 ק\"מ. סוללה אחת אמורה להגן על שטח של עד 150 קמ\"ר. ב-2017 נוספה למערכת גם היכולת ליירט פצצות מרגמה. בנובמבר 2017 הוכרזה מערכת \"כיפת ברזל\" הימית C-Dome \"כשירה לשימוש מבצעי\". כיום המערכת מותקנת בספינות סער 6 של חיל הים הישראלי עם יכולת להגן בפני רקטות, טילי שיוט וכטב\"מים.\nהמערכת הפכה למבצעית בסוף מרץ 2011, במסגרת גדוד 947 של מערך ההגנה האווירית, והיא אחת מארבע מערכות מבצעיות המהוות את מערכת ההגנה הרב-שכבתית של ישראל. המערכת מהווה מרכיב חשוב בהתמודדות של ישראל מול התקפות רקטות פלסטיניות על ישראל מרצועת עזה, כחלק מהלחימה ברצועת עזה לאחר מבצע עופרת יצוקה, ובפרט במבצעי צה\"ל: עמוד ענן, צוק איתן, שומר החומות, עלות השחר, מגן וחץ, ומלחמת חרבות ברזל. ב-2014 היו בישראל עשר סוללות מבצעיות.\nמערכת \"כיפת ברזל\" זכתה להצלחה מבצעית, ונהפכה לשם נרדף להישגים טכנולוגיים ייחודיים של ישראל. מפתחי המערכת זכו בפרס ביטחון ישראל. בשל הצלחתה הרבה, ויעילותה הגבוהה, נעשה בציבור ובפוליטיקה שימוש בביטוי \"כיפת ברזל\" שימוש מושאל לתייג טכנולוגיה או פטנט כפתרון קסם לאיום מסוים, למשל המעבדה הטכנולוגית לגילוי ואיתור מנהרות כונתה \"כיפת ברזל נגד מנהרות הטרור\".",
    "pageid": 534290
  },
  {
    "title": "מדינה פלסטינית",
    "extract": "מדינה פלסטינית או \"מדינת פלסטין\" (בערבית: دَوْلَة فِلَسْطِين، \"דַוְלת פִלַסטין\" או دَوْلَة فِلَسْطِينِيَّة \"דַוְלה פִלַסטִינִיה\") היא מדינה ששואפים להקים חלק ניכר מהפלסטינים, ובפרט אש\"ף. בפועל, בחלק משטחי יהודה ושומרון ישנה אוטונומיה בשליטת הרשות הפלסטינית, שהוקמה בעקבות הסכם אוסלו וממונה רשמית על ניהול האוטונומיה, ואילו ברצועת עזה שולט חמאס מאז יוני 2007, לאחר שסילק בכוח את הרשות הפלסטינית ואת אנשי הפת\"ח. הרשות הפלסטינית טוענת לריבונות ביהודה ושומרון וחבל עזה אך בפועל היא נטולת סמכויות מדיניות רבות.\nהניסיון הראשון להקמת מדינה פלסטינית אירע בספטמבר 1948. בתגובה להכרזת העצמאות של מדינת ישראל במאי 1948, הליגה הערבית הקימה בעזה את ממשלת כל פלסטין בנשיאות חג' אמין אל-חוסייני. בחודש שלאחר מכן הכריזה ממשלת כל פלסטין על ייסוד מדינה פלסטינית שבירתה ירושלים. בפועל, לא היו לממשלה זו סמכות או עצמאות והיא הוכפפה לממשלת מצרים. חודשיים לאחר מכן החליט עבדאללה הראשון, מלך ירדן בקונגרס יריחו לספח את הגדה המערבית. עם התקדמות מבצע חורב עברה הממשלה הפלסטינית לקהיר, שם למעשה הפכה לממשלה גולה. לאחר הקמת הרפובליקה הערבית המאוחדת פורקה ממשלת כל פלסטין על ידי נשיא מצרים גמאל עבד אל נאצר.\nב-15 בנובמבר 1988 הכריז ראש אש\"ף יאסר ערפאת בכינוס המועצה הלאומית הפלסטינית באלג'יר על הקמתה של מדינת פלסטין. באותה העת השטחים הפלסטיניים היו תחת שליטה ישראלית מלאה, וההכרזה נועדה לתפוס את הריבונות ביהודה ושומרון שירדן ויתרה עליה באותה שנה. במסגרת הסכמי אוסלו ניתנה אוטונומיה לפלסטינים בחלקים מיהודה ושומרון וחבל עזה במסגרת הרשות הפלסטינית אשר הייתה אמורה להוות שלב ביניים בדרך ליצירת מדינה פלסטינית. במסגרת ההסכמים קיבלו הפלסטינים לידיהם את השליטה האזרחית והביטחונית על רוב האוכלוסייה הפלסטינית באזורים אלה.\nפלסטין התקבלה באוקטובר 2011 לאונסק\"ו והפכה לראשונה לחברה מלאה באחד ממוסדות האו\"ם. ב-29 בנובמבר 2012 התקבלה החלטה 67/19 של העצרת הכללית של האו\"ם שלפיה שודרג מעמדה של הרשות הפלסטינית באו\"ם מישות משקיפה שאינה מדינה, למדינה משקיפה שאינה חברה. בהחלטה תמכו 138 מדינות. קודם לכן, היה לאש\"ף ייצוג של מדינה בליגה הערבית ובכמה ארגונים בינלאומיים אחרים.\n\nבערבית, השם פַלַסטין (מבוטא בפ' רפה כיוון שבערבית העיצור P לא קיים) הוא שמה הגאוגרפי של ארץ ישראל. מקור השם הוא קיצור של סוריה-פלשתינה, שם שניתן לפרובינקיה יודיאה על ידי האימפריה הרומית לאחר דיכוי מרד בר-כוכבא, במטרה לנתק את הקשר בין היהודים לארצם. בתקופת המנדט הבריטי היה זה שמה של הטריטוריה של המנדט בערבית, אנגלית ועברית. שם זה אומץ על ידי ארגון הגג הפלסטיני, אש\"ף.\n\n ערך מורחב – התנועה הלאומית הפלסטינית\nמקובל לראות בכינוס שנערך ב-27 בפברואר 1920 בדמשק את ראשיתה של התנועה הלאומית הפלסטינית הממוסדת. תנועה זו נוסדה בעקבות תבוסת האימפריה העות'מאנית והמהפכה הלאומית בטורקיה. בנוסף, עודדו הבריטים כבר במהלך מלחמת העולם הראשונה את רעיון הלאומיות הערבית, בשיתוף פעולה עם השריף חוסין ממכה, שליט חג'אז, כדי להצית מרד באימפריה העות'מאנית שהייתה אחת מיריבותיה של בריטניה במלחמה.\nאף כי רעיון הלאומיות והקמת מדינות לאום הוא אירופי במקורו, הלאומיות הערבית, ומאוחר יותר הלאומיות הפלסטינית, נראתה חלופה טובה לשיטה הישנה שקרסה. התפתחות תנועה לאומית פלסטינית נפרדת הושפעה משני גורמים: הראשון הוא כינון מדינות ערב, מה שסתם את הגולל על הרעיון הפאן-ערבי של מדינה ערבית מאוחדת. השני היה הקמת המנדט הבריטי בארץ על יסוד הצהרת בלפור, מה שנתפס כאיום בעיני התושבים הערביים המקומיים ודרש מענה נגדי לתנועה הציונית.\n\nהצהרת בלפור שעל-פיה ניתן לבריטניה מנדט מחבר הלאומים על פלשתינה-ארץ-ישראל (\"המנדט הבריטי\"), קראה להקמת בית לאומי לעם היהודי בארץ ישראל מבלי לפגוע בזכויות עדות דתיות אחרות החיות בארץ. ההנהגה הפלסטינית שללה את ההצהרה הזאת. בראשית ימי המנדט קיוותה ההנהגה הפלסטינית להקמת מדינה ערבית מאוחדת על פי מתאר תוכנית \"סוריה הגדולה\" (אך חלקם תמכו בהצעה אחרת של פלסטין הגדולה), הכוללת את סוריה, לבנון, ארץ-ישראל וירדן. בשנת 1919 נחתם הסכם ויצמן-פייסל, שהיה אמור להסדיר את היחסים בין התנועה הציונית לבין הממלכה הערבית המאוחדת.\nעם הקמת סוריה, לבנון, ירדן ועיראק במהלך שנות ה-20 וה-30 של המאה ה-20 (תחילה במסגרת מנדט צרפתי או בריטי ומאוחר יותר כמדינות עצמאיות), נגוזה תקוות הפלסטינים למדינה ערבית מאוחדת. האירוע שהשפיע רבות על עניין זה הייתה הדחתו של המלך פייסל הראשון, בן למשפחה ההאשמית, מכס הממלכה הערבית של סוריה ב-1920 (כיוון שהיה מקורב לבריטים ולא לצרפתים), ובטלותו של הסכם ויצמן-פייסל בעקבות כך. מאוחר יותר הומלכו בתמיכה בריטית, פייסל הראשון על עיראק, ועבדאללה הראשון על עבר הירדן. לאור כל זאת, ובתמיכת אנשי הלובי הערבי מקרב השלטון הבריטי, כמו לורנס איש ערב ואחרים, החלה להתגבש דרישה פלסטינית להקמת מדינה ערבית בלבד בשטח המנדט הבריטי בארץ ישראל המערבית. תביעה זו הייתה כרוכה בעצירת העלייה היהודית לארץ, בהפסקת מכירת קרקעות ליהודים ובביטול למעשה של הצהרת בלפור. במהלך שנות ה-30 נטו הבריטים לקבל את התביעות הערביות, ואף פרסמו את חוקי הספר הלבן שהגבילו עלייה יהודית ומכירת קרקעות ליהודים. ב-1936, בעקבות מאורעות תרצ\"ו המכונות גם \"המרד הערבי\" בהנהגתו של המופתי של ירושלים חג' אמין אל-חוסייני, הציעה ועדת פיל הבריטית לחלק את הארץ למדינה ערבית, מדינה יהודית, ושטח נוסף (בין ירושלים ליפו) שיישאר בשליטת המנדט הבריטי.\nהתביעה להקמת מדינה יהודית בארץ ישראל גברה אחרי מלחמת העולם השנייה משהתבררו ממדי השואה. העובדה שההנהגה הפלסטינית תמכה בגרמניה הנאצית במהלך המלחמה (מנהיגה, חג' אמין אל-חוסייני, אף הצטרף ליחידת אס-אס שפעלה בבלקן) הקשתה עליה להציג את תביעותיה בתום המלחמה.\n\nבמהלך שנת 1947 שלח האו\"ם ועדה מיוחדת, אונסקופ, לשם בחינת פתרון בעיית ארץ ישראל ובעיית הפליטים היהודים באירופה. התנועה הציונית החליטה לשתף פעולה עם הוועדה, בעוד ההנהגה הפלסטינית החרימה אותה. ב-29 בנובמבר 1947 אישרה העצרת הכללית של האו\"ם את דוח הוועדה שכונה \"תוכנית החלוקה\" (החלטה 181 של העצרת הכללית). תוכנית זו קבעה מועד לסיום המנדט הבריטי וחלוקת ארץ ישראל לשתי מדינות, יהודית וערבית. ירושלים ובית לחם היו אמורות להישאר בשליטה בינלאומית בחסות האו\"ם. מועד סיום המנדט נקבע לשעת חצות של 15 במאי 1948. הקמת המדינות תוכננה לאוגוסט 1948.\nהפלסטינים ששללו את ההחלטה פתחו במתקפה על היישוב היהודי בארץ, מתקפה שהסלימה והתפתחה למלחמה, שידועה בישראל כמלחמת העצמאות, ואילו בפי הפלסטינים היא מכונה \"א-נכּבּה\" (النكبة \"האסון\"). במהלך המלחמה, כשהחלה הכף לנטות לטובת כוחות המגן העבריים, עזבו פלסטינים רבים את בתיהם (או גורשו מהם) ונמלטו אל יהודה, שומרון ורצועת עזה (שהיו בשליטת ירדן ומצרים) או אל מדינות ערב השכנות. עם ההכרזה על הקמת מדינת ישראל ב-14 במאי 1948, שעות ספורות לפני סיומו הרשמי של המנדט הבריטי, התערבו מדינות ערב השכנות במלחמה ופלשו אל שטח המנדט לשעבר. בסוף המלחמה נקבעו קווי שביתת הנשק (\"הקו הירוק\") שהשאירו בידי ירדן את יהודה ושומרון ובידי מצרים את רצועת עזה. בשני האזורים האלה היו מרוכזים מאות אלפי פליטים פלסטינים. עשרות אלפי פליטים נמצאו גם במדינות השכנות עצמן, בעיקר בירדן, בסוריה ובלבנון.\nבספטמבר 1948, הוקמה ממשלה פלסטינית ברצועת עזה בתמיכת הליגה הערבית כדי להגביל את ההשפעה הירדנית על הבעיה הפלסטינית. ממשלה זו, שקראה לעצמה \"ממשלת כל פלסטין\" (בערבית: حكومة عموم فلسطين), הכריזה ב-1 באוקטובר 1948 על מדינת פלסטין עצמאית בכל פלסטין שבירתה הוכרזה ירושלים, אם כי בפועל התכנסה בעזה. כנשיא מונה המופתי של ירושלים חג' אמין אל-חוסייני. ממשלת כל-פלסטין הוכרה על ידי שש ממדינות ערב: מצרים, סוריה, לבנון, עיראק, ערב הסעודית ותימן. ירדן ושאר המדינות הערביות לא הכירו ב\"מדינת כל-פלסטין\". הקמת ממשלת כל-פלסטין הייתה למעשה צעד תעמולתי ולגוף זה לא היו כוח או השפעה. הממשלה הועברה לקהיר בדצמבר 1948 בעקבות מתקפה ישראלית על עזה, והשלטון המצרי לא הרשה לה לחזור לעזה. בכך היא הפכה לממשלה גולה. פלסטינים שחיו ברצועה אומנם קיבלו דרכון של \"מדינת כל-פלסטין\". בשנת 1951 מינתה הליגה הערבית את מצרים כאחראית על הפלסטינים בעזה, מה שהפחית עוד יותר את סמכויות כל-פלסטין ושריה. לבסוף בשנת 1959, פירק נשיא מצרים גמאל עבד אל נאצר את מה שנשאר מהישות הפלסטינית לטובת הקמת הרפובליקה הערבית המאוחדת, מה שבפועל הנחיל משטר צבאי על עזה.\n\n ערך מורחב – תוכנית הקונפדרציה\nב-1949 החליט מלך ירדן, עבדאללה הראשון, על סיפוח השטחים שכבש הלגיון הירדני במלחמה, והעניק אזרחות לכל הפליטים הפלסטינים מתוך מטרה לשלבם בממלכת ירדן. החלטה זאת הייתה מנוגדת לעמדתו של חאג' אמין אל-חוסייני, יריבו הפוליטי, ששאף להקים מדינה פלסטינית עצמאית. עבדאללה העניק אזרחות מלאה לפלסטינים בארצו והתעקש גם על זכות השיבה, בטענה ששיבה המונית של פליטים תיצור מוקד מתיחות קבוע בין ישראל למדינות ערב. נכדו, חוסיין, מלך ירדן, הצהיר לא פעם כי \"ירדן היא פלסטין ופלסטין היא ירדן\" וכי \"ירדן בשני חלקיה היא המולדת של כל פלסטיני\".\nממלחמת העצמאות ועד מלחמת ששת הימים היגרו פלסטינים רבים לגדה המזרחית. הגירה זו שינתה את המאזן הדמוגרפי בממלכה שהייתה מורכבת עד אז בעיקר משבטים בדואים. משפחת המלוכה ההאשמית אינה פלסטינית ואינה רואה בירדן ממלכה פלסטינית. במהלך השנים התגלעו סכסוכים בין משפחת המלוכה ההאשמית ותושביה הבדואים לבין האוכלוסייה הפלסטינית בירדן. ביוני 2006 למחרת פגישתם של המלך עבדאללה השני עם ראש ממשלת ישראל, אהוד אולמרט, הצהיר המלך עבדאללה השני כי \"ירדן לעולם לא תהיה מולדת חלופית לאף אחד, ומולדת הפלסטינים ומדינתם צריכה להיות על האדמה הפלסטינית ולא במקום אחר\".\n\nמאז מלחמת ששת הימים נערכו מספר ניסיונות ליצור קונפדרציה בין ירדן והפלסטינים. הרציני בהם הסתיים בפברואר 1985 בהסכם בין חוסיין וערפאת על הקמתה של קונפדרציה ירדנית-פלסטינית והשתתפות משלחת ירדנית-פלסטינית משותפת בוועידת שלום. ההסכם נתקל בהתנגדות עזה בפת\"ח ובוועד הפועל של אש\"ף, וכתוצאה מכך הודיע חוסיין, ב-19 בפברואר 1986, על הפסקת התיאום המדיני בינו לבין אש\"ף.\nחריג בולט להשקפות אלו היה בתקופה שבין מלחמת ששת הימים ומלחמת יום כיפור ובמיוחד בתקופת ספטמבר השחור ומיד לאחריה. בתקופה זו ניסה אש\"ף (במיוחד ארגוני האופוזיציה שבתוכו) להשתלט על ירדן. מצב זה הביא להחלטה שהתקבלה ב-28 בפברואר 1971 על ידי המועצה הלאומית הפלסטינית (הגוף העליון של אש\"ף) שקבעה: \"מה שקושר את ירדן בפלסטין הוא קשר לאומי ואחדות טריטוריאלית, אשר עיצבו אותם ההיסטוריה, התרבות והשפה [...] הקמת ישות מדינית במזרח-הירדן ואחרת בפלסטין אינה נסמכת על שום חוקיות [...] אלא נכללת בפעולת הפיצול אשר הקולוניאליזם, אחר המלחמה העולמית הראשונה, ביתר על ידיה את אחדות אומתנו הערבית ואת אחדות מולדתנו הערבית\". מאז החלטה זו התרחקה גישה זו מהמרכז הפלסטיני לעבר השוליים וכיום היא נחשבת זניחה.\n\nהגישה לפיה יש להקים מדינה פלסטינית בירדן לא אומצה כמדיניות רשמית על ידי אף ממשלה בישראל.\nחלקים בימין הפוליטי בישראל אימצו גישה זו, ומספר יוזמות פרטיות ניסו לקדם מתווה הכולל את סיפוח יהודה ושומרון למדינת ישראל לצד מדינה פלסטינית בירדן. בין היוזמות הללו נמנים המתווה האזורי לשלום ופתרון מדינת האפס של מרכז אריאל למחקרי מדיניות.\n\nבשנת 1964 הוקם אש\"ף במזרח ירושלים במטרה להקים מדינה פלסטינית בכל שטחי המנדט הבריטי לשעבר. למרות זאת, לא היו כל פעולות למימוש מטרה זו בשטחי יהודה ושומרון כשאלה היו בשליטת ירדן. הארגון ניסח את האמנה הלאומית הפלסטינית שמגדירה מיהו פלסטיני, ושוללת את קיומה של מדינת ישראל. על פי האמנה, פעולות טרור (פדאיון) הן חיוניות ומאחדות במלחמת שחרור עממית. אש\"ף התקבל לליגה הערבית במעמד של מדינה – מדינת פלסטין.\nלמרות זאת, בספטמבר 1993 הצהיר ערפאת על הכרה במדינת ישראל במכתב רשמי ליצחק רבין, אז ראש ממשלת ישראל. סעיפי האמנה הפלסטינית השוללים את הקמת מדינת ישראל הוגדרו במכתב \"בלתי-תקפים ובלתי-ישימים\". בתגובה, הכירה מדינת ישראל באש\"ף כארגון פוליטי המייצג את העם הפלסטיני. למחרת ההכרה ההדדית נחתמה \"הצהרת העקרונות\" שהיא למעשה הסכם אוסלו הראשון. בשלב מאוחר יותר הסתבר שסעיפי האמנה האמורים לא בוטלו באופן רשמי בהתאם לתקנון אש\"ף.\n\nביוני 1967 פרצה מלחמת ששת הימים שבמהלכה כבש צה\"ל בין היתר את יהודה ושומרון ואת רצועת עזה. למעשה מתום המלחמה היו נתונים כל שטחי המנדט הבריטי לשעבר (ושטחים נוספים) למרותה של ממשלת ישראל, ולפיכך כל הפלסטינים שחיו בארץ היו נתונים לשלטון אחד לראשונה מאז ביטול המנדט. \nממשלת ישראל לא סיפחה את יהודה ושומרון ורצועת עזה לישראל, למעט מזרח ירושלים שסופחה בצו מיוחד. כמו כן הונהגה מדיניות של \"גשרים פתוחים\", כלומר שמירת הקשר הכלכלי בין יהודה ושומרון לממלכת ירדן. קשר זה נותק באופן חד-צדדי בשנת 1988 על ידי המלך חוסיין, שהחליט לוותר על תביעות ירדן לגבי יהודה ושומרון ולנתק את הקשר עם הפלסטינים תושבי האזור.\n\nבוועידת המועצה הלאומית הפלסטינית ה-12 שנערכה ב-1974 התקבלה תוכנית השלבים של אש\"ף, שעל-פיה \"כל צעד בכיוון השחרור הוא צעד למימוש האסטרטגיה של הארגון לשחרור פלסטין להקמת מדינה פלסטינית\", כלומר הקמת המדינה הפלסטינית יכולה להיעשות בשלבים, כשבתחילה תוקם המדינה רק על חלק משטח פלסטין. ההחלטה קובעת עוד כי \"הארגון לשחרור פלסטין ינקוט בכל האמצעים, בראש ובראשונה מאבק מזוין, לשחרור טריטוריה פלסטינית\".\n\"תוכנית השלבים\" נתפסה בקרב ישראלים רבים כהחלטה בעייתית במיוחד של התנועה הלאומית הפלסטינית, שכן היא מטילה צל על כל הסכם פשרה בין ישראל לפלסטינים. תוכנית השלבים בוטלה רשמית בנובמבר 1988, עת קיבל אש\"ף את החלטות האו\"ם 181, 242 ו-338 ותיקן בהתאם את אמנתו שכללה את השמדת ישראל. חרף ביטול התוכנית, רווחת בציבור הישראלי האמונה כי תוכנית זו לא בוטלה, וכי הבנות מול אש\"ף אינן אלא כלי אחר להמשך המאבק המזוין באמצעים אחרים. אף שבכל פן רלוונטי תוכנית זו בוטלה, האמונה הפופולרית קנתה לה שביתה בציבור הישראלי, בין היתר נוכח  התבטאויות של גורמים רשמיים של אש\"ף בנושא זה לאורך השנים. כך לדוגמה, בשנת 2009 אמר עבאס זכי, שגריר אש\"ף בלבנון, כי \"פתרון שתי המדינות יוביל לקריסת ישראל\".\nבמקביל להתבטאויות אלו, ישנן גם התבטאויות אחרות בקרב גורמי ההנהגה הפלסטיניים הקוראים לזניחת המאבק המזוין, בנימוק שזה לא הניב תוצאות. כך למשל בדברי ראש הממשלה הפלסטיני לשעבר סלאם פיאד ומנהיגים אחרים.\n\nב-15 בנובמבר 1988 הכריז ראש אש\"ף, יאסר ערפאת, על הקמתה של מדינת פלסטין. הכרזה זו נעשתה באלג'יר, בכינוס הרשות המחוקקת של אש\"ף, המועצה הלאומית הפלסטינית. להכרזה לא הייתה משמעות מעשית שכן ישראל שלטה ביהודה ושומרון וחבל עזה. כמו כן גבולות המדינה המיועדת לא צוינו במפורש.\nבנאום שנשא ב-14 בנובמבר, בעת דיוני המועצה הלאומית לפני פרסום ההכרזה, הבהיר אבו איאד את מדיניות השלבים של אש\"ף: \"זוהי מדינה המיועדת לדורות הבאים. תחילה היא תהיה קטנה... אם ירצה אלוהים, היא תתרחב מזרחה ודרומה... רציתי את כל פלסטין בבת אחת. אך הייתי טיפש... התשובה היא: שעל־שעל\".\nהצהרת העצמאות עצמה נכתבה, ככל הנראה, בעיקר על ידי המשורר מחמוד דרוויש ותרגומה האנגלי הוכן על ידי אדוארד סעיד.\nבניגוד להצהרות קודמות של המועצה הלאומית ואש\"ף, שקבעו כי החלטה 181 של העצרת הכללית של האו\"ם (החלטת החלוקה מ-1947) \"בטלה ומבוטלת\", הצהרת העצמאות הגדירה אותה כאישור בין-לאומי ולגיטימיות ל\"זכות העם הפלסטיני לריבונות\". ההצהרה שללה פעולות אלימות \"נגד השלמות הטריטוריאלית של מדינות אחרות\", אך מבלי לציין את מדינת ישראל בשמה, וקראה לעם הפלסטיני להמשיך במאבק \"עד סיום הכיבוש\", אך מבלי להבהיר אם מדובר בשטחים שנכבשו ב-1967 או בכל השטח שבידי ישראל. ההצהרה הסתיימה בתפילה לאללה, \"אדון הממלכה\".\nהליגה הערבית הכירה מיד במדינת פלסטין ובשנה העוקבת הכירו במדינת פלסטין כ-90 מדינות. ברבות מהן נציגויות אש\"ף הוסבו לשגרירויות. ב-15 בדצמבר 1988 קיבלה העצרת הכללית של האו\"ם בתמיכת 104 מדינות את החלטה 43/177 המכירה ב\"בהכרזה על מדינה פלסטינית\" של יאסר ערפאת באלג'יר. להחלטה התנגדו ישראל וארצות הברית ו-36 מדינות אחרות נמנעו. מאז התקבלו החלטות נוספות בעצרת הכללית של האו\"ם שתמכו בזכותם של הפלסטינים למדינה עצמאית, אך גם החלטות אלו לא יצרו שינוי מהותי בשטח או במעמד המשפטי. בעקבות החלטות אלו קיבל המשקיף הקבוע של אש\"ף באו\"ם מעמד של \"המשקיף הקבוע של פלסטין\", ונציגות הארגון קיבלה אישור להיות מיוצגת על ידי מספר גדול יותר של צירים מאשר שאר הנציגויות-המשקיפות.\nכיום, המדינה הפלסטינית משתתפת כמדינה משקיפה באו\"ם, ומנהלת שגרירויות ברחבי העולם.\n\n ערך מורחב – הרשות הפלסטינית\nצעד אשר נתפס בעיני הפלסטינים כמהותי לקראת הקמתה של מדינה פלסטינית נעשה בהסכמי אוסלו, שהראשון בהם נחתם ב-20 באוגוסט 1993. בהסכמים אלה מוגדר במפורש השטח שבו יחולו כ\"הגדה המערבית (יהודה ושומרון) ורצועת עזה\" (המחלוקת העיקרית לגבי הגדרה זו היא האם נכלל בתוכה שטח מזרח ירושלים). מרכיב בולט בהסכם זה הוא נסיגת צה\"ל מהערים הפלסטיניות בגדה המערבית (יהודה ושומרון) וברצועת עזה, והקמתה של הרשות הפלסטינית. הסכם אוסלו לא עסק במפורש בעתידה של הרשות, אך הפלסטינים ראו בהקמתה צעד בדרך להקמתה של מדינה פלסטינית במסגרת הסדר הקבע של הסכסוך הישראלי-פלסטיני.\nלרשות הפלסטינית הייתה אוטונומיה מוגבלת - חלק גדול מפעולותיה היו טעונות אישור של ממשלת ישראל. השטחים שעליהם הפעילה הרשות את סמכותה כללו את ריכוזי האוכלוסייה הפלסטינית, כך שרוב האוכלוסייה הפלסטינית הייתה נתונה למרותה, אולם לא היה רצף טריטוריאלי בין השטחים הללו. האינתיפאדה השנייה חיסלה את שיתוף הפעולה בין ישראל לרשות הפלסטינית ושיתקה למעשה את מרבית הפעולות של הרשות. בשלב מאוחר יותר של האינתיפאדה נכנס צה\"ל מחדש לרוב הערים הפלסטיניות (למעט הערים ברצועת עזה).\nמפת הדרכים משנת 2003 קוראת לסדרת צעדים, כל אחד מהם תלוי בקודמיו, שיובילו להקמת מדינה פלסטינית. בין הצעדים פירוק ארגוני הטרור הפלסטיניים על ידי הרשות הפלסטינית. צעדים נוספים נדרשים גם ממדינת ישראל וגם מהרשות הפלסטינית.\nבמרץ 2002 קבלה מועצת הביטחון של האומות המאוחדות את החלטה 1397 המאשרת את חזון הקמת מדינה פלסטינית לצד מדינת ישראל. זו הייתה הפעם הראשונה, מאז החלטת העצרת הכללית מ-29 בנובמבר 1947, שבה הכירה מועצת הביטחון של האו\"ם באופן רשמי בצורך בהקמת מדינה פלסטינית.\n\nב-18 ביולי 2024, בעקבות מתקפת הפתע על ישראל ב-7 באוקטובר 2023, וההכרה במדינה פלסטינית בקרב מספר מדינות במאי 2024, קיבלה הכנסת ברוב של 68 תומכים לעומת 9 מתנגדים את העמדה לפיה: \"כנסת ישראל מתנגדת באופן נחרץ להקמת מדינה פלסטינית ממערב לירדן. הקמת מדינה פלסטינית בלב ארץ ישראל תהווה סכנה קיומית למדינת ישראל ולאזרחיה, תנציח את הסכסוך הישראלי-פלסטיני ותערער את היציבות באזור. זאת תהיה רק שאלה של זמן קצר עד שחמאס ישתלט על המדינה הפלסטינית ויהפוך אותה לבסיס טרור איסלאמי רדיקלי, הפועל בתיאום עם הציר בהנהגת איראן, כדי לחסל את מדינת ישראל. קידום הרעיון של המדינה הפלסטינית יהווה פרס לטרור ורק יעודד את חמאס ותומכיו, שיראו בכך ניצחון בזכות טבח 7 באוקטובר ומבוא להשתלטות האסלאם הג'יהאדיסטי על המזרח התיכון\". ארגון שלום עכשיו גינה את ההחלטה ואמר: \"מדינה פלסטינית היא אינטרס ישראלי. פתרון שתי המדינות הוא הערובה היחידה לביטחון ולדמוקרטיה הישראלית, והוא הניצחון האמיתי על חמאס ואיראן.\"\n\n ערך מורחב – הכרה במדינה פלסטינית\nעל פי המשפט הבינלאומי, נדרשים חמישה מאפיינים עיקריים על מנת שישות טריטוריאלית תוגדר כמדינה:\n\nטריטוריה עם גבולות קבועים;\nרוב תושבי הקבע בטריטוריה צריכים להביע שאיפה המבוססת על התנועה הלאומית;\nשלטון של גוף יחיד על האוכלוסייה באמצעות חוקים ומוסדות;\nעצמאות של מדינה ריבונית המסוגלת לנהל את ענייני הפנים והחוץ שלה ללא תלות במדינה אחרת;\nהכרה על ידי הקהילה הבינלאומית.\nישנן שתי תאוריות לעניין דרישת ההכרה במשפט הבינלאומי: לפי ההגדרה המקובלת למדינה ריבונית, תנאים 1–4 הם הכרחיים ומספקים, ועל פי המשפט החוקתי תנאי 5 (הכרה על ידי הקהילה הבינלאומית) יכול להספיק לבדו בתנאים מסוימים. כיום הנוהג הבין-לאומי מתבסס על המשפט החוקתי, וקיימות מדינות המוכרות אף בהיעדר כל ארבעת הקריטריונים הראשונים או חלקם.\nבספטמבר 2011, בעקבות קמפיין 194, התקיימו באו\"ם דיונים בבקשת הפלסטינים להכרה במדינה פלסטינית בגבולות הקו הירוק. בעצרת הכללית ה-66 הגיש יושב ראש הרשות הפלסטינית מחמוד עבאס את הבקשה למזכ\"ל האומות המאוחדות באן קי מון. ב-29 בנובמבר 2012 הכירה העצרת הכללית של האו\"ם (בהחלטה 67/19 שלה) בפלסטין כמדינה משקיפה שאינה חברה בארגון. 138 מדינות תמכו בהחלטה. ב-31 בדצמבר 2014 העלתה הרשות הפלסטינית הצעת החלטה למועצת הביטחון של האו\"ם להכרה במדינה פלסטינית כחברה מן המניין, אולם מועצת הביטחון דחתה את ההצעה. מאוקטובר 2011, \"מדינת פלסטין\" נחשבת לחברה מלאה באונסק\"ו.\n96 מדינות מיסדו יחסים דיפלומטיים עם הרשות הפלסטינית, חלקן ברמה של שגרירות. מספר מדינות, בהן רוסיה, קפריסין, כל מדינות דרום אמריקה (בהן ארגנטינה, ברזיל, אקוודור, בוליביה, צ'ילה, אורוגוואי, גיאנה, פרו, פרגוואי וקולומביה) הכריזו על הכרתן במדינת פלסטין כמדינה ריבונית. ארצות הברית הודיעה לקראת סוף 2010 כי תכיר במדינה פלסטינית לצד ישראל \"בבוא העת\", והאיחוד האירופי הודיע כי ייתכן מצב שבו האיחוד יכיר במדינה פלסטינית גם ללא הסכם. מנגד, בפברואר 2011 החליט הפרלמנט בהולנד על התנגדות להכרזה חד צדדית על מדינה פלסטינית וקרא לאיחוד האירופי להתנגד להכרזה כזאת. ב-3 באוקטובר 2014 הודיע ראש ממשלת שוודיה כי ארצו תכיר במדינה פלסטינית. ב-13 באוקטובר הצביע הפרלמנט הבריטי בעד הכרה במדינה פלסטינית.\nבאפריל 2011 קבע דוח של קרן המטבע הבינלאומית כי המוסדות הפיננסיים של הרשות הפלסטינית מוכנים לתפקד במדינה עצמאית. עם זאת, ביולי 2012 קבע דוח של הבנק העולמי כי צמיחת הכלכלה הפלסטינית אינה יציבה מספיק כדי לתמוך בהקמת מדינה.\nבמאי 2024, הכריזו נורבגיה, אירלנד וספרד כי יכירו במדינה פלסטינית בעקבות מלחמת חרבות ברזל. בתגובה הורה שר החוץ ישראל כ\"ץ להחזיר את שגרירי מדינות אלו להתייעצויות, ואמר כי מעשה זה הוא \"פרס\" על טבח ה-7 באוקטובר. ביוני 2024 הכירה ארמניה במדינה על הכרה במדינה פלסטינית.\n\nהפלסטינים חלוקים לגבי הגבולות הרצויים או האפשריים למדינה פלסטינית עתידית. להלן כמה מהחלופות שעלו במהלך השנים על ידי פלסטינים:\n\nשימוש בקו הירוק כבסיס לגבול המדינה הפלסטינית בכפוף לחילופי שטחים. על-פי הצעה זו, ישראל תעביר לפלסטינים שטחים לא מיושבים בתחומי הקו הירוק, הנושקים לאזור יהודה ולרצועת עזה, בתמורה לסיפוח שטחים באזור יהודה ושומרון שבהם נמצאים רוב תושבי ההתנחלויות. בישראל לא פעם הוצע להעביר חלקים מאזור המשולש למדינה פלסטינית עתידית בתמורה לסיפוח התנחלויות, להצעה זו יש התנגדות חריפה בציבור הערבי הישראלי ואף בציבור הישראלי, משני צדי המפה הפוליטית.\nגבולות ה-4 ביוני 1967, כלומר שטחי הגדה המערבית, מזרח ירושלים ורצועת עזה. כבר מנובמבר 1988 זוהי עמדת אש\"ף, שקרא לקיים מו\"מ על-בסיס פרשנותו את החלטת האו\"ם 242. מאז הסכמי אוסלו, אש\"ף הפך למחויב לעמדה זו.\nגבולות תוכנית החלוקה של 1947 (כ-45% משטח המנדט). תביעה לגבולות אלה נרמזת ב\"הצהרת העצמאות\" הפלסטינית משנת 1988 (נאמר כי המדינה הפלסטינית קמה על בסיס החלטת האו\"ם).\nכל שטח המנדט הבריטי לשעבר, קרי, שטחי מדינת ישראל (למעט הגולן), הגדה המערבית ורצועת עזה. גבולות אלה היו דרישתו של אש\"ף עד הסכמי אוסלו, ומוצגות עד היום בסמלו של הארגון. תנועת החמאס השלטת בעזה מאז שנת 2007 רואה בגבולות אלה את גבולות המדינה הפלסטינית העתידית.\nשני עברי הירדן (כלומר ישראל, הגדה המערבית, רצועת עזה וירדן) - הצעה שמקבילה בחלקה לחזון הפלסטיני ל\"פלסטין הגדולה\".\nבמסגרת תוכנית הטרנספר הציעו גורמים שונים במהלך השנים הצעות להתיישבות פלסטינים בחצי האי סיני, והיו מי שראו בהצעות אלה מעין תחליף להקמת מדינה פלסטינית. רעיונות אלה נדחו שוב ושוב, הן על ידי מנהיגים פלסטיניים והן על ידי ממשלת מצרים.\n\nהרשות הפלסטינית\nפתרון המדינה האחת\nפתרון שתי המדינות\nפתרון שלוש המדינות\nהסכסוך הישראלי-פלסטיני\n\nתרגום לאנגלית של הכרזת העצמאות הפלסטינית מ-1988\nמעמד המדינה הפלסטינית, אתר \"מכון ראות\"\nארנון סופר, ‏מדינה פלשתינית ההיבט הגיאוגרפי, נתיב 66, ינואר 1999\nיחזקאל דרור, ‏ישראל, מדינה פלשתינית והמזרח התיכון: פוטנציאל לסכום אפס, נתיב 67, מרץ 1999\nרובי סייבל, העצרת הכללית של האו\"ם - \"איחוד למען פלסטין\", המכון למחקרי ביטחון לאומי, גיליון 251, 14 באפריל 2011\nשמעון שמיר, נוח בשבע שגיאות, באתר העין השביעית, 1 במרץ 2005\nזאב גלילי, מה בין פלסטין לפלשתינה (א\"י), 1 באפריל 2005\nד\"ר פנחס יחזקאלי, יורם אטינגר: פלשתינה – יהודית או ערבית?, 13 בספטמבר 2019\nעומר כהן, האם יש עם פלסטיני? (חלק א׳), תשובת השמאל, 16 ביולי 2019\nמדינה פלסטינית, באתר אנציקלופדיה בריטניקה (באנגלית)\n סוגיית הפליטים הפלסטינים והמדינה הפלסטינית, באתר ארכיון הסרטים הישראלי בסינמטק ירושלים, 1977",
    "pageid": 641143
  },
  {
    "title": "מוריס כהן (שחקן)",
    "extract": "מוריס משה כהן (נולד ב-25 במרץ 1976) הוא שחקן ישראלי, זוכה פרס אופיר לשחקן הראשי הטוב ביותר לשנת 2016.",
    "pageid": 1017813
  },
  {
    "title": "מילווקי",
    "extract": "מילווקי (באנגלית: Milwaukee) היא העיר הגדולה ביותר במדינת ויסקונסין וה-31 בגודלה בארצות הברית. העיר שוכנת לחופה המערבי של ימת מישיגן. בשנת 2022 התגוררו בעיר 563,305 תושבים.\nמילווקי מוכרת במיוחד בשל המבשלות ומפעלי הבירה שלה, כמו גם ביריד מוצרי החלב השנתי שלה. בנוסף, יש במילווקי קבוצת כדורסל (מילווקי באקס) המשחקת בליגת ה-NBA.",
    "pageid": 72830
  },
  {
    "title": "מלחמת הכוכבים",
    "extract": "מלחמת הכוכבים (באנגלית: Star Wars) היא סדרת סרטי פנטזיה אמריקאית, שיצר במאי הקולנוע ג'ורג' לוקאס, ובהמשך הפכה לזיכיון מדיה מצליח מאוד. הזיכיון וסדרת הסרטים מתרחשים בגלקסיה רחוקה בה חיים שלל גזעי חייזרים, בהם בני אדם, בעלי טכנולוגיה מתקדמת כגון חלליות ענק עם מנוע על-חלל (המאפשר לעקוף בפועל את מהירות האור), נשקי אנרגיה עוצמתיים (כגון חרב אור ורובי בלאסטר), רובוטים בעלי בינה מלאכותית וקיברנטיקה. באותה גלקסיה פועל שדה כוח מיסטי, שנקרא ה\"כוח\", שמאפשר לשולטים בו לבצע מעשים על-טבעיים (כגון טלקינזיס) ולגלות זמישות (Agility) על-אנושית. עלילת הסרטים היא אופרת חלל המתארת מאבק בין טוב לרע ברחבי הגלקסיה.\nהסרט הראשון בסדרה, שבמקור נקרא \"מלחמת הכוכבים\" ולימים נקרא \"מלחמת הכוכבים - פרק 4: תקווה חדשה\", יצא בשנת 1977. מאז יצאו שמונה סרטים נוספים בסדרה ושני סרטי ספין אוף, האחרון שבהם בשנת 2018. בסדרת הסרטים כיכבו אנסמבל של שחקנים כדוגמת מארק המיל, האריסון פורד, קארי פישר, אלק גינס ופרנק אוז (בטרילוגיה המקורית), היידן כריסטנסן, נטלי פורטמן, יואן מקגרגור, ליאם ניסן, כריסטופר לי וסמואל ל. ג'קסון (בטרילוגיה המקדימה) ודייזי רידלי, ג'ון בויגה, אדם דרייבר ואוסקר אייזק (בטרילוגיית ההמשך). בעקבות רכישת לוקאס פילם על ידי דיסני הכריזו הרוכשים על הפקת טרילוגיה חדשה (פרקים 7–9), שהראשון בה יצא לאקרנים בדצמבר 2015.\nסדרת הסרטים זכתה למספר פרודיות, לרבות הסרטים \"שיגעון בחלל\" ו\"אוסטין פאוורס: המרגל שתקע אותי\" וסדרת המשחקים \"פלישת התרנגולות\". מלחמת הכוכבים נחשבת לאחת מסדרות הסרטים המצליחות בעולם ופופולרית עד היום בקרב מעריצים רבים. הזיכיון מדורג במקום השני ברשימת הזיכיונות שוברי הקופות הגדולים בכל הזמנים, אחרי היקום הקולנועי של מארוול, זיכיון נוסף של דיסני.",
    "pageid": 9027
  },
  {
    "title": "מלחמת המפרץ",
    "extract": "מלחמת המפרץ, הידועה גם כמלחמת המפרץ הראשונה, כמבצע סופה במדבר היא מלחמה שהתנהלה מ-2 באוגוסט 1990 ועד 28 בפברואר 1991 (מבצע \"סופה במדבר\" עצמו החל ב-17 בינואר 1991), ובמהלכה הוקמה, באישור האומות המאוחדות, קואליציה בראשות ארצות הברית בת 34 מדינות, שמטרתה הייתה שחרור כווית הכבושה.\nלאחר הפלישה העיראקית לכווית וכיבוש המדינה, החלה מועצת הביטחון של האומות המאוחדות בנקיטת סנקציות כלפי עיראק והציבה בפניה אולטימטום - נסיגה תוך ארבעה חודשים מכווית, או שקואליציה רחבה תנקוט בפעולה צבאית לשחרור כווית. משפג האולטימטום, פתחה קואליציה בת 34 מדינות, בראשות ארצות הברית, במבצע סופה במדבר שהחל במתקפה אווירית רחבת היקף, ולאחר מכן גם במהלך קרקעי בן 100 שעות במהלכו שוחררה כווית. במהלך הלחימה תקפה עיראק בטילים את ערב הסעודית ואת ישראל.",
    "pageid": 332821
  },
  {
    "title": "מלכת היופי",
    "extract": "\"מלכת היופי\" (מכונה גם \"מיס ישראל\") הייתה תחרות יופי בישראל, שנערכה מדי שנה בין נשים צעירות בישראל משנת 1950 ועד שנת 2021, בחסות השבועון \"לאשה\" וסוכנות הדוגמנות \"לוק\". הזוכה בתחרות הייתה מוכתרת בתואר \"מלכת היופי\" של ישראל, ולאחר מכן נשלחת לייצג את מדינת ישראל בעיקר בתחרויות מיס עולם (מיס וורלד) או מיס תבל (מיס יוניברס).\nמלכת היופי הראשונה של ישראל לשנת 1950 היא מרים ירון.\nבנובמבר 2022, הודיעו על ביטול התחרות בישראל, ממניעים פמיניסטיים. מלכת היופי בשנת 2021, היא נועה כוכבא. \nבתחרות האחרונה שנעשת בשנת 2022 מהמגזר הערבי, זכתה בתואר סגנית מלכת היופי, דינה קאסם.",
    "pageid": 118327
  },
  {
    "title": "מם",
    "extract": "מֵם (מלועזית: Meme - נהגה באנגלית: מִים) הוא כל מאפיין תרבותי שאינו חומרי שמשתכפל ומתפשט מאדם לאדם דרך תקשורת אנושית. לדוגמה אופנה במובנה הכללי אינה חומרית, אך מועברת ממוח למוח בדרך של אימוץ וחיקוי ועל ידי כך מתפשטת בקרב האוכלוסייה. באופן דומה, דת משתכפלת מההוגה (לדוגמה מוחמד וישו) אל מאמיניו הראשונים ומהם הלאה.\nמם אמורה לאפיין את המקבילה התרבותית עם רכיבים של דמיון ושונות מהמונח הביולוגי גן. בעוד גן משתכפל ומתפשט באוכלוסייה באופן ביולוגי, מם מתפשט באופן תרבותי. המושג נטבע על ידי ריצ'רד דוקינס ב-1976 בספרו \"הגן האנוכיי\". המילה עצמה נהגית לעיתים קרובות על פי ההגייה האנגלית מִים.\nהשימוש הנפוץ במילה התגלגל לתאר תמונה המלווה בטקסט, לרוב משעשע, הקשור אליה. בשנים האחרונות מם באינטרנט נהפך לתופעה נפוצה ומוכרת.\nהמדע שעוסק בממים, שעודנו בחיתוליו, נקרא מֵמֵטיקה.\nבהגדרה פורמלית, המֵם הוא יחידה של מידע שמשתכפלת ממוח אחד דרך תקשורת, ומאגרים לא-חיים של מידע (כגון: ספרים ומחשבים), למוחות או מאגרים אחרים.",
    "pageid": 61825
  },
  {
    "title": "מני פאר",
    "extract": "מני פאר (6 בספטמבר 1946 – 3 בספטמבר 2014, י' באלול ה'תש\"ו – ח' באלול ה'תשע\"ד) היה שחקן תיאטרון וקולנוע, שדרן רדיו ומנחה טלוויזיה ישראלי.",
    "pageid": 583985
  },
  {
    "title": "מערך האיסוף הקרבי",
    "extract": "מערך האיסוף הקרבי (לשעבר חיל האיסוף הקרבי, חיל מודיעין השדה או בראשי תיבות: מוד\"ש) הוא מערך מקצועי בחיל הגנת הגבולות בזרוע היבשה של צה\"ל.\nראשיתו בחיל מודיעין שדה שהוקם בשנת 2001. חיל מודיעין השדה פוצל ב-2009 לשתי יחידות: חיל האיסוף הקרבי, שעסק בתחום איסוף המודיעין הקרבי, ומערך מודיעין השדה - האחראי על מחלקות המודיעין בדרג הנפרש, מרמת הגדוד ועד רמת הגיס, שקיים עד היום באגף המודיעין. בשנותיו האחרונות חיל האיסוף הקרבי היה מצוות למערך הגנת הגבולות, יחד עם גדודי חי\"ר גבולות, עד לאיחודם הסופי לחיל הגנת הגבולות ביולי 2020. לחיל המנון שכתב איזי מָן.",
    "pageid": 66041
  },
  {
    "title": "מפלגת ש\"ס",
    "extract": "תנועת ש\"ס (ובשמה המלא: \"התאחדות הספרדים העולמית שומרי תורה\" ובהמשך, \"התאחדות הספרדים שומרי תורה תנועתו של מרן הרב עובדיה יוסף זצ\"ל\") היא מפלגה חרדית-ספרדית בישראל, שהוקמה בשנת 1982 ועומדת לבחירה ברמה הארצית החל מהבחירות לכנסת האחת עשרה בשנת 1984.",
    "pageid": 23541
  },
  {
    "title": "מרואן עיסא",
    "extract": "מרואן עבד אל-כרים עיסא (בערבית: مروان عبد الكريم عيسى;‏ 1965 – 11 במרץ 2024), המכונה אבו אל-בראא', היה סגנו של מוחמד דף, ראש הזרוע הצבאית של ארגון הטרור חמאס, גדודי עז א-דין אל-קסאם, וממייסדי הארגון. כמו כן היה חבר הלשכה המדינית של חמאס, ומי שמקשר בין ההנהגה הצבאית למדינית. חוסל בסיכול ממוקד בהפצצה של חיל האוויר הישראלי במרץ 2024, במהלך מלחמת חרבות ברזל.",
    "pageid": 588526
  },
  {
    "title": "נורווגיה",
    "extract": "נורווגיה (נקראת רשמית ממלכת נורווגיה; בנורווגית: Kongeriket Norge בנורווגית ספרותית; Kongeriket Noreg בנורווגית חדשה) היא מדינה נורדית בסקנדינביה שבצפון-מערב אירופה. לנורווגיה צורה מוארכת וקו חוף נרחב לאורך האוקיינוס האטלנטי הכולל את הפיורדים המפורסמים שלה. היא גובלת בשוודיה, רוסיה ופינלנד. היא חברה מייסדת של המועצה הנורדית ושל ברית נאט\"ו.\nנורווגיה היא מדינה מודרנית מתועשת וכשכנותיה היא מובילה שוק חופשי המלווה במדיניות רווחה נדיבה, לצד מעורבות ביחסים בינלאומיים ובדגש על נושאי זכויות האדם והגנת הטבע והסביבה. יוקר המחיה בה הוא מהגבוהים בעולם, ובסקר של דירוג ערים לפי מדד יוקר המחיה לשנת 2011 הגיעו עיר הבירה אוסלו ועיר הנפט סטוונגר, למקומות השני והרביעי בעולם (בהתאמה), ולמובילות רשימת ערי יבשת אירופה. בבדיקה שבוצעה על ידי האו\"ם, דורגה נורווגיה כמדינה שהכי טוב להתגורר בה בין השנים 2001–2006 ושוב בין 2009–2011. בנוסף, נורווגיה משמרת מורשת תרבותית ענפה, שמקיימת בתוכה גם ייצוג ניכר למיעוט הסאמי המתגורר בעיקר בצפון המדינה.\nעל פי האטימולוגיה המודרנית, משמעות השם נורווגיה (Norge) היא \"הנתיב הצפוני\" (Nor = צפוני, gen = דרך).",
    "pageid": 4062
  },
  {
    "title": "ניר ברקת",
    "extract": "ניר ברקת (נולד ב-19 באוקטובר 1959, י\"ז בתשרי ה'תש\"ך) הוא שר הכלכלה והתעשייה וחבר הכנסת מטעם מפלגת \"הליכוד\". כיהן כראש עיריית ירושלים בשנים 2008–2018 וקודם לכן פעל כיזם וכמשקיע היי-טק.",
    "pageid": 176840
  },
  {
    "title": "נצרות",
    "extract": "הנצרות היא דת מונותאיסטית אברהמית שצמחה לפני כ-2,000 שנה והתפשטה מארץ ישראל. היא הדת בעלת התפוצה הרחבה בעולם ומספר המאמינים המשתייכים לפלגיה הרבים נאמד בלמעלה מ-2.38 מיליארד איש – המהווים מעל ל-31% מאוכלוסיית העולם כולו. כל הכנסיות הנוצריות מעמידות במרכז משנתן את דמותו של ישו, הנחשב למייסדה של הדת ולמורה דרכה. רובן המוחלט מקבל את אמונת היסוד כי ישו הוא בן האל, אחד משלושת מרכיביו השווים – יחד עם האל האב ורוח הקודש – של השילוש הקדוש שמהווה את אלוהים האחד, וכי התגלם בבשר כדי לגאול את האנושות מחטאיה ומת בצליבה כקורבן לשם כך. ישועת האדם מותנית בקבלת ישו כמשיח וכאלוהי. קיימות כנסיות הדוחות את מושג השילוש ואף קבוצות שוליים המזדהות כנוצריות ורואות בישו בן-תמותה בלבד, אם כי היתר לא מכירות בהן כלגיטימיות.\nהחלוקה הבסיסית בעולם הנוצרי היא בין הזרמים של ארצות מערב ומרכז אירופה ומושבותיהן מעבר לים, לבין הזרמים של ארצות המזרח התיכון ומזרח אירופה. הפער נובע מגורמים תרבותיים וגאוגרפיים, בין המערב שהשתמש בלטינית למזרח שהעדיף יוונית או שפות מקומיות, כמו גם מחלוקות תאולוגיות שונות. כנסיות המערב מונות בעיקר את הקתולים המכירים בסמכות האפיפיור והמסורה, ואת הפרוטסטנטים הדוחים את שתיהן, מעניקים חשיבות רבה לפרשנות האישית של כתבי הקודש, ומפוצלים לרבבות גופים עצמאיים הנעדרים היררכיה ברורה. כנסיות המזרח כוללות, בין היתר, את האורתודוקסים הרואים את פטריארך קונסטנטינופול כ\"ראשון בין שווים\" בקרב מנהיגיהם, ואת האוריינטלים, הנבדלים מכל האחרים בכך שהם דוחים את החלטות ועידת כלקדון מ-451.\nהנצרות הקדומה התפתחה לאטה מן המאה הראשונה לספירה, בתחילה ככת יהודית קטנה שקידמה את תורת ישו, ולאחר מכן כאמונה אוניברסלית שלא דרשה מגויים שהצטרפו אליה לשמור את חוקי התורה. לאחר הפיכתה לדת הרשמית של האימפריה הרומית במאה הרביעית, הפכה לדומיננטית באירופה ובעולם המערבי. במהלך התקופה הקולוניאלית, משלהי ימי הביניים ועד אמצע המאה ה-20, התפשטה הנצרות אל הקולוניות שהקימו הכובשים האירופאים ברחבי תבל, וכיום רוב הנוצרים מתגוררים מחוץ למערב. לנצרות היה חלק חשוב ועיקרי בעיצוב תרבות המערב ותרבות אירופה.",
    "pageid": 740
  },
  {
    "title": "עומר ניראון",
    "extract": "עומר ניראון (נולד ב-17 באפריל 2001) הוא כדורגלן ישראלי המשחק בעמדת השוער במכבי נתניה.\n\nאביו הוא חלוץ העבר דני ניראון. ניראון התחיל את הקריירה שלו בקבוצת הילדים של מכבי תל אביב. בין היתר שיחק גם באלו של שמשון תל אביב ומכבי הרצליה עד שבגיל 16 הצטרף לקבוצת הנוער של בני יהודה. ב-18 באוגוסט 2018 ערך את הופעת הבכורה שלו בקבוצה הבוגרת במשחק במסגרת גביע הטוטו נגד בני סכנין.\nב-25 במאי 2019 ערך את הופעת הבכורה שלו בליגת העל בהפסד 2-1 להפועל חדרה. בקיץ 2019 הושאל להפועל ראשון לציון, אך לא רשם בה דקות משחק ובינואר של אותה עונה חזר לבני יהודה. בעונת 2020/2021 הפך לשוער הראשון של המועדון, אך בסיום העונה ירדה לליגה הלאומית. בקיץ 2022 הושאל להפועל רמת השרון עד לסיום העונה ואחריה חזר לבני יהודה.\nב-14 ביולי 2023 הושאל לזרינסקי מוסטאר מליגת העל של בוסניה והרצגובינה.\nב-22 בינואר 2024 הושאל למכבי נתניה.\n\nעומר ניראון, באתר ההתאחדות לכדורגל בישראל\nעומר ניראון, באתר Transfermarkt\nעומר ניראון, באתר Soccerway\nעומר ניראון, באתר WorldFootball.net\nעומר ניראון, באתר FootballDatabase.eu",
    "pageid": 2339799
  },
  {
    "title": "פסיכופתיה",
    "extract": "פְּסִיכוֹפַּתְיָה היא מונח בפסיכיאטריה, בפסיכולוגיה ובקרימינולוגיה להפרעת אישיות, שמאפייניה העיקריים הם דפוס נרחב ומתמשך של התנהגות אנטי-חברתית, היעדר אמפתיה, היעדר הרגשת אשמה או חרטה, תכונות אופי נועזות, חסרות עכבות ואגואיסטיות. התווית \"פסיכופת\" בדרך כלל מתלווה לסטיגמות ולהשלכות רבות הקשורות לחומרת הענישה על מעשים פליליים, טיפול נפשי וכן הלאה. לכן, בשנים האחרונות נעשו מאמצים על מנת להבהיר את משמעות המונח. אף על פי שאף ארגון פסיכיאטרי או פסיכולוגי לא אישר את האבחנה שכותרתה היא \"פסיכופתיה\", נעשה שימוש נרחב בהערכות של מאפיינים פסיכופתיים במסגרות פורנזיות ומשפטיות שונות בתהליכי הערכת מסוכנות, ובמדינות מסוימות להערכה עלולה להיות השלכות חמורות על האינדיבידואל המאובחן, ואף להוביל לעונש מוות (במקרה של העמדה לדין בגין רצח או פשע חמור אחר). חקר הפסיכופתיה הוא תחום מחקר פעיל, והמונח נמצא גם בשימוש בקרב הציבור הרחב, בפסיכולוגיה פופולרית, בעיתונאות, ובעבודות בדיוניות. המונח נפוץ משמש לעיתים קרובות כקללה פסיכולוגית בצירוף עם מילים כמו \"משוגע\", \"מטורף\" ו\"חולה נפש\" וכן עם הקשר מוסרי של רוע ומסוכנות, ולעיתים קרובות אנשים אינם מבחינים בין מאפיינים של פסיכוזה לבין מאפיינים של פסיכופתיה.\nעל פי מדריכי אבחנות פסיכיאטריות רשמיים המונח מקביל להפרעת אישיות אנטיסוציאלית עם זאת פסיכופתיה נבדלת מהפרעה זאת בכמה מישורים. ההבדל הראשון מתבטא כבר באופי האבחון. אבחון של הפרעת אישיות אנטיסוציאלית יהיה התנהגותי בעיקרו, דהיינו מתמקד בהתנהגות הנבדק, בעוד אבחון של פסיכופתיה הוא אישיותי בעיקרו. הפרעת האישיות האנטיסוציאלית מאובחנת באמצעות הכלי האבחוני של האיגוד הפסיכיאטרי האמריקאי – DSM. אבחון זה מתבסס על דפוסי התנהגות, ולא על תכונות אישיותיות. דפוסי ההתנהגות הנבחנים בהקשר של הפרעת אישיות אנטיסוציאלית כוללים, בין היתר, התנהגות עבריינית, שקרנות חוזרת ונשנית, תוקפנות, הפרת התחייבויות, מעבר תכוף מעבודה אחת לאחרת וכדומה, אשר מופיעים כבר בתקופת הנעורים. על אבחון זה נמתחה ביקורת רבה בגין היותו סינונימי במידה רבה לעבריינות. מחקרים מראים כי אבחון של הפרעת אישיות אנטיסוציאלית תקף פחות מאבחון של פסיכופתיה באמצעות רשימת הפסיכופתיה של רוברט ד' הייר. האבחון ברשימת הפסיכופתיה של הייר מגדיר אישיות בעלת מרכיבים רגשיים, בין-אישיים, התנהגותיים, ואורח חיים מובחנים, אשר נבדלים באופן ברור מסממנים של הפרעת אישיות אנטיסוציאלית.",
    "pageid": 256335
  },
  {
    "title": "קוקאין",
    "extract": "קוקאין הוא אלקלואיד טרופאני המשמש כסם, המופק מעלי צמח הקוקה, שגדל בעיקר בדרום אמריקה באזורים ההרריים של קולומביה, בוליביה ופרו.\nקוקאין משמש ברפואה להרדמה מקומית, בעיקר בניתוחי עיניים, אף וגרון.\nלצד השימושים הרפואיים שלו, הקוקאין הוא גם סם פסיכואקטיבי ממריץ שאנשים נוטים לעשות בו שימוש אישי שמוגדר כמזיק רפואית. בשל היותו חומר רעיל וממכר, הפצתו, החזקתו וצריכתו שלא למטרות רפואיות אסורות כמעט בכל רחבי העולם. הקוקאין נחשב \"סם של עשירים\", בשל מחירו הגבוה יחסית לסמים אחרים.\nבשנות ה-80 של המאה ה-20, השימוש בקוקאין התפשט במהירות באירופה ובצפון אמריקה. במיוחד בארצות הברית, שבה קוקאין הפך לסם השני הנצרך ביותר אחרי קנאביס, דבר שהוביל לעלייה חדה בשיעורי הפשיעה והאלימות בערים מרכזיות[דרוש מקור]. ארצות הברית נחשבת לצרכנית הגדולה ביותר בעולם של סם הקוקאין.",
    "pageid": 34662
  },
  {
    "title": "רונה-לי שמעון",
    "extract": "רונה-לי שמעון (נולדה ב-9 בינואר 1983, כ\"ד בטבת ה'תשמ\"ג) היא רקדנית, שחקנית וזמרת ישראלית, הייתה מועמדת פעמיים לפרס האקדמיה הישראלית לטלוויזיה, על תפקידיה בסדרות \"פאודה\" ו\"עלומים\".",
    "pageid": 956556
  },
  {
    "title": "שובר שורות",
    "extract": "שובר שורות (באנגלית: Breaking Bad) היא סדרת דרמת פשע אמריקאית, אותה יצר והפיק וינס גיליגאן. הסדרה מגוללת את סיפורו של וולטר וייט (בריאן קראנסטון), מורה לכימיה שמאובחן כחולה סופני בסרטן הריאה. ביחד עם תלמידו לשעבר ג'סי פינקמן (אהרון פול), פונה וייט לעולם הפשע ומתחיל לייצר ולסחור במתאמפטמין (\"קריסטל מת'\") למימון טיפוליו הרפואיים והבטחת עתידה הכלכלי של משפחתו לאחר מותו. הסדרה הופקה על ידי חברת \"Sony Pictures Television\" עבור רשת \"AMC\" האמריקנית ושודרה במשך חמש עונות, החל מ-20 בינואר 2008 ועד ל-29 בספטמבר 2013.\nהסדרה זכתה לביקורות חיוביות מאוד מצד מבקרים וצופים, ולאחוזי צפייה גבוהים מאוד. \"שובר שורות\" נחשבת בעיני רבים לאחת מסדרות הטלוויזיה הטובות ביותר בכל הזמנים והיא במקום ה-1 בדירוג הגולשים באתר IMDb. הסדרה זכתה ב-16 פרסי אמי, שמונה פרסי סטלייט, שני פרסי גלובוס הזהב ופרסים רבים נוספים.\nבשנת 2015 עלתה סדרת ספין אוף בשם \"סמוך על סול\" המתמקדת בדמותו של סול גודמן בתקופה שקדמה לאירועים המתוארים בסדרה \"שובר שורות\".",
    "pageid": 713204
  },
  {
    "title": "שחר טבוך",
    "extract": "שחר טבוך (נולד ב-18 במרץ 1999) הוא שחקן, זמר ומנחה ישראלי.",
    "pageid": 1812513
  },
  {
    "title": "שילוח הקן",
    "extract": "ביהדות, מצוות \"שילוח הקן\" היא מצווה מן התורה, הנוגעת לדרך בה יש לנהוג כאשר נתקלים בקן ציפורים, ורוצים לקחת את הביצים והגוזלים. על פי המצווה אין לקחת את הציפור וגם את ביציה, אלא יש לשלח את האם, ורק לאחר מכן ניתן לקחת את הביצים או הגוזלים שבקן. שכרו של מקיים המצווה הוא \"ייטב לך והארכת ימים\".",
    "pageid": 197331
  },
  {
    "title": "שלומי טפיארו",
    "extract": "שלומי טפיארו (נולד ב-4 במרץ 1980) הוא שחקן ישראלי.",
    "pageid": 1802675
  },
  {
    "title": "שמונת השנואים",
    "extract": "שמונת השנואים (באנגלית: The Hateful Eight) הוא סרט מותחן-מערבון אמריקאי זוכה פרס אוסקר, שנכתב ובוים בידי קוונטין טרנטינו, ויצא לאקרנים בארצות הברית בדצמבר 2015. עלילת הסרט מתרחשת בתקופה שלאחר מלחמת האזרחים האמריקנית, ומגוללת את קורותיה של קבוצת אנשים שמוצאים מחסה בעת סופת שלגים בבקתה מבודדת במדינת ויומינג.",
    "pageid": 1211812
  },
  {
    "title": "בודהיזם",
    "extract": "בודהיזם היא הדת הרביעית בגודלה בעולם, ומספר המאמינים בבודהיזם נאמד ביותר מ-500 מיליון, כ-7% מאוכלוסיית העולם. היא מהווה רוב בקמבודיה, בתאילנד, במיאנמר, בבהוטן, בסרי לנקה, בלאוס ובמונגוליה.\nבודהיזם היה דת דהרמית, כאשר \"דהרמה\" (בסנסקריט) משמעותה \"הדרך\" או חוקי הטבע (\"תורת הבודהה\") המושתתים על הדרכותיו של גאוטמה בודהה, שחי ולימד בהודו במאה החמישית או השישית לפני הספירה. הדת רואה בהפחתת הסבל האנושי כמטרה עיקרית. על-פי הדהרמה, אדם החפץ להשתחרר מסבלו יכול לעשות זאת באמצעות הנחיותיו של הבודהה, כפי שהן באות לידי ביטוי בדרך המתומנת הנאצלת.\nמקור הבודהיזם בהודו, אולם רוב הבודהיסטים היום מתגוררים במדינות אחרות במזרח אסיה ובדרומה. יש מיעוט בודהיסטי הולך וגדל גם באירופה ובצפון אמריקה. גרסאות שונות של ההשקפה הבודהיסטית משקפות את תרבותן של המדינות שאליהן הגיע.\nהמושג בודהה (פאלי ובסנסקריט: \"זה שהתעורר\") אינו כינויו של אדם יחיד, אלא שם תואר המתייחס למי שהגשים את הדרך הבודהיסטית והשתחרר. במסורות מסוימות שמור התואר רק למי שגילה את הדרך בכוחות עצמו וללא סיוע חיצוני. גאוטמה, מייסד הבודהיזם, גילה את הדרך בכוחות עצמו בתקופה שבה לא הכיר אותה איש מלבדו.\n\"בודהיזם\" הוא הכינוי הנפוץ לכל הזרמים השונים. הבודהיסטים עצמם משתמשים במושגים נוספים. המילה \"סאסנה\" מתייחסת למה שלימד גאוטמה, \"דהרמה\" (בסנסקריט) משמעותה \"הדרך\", חוקי הטבע, או מה שלימד גאוטמה.\nבטיבט ובחבלי הודו המאוכלסים בפליטים טיבטיים קוראים ללימודי בודהיזם טיבטי בשם \"צ'ו\".",
    "pageid": 633
  },
  {
    "title": "הכחשת השואה",
    "extract": "הכחשת השואה היא הטענה כי השואה לא אירעה, או כי לא הייתה בממדים המיוחסים לה על ידי ההיסטוריונים מהזרם המרכזי, או כי לא הייתה מכוונת ומאורגנת על ידי הממשלה הנאצית בגרמניה או כי לא הייתה מכוונת דווקא כלפי יהודים. להכחשת שואה מאפיינים של תאוריית קשר אנטישמית הטוענת לשכתוב ההיסטוריה על ידי ארגונים רבי השפעה.\nהכחשת השואה היא עבירה פלילית, שעונשה קנס ומאסר, בישראל, בצרפת, בגרמניה, באיטליה, באוסטריה, בספרד ובבלגיה ואסורה בעקיפין במדינות נוספות. בישראל אין לפרסם פרסומים המהווים הכחשת השואה (או מביעים אהדה לפשעי הנאצים), ועונשה של הפרת הוראה זו הוא חמש שנות מאסר, בהתאם לחוק איסור הכחשת השואה. נכון לשנת 2024, מעולם לא הורשע אדם בעבירה על חוק זה בישראל.\nיש המבדילים בין רמות שונות של הכחשת שואה, למשל הכחשה המבטלת את התרחשות השואה מכל וכל, ובין הכחשה טוענת שהתרחשה שואה, אם כי לא בממדים המדוברים, או שאיננה תופעה ייחודית ודומה למעשי טבח ורצח עם אחרים שנעשו לפניה. בנוסף להכחשת השואה בידי יחידים, היא ניכרת בעיקר בקרב קבוצות נאו נאציות וארגונים אנטישמיים, וכן בקרב גורמים מוסלמים ובמיוחד הרדיקלים שבהם.",
    "pageid": 14063
  },
  {
    "title": "חיל הרגלים",
    "extract": "חיל הרגלים (נקרא גם חיל הרגלים והצנחנים) הישראלי הוא חיל מתמרן בזרוע היבשה של צה\"ל ועיקר כוחו מושתת על חיילים אשר נלחמים בצורה רגלית.\nלחיל הרגלים כפופים מקצועית מספר חטיבות, גדודים ויחידות חי\"ר בסדיר ובמילואים אשר פועלים תחת פיקוד מבצעי של פיקודיו המרחביים של צה\"ל.\nקצין חי\"ר וצנחנים ראשי הנוכחי הוא תא\"ל ערן אוליאל.",
    "pageid": 32063
  },
  {
    "title": "יובל שם-טוב",
    "extract": "יובל שם-טוב (נולד ב-23 ביוני 1972) הוא שחקן, קומיקאי, וכוכב ילדים ישראלי. מוכר בעיקר בשם הבמה והדמות שהוא מגלם, \"יובל המבולבל\".",
    "pageid": 449277
  },
  {
    "title": "ירדן ג'רבי",
    "extract": "ירדן גֶ'רְבִּי (נולדה ב-8 ביולי 1989) היא ג'ודוקא עבר ישראלית, זוכת מדליית ארד בטורניר הג'ודו באולימפיאדת ריו דה ז'ניירו (2016), אלופת עולם (2013 ), סגנית אלופת עולם (2014) וסגנית אלופת אירופה (2012), זוכת שתי מדליות ארד באליפות אירופה ושמונה פעמים אלופת ישראל (2007–2009, 2011–2015). עם 33 מדליות בסבב הג'ודו העולמי, ירדן היא הספורטאית המעוטרת ביותר בענף הג'ודו בישראל.\nבמאי 2013 הגיעה למקום הראשון בדירוג העולמי, והחזיקה בו תקופה ארוכה. במקביל, נבחרה לג'ודוקא הטובה ביותר בעולם לשנת 2013 על ידי איגוד הג'ודו העולמי.",
    "pageid": 1093877
  },
  {
    "title": "ישראל באירוויזיון",
    "extract": "ישראל השתתפה בתחרות הזמר של האירוויזיון עד כה 48 פעמים (ובגמר 38 פעמים), החל מהצטרפותה לראשונה ב-1973, כאשר הזמרת אילנית נשלחה כנציגתה בתחרות עם השיר \"אי שם\".\nמאז הצטרפותה, נעדרה ישראל מהתחרות 5 פעמים: ב-1980, 1984, 1994, 1996 וב-1997. ישראל זכתה 4 פעמים בתחרות זו ב-1978, 1979, 1998 ו-2018 ונמצאת במקום השביעי בטבלת הזכיות של התחרות בכל הזמנים.\nישראל היא אחת מארבע המדינות היחידות (האחרות הן ספרד, לוקסמבורג ואירלנד), שזכתה בתחרות יותר מפעם אחת ברציפות.",
    "pageid": 444912
  },
  {
    "title": "מיכל רוזנשיין",
    "extract": "מיכל רוזנשיין (נולדה ב-4 באוגוסט 1973) היא ראש עיריית קריית אונו.",
    "pageid": 2312181
  },
  {
    "title": "מצפה רמון",
    "extract": "מִצְפֵּה רָמוֹן היא מועצה מקומית במחוז הדרום בישראל.\nמצפה רמון שוכנת במרכז הר הנגב על שפת מכתש רמון הצפונית, כ-80 ק\"מ דרומית לבאר שבע וכ-150 ק\"מ צפונית לאילת. תחום השיפוט שלה הוא 64,500 דונם ומתגוררים בה כ-5,348 תושבים. היא הוקמה בשנת 1953 כמחנה עבודה לפועלים שסללו את הדרך לאילת, והפכה ליישוב קבע בשנת 1956.\nבמצפה רמון יש שילוב של טבע ואנשים, מורשת וקדמה, אומנות והייטק, כוכבים וחרוטות סלע. סיסמת העיר היא: \"מצפה רמון-מרחב השראה\"",
    "pageid": 1477
  },
  {
    "title": "שמחה רוטמן",
    "extract": "שמחה דן רוטמן (נולד ב־13 באוגוסט 1980, א' באלול ה'תש\"מ) הוא חבר הכנסת מטעם מפלגת האיחוד הלאומי בסיעת הציונות הדתית ויושב ראש ועדת החוקה, חוק ומשפט.\nרוטמן הוא עורך דין ישראלי, פעיל ציבורי ופובליציסט, ממייסדי התנועה למשילות ודמוקרטיה והיועץ המשפטי שלה עד שנבחר לכנסת העשרים וארבע ב-2021.",
    "pageid": 1943037
  },
  {
    "title": "תמר איש שלום",
    "extract": "תמר איש שלום (נולדה ב-6 בינואר 1981) היא עיתונאית, אשת רדיו וטלוויזיה ישראלית; לאורך שנים הגישה את מהדורת החדשות המרכזית וכן את מהדורת השבת של חדשות 13.",
    "pageid": 151066
  }
]