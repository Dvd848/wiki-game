[
  {
    "title": "אולימפיאדת פריז (2024)",
    "extract": "המשחקים האולימפיים של קיץ 2024 הם המשחקים האולימפיים ה-33 בעת החדשה. הם יחלו ב-26 ביולי 2024 ויימשכו עד 11 באוגוסט 2024. בכינוס ה-131 שנערך בלימה בשנת 2017 בחר הוועד האולימפי הבינלאומי את פריז, בירת צרפת, כמארחת של המשחקים. פריז תארח את האולימפיאדה 100 שנים לאחר שאירחה את המשחקים האולימפיים בפעם האחרונה ובפעם השלישית בתולדותיה, לאחר שאירחה את המשחקים האולימפיים בשנת 1900 ובשנת 1924. אירוח האולימפיאדה בשנת 2024 יהפוך את פריז לעיר השנייה שמארחת שלוש אולימפיאדות, אחרי לונדון. טקס הפתיחה יערך על נהר הסן, כמו גם תחרויות טריאתלון ושחייה במים פתוחים.",
    "pageid": 1507202
  },
  {
    "title": "אילן רמון",
    "extract": "אילן רמון (20 ביוני 1954, י\"ט בסיוון ה'תשי\"ד – 1 בפברואר 2003, כ\"ט בשבט ה'תשס\"ג) היה טייס החלל הישראלי הראשון. שימש מומחה מטען בצוות מעבורת החלל קולומביה במסגרת משימה STS-107. ב־1 בפברואר 2003 נספה יחד עם צוות המעבורת, שהתפרקה עם חזרתה לאטמוספירה של כדור הארץ. קודם לכן שירת כטייס בחיל האוויר הישראלי והגיע לדרגת אלוף-משנה.\n\nרמון נולד בשם אילן וולפרמן ב-20 ביוני 1954, ברמת גן. משפחתו של אביו, אליעזר (1923–2006), נמלטה ב-1935 מגרמניה הנאצית. משפחת אימו חייתה בפולין. אימו, טוניה (1927–2003), עלתה עם אימה לישראל ב-1949 לאחר שניצלו ממחנה ההשמדה אושוויץ.\nאילן למד בבית הספר היסודי \"רמת חן\" ברמת גן. בשנת 1962 עברה המשפחה לגור בבאר שבע, שם למד בבית הספר \"בארי\". הוא סיים את לימודיו התיכוניים בתיכון מקיף ג' בבאר שבע בשנת 1972. עם גיוסו לצה\"ל, שינה את שם משפחתו לרמון עקב אהבתו למכתש רמון.\nלאחר שנהרג באסון המעבורת 'קולומביה', הוסב שם בית הספר \"רמת חן\" על שמו.\n\nבאוגוסט 1972 התגייס רמון לחיל האוויר והחל בקורס טיס, אותו נאלץ לעזוב לאחר שמונה חודשים מאחר ששבר את ידו. במלחמת יום הכיפורים שירת ביחידת לוחמה אלקטרונית בבסיס אום חשיבה שבסיני. הוא חזר לקורס הטיס, ובמהלכו נאלץ, בעקבות תקלה טכנית, לנטוש יחד עם המדריך שהיה עמו, מטוס פוגה מגיסטר (שבו לא הותקנו כיסאות מפלט). במהלך הנטישה נפצע באורח קל. הוא סיים את הקורס בשנת 1974 במגמת קרב, כחניך מצטיין. הוא שירת כטייס קרב, תחילה כטייס סקייהוק בטייסת 102 ולאחר מכן כטייס נשר בטייסת 253 בבסיס איתם בסיני. ב־1980 נמנה עם הטייסים הראשונים שנסעו לארצות הברית כדי ללמוד להטיס את מטוס ה־F-16, והיה בצוות הקליטה של המטוס בחיל האוויר.\nביוני 1981 השתתף רמון בהפצצת הכור שהחל להיבנות בעיראק. הוא היה מהראשונים שנטלו חלק בתכנון המבצע והיה הצעיר בין הטייסים שהשתתפו בתקיפה. רמון היה האחרון במבנה התקיפה, מיקום שנחשב למסוכן במיוחד, משום שבעת שהמטוס האחרון יבצע את התקיפה כבר יאבד גורם ההפתעה והגנת הנ\"מ של האויב כבר תהיה פעילה. עם היציאה מיעף ההפצצה לא ענה רמון לקריאות מוביל המבנה, וחבריו חששו לחייו; רמון תיאר לאחר מכן שהיה המום מעומסי כוחות הג'י שהופעלו עליו בעת ההפצצה, אך לאחר כמה שניות התעשת וענה לקריאות מוביל המבנה.\nבהמשך השנה מונה לסמ\"ט ב' בטייסת הנגב. ב-20 בינואר 1982, במהלך טיסת אימון, התנגש רמון במטוס אחר מהטייסת (מספרי זנב: 276 ו־266). רמון והטייס השני נטשו בשלום והמטוסים התרסקו. חצי שנה לאחר מכן השתתף במלחמת לבנון הראשונה.\nב־1983 השתחרר משירות הקבע והחל ללמוד באוניברסיטת תל אביב וכעבור ארבע שנים קיבל תואר ראשון בהנדסת אלקטרוניקה ומחשבים. עם סיום לימודיו הצטרף לצוות הפיתוח של מטוס הלביא.\nב-1988 חזר רס\"ן רמון לחיל האוויר והתמנה לסמ\"ט א' בטייסת 119 (\"העטלף\"), אז טייסת מטוסי קורנס (פנטום). בתפקידו זה הוביל מבצעי צילום מיוחדים ורגישים ברחבי המזרח התיכון ומעבר לו. ב-1990 מונה רמון לפקד על טייסת 117 (\"הסילון הראשונה\"), אז טייסת מטוסי ברק (F-16) בבסיס רמת דוד. ב-1992 מונה לראש ענף מטוסים במחלקת אמצעי לחימה שבמטה חיל האוויר וב-1994 קודם לדרגת אלוף-משנה ושירת כראש מחלקת אמצעי לחימה, עד 1997.\nלאורך שירותו צבר רמון יותר מ־3,000 שעות טיסה על מטוסי סקייהוק, נשר ופנטום, ויותר מ־1,000 שעות טיסה על הדגמים השונים של מטוס הF-16.\n\n ערך מורחב – STS-107\nרמון נבחר להיות טייס החלל הישראלי הראשון על ידי חיל האוויר, בעקבות הסכם שנחתם בין ישראל לארצות הברית ב־1995 לשלב ישראלי בטיסה לחלל של נאס\"א. סוכנות החלל הישראלית פנתה לחיל האוויר בבקשה שיבחר בעבורה את המשתתף, וב־1997 בחר החיל ברמון. ב־1998 רמון ומשפחתו: אשתו רונה, וארבעת ילדיהם - העתיקו את מושבם אל מתקן האימונים לאסטרונאוטים בארצות הברית. אימוניו של רמון לקראת הטיסה היו אמורים להימשך כשלוש שנים, ובאוגוסט 2001 נקבע מועד הטיסה למאי 2002, אך נאס\"א דחתה את שיגור קולומביה מספר פעמים.\nרמון לקח עמו לחלל חפצים שונים המייצגים את החברה הישראלית, בהם:\n\nנס הנשיא\nדגל ישראל\nדגל חיל האוויר הישראלי\nדגלון עם סמל סוכנות החלל הישראלית\nאבן עם סמל אוניברסיטת תל אביב\nדגלון עם סמל מוזיאון חיל האוויר\nדגלון עם סמל העיר רמת גן, עיר הולדתו\nדגלון עם סמל העיר באר שבע, העיר בה גדל\nדגלון עם סמל בית הספר \"בליך\", הממוקם בשכונת מגוריו של רמון, רמת חן, ובו למדו ילדיו כשחזרו לישראל\nהעתק של ציור שצייר פטר גינז, נער בטרזין, \"כדור הארץ במבט מהירח\", שפורסם בעיתון הנוער ודם. הציור המקורי מוצג במוזיאון האמנות של \"יד ושם\". ארבעה ימים לאחר ההתרסקות הקים יד ושם ויטרינה במוזיאון לתולדות השואה ובה תצוגה לזכר רמון וגינז. העתק של הציור נמסר לרונה רמון, במלאת 15 שנים לאסון המעבורת. העתק נוסף של הציור נשלח לאסטרונאוט האמריקני אנדרו פוסטל שהיה עמיתו של רמון בנאס\"א כדי לקחת אותו עמו לטיסתו בחלל.\nספר תורה זעיר שקיבל מניצול השואה פרופסור יהויכין יוסף שקיבל אותו במחנה ברגן-בלזן מהרב שמעון דסברג שהבריח אותו למחנה\nספר תנ\"ך מוקטן שהודפס על מיקרופילם שקיבל מנשיא המדינה משה קצב\nמטבע של שמינית השקל מהמרד הגדול\nדולר מהרבי מליובאוויטש שהעניק לו שליח הרבי מליובאוויטש במרכז החלל בפלורידה\nרמון התעניין טרם נסיעתו כיצד לקיים מצוות בחלל. בשאלה לגבי שמירת יום השבת בחלל השיבו רבנים כי עליו לספור שישה פרקי זמן שאורכם 24 שעות, ולשמור את השבת בפרק הזמן השביעי, בדומה לנוהג ההלכתי בקטבים בהם השמש אינה זורחת חודשים ארוכים.\n\n ערך מורחב – אסון מעבורת החלל קולומביה\nלאחר מספר דחיות בשיגור, מעבורת החלל קולומביה שוגרה ב-16 בינואר 2003 (י\"ג בשבט, ה'תשס\"ג) ממרכז החלל קנדי, למשימה בת 16 ימים בחלל. ב-21 בינואר קיים ראש הממשלה אריאל שרון שיחת טלפון עם רמון.\nבתפקידו במשימת STS-107 במעבורת השתתף רמון בביצוע ניסוי האבק הישראלי, שתוכנן באוניברסיטת תל אביב במטרה לחקור כיצד משפיעות סופות אבק על המזרח התיכון, וכן ניסויים נוספים, בביולוגיה ובפיזיקה, שאחד מהם הוכן על ידי תלמידי כיתה י\"א מאורט קריית מוצקין.\nבמהלך שהותו בחלל כתב רמון יומן. בעמודים שנמצאו תיעד רמון את חוויותיו מאז השיגור ועד היום השישי למסעו בחלל. אחד הדפים ששוחזרו בעזרת המחלקה לזיהוי פלילי של משטרת ישראל היה דף שעליו כתב רמון את מילות הקידוש לליל שבת. הוא גם טרח לנקד בכתב ידו את האותיות כדי שלא לטעות בהגייתן.\n\nב־1 בפברואר 2003 נספה רמון יחד עם ששת חבריו לצוות, כשהמעבורת התפרקה עם חזרתה לאטמוספירה של כדור הארץ. הסיבה לתאונה הייתה חתיכת קצף אטימה שנשברה במהלך השיגור ופגעה ברעפי ההגנה מחום בכנף השמאלית של המעבורת. במהלך הכניסה מחדש הכנף הפגועה התחממה אט-אט ולבסוף התפרקה, דבר אשר גרר פירוק מוחלט של המעבורת. גופתו של רמון זוהתה ב-5 בפברואר והובאה לישראל חמישה ימים לאחר מכן. \n\nב-10 בפברואר, עם הגעת ארונו של רמון לישראל, נערך טקס ממלכתי לזכרו בבסיס חיל האוויר שליד נמל התעופה בן-גוריון, בנוכחות משפחתו, נשיא המדינה, ראש הממשלה ונציגי נאס\"א. למחרת, ב-11 בפברואר, נקבר רמון בבית העלמין בנהלל בטקס צבאי. אלמנתו רונה ביקשה להשמיע במהלך ההלוויה את השיר \"Imagine\" של ג'ון לנון, כפי שהושמע במהלך המשימה בחלל. ברקע נשמעו קולותיהם של רמון ועמיתו ווילי מק'קול, המביעים תקווה לעתיד טוב יותר, באנגלית ובעברית. הטקס נחתם במטס מבנה של ארבעה מטוסי אף-16 מעל בית העלמין, כשאחד מהם עזב את המבנה.\n\nלאחר מותו, עוטר רמון בעיטורים הבאים:\n\nמדליית נאס\"א לשירות ציבורי מצטיין\nמדליית נאס\"א לטיסה בחלל\nמדליית הכבוד של הקונגרס בתחום החלל\nאות הערכה מטעם הרמטכ\"ל\n\nבפברואר 2004 הונצח רמון על בול שעוצב בידי דניאל גולדברג. על הבול מופיעים דיוקנו של רמון בחליפת חלל, מבט מהמעבורת אל ישראל וסיני, מפת כוכבים, המעבורת קולומביה, וסמל סוכנות החלל הישראלית.\nבשנת 2007 כתב הסופר משה גרנות ספר אודות רמון בהוצאת \"דני ספרים\" שנקרא \"הנער שחלם לעוף: סיפורו של אילן רמון – האסטרונאוט הישראלי הראשון\".\nבינואר 2013 יצא הספר \"מעלינו רק רקיע\" (הוצאת משכל), אשר מרכז את יומניהם של אילן רמון ואסף בנו.\n\nכנס החלל הבינלאומי על שם אילן רמון מתקיים מדי שנה על ידי סוכנות החלל הישראלית ומשרד המדע והטכנולוגיה. הכנס זוכה לתהודה רבה ומגיעים אליו בכירים בתחומי המדע והחלל מרחבי העולם, ראשי סוכנויות חלל, מרצים מובילים ומשלחות אסטרונאוטים מנאס\"א.\nסוכנות החלל הישראלית מקיימת את 'שבוע החלל הישראלי' מדי שנה במועד פטירתו.\nמרכז רמון מקיים כל שנה חידון ארצי בנושא חלל ואסטרונומיה לזכרו של אילן רמון.\nקרן רמון על שם אילן ואסף רמון, בנשיאות אלמנתו, מפעילה תוכניות חינוכיות בנושאי חלל, מדע וטכנולוגיה.\nבמאי 2010, במסגרת משימה STS-132 של מעבורת החלל אטלנטיס, הוטסה סיכת הלוחם של טל רמון, בנו של אילן רמון, ששירת ב\"יחידה שבעמק\", לתחנת החלל הבינלאומית ושוחררה לחלל בשמו ולזכר אביו. סיכת הלוחם צולמה על רקע החלל החיצון. עותק תמונת הסיכה ותעודת מקוריות מטעם NASA נמסרו למפקד היחידה, למשמרת בפינת הנצחה בבסיס רמת דוד.\n\nנמל התעופה הבינלאומי רמון - אילת נקרא על שם אילן רמון ובנו, אסף ב-9 במאי 2013 הונחה אבן הפינה לנמל, במעמד אשתו רונה רמון ושר התחבורה ישראל כ\"ץ והוא נפתח ב-21 בינואר 2019.\nשמו של רמון מונצח במרכז אילן רמון לנוער שוחר פיזיקה, מרכז מדעי ומצפה כוכבים לנוער באוניברסיטת בן-גוריון.\nבשנת 2014 הוקם בפארק המדע קריית ויצמן בניין הנקרא על שמו.\n\"פארק רמון למדע\" בעיר קריית ביאליק.\n\"מרכז החלל טייבה\", שנחנך ב-2012, תוכנן להיקרא על שמו של אילן רמון. בעקבות התנגדות שהעלה ח\"כ אחמד טיבי לכך שמרכז חלל בעיר ערבית ייקרא ע\"ש טייס קרב שהשתתף בהפצצות בלבנון, לא נקרא המרכז באופן ישיר על שמו של רמון, אלא \"מרכז החלל טייבה להנצחת זכר האסטרונאוט אילן רמון\".\n\nבמרכז המבקרים המחודש על שפת מכתש רמון שולב החל מתחילת 2013 סיפורו של האסטרונאוט לצד סיפורו של המכתש. בין השאר מוצגת בו חליפת חלל של רמון לצד דגם של מעבורת חלל.\nרמון וחבריו לטיסה הונצחו במצפור בהר רמון, אשר צופה אל \"קרני רמון\", גבעות בזלת במערב מכתש רמון.\nבאוגוסט 2020 נחנך אתר הנצחה לאילן, רונה ואסף רמון בפארק הלאומי, רמת גן.\n\nהאסטרואיד 51828 אילנרמון נקרא על שמו.\nבגבעות קולומביה שבמאדים נקראו פסגות הרים על שם כל אחד מאנשי צוות הקולומביה, ובהן אחת על שמו של אילן רמון.\nשבעה מכתשים על הירח נקראו על שם כל אחד מאנשי צוות הקולומביה, ובהן אחד על שם רמון. כל המכתשים נמצאים בתוך מכתש אפולו .\nבשתי ערים בקנדה נקראו רחובות על שמו: מאז 2003 בעיר קוט סנט לוק (Cote St. Luc), והחל מ-2007 גם בעיר ווהן (Vaughn).\nרחוב בבאר שבע המוביל לכיוון חצרים נקרא על שם אילן רמון. באותו רחוב ממוקם בית הספר הטכני של חיל האוויר ובשנת 2007 הוקמה בו אנדרטה לזכרו. ב-2008 נקראה על שמו באותו רחוב גם הכיכר המובילה לבית הספר, והוצב בה מטוס פנטום מהטייסת שבה שירת.\nהיישוב הקהילתי מצפה אילן הנמצא באזור ואדי עארה, 4 ק\"מ מערבית לחריש, קרוי על שמו על פי החלטת התושבים.\nב-2010 נקראה על שמו כיכר אילן רמון שבמרכז העיר אשדוד (ידועה גם בתור \"כיכר הסיטי\", \"המחט\" או \"הקריה\").\n\nמספר בתי ספר נקראו על שמו של אילן רמון ביישובים הבאים: באר יעקב, גן יבנה, גדרה, הוד השרון, חדרה, ירושלים, כוכב יאיר צור יגאל, מודיעין, נתניה, רחובות, ראשון לציון, רמת גן, שערי תקווה, כפר סבא ופתח תקווה. בספטמבר 2011 החליף בית הספר היהודי באגורה הילז שבקליפורניה, בארצות הברית את שמו ונקרא אף הוא על שם אילן רמון.\nתנועת הצופים הקימה שלושה שבטי צופים על שם אילן רמון: שבט \"אילן\" בחדרה, שצבעי הזיהוי שלו הם כחול וכתום (המזכירים את השמיים ואת צבע חליפת האסטרונאוט של רמון), שבט \"רמון\" בקריית השרון, נתניה, שלוחת ״רמון״ של שבט ארבל בראשון לציון ושבט \"רמון\" ביוסטון, צופי צבר.\nבבט\"ר ניצנים נקראה פלוגה \"פלוגת אילן\" על שמו של אילן רמון.\nהמחלקה לרפואה דחופה בבית החולים קפלן ברחובות נקראת על שמו.\n\nרמון הותיר אחריו אשה, רונה, וארבעה ילדים - אסף, יפתח, טל ונועה.\nבנו הבכור אסף התגייס לחיל האוויר וסיים בהצטיינות את קורס הטיס במגמת קרב. במהלך קורס הטיס, ניצל במרץ 2009 מתקלה במטוס סקייהוק שאותו הטיס וזכה לשבחים על היחלצותו מהתרסקות. ב־13 בספטמבר 2009, שבועות אחדים לאחר סיום הקורס, נהרג אסף במהלך אימון מבצעי בהטיסו מטוס F16, לאחר ביצוע תמרון חד בעקבותיו לקה, ככל הנראה, באובדן הכרה זמני (Blackout) כתוצאה מכוח ג'י חזק שפעל על גופו, והוא נהרג בהתרסקות מטוסו בדרום הר חברון. בעקבות מותו, התפתח דיון ציבורי במדיניות הנהוגה בצבא, לפיה שירותם הקרבי של מועמדים לשירות ביטחון בני משפחות שכולות, מותנה באישור הוריהם, מה שמאפשר להם, עקרונית, מסגרות שירות עתירות סיכון. אסף רמון נקבר לצד אביו, בבית העלמין בנהלל.\nבשנת 2018, תשע שנים לאחר שנהרג, הונחה לזכרו אבן הפינה למכינה קדם צבאית שתיקרא \"בית אסף\".\nאלמנתו של אילן רמון, רונה, נבחרה להדליק משואה בטקס הדלקת המשואות ביום העצמאות ה-68 בשנת 2016 (תשע\"ו). ב-17 בדצמבר 2018 נפטרה בגיל 54 ממחלת הסרטן.\nבנו של אילן רמון, טל רמון, הוא מוזיקאי (זמר, פסנתרן, כותב ומלחין).\nבשנת 2024, השתתף בנו, יפתח, יחד עם חברו סהר קורן, בעונתה התשיעית של תכנית הטלוויזיה \"המירוץ למיליון\", ששודרה אז בקשת.\n\nSTS-107\nמבצע אופרה – תקיפת הכור הגרעיני בעיראק\nאסון מעבורת החלל קולומביה\n\nאבי בליזובסקי ויפה שיר-רז, התרסקות הקולומביה - סיפורה של משימה STS-107, כנרת, זמורה-ביתן, 2003 (הספר בקטלוג ULI)\nספרות יפה\nמשה גרנות, הנער שחלם לעוף, דני ספרים, 2007 (הספר בקטלוג ULI)\nתמי ליימן-וילציג בתרגום לעברית של מירה מאיר (איורים: וולף בולבה), לקים הבטחה: מסעו של ספר תורה, ספריית פועלים, בני ברק תשס\"ד - ספר מנוקד לילדים על מסעו של אלוף-משנה אילן רמון לחלל עם ספר התורה הזעיר שהבריח הרב דסברג לברגן-בלזן. (הספר בקטלוג ULI)\n\n אילן רמון, ב\"וידאופדיה\" – אנציקלופדיית הווידאו של חברת החדשות באינטרנט\nקורות החיים של אילן רמון, באתר \"יזכור\" של משרד הביטחון\nאשכול אילן רמון, באתר \"הידען\"\nריאיון עם אילן רמון, באתר \"הידען\"\nנפרדים מאילן - גיליון מיוחד של בטאון חיל האוויר, גיליון 149, 1 בפברואר 2003\nעדי לשם וכרמל שטרן, ‏זכרונות מאילן, באתר חיל האוויר הישראלי, 1/02/2018\nנחנך מרכז החלל על שם אילן רמון, באתר וואלה‏, 1 בנובמבר 2005\nמרכז אילן רמון לנוער שוחר פיזיקה (אורכב 28.11.2020 בארכיון Wayback Machine)\nמשימתו של אילן רמון בחלל, באתר סוכנות החלל הישראלית\nנועם קרן, ‏יגיע רחוק, באתר חיל האוויר הישראלי, בטאון חיל האוויר, גיליון 121, פברואר 1998\nנועם קרן, אילן רמון בראיון מהחלל\nynet, ממחנה הריכוז לחלל החיצון, באתר ynet, סיפורו של פרופ' יהויכין וספר התורה הזעיר, לפני טיסתה האחרונה של מעבורת החלל קולומביה, 21 בינואר 2003\nהכנסת ספר תורה שישמש את משלחות צה\"ל מחוץ לישראל לבית הכנסת של יד ושם, באתר של יד ושם\nהכנסת ספר תורה שהוא העתק לזה שנשרף עם אילן רמון לבית הכנסת במצפה אילן לזכרו של אילן רמון, באתר \"דתילי מודיעין\"\nתקציר המשדר \"גווילים של תקווה\" באתר מוטקה\n טיסת מעבורת החלל STS-107 בה השתתף אילן רמון ז\"ל, באתר הספרייה הדיגיטלית להיסטוריה ומורשת חיל האויר \nד\"ר דליה צ'שנובסקי, ניסוי בחלל הגן הכימי, על-כימיה, גיליון 8\n  שרי מקובר-בליקוב, יומן חלל, באתר \"ידיעות אחרונות\", 22 במאי 2019\nדבריהם של אילן רמון ועמיתו ויליאם מק'קול בחלל, לאחר השמעת השיר Imagine של ג'ון לנון, YouTube\nאילן רמון, באתר \"Find a Grave\" (באנגלית)\nנתי גבאי, אילן רמון שואל את ישעיהו ליבוביץ: מהי תכליתו של האדם בעולם הזה? (1977), בבלוג \"הספרנים\" של הספרייה הלאומית, פברואר 2021\nדברי אילן רמון במפגש במלאת 20 שנה למבצע אופרה ערוץ היוטיוב של ארכיון צה\"ל ומערכת הביטחון, יוני 2021.\n אילן רמון (1954-2003), דף שער בספרייה הלאומית\nמרים זקהיים, חלל שנשאר: יומנו של אילן רמון מגיע לספרייה הלאומית, באתר הספרנים, ‏29 במאי 2024",
    "pageid": 699
  },
  {
    "title": "אל-חודיידה (עיר)",
    "extract": "אל-חוּדַיידַה (בערבית: الحديدة) היא עיר נמל במערב תימן, היא העיר המרכזית של מחוז אל-חודיידה ומונה כ-500,000 תושבים.\n\nב-1914 במהלך מלחמת העולם הראשונה, כוחות של הקיסרות הגרמנית בהובלת הפרייהר אוטמאר פון-שטוצינגן הקימו תחנה אלחוטית באל-חודיידה, אשר שימשה במהלך המרד הערבי להעביר תקשורת מקונסטנטינופול למזרח אפריקה הגרמנית כמו גם לשידור תעמולה לסודאן, סומלילנד הבריטית ואתיופיה.\nאחרי השרפה הגדולה שאירעה בינואר 1961 אשר החריבה חלקים נרחבים מהעיר, היא נבנתה מחדש, ובמיוחד מתקני הנמל, בעזרת סיוע סובייטי. כביש מהיר לצנעא, עיר הבירה, הושלם ב-1961. בשנות ה-70 וה-80 היה גם בסיס ימי של הסובייטים במקום.\nבאוקטובר 2014 השתלטו מורדים חות'ים, ללא התנגדות כמעט, על העיר כחלק ממאבק להפיכה כללית בתימן. באותו זמן הייתה אל-חודיידה העיר הרביעית בגודלה בתימן. \nהקואליציה המובלת על ידי סעודיה הצליחה לכבוש את נמל התעופה הבין-לאומי חודיידה ב-13 ביוני 2018, ביום הראשון של הקרב על אל-חודיידה . נמל התעופה נכבש חלקית על ידי כוחות הקואליציה ביוני 2018, למרות שהחות'ים הנתמכים על ידי איראן עדיין שולטים בחלק מהמרחב.\nב-20 ביולי 2024, ישראל תקפה את נמל אל-חודיידה באמצעות מטוסי קרב של חיל האוויר בתגובה לכטב\"ם שפגע בתל אביב יום קודם לכן.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nמבצע סופה נחרצת\nנמל התעופה הבין-לאומי חודיידה\n\nאל-חודיידה, באתר אנציקלופדיה בריטניקה (באנגלית)",
    "pageid": 1247854
  },
  {
    "title": "אלון בן-דוד",
    "extract": "אלון בן-דוד (נולד ב-9 בנובמבר 1967) הוא פרשן צבאי, עיתונאי וכתב בטלוויזיה. בן-דוד הוא הפרשן הצבאי של חדשות 13, וכן הגיש את התוכנית \"שישי\" בערוץ 10.",
    "pageid": 320472
  },
  {
    "title": "אליעזר (צ'ייני) מרום",
    "extract": "אליעזר (\"צ'ייני\") מרום (בשמו המלא: אליעזר אלפרד מרום; נולד ב-13 בנובמבר 1955) הוא אלוף במילואים בצה\"ל, שבתפקידו האחרון כיהן כמפקד חיל הים הישראלי בשנים 2007–2011. אחרי שחרורו מצה\"ל כיהן כיושב ראש מועצת רשות שדות התעופה בין השנים 2015–2018.",
    "pageid": 417231
  },
  {
    "title": "אלמוג בוקר",
    "extract": "אלמוג בוקר (נולד ב-9 בדצמבר 1978) הוא עיתונאי ישראלי, כתב חדשות 13 בדרום, מרצה במחלקה לתקשורת במכללת ספיר ומגיש את חדשות היום.\n\nבוקר נולד וגדל בבאר שבע. את שירותו בצה\"ל עשה בחיל השריון. סיים תואר ראשון בתקשורת במכללה האקדמית ספיר.\nב-2003 החל לעבוד בעיתון \"זמן הנגב\" מרשת מקומוני \"מעריב\". הוא שימש כתב מוניציפלי וכתב חדשות באזור הדרום. ב-2005 עבר לתחנת הרדיו \"רדיו דרום\", שבה שימש כתב ומנהל מחלקת החדשות. ב-2007 עבר לשמש כתב ב\"מעריב\" לענייני חבל לכיש. בהמשך אותה שנה עבר ל\"חדשות 10\" ככתב בדרום. הוא סיקר את העורף בעוטף עזה בתקופת מבצע עופרת יצוקה מבצע עמוד ענן ומבצע צוק איתן. ב-2015 העלה סדרת כתבות תחקיר בשם \"נטושים בעוטף\" וסדרת כתבות בשם \"הפריפריה – מסע בחצר הזנוחה של ישראל בנגב ובגליל\". \nב-2020 התחיל להגיש תוכנית חדשות חדשה ששמה \"חדשות 16:00\". ב-2 באוגוסט עברה התוכנית לשעה 15:00, ושמה שונה ל\"חדשות היום\". מ-30 באפריל 2024 הגיש את התוכנית \"אלמוג בשש\" והיא שודרה בימי ראשון–חמישי בשעה 18:00 בערוץ 13.\nתוכנית נוספת שהגיש בוקר היא \"אלמוג בשישי\", תוכנית אקטואליה שבועית שביקרה את אירועי השבוע. תוכנית זו החלה להיות משודרת ב-2020 בתור משדר מיוחד בימי שישי תחת השם \"חמש – מהדורת שישי\", לצורך עדכונים שוטפים על מגפת הקורונה, אשר הייתה אז ב\"גל הראשון\". באמצע שנת 2021, לאחר שהוחלט להמשיך ולשדר את התוכנית ולהעבירה לשעות 18:00 עד 19:55, שונה שמה ל\"אלמוג בשישי\".\nביולי 2024 הודיע שלאחר 17 שנים יעזוב את חדשות 13 ויעבור לשמש כתב ופרשן הדרום של חדשות 12 ואולפן שישי.\nבוקר מתגורר בזיקים, נשוי לעו\"ד אילת אלון-בוקר ואב לשני בנים ובת. בן דודו הוא העיתונאי רן בוקר.\n\n אלמוג בוקר, ברשת החברתית פייסבוק\n אלמוג בוקר, ברשת החברתית אקס (טוויטר)\nאלמוג בוקר, במיזם \"אישים\" לתיעוד היצירה הישראלית\nאלמוג בוקר, באתר חדשות 13\nאלמוג בשש, באתר חדשות 13\nאלמוג בשישי, באתר חדשות 13\nנועה שנהב, הייתי הראשון לצלם בקרית מלאכי; ראיתי מחזה קשה שלא עוזב אותי, באתר אייס, 19 בנובמבר 2012\nדוד אברהם‏, בוקר טוב עוטף עזה, באתר וואלה‏, 14 באוגוסט 2014\nדינה חלוץ, אלמוג ואיילת בוקר: להמשיך לחיות תחת המתקפות בזיקים – זו דילמה, באתר ynet, 4 באוגוסט 2020\nשיר זיו, \"הרגע הכי מפחיד היה בירי הרקטות בשעה האחרונה של המבצע\", באתר ישראל היום, 27 במאי 2021",
    "pageid": 1293443
  },
  {
    "title": "אסף רפפורט",
    "extract": "אסף רפפורט (נולד ב-28 באוגוסט 1983) הוא יזם סדרתי, מיליארדר, איש עסקים ומהנדס תוכנה ישראלי, המתמחה בתחום אבטחת מידע. המייסד של חברת אבטחת המידע Wiz ושל חברת אבטחת המידע \"אדאלום\" (Adallom), שנמכרה בכ-320 מיליון דולר למיקרוסופט בשנת 2015. בשנים 2018–2019 היה מנכ\"ל \"מיקרוסופט ישראל מחקר ופיתוח\" ומנהל חטיבת אבטחת ענן  של מיקרוסופט. אסף רפפורט הוא אחד האנשים העשירים במדינת ישראל, הונו האישי מוערך במעל 1.2 מיליארד דולר.",
    "pageid": 1556176
  },
  {
    "title": "בלקספייס",
    "extract": "בלקספייס היא סדרת דרמת מתח ישראלית. הסדרה שודרה החל מ-13 בדצמבר 2020 ברשת 13. במאי 2021    \nשידור גם בשירותי הסטרימינג של Netflix העולמית.\nב-10 ביוני 2024 עלתה לשידור העונה השנייה של הסדרה. בסופה של עונה 2 בפרק השמיני התגלה שהגננת של ביתו של דוידי, מיקה היא רצחה כל האנסים כולל את מורג מכיוון שהתעצבנה שדוידי לא אסף בזמן את ביתו.\n\nבעת טקס יום הזיכרון לחללי מערכות ישראל בתיכון \"מורשת רבין\" בכפר סבא נערך ירי בו נהרגים ארבעה תלמידים. משטרת ישראל חושדת תחילה שמדובר בפיגוע על רקע לאומני, ומאשימה שלושה פלסטינים שעבדו בבית הספר. החוקר רמי דוידי (גורי אלפי), שלמד בתיכון בו אירע הירי, מפקפק בקו החקירה, ומוכיח כי הירי בוצע על ידי תלמידי בית הספר. תלמידי בית הספר משתפים עימו פעולה, והוא חושף כי הירי בוצע על ידי ארבעה מתלמידי בית הספר. על החוקרים לגלות מי מהתלמידים עומד מאחורי הטבח, תוך כדי שמגיע אליהם מידע שנגלה אליהם מה\"בלקספייס\", אפליקציית מסרים מיידיים מוצפנת בה משתמשים תלמידי בית הספר.\n\nעלילת העונה השנייה מתרכזת בנטע זהבי, תלמידת כיתה י\"ב. במסיבת סיום התיכון היא נאנסת על ידי חמישה תלמידים, אך זוכרת בהתחלה שנאנסה רק על ידי אחד מהם, ולא מצליחה להיזכר באחרים. בהתחלה, הסדרה עוסקת במציאת האנסים, ולאחר מכן כשהנאשמים באונס נרצחים אחד אחרי השני, עלילת הסדרה עוקבת אחרי מסע הרצח בו מנסים לגלות מי הרוצח. מורג היא הרוצחת האמיתית\n\nרמי דוידי (גורי אלפי) – בלש ביחידה לחקירות מיוחדות של משטרת ישראל. חוקר את מקרה הירי בתיכון ״מורשת רבין״, תחילה לבדו ובהמשך מצטרפת אליו מורג. כשהיה צעיר, רמי למד באותו התיכון, בו נקלע לאירוע אלימות מצד תלמידים שלמדו איתו. אירוע זה הולך איתו מאז, ומהווה את אחת מהסיבות לכך שהחקירה מאוד בוערת בו.\nמורג (רעות אלוש) – חוקרת נוער במשטרה. בת 28. עובדת יחד עם רמי על חקירת מקרה הירי בתיכון \"מורשת רבין\". בינה ובין רמי יחסים מורכבים, שכן הוא איננו מרוצה בתחילה על הצטרפותה לחקירה. עם הזמן שורר מתח מיני בין השניים אשר כמעט ומתממש לקראת סוף העונה.\nנוגה רוסו (אסי לוי) – מפקדת היחידה לחקירות מיוחדות של משטרת ישראל. היא מאמינה ברמי וסומכת עליו, אך במקביל חוששת לשלומו וסולדת מתנהלותו.\nצ'ינו (איתמר מלול) – שוטר העוסק בסייבר ומערכות מידע. מחבר את רמי ל-Blackspace ומסייע לו.\n\nליבי ברוידא (ליאנה עיון) – תלמידה מקובלת חברתית. חברה קרובה של איתמר, שמאוהב בה בסתר. הייתה בזוגיות עם תום, אך הם נפרדו לפני שנתיים. הוריה נמצאים בטיול בקניה. בסוף העונה התגלה כי היא צילמה את סרטון ההתעללות, ובעקבות כך חשה אשמה רבה עד כדי כך ששלחה את הסרטון לחנוך המנהל במטרה להיענש. נחשף כי היא אחת מהרוצחים באירוע הירי, שבוצע לאחר העלמות עין רבות לגבי התעללויות בבית הספר. לאחר הטבח השני היא מצליחה לברוח.\nאיתמר (יואב רוטמן) – תלמיד ממוצע בלימודים ולא מקובל חברתית. מאוהב בסתר בחברתו הקרובה ליבי. עובד בפיצרייה יחד עם חברו לכיתה גיא. סובל מאלימות מצד אביו, מה שמוביל לכך שהוא מוצא את עצמו ישן לעיתים קרובות בפיצריה בה הוא עובד. בסוף העונה נחשף שהוא אחד מהרוצחים באירוע הירי. נעצר על ידי רמי לאחר אירוע הירי השני.\nתום תדמור (יהונתן וילוז'ני) – תלמיד מקובל חברתית ואחיה התאום של שיר, איתה מבלה ביחד עם ליגל ויהלי. היה בזוגיות עם ליבי, אך הם נפרדו לפני שנתיים. תועד מתעלל בתלמיד בשם עידו לב משום שנחשד כי עידו הלשין על תום וחבריו. ככל הנראה היה אמור להירצח במהלך הטבח, אך ניצל, ולאחר מכן סובל מחרדות בעקבות אירוע הירי. בעקבות כך לוקח כדורים נגד חרדה. בסופו של דבר נרצח על ידי ערן.\nשיר תדמור (גילי איצקוביץ') – תלמידה מקובלת חברתית ואחותו התאומה של תום, איתו מבלה ביחד עם ליגל ויהלי. הייתה חברה של מירב שנהרגה באירוע הירי. מספקת לאחיה תום כדורים נגד חרדה. שוכבת עם עומר על מנת שישמיד את הסרטון שמפליל את אחיה. לאחר המוות של תום, לוקחת פיקוד על הנעשה בבית הספר ומתחילה להעניש תלמידים החשודים בהריגתו.\nגיא לוי (אורי ביטון) – חבר של איתמר ועובד ביחד בפיצרייה. חבר טוב של נטלי. הרביץ לזוהר אחרי שגילה שהוא אחראי לפציעתה של נטלי.\nנטלי שטיין (סוזנה פפיאן) – תלמידה בבית הספר. ברחה מאירוע הירי דרך החלון בקומה השנייה ונפצעה קשה בעמוד השדרה. חברה טובה של גיא.\nשאול ברקת (אייל שיקרצי) – ה\"סטלן\" של השכבה. חבר טוב של מעיין וריף והם נוהגים לבלות יחדיו. נעצר בחשד למעורבות באירוע הירי אך שוחרר.\nמעיין (ג'ייד הדס סקורי) – תלמידה בבית הספר. פאנקיסטית. חווה התקפי חרדה. מבלה יחד עם שאול וריף, שהיה בזוגיות איתה עד שהם נפרדו לאחר שגילתה שריף בגד בה. נחשדה כמי שרצחה את תום לאחר שהתגרתה בו, ונחטפה בסוף העונה על ידי שיר וחבורתה.\nריף (לייב לוין) – תלמיד בבית הספר. מבלה יחד עם שאול ומעיין, שהייתה בזוגיות איתו עד שהם נפרדו לאחר שהוא בגד בה. נעצר בחשד למעורבות באירוע הירי אך שוחרר. תום וחבורתו התעללו בו וגילחו את הראסטות שלו.\nערן שגיא (נועם כרמלי) – תלמיד בבית הספר. בנו של ראש העיר. נבחר ליו\"ר המועצה בפעם השלישית. נפצע באירוע הירי. במהלך הסדרה התגלה כאחד המעורבים באירוע הירי לאחר שפרץ לבית של דור. הומוסקסואל בארון ובן זוגו של עידו לב לשעבר. השתתף ברצח על מנת לנקום בכל התלמידים שמתעללים בתלמידים אחרים ובהנהלה אשר מעלימה עין אל מול המקרים. בסוף העונה התוודה על מעשיו והתאבד בתחנת המשטרה.\nעומר רוקח (עונג אפרון) – תלמיד בבית הספר. הוא לא מקובל חברתית בשכבה, אבל כולם יודעים שהוא חכם. משיג לתלמידים תרופות ללא מרשם, ובפרט לתום דרך אחותו התאומה שיר. שמר תיעוד של הסרטון המפליל של תום ולבסוף חשף אותו בפני דוידי על מנת להינצל מעונש על זיוף מרשמים. שכב עם שיר.\nליגל (אביב בוכלר) – תלמידה מקובלת חברתית. הייתה חלק מהחבורה ביחד עם תום, שיר ויהלי.\nיהלי (ליעוז הרוש) – תלמיד מקובל חברתית. היה חלק מהחבורה ביחד עם תום, שיר וליגל.\nזוהר אור (ניר חסדאי) – תלמיד בבית הספר. נמצא בתהליך של התקרבות אל הדת. היה מעורב בפציעתה של נטלי ובעקבות כך גיא מרביץ לו.\nדור אורון – תלמיד בבית הספר. בן לאם יחידנית, מיכל. אחד מההרוגים באירוע הירי. במהלך הסדרה מתגלה כאחד היורים וכמדפיס של כלי הנשק במדפסת תלת מימד. ערן רצח אותו במקלט מפני ששינה את דעתו ואיים שילשין עליהם.\nעידו לב (רועי רביב) – תלמיד בית ספר. כשנתיים לפני אירוע הירי מת כתוצאה מפליטת כדור מהרובה של אחיו. אביו של עידו חשב שמדובר בהתאבדות, אך חנוך שיכנע אותו שהמקרה יוגדר כתאונה. הומוסקסואל מוצהר ובן זוגו של ערן לשעבר. במהלך העונה מופץ סרטון שבו מוצגים כל התלמידים שנרצחו מתעללים בעידו.\n\nחנוך תבור (שי אביבי) – מנהל תיכון \"מורשת רבין\" (התיכון שבו התרחש הירי) מזה 25 שנים. בימיו של רמי דוידי בתיכון חנוך היה סגן מנהל, כבר אז הוא לא עשה כלום בנוגע לבריונות בבית הספר. תחת איומים בסוף העונה התוודה כי העלים עין על אירועי אלימות רבים על מנת לשמר תמונת מצב אופטימית עבור תלמידיו. לאחר שווידויו תועד ללא ידיעתו, הוא נעצר.\nאוסנת (שנטל כהן) – סגנית מנהלת בבית הספר, עובדת שם כשבע שנים.\n\nמיכל אורון (הדס קלדרון) – אם יחידנית. דור, בנה היחיד, נרצח באירוע הירי. אחרי אירוע הירי לא חוששת להיות דעתנית ולשאול את השאלות הקשות. ניסתה להתאבד בעקבות מותו של דור לאחר שניסתה להעלים ראיות הקושרות את דור לרצח.\nמיכה שגיא (מושיק בר כהן) – ראש העיר בו נמצא תיכון \"מורשת רבין\". בנו ערן נפצע בטבח, אך בסוף העונה הוא התגלה כאחד מהרוצחים, בסוף העונה ערן התאבד.\nבועז לב (אייל נחמיאס) – אביו של עידו לב. עזב את העיר ועבר לאשדוד לאחר מות בנו. ידע כי בנו התאבד, והשתכנע מחנוך שכדאי להגיד לכולם כי מדובר בתאונה.\nדורון (יובל ברגר) – אביו של איתמר המשתמש באלימות נגדו.\n\nמירי דוידי (מירב שירום) – אשתו של רמי. נמצאת בהריון בסיכון (הריון ראשון) במהלך העונה הראשונה. יולדת לקראת סוף העונה הראשונה. בסוף העונה התגלה כי היא מכירה את רמי עוד מימי התיכון.\n\nרמי דוידי (גורי אלפי) – בלש בכיר ביחידה לחקירות מיוחדות של משטרת ישראל. אביה של מיקה וגרושה של מירי.\nמורג שמואל (רעות אלוש) – שוטרת, עובדת בפשעים ד', הורדה בדרגה לאחר שבעונה הראשונה חשוד (ערן) התאבד בתחנת המשטרה תוך כדי תחקור ובזמן שהייתה אמורה להשגיח עליו. במהלך העונה השניה מתגלה כי עברה אונס בצעירותה. בפרק השביעי מודה מורג בפני דוידי שהיא זו שציירה את חד הקרן על גופתו של דקל במטרה מקרה האונס של נטע ידובר ולא ישכח.\nלינה (אינה בקלמן) – חוקרת סייבר במשטרה. עובדת ביחידה לחקירות מיוחדות יחד עם דוידי.\nעדן (פרלה דנוך) – יומנאית בתחנת המשטרה שמורג עובדת בה.\nאבי שבת (נתי רביץ) – מפקד היחידה לחקירות מיוחדות, הבוס של דוידי.\n\nנטע זהבי (נאיה בינשטוק) – בוגרת תיכון. הוריה התגרשו ולאחר שאימה נפטרה היא חזרה לגור עם אבא שלה. בתחילת העונה נאנסה על ידי בחור בשם דקל והתלוננה על כך במשטרה. חשודה בהמשך כרוצחת שלו. מתגלה שבלילה של האונס היא נאנסה על ידי 5 גברים שונים.\nרפאל \"רפא\" לבנה (עידו טאקו) – השכן של נטע, עובד בתחנת דלק. חשוד ברצח.\nדניאל (עומר נודלמן) – בת זוגו של בן. הזוגיות שלהם רעילה ומניפולטיבית.\nירין גבעון (אלי חולי) – זמר רגיש. בעל עמוד אינסטגרם מצליח וקריירה מבטיחה. בפרק החמישי מצהיר בחדשות כי הוא אחד מהנערים שאנסו את נטע (יחד עם אלון ובן). נדרס בפרק החמישי.\nדקל אוזן (דין גרבר) – בוגר תיכון, אונס את נטע במועדון במהלך מסיבת סיום התיכון, ולאחר מכן נרצח.\nמיתר (נועה אסטנג'לוב) – חברתה הטובה של דניאל, וכן של חבורת הבנים החשודים באונס.\nאושר קוגן (תום אמסלם) – בן הזוג לשעבר של נטע. מחכה לגיוסו לצה\"ל. ערב לפני גיוסו כאשר נערכת לו מסיבת הגיוס על חוף הים מתגלה כי הוא נרצח בחניון של החוף כשפניו מכוסות במסכת חד-קרן.\nזואי (ניקול פודבלני) – חברתה הטובה של נטע.\nבן סגל (שון אמסלם) – מנהיג החבורה שעליה מתרכזת העלילה בעונה זו. כוחני, בן זוגה של דניאל, והזוגיות ביניהם אלימה ומניפולטיבית. בפרק הרביעי בן מודה בפני אביו שהוא אחד מחמשת הנערים שאנסו את נטע. בפרק השישי נחטף והופיע בסרטון שרשום בו \"אונס זה רצח\" עם אקדח מכוון לראשו.\nאלון הס (עמית הכטר) – חבר טוב של אושר, מצא את גופתו בחניון החוף. חושד בזואי שנשלחה על ידי נטע לרצוח את אושר כנקמה על האונס. בפרק החמישי מצהיר בחדשות כי הוא אחד מהנערים שאנסו את נטע (יחד עם בן וירין).\n\nליאור זהבי (מוריס כהן) – אבא של נטע, התגרש מאמא של נטע ולאחר שהיא נפטרה, נטע חזרה לגור איתו.\nקובי סגל (יורם טולדנו) – אבא של בן. הבעלים של מועדון הניקס שבו התרחשה המסיבה.\n\nמירי דוידי (מירב שירום) – גרושתו של רמי ואמה של מיקה.\nמיקה דוידי – בתם של רמי ומירי.\n\nצילומי העונה הראשונה התקיימו בחודשי יולי עד ספטמבר 2019. הסדרה צולמה בעיקרה בבית הספר השש-שנתי, מקיף י\"ב \"המעיין\" שבראשון לציון. בנוסף, חלק מהסדרה צולמה במכללה למנהל בראשון לציון.\nעלות פרק בעונה הראשונה מוערכת ב-800 אלף שקלים, כאשר עלות זו התחלקה בין חברת ההפקה הישראלית לחברת ההפקה הצרפתית בתמורה שהשנייה תקבל את רוב זכויות ההפצה בעולם.\nבמקביל להעלאת הסדרה, עלה קמפיין להעלאת מודעות לנושא של מצוקות נפשיות בקרב בני נוער של עמותת עלם, כחלק מהסדרה – שקופית בנושא הוצגה בסוף כל פרק, ונפתח מתחם באתר הסדרה בשם \"אתם לא לבד\". כחלק מהקמפיין, התקיים גם מפגש בין יואב רוטמן (איתמר) לבין בוגר עמותת עלם.\nב-17 בינואר 2021 חודשה הסדרה לעונה שנייה, טרם סיום העלייה העונה הראשונה.\nב-22 באפריל 2021 פורסם כי הסדרה נמכרה לשידור שירות הסטרימינג של Netflix העולמית.\n\nפורסם שעידו טאקו לוהק לעונה השנייה של הסדרה. פורסם שלקאסט השחקנים מצטרף השחקן נתי רביץ, שיגלם את מפקד תחנת המשטרה. לצידו, בעונה החדשה ישחקו גם גורי אלפי, רעות אלוש, ליאנה עיון, גילי איצקוביץ׳ ואייל שיקרצי (החוזרים מהעונה הראשונה). בנוסף אפשר למצוא בקאסט את נאיה בינשטוק, אינה בקלמן, פרלה דנוך, מוריס כהן, יורם טולדנו, ניקול פודבלני, תום אמסלם, עמית הכטר, עומר נודלמן, נועה אסטנג'לוב, אלי חולי ושון אמסלם.\n\nהסדרה זכתה לביקורות מעורבות.\nהסדרה קיבלה ביקורות חיוביות כמו מסמדר שילוני מאתר \"ynet\" שכתבה: ”קל להיסחף אליה, לאהוב את הגיבור שלה והיא נצמדת באדיקות לחוקי הז'אנר”, ומאריאנה מלמד מעיתון \"הארץ\" שכתבה: ”על פי הפרק הראשון שלה, 'בלקספייס' היא מוצר טלוויזיוני טוב יותר, יציב ומשמעותי יותר מכל אלה שדיברנו עליהם לאחרונה בשיחות ברזייה”.\nהסדרה גם קיבלה ביקורות שליליות, כמו מצוף ישראלי מאתר \"מעריב אונליין\" שכתבה: ”הסדרה החדשה של רשת מנסה להיות מותחן פשע, אך הפרק הראשון היה מלווה בדיאלוגים רדודים, צילום מאכזב ועשרות פרומואים שלא ממש משאירים מקום לדמיון”, ומנדב מנוחין מאתר \"וואלה!\" שכתב: ”הדבר העיקרי שמציעה 'בלקספייס' לעומת אחיותיה לז'אנר הוא אלימות יותר מסוגננת ומצועצעת, על גבול האימה, מסוג שחריג לראות על המסך הישראלי אבל אין כל קושי למצוא בנטפליקס”.\n\n אתר האינטרנט הרשמי של בלקספייס\n בלקספייס, ברשת החברתית פייסבוק\n בלקספייס, ברשת החברתית אינסטגרם\n \"בלקספייס\", במסד הנתונים הקולנועיים IMDb (באנגלית)\n \"בלקספייס\", באתר נטפליקס\n \"בלקספייס\", באתר Rotten Tomatoes (באנגלית)\n\"בלקספייס\", באתר אידיבי\n\"בלקספייס\", במיזם \"אישים\" לתיעוד היצירה הישראלית\nניר וולף, \"בלקספייס\": הסיוט הכי גדול של ההורים, באתר ישראל היום, 14 בדצמבר 2020\nנועה אוהבי, בלקספייס: סדרה חשובה, מורכבת ועמוקה, באתר פרוגי, 14 בדצמבר 2020\n  מאיה פולק, ‏רואים שחורות: האלימות בסדרה \"בלקספייס\" תישאר איתכם גם לאחר הצפייה, בעיתון מקור ראשון, 4 בינואר 2021\nהדבר הכי חכם שעשתה \"בלקספייס\" הוא לא להשאיר אותנו במתח, באתר וואלה‏, 18 בינואר 2021\nרן בוקר, הכסף מצרפת, הלוקיישנים וגם העונה השנייה: מאחורי הקלעים של \"בלקספייס\", באתר ynet, 19 בינואר 2021\nערן סויסה, \"בלקספייס\": אז מי הם הרוצחים?, באתר ישראל היום, 18 בינואר 2021",
    "pageid": 1897325
  },
  {
    "title": "בנימין נתניהו",
    "extract": "בִּנְיָמִין (בִּיבִּי) נְתַנְיָהוּ (‏‏?‏; נולד ב-21 באוקטובר 1949, כ\"ח בתשרי ה'תש\"י) הוא ראש ממשלת ישראל, יושב ראש מפלגת הליכוד וחבר הכנסת מטעמה.\nנתניהו הוא ראש הממשלה הישראלי הראשון שנולד לאחר הקמת מדינת ישראל. בשנים 1984–1988 כיהן כשגריר ישראל באו\"ם, ולאחר מכן הצטרף למפלגת הליכוד והיה חבר הכנסת השתים עשרה וסגן שר החוץ. ב-1993 נבחר ליושב ראש הליכוד. כיהן שש כהונות כראש ממשלה, בשלוש תקופות לא רצופות: בין 1996–1999 בראשות ממשלת ישראל העשרים ושבע; בין 2009–2021 בראשות הממשלה השלושים ושתיים, השלושים ושלוש, השלושים וארבע והשלושים וחמש; ומאז דצמבר 2022 בראשות ממשלת ישראל השלושים ושבע. במצטבר, נתניהו הוא האדם שכיהן כראש ממשלת ישראל במשך התקופה הארוכה ביותר: כ-16 שנים, והוא גם ראש הממשלה שכיהן את התקופה הרצופה הארוכה ביותר: כ-12 שנים. בנוסף כיהן כשר האוצר, שר הביטחון, שר החוץ, שר התקשורת ותפקידים נוספים, חלקם במקביל לכהונותיו כראש ממשלה. בתקופות בהן לא היה חלק מהממשלה כיהן כראש האופוזיציה, למעט השנים 1999–2002 בהן פרש מהפוליטיקה. נכון ל-2024, נתניהו הוא זקן חברי הכנסת בכנסת העשרים וחמש.\nב-24 במאי 2020 החל להתנהל בבית המשפט המחוזי בירושלים משפט נתניהו לאחר שהוגשו נגדו כתבי אישום בעבירות שוחד (בתיק 4000), מרמה והפרת אמונים בשלושה תיקי חקירה (תיק 1000, 2000 ו-4000). בכך, היה נתניהו לראש ממשלת ישראל היחיד, עד היום, שהואשם וניהל משפט פלילי בזמן כהונתו.\nאירועים מדיניים מרכזיים במהלך כהונותיו כראש ממשלה כללו חתימה על הסכם חברון והסכם וואי עם הרשות הפלסטינית (במהלך כהונתו הראשונה), העברת השגרירות האמריקאית לירושלים בשנת 2018, וכן חתימה על הסכמי שלום עם איחוד האמירויות הערביות, בחריין, מרוקו וסודאן במסגרת הסכמי אברהם\" בשנת 2020. בנוסף, אירעו מספר אירועים ביטחוניים במהלך כהונותיו, בהם מבצע עמוד ענן, מבצע צוק איתן, מבצע שומר החומות ומתקפת הפתע של חמאס באוקטובר 2023 שהובילה למלחמת חרבות ברזל. אירועים בולטים נוספים במהלך כהונתו כללו את המחאה החברתית ועסקת שליט בשנת 2011, מגפת הקורונה ב-2020 עד 2021, קידום הרפורמה המשפטית בשנת 2023, והתקיפה האיראנית על ישראל בשנת 2024.\nכשר אוצר (בין השנים 2003–2005), הוביל נתניהו רפורמות משמעותיות בכלכלה הישראלית ובין היתר קידם הפרטה, הורדת מיסים, וקיצוץ בקצבאות הביטוח הלאומי.",
    "pageid": 127857
  },
  {
    "title": "ברק אובמה",
    "extract": "ברק חוסיין אובמה השני (באנגלית: ‏‏?‏; נולד ב-4 באוגוסט 1961) הוא פוליטיקאי אמריקאי, שכיהן כנשיאה ה-44 של ארצות הברית, בשנים 2009–2017. אובמה הוא האפרו-אמריקאי היחיד שכיהן בתפקיד זה עד כה. הוא חבר המפלגה הדמוקרטית, ולפני בחירתו לנשיא כיהן בסנאט של ארצות הברית מטעם מדינת אילינוי, מינואר 2005 ועד נובמבר 2008.\nבשנת כהונתו הראשונה כנשיא הוענק לו פרס נובל לשלום על \"מאמציו יוצאי הדופן לחיזוק הדיפלומטיה הבין-לאומית ושיתוף הפעולה בין עמים\". בתחילת כהונתו התמודד עם המשבר הכלכלי העולמי של 2008, וייצב את המשק באמצעות תוכנית תמרוץ. הוא התערב במשבר בתעשיית הרכב האמריקאית וסיפק עזרה פדרלית לחברות ג'נרל מוטורס וקרייזלר בתנאי שתתארגנה מחדש. הוא העביר את חוק הגנת החולה וטיפול בר השגה שהוביל לרפורמה בביטוחי הבריאות האמריקאים, ופתח את שורות מערכת הביטחון לשירות של להט\"ב ללא הגבלות (ביטל את מדיניות אל תשאל, אל תספר). בנוסף, ב-2010 התרחשה דליפת מידע בדלתיים סגורות לידי הציבור שנודעה בכינוי פרשת קייבלגייט.\nלפי הבטחת הבחירות שלו הוציא את ארצות הברית ממלחמת עיראק ב-2011 והפחית את המעורבות שלה במלחמת אפגניסטן (2001–2021). ממשל אובמה פעל לקדם מדיניות סביבתנית ונאלץ להתמודד מול אסונות טבע ואסונות אקולוגיים, בהם דליפת הנפט במפרץ מקסיקו (2010) וגל סופות הטורנדו בארצות הברית (2011). ב-2012 נבחר בשנית לנשיאות לאחר שגבר על יריבו הרפובליקני מיט רומני. ניצחונו השני הושג בהפרש קטן יותר מהראשון ב-2008. ב-2015 קידם את הסכם פריז שמטרתו הייתה להגביר את המחויבות הבין-לאומית למאבק בשינוי האקלים. לאורך הקדנציה השנייה שלו נערכו סדרת פיגועים המוניים בארצות הברית, בהם הטבח בבית הספר היסודי סנדי הוק והפיגוע במרתון בוסטון. בנוסף, לקראת בחירתו בשנית התרחשה מתקפת טרור בקונסוליה האמריקנית בבנגאזי שבלוב. בהמשך הקדנציה השנייה שלו הביא אובמה לשחזור יחסי ארצות הברית–קובה, שהיו מנותקים מאז המהפכה הקובנית.\nבתחום מדיניות החוץ המשיך במלחמה העולמית בטרור והורה על המבצע לחיסולו של אוסאמה בן לאדן מנהיג ארגון אל-קאעידה, אשר היה אחראי לסדרת פיגועים רצחניים ברחבי העולם, ובראשם פיגועי 11 בספטמבר. בימיו התחולל האביב הערבי והחלה מלחמת האזרחים בסוריה, שארצות הברית התערבה בה במבצע נחישות טבועה. בהנהגתו ארצות הברית קידמה מגעים עם איראן שהבשילו לכדי הסכם המעצמות על תוכנית הגרעין האיראנית, הסכם שארצות הברית נסוגה ממנו תחת יורשו, דונלד טראמפ. סגנו של אובמה, ג'ו ביידן, נבחר לנשיא בבחירות 2020.",
    "pageid": 262415
  },
  {
    "title": "ג'ו ביידן",
    "extract": "ג'וזף רובינט \"ג'ו\" ביידן הבן (באנגלית: ‏‏?‏; נולד ב-20 בנובמבר 1942) הוא פוליטיקאי אמריקאי המכהן כנשיא ארצות הברית ה־46. טרם היבחרו לנשיאות כיהן ביידן כסגן הנשיא ה־47 תחת ברק אובמה בשנים 2009–2017 וייצג את מדינת דלאוור בסנאט של ארצות הברית מטעם המפלגה הדמוקרטית במשך 36 שנים (1973–2009).\nביידן כיהן כיושב ראש ועדת המשפט של הסנאט של ארצות הברית, ועסק בנושאים הקשורים במלחמה בסמים, בריסון הפשע ובחירויות אזרחיות. הוא הוביל את המאמצים לאישורם של \"חוק בקרת הפשע האלים ואכיפת החוק\"  ו\"חוק האלימות נגד נשים\" . ישב בראשות ועדת המשפט במהלך הדיונים על מועמדותם של קלרנס תומאס ורוברט בורק לבית המשפט העליון של ארצות הברית. בבחירות לנשיאות ארצות הברית שנערכו ב-1988 וב-2008, התמודד ביידן ללא הצלחה למועמדות המפלגה הדמוקרטית לנשיאות.\nב-2008 נבחר ביידן בידי הסנאטור ברק אובמה, שהתמודד לנשיאות מטעם המפלגה הדמוקרטית, כעמיתו למרוץ בבחירות לנשיאות ארצות הברית שהתקיימו באותה שנה. לאחר שנבחר עמו לסגן הנשיא, פיקח ביידן על שימוש בתשתיות כלכליות לריסון המיתון הכלכלי, ועזר לגבש את המדיניות האמריקאית כלפי עיראק עד נסיגת כוחות ארצות הברית ב-2011. יכולתו לנהל משא ומתן עם חברי המפלגה הרפובליקנית בקונגרס סייעה לממשל אובמה להעביר חקיקות שונות, ובהן \"חוק הפיקוח על התקציב לשנת 2011\" שפתר את משבר תקרת החוב של ארצות הברית  באותה שנה, ו\"חוק ההקלה במס למשלם המיסים האמריקאי\" מ-2012, כתגובה לצוק הפיסקלי שקרב ובא. אובמה וביידן נבחרו מחדש ב-2012, והביסו את המושל לשעבר הרפובליקני של מסצ'וסטס, מיט רומני, ועמיתו למרוץ פול ראיין.\nבאוקטובר 2015, לאחר חודשים של השערות, הודיע ביידן שלא יתמודד למועמדות המפלגה הדמוקרטית לנשיאות ב-2016. אחת הפעולות האחרונות של הנשיא אובמה בינואר 2017 הייתה עיטורו של ביידן במדליית החירות הנשיאותית. לאחר שסיים את כהונתו השנייה כסגן נשיא, הצטרף ביידן לסגל אוניברסיטת פנסילבניה. באפריל 2019 הכריז על התמודדותו בפריימריז לנשיאות במפלגה הדמוקרטית, ולאחר התחלה רעועה שבה היה נראה שהוא עומד להפסיד לברני סנדרס ולאחרים, הצליח ביידן להוביל בפריימריז ולהיבחר למועמד המפלגה לנשיאות. הוא בחר בסנאטורית קמלה האריס מקליפורניה כעמיתתו למרוץ. בבחירות לנשיאות ארצות הברית בנובמבר 2020 גבר ביידן על הנשיא המכהן דונלד טראמפ ונבחר לתפקיד נשיא ארצות הברית.\nכנשיא חתם ביידן על חוק תוכנית החילוץ האמריקאית בתגובה למגפת הקורונה בארצות הברית ולמיתון שנוצר בעקבותיה, והוביל הצעות חוק דו-מפלגתיות בנושא תשתיות וייצור. הוא הציע את חוק \"Build Back Better\", שאמנם נכשל בקונגרס, אך היבטיו שולבו בחוק צמצום האינפלציה שעליו חתם כחוק בשנת 2022. ביידן מינה את קטנג'י בראון ג'קסון לכס השיפוט בבית המשפט העליון של ארצות הברית. הוא עבד עם הרפובליקנים בקונגרס כדי לפתור את משבר תקרת החוב של ארצות הברית ב-2023 תוך משא ומתן על הסכם להעלאת תקרת החוב. מבחינת מדיניות חוץ, ביידן השיב את ארצות הברית להסכם פריז, וניהל את הנסיגה המוחלטת של הכוחות המזוינים של ארצות הברית מאפגניסטן – אקט הסיום של מלחמת אפגניסטן שהוביל לנפילת קאבול. הוא הגיב לפלישה הרוסית לאוקראינה בהטלת עיצומים על רוסיה ואישר סיוע אזרחי וצבאי לאוקראינה. עם פרוץ מלחמת חרבות ברזל הכריז ביידן על תמיכה צבאית בישראל, והוקיע את מעשי הטבח של חמאס.\nבאפריל 2023 הכריז ביידן על התמודדותו למועמדות המפלגה הדמוקרטית בבחירות לנשיאות 2024, אך ב-21 ביולי 2024 הודיע כי הוא חוזר בו ולא יתמודד בבחירות לקדנציה נוספת ויתמוך במועמדותה של סגניתו קמלה האריס.\n\nג'וזף רובינט ביידן נולד ב-20 בנובמבר 1942 בבית החולים סנט מרי בסקרנטון שבפנסילבניה. הוריו הם קתרין יוג'יניה ביידן (לבית פינגן) וג'וזף רובינט ביידן האב. אימו קתרין היא ממוצא אירי ואביו ג'וזף הוא ממוצא אנגלי, צרפתי ואירי. הוא היה הראשון מבין ארבעה אחים במשפחת ביידן הקתולית, כשלו אחות אחת ושני אחים. סבא רבא שלו מצד אימו, אדוארד פרנסיס בלוויט, היה חבר הסנאט של פנסילבניה .\nאביו של ביידן היה אמיד ובעל אמצעים קודם לכן בחייו, אך סבל מתהפוכות עסקיות עד שנולד בנו. במשך כמה שנים נאלצה המשפחה לחיות אצל הורי אימו. כאשר אזור סקרנטון חווה ירידה בערכו הכלכלי בשנות ה-50 של המאה ה-20, לא הצליח אביו של ביידן למצוא עבודה מספקת מבחינה כלכלית. בשנת 1953 עברה המשפחה לדירה בקליימונט שבדלאוור, שם התגוררו שנים אחדות לפני שעברו להתגורר בווילמינגטון. ג'ו ביידן האב הצליח יותר בעבודתו כסוחר מכוניות משומשות, והמשפחה השתייכה למעמד הביניים.\nביידן למד באקדמיית ארצ'מר שבקליימונט, שם היה רץ אחורי בעמדת \"האף-בק\" (half-back) ותופס (Wide Receiver) בנבחרת הפוטבול של בית הספר התיכון. הוא עזר להוביל את קבוצתו מנבחרת המפסידה פעם אחר פעם לנבחרת בלתי-מנוצחת בשנתו האחרונה בתיכון. בנוסף שיחק ביידן בנבחרת הבייסבול. בשנים אלו לקח חלק בשביתה כמחאה על הפרדה גזעית בווילמינגטון. מבחינה אקדמית היה תלמיד מעל הממוצע, נחשב למנהיג טבעי בקרב התלמידים, ונבחר לנשיא הכיתה בשנותיו הראשונות והאחרונות בבית הספר. את לימודיו התיכוניים סיים ב-1961.\n\nב-1965 קיבל תואר ראשון מאוניברסיטת דלאוור , עם תואר דו-חוגי בהיסטוריה ומדע המדינה, וסיים את לימודיו במקום ה-506 בכיתה מתוך 688. ב-1964, כאשר שהה באיי בהאמה בעת חופשת האביב, נפגש ביידן והתחיל לצאת עם ניילה האנטר, בת למשפחה עשירה מהכפר סקאנאיטלס שבמדינת ניו יורק, שלמדה באוניברסיטת סירקיוז. כבר אז אמר לה ביידן כי בכוונתו להיות חבר הסנאט של ארצות הברית עד גיל 30 ולאחר מכן נשיא ארצות הברית. הוא זנח את תוכניותיו לשחק בנבחרת הפוטבול של האוניברסיטה כדי שיוכל להקדיש זמן רב יותר למערכת היחסים עם האנטר.\nלאחר מכן נרשם ללימודים בבית הספר למשפטים של אוניברסיטת סירקיוז, וקיבל מלגה למחצה על בסיס צרכים כלכליים בנוסף לסיוע כלכלי על בסיס הישגים אקדמיים. במהלך שנתו הראשונה בבית הספר למשפטים, הואשם ביידן בגנבה ספרותית של 5 מתוך 15 עמודים של מאמר ביקורת משפטי. ביידן אמר שהמקרה קרה בשוגג משום שלא ידע את כללי הציטוט בעבודות, והוא הורשה לחזור על הקורס לאחר קבלת ציון נכשל, אשר נשמט מאוחר יותר מרשימת ציוניו (אירוע זה משך תשומת לב זמן מה לאחר מכן כאשר הוטחו בו האשמות נוספות בגין גנבה ספרותית גם ב-1987). הוא קיבל תואר JD במשפטים ב-1968. ביידן קיבל רישיון לעסוק בעריכת דין בדלאוור ב-1969.\nטופסי הגיוס של ביידן אל הכוחות המזוינים של ארצות הברית נדחו בשיא מלחמת וייטנאם, וב-1968 הוא סווג מחדש על ידי מערכת השירות הסלקטיבי כבלתי ראוי לשירות צבאי עקב אסתמה שהייתה לו בנעוריו. הוא מעולם לא לקח חלק בהפגנות נגד המלחמה, ואחר כך ציין שבאותו הזמן הקדיש את מרב תשומת לבו למחויבותו לבת זוגו ניילה ולבית הספר למשפטים. ביידן התרשם לרעה מתופעות של שתיית משקאות חריפים במשפחתו ובשכונה שבה חי, ובעקבות כך החליט להתנזר באופן מוחלט ממשקאות אלכוהוליים. הוא סבל מגמגום במשך רוב שנות ילדותו ובמהלך שנות העשרים לחייו. לדבריו הוא גבר על הגמגום אחרי שבילה שעות רבות בציטוט שירה מול מראה.\n\nב-27 באוגוסט 1966, בעודו סטודנט למשפטים, נישא ביידן לניילה האנטר. הם התגברו על הסתייגותם הראשונית של הוריה של האנטר הפרסביטריאנית מנישואיה לקתולי, והטקס נערך בכנסייה קתולית בכפר סקאנאיטלס. הזוג חבק שלושה ילדים: ג'וזף רובינט \"בו\" ביידן (1969–2015), האנטר (נולד ב-1970), ונעמי כריסטינה (1971–1972). ב-1968 עבד ביידן במשך שישה חודשים במשרד עורכי דין בווילמינגטון בראשותו של הרפובליקני המקומי הבכיר, ויליאם פריקט, ולימים יספר כי החשיב את עצמו לרפובליקני. הוא לא אהב את הפוליטיקה הגזענית השמרנית של מושל דלאוור הדמוקרטי צ'ארלס טרי, ונטה לתמוך בראסל פיטרסון, רפובליקני ליברלי יותר, שהביס את טרי ב-1968. הרפובליקנים המקומיים ניסו לגייס את ביידן לשורותיהם, אך הוא התנגד להם בשל סלידתו מהמועמד הרפובליקני לנשיאות ריצ'רד ניקסון, ונחשב לבעל נטיות עצמאיות.\nב-1969 שב ביידן לעסוק בעריכת דין בווילמינגטון, תחילה כסנגור ציבורי ואחר כך כעורך דין במשרד בראשותו של סיד באליק, דמוקרטי מקומי. באליק עירב את ביידן ב\"פורום הדמוקרטי\", קבוצה שניסתה לערוך רפורמות במפלגה הדמוקרטית ולהפיח בה רוח חיים מחודשת, וביידן החליף את דעותיו מעצמאי לדמוקרטי. הוא גם הקים את משרד עורכי הדין הראשון שלו: \"ביידן את וולש\". עם זאת, דיני תאגידים לא עניינו אותו, ועיסוק במשפט הפלילי לא השתלם לו מבחינה כלכלית. הוא עסק בניהול נכסים מקומיים על מנת להגדיל את הכנסתו.\nמאוחר יותר ב-1969 רץ ביידן מטעם המפלגה הדמוקרטית לחברות במועצת מחוז ניו קאסל, עם מצע ליברלי שכלל תמיכה בדיור ציבורי באזור הפרוורים. הוא ניצח ברוב משמעותי של אלפיים קולות במחוז שהיה רפובליקני באופן מסורתי ובשנה שנחשבה רעה לדמוקרטים בדלאוור. עוד לפני שנכנס לתפקידו, החל ביידן לדבר על ריצה לסנאט של ארצות הברית תוך שנתיים. הוא שירת במועצת המחוז מ-1970 עד 1972 במקביל להמשך עסקיו כעורך דין פרטי. בין הנושאים בהם עסק בנאומיו השונים במועצה היו התנגדותו למיזמים גדולים בכבישים המהירים שלדעתו עלולים היו לשבש את החיים בשכונות של וילמינגטון, כולל המיזמים הקשורים לכביש 95 של מערכת הכבישים הבין-מדינתיים.\n\n ערך מורחב – הבחירות לסנאט של ארצות הברית בדלאוור (1972)\n\nביידן רץ כמועמד בבחירות לסנאט של ארצות הברית בדלאוור ב-1972, שהתקיימו תחת נסיבות פוליטיות ייחודיות. הסנאטור הרפובליקני המכהן והוותיק, ג'יימס קיילב בוגס, שקל לפרוש מהחיים הפוליטיים אחרי קריירה עשירה שכללה את מושלות דלאוור וייצוגה בבית הנבחרים של ארצות הברית; בנוסף, עלו השערות לפיהן חבר בית הנבחרים, פיט דו פונט, וראש עיריית וילמינגטון, הארי האסקל הבן, יתמודדו זה מול זה במירוץ לסנאט תוך מאבק שעשוי להיות מלוכלך ועיקש. כדי למנוע זאת, נשיא ארצות הברית ריצ'רד ניקסון עזר לשכנע את בוגס להתמודד מחדש בהבטחה לתמיכה מלאה מהמפלגה הרפובליקנית. אף אחד אחר במפלגה הדמוקרטית מלבד ג'ו ביידן לא רצה להתמודד נגד בוגס, אז חבר מועצת מחוז ניו קאסל. למסע הבחירות של ביידן לא היה כמעט כסף ודומה היה שאין לו סיכוי להיבחר. מסע הבחירות נוהל בידי אחותו, ולרי ביידן אוונס (שתמשיך לנהל גם את מסעות הבחירות שלו בעתיד), אויש בסגל של בני משפחה אחרים, ונסמך בעיקר על חלוקת עלונים ומפגשים פנים אל פנים עם בוחרים.\nביידן קיבל סיוע מהסתדרות העובדים האמריקאית AFL-CIO ומהסוקר הדמוקרטי פטריק קאדל. סוגיות הקמפיין של ביידן התמקדו בנסיגה מווייטנאם, סביבתנות, זכויות אזרח, תחבורה ציבורית, מיסוי הוגן, טיפולים רפואיים וחוסר שביעות הרצון של הציבור מהפוליטיקאים הנוכחיים. במהלך הקיץ פיגר ביידן בכמעט 30% אחרי בוגס, אם כי רמת האנרגיה שלו, משפחתו הצעירה והמושכת, ויכולתו להתחבר לרגשות הבוחרים, העניקו לביידן – שהחל להתרומם בסקרים – יתרון על פני בוגס שכבר הכין עצמו לפרישה. בסופו של דבר, ביידן זכה בבחירות שהתקיימו ב-7 בנובמבר 1972 בפער של 3,162 קולות.\nב-18 בדצמבר 1972, שבועות ספורים לאחר הבחירות, נהרגו רעייתו של ביידן, ניילה, ובתם נעמי בת השנה בתאונת דרכים בעת שערכו קניות לרגל חג המולד בהוקסין שבדלאוור. המכונית המשפחתית של ניילה נפגעה ממשאית סמי-טריילר כשהיא יצאה מצומת. נהג המשאית שפגע בה זוכה מכל אשמה. בניו של ביידן, בו והאנטר, שרדו את התאונה והובהלו לבית החולים במצב בינוני; בו סבל מרגל שבורה ומחבלות אחרות, בעוד האנטר סבל משבר קל בגולגולת ומחבלות ראש אחרות. הרופאים שטיפלו בהם העריכו כי שניהם יתאוששו בקרוב באופן מלא. ביידן שקל להתפטר מתפקידו כסנאטור (תפקיד שאליו עוד לא הושבע) על-מנת לטפל בהם, אך שוכנע שלא לעשות כן על ידי מנהיג הרוב בסנאט מייק מנספילד. לאחר התאונה, ביידן טען כי נהג המשאית שתה אלכוהול לפני ההתנגשות, אך טענות אלה נדחו על ידי משפחת הנהג ולא נתמכו על ידי המשטרה.\nביידן הושבע לתפקידו ב-5 בינואר 1973 על ידי פרנסיס וריאו, אז מזכיר הסנאט של ארצות הברית, בקפלה קטנה במרכז הרפואי וילמינגטון. בו היה מרותק לכיסא גלגלים והרגל השבורה שלו הייתה בתהליכי הבראה. האנטר, שכבר שוחרר, נכח בהשבעה גם כן וכמוהו בני משפחה מורחבת. נוסף עליהם, עדים ומצלמות טלוויזיה נכחו בקפלה והאירוע זכה לתשומת לב לאומית.\nבגיל 30 (הגיל המינימלי הדרוש כדי לכהן בסנאט), ביידן הפך לסנטור השישי בצעירותו בהיסטוריה של ארצות הברית, ואחד מ-18 הסנאטורים היחידים שנכנסו לתפקידם לפני שהגיעו לגיל 31. אך ביידן עדיין היה בתהליכי התאוששות מהטרגדיה. התאונה הותירה אותו מלא בכעס ובמשבר אמונה: \"אהבתי להסתובב בשכונות מצוקה בלילה, כשחשבתי שיש סיכוי טוב יותר למצוא שם מאבק [...] לא ידעתי שאני מסוגל להיות נתון לזעם שכזה [...] הרגשתי שאלוהים עבד עלי בעיניים באופן נוראי\". כדי להיות בבית כל יום עבור בניו הצעירים, ביידן נהג לנסוע כל יום ברכבת אמטרק במשך שעה וחצי לכל כיוון מביתו שבפרוורי וילמינגטון לוושינגטון הבירה, מנהג אותו יישם לאורך הקריירה שלו בסנאט. לאחר התאונה, הוא התקשה להתמקד בעבודה, ודומה היה שאת הפעולות שהיה צריך לבצע כסנאטור עשה על \"אוטומט\". בזיכרונותיו, ביידן ציין כי בסגל שלו הימרו על כמה זמן יחזיק מעמד. כאב יחיד במשך חמש שנים, הוא נתן פקודות קבועות לפיהן על הסגל שלו להפריע ולהודיע לו בכל עת אם אחד מבניו מתקשר. לזכר אשתו ובתו, ביידן אינו עובד ב-18 בדצמבר, היום בו אירעה התאונה.\nבנו הבכור של ביידן, בו, נבחר לתובע הכללי של דלאוור ולאחר מכן שירת כשופט בצבא ארצות הברית בעיראק. ב-30 במאי 2015 הלך בו לעולמו בגיל 46 לאחר מאבק בן שנתיים בסרטן המוח. לפני מותו, בו היה צפוי לזכות במועמדות המפלגה הדמוקרטית למושל דלאוור ב-2016. בנו הצעיר של ביידן, האנטר, הוא עורך דין ושדלן בוושינגטון הבירה.\nב-1975 פגש ביידן את ג'יל טרייסי ג'ייקובס, ילידת פנסילבניה ואז מורה בדלאוור. הם נפגשו בבליינד דייט שארגן אחיו של ביידן, אם כי התברר שביידן כבר הבחין בתצלום שלה בפרסומת של פארק מקומי בווילמינגטון. ביידן מייחס לג'יל את חידוש התעניינותו בפוליטיקה ובחיים כאחד. ב-17 ביוני 1977, ביידן וג'ייקובס נישאו זה לזה על ידי כומר קתולי בקפלה במטה האומות המאוחדות שבניו יורק. ב-1981 נולדה בתם המשותפת היחידה, שנהפכה לעובדת סוציאלית ואשת צוות במחלקת השירותים החברתיים לילדים, לנוער ולמשפחה של ממשלת דלאוור.\n\nבשנים הראשונות שלו בסנאט התמקד ביידן בחקיקה בנושאי הגנת הצרכן וסוגיות סביבתיות, וקרא ליותר לקיחת אחריות מצד הממשלה הפדרלית של ארצות הברית. באמצע 1974, הסנטור הצעיר ביידן נכלל ברשימת \"200 הפנים אל העתיד\" של מגזין טיים, ובפרופיל שנבנה לו הוזכרה הטרגדיה שאירעה למשפחתו וביידן אופיין כ\"בטוח בעצמו\" ו\"שאפתן כפייתי\".\nב-1981 נהיה ביידן לחבר הבכיר בוועדת המשפט של הסנאט של ארצות הברית. ב-1984 נמנה בין האחראיים במפלגה הדמוקרטית להעברת חוק השליטה המקיפה בפשע. עם הזמן, חלקים מהחוק הפכו לשנויים במחלוקת וביקורת הושמעה לגבי הוראות החוק שהקשיחו את יחס הממשל לפשע והשפיעו באופן לא מידתי, לטענת המבקרים, על האוכלוסייה השחורה. ביידן עצמו הכיר בביקורת ב-2019 והגדיר את חלקו בחקיקה זו כ\"טעות גדולה\". עם זאת, חלק מתומכיו של ביידן שיבחו אותו על שינוי הוראות החוק הקשוחות ביותר וראו בכך את ההישג החקיקתי החשוב ביותר שלו בשלב זה. באותה השנה שקל להתמודד למועמדות המפלגה הדמוקרטית בבחירות לנשיאות ארצות הברית 1984, אם כי בסופו של דבר החליט לא להציג את מועמדותו.\nבשנת 1992 נשא נאום בו מתח ביקורת על הנשיא ג'ורג' הרברט ווקר בוש על כך שלחץ על ראש הממשלה הישראלי יצחק שמיר לעשות שלום עם הערבים ואמר:\n\nבמהלך העשור הראשון שלו בסנאט, בכל הנוגע למדיניות חוץ, התמקד ביידן בסוגיות של בקרה על יצור והפצה של כלי נשק. ביידן היה בין המתנגדים הבולטים למכירת נשק מתקדם למצרים, והתנה את הסכמתו בערבויות שהנשק לא יופעל כנגד ישראל. בתגובה לסירובו של הקונגרס האמריקאי לאשרר את הסכם סאל\"ט השני שנחתם ב-1979 על ידי המזכיר הכללי של המפלגה הקומוניסטית של ברית המועצות ליאוניד ברז'נייב והנשיא ג'ימי קרטר, יזם ביידן פגישה עם שר החוץ הסובייטי אנדריי גרומיקו, לימד אותו אודות חששות ואינטרסים אמריקאים והבטיח עריכת מספר שינויים כדי להתמודד עם התנגדויות ועדת החוץ של הסנאט של ארצות הברית. כשממשל רונלד רייגן רצה לפרש את הסכם סאל\"ט הראשון באופן מקל למען קידום יוזמת ההגנה האסטרטגית, ביידן תמך בעמידה קפדנית בתנאי ההסכם. הוא התנצח שוב עם ממשל רייגן ב-1986 כשתמך בסנקציות כלכליות נגד דרום אפריקה בניגוד לעמדת הממשל. הוא זכה לתשומת לב רבה כשביקר את מזכיר המדינה של ארצות הברית ג'ורג' שולץ בעת שימוע בסנאט בשל תמיכת הממשל במדינה שהמשיכה להנהיג את מדיניות האפרטהייד בשטחיה.\n\nב-9 ביוני 1987 הכריז ביידן באורח רשמי בתחנת הרכבת בוילמינגטון על התמודדותו בבחירות המקדימות של המפלגה הדמוקרטית לנשיאות ארצות הברית לקראת הבחירות לנשיאות ב-1988. הוא שאף להפוך לנשיא הצעיר ביותר מאז ג'ון פיצג'רלד קנדי. בראשית מסע הבחירות, נחשב ביידן למועמד פוטנציאלי חזק בגלל דימויו המתון, יכולתו לשאת נאומים מלהיטים, יכולתו למשך מצביעים בני דור הבייבי בום, תשומת הלב הלאומית הצפויה לו כיושב ראש ועדת המשפט של הסנאט של ארצות הברית במהלך הדיונים הקרבים אודות אישור מועמדותו של רוברט בורק לבית המשפט העליון של ארצות הברית ויכולתו לגייס תרומות. הוא גייס מיליון ושבע מאות אלף דולר אמריקני ברבעון הראשון של 1987, יותר מכל מועמד אחר.\nבאוגוסט 1987, מסע הבחירות של ביידן, שהמסר המרכזי שלו היה מבלבל לנוכח היריבויות הפנימיות בסגל שלו, החל לפגר מאחורי מייקל דוקאקיס ודיק גפהארדט, אף על פי שגייס כספים רבים יותר מכל יתר המועמדים להוציא את דוקאקיס, וזכה להצלחה בסקרים לקראת אספות הבחירה באיווה. בספטמבר נקלע מסע הבחירות לצרות נוספות כאשר הואשם ביידן בגנבת נאום שנכתב מוקדם יותר באותה שנה על ידי ניל קינוק, מנהיג מפלגת הלייבור הבריטית. הנאום של קינוק כלל את השורות הבאות:\n\nבעוד שנאומו של ביידן הכיל את השורות הבאות:\n\nלמעשה, ביידן ציטט את קינוק כמקורו לניסוח הנאום בהזדמנויות קודמות. עם זאת, הוא לא התייחס למקורות הנאומים שנשא בעימות הבחירות הדמוקרטי באיווה ב-23 באוגוסט וגם לא בזה שנשא ב-26 באוגוסט בריאיון לאגודת החינוך הלאומית. יתר על כן, בשעה שנאומיו תאמו במסרים ובשפה שלהם לנאומים אחרים פעמים תכופות, השימוש של ביידן היה תחת בדיקה יתרה מאחר שזייף היבטים של רקעו המשפחתי כדי להתאים לזה של קינוק. עד מהרה נודע כי ביידן כבר העתיק קטעים מנאום של רוברט קנדי מ-1967 (במקרה זה לקחו עוזריו של ביידן אחריות על ההעתקה), וכן ביטוי קצר מנאום השבעתו של ג'ון פיצג'רלד קנדי מ-1961.\nכמה ימים לאחר מכן, מקרה הגנבה הספרותית של ביידן בבית הספר למשפטים נודע לציבור ובתקשורת. נוסף על כך, סרטון וידאו שפורסם הציג את ביידן שנשאל על ידי תושב ניו המפשייר אודות ציוניו בבית הספר למשפטים, והראשון ענה כי הוא סיים את לימודיו ב\"חצי העליון\" של כיתתו, למד בבית הספר למשפטים במלגה מלאה, וכי קיבל שלושה תארים אקדמיים במכללה; כל אחת מהצהרות אלו היו או שגויות או הגזמה של הישגיו בפועל. השפעת הגילויים אודות העתקת הנאום מקינוק ומסירת פרטים לא מדויקים על הישגיו הלימודיים התעצמה נוכח הכמות המוגבלת של חדשות אחרות על המרוצים הפנימיים לנשיאות במפלגות, כאשר רוב הציבור עדיין לא הקדיש תשומת לב לאף אחד ממסעות הבחירות המוקדמים. לביידן חסרה תמיכה מקבוצה דמוגרפית או פוליטית חזקה על-מנת לעזור לו לשרוד את המשבר. ביידן פרש מהמירוץ ב-23 בספטמבר 1987, ואמר כי \"הצל המוגזם\" של טעויות העבר שלו האפיל על מועמדותו.\nלאחר שביידן פרש מהמירוץ, התגלה כי מטה הבחירות של מייקל דוקאקיס ערך בחשאי סרטון המדגיש את ההשוואה בין הנאום של ביידן וזה של קינוק והפיץ אותו לרשתות הטלוויזיה בארצות הברית. מאוחר יותר ב-1987, מועצת האחריות המקצועית בבית המשפט העליון של דלאוור דנה בתלונות לגבי מעמדו של ביידן כעורך דין לאור הגילויים על העתקה במהלך לימודיו. המועצה ניקתה את ביידן מאשמה וקבעה כי הוא לא הפר את הכללים.\n\nביידן היה חבר ותיק בוועדת המשפט של הסנאט של ארצות הברית. הוא ישב בראשה בשנים 1987–1995 והיה בה החבר הבכיר מטעם מפלגת המיעוט בשנים 1981–1987 ולאחר מכן בשנים 1995–1997.\nבעת כהונתו כיושב ראש הוועדה, ניהל ביידן שניים מהדיונים הפולמוסיים ביותר לאישור מועמדים לבית המשפט העליון של ארצות הברית בהיסטוריה האמריקאית: רוברט בורק ב-1987 וקלרנס תומאס ב-1991. ביידן הצהיר על התנגדותו למינוי של בורק זמן קצר אחרי שהנשיא רונלד רייגן הודיע שבורק הוא מועמדו לבית המשפט העליון. בריאיון שנתן שנה לפני כן, התייחס ביידן למועמדות היפותטית של בורק לתפקיד והביע את תמיכתו. העובדה שביידן חזר בו הכעיסה חברי קונגרס שמרנים, שחשבו שאין ביכולתו לנהל את הדיונים באופן חסר פניות. למרות זאת, בגמר הדיונים זכה ביידן לשבחים על ניהול ההליכים בצורה הוגנת, בהומור טוב ובאומץ, תוך כדי שמסע הבחירות שלו לנשיאות ב-1988 קרס. ביידן דחה טיעונים נגד בורק שלא נראו לו ענייניים וניסח את התנגדותו למינוי כמחלוקת עקרונית על תפקידה של החוקה. הוא סבר שיש לפרש את חוקת ארצות הברית באופן רחב, שחורג מהנוסח המפורש ומהכוונות המקוריות של מנסחי החוקה, וכך לכלול בה זכויות לחירות ולפרטיות, בעוד שבורק הביע את תמיכתו בגישה הפוכה, אוריגינליסטית, החותרת לפרשנות החוקה על פי משמעותה המקורית. המינוי של בורק נדחה בוועדה ברוב של 5–9, ולאחר מכן נדחה בסנאט, שנשלט על ידי הדמוקרטים, ברוב של 58-42.\nבמהלך הדיונים על המועמדות של קלרנס תומאס, השאלות של ביידן על סוגיות חוקתיות היו לעיתים קרובות ארוכות ומסובכות מדי, עד שלעיתים שכח תומאס את השאלה שהופנתה כלפיו. היו מי שצפו בדיונים המתוקשרים על מועמדותו של תומאס והביעו תסכול מהסגנון של ביידן. תומאס כתב מאוחר יותר שלמרות הבטחותיו הקודמות של הסנאטור, השאלות של ביידן הרגישו לו יותר כמתקפה ופחות כתשאול. הוועדה סיימה את דיוניה לגבי המועמדות של תומאס ללא המלצה, עם התנגדותו של ביידן. במהלך הדיונים הסתייג ביידן מעיסוק בחייו הפרטיים של תומאס, בין השאר כיוון שזכר את ההשמצות האישיות שהוא עצמו ספג במהלך מסע הבחירות לנשיאות ב-1987. ביידן שיתף את הוועדה במידע אודות האישומים של אניטה היל בדבר מעשים מגונים נגדה מצדו של תומאס, אך הוא נמנע בתחילה מלשתף את הציבור בתואנה שהיא עדיין לא מוכנה להעיד. אחרי שהיל מסרה את עדותה, לא איפשר ביידן לעדים פוטנציאליים אחרים, כגון אנג'לה רייט (שהטיחה בתומאס האשמות דומות) ומומחים להטרדות מיניות, להעיד במטרה לחזק את העדות של היל. ביידן אמר כי הוא שואף לשמר את זכותו של תומאס לפרטיות ולהליך הוגן. בסופו של דבר, אושר המינוי של תומאס בסנאט ברוב של 48–52, בעוד ביידן נמנה בין המתנגדים. במהלך הדיונים ולאחריהם, היה ביידן נתון לביקורת חריפה מצד קבוצות משפטיות ליברליות וקבוצות נשים על כך שלא ניהל היטב את השימועים ולא עשה דיו כדי לתמוך בהיל. בעקבות הביקורת, חיפש ביידן נשים שישרתו בוועדת המשפט והדגיש סוגיות הנוגעות לנשים בסדר היום החקיקתי של הוועדה.\nביידן היה מעורב בעיצוב חוקים פדרליים רבים העוסקים בפשיעה ואכיפה. הוא הוביל את הליכי החקיקה של \"חוק בקרת פשעי אלימות ואכיפת החוק\" משנת 1994, הידוע גם בשם \"חוק הפשע של ביידן\". החוק כלל איסור הפדרלי על נשיאת נשק לחימה (AWB), שתוקפו פג ב-2004 לאחר תום תקופת שקיעה בת עשר שנים ואי-חידוש האיסור. החוק כלל גם את חוק האלימות נגד נשים (VAWA), אשר מכיל מגוון רחב של אמצעים למאבק באלימות במשפחה. ב-2000, בפסק הדין של בית המשפט העליון \"ארצות הברית נגד מוריסון\", נקבע כי סעיף בחוק האלימות נגד נשים המאפשר פתרון אזרחי-פדרלי עבור קורבנות של אלימות מגדרית חורג מסמכות הקונגרס של ארצות הברית ולכן אינו חוקתי. הקונגרס אישר מחדש את חוק ה-VAWA ב-2000 וב-2005. ביידן אמר: \"אני רואה בחוק האלימות נגד נשים את החקיקה החשובה ביותר שהובלתי במהלך 35 שנות כהונתי בסנאט\".\nביידן מתח ביקורת על הפעולות של התובע העצמאי קנת' סטאר בעת שחקר את פרשת מוניקה לווינסקי ואת פרשת וייטווטר. הוא הצביע בעד זיכוי של ביל קלינטון משתי ההאשמות שהוטחו בו במסגרת הליך ההדחה של הנשיא.\n\nנוסף על חברותו בוועדת המשפט, היה ביידן חבר ותיק בוועדת החוץ של הסנאט של ארצות הברית. ב-1997 הוא היה לחבר הבכיר בוועדה מטעם מפלגת המיעוט, וישב בראשה מיוני 2001 עד ינואר 2003. ביידן שב לראשות הוועדה מינואר 2007 עד ינואר 2009 לאחר שהמפלגה הדמוקרטית נטלה את הרוב בסנאט מהמפלגה הרפובליקנית, בעקבות בחירות אמצע הכהונה ב-2006. באופן כללי, נקט ביידן עמדות אינטרנציונליסטיות-ליברליות בכל הנוגע למדיניות חוץ. עמדותיו תאמו לרוב את הזרם המרכזי במפלגה הדמוקרטית, אך הוא שיתף פעולה גם עם סנאטורים רפובליקנים, כגון ריצ'רד לוגאר וג'סי הלמס, ולעיתים נקט בעמדות שלא היו מקובלות על חלק מחברי מפלגתו. ביידן היה גם יו\"ר-משותף של קבוצת המשקיפים על ארגון האמנה הצפון-אטלנטית בסנאט. רשימה חלקית מתקופתו בוועדה מראה כי ביידן נועד עם כ-150 מנהיגים מ-60 מדינות וארגונים בינלאומיים. ביידן ערך דיונים תכופים כיושב ראש הוועדה, וכן ניהל דיונים רבים בוועדות המשנה לענייני אירופה.\nביידן גילה עניין במלחמות יוגוסלביה לאחר ששמע על התעללויות מצד סרבים במהלך מלחמת העצמאות של קרואטיה ב-1991. באפריל 1993 ערך ביידן ביקור בן שבוע בחבל הבלקן וקיים פגישה מתוחה בת שלוש שעות עם מנהיג הסרבים סלובודן מילושביץ'. ביידן סיפר שאמר למילושביץ' \"אני חושב שאתה פושע מלחמה ארור ואתה צריך להישפט ככזה\". ביידן כתב תיקון חקיקתי ב-1992 כדי לאלץ את ממשל בוש לחמש את הבוסניאקים. הוא ריכך את עמדתו ב-1994 באופן שתאם לגישה של ממשל קלינטון, זאת לפני שחתם על צעד קשוח יותר שקודם על ידי הסנאטורים ג'ו ליברמן ובוב דול. החקיקה שקידמו ליברמן ודול סייעה למאמצי שמירת השלום של נאט\"ו באזור. ביידן תיאר את תפקידו בהשפעה על המדיניות כלפי הבלקן באמצע שנות התשעים כ\"רגע הגאווה בחיי הציבוריים\". ב-1999, במהלך מלחמת קוסובו, צידד ביידן במסע ההפצצות של נאט\"ו על סרביה ומונטנגרו. בשיתוף פעולה עם חברו ג'ון מקיין העביר את \"החלטת קוסובו ביידן-מקיין\", שהפצירה בנשיא קלינטון להשתמש בכל הכוח המזוין הדרוש לריסון הלחימה בבלקן, כולל עימות עם מילושביץ' על התוקפנות הסרבית בקוסובו.\nב-1991 התנגד ביידן ליציאת הכוחות המזוינים של ארצות הברית למלחמת המפרץ, בצוותא עם 45 מתוך 55 הסנאטורים הדמוקרטים. הוא האמין שארצות הברית נושאת כמעט לבדה את מרבית הנטל בקואליציה האנטי-עיראקית. עם זאת, ביידן היה תומך נלהב במלחמת אפגניסטן ב-2001 ואמר כי \"לא משנה במה זה כרוך, עלינו לעשות זאת\". לגבי מלחמת עיראק, הצהיר ביידן ב-2002 כי סדאם חוסיין מהווה איום על הביטחון הלאומי, ואין ברירה אלא לחסל את האיום. באוקטובר 2002 הצביע ביידן בעד ההחלטה שהסמיכה את הנשיא להשתמש בכוח צבאי נגד עיראק והצדיקה את המלחמה. אולם, הוא הפך עד מהרה למבקר של המלחמה. הוא הגדיר את הצבעתו בעדה כ\"טעות\", אבל לא דרש נסיגה של הכוחות האמריקאים. הוא תמך בהקצבת כספים של הקונגרס לצורך מימון הכיבוש, אך טען כי יש להפוך את המלחמה ליותר בינלאומית, להגדיל את מספר החיילים המשתתפים, וכי על ממשל ג'ורג' ווקר בוש לשתף את העם האמריקאי במידע לגבי העלות הכלכלית של הסכסוך ואורכו.\nבשלהי 2006, תפיסתו של ביידן את מלחמת עיראק השתנתה. הוא התנגד להגדלת מספר החיילים האמריקאים בעיראק ב-2007, ואמר שהגנרל דייוויד פטראוס טועה לחלוטין בהאמינו שהגדלת מספר החיילים תוכל להועיל. הוא תמך בחלוקת עיראק לאיחוד פדרלי של שלוש קבוצות אתניות.\nבמרץ 2004 הבטיח ביידן את שחרור האסיר הפוליטי והפעיל למען הדמוקרטיה בלוב, פתחי אלג'אהמי, לאחר שנפגש עם מנהיג לוב מועמר קדאפי בטריפולי. אולם, אלג'אהמי נאסר שוב זמן קצר לאחר שחרורו. במאי 2008 ביקר ביידן בחריפות את הנשיא ג'ורג' ווקר בוש על נאומו בכנסת שבירושלים, שבו הנשיא השווה בין קריאות הדמוקרטים לקיום משא ומתן עם נשיא איראן מחמוד אחמדינז'אד לניסיון לפייס את אדולף היטלר לפני מלחמת העולם השנייה. ביידן הגיב להשוואה של בוש באומרו \"זה בולשיט. זה שטויות. זה שערורייתי. זה שערורייתי בשביל נשיא ארצות הברית ללכת למדינה זרה, לשבת בכנסת ... ולמסור את ההצהרה המגוחכת הזאת\". מאוחר יותר התנצל ביידן על השימוש במילות הגידוף שהטיח בבוש.\n\nביידן היה תומך נלהב בהגברת המימון לתאגיד רכבות הנוסעים הלאומי (\"אמטרק\") ולאבטחת מסילות רכבת בדלאוור. הוא נהג לנסוע באופן יומיומי ברכבת בין ביתו לבין הקפיטול, אירח מפגשי מנגל וארוחת ערב חגיגית שנתית לצוותי אמטרק, ולעיתים היו צוותים אלו עוצרים את הרכבת האחרונה של הלילה למשך דקות אחדות כדי שיוכל להספיק לעלות עליה ולשוב לביתו. כתוצאה מכך, הוא קיבל את הכינוי \"אמטרק ג'ו\" (ובשנת 2011, תחנת הרכבת של אמטרק בווילמינגטון נקראה בשם \"תחנת הרכבת ג'וזף ר. ביידן\" לכבוד 7,000 הנסיעות שעשה מתחנה זו). הוא היה תומך נלהב במתקנים צבאיים בדלאוור, בהם בסיס חיל האוויר דובר ובסיס חיל האוויר של המשמר הלאומי בדלאוור בניו קאסל.\nעל אף שהחוק שדרש הפרדה גזעית בבתי הספר בווילמינגטון בוטל ב-1954 בעקבות פסק דין בראון נגד מועצת החינוך, בתי הספר נותרו מופרדים בפועל, תופעה שנסמכה על ההפרדה הגאוגרפית בין שחורים ללבנים ועל שרטוט מחוזות הרישום לבתי הספר. בשנות ה-70 גישה ליברלית רווחת הייתה שיש לפעול לביטול ההפרדה הגזעית בבתי הספר על ידי שרטוט מחדש של מחוזות הרישום והקמה של מערכות הסעה לתלמידים בין המחוזות. מדיניות זו כונתה \"באסינג\" (desegregation busing). ב-1975 סטה ביידן מגישה זו כשפעל נגדה בחקיקה בדלאוור. לטענתו, הגישה הזו לביטול ההפרדה \"פשטה את הרגל\" ומפרה את הכללים הבסיסיים של השכל הישר. הוא טען שהתנגדותו תקל על ליברלים אחרים ללכת בעקבותיו. הנושא המשיך להיות במחלוקת בשנים לאחר מכן, כשהחלטה של בית המשפט פדרלי קבעה שיש לפעול נגד ההפרדה על ידי הסעה של תלמידים מאזורים שחורים בווילמינגטון לבתי ספר לבנים ברובם בפרברים, ועל ידי הסעה של תלמידים לבנים לבתי ספר באזורים שהאוכלוסייה בהם שחורה ברובה. ב-1978, התוכנית עוררה סערה, וביידן ניסה לחוקק פתרון פשרה, שלא הביא אף אחד מהצדדים על סיפוקו. כתוצאה מכך, ביידן מצא עצמו מנוכר לזמן מה גם מציבור הבוחרים האפרו-אמריקאי וגם מציבור הבוחרים הלבן.\nהחל מ-1991 שימש ביידן כמורה מן החוץ בבית הספר למשפטים של אוניברסיטת וידנר, בית הספר למשפטים היחיד בדלאוור. הוא לימד שם סמינר למשפט חוקתי. הסמינר נחשב לאחד מהפופולריים ביותר בבית הספר, ולעיתים תכופות מספר הנרשמים הגבוה הצריך רשימת המתנה. ביידן בדרך כלל לימד את הסמינר עם פרופסור אחר, ולפעמים היה צריך לשוב לארצות הברית כאשר שהה מחוץ לה על-מנת ללמדו.\nב-2007, ביידן ביקש והשיג הקצבות ייעודיות מהקונגרס בשווי 67 מיליון דולר אמריקני, עבור מיזמים שמשרתים את ציבור הבוחרים שלו בדלאוור.\n\nלאחר בחירתו הראשונה ב-1972 נבחר ביידן לשש תקופות כהונה נוספות ב-1978, 1984, 1990, 1996, 2002 ולבסוף ב-2008, כשהוא זוכה בדרך כלל בכ-60% מהקולות. הוא מעולם לא ניצב בפני התנגדות משמעותית למועמדותו. ביידן היה במשך 28 שנים סנאטור זוטר בשל הוותק של עמיתו ויליאם רות' הרפובליקני. לאחר שרות' הובס בבחירות לסנאט ב-2000 בידי טום קרפר, ביידן נהפך לסנאטור הבכיר של דלאוור. לאחר מכן הוא היה לסנאטור שכיהן במשך הזמן הארוך ביותר מטעם דלאוור. נכון ל-2018 רק 17 סנאטורים בהיסטוריה של ארצות הברית כיהנו משך זמן ארוך יותר מביידן.\nעם שווי אישי הנאמד בין 59,000 ל-366,000 דולר אמריקני, וכמעט ללא הכנסה מלבד עבודתו כסנאטור או השקעות, ביידן דורג באופן קבוע כאחד החברים הפחות עשירים בסנאט. ביידן הצהיר שהוא חבר הקונגרס השני בעוניו; הוא לא היה גאה בזה, וייחס את מצבו הכלכלי לכניסתו המוקדמת אל הסנאט האמריקאי. ביידן הבין בשלב מוקדם בקריירה שלו כסנאטור שנבחרי ציבור שאינם עשירים נתונים להצעות כלכליות ולתרומות כספיות בתמורה לתמיכה במדיניות, והוא תמך ברפורמה בחוקי מימון הבחירות בתקופת כהונתו הראשונה.\nבשנותיו כסנאטור, ביידן צבר מוניטין של פטפטן ודברן, עקב שאלותיו והערותיו המייגעות והארוכות במהלך שימועים ודיונים שנערכו בסנאט. הוא היה נואם ומתעמת מהוקצע ומתארח תדיר בתוכניות האירוח של בוקר יום ראשון. בהופעות פומביות, ביידן נודע בסטייתו מהדברים אותם תכנן לשאת לפי רצונו המשתנה. לדברי הפרשן הפוליטי מארק הלפרין, ביידן הפגין \"נטייה מתמשכת להגיד דברים מטופשים, פוגעניים ומעוררי אי-נוחות\". במאמר שפורסם בעיתון \"ניו יורק טיימס\" נכתב כי \"המסננים החלשים של ביידן גורמים לו לפלוט כל דבר\".\n\nביידן שקל ריצה מחודשת לנשיאות ארצות הברית במספר הזדמנויות מאז כישלון מסע הבחירות ב-1988. הוא הכריז על מועמדותו לנשיאות ארצות הברית ב-31 בינואר 2007. הוא מסר על כך הודעה רשמית בתוכנית \"פגוש את העיתונות\" בהנחייתו של טים ראסרט, ואמר כי הוא יהיה \"ה'ביידן' הטוב ביותר שיוכל להיות\".\nבמהלך מסע הבחירות התמקד ביידן במלחמת עיראק ותמיכתו ביישום \"תוכנית ביידן-גלב\". הוא שיווק את עצמו תוך הדגשה של ניסיונו בסנאט כיושב ראש של הוועדות המשפיעות והחשובות ביותר ושל ניסיונו בתחום מדיניות החוץ. בניגוד לספקולציות רבות בנושא, ביידן דחה את הרעיון שיתחרה על תפקיד מזכיר המדינה של ארצות הברית, והתמקד בנשיאות בלבד. באירוע של מסע הבחירות ב-2007 אמר: \"אני יודע שרבים מהמתנגדים שלי שם בחוץ אומרים שאני אהיה מזכיר מדינה דגול. ברצינות, כל אחד מהם. האם אתם צופים באחד מעימותי הבחירות? ג'ו צודק, ג'ו צודק, ג'ו צודק\". תגובות של מועמדים אחרים לאמירה \"ג'ו צודק\" היו לנושא מרכזי בעימותי הבחירות המקדימות במפלגה הדמוקרטית. ביידן הדגיש את מומחיותו בתחום מדיניות החוץ בהשוואה לאובמה, ואמר \"אני חושב שהוא יכול להיות מוכן [לנשיאות], אבל כרגע איני מאמין שהוא אכן מוכן. הנשיאות היא לא משהו שמוכשרים אליו תוך כדי העבודה\". נוסף על כך, ביידן אמר שאובמה העתיק כמה מהאידאולוגיות שלו במישור החוץ. ביידן נודע בעבור אחת מאמירות הדגל שלו במסע הבחירות על ראש עיריית ניו יורק לשעבר רודי ג'וליאני, המועמד המוביל במפלגה הרפובליקנית, בעימות שנערך ב-30 באוקטובר 2007 בפילדלפיה: \"יש רק שלושה דברים שהוא מזכיר במשפט: שם עצם, פועל ופיגועי 11 בספטמבר\".\nביידן, הידוע בפליטות הפה שלו, אמר במהלך מסע הבחירות מספר הערות מעוררות מחלוקת. ביום בו הודיע באורח רשמי על מועמדותו, התייחס ביידן ליריבו ברק אובמה באופן שנתפס כגזעני: \"הוא אפרו-אמריקאי ראשון מהזרם המרכזי שהוא רהוט דיבור, מבריק, נקי ונאה. זהו איש מהספרים\". אמירה זו הזיקה מייד למסע הבחירות שלו ופגעה בצורה ניכרת ביכולתו לגייס כספים. לאחר מכן דורגה האמירה במקום השני ברשימת \"עשר פליטות הפה של מסעות הבחירות לשנת 2007\" של מגזין טיים. ביולי 2006 היה נתון ביידן פעם נוספת לביקורת על הערה מעוררת מחלוקת על תמיכתו בקהילת ההודים-אמריקאים: \"היה לי קשר נהדר, בדלאוור, שם הגידול הרב ביותר באוכלוסיית ההודים-אמריקאים המגיעה מהודו. אתה לא יכול ללכת לסבן אילבן או לדאנקן דונאטס אלא אם כן יש לך מבטא הודי עדין, אני לא מתלוצץ\". ביידן אמר מאוחר יותר כי ההערה לא נועדה להוות כינוי גנאי.\nבאופן כללי, ביידן התקשה לגייס כספים, נאבק למשוך אנשים לאספות הבחירות שלו, ולא הצליח להאפיל על הפופולריות הגוברת של יריביו הסנאטורים ברק אובמה והילרי קלינטון. אחוז התומכים בו מעולם לא טיפס מעל לספרות בודדות בסקרים הלאומיים. ב-3 בינואר 2008, סיים ביידן במקום החמישי את אספות הבחירה באיווה, והרוויח פחות מאחוז תמיכה ממשתתפי אספות הבחירה. ביידן פרש מהמירוץ באותו ערב ואמר, \"אין בי שום דבר עצוב הלילה [...] אין לי אף חרטה\". חרף חוסר ההצלחה בבחירות המקדימות, מעמדו של ביידן בעולם הפוליטי האמיר כתוצאה ממסע הבחירות שניהל ב-2008. בפרט, היא שינתה את היחסים בין ביידן לאובמה. אף על פי שהשניים שירתו יחד בוועדת החוץ של הסנאט, הם לא היו קרובים: ביידן התרעם על עלייתו המהירה של אובמה ככוכב פוליטי מוביל, ואובמה תפס את ביידן כפטרוני ומתנשא. במהלך המירוץ, אובמה למד להעריך את סגנון מסע הבחירות של ביידן ואת יכולתו לפנות לבוחרים ממעמד הפועלים; ביידן מצדו השתכנע שאובמה הוא \"הדבר האמיתי\".\n\nזמן קצר לאחר שביידן פרש מהמירוץ הדמוקרטי לנשיאות, אמר לו ברק אובמה באופן פרטי כי הוא מעוניין למצוא לו מקום חשוב בממשל העתידי לכשיקום. תחילה ביידן דחה את הבקשה של אובמה שישמש עמיתו למירוץ וייקח על עצמו את תפקיד סגן נשיא ארצות הברית, מחשש שקבלת התפקיד תפחית ממעמדו הנוכחי ומיכולתו להשפיע בסנאט, אך לאחר מכן שינה את דעתו. ב-22 ביוני 2008, בעת ריאיון עיתונאי בתוכנית \"פגוש את העיתונות\" של רשת הטלוויזיה NBC, אישר ביידן כי על אף שלא פעל כדי להבטיח לעצמו מועמדות כסגן נשיא, הוא יקבל את המועמדות לתפקיד אם תוצע לו. בראשית אוגוסט נפגשו אובמה וביידן בחשאי כדי לדון בריצה משותפת פוטנציאלית, וב-22 באוגוסט 2008 הודיע ברק אובמה באורח רשמי כי ביידן יהא עמיתו למירוץ. העיתון \"הניו יורק טיימס\", לצד עיתונים אחרים, דיווח כי האסטרטגיה שמאחורי הבחירה בביידן כסגן הנשיא שיקפה את הרצון של אובמה לאזן את היעדר הניסיון שלו בזירה הבינלאומית – ולא במטרה לסייע למפלגה הדמוקרטית לזכות במדינות מתנדנדות או להדגיש את מסר ה\"שינוי\" של אובמה. פרשנים אחרים הדגישו את הפופולריות של ביידן בקרב מצביעים מהמעמד הבינוני וממעמד הצווארון הכחול, כמו גם את נכונותו לאתגר באגרסיביות את המועמד הרפובליקני ג'ון מקיין. ביידן היה למועמד הרשמי של המפלגה הדמוקרטית לסגן הנשיא ב-27 באוגוסט אחרי שמועמדותו אושרה בהצבעה קולית בכינוס הוועדה הדמוקרטית הלאומית בדנוור שבקולורדו.\nלאחר שנבחר למועמד המפלגה הדמוקרטית לסגן הנשיא, ביידן היה נתון לביקורת מטעם האחראי על הדיוקסיה הקתולית של וילמינגטון, הבישוף מייקל אנג'לו סלטרלי, על אי-התנגדותו של ביידן להפלות מלאכותיות. אנשי הדת אישרו כי אם ייבחר לסגן הנשיא, ביידן לא יורשה לשאת דברים בבתי ספר קתוליים. עד מהרה נאסר על ביידן לערוך את סקרמנט האויכריסטה (Eucharist) על ידי הבישוף של עיר הולדתו סקרנטון שבפנסילבניה, בשל תמיכתו בזכויות הפלה. חרף זאת, ביידן המשיך לקבל את הסקרמנט (פולחן דתי נוצרי שבו מציינים את סעודתו האחרונה של ישו על ידי קידוש לחם ויין) בקהילת הכנסייה המקומית שלו בדלאוור. ההחלטה בסקרנטון הפכה לנקודת מחלוקת בתחרות על מצביעים קתולים במדינות מתנדנדות. היא עוררה ויכוח בין קבוצות קתוליות ליברליות, שסברו כי נושאים חברתיים אחרים צריכים להיחשב כיותר חשובים או שווי ערך לענייני הפלות, לבין קתולים שמרניים יותר שסברו שנושא ההפלות הוא בעל חשיבות מכרעת. ביידן אמר שהוא מאמין שהחיים החלו בהפריה, אבל הוא לא יכפה את השקפותיו הדתיות האישיות על אחרים.\nקמפיין סגן הנשיאות של ביידן זכה לתשומת לב עיתונאית מעטה יחסית, שכן מרבית העיתונות התמקדה במועמדת הרפובליקנית לסגנית הנשיא, מושלת אלסקה שרה פיילין. כך למשל, במהלך שבוע אחד בספטמבר 2008, מצא המיזם לעיתונאות מצוינת של מרכז המחקר Pew כי שמו של ביידן נכלל רק בחמישה אחוזים מהסיקור החדשותי של המירוץ הנשיאותי, הרבה פחות משלושת המועמדים העיקריים האחרים (אובמה, מקיין ופיילין). בכל זאת, ביידן מיקד את מסע הבחירות שלו באזורים מאותגרים-כלכלית במדינות מתנדנדות ופעל לחיזוק התמיכה של אנשי הצווארון הכחול במפלגה הדמוקרטית, בעיקר אלה שתמכו בהילרי קלינטון. ביידן תקף את מקיין בחריפות, על אף הידידות האישית ארוכת השנים בין השניים. על מקיין אמר: \"הבחור שהכרתי, אינו עוד. וזה ממש מעציב אותי\". עם פרוץ המשבר הכלכלי העולמי ב-2008, חוק החירום לייצוב כלכלת ארצות הברית לשנת 2008 היה לנושא מרכזי במסע הבחירות. ביידן הצביע בעד החלטת הקונגרס של ארצות הברית לנתב 700 מיליארד דולר אמריקני לייצוב כלכלת ארצות הברית, אשר עברה בסנאט ברוב של 25–74.\nב-2 באוקטובר 2008 השתתף ביידן ב\"עימות הסגנים\" מול פיילין. סקרים שפורסמו אחרי העימות הצביעו על כך שבעוד פיילין חרגה מהציפיות של רבים מהבוחרים, ביידן ניצח בעימות באופן כללי. ב-5 באוקטובר השהה ביידן את אירועי מסע הבחירות לימים אחדים בעקבות מותה של חמותו. במהלך ימיו האחרונים של מסע הבחירות, התמקד ביידן באזורים פחות מאוכלסים, בעלי אוכלוסייה מבוגרת יותר וקשת-יום בעיקר בפלורידה, אוהיו ופנסילבניה. לפי סקרי דעת קהל ביידן היה פופולרי באזורים אלה, בניגוד לאובמה. נוסף על כך, ביידן ניהל אירועי בחירות גם במדינות רפובליקניות באורח מסורתי (קרוליינה הצפונית, וירג'יניה ומיזורי), כמו גם באזורים עם אוכלוסיות קתוליות גדולות.\nבהוראת מטה הבחירות של אובמה, ביידן נשא את נאומיו בקצרה וניסה להימנע מלהביע דעות שנויות במחלוקת וחריגות, בין היתר לאחר שאמר כי הוא משער שגורמים זרים עוינים ינסו לבחון את אובמה אם וכאשר ייבחר לנשיא, הערה שמשכה תשומת לב שלילית. בחוגים פרטיים הביע אובמה את תסכולו מפליטות הפה של ביידן באומרו: \"כמה פעמים ביידן ילך להגיד משהו מטופש?\" אנשי מטה הבחירות של אובמה כינו את פליטות הפה של ביידן \"פצצות ג'ו\" ומידרו את ביידן מדיונים אסטרטגיים חשובים, מה שעורר את חמתו של ביידן בסופו של דבר. היחסים בין שני מטות הבחירות של אובמה וביידן נעשו מתוחים במשך חודש, עד שביידן התנצל בפני אובמה בשיחת טלפון והשניים טיפחו שותפות חזקה יותר. יועץ התקשורת של אובמה, דייוויד אקסלרוד, אמר כי המשקל של ההערות הבלתי צפויות של ביידן קטן בהשוואה לתרומה החיובית של הפופולריות שלו בקרב מצביעים.\nב-4 בנובמבר 2008 נבחר ברק אובמה לנשיא ארצות הברית, וביידן נבחר לסגן נשיא ארצות הברית. אובמה וביידן זכו ל-365 מקולות חבר האלקטורים בעוד מקיין ופיילין זכו ב-173. מקיין ופיילין זכו ב-46% מקולות האזרחים בעוד אובמה וביידן זכו ב-53%.\nביידן התמודד למושב בסנאט ולתפקיד סגן הנשיא במקביל, כפי שמותר על ידי החוק בדלאוור. הוא זכה גם במרוץ לסנאט אחרי שהביס את מועמדת המפלגה הרפובליקנית כריסטין אודנל. לאחר שזכה בשתי מערכות הבחירות, ביידן עיכב את התפטרותו מהסנאט, כדי שיספיק להישבע לתקופת כהונתו השביעית בסנאט ב-6 בינואר 2009. הוא הפך לסנאטור הצעיר ביותר שהחל אי-פעם את תקופת כהונתו השביעית, ואמר: \"כל חיי, הכבוד הגדול שהוענק לי היה לשרת את תושבי דלאוור כנציגם בסנאט של ארצות הברית. ביידן הצביע בפעם האחרונה בסנאט ב-15 בינואר, בעד ניתוב 350 מיליארד דולר לתוכנית הסיוע לנכסים בעייתיים במסגרת המאמצים לייצב את הכלכלה האמריקאית. ביידן התפטר מהסנאט מאוחר יותר באותו יום ונשא דברי פרידה נרגשים במליאת הסנאט, שם בילה את רוב שנותיו הבוגרות. בכך נחתמה כהונתו בת 36 השנים של ביידן בסנאט.\n\nעם תחילת תקופת המעבר בין ממשלו היוצא של ג'ורג' ווקר בוש לממשלו הנכנס של הנשיא הנבחר אובמה, ביידן אמר שהוא נמצא בפגישות יומיומיות עם אובמה וכי מקיין היה ונותר ידיד נפשו. שם הקוד שהוענק לביידן בידי השירות החשאי של ארצות הברית היה \"קלטי\", בשל שורשיו האיריים.\nביידן בחר במשפטן הדמוקרטי הבכיר ועוזרו, רון קליין, לראש הסגל שלו (אשר כיהן בעבר כראש הסגל של סגן הנשיא אל גור), ובראש לשכת מגזין טיים בוושינגטון הבירה, ג'יי קארני, למנהל התקשורת שלו. הוא התכוון לבטל חלק מהתפקידים שמיסד קודמו בתפקיד, דיק צ'ייני, שהפך את התפקיד למרכז כוח אוטונומי. ביידן אמר שהוא לא יבסס את תקופתו כסגן הנשיא לפי מישהו מקודמיו, ושהוא ישאף לספק ייעוץ והמלצות בכל החלטה קריטית שאובמה יידרש לקבל. ביידן סיפר שהוא היה מעורב בכל פגישות הקבינט של ארצות הברית שנערכו במהלך תקופת המעבר. הוא נקרא גם לעמוד בראש כוח המשימה החדש של הבית הלבן לענייני משפחות עובדות, יוזמה שמטרתה לשפר את הרווחה הכלכלית של המעמד הבינוני. במעשהו האחרון כיו\"ר ועדת החוץ של הסנאט, יצא ביידן למסע בעיראק, באפגניסטן ובפקיסטן בינואר 2009, ופגש מנהיגים ממדינות אלה.\n\nב-20 בינואר 2009 נהיה ביידן לסגן נשיא ארצות הברית ה-47. הוא הושבע לתפקיד לצד הנשיא ברק אובמה. ביידן הוא סגן הנשיא הראשון מדלאוור והקתולי הראשון שהחזיק במשרה זו. שופט בית המשפט העליון של ארצות הברית, ג'ון פול סטיבנס, ניהל את ההשבעה לתפקיד של ביידן.\nבחודשים הראשונים של ממשל אובמה, לקח ביידן על עצמו תפקיד של יועץ מרכזי מאחורי הקלעים. תפקיד אחד היה לגשר במחלוקות בין אנשי הצוות של הנשיא. הנשיא השווה את מאמציו של ביידן לשחקן כדורסל \"שמבצע דברים שונים שלא מופיעים בסופו של דבר בדף הסטטיסטיקות\". ביידן מילא תפקיד מפתח בהשגת תמיכת הסנאט בחקיקה שממשל אובמה קידם, והוא תרם באופן משמעותי למאמצים לשכנוע הסנאטור הרפובליקני ארלן ספקטר לעבור למפלגה הדמוקרטית. ביידן הפסיד בעימות פנים-ממשלתי עם מזכירת המדינה של ארצות הברית הילרי קלינטון, כאשר התנגדותו לשליחת 21,000 חיילים נוספים למלחמת אפגניסטן לא התקבלה. מאוחר יותר, במהלך 2009, כשאובמה שקל מחדש את האסטרטגיה באפגניסטן, הגישה הספקנית של ביידן לגבי המלחמה קיבלה ביטוי בולט יותר בבית הלבן.\nביידן ערך ביקורים בעיראק אחת לחודשיים, כולל נסיעות לבגדאד באוגוסט וספטמבר 2009 כדי לדון עם ראש ממשלת עיראק נורי אל-מאלכי ולהציג את עמדת ארצות הברית בנוגע לעתידה של עיראק. בתקופה זו היה ביידן לאיש הממשל האחראי להעברת מסרים להנהגה העיראקית. באופן כללי יותר, הפיקוח על המדיניות האמריקאית בעיראק היה בתחום אחריותו של ביידן. ביידן אמר כי הטיפול בעיראק \"יכול להיות אחד ההישגים הגדולים של הממשל הזה\". הביקור של ביידן בעיראק בינואר 2010, בעיצומה של סערה פוליטית בנוגע למועמדים שנפסלו להתמודדות בבחירות לפרלמנט העיראקי, הביא להחזרת 59 מועמדים מתוך כמה מאות מועמדים שנפסלו. עד 2012 ערך ביידן שמונה נסיעות לשם, אך מעורבותו בפיקוח על המדיניות האמריקאית בעיראק פחתה עם הסגת הכוחות המזוינים של ארצות הברית מהמדינה ב-2011.\nביידן פיקח על יישום \"חוק השיקום וההשקעה\" (American Recovery and Reinvestment Act of 2009), שסיפק חבילת תמריצים לכלכלה האמריקאית ונועד לסייע בנטרול המיתון המתמשך. הוא הדגיש כי רק מיזמים ראויים צריכים לקבל מימון. הוא שוחח עם מאות מושלים, ראשי ערים וגורמים מקומיים אחרים במסגרת אחריות זו. כאשר סיים את תפקידו בתחום זה בפברואר 2011 הוא הביע שביעות רצון מכך שלא היו מקרים רבים של בזבוז פדרלי או שחיתות.\nלא לקח זמן רב עד שאובמה וביידן מסרו מסרים שונים בעקבות פליטות הפה של ביידן. בסוף אפריל 2009 סטה ביידן מהמסר הרשמי של הממשל כשאמר שהוא נוטה להמליץ לבני משפחתו להמעיט בנסיעות במטוסים וברכבות תחתיות בעקבות התפרצות מגפת השפעת. המסר של ביידן נסתר במהרה בתגובה של הבית הלבן. התקרית הדגישה את המוניטין של ביידן כבעל נטייה לפליטות פה, וגרמה לו להיות מושא למערכוני סאטירה בתוכניות הלילה המאוחרות, שהציגו אותו כמוקיון בעל לשון משוחררת. על רקע עלייה מתמשכת בשיעור האבטלה בסביבות יולי 2009, הודה ביידן כי הממשל \"פירש בצורה לא נכונה את המצב הכלכלי\", אך באותה נשימה חיזק את ממשל אובמה וטען שחבילת התמריצים תיצור מספר גדול יותר של מקומות עבודה. באותו חודש, מזכירת המדינה הילרי קלינטון מיהרה להתנער מדבריו של ביידן שהביעו זלזול במעמדה של רוסיה כמעצמה. למרות תקריות אלה, האמון שאובמה נתן בביידן לא נפגע וההשפעה של ביידן בממשל התרחבה. ב-23 במרץ 2010, בטקס החתימה הרשמי על חוק הגנת החולה וטיפול בר השגה קלטו המיקרופונים של העיתונאים שנכחו שבטקס את ביידן לוחש באוזנו של אובמה \"זה ביג פאקינג דיל\". דובר הבית הלבן, רוברט גיבס, התייחס לפליטת הפה של ביידן ברשת החברתית \"טוויטר\" כשצייץ \"וכן אדוני סגן הנשיא, אתה צודק\". עמיתו לשעבר של ביידן בסנאט, הסנאטור לינדזי גרהאם מקרוליינה הדרומית, אמר: \"לולא פליטות הפה, לא היה ג'ו. זה מישהו שאי אפשר שלא לחבב\". חרף המזג והאופי השונה שלהם, פיתחו אובמה וביידן במהלך כהונתם את הידידות ביניהם, בין השאר הודות לקשר בין סשה אובמה (בתו של אובמה) ומייסי ביידן (נכדתו של ביידן), שלמדו יחד בדלאוור.\nביידן נהג לאמץ גישה ביקורתית ולהטיל ספק בהנחות המוצא של הצעות מדיניות, מנהג שסייע לתהליכי קבלת ההחלטות בממשל. אובמה אמר כי \"הדבר הטוב ביותר אצל ג'ו הוא שכאשר אנו מתכנסים כולם ביחד, הוא באמת מאלץ אנשים לחשוב ולהגן על עמדותיהם, להסתכל על דברים מכל נקודת מבט אפשרית, וזה בעל ערך רב עבורי\". יועץ בכיר אחר של אובמה העיד גם הוא על ביידן ואמר שהוא \"מוכן תמיד להיות 'הבואש בטוזיג המשפחתי' כדי לוודא שאנחנו כנים מבחינה אינטלקטואלית ככל האפשר\". בדיונים במועצה לביטחון לאומי לקראת מבצע חנית נפטון (במסגרתו חוסל אוסמה בין לאדן) ביידן יעץ לנקוט זהירות ולחכות לוידוא לנוכחותו של בן לאדן במתחם החשוד. אולם הוא דיווח כי הוא יעץ לנשיא אובמה לסמוך על תחושותיו ולאשר את המבצע.\nביידן היה פעיל מאוד בקמפיין הדמוקרטי לקראת בחירות אמצע הכהונה שנערכו ב-2010, ושמר על אופטימיות לנגד תחזיות של הפסד צורב למפלגה הרפובליקנית. בעקבות ההישגים של הרפובליקניים בבחירות ועזיבתו של ראש סגל הבית הלבן, רם עמנואל, נהפכו יחסי העבר של ביידן עם הרפובליקנים בקונגרס לחשובים הרבה יותר מבעבר. ביידן הוביל את המאמץ הממשלתי המוצלח לזכייה בהסכמת הסנאט להסכם סטארט החדש. ביידן תמך במציאת שביל ביניים בין הרפובליקנים לדמוקרטים בנוגע למדיניות המס. עמדה זו, אותה הביע בבית הלבן, ולאחר מכן במשא ומתן הישיר שניהל עם מנהיג המיעוט הרפובליקני בסנאט מיץ' מקונל, סייעו ביצירת חבילת מס מפושרת, שהרחיבה באופן זמני את קיצוצי המס שהנהיג ממשל ג'ורג' ווקר בוש.\n\n ערך מורחב – הבחירות לנשיאות ארצות הברית 2012\n\nבאוקטובר 2010, הצהיר ביידן כי אובמה ביקש ממנו להישאר עמיתו למירוץ לקראת הבחירות לנשיאות ארצות הברית 2012. עם זאת, בעקבות ירידה בפופולריות של אובמה, ערך ראש סגל הבית הלבן ויליאם דיילי בשלהי 2011 סקר סודי וקבוצות מיקוד בנוגע לרעיון שמזכירת המדינה הילרי קלינטון תחליף את ביידן בתפקידו. הרעיון נזנח כיוון שהתוצאות לא הראו שיפור משמעותי לטובת אובמה, ופקידים בבית הלבן אמרו מאוחר יותר שאובמה מעולם לא חיבב את האפשרות.\nבמאי 2012 ביידן הצהיר, ללא תיאום עם הבית הלבן, כי הוא תומך בנישואים חד-מיניים. ההצהרה על עמדתו של ביידן זכתה לתשומת לב ציבורית ניכרת בהשוואה לעמדה של הנשיא אובמה, שתוארה כ\"מתפתחת\". ההצהרה עוררה את חמת אובמה ואנשיו, מאחר שאובמה תכנן לשנות את עמדתו בנושא חודשים אחדים לאחר מכן בכינוס הוועדה הדמוקרטית הלאומית, וכיוון שביידן ייעץ בעבר לנשיא להימנע מלהביע את דעתו בנושא פן ייפגעו הבוחרים הקתולים. ממשל אובמה ניסה בתחילה להמעיט בחשיבות ההצהרה של ביידן, אך תומכי זכויות להט\"ב חגגו את ההצהרה ובתוך ימים נאלץ אובמה להודיע שגם הוא תומך בנישואים חד-מיניים. ביידן התנצל בפני אובמה באופן פרטי על שהצהיר על עמדתו בנושא ללא תיאום עמו, בעוד אובמה אישר בפומבי שתמיכתו בנישואים חד-מיניים מגיעה מלבו.\nב-6 בספטמבר 2012 הפך ביידן למועמד הרשמי לתפקיד סגן נשיא ארצות הברית מטעם המפלגה הדמוקרטית בהצבעה קולית שנערכה בכינוס הוועדה הדמוקרטית הלאומית אשר התקיימה בשארלוט שבקרוליינה הצפונית.\nב-11 באוקטובר 2012 נערך העימות היחיד בין המועמדים לתפקיד סגן הנשיא, ביידן וחבר הקונגרס פול ריאן, בדנוויל שבקנטקי. העימות נערך בהנחיית מרתה רדץ ועסק הן במדיניות פנים והן במדיניות חוץ. בעקבות תבוסתו של אובמה בעימות הקודם והירידה בפופולריות של אובמה בסקרים בעקבות כן, קיוו במטה המפלגה הדמוקרטית שביידן יצליח לגבור על פול ראיין ובכך יקטין את המומנטום שהשיג רומני. הדיון כלל שאלות הנוגעות להתקפה על הקונסוליה האמריקנית בלוב, איראן, מלחמת האזרחים בסוריה, ואפגניסטן. חלק של הדיון שעסק במדיניות פנים כללו שאלות הנוגעות לבריאות, הפלות, החוב הלאומי, הביטוח הלאומי, הביטוח הרפואי והמסים. ביידן נראה הרבה יותר נינוח בעימות מאשר ראיין, והיה התקפי בהרבה. אחת מההתבטאויות של ביידן הייתה \"זה שטויות\" (\"This is a bunch of malarkey\") כדי לסתור את דבריו של ראיין. בסופו של דבר לא היה מנצח ברור בעימות. רוב הסקרים שנערכו לאחר מכן בתקשורת האמריקנית הראו כי ביידן הצליח להאט את המומנטום שצבר הקמפיין של רומני בעימות הבחירות הקודם.\nב-6 בנובמבר 2012 נבחרו הנשיא אובמה וסגנו ביידן לתקופת כהונה שנייה. אובמה וביידן זכו ל-332 קולות מחבר האלקטורים והם זכו ב-51% מקולות הבוחרים בעוד רומני וראיין זכו ב-47%.\n\nב-20 בינואר 2013, ארבע שנים בדיוק לאחר השבעתם הראשונה, הושבעו אובמה וביידן לתפקידיהם כנשיא וכסגן הנשיא בהתאמה. ביידן הושבע בטקס צנוע במעונו הרשמי על ידי שופטת בית המשפט העליון של ארצות הברית סוניה סוטומיור (טקס ההשבעה הציבורי נערך ב-21 בינואר).\nביידן עמד בראש צוות שניסה לגבש רפורמה בנוגע לפיקוח ובקרה על נשק בעקבות הטבח בבית הספר היסודי סנדי הוק, אך החקיקה שלמענה פעל לא אושרה בסנאט. הצוות בהנהגתו של ביידן דרש לחזק את בדיקות הרקע הנפשיות שנעשות לרוכשי הנשק ולהגביר את הענישה של מי שייתפס מחזיק נשק ליד בתי ספר ומי שימסור כלי-נשק לקטינים.\nבדצמבר 2012 גיבש ביידן פשרה בסנאט בעניין הצוק הפיסקלי, שאושרה אחרי חצות ברוב מוחלט. ביידן לא מילא תפקיד משמעותי בדיונים באוקטובר 2013 על אודות חוק ההקצבות המתמשכות ל-2014, אשר פתר את השבתת הממשל בארצות הברית ואת משבר תקרת החוב של ארצות הברית ב-2013. מנהיג הרוב בסנאט, הסנאטור הארי ריד מנבדה, ומנהיגים דמוקרטיים אחרים מידרו את סגן הנשיא משיחות ישירות עם הקונגרס, כיוון שחשבו שביידן הסכים לוויתורים רבים מדי במשא ומתן הקודם.\n\"חוק האלימות נגד נשים\" של ביידן אושר מחדש ב-2013. האישור מחדש הוביל להתפתחויות נוספות הקשורות ביצירת מועצת הבית הלבן לנשים ונערות, אשר נוסדה בכהונתו הראשונה, וכוח המשימה של הבית הלבן להגנה על תלמידים מתקיפה מינית, שהחל את פעילותו בינואר 2014. ביידן עמד בראש הצוות לצד ואלרי ג'רט . לביידן עמדה איתנה בכל הנוגע לתקיפות מיניות. לדוגמה, ביידן הצהיר בפני קורבן לתקיפה מינית באוניברסיטת סטנפורד: \"עשית את זה [...] בתקווה שהכוח שלך ימנע פשע כזה כלפי מישהו אחר. האומץ שלך עוצר נשימה\".\nב-2 באוקטובר 2014 אמר ביידן בבית הספר ג'ון פיצג'רלד קנדי לממשל באוניברסיטת הרווארד, כי פעולות שנקטו טורקיה, איחוד האמירויות הערביות ובעלות-ברית מזרח תיכוניות אחרות במטרה לסייע לקבוצות האופוזיציה הנלחמות נגד משטרו של נשיא סוריה בשאר אל-אסד מחזקות באופן לא מכוון את ארגון הטרור המדינה האסלאמית. ב-6 באוקטובר התנצל ביידן בפני נסיך הכתר באבו דאבי מוחמד בן זאיד אאל נהיאן ובפני נשיא טורקיה רג'פ טאיפ ארדואן על הערות אלו.\nבמהלך שנת 2015, סדרה של אירועים ותקריות בהם ביידן הניח את ידיו על נשים ונערות ושוחח איתן מקרוב משכה את תשומת ליבה של העיתונות ושל המדיה החברתית בארצות הברית. ב-18 בפברואר 2015, בעת השבעתו של אשטון קרטר למזכיר ההגנה של ארצות הברית, הניח ביידן את ידיו על כתפי הרעיה של קרטר, סטפני, חרף אי-הנוחות הרבה ששידרה. במקרה אחר, אחרי שניסה ביידן לנשק את בתו הצעירה של הסנאטור כריס קונס מדלאוור, אמר קונס: \"לא, היא [הבת שלו] לא חושבת שסגן הנשיא הוא סוטה\".\nב-17 בינואר 2015 שמעו סוכני השירות החשאי של ארצות הברית יריות מסוג בלתי ידוע של נשק בקרבת ביתו של ביידן שבדלאוור, אם כי ביידן ורעייתו ג'יל שהו במגוריהם שבוושינגטון.\nב-30 במאי 2015 הלך לעולמו בו ביידן, התובע הכללי של דלאוור ובנו הבכור של ביידן, אחרי התמודדות ארוכה עם סרטן המוח. בהודעה שנמסרה ממשרד סגן הנשיא נכתב כי \"משפחת ביידן כולה עצובה מעבר למה שמילים יכולות לתאר\". המחלה וחומרתה לא נחשפו לציבור; ביידן דאג להפחית מהעומס של סדר יומו הציבורי על מנת לבלות יותר זמן עם בנו, וזאת מבלי לעורר תשומת לב ציבורית. ימים אחדים אחר מותו של בו, שלחו ראש ממשלת ישראל, בנימין נתניהו ויו\"ר האופוזיציה, יצחק הרצוג את תנחומיהם למשפחה של סגן הנשיא. מותו של בו הכה גלים בארצות הברית, הן בשל היותו בנו של סגן הנשיא המכהן והן בשל העובדה שתכנן להתמודד למועמדות המפלגה הדמוקרטית לתפקיד מושל דלאוור ב-2016.\nב-12 בינואר 2017 העניק אובמה לביידן, בהפתעה גמורה, את מדליית החירות הנשיאותית במהלך מסיבת עיתונאים בחדר האוכל הממלכתי שבבית הלבן לרגל פרידה מביידן ורעייתו ג'יל. אובמה אמר שהמדליה מוענקת לו על \"האמונה באמריקאים, אהבת הארץ ושירות ארוך שנים שייחקק לדורות\". הייתה זו הפעם הראשונה והיחידה בה אובמה העניק את מדליית החירות הנשיאותית עם אות הוקרה, כבוד ששלושת קודמיו שמרו רק לנשיא לשעבר רונלד רייגן, למזכיר המדינה של ארצות הברית לשעבר קולין פאוול ולאפיפיור יוחנן פאולוס השני.\n\nבמרבית תקופת כהונתו השנייה, מסר ביידן כי הוא שוקל התמודדות למועמדות המפלגה הדמוקרטית לנשיאות במהלך הבחירות לנשיאות ארצות הברית 2016. משפחתו, חבריו ותורמים פוליטיים החלו לעודד אותו כבר באמצע 2015 להודיע על הצטרפותו למירוץ אל הבית הלבן. על רקע הצניחה בסקרים של הילרי קלינטון, שנבעה בין היתר בעקבות \"פרשת המיילים\" והאחוז הגבוה בציבור האמריקאי שהאמין כי אינה אמינה, דווח בתקשורת הלאומית כי ביידן שוקל ברצינות התמודדות בבחירות לנשיאות.\nב-11 בספטמבר 2015, עם התקרב מועד ההתמודדויות הפנימיות במפלגה הדמוקרטית, ביידן עדיין לא הודיע באורח רשמי על התמודדותו. ביידן ייחס את מותו הטרי של בנו כנטל גדול על האנרגיה הרגשית שלו, ואמר כי \"לאף אחד אין זכות להתמודד למשרה זו אלא אם כן הוא מוכן לתת לו 110 אחוז מעצמו\". ב-21 באוקטובר, על דוכן נואמים בגן הוורדים של הבית הלבן לצד רעייתו ג'יל והנשיא אובמה, ביידן הודיע על החלטתו שלא להצטרף למירוץ הנשיאותי במפלגה הדמוקרטית לקראת בחירות 2016. בינואר 2016, ביידן אמר כי בחירתו לא להתמודד לנשיאות היא ההחלטה הנכונה, אך הודה כי הוא מצטער על שנבצר ממנו להתמודד לתפקיד ב\"כל יום\".\nעד לשלהי ינואר 2016, ביידן ואובמה לא הביעו את תמיכתם במועמד דמוקרטי כלשהו לנשיאות. במקום קיום מסורתו לנסוע אל ננטקט כל חג ההודיה, בחר ביידן בשנה זו לטוס לאירופה ולהיוועד עם כמה ממנהיגי היבשת. ביידן קיים פגישות עם מרטין אומאלי, לאחר שנפגש קודם לכן עם ברני סנדרס, אם כי אף אחת מהפגישות הללו לא נחשבה כתמיכה רשמית במועמדותם לנשיאות, שכן ביידן אמר שהוא ייפגש עם כל מועמד דמוקרטי לנשיאות שרק יבקש. אובמה הכריז על תמיכתו בהילרי קלינטון ב-9 ביוני 2016, וביידן עשה כמוהו מאוחר יותר באותו היום. ביידן וקלינטון היו אמורים להתכנס יחד במהלך מסע הבחירות בסקרנטון ב-8 ביולי, אך ההופעה המשותפת שלהם בוטלה על ידיה בעקבות רצח השוטרים בדאלאס יום קודם לכן.\nלאחר תמיכתו הגלויה בקלינטון, הציג ביידן בפומבי את חילוקי הדעות שלו עם המדיניות של דונלד טראמפ, מועמד המפלגה הרפובליקנית, בריאיון עיתונאי שהעניק לג'ורג' סטפנופולוס בכינוס הוועדה הדמוקרטית הלאומית ב-26 ביולי, הצהיר ביידן כי מצביעים \"מוסריים וממוקדים\" לא יצביעו לטראמפ.\n\nב-2017 הצטרף ביידן לסגל אוניברסיטת פנסילבניה כפרופסור למדיניות חוץ, דיפלומטיה וביטחון לאומי, תוך שהוא מוביל את מרכז פן ביידן לדיפלומטיה ולמעורבות גלובלית. בעודו משתתף בכנס של מרכז זה ב-30 במרץ 2017, שאל סטודנט את ביידן מה ברצונו לייעץ לנשיא דונלד טראמפ, וביידן הגיב ואמר שעל הנשיא להתבגר ולחדול מ\"לצייץ\" ברשת החברתית טוויטר על מנת שיוכל להתמקד במשרתו. בריאיון שנתן ביידן לתוכנית \"CBS הבוקר הזה\" ב-18 באוקטובר 2018 אמר כי נדמה שממשל טראמפ מרגיש צורך לפנק מנהיגים אוטוקרטים ודיקטטורים כמו מנהיגי סעודיה, נשיא רוסיה ולדימיר פוטין, המנהיג העליון של קוריאה הצפונית קים ג'ונג-און ונשיא הפיליפינים רודריגו דוטרטה. באותו החודש אמר ביידן שאם המפלגה הדמוקרטית תיטול את הרוב בבית הנבחרים של ארצות הברית בבחירות לקונגרס, הוא מקווה שהדמוקרטים לא יפתחו בהליך הדחה נגד הנשיא טראמפ.\nב-5 בדצמבר 2016, במהלך סיור שערך בסנאט של ארצות הברית עם כתבים לקראת סיום כהונתו כסגן הנשיא, מאן ביידן לשלול התמודדות פוטנציאלית בבחירות לנשיאות ארצות הברית 2020. ב-7 בדצמבר הדגיש שוב את האמביוולנטיות שלו לגבי התמודדות פוטנציאלית בתוכנית \"לייט שואו עם סטיבן קולבר\", בה הוא הצהיר \"לעולם אל תגיד לעולם\" בהתייחסו להתמודדות אל הבית הלבן ב-2020, ובנוסף הודה שהוא לא רואה תרחיש בו הוא יתמודד אל הבית הלבן בפעם השלישית. ב-13 בינואר 2017, הודיע, בדיוק שבוע לפני תום תקופת כהונתו כסגן הנשיא, כי לא יתמודד. אולם, כעבור ארבעה ימים, ב-17 בינואר, דומה היה כאילו חזר בו מהחלטתו, ואמר: \"אני ארוץ אם אוכל ללכת\". ועדת פעולה פוליטית הידועה בשם \"הזמן לביידן\" (\"Time for Biden\") הוקמה בינואר 2018, והיא פועלת למען הצטרפותו של ביידן למירוץ הנשיאותי.\nבשלהי אפריל 2019 דווח באמצעי התקשורת כי ביידן עתיד להודיע על התמודדותו בבחירת המקדימות במפלגה הדמוקרטית לקראת הבחירות לנשיאות ארצות הברית 2020. אף על פי שטרם הודיע באורח רשמי על התמודדותו, סקרי דעת קהל נערכו על אודות הצטרפותו למירוץ הנשיאותי ובכולם ניצב במקום הראשון כשאחריו ברני סנדרס. ב-25 באפריל 2019 פרסם ביידן סרטון ברשתות החברתיות ובו הודיע באורח רשמי על כוונתו להתמודד בבחירות לנשיאות.\n\nבין השנים 2016–2019 כלי תקשורת שונים הזכירו את ביידן כמועמד פוטנציאלי לנשיאות. ב-17 ביולי 2018 אמר ביידן לפורום שהתקיים בבוגוטה, בירת קולומביה, כי יחליט האם להצהיר רשמית על מועמדותו לנשיאות עד ינואר 2019. ב-4 בפברואר 2019, בטרם נמסרה הצהרה רשמית מטעמו של ביידן, כתב העיתונאי אדוארד-אייזיק דובר מהעיתון \"The Atlantic\" כי ביידן \"קרוב מאוד להגיד כן\", אך כמה ממקורביו חוששים שיימלך בדעתו ברגע האחרון כמו שעשה ב-2016. דובר דיווח כי ביידן היה מודאג מההשפעה שהתמודדות נוספת לנשיאות תסב למשפחתו ולמוניטין שלו. הוא היה מודאג גם מהצורך להיאבק על תרומות ומימון ומהשגות בנוגע לגילו המבוגר ועמדותיו הפוליטיות המרכזיות יחסית למועמדים אחרים, כדוגמת אליזבת וורן וברני סנדרס. לעומת זאת, איבתו לנשיא דונלד טראמפ, היעדר ניסיון של מתמודדים אחרים במדיניות חוץ, ורצונו לטפח \"פרוגרסיביזם כבניית גשרים\" במפלגה, נמנו כגורמים שעשויים להוביל לכניסתו לפריימריז הדמוקרטים. בחודש מרץ ציין ביידן כי הוא אכן עשוי להתמודד, ובסופו של דבר השיק את מסע הבחירות שלו באורח רשמי ב-25 באפריל 2019. במאי 2019 בחר ביידן בפילדלפיה שבפנסילבניה לארח את מטה הבחירות שלו.\nבזמן שערך גיוס כספים ב-18 ביוני 2019, אמר ביידן שאחד מכוחותיו החזקים ביותר הוא \"להפגיש אנשים\" והצביע על מערכות היחסים שלו עם ג'יימס איסטלנד והרמן טלמיידג', סנאטורים ממיסיסיפי ומג'ורג'יה בהתאמה, שתמכו בהפרדה גזעית. הסנאטור קורי בוקר מניו ג'רזי וראש עיריית ניו יורק ביל דה בלאזיו היו אחדים מני רבים שמתחו ביקורת על אמרותיו של ביידן. נושא זה עלה גם במהלך עימות הבחירות הראשון שנערך במפלגה הדמוקרטית. הסנאטורית קמלה האריס תקפה את ביידן על יחסיו בעבר עם סנאטורים שתמכו בסגרגציה ועל התנגדותו בשנות ה-70 למימון הסעות של תלמידים כחלק מהניסיון להיאבק בהפרדה הגזעית בבתי ספר. ביידן ספג ביקורת על הביצועים שהפגין בעימות הדמוקרטי ודירוגי התמיכה בו צנחו ב-10%. באופן מפתיע, הנשיא טראמפ צידד בביידן ואמר כי להאריס ניתן \"יותר מדי קרדיט\" על העימות שלה עם ביידן.\nבשנת 2019 העלה נשיא ארצות הברית, דונלד טראמפ טענות בתקשורת שג'ו ביידן דרש לפטר תובע אוקראיני במטרה להגן על האנטר ביידן ותאגיד בוריסמה אחזקות מפני חקירה. הניסיון של טראמפ ללחוץ על ממשלת אוקראינה לחקור את האנטר ביידן הוביל לפתיחת הליך ההדחה של דונלד טראמפ בספטמבר 2019, שהסתיים בהדחתו על ידי בית הנבחרים, וזיכויו של טראמפ בסנאט. בספטמבר 2020, חודשיים לפני מועד הבחירות לנשיאות ארצות הברית 2020, התפרסם דו\"ח של שתי ועדות בסנאט, שהובלו על ידי סנאטורים מהמפלגה הרפובליקנית ואשר חקרו את ההאשמות בשחיתות כנגד ג'ו ביידן ובנו האנטר בנושא אוקראינה. הדו\"ח העלה כי האנטר ביידן הפיק תועלת משם משפחתו המפורסם לשם סגירת עסקאות, ותפקידו בבוריסמה אחזקות בזמן שאביו היה סגן נשיא ואחראי על המדיניות כלפי אוקראינה יצרה מראית עין של ניגוד עניינים והטרידה בכירים במשרד החוץ האמריקאי. עם זאת, לא נכתב בדו\"ח שג'ו ביידן פעל להטיית המדיניות האמריקאית כלפי אוקראינה או פעל שלא כשורה.\nבמהלך רוב שנת 2019 נחשב ביידן למתמודד המוביל בבחירות המקדימות לנשיאות ארצות הברית במפלגה הדמוקרטית 2020. עם התחלת הפריימריז של המפלגה הדמוקרטית נראה היה שהוא איבד את המומנטום שלו, כשנחל כישלונות באספות הבחירה באיווה ובפריימריז בניו המפשייר, והגיע אל המקום החמישי אחרי ברני סנדרס, פיט בוטיג'ג', אליזבת וורן ואיימי קלובשר. ביידן הצליח להתאושש מעט באסיפות הבחירה בנוואדה בהן הגיע למקום שני אחרי סנדרס.\nנקודת המפנה היו בבחירות המקדימות בדרום קרוליינה ב-29 בפברואר, הראשונות בהן היה אחוז גדול של מצביעים אפרו-אמריקנים. ביידן קיבל כמה ימים לפני ההצבעה את התמיכה של חבר הקונגרס ג'ים קלייבורן, ובבחירות המוקדמות זכה בניצחון מוחץ עם כמעט ממחצית הקולות.\nב\"יום שלישי הגדול\" שנערך ב-3 במרץ 2020, שבו התקיימו בחירות מקדימות ב-14 מדינות של ארצות הברית, הוא זכה ביתרון משמעותי בסך הכולל של הצירים בוועידה, ניצח ב-10 מהמדינות והפך שוב למועמד המוביל.\nבהמשך הוא ניצח באילינוי, מיסיסיפי, מיזורי, ובאיידהו. הוא רשם ניצחון נוסף במישיגן, המחלקת 147 צירים ומתוכם גרף ביידן 72. כמו כן, הוא הפסיד בדקוטה הצפונית ובמדינת וושינגטון הגיע לשוויון עם סנדרס מבחינת מספר הצירים, אם כי הגיע למקום הראשון מבחינת אחוז קולות הבוחרים.\nב-8 באפריל 2020 הודיע יריבו הראשי בבחירות המקדימות, ברני סנדרס, על פרישתו מהמירוץ לנשיאות. כתוצאה מכך, נעשה ביידן המועמד המשוער של המפלגה הדמוקרטית לנשיאות. ב-10 באפריל התקיימו לראשונה בחירות מקדימות לאחר פרישתו של סנדרס, באלסקה, שם זכה ביידן ב-11 צירים וב-55% מקולות הבוחרים. ב-13 באפריל זכה ביידן לתמיכתו הרשמית של סנדרס.\nב-14 באפריל 2020 ביידן זכה לתמיכתו הרשמית של נשיא ארצות הברית לשעבר ברק אובמה, אשר תחתיו כיהן ביידן כסגן הנשיא. בסרטון בן 12 דקות שפרסם אובמה ברשת החברתית \"טוויטר\" הצהיר כי \"זה הזמן להילחם על מה שאנחנו מאמינים בו\". בכך הצטרף לשורה ארוכה של מאות אישים שהציגו את תמיכתם בביידן. הודעת התמיכה של אובמה הגיעה שבוע ימים לאחר שהנשיא דונלד טראמפ אמר באופן מזלזל כי תמוהה העובדה שאובמה טרם הודיע על תמיכתו בביידן, זאת על אף שאובמה הצהיר בעבר כי לא יתמוך באף מתמודד עד שלא תתברר זהות המועמד המשוער. יממה לאחר הודעת התמיכה של אובמה, זכה ביידן לתמיכתה של אחת מיריבותיו העיקריות בבחירות המקדימות, אליזבת וורן. תמיכתה של וורן, שבעת פרישתה מהבחירות המקדימות מוקמה במקום השלישי מבחינת קולות הבוחרים, הייתה חשובה למסע הבחירות של ביידן. עם הודעת התמיכה שלה, כל המתמודדים לשעבר בבחירות המקדימות התייצבו מאחורי ביידן. ב-17 באפריל יצאו הדמוקרטים במדינת ויומינג להצביע בדואר בבחירות המקדימות, וביידן זכה ב-72% מקולות הבוחרים.\nב-22 באפריל זכה ביידן לתמיכתו של סגן נשיא ארצות הברית לשעבר אל גור. באותו השבוע הוסיף ביידן לקבל תמיכה רשמית משתי דמויות מובילות אחרות במפלגה הדמוקרטית — יושבת ראש בית הנבחרים ננסי פלוסי, ומזכירת המדינה והמועמדת הדמוקרטית לנשיאות ב-2016 הילרי קלינטון. ב-28 באפריל נערך הפריימריז במדינת אוהיו, שם זכה ביידן בכ-73% מקולות הבוחרים.\nב-6 ביוני חצה ביידן את רף 1,991 הצירים שנדרשו על מנת שיבטיח את המועמדות הדמוקרטית לנשיאות. זאת לאחר שזכה בכל הבחירות המקדימות שהתקיימו ב-2 ביוני, בהן חולקו 479 צירים ממחוז קולומביה, מונטנה, אינדיאנה, מרילנד, ניו מקסיקו, פנסילבניה, רוד איילנד ודקוטה הדרומית.\n\nב-11 באוגוסט הכריז ביידן שהוא בחר בקמלה האריס להיות המועמדת לתפקיד סגנית הנשיא. השניים זכו במועמדות באופן רשמי מטעם המפלגה הדמוקרטית ב-18 באוגוסט 2020 במהלך הוועדה הדמוקרטית הלאומית. התוכנית המקורית של המפלגה הייתה לערוך את הוועדה במילווקי, אך עקב מגפת הקורונה התקיים חלק הארי שלה באופן וירטואלי. ביידן והאריס נאמו מוילמינגטון, עיר המגורים של ביידן בדלאוור.\nהעימות הנשיאותי הראשון בין טראמפ לביידן נערך בקליבלנד ב-29 בספטמבר, בהנחיית כריס וולאס. ערב העימות סקרי בחירות ניבאו יתרון משמעותי לביידן. מגפת הקורונה והשפעתה על הכלכלה הייתה נושא מרכזי בעימות. ביידן הציג את תגובת הממשל למגפה ככישלון וטען שטראמפ הוא \"הנשיא הגרוע ביותר שהיה באמריקה מעולם\". על רקע תגובת הממשל למהומות שפרצו אחרי רצח ג'ורג' פלויד, האשים ביידן את טראמפ גם בגזענות, פילוג וליבוי עימותים על רקע גזע. נושא נוסף היה עתיד בית המשפט העליון, בעקבות מותה של רות ביידר גינסבורג כשבועיים לפני העימות וההכרזה של טראמפ על מועמדותה של איימי קוני בארט. ביידן ניסה גם למקד את הדיון במסמכים שחשף הניו יורק טיימס, לפיהם טראמפ לא שילם מיסי הכנסה ב-10 מתוך 15 השנים שנבדקו, ושילם 750 דולר בלבד בשנים 2016 ו-2017. טראמפ, מנגד, ניסה למקד את תשומת הלב בטענות שהעסקים של בנו של ביידן, האנטר ביידן, באוקראינה נגועים בשחיתות ושקיימת סכנה להונאת בחירות. העימות התאפיין בחוסר סדר וחילופי האשמות, כאשר טראמפ הפריע באופן תדיר לדברים של ביידן ושל וולאס. בשלב מסוים בעימות השיב לו ביידן, \"אולי תשתוק כבר, בן אדם\".\nב-6 באוקטובר נשא ביידן נאום בגטיסברג שבדרום פנסילבניה, נקודת הציון לקרב גטיסברג והמקום בו נשא לינקולן את נאום גטיסברג. ביידן ביקש לצייר את המצב הקיים כמצב של קיטוב חברתי ופוליטי ולשדר מסר מאחד שיבדיל אותו מטראמפ, אם כי טראמפ לא הוזכר בנאום. הוא אמר, \"כשאני מסתכל על אמריקה היום, אני מודאג. המדינה נמצאת במקום מסוכן. האמון שלנו זה בזה הולך ופוחת. התקווה חומקת. יותר מדי אמריקנים רואים את החיים הציבוריים לא כמרחב שבו אנו מגשרים על ההבדלים בינינו, אלא כהזדמנות למלחמה טוטאלית ובלתי מתפשרת בין הפלגים. במקום להתייחס למפלגה האחרת כאופוזיציה, אנו מתייחסים אליה כאויב. לזה חייבים לשים סוף\".\nלקמפיין של ביידן היה יתרון משמעותי בגיוס כספים. בשבועיים הראשונים של חודש אוקטובר גייס ביידן כ-130 מיליון דולר, לעומת 44 מיליון דולר שגויסו על ידי טראמפ. באותה תקופה הקמפיין של ביידן היו הוצאות של 127 מיליון דולר על פרסום, בעוד הקמפיין של טראמפ הוציא 45 מיליון דולר. היתרון נשמר גם בשבועיים האחרונים לקמפיין, כשלרשות ביידן עמדו 162 מיליון דולר ולרשות טראמפ 44 מיליון דולר.\nעימות נשיאותי נוסף היה אמור להתקיים ב-15 באוקטובר, אך הוא בוטל עקב התפרצות מגפת הקורונה בבית הלבן וסירובו של טראמפ, שחלה גם כן ואושפז, לערוך את עימות באופן וירטואלי. בעקבות הביטול קבע ביידן מפגש בוחרים ששודר ברשת ABC ב-15 באוקטובר. טראמפ, בתגובה, קבע גם כן מפגש בוחרים ששודר ברשתות NBC, CNBC, ו-MSNBC. על אף שהמפגש של טראמפ שודר ביותר רשתות, על פי מדד נילסן, באירוע של ביידן צפו 700,000 יותר אנשים מאשר בזה של טראמפ.\nב-22 בספטמבר התקיים בנאשוויל העימות הנשיאותי השני והאחרון לפני הבחירות. קריסטן ולקר הנחתה את העימות. כדי למנוע אי סדר בדומה לעימות הראשון, המיקרופונים של המתמודדים הושתקו בזמנים שונים לאורך העימות. ביידן ביקר את טראמפ על ניהול משבר הקורונה והמשבר הכלכלי. טראמפ מצדו האשים את ההנהגה במדינות דמוקרטיות, וביידן השיב במסר של אחדות, \"אני לא רואה את הדברים כפי שהוא רואה אותם – מדינות כחולות ומדינות אדומות – בשבילי הן כולן ארצות הברית\". בנושא הבריאות פירט ביידן גם לגבי תוכניתו ליצירת ביטוח בריאות לאומי. על מנת להפריד בין תוכנית זו לבין חוק הגנת החולה וטיפול בר השגה (האובמה-קר), כינה ביידן את תוכניתו \"ביידן-קר\". הוא ביקר גם את מדיניות ההגירה של הנשיא, תוך הדגשת הדיווחים על כך שהממשל מפריד בין ילדים של מהגרים לא חוקיים להוריהם, ואמר שטראמפ הוא \"אחד הנשיאים הגזעניים ביותר שהיו לנו בהיסטוריה\". בנוסף הוא הצהיר על כוונתו להעלות את שכר המינימום במדינה, בעוד שטראמפ הצהיר כי זהו נושא שצריך להישאר בשליטת המדינות. טראמפ מצדו המשיך לתקוף את ביידן ומשפחתו על שחיתות לכאורה בעסקיהם עם גורמים באוקראינה. הוא הדגיש את נושא אכיפת החוק והכריז שהוא עשה יותר מכל נשיא אחר מאז אברהם לינקולן למען אפרו-אמריקאים, תקף את ביידן על כך שקידם בעבר חוקי אכיפה נוקשים שפגעו באופן לא פרופורציונלי באוכלוסייה השחורה וכינה את עצמו \"האדם הכי פחות גזעני בחדר\".\nהקמפיין של ביידן התמקד במדינות מתנדנדות, שבהם הפסידה הילרי קלינטון בבחירות ב-2016: פנסילבניה, מישיגן, ויסקונסין, אוהיו ופלורידה. עם זאת, בשבוע האחרון לפני הבחירות ערך ביידן אירועי בחירות במדינות שבהן סקרים הראו פוטנציאל לניצחון על אף שהן נחשבו ל\"אדומות\" ושטראמפ ניצח בהן בקלות ב-2016, ג'ורג'יה ואיווה (לבסוף ניצח ביידן בג'ורג'יה אך הפסיד כצפוי באיווה). האריס ערכה אירועי בחירות בטקסס ואריזונה (באריזונה ניצחו ביידן והאריס את טראמפ אך גם בטקסס כצפוי הפסיד ברוב מכריע לטראמפ).\n\nביידן נבחר לנשיא ה-46 של ארצות הברית בנובמבר 2020 כשהוא מנצח את הנשיא המכהן דונלד טראמפ. ביידן זכה ב-306 אלקטורים לעומת 232 שקיבל טראמפ. מבין כלל המצביעים, 51.4% (81,283,495) הצביעו לביידן לעומת 46.9% (74,223,755) שהצביעו לטראמפ.\nטראמפ סירב להודות בתבוסתו ולקבל את ניצחונו של ביידן ואף הכריז כי הוא המנצח בבחירות, והגיש מספר תביעות נגד האופן בו התנהלו הבחירות במספר מדינות – באריזונה, ג'ורג'יה, מישיגן, נבדה, פנסילבניה, ויסקונסין וטקסס. כמעט כל התביעות נידחו על ידי בתי המשפט או הוסרו על ידי התובעים.\nב-14 בדצמבר בחר חבר האלקטורים בביידן לנשיא ארצות הברית. אולם גם לאחר מכן המשיך טראמפ לטעון בטוויטר שהבחירות זויפו, וקרא לבוחרים הרפובליקנים להפעיל לחץ על נציגיהם בבתי הנבחרים, לפעול לשינוי תוצאת הבחירות. ב-6 וב-7 בינואר 2021 ניהל הקונגרס את ספירת קולות חבר האלקטורים, שהופרעה אך לא סוכלה על ידי הסתערות תומכיו של טראמפ על הקפיטול.\n\nטקס השבעתו של ביידן התקיים ב-20 בינואר 2021. על האירוע הוטלו הגבלות חריפות בשל מגפת הקורונה בארצות הברית. ביום השבעתו היה ביידן בן 78 וחודשיים, הנשיא המבוגר ביותר בעת השבעתו (בשיא הקודם החזיק טראמפ, שהיה בן 70 בעת השבעתו) והנשיא המכהן המבוגר ביותר (בשיא הקודם החזיק רונלד רייגן, שהיה בן 77 כשסיים את כהונתו). הוא גם הנשיא הראשון שמדינת הבית שלו היא דלאוור. בנוסף, הוא הנשיא הקתולי השני בהיסטוריה אחרי ג'ון פיצג'רלד קנדי; והנשיא השני, אחרי ריצ'רד ניקסון, שנבחר לנשיאות לאחר שתמה כבר כהונתו כסגן הנשיא.\n\nביידן נכנס לתפקיד במהלך מגפת הקורונה שהכתה בארצות הברית.\nלאחר כניסתו לבית הלבן, חתם על 17 צווים נשיאותיים, הכוללים חיוב בעטיית מסיכות במבנים פדרליים, חזרה לארגון הבריאות העולמי והסכם האקלים, ביטול ההגבלות על הגירה ממדינות מוסלמיות ועצירת בניית החומה בגבול מקסיקו, הבטחה ופיקוח על שוויון גזעי ועוד.\n\nעם היבחרו לנשיאות הבטיח ביידן להרכיב קבינט \"שנראה כמו אמריקה\", שמייצג לדבריו קבוצות שונות בחברה, בהן נשים, שחורים, לטינים ולהט\"בים. על פי הדיווחים בארצות הברית, 50% מהאישים שיאיישו את הקבינט של ארצות הברית יהיו לא-לבנים, אחרי שבחר לתפקיד סגניתו את קמלה האריס, האישה האפרו-אמריקאית והדרום אסייתית הראשונה לכהן במשרה זו. בהרכב שרי הקבינט, נכללים בין השאר את אנתוני בלינקן כמזכיר המדינה; הגנרל לויד אוסטין כמזכיר ההגנה; יו\"ר הפדרל ריזרב לשעבר ג'נט ילן כמזכירת האוצר, האישה הראשונה בתפקיד; השופט הפדרלי מריק גרלנד כתובע הכללי; מושלת רוד איילנד לשעבר ג'ינה ריימונדו כמזכירת המסחר; אלחנדרו מיורקס, מהגר והלטיני הראשון בתפקיד, כמזכיר ביטחון המולדת; פיט בוטיג'ג', ההומו המוצהר הראשון שממונה למזכיר בארצות הברית, כמזכיר התחבורה, דב האלנד, האמריקאית-ילידית הראשונה בתפקיד, כמזכירת הפנים; חבייר ביסרה כמזכיר הבריאות ושירותי האנוש; ואווריל היינס, האישה הראשונה בתפקיד, כראש המודיעין הלאומי.\nברקע משבר האקלים הכריז ביידן כי ימנה את ג'ון קרי כשליחו המיוחד לענייני אקלים. קרי, לשעבר שר החוץ בממשל אובמה, סייע בניהול המשא ומתן על הסכם האקלים של פריז שממנו פרש דונלד טראמפ עם כניסתו לתפקיד ב-2017. בנוסף, ביידן מינה אחראי למאבק בקורונה, כאשר ג'פרי זיינץ יעמוד בראש כוח המשימה של הבית הלבן לנגיף הקורונה ויהיה אחראי על הפצת מאות מיליוני מנות חיסון ברחבי ארצות הברית ויתאם בין הסוכנויות הפדרליות השונות.\n\nביידן אמר שבראש סדר העדיפויות שלו המלחמה בנגיף הקורונה, שינויי האקלים \"ועמידה לצד הדמוקרטיה וזכויות האדם ברחבי העולם\". הוא דיבר על בניה מחדש של הבריתות וחזרה לגישה רב-לאומית במדיניות החוץ ולשיתוף פעולה עם הקהילה הבינלאומית תוך קידום הביטחון הלאומי יחד עם דיפלומטיה.\nמדיניות החוץ של ממשלו מעדיפה שימוש בדיפלומטיה ולא בכוח צבאי כפתרון. כך, נתמכה פעילות האו\"ם לסיום מלחמת האזרחים בתימן. ביידן תמך בחידוש הסכם עם איראן בנושא תוכנית הגרעין שלה. לפי האסטרגיה של ממשלו, ארצות הברית \"מחויבת לביטחון הברזל של מדינת ישראל ותעבוד עם שותפיה להרתיע תוקפנות איראנית ולמנוע הפצת נשק גרעיני ... נשבש את רשתות הטרור של אל קאעידה ודומיו ונמנע את התחדשות המדינה האסלאמית\". במרץ 2021, קיים ועידת פסגה ראשונה עם מנהיגי הודו, יפן ואוסטרליה. ב-24 באפריל 2021, הפך לנשיא הראשון אשר הכיר ברצח העם הארמני.\nביידן וראש ממשלת עיראק, מוסטפא אל-כאזימי סיכמו על הפסקת פעילות מבצעית בעיראק עד סוף 2021. חיילים אמריקאים יישארו בעיראק כדי \"להישאר זמינים\" ולסייע באימון הכוחות העיראקיים. באותה העת רובם כבר עסקו בעיקר בייעוץ.\nבנובמבר 2022, לאחר כישלון מגעים ושיחות מושכות שנערכו בווינה, אמר ביידן כי הסכם הגרעין עם איראן \"מת\".\n\n ערכים מורחבים – נסיגת כוחות ארצות הברית מאפגניסטן (2021)ב-15 באפריל 2021 הכריז ביידן כי ב-1 במאי הכוחות האמריקאים באפגניסטן יחזרו לארצות הברית, בצעד שלא תואם עם הממשל האפגני להביא להתחדשות בלחימה העזה עם הטליבאן. מיד לאחר תחילת נסיגת כוחות ארצות הברית מאפגניסטן, השתלטו הטליבאן על אפגניסטן והתפוררה הממשלה האפגנית. ביידן לא התחרט על המהלך ואמר שהאפגנים צריכים להילחם בעצמם על מדינתם. לטענתו, משימתה של מדינתו באפגניסטן הושגה ושהיא הייתה למגר את הטרור נגד האמריקנים ולא \"לבנות אומה\" או להילחם במלחמה שלא משרתת את האינטרסים שלה להשקפתו. בפברואר 2022, הורה להתחיל את המבצע שהוביל לסופו של ראש ארגון הטרור דאעש, אבו אבראהים אל-האשמי. ביולי 2022, חוסל גם ראש ארגון הטרור אל-קאעדה, איימן א-זוואהירי.\n\n ערכים מורחבים – מלחמת רוסיה אוקראינהבתחילת כהונתו, התקררו יחסי ארצות הברית–רוסיה. באפריל 2021, הוטלו סנקציות חדשות על רוסיה בעקבות ההתערבות בבחירות לנשיאות ארצות הברית ועבירות סייבר נוספות שהממשל האמריקני טוען כי ביצעה. ביוני 2021 נערכה פגישת פסגה. בשלהי 2021, החל המשבר האוקראיני-רוסי (2021–2022). נעשו ניסיונות למנוע הידרדרות עם רטוריקה דיפלומטיה והצגת מודיעין על כוונות רוסיה. המשבר הסלים והחלה הפלישה הרוסית לאוקראינה. ארצות הברית לא שלחה חיילים לאוקראינה אך סיפקה סיוע כלכלי וביטחוני. הוטלו סנקציות רבות על רוסיה ובלארוס בשיתוף עם מדינות רבות.\n\n ערכים מורחבים – המסגרת הכלכלית האינדו-פסיפית, ביקור ננסי פלוסי בטאיוואן, תקרית הבלון הסיני 2023\n\nבמהלך נשיאותו של ביידן המשיכה ההסלמה ביחסי ארצות הברית–סין שחלה בתקופת הממשלים הקודמים. בתגובה לתקופנות סינית במרחב של מזרח אסיה, ממשל ביידן פעל לקדם בריתות כלכליות וביטחוניות עם מדינות האזור, כמו גם חיזוק הברית לדיאלוג ביטחוני רב-צדדי (\"הקוואד\") הקיימת. בספטמבר 2021, ביידן הכריז על ברית אסטרטגית וביטחונית חדשה בין ארצות הברית, אוסטרליה ובריטניה – ברית AUKUS. במאי 2022 ביקר לראשונה במזרח אסיה כנשיא. הוא קידם תוכנית, המכונה \"המסגרת הכלכלית האינדו-פסיפית\" (IPEE), אשר תהיה משקל נגד לשותפות הטראנס-פסיפית (TTP).\nהחל ב-2022 חלה הסלמה מחודשת בין סין לטאיוואן, וצבא השחרור העממי ביצע הפרות של המרחב האווירי הטאיוואני. נוכח תרגיל צבאי סיני באזור, עלה חשש כי סין עומדת לקראת פלישה לטאיוואן. בתגובה לכך, ביידן קידם ב-2 באוגוסט את ביקור יו\"ר בית הנבחרים ננסי פלוסי בטאיוואן על אף המחאה הסינית התקיפה. בצל מתיחות בין סין לטאיוואן, שהיא יצרנית השבבים הגדולה בעולם, הקונגרס העביר את חוק השבבים והמדע שאפשר לממשל ביידן לסבסד את תעשיית המוליכים למחצה, ולהשקיע עוד מיליארדים בחדשנות מדעית וטכנולוגית לצורך עידוד התעשייה המקומית בפברואר 2023 אירוע נוסף הוביל להסלמה ביחסים בין ארצות הברית לסין, כאשר בלון ריגול גדול ממדים התגלה מעל שמי מונטנה. סין הכחישה את הטענות כי היא מבצעת ריגול בארצות הברית ובקנדה. בתגובה לאירוע הנשיא ביידן ביטל את ביקורו המיועד של מזכיר המדינה בלינקן בבייג'ינג וב-4 בפברואר, לאחר ארבעה ימים של מעקב אחר הבלון, הוא יורט בהוראה נשיאותית.\n\n ערך מורחב – מבצע שומר השגשוג\nב-14 בנובמבר 2023, במסגרת התנגדותם של ארגון הטרור השיעי החו'תים למלחמת חרבות ברזל איימו כי בכוונתם לפגוע ולמנוע את כניסתן של ספינות תובלה ישראליות ולא ישראליות לים סוף. הם הכריזו על הטלת מצור ימי על חופי אילת והחלו לתקוף אוניות סוחר בבאב אל-מנדב, שלטענתם היו בבעלות ישראלית או מיועדות לעגון בישראל, אך לאחר בדיקה התברר שאלו אוניות משא בין-לאומיות. בפועל, גם ספינות שלא קשורות לישראל הותקפו, ונכון לאמצע דצמבר 2023, יותר מ-20 ספינות דיווחו על תקריות מסוג זה. לפי דיווח ב\"וול סטריט ג'ורנל\", אוניית ביון איראנית שפועלת בים האדום מאתרת ספינות עבור החות'ים ומספקת שירותי מכ\"ם כדי להכווין טילים וכטב\"מים עליהן. ארצות הברית ביקשה מישראל שלא לתקוף אותה בעצמה כדי למנוע מלחמה אזורית כוללת. ריבוי התקריות גרם לכך שחברות ספנות מרכזיות הודיעו שלא יעברו דרך ים סוף, והפנו את האוניות להפלגה דרך כף התקווה הטובה בדרום אפריקה, דבר שהאריך את משך ההפלגה בשבועיים, ייקר משמעותית את עלות ההפלגה, ופגע בכלכלת מצרים. בין החברות שהודיעו על כך שיימנעו משיט בים האדום נמנים מארסק ותאגיד הנפט BP. מחיר הביטוח לאוניות שעוברות בים סוף עלה בחדות מתחילת ההתקפות.\nבתגובה לכך ממשל ביידן פעל להקים קואליציה צבאית המשלבת כוחות חיל הים מ-20 מדינות בהובלת ארצות הברית, שהוקמה בדצמבר 2023, בבמטרה לאבטח ספינות מסחריות הנעות בנתיב השיט בים האדום ובמפרץ עדן מפני ניסיונות תקיפה של החות'ים במסגרת מעורבותם במלחמה.\n\n ערך מורחב – עליית האינפלציה העולמית (2021 ואילך)\nבמהלך קמפיין הבחירות לנשיאות הבטיח ביידן לקדם תוכנית נרחבת להמרצת המשק האמריקאי בעקבות משבר הקורונה, השקעה נרחבת בתשתיות והשקעה נוספת בהתמודדות עם משבר האקלים, תוכניות תמיכה חברתית ובהרחבת הגישה של אזרחים לשירותי הבריאות. לתוכנית ניתן השם Build Back Better (\"לבנות שוב טוב יותר\").\nהחלק הראשון של התוכנית כלל הוצאות בסך 1.9 טריליון דולר להמרצת המשק בעקבות משבר הקורונה. הוא קיבל את אישור הקונגרס, עם תמיכה של כל הנציגים הדמוקרטים וללא תמיכה של רפובליקנים. ביידן חתם על \"חוק תוכנית ההצלה האמריקאית של 2021\" ב-11 במרץ 2021.\nהחלק השני של התוכנית, השקעה בתשתיות, והחלק השלישי, השקעה בשירותים חברתיים, גישה לשירותי בריאות וטיפול במשבר האקלים, היו במהלך 2021 נושא למשא ומתן בין הפלג הפרוגרסיבי במפלגה הדמוקרטית לפלג המתון. החלק השני (Infrastructure Investment and Jobs Act) כולל השקעה של יותר מטריליון דולר בתשתיות, ובכלל זאת השקעה בכבישים, גשרים, תחבורה ציבורית, מסילות רכבת, תחנות הטענה לרכבים חשמליים, גישה לאינטרנט בפס רחב, שדות תעופה ותשתיות מים. הצעת החוק אושרה על ידי הסנאט, בתמיכה של כל הסנאטורים הדמוקרטים ו-19 סנאטורים רפובליקנים. היא אושרה בבית הנבחרים ב-5 בנובמבר, בתמיכה של כל הנציגים הדמוקרטים מלבד שישה ו-13 נציגים רפובליקנים. ביידן חתם על ההצעה ב-15 בנובמבר ובכך היא הפכה לחוק.\nהחלק השלישי של התוכנית (Build Back Better Act) כלל בתחילה תוכנית להוצאות של 3.5 טריליון דולר לטיפול במשבר האקלים, הוצאות חברתיות והשקעה בגישה לשירותי בריאות. אולם, לאחר שתוכנית זו לא זכתה לתמיכה מצד נציגים דמוקרטים מתונים, קודמה תוכנית מצומצמת יותר הכוללת הוצאות של 1.75 טריליון דולר. התוכנית בגרסתה המצומצמת כולל השקעה באנרגיה נקייה. בנוסף, היא כוללת, בין השאר, הוצאות לסיוע במימון חינוך לילדים צעירים, דיור, השכלה גבוהה, הרחבה של תוכנית מדיקייר והוצאות נוספות הקשורות בחוק הגנת החולה וטיפול בר השגה. חלק מהמימון להוצאות אלה יגיע מהעלאת המס לאנשים שמרוויחים יותר מ-400,000 דולר בשנה ויצירת מס מינימלי על חברות בינלאומיות. נציגים פרוגרסיבים בבית הנבחרים התעקשו בתחילה שהחוק ליישום התוכנית יעבור יחד עם החוק ליישום התוכנית להשקעה בתשתיות, אך נציגים דמוקרטים מתונים סירבו לתמוך בחוק עד שיתקבל דו\"ח של משרד התקציב של הקונגרס (CBO) לגבי ההתאמה בין מקורות המימון להוצאות. כפשרה, ב-5 בנובמבר, עת הצביעו הנציגים על תוכנית ההשקעה בתשתיות, התחייבו הנציגים המתונים להעביר את החוק עד 15 בנובמבר, אם ההערכות של ה-CBO יתאמו את ההערכות של הבית הלבן. ב-18 בנובמבר נמסר מה-CBO שהצעת החוק, אם תעבור, תגדיל את הגירעון של ארצות הברית ב-367 מיליארד דולר לאורך תקופה של עשר שנים. למרות זאת, הצעת החוק קיבלה את אישור בית הנבחרים ב-19 בנובמבר ועברה לדיון בסנאט. התכנית נגנזה בעקבות התנגדות בסנאט, כאשר הסנאטור הדמוקרטי המתון ג'ו מנצ'ין, שהתנגד להוצאות הענק בתוכנית, הצביע נגדה.\nביולי 2021 חתם ביידן על צו נשיאותי בניסיון להיאבק במונופולים ולעורר תחרות רבה יותר. הוא הגדיר עצמו כקפיטליסט גאה והדגיש כי \"קפיטליזם ללא תחרות אינו קפיטליזם, אלא ניצול\". בנוסף התייחס למדיניות הרגולטורית ב-40 השנים הקודמות: \"עכשיו אנחנו 40 שנה בניסוי שנותן לחברות ענק לצבור יותר ויותר כוח ... ומה קיבלנו מזה? פחות צמיחה, השקעה מוחלשת, פחות עסקים קטנים. ... אני מאמין שהניסוי נכשל\". ניסיון לבטל את הקיצוץ במיסי החברות שקידם קודמו נבלם בסנאט.\nבנובמבר 2021, בניסיון למתן את המחירים, שוחררו מאגרי נפט בניגוד לעמדת אופ\"ק פלוס. המשק התמודד עם עליה באינפלציה כתוצאה מעלייה משמעותית בהוצאות הממשלה. נגד האינפלציה, הוחלט להחל אמצעים לקדם מדיניות מוניטרית מרוסנת, ונגיד הפדרל ריזרב, ג'רום פאואל, העלה את הריביות במטרה להאט את הפעילות הכלכלית ולגרום לדפלציה שתשיב את המחירים לערכם המקורי לפני האינפלציה. האינפלציה הגיעה לשיאה ביוני 2022, עם נתון של 9.1%, אך התמנה לקראת סוף השנה, עם 6.5% בדצמבר.\nבמהלך 2022, הבית הלבן והדמוקרטים בקונגרס האמריקאי גיבשו תוכנית שנועדה להיאבק באינפלציה. הם תכננו לצרף לתוכנית גם גרסה מקוצצת של Build Back Better לאחר שהושגו הסכמות בסנאט. החוק, שאת הגשתו לקונגרס יזמו הסנאטורים צ'אק שומר וג'ו מנצ'ין והיווה למעשה פשרה בין הפלגים של המפלגה הדמוקרטית, אושר. האינפלציה, לצד נפילות בשוק ההון שהושפעו בין היתר ממלחמת אוקראינה–רוסיה, הובילו לספקולציות בדבר מיתון כלכלי אפשרי. עד סוף 2022 הכלכלה התייצבה ושבה לפסי צמיחה.\nבאוגוסט 2022 הודיע על שמיטת חובות של סטודנטים לפי תנאים מסוימים. בית המשפט העליון ביטל את ההחלטה. ביידן הציג תוכנית חלופית.\nבתחילת 2023, פורסם כי האבטלה צנחה לרמה הנמוכה ביותר מאז שנת 1969.\nבספטמבר 2023 הגיע ביידן למישיגן להביע הזדהות עם שביתת איגוד עובדי הרכב, שמחו על תנאי העסקתם. זו הפעם הראשונה שבה נשיא ארצות הברית מפגין תמיכה במחאה של ארגון עובדים.\n\nבמהלך אחד העימותים לקראת בחירת מועמד המפלגה הדמוקרטית לנשיאות בשנת 2020, הבטיח ביידן שאם ייבחר הוא ימנה, לראשונה בתולדות ארצות הברית, שופטת שחורה לבית המשפט העליון. הוא קיים הבטחה זו לאחר שהסנאט אישר את מינויה של קטנג'י בראון ג'קסון, שופטת בית המשפט הפדרלי לערעורים במחוז קולומביה, כמחליפתו של סטיבן ברייר.\nבסוף 2022 פרצה שערורייה סביב גילויים של מסמכים מסווגים במעונות מגוריו של ביידן, כאשר מסמכים אלו נועדו להיות בחזקת הארכיון הלאומי של ארצות הברית.\n\nהחל ממרץ 2019 עלו מספר טענות נגד ביידן על התנהגות בלתי-ראויה, ואף תקיפה מינית. הראשונה שהאשימה את ביידן הייתה לוסי פלורס, פעילה במפלגה הדמוקרטית שהייתה מועמדת לתפקיד סגן מושל מדינת נבדה, שטענה שבמהלך הקמפיין שלה ב-2014, ביידן הניח ידיים על כתפיה ונישק את ראשה. בחודש לאחר מכן, שש נשים טענו שביידן נגע בהן באופן בלתי-ראוי.\nבתחילת אפריל 2019 גרסה טארה ריד שביידן הטריד אותה מינית כשהייתה עוזרת בלשכתו בשנת 1993. כשנה לאחר מכן, בסוף אפריל 2020, טענה ריד שביידן לא רק הטריד אותה אלא אף תקף אותה מינית. לדבריה, הוא הצמיד אותה לקיר והחדיר את אצבעותיו אליה בגבעת הקפיטול. כשבועיים לאחר ריאיון זה הגישה ריד תלונה במשטרת וושינגטון על התקיפה. ביידן הכחיש את הטענות בריאיון שנתן לערוץ MSNBC ב-1 במאי 2020.\n\nאחת השיטות שבהן משתמשים חוקרי מדע המדינה כדי לאמוד את העמדות האידאולוגיות של פוליטיקאים היא להשוות בין הדירוגים השנתיים של הארגון \"אמריקאים לפעולה דמוקרטית\" (\"Americans for Democratic Action\") לדירוגי \"האיחוד השמרני האמריקאי\" (\"American Conservative Union\"). ביידן זכה לציון של 72% ליברלי מארגון האמריקאים לפעולה דמוקרטית עד 2004, בעוד שהאיחוד השמרני האמריקאי העניק לביידן את הציון 13% שמרני עד 2008. במדד אחר, ביידן זכה לציון ליברלי ממוצע של 77.5%, על פי ניתוח של נשיונל ג'ורנל , אשר מיקם אותו מבחינה אידאולוגית בצד המרכזי של חברי הסנאט של ארצות הברית הדמוקרטיים.\nספר הייעץ \"The Almanac of American Politics\" מעריך את ההצבעות בקונגרס כליברליות או שמרניות על הקשת הפוליטית, בשלושה תחומים: חברה, כלכלה ומדיניות חוץ. בין השנים 2005–2006, הדירוג הממוצע של ביידן היה כדלקמן: הדירוג הכלכלי היה 80% ליברלי ו-13% שמרני, הדירוג החברתי היה 78% ליברלי ו-18% שמרני, ודירוג מדיניות החוץ היה 71% ליברלי ו-25% שמרני. הדירוג לא השתנה רבות במרוצת הזמן; דירוגו הליברלי באמצע שנות ה-80 של המאה ה-20 היה גם הוא בטווח של 70-80%.\nקבוצות אינטרסים שונות העניקו לביידן ציונים או דירוגים בהתייחס להתאמה בין עמדותיו והצבעותיו בסנאט לעמדות ולאינטרסים של כל קבוצה. האיגוד האמריקאי לחירויות אזרחיות העניק לו ציון חיים של 80%, וציון 91% בהתייחס לקונגרס ה-110 של ארצות הברית.\nביידן ולסלי ה. גלב, נשיא המועצה ליחסי חוץ בדימוס, פרסמו אסטרטגיה מקיפה לסיום האלימות הבין-דתית בעיראק. במקום להמשיך בגישה הנוכחית או לסגת מעיראק, האסטרטגיה פרשה \"דרך שלישית\": הפיכת עיראק למדינה פדרלית שתחולק לשלושה, בין השיעים לבין הסונים ולבין הכורדים. בספטמבר 2007 עברה החלטה בלתי מחייבת של הסנאט המאשרת תוכנית כזו. עם זאת, הרעיון לא זכה לתמיכה פוליטית והכרה מצד ציבור הבוחרים ולא תורגם למדיניות מעשית, זאת בנוסף לעובדה שהצמרת הפוליטית בעיראק התנגדה לרעיון והגדירה אותו כחלוקת המדינה דה פקטו.\nמתנגד לקידוח ימי של נפט בשמורת הטבע הארקטית הלאומית ותומך במימון ממשלתי כדי למצוא מקורות אנרגיה חדשים. ביידן מאמין שיש לפעול נגד התחממות כדור הארץ. הוא נתן את חסותו להחלטת הסנאט האמריקאי הקוראת לארצות הברית להיות חלק משיחות האומות המאוחדות בדבר התחממות כדור הארץ ולחוק ההתחממות העולמית והפחתת הזיהום פרי חקיקתם של ברברה בוקסר וברני סנדרס, החוק הסביבתני המחמיר ביותר שהוצע בסנאט של ארצות הברית.\nבתחום ההגירה התייחס ביידן לנושא מספר פעמים, כך למשל היה כאשר ביקר ביידן את הצעתו של טראמפ לחסום באופן זמני את כניסתם של מוסלמים לארצות הברית, וכן את כוונתו המוצהרת להקים חומה בגבול מקסיקו-ארצות הברית, (שמכונה לעיתים \"חומת טראמפ\") והוסיף כי הצעתו של טראמפ לענות או להרוג בני משפחה של טרוריסטים מהווה פגיעה בערכים האמריקאים ו\"תפגע באופן חמור בביטחון שלנו\".\nעם פרוץ מלחמת בוסניה, ביידן היה בין הראשונים שדגלו במדיניות \"הסר ותקוף\" שכללה סיוע לבוסניאקים באמצעות הסרה של האמברגו על מכירת כלי נשק, הכשרה צבאית, תקיפות אוויריות של נאט\"ו, וחקירת פשעי מלחמה. הן ממשל ג'ורג' הרברט ווקר בוש והן ממשל ביל קלינטון מיאנו ליישם את המדיניות, מחשש להסלמה בחבל הבלקן.\nביידן תומך בנישואים חד-מיניים, דבר זה התבטא בהתייחסותו של ביידן לסדרת הקומדייה בעלת דמות ראשית קבועה שהיא מהקהילה הלהט\"בית \"ויל וגרייס\" כמשפיעה על דעת הקהל האמריקאי בנוגע לזכויות להט\"ב, ואמר כי הוא \"חושב שהסדרה חינכה את הציבור האמריקאי יותר מכל אחד אחר אי פעם. אנשים חוששים ממה שהוא שונה. עכשיו הם מתחילים להבין\". באותו הריאיון ביידן ציין כי הוא \"נוח לחלוטין\" עם נישואים חד מיניים. מלבד זאת ב-2006 העניק לו הקמפיין לזכויות אדם ציון של 78%. ביידן הצביע בעד הסכם הסחר החופשי של צפון אמריקה.\nכנשיא, תמך בקידום רגולציה שמטרתה עידוד התחרות במדינה והחלשת המונופולים.\n\nכסנאטור, ביידן דורג באופן עקבי כאחד מחברי הסנאט הכי פחות אמידים. לטענתו, מצב זה נוצר בעקבות היבחרו לקונגרס בגיל צעיר במיוחד. בראשית דרכו בסנאט קידם ביידן צעדים לרפורמה במימון הבחירות בארצות הברית, זאת מתוך אמונה כי פקידי ציבור פחות אמידים עשויים להתפתות לקבל תרומות תמורת טובות הנאה פוליטיות. בנובמבר 2009 נאמד הונו של ביידן ב-27,012 דולר אמריקני. בנובמבר 2020 שווי משפחת ביידן נאמד בכ-9 מיליון דולר (כ-30 מיליון שקל חדש), בעיקר בשל מכירות ספריו של ביידן והרצאות בתשלום שקיים לאחר כהונתו כסגן הנשיא.\nהעיתונאי האוורד פיינמן  משבועון החדשות \"ניוזוויק\" כתב: ”ביידן אינו אקדמאי, הוא לא הוגה תיאורטי, הוא פוליטיקאי רחוב נהדר. הוא בא מרקע של אנשי עבודה בסקרנטון – מוכרי רכבים, סוחרי מכוניות, אנשים שיודעים כיצד למכור. יש לו את המתנה האירית הגדולה הזו.” מאז כהונתו השנייה כסגן הנשיא, במיוחד לאחר מותו של בו ביידן ב-2015, ביידן מסוקר סביב אופיו האמפתי ויכולתו לתקשר עם רגשות צער.\nפעמים תכופות ביידן חורג מנאומיו הכתובים ונוהג לפלוט אמירות שנתפסות כמביכות וסתמיות. בשנת 2018 כינה את עצמו ביידן \"מכונת פדיחות\".\n\nביידן נמנה עם האגף הפרו-ישראלי במפלגה הדמוקרטית. הוא הביע הצהרות נחרצות לגבי ישראל, וטען כי יש לה זכות להגן על עצמה. בריאיון לערוץ \"שלום TV\" סיפר כי הוא ציוני וסיפר על אשת בנו, יהודייה שומרת מצוות, ועל פגישותיו עם גולדה מאיר כסנאטור צעיר. כל שלושת ילדיו נישאו ליהודים: בנו נישא להאלי אוליבר ושני נכדי ביידן ממנו הם יהודים על פי ההלכה. האנטר נשוי למליסיה כהן וגם נכדו של ביידן ממנו הוא יהודי על פי ההלכה. וגם אשלי נישאה ליהודי, הווארד קריין. מנגד, קיימות הצהרותיו על הצורך \"לגלות מדיניות מאוזנת יותר במזרח התיכון\", בעיקר מאז תחילת מלחמת עיראק. מבדיקת גיל תמרי מערוץ 10, על אף הצהרותיו האוהדות, היסטוריית ההצבעות שלו בסנאט מצביעה על מיעוט הצבעות לטובת ישראל. מנגד, בעיתון ג'רוזלם פוסט נטען כי לביידן היסטוריית הצבעות מעולה עבור ישראל, חרף התנגדותו לבנייה ישראלית בשטחי יהודה ושומרון. ב-1973 קרא ביידן ליציאה ישראלית משטחי יהודה ושומרון ורצועת עזה. יומיים מאוחר יותר חזר על עמדתו זו בפגישה עם ראש ממשלת ישראל דאז, גולדה מאיר. בנוסף, דיווח לה על ביקורו במצרים, ובפרט על הכרת נציגים בכירים של אליטות השלטון בעליונותה הצבאית של ישראל ומשכך, שהסיכוי למלחמה נמוך (בפועל, מצרים תקפה כחודש לאחר הפגישה, והחלה את מלחמת יום כיפור).\nהוא נחשב לאוהד של מדינת ישראל ורואה את ישראל כבעלת ברית אסטרטגית חשובה במזרח התיכון. באוקטובר 2008 הצהיר ביידן כאשר נועד עם מצביעים יהודים בפלורידה, מדינה חשובה מבחינה אלקטורלית, כי \"ככל שאמריקה חזקה יותר, כך ישראל בטוחה יותר\". בנאום שנשא בפני כמה מאות יהודים אמריקאים מבוגרים בקהילה גמלאית בפלורידה, הדגיש ביידן כי הוא וברק אובמה תומכים מאוד בישראל. ביידן אמר: \"אני יושב ראש ועדת החוץ של הסנאט. אני נותן לכם את המילה שלי: לא הייתי מוותר על התפקיד הזה כדי להיות סגן הנשיא של ברק אובמה אם לא הייתי בטוח בבטני, בלבי, ובראשי שהשקפת העולם של אובמה לגבי ישראל תואמת להשקפת עולמי\". באותו מפגש הוא הבטיח \"להפוך את ישראל לבטוחה יותר\". ביידן מתח ביקורת גם על נשיאותו של ג'ורג' ווקר בוש, וציין כי \"על פי כל עובדה אובייקטיבית, ישראל פחות בטוחה כיום מאשר לפני שמונה שנים\".\nבמהלך שיחת ועידה עם אנשי התקשורת היהודית ב-3 בספטמבר 2008, התייחס ביידן לתקיפה פוטנציאלית של צבא ההגנה לישראל על מתקני הגרעין של איראן באומרו כי \"אין זו שאלה עבורנו לומר לישראלים מה הם יכולים ומה אינם יכולים לעשות. יש לי אמונה בדמוקרטיה של ישראל, והם יגיעו להחלטה הנכונה\". עם זאת, ביידן הצהיר כי יש לעשות מאמצים דיפלומטיים נוספים כדי למנוע את הצורך בפעולה צבאית. בספטמבר 2008, ביידן דיבר בוועידת וושינגטון של המועצה היהודית הדמוקרטית הלאומית. לדברי ביידן, \"במשך 35 שנים מהקריירה שלי עסקתי בנושאים הקשורים לישראל. התמיכה שלי בישראל מתחילה בבטן, הולכת אל הלב שלי ומסתיימת בראשי\". ביידן הכחיש בתוקף טענה של קואליציית היהודים הרפובליקנים לפיה ניסה פעם להפסיק את סיוע החוץ לישראל.\nבמהלך עימות הבחירות שנערך בבחירות לנשיאות ארצות הברית 2008 בין המועמדים לתפקיד סגן הנשיא, ביידן ושרה פיילין, אמר ביידן כי \"אף אחד בסנאט של ארצות הברית לא היה חבר טוב יותר לישראל מאשר ג'ו ביידן, לעולם לא הייתי חובר לאובמה אם לא הייתי בטוח לחלוטין שברק אובמה שותף לתשוקה שלי\". בנובמבר 2010 היה ביידן הנואם המרכזי בעצרת הכללית של הפדרציות היהודיות של צפון אמריקה, שם הצהיר כי \"ממשל אובמה יעמוד לצד ישראל. זה האינטרס האישי שלנו, מעבר לכך שהוא צורך מוסרי מוחלט\". הוא גם חידש את תמיכתו בשיחות השלום עם הרשות הפלסטינית ואמר כי \"אין תחליף למשא ומתן ישיר, פנים אל פנים, שיוביל בסופו של דבר לשתי מדינות לשני עמים – מדינת ישראל היהודית ומדינת פלסטין העצמאית. זוהי הדרך היחידה להביא לידי גמר את המרדף בן עשרות השנים אחר ביטחון העם הישראלי, והדרך היחידה למימוש השאיפה הלגיטימית של הפלסטינים להגדרה עצמית\".\nבינואר 2014 היה נציג ארצות הברית בהלווייתו של ראש הממשלה לשעבר אריאל שרון. בהלוויה ספד ביידן לשרון: \"כשמדינה קרובה כמו ישראל מאבדת אדם כמו רה\"מ שרון, אין התחושה כמו אובדן של מנהיג – אלא כמו מוות בתוך המשפחה. הוא שינה את הנסיבות שבהן ישראל אינה יותר בסיכון גאוגרפי, אלא עומדת בזכות עצמה, בכוח יוצא מן הכלל\". לאחר ההלוויה נועד ביידן עם ראש הממשלה בנימין נתניהו ועם נשיא המדינה שמעון פרס.\nבמרץ 2015 החליט ביידן להיפגש עם יושב ראש האופוזיציה והמחנה הציוני יצחק הרצוג ולהחרים את נאום בנימין נתניהו בפני הקונגרס של ארצות הברית. ב-9 במרץ 2016 הגיע ביידן לביקור בירושלים, שם נפגש עם נתניהו ועם הנשיא ראובן ריבלין. כמו כן, הוא מתח ביקורת על כך שאבו מאזן לא גינה את הפיגועים שאירעו בישראל במהלך ביקורו. בפגישה עם ריבלין אמר ביידן כי מיגור הטרור הפלסטיני לא ייפסק רק באמצעות כוח הזרוע וקרא לפתירת הסכסוך בשיחות שלום. באפריל אותה השנה, בנאום שנשא בפני ג'יי סטריט, אמר כי קיים תסכול רב בוושינגטון על רקע הקיפאון המתמשך בשיחות השלום בין ישראל והפלסטינים.\nב-10 בנובמבר 2016 נשא ביידן דברים בארוחת ערב של הקונגרס היהודי העולמי לאחר הבחירות לנשיאות ארצות הברית שנערכו באותו החודש. הוא התייחס בנאומו לעתיד יחסי ארצות הברית–ישראל במהלך נשיאות טראמפ, ואמר כי לא תהא \"הפחתה בתמיכה [האמריקאית בישראל]\" בממשל הבא. בשלהי דצמבר 2016 הכחיש ביידן את הידיעות לפיהן שידל מנהיגי מדינות זרים להצביע בעד החלטה 2334 של מועצת הביטחון של האו\"ם. העובדה שארצות הברית לא הטילה וטו על ההחלטה, שקבעה שההתנחלויות הישראליות בשטחי הגדה המערבית ומזרח ירושלים אינן חוקיות, נתפסה כביטוי לשפל ביחסי ארצות הברית–ישראל. לדבריו של פקיד בכיר פרו-ישראלי העובד עם גורמים שונים בקונגרס של ארצות הברית, ביידן שידל את נשיא אוקראינה פטרו פורושנקו ואת ראש ממשלת אוקראינה וולודימיר גרויסמן להצביע בעד ההחלטה. לעומת זאת, ביידן צפה כי הימנעות אמריקאית מלהטיל וטו או מלהתנגד להחלטה של מועצת הביטחון של האו\"ם תוביל לתגובה חריפה הן מצד הקונגרס והן מצד המערכת הפוליטית בישראל.\n\nב־30 באפריל 2020 הצהיר כי אם ייבחר לנשיאות, ישאיר את השגרירות האמריקאית בירושלים. ביידן אמנם מתח ביקורת על האופן בו ביצע הנשיא המכהן, דונלד טראמפ, את העברת השגרירות לירושלים, אך הכריז כי לא יבטל את ההחלטה. במאי 2021 התקיים מבצע שומר החומות, והנשיא ביידן פעל להגביל את הביקורת של חברי הקונגרס הפרוגרסיבים ממפלגתו על ישראל והשתדל להאריך את אורך הזמן שישראל יכולה לפעול כדי למלא את מטרותיה המבצעיות בלי שיופעל עליה לחץ דיפלומטי מהותי. במהלך הבחירות לנשיאות, העניק ביידן הבטחת בחירות שיקים גם קונסוליה אמריקאית עבור הרשות הפלסטינית שתשב במזרח ירושלים. בביקורו בארצות הברית באוגוסט 2021 דן ראש ממשלת ישראל נפתלי בנט בעניין זה עם הנשיא ביידן, והצליח להגיע עימו להסכמות שימנע מפתיחת קונסוליה. באותה הפגישה דנו בין היתר גם בנושא איראן, והנשיא ביידן הצהיר שלעולם לא יאפשר לאיראן להשיג פצצה גרעינית. במהלך 2022 התנהל משא ומתן אינטנסיבי בווינה בין איראן והמעצמות כדי לחדש את הסכם הגרעין. ישראל הפעילה מאמצים דיפלומטים וחשפה חומר מסווג איראני שהפליל את המשטר כדי לשכנע את ממשל ביידן שלא לחדש את ההסכם. מאמצים אלו נשאו פרי: המגעים בווינה לא התקדמו וארצות הברית נמנעה מהורדת משמרות המהפכה מרשימת ארגוני הטרור.\nבימי נשיאותו נחנכו פורום הנגב – פורום שרי חוץ שנתי של ארצות הברית, ישראל ורוב המדינות הערביות שמקיימות עמה יחסים דיפלומטיים; וקבוצת I2U2 – קבוצה שכוללת את איחוד האמירויות הערביות, ארצות הברית, הודו וישראל ואמורה לשתף פעולה במגוון תחומים. מבחינה ביטחונית ארצות הברית האיצה את שיתוף הפעולה עם ישראל בפיתוח תוכנית מגן אור וחיל האוויר האמריקאי ביצע סדרת תרגילים רחבי היקף ביחד עם חיל האוויר הישראלי המדמים תקיפה של הכורים הגרעיניים באיראן. הגדול שבתרגילים, נערך בינואר 2023 וכלל 140 מטוסי קרב, מפציצים וספינות מלחמה מפיקוד המרכז האמריקאי, היושב במזרח התיכון.\nבמינויים של חברי הקבינט שלו בלט מספר רב של יהודים בתפקידי מפתח, בהם ראש סגל הבית הלבן רון א. קליין, אנתוני בלינקן כמזכיר המדינה, ג'נט ילן כמזכירת האוצר, מריק גרלנד כתובע הכללי ואלחנדרו מיורקס כמזכיר ביטחון המולדת.\nביולי 2022 הגיע ביידן, לראשונה כנשיא ארצות הברית, לביקור בן שלושה ימים (13 ביולי – 16 ביולי) בישראל, במסגרתו חתם יחד עם ראש הממשלה יאיר לפיד על הסכם שיתוף פעולה בתחומי הטכנולוגיה, האקלים והבריאות, ושב על מחויבותו להבטיח \"חופש, דמוקרטיה ושגשוג\" לכל תושבי האזור. הם פרסמו יחד את הצהרת ירושלים בדבר השותפות האסטרטגית בין המדינות וכי \"ארצות הברית מדגישה כי חלק בלתי נפרד מהתחייבות זו היא המחויבות לעולם לא לאפשר\nלאיראן להשיג נשק גרעיני, וכי היא מוכנה להשתמש בכל רכיבי העוצמה הלאומית שלה כדי\nלהבטיח תוצאה זו\". במהלך הביקור נשיא ישראל יצחק הרצוג העניק לו את עיטור נשיא מדינת ישראל. מיד לאחר הביקור בישראל ביקר הנשיא ביידן בערב הסעודית, וניסה לקדם הסדר נורמליזציה ביחסי ישראל–ערב הסעודית. בתוך סעודיה, בעוד יורש העצר מוחמד בן סלמאן תומך בנורמליזציה, אביו המלך סלמאן הטיל וטו על מאמצי הנורמליזציה.\nבפברואר 2023, בביקורו בישראל, הביע מזכיר המדינה בלינקן את עמדת הממשל שיש להגיע לקונצנזוס בישראל בהקשר לרפורמה המשפטית בישראל וקרא לראש הממשלה נתניהו להימנע מצעדים חד-צדדיים.\n\nעם פרוץ מלחמת חרבות ברזל באוקטובר 2023 הביע ביידן תמיכה בלתי מסויגת בישראל. בנאום שנשא תיאר לפרטים את זוועת מעשי החמאס בעוטף עזה, ואמר כי \"ברגע הזה עלינו להיות ברורים: אנחנו עומדים לצד ישראל, ונוודא שלישראל יש מה שהיא צריכה להגן על עצמה. אין תירוץ לטרור כזה, חמאס לא נלחם למען זכותם של הפלסטינים להגדרה עצמית, אלא להשמדת העם היהודי\".\nב-18 באוקטובר הגיע לישראל לביקור בזק ונפגש עם ראש הממשלה בנימין נתניהו וקבינט המלחמה, והביע תמיכה בישראל להמשך הלחימה בחמאס ובארגוני הטרור ברצועת עזה, עם זאת אמר שיש מקום להפריד את האוכלוסייה מארגוני הטרור שמשתמשים בהם כמגן אנושי, וביקש מישראל לאפשר כניסה חלקית של סיוע הומנטרי לתושבי הרצועה דרך מצרים. במהלך ביקורו נפגש עם אנשי כוחות הביטחון שנלחמו במחבלים שחדרו לישראל, והתחייב לסייע לישראל בהחזרת החטופים בעזה. כמו כן הבטיח ביידן סיוע צבאי וכלכלי נרחב לישראל.\nבמאי 2024 הודיע ביידן כי ימנע משלוחי נשק וארטילריה לישראל, אם ישראל תפלוש באופן מאסיבי לרפיח. ביוני 2024 נטען כי ארצות הברית הפחיתה כ-50% ממשלוחי הנשק שלה לישראל, עם זאת, גורמים אמריקניים טענו כי משלוחי הנשק שמתעכבים ספורים. ביוני 2024 הודה היועץ לביטחון לאומי של ארה״ב, ג׳ייק סאליבן, כי הם מעכבים משלוח פצצות במשקל טון, וכי אין שינוי בעמדתם בהקשר זה.[דרוש מקור]\nבנוסף, ביידן קידם לאזור שתי נושאות מטוסים וכוחות נוספים על מנת להרתיע את איראן, חזבאללה וסוריה, ולמנוע מהם לחבור לחמאס ולהצטרף למלחמה נגד ישראל. כמו כן, ביידן קרא לישראל להימנע מהסלמה בלבנון.\n\nהבחירות לסנאט של ארצות הברית בדלאוור (1972)\n2012 VP113\n\nטל ויינטראוב (עורכת), בעלות הברית: נשיא ארצות הברית ג'ו ביידן על ההתייצבות לצד ישראל הדמוקרטית, הוצאת תלם, קרן ברל כצנלסון, 2024\n\nהבטח לי, אבא, Flatiron Books, 2017, מסת\"ב 978-1250171672\nהבטחות שצריך לקיים, רנדום האוס, 2007, מסת\"ב 1-4000-6536-4\n\n אתר האינטרנט הרשמי של ג'ו ביידן (באנגלית אמריקאית)\n אתר האינטרנט הרשמי של ג'ו ביידן (בספרדית)\n ג'ו ביידן, ברשת החברתית פייסבוק\n ג'ו ביידן, ברשת החברתית אקס (טוויטר)\n ג'ו ביידן, ברשת החברתית אינסטגרם\n ג'ו ביידן, ברשת החברתית טיקטוק\n ג'ו ביידן, סרטונים בערוץ היוטיוב\n ג'ו ביידן, ברשת החברתית Goodreads\n ג'ו ביידן, באתר פליקר\nאתר נוסף (הקישור אינו פעיל)\nג'ו ביידן, באתר אנציקלופדיה בריטניקה (באנגלית)\nג'ו ביידן באתר המדריך הביוגרפי של הקונגרס של ארצות הברית (באנגלית)\n ג'ו ביידן, במסד הנתונים הקולנועיים IMDb (באנגלית)\nסגן הנשיא ג'ו ביידן באתר הבית הלבן של ממשל אובמה (מאורכב)\nמרדכי ברקאי, סנאטור ביידן בריאיון לדבר: נגד העיסקה כולה – איתכם או בלעדיכם, דבר, 15 במאי 1981, המשך\nאייל להמן, דוד ג'ו בא להציל את אמריקה. הכירו את ביידן, באתר ynet, 1 באוגוסט 2020\nאורי פסובסקי, ‏להתראות רייגן, שלום ביידן: מה עומד מאחורי תוכנית הענק של הממשל האמריקאי?, באתר גלובס, 10 באפריל 2021\nנטע בר, נשיא ארה\"ב הבא: הכירו את ג'ו ביידן, באתר ישראל היום, 7 בנובמבר 2020\nאייל להמן, המבוגר האחראי: ג'ו ביידן, מעתה האיש החשוב בעולם | פרופיל, באתר ynet, 7 בנובמבר 2020\nיונה לייבזון, ‏\"אחד ביום\": המהפכה השקטה של ג'ו ביידן, באתר ‏מאקו‏, 21 במרץ 2021\nמערכת כאן חדשות, האסונות, הסקנדלים, תפיסת העולם והדרך למעלה – הכירו את ג'ו ביידן, באתר כאן – תאגיד השידור הישראלי, 3 בנובמבר 2020\n נתנאל שלומוביץ, בחצי השנה מאז שהפך לנשיא ארה\"ב, ביידן מתנהל כמי שהפיק את הלקח שאובמה החמיץ, באתר הארץ, 18 ביולי 2021\nג'ו ביידן, ‏ביידן במאמר לוול סטריט ג'ורנל: \"זו התוכנית שלי למלחמה באינפלציה\", באתר גלובס, 1 ביוני 2022",
    "pageid": 571893
  },
  {
    "title": "דאגלס אמהוף",
    "extract": "דאגלס קרייג \"דאג\" אמהוף (באנגלית: Douglas Emhoff;‏ נולד ב-13 באוקטובר 1964) הוא משפטן יהודי-אמריקאי. מתוקף היותו נשוי לסגנית נשיא ארצות הברית, קמלה האריס, הוא נושא בתואר האדון השני של ארצות הברית החל מינואר 2021. אמהוף הוא הגבר הראשון והיהודי הראשון בהיסטוריה האמריקאית לשאת בתואר זה.",
    "pageid": 1906566
  },
  {
    "title": "דונלד טראמפ",
    "extract": "דונלד ג'ון טראמפ (באנגלית: ‏‏?‏; נולד ב-14 ביוני 1946), הוא פוליטיקאי, איש עסקים, יזם בנייה ולשעבר מפיק ומנחה ריאליטי אמריקאי, שכיהן כנשיא ארצות הברית ה-45 בין השנים 2017–2021.\nטראמפ הוא בעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבנייה, בהפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני, כמו גם כמה מיוזמותיו המפורסמות הנושאות את שמו, הפכו אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית בהפקתו והנחייתו בשם \"המתמחה\", אשר שודרה בשנים 2004–2015. בבחירות המקדימות לקראת בחירות לנשיאות ב-2016 נבחר למועמד המפלגה הרפובליקנית תוך שינוי אופי המפלגה משמרני לפופליסטי-ימני, המכונה על שמו – טראמפיזם. בבחירות עצמן גבר על יריבתו הילרי קלינטון מהמפלגה הדמוקרטית.\nעם כניסתו לתפקיד מיהר טראמפ לחתום על שורת צווים נשיאותיים, בהם הצו שאסר כניסה והגירה של אזרחים מכמה מדינות בעלות רוב מוסלמי לאחר שכינה את מדינתם כמדינות \"מועדות לטרור\". צווים אחרים נגעו להפחתת רגולציות על עסקים והגנת הסביבה, לצד קידום חקיקה של הורדת מיסים מסיבית. במדיניות חוץ קידם מדיניות בדלנית שאותה הגדיר \"אמריקה תחילה\": הוא פרש ממשא ומתן בשותפות הסחר הטראנס-פסיפית ומהסכם פריז העוסק בשינויי האקלים, הטיל מכסי יבוא שעוררו מלחמת סחר עם סין, והוציא את כוחות ארצות הברית ממלחמת האזרחים בסוריה. יחסו לישראל תואר כחיובי ביותר, בין השאר כשהכיר בירושלים כבירת ישראל ובריבונות ישראל ברמת הגולן, קידם את הסכמי אברהם לנורמליזציה ביחסים בין ישראל למספר מדינות ערביות, ונקט קו תקיף נגד איראן, בין היתר כשפרש מהסכם הגרעין עם איראן וכשהורה לחסל מספר בכירים בכוחותיה.\nטראמפ התמודד לקדנציה שנייה בבחירות לנשיאות 2020, אך הפסיד למועמד הדמוקרטי ג'ו ביידן. לפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים להפוך את תוצאות הבחירות ולערער על הלגיטימיות שלהן, תוך טענה שקרית להונאת בחירות נרחבת. עוד לפני הבחירות סירב טראמפ להתחייב כי יקבל את התוצאה אם יפסיד. הוא ותומכיו הפיצו תאוריות קונספירציה, ניסו להשפיע על תהליך ספירת הקולות במדינות מתנדנדות, להחרים מכונות הצבעה, להשפיע על פקידים במשרד המשפטים, ובמשרד ההגנה ובצבא להתערב בבחירות, ובניסיונות לשבש את הליך ספירת האלקטורים בבירה. בסופו של דבר התקיימה הסתערות של תומכי טראמפ על הקפיטול. פעולות אלה, תוארו על ידי גורמים רבים כניסיון הפיכה. חרף דחייה של טענותיו בבתי המשפט, טראמפ המשיך לטעון שהוא ניצח בבחירות ושכהונתו השנייה כנשיא נגנבה ממנו במרמה.\nטראמפ הוא הנשיא האמריקאי הראשון שנעצר, והוא הנשיא הראשון שנשפט ויישפט הן בבית משפט מדינתי על זיוף מסמכים עסקיים, והן בבית משפט פדרלי על החזקת מסמכי מדינה מסווגים. ב-2 באוגוסט 2023, הוגש כתב אישום נגד טראמפ באשמת ניסיונות להטות את תוצאות הבחירות בשנת 2020. טראמפ הואשם בקשירת קשר להונאת ממשלת ארצות הברית, בהדחת עדים ובקשירת קשר נגד זכויות אזרח. ארבע מדינות, בהן ג'ורג'יה, ניו יורק, מקיימות הליכים פליליים נגד טרמאפ ועוזריו. מדינות אחרות כמו קולורדו ומיין קידמו פסיקות שאוסרות עליו מלרוץ לנשיאות בתחומן בגלל תרומתו לניסיון ההפיכה. אך בית המשפט העליון פסל את הפסיקה בטענה שרק בית הנבחרים יכול לפסול מועמד בשל טענות אלו. במאי 2024 הורשע בבית משפט בניו יורק בזיוף מסמכי תאגיד על מנת להסוות דמי שתיקה ששילם לאישה עמה קיים יחסי מין מחוץ למסגרת נישואיו.\nטראמפ מתמודד בבחירות לנשיאות ארצות הברית בשנת 2024.",
    "pageid": 132838
  },
  {
    "title": "די ג'יי שארפ",
    "extract": "דריק לאנוריס נתנאל (די ג'יי) שארפ (נולד ב-19 בדצמבר 1996) הוא כדורסלן ישראלי-אמריקאי המשחק בעמדת הקלע במכבי חיפה. גובהו 1.88 מטר.",
    "pageid": 1526455
  },
  {
    "title": "דרגות צה\"ל",
    "extract": "דַרְגות צה\"ל מחולקות לשלוש קבוצות: דרגות חוגרים, טוראי עד סמל ראשון; דרגות נגדים, מדרגת רב־סמל עד דרגת רב־נגד; ודרגות קצינים, מדרגת סגן־משנה עד דרגת רב־אלוף. סימני הדרגה של החוגרים נענדים על הזרוע, בין המרפק לכתף, ואילו דרגות הנגדים והקצינים נענדות על כותפות  החולצה.\nדרגות רבות בצה\"ל נקראות ביום־יום בראשי התיבות שלהן. נהוג לבטא ראשי תיבות בני שלוש אותיות כמילה המנוקדת בשני קמצים, אחד בכל אחת משתי האותיות הראשונות בראשי התיבות. כך, למשל, רב־סמל בכיר נכתב רס\"ב ומבוטא רָסָ\"בּ או רָסָ\"ב.",
    "pageid": 15810
  },
  {
    "title": "דריק שארפ",
    "extract": "דריק לאנוריס שארפ (באנגלית: Derrick Lanorris Sharp; נולד ב-5 באוקטובר 1971) הוא כדורסלן עבר אמריקאי-ישראלי. בין היתר שימש כקפטן קבוצת מכבי תל אביב, ובין השנים 2011–2013 היה גם עוזר המאמן בקבוצת מכבי תל אביב.\nשארפ נולד באורלנדו שבפלורידה, ארצות הברית. ב-1993 הגיע לראשונה לישראל, שיחק במכבי חדרה ובבית\"ר מגדל העמק ובעקבות יכולת טובה עבר בשנת 1996 למכבי תל אביב בה שיחק במשך 15 שנים עד פרישתו ממשחק בשנת 2011. בשש עונותיו האחרונות במכבי תל אביב שימש כקפטן הקבוצה. במשחקו שארפ התאפיין בעיקר ביכולת קליעה מטווח שלוש הנקודות ומקו העונשין. אחד מרגעי השיא שלו בקריירה היה בנס ז'לגיריס, אז קלע שלשה בשנייה האחרונה של משחק היורוליג נגד ז'לגיריס קובנה בעונת 2003/2004, אשר כפתה הארכה שבסיומה ניצחה מכבי והעפילה לפיינל פור שנערך באותה שנה בתל אביב, בו זכתה לאחר מכן.\nשארפ הוא אחד השחקנים המעוטרים בתולדות הכדורסל הישראלי. הוא זכה ב-13 אליפויות, 11 גביעי מדינה, ובשלוש אליפויות אירופה. כמו כן זכה להוקרה מטעם היורוליג ומנהלת ליגת העל כאחד הסמלים הגדולים של מכבי תל אביב בכל הזמנים. שארפ הוא השחקן המבוגר ביותר שלבש אי פעם את מדי מכבי תל אביב.",
    "pageid": 67199
  },
  {
    "title": "האח הגדול (תוכנית טלוויזיה ישראלית)",
    "extract": "האח הגדול היא תוכנית מציאות ישראלית המבוססת על תוכנית האח הגדול העולמית – פורמט הולנדי, ששודר לראשונה בשנת 1999 ומאז משודרת בקרוב ל-70 מדינות בעולם. בתוכנית נאספים מספר מתמודדים, שנבחרו על ידי הפקת התוכנית והם מוכנסים למרחב מגורים גדול עם דיירים נוספים, המכונה \"בית האח הגדול\". בזמן שהותם בבית, מצולמים ומוקלטים המתמודדים בכל רגע, והתוכנית מאפשרת צפייה בהם בשידור חי (באינטרנט או בערוץ טלוויזיה) או כתוכנית סיכום מדי כמה ימים. המתמודדים שוהים ב\"בית האח הגדול\" למשך פרק זמן מוגדר ובמהלכו עליהם למלא משימות שמטילה עליהם הפקת התוכנית. במהלך התוכנית, מודחים דיירי הבית (לרוב מתקיימת הדחה אחת לשבוע) עד לתוכנית הגמר, בה לוקחים חלק חמשת הדיירים האחרונים שנשארו בבית. בסיום הגמר, מוכרז הדייר האחרון שנותר בבית כמנצח וזוכה בפרס.\nשמה של התוכנית נלקח מהרומן \"1984\" מאת ג'ורג' אורוול, בו \"האח הגדול\" הוא דמות טוטליטארית, \"רואה כול\", השולטת ב\"אוקיאניה\" ובחיי תושביה.\nבישראל, עלתה העונה הראשונה של התוכנית ב-1 בספטמבר 2008 במסגרת שידורי קשת של ערוץ 2 בהנחיית ארז טל ואסי עזר. בנובמבר 2015 לאחר תום עונת ה-VIP השנייה פרש אסי עזר מהנחיית התוכנית, ובשתי העונות הבאות והאחרונות ב\"קשת\", הנחו התוכנית ארז טל וקורין גדעון. במאי ועורך הסדרה, וגם הקול מאחורי האח הגדול, היה יורם זק. במקביל לשידור התוכנית בטלוויזיה, באתר האינטרנט של התוכנית ובאפליקציה MakoTV של הזכיינית קשת (ששידרו מתוך בית האח הגדול במשך 24 שעות ביממה), חברת הכבלים HOT הקדישה לתוכנית ערוץ ייעודי ובו שידור מצלמה רצוף מהבית, במשך 24 שעות ביממה; והחל מהעונה השנייה גם חברת הלווין yes הקדישה ערוץ ייעודי לתוכנית, בדומה לזה של \"HOT\", שבעבר שודר בערוץ 20 (שהפך בהמשך לערוץ המורשת), ומאז העונה השישית משודר בערוץ 26.\nעם סיומה של העונה השביעית, נודע שבסיום העונה השמינית של התוכנית, בשל שינויי בעלות בחברות בתחום הפקת התוכן הטלוויזיוני (חברת אנדמול שיין ישראל), הזכויות לשידורה של התוכנית יהיו בבעלות \"רשת\". כך, רשת שידרה את העונה התשיעית, שהיא בעצם הראשונה בבעלותה, לאחר פיצול ערוץ 2 והמעבר לערוץ 13.\nביולי 2017 פרסמה חברת \"רשת\" כי רווית ליאור-מנדל תשמש כעורכת הראשית של התוכנית ובכך למעשה תשמש כ\"אחות הגדולה\". בסוף מרץ 2018 פורסם כי המנחים החדשים לאחר המעבר לרשת יהיו עפר שכטר, אסי ישראלוף ולירון ויצמן. ב-23 במאי 2018 פרשה רווית ליאור-מנדל מתפקידה כ\"אחות הגדולה\" ועורכת התוכנית. במקומה מונה רועי עוז-פרבשטיין, ששימש כעורך העונה הראשונה של התוכנית בארץ, לפני כניסתו של יורם זק לנעליו.\nהאח הגדול עונה 9 שודרה ב-5 במאי 2018 בערוץ 13. פרק הבכורה זכה ל-29% רייטינג, ובנקודת שיאו זכה הפרק ל-33% אחוזי רייטינג עם כמיליון צופים. השידור החי מבית האח הגדול לאורך כל העונה הזו שודר בערוץ 26 ב-HOT וב-YES, ולראשונה גם בסלקום TV, פרטנר TV, באתר ובאפליקציית \"רשת\".\nהאח הגדול VIP עונה 3 שודרה ב-12 בינואר 2019 והסתיימה ב-2 במרץ 2019. בנובמבר 2018 נודע כי גיא זו-ארץ ינחה את התוכנית לצד לירון ויצמן ויחליף את ישראלוף ושכטר בתפקיד ההנחיה.\nהעונה העשירית של התוכנית הועלתה לשידור ב-1 בינואר 2020 והסתיימה ב-4 באפריל 2020. כחודש לפני סיום התוכנית משדרי ההדחה היו ללא קהל לאור הנחיות התפרצות נגיף הקורונה בישראל.\nהאח הגדול VIP עונה 4 עלתה לשידור ב-10 ביולי 2021. זוהי עונת ה-VIP השנייה של רשת.",
    "pageid": 577035
  },
  {
    "title": "האח הגדול עונה 14",
    "extract": "האח הגדול עונה 14 היא העונה ה-14 של תוכנית המציאות \"האח הגדול\", והעונה השמינית (כולל עונות ה-VIP) של התוכנית במצטבר שמשודרת ברשת 13. העונה עלתה לשידור ב-2 ביוני 2024. את העונה מנחים גיא זו-ארץ ולירון ויצמן.\n\nזאת העונה הרגילה מספר ארבע עשרה במצטבר והעונה השישית הרגילה ברשת 13.\nב-16 באפריל 2024, במהלך הופעה של הזמר עומר אדם בפארק הירקון, הוצג הפרומו הראשון לעונה, בו 16 דמויות חבושות מסכת ראש בצורת העין המזוהה עם התוכנית. ברקע נשמע קולו של \"האח הגדול\" שביקש מכולם: \"נא להתנהג בהתאם\", והודיע על כך שהעונה החדשה תעלה בקרוב. למחרת, ב-17 באפריל, שודר הפרומו הרשמי הראשון לעונה, בו מוצגים כל המנצחים של האח הגדול, עם הסלוגן \"במי נתאהב הפעם?\". ב-15 במאי פורסם רשמית כי העונה תתחיל ב-2 ביוני.\nבתפקיד \"האח הדיגיטלי\", הוחלפה דיאן שוורץ בליאל קוצרי, דייר העונה הקודמת, שיראיין את הדיירים המודחים לאחר יציאתם מהבית.\nעל אף היותה העונה הרגילה הארבע עשרה שהופקה לתוכנית, היא משווקת בגופי השידור השונים כ\"עונה 6\", בשל היותה העונה הרגילה השישית של התוכנית במסגרת הזכיינית \"רשת מדיה\".\n\nבית האח הגדול בקריית התקשורת נווה אילן עוצב מחדש גם בעונה זאת. העיצוב נעשה בידי שמרי גל נובק, שעיצב את הבית גם בעונה הקודמת.\n\nחדרי הבית:\n\nרשימת 28 הדיירים שנכנסו לבית האח הגדול לפי סדר כניסתם (כולל דיירים \"לא אמיתיים\"):\n\nחיים טויטו – בן 29, רווק, מנתניה\nעידן גלפר – בן 29, רווק, מאשדוד\nקורלי יסמין לרוסה – בת 31, רווקה, מתל אביב\nפרידה זיו עוזיאל – בת 25, רווקה, מתל אביב\nברק מדר – בן 24, בזוגיות, מנתיבות\nנועם מדר – בן 24, רווק, מנתיבות\nהדר שירי – בת 24, רווקה, מרמת גן\nדני צ'רבוננקו – בן 29, רווק, מחיפה\nבן אדם – בן 35, רווק, מתל אביב\nאור בן דוד – בן 29, גרוש בזוגיות +1, מראשון לציון\nאמילי קופר – בת 21, רווקה, מאשדוד\n\nדנה בן שושן – בת 41, נשואה +4, מאילון\nתום ברכה – בן 41, רווק, מתל אביב\nדִינו֗ר אבשייב – בת 26, רווקה, מנתניה\nלירון טנג'י – בת 31, גרושה בזוגיות +1, מאשקלון\nאורית ג'ודי טנג'י – בת 61, נשואה +3, מאשקלון\n\nיהב ארהבור – בן 26, רווק, מרמלה\nיוסי פריאנטי – בן 29, נשוי +1, מלוד\nעינב שרי – בת 24, רווקה, מתל אביב\nמלאני למברסקי – בת 24, בזוגיות, מתל אביב\nצחי פלג – בן 50, נשוי +3, מכפר יונה\nמלי קליגר – בת 23, גרושה, מביתר עילית\n\nקרן אוזן – בת 25, רווקה, מסביון\nאיציק עמרם – בן 38, נשוי +3, מאריאל\nשילה שלום – בן 27, רווק, מתל אביב\nמיכל מושיוב – בת 35, גרושה, מהרצליה\nדרק ג'וניור (די ג'יי) שארפ – בן 27, רווק, מהרצליה\n\nגאיה הראל – בת 26, רווקה, מהרצליה\nיהודה אוחיון – בן 28, רווק, מאמונים\nהערות\n\nביום ה-4, נכנס לבית יהב ארהבור, במסגרת כניסת ביניים, לאחר ששני הדיירים ה\"לא אמיתיים\", \"גאיה\" ו\"יהודה\", יצאו מהבית עם סיום המשימה הסודית.\nביום ה-7, נכנסו לבית יוסי פריאנטי ועינב שרי, במסגרת כניסת ביניים.\nביום ה-13, נלקחה המתמודדת קורלי לרוסה מהבית לבדיקות רפואיות, לאחר שחשה ברע. ביום ה-15 קורלי הוחזרה לבית.\nביום ה-25, נכנסה לבית מלאני למברסקי, במסגרת כניסת ביניים. מלאני נכנסה לבית כבר ביום הראשון תחת השם הבדוי \"גאיה\", כדיירת AI, ויצאה ביום הרביעי בסיום המשימה הסודית. כעת נכנסה מלאני באופן מלא לבית ותחת זהותה האמיתית.\nביום ה-30, נערכה הדחת הזוגות הראשונה בתולדות האח הגדול. הדיירים התחלקו לזוגות, במסגרתם הגולשים בבית הצביעו לזוג האהוב עליהם. הזוג הכי פחות אהוב, עמד להדחה, אחד נגד השני (בדומה להדחת הדו-קרב מהעונה הקודמת) זוג זה היו עידן ויוסי, ובתום ההדחה, הודח עידן מהבית.\nביום ה-32, הוצאו כל הדיירים מהבית, למעט חיים. חיים \"החזיר את הדיירים בזמן\" לאירוע הכניסה. במסגרת החזרה בזמן, כל הדיירים לבשו את הבגדים אותם לבשו באירוע הכניסה, כך גם המנחים. חיים (הדייר הראשון שנכנס באירוע הכניסה) היה צריך לבחור דייר אחד שיכנס חזרה לבית, ובחר באור. לאחר מכן, גם אור היה צריך להחזיר דייר לבית, ובחר בדני. כך הרצף נמשך: דני בחר ביוסי, יוסי בחר ביהב, יהב בחר בהדר והדר בחרה באמילי. כתוצאה מכך, נותרו שבעה דיירים מחוץ לבית: בן, ברק, מלאני, נועם, עינב, פרידה וקורלי, שהועמדו להדחה השביעית של העונה. בסוף הערב, הדייר שהודח היה ברק.\nביום ה-35, נכנסו לבית צחי פלג ומלי קליגר במסגרת כניסת ביניים. לפני שנכנסו, צחי ומלי \"התקשרו\" לטלפון הבית והעמידו להדחה באופן פומבי. לאחר העמדתם להדחה בפומבי, שאר הדיירים העמידו גם הם להדחה בפומבי.\nביום ה-46, התחרו ביניהם שישה ממודחי העונה (אורית, דינור, דנה, יהב, עידן וצחי; ברק, לירון ותום ויתרו על ההזדמנות), על הזדמנות לחזור ליום אחד לבית, ובתום אותם 24 שעות אלה, בחרו דיירי הבית בלבד מי מבין שניהם יישאר כדייר קבוע. שני הדיירים שזכו בהזדמנות השנייה היו אורית ועידן, ועידן נשאר כדייר קבוע.\nביום ה-49, התקיימו שתי הדחות בערב אחד: בתחילת הערב הועמדו להדחה אור, אמילי, הדר, מלאני, מלי, נועם, עינב וקורלי (לפי ההעמדות להדחה של הדיירים), והודחה מלי מהבית. לאחר מכן, הועמדו להדחה בהפתעה כל דיירי הבית למעט עידן (שחזר לבית באותו השבוע וקיבל חסינות) והודח בן מהבית.\nביום ה-50, נכנסו לבית חמישה דיירים חדשים במסגרת הכניסה השנייה: איציק עמרם, דיג'יי שארפ, מיכל מושיוב, קרן אוזן ושילה שלום.\n\nב-23 במאי 2024, לראשונה ב\"האח הגדול\", הושק קמפיין שלטי חוצות ברחבי הארץ, שעל חלקם היה כתוב את שמות הדיירים החדשים, ועל חלקם שמות רנדומלים.\nהקיר ועליו תמונות הפנים של דיירי הבית יוסר ועל מסך ערוץ 26 לא יספרו את הימים של השהייה בבית, אלא יצוין היום בשבוע. עוד נודע כי גם המשימות ותוכן העונה כולה יושפעו אף הם מאירועי ה-7 באוקטובר.\nלפני תחילת העונה, בניגוד למקובל, סייר הדייר חיים טויטו בבית האח במהלך בנייתו, על מנת לוודא שהבית מותאם לשהותו בו, עקב היותו נמוך קומה.\nלראשונה, יצר האח הגדול דיירים בעזרת תוכנת AI - התוכנה בנתה דמויות המתאימות להשתתף בבית האח הגדול, ושחקנית אחת ושחקן אחד יגלמו את הדמויות הללו לפי התסריט של התוכנה. הדיירת הראשונה שהיא שחקנית היא הדיירת גאיה הראל, לכאורה מהרצליה - בפועל היא שחקנית בשם מלאני למברסקי, מתל אביב. הדייר השני שהוא שחקן הוא הדייר יהודה אוחיון, לכאורה מאמונים - בפועל הוא שחקן בשם דוד מושנינו, מעזריקם. מאוחר יותר, ביום ה-25, למברסקי נכנסה לבית כדיירת קבועה מן במניין.\nבעקבות 4 החטופים שפורסם ב-3 ביוני שאינם בין החיים, ההפקה החליטה לבטל את השידור ובמקום זאת לצלם ולהקליט את הפרק באותו הערב, ולשדר אותו במועד מאוחר. בנוסף ערוץ 26 לא שודר על מנת שלא יתגלה את מי הכניסו לבית בכניסה השניה.\nבשונה מחוקי הפורמט, דיירי הבית נכנסו בשני חלקים של אירוע הכניסה: החלק הראשון (הערב הראשון), במסגרתו נכנסו 12 דיירים, והחלק השני (הערב השני), במסגרתו נכנסו שישה דיירים.\nבעקבות פרסום מותם של 8 הלוחמים ב-15 ביוני, משדר ההדחה השני שהיה אמור להתקיים באותו ערב נדחה ל-17 ביוני, היום ה-16.\nהחל מהשבוע השני, באתר רשת 13 החל לעלות פודאקסט שמוגש על ידי דיירי הבית, שם מדברים הדיירים על השהות שלהם בבית.\nלאחר משימת \"בית הציפורים הגדול\", הושאר 'תוכי' ליד המרפסת. מדי פעם התוכי צייץ, והושמעה הקלטה של אחד הדיירים שלא בידיעתו. ההקלטות השפיעו על השיח ומערכות היחסים בבית בהתאם.\nלראשונה בתוכנית, הוקם חדר ליד חדר האח הגדול, שנקרא \"חדר השעון\". בחדר היה שימוש פעמים רבות, ביניהם תעודות הזהות של הדיירים, השפעות על הדחות ומפגשי דיירים עם קרוביהם.\nלראשונה בגרסה של רשת, התקיימה תחרות \"הזדמנות שנייה\" בין שישה ממודחי העונה, במסגרתה אחד ממודחי העונה חזר כדייר קבוע.\n\nדיירי ה-AI – ביום ה-1, ערב הכניסה הראשונה, הטיל האח הגדול משימה סודית על שני הדיירים הראשונים בבית - חיים ועידן. האח הגדול סיפר להם כי העונה ייכנס דייר או דיירת (למעשה - שניים, אך את זה גם עידן וחיים לא יודעים) אשר נבנו בעזרת תוכנת AI - האח הגדול ביקש מהתוכנה לבנות לו תסריט של דייר או דיירת שיכולים להשתתף באח הגדול - ושחקנים מגלמים את הדמויות האלו בבית האח הגדול. המשימה הסודית של חיים ועידן היא להצליח לזהות מי הוא או היא, דיירי הAI. אם יצליחו במשימתם זו (חלק מהמשימה כרוך בכך שתישאר סודית ואף אחד מהדיירים האחרים לא יגלה שהם במשימה) יקבלו חסינות מההדחה הראשונה. בסיום המשימה, בשל העובדה שחיים ועידן הצליחו לחשוף רק דייר אחד לא אמיתי (את יהודה/דוד, ולא את גאיה/מלאני) - הם נכשלו במשימה ולא זכו בחסינות.\nמשימת הדייטים – ביום ה-9, האח הגדול הודיע לדיירים שבמשימה זאת יכירו אחד את השני יותר לעומק. פרידה, דני, יהב, עידן, אור ובן היו צריכים לבחור דייר אחר שאיתו ירצו לצאת ל\"דייט\", לאחר שנבחרו על ידי הדיירים כדיירים ה\"מסקרנים\". יהב בחר בקורלי, פרידה בחרה ביוסי, עידן בחר בעינב, אור בחר באורית, דני בחר בתום ובן בחר בדנה. בשלב השני של המשימה, דני, אור, אורית, תום, הדר, ברק, נועם, קורלי ועידן היו צריכים \"להדגים איך הם מנשקים\" על \"מצלמת הנשיקות\" שהוצבה בחדר האח הגדול. בשלב השלישי של המשימה, האח הגדול חילק לדיירים סודות של דיירים אחרים, והם היו צריכים לנחש של מי הסוד. אם רוב הדיירים חשבו שהדייר צדק, למרות שבעצם טעה, ירדו מתקציב השבועי 200 שקלים. בסוף המשימה, נודע לדיירים שהסכום שירד לדיירים מתקציב המותרות הוא 700 שקלים סה\"כ.\nמשימת הכינים – ביום ה-18, פרידה נקראה לחדר האח הגדול וקיבלה משימה סודית: לשכנע את אורית שיש לה כינים. לאחר מכן, כל הדיירים, שרוכזו בסלון בעוד שאורית נשארה בחדר האח הגדול, הצטרפו למשימה, שם נאמר להם שדני והדר צריכים לגרום לאורית לבדוק אם יש להם כינים, ונועם ותום צריכים לגרום לה למרוח להם על הראש מיונז, כ\"טיפול מונע\". בנוסף, ארבעה דיירים מתנדבים יצטרכו לגרום לאורית להחליף להם מצעים, בעוד שכל הצלחה בתת-משימה תוסיף לתקציב השבועי 600 שקלים. הדיירים נכשלו במשימה וקיבלו תקציב בסיסי.\nבית הציפורים הגדול – ביום ה-22, הדיירים התחלקו לשלוש קבוצות לפי תכונות: קבוצת היענים (הדיירים שטומנים את ראשם בחול; בן, ברק, חיים, יוסי ועינב), קבוצת הטווסים (הדיירים האגואיסטים; אמילי, דנה, הדר, נועם ופרידה) וקבוצת הנשרים (הדיירים הדורסניים; אור, אורית, דני, יהב, עידן וקורלי). לדיירים נודע כי לכל קבוצה יש 30 ביצים, והמשימה שלהם היא להשיג כמה שיותר מהם. במהלך המשימה, התקיימו מספר תתי-משימות, שיכלו לזכות את הקבוצות בביצים, ולהוריד את כמות הביצים לקבוצות. דרך נוספת להשיג ביצים, היא מהתרנגולת שבחצר, ממנה יכולים לקחת ביצה כשישמעו את צליל הקרקור. הדיירים יכולים גם לגנוב ביצים מקבוצה אחרת, אלא אם כן מישהו מהקבוצה היריבה נגע בהם, במקרה כזה יצטרכו לתת ביצה נוספת מקבוצתם ולהחזיר את הביצה שגנבו. הקבוצה שתסיים את המשימה עם כמות הביצים הגבוהה ביותר, תקבל 'כוח גדול' להמשך השבוע. בחצר הוצבו ביצי זהב, חלק מהן כיתרון, וחלקן כחיסרון לתקציב השבועי. את פתיחת הביצים, הם יכולים לעצור אחרי איזה ביצה שירצו. על הביצה הראשונה שפתחו, נכתב \"תקציב מותרות\", שם הדיירים הפסיקו את הפתיחה וקיבלו תקציב מותרות. הקבוצה שסיימה את המשימה עם כמות הביצים הגדולה ביותר, היו קבוצת הטווסים, שניהלו את ישיבת התקציב והרכיבו את רשימת ההדחה המלאה לבדם.\nבית הקלפים – ביום ה-29, הדיירים התחלקו לסדרות קלפים, בעוד שמלאני קיבלה את תפקיד הג'וקר על ידי האח הגדול. בכל פעם שישמעו את המוזיקה, הדיירים היו צריכים להגיע בהקדם האפשרי לחפיסת הקלפים שליד חדר האח הגדול, ולהוציא 3 קלפים ממנה. הדייר של הקלף הכי נמוך שיצא מהחפיסה, היה צריך להטיל את המשימה הנתונה על שני הדיירים האחרים שיצאו מהחפיסה. בשלב מסוים של המשימה, אור והדר נקראו לחדר האח הגדול, שם התחרו בדו-קרב פוקר פייס, במסגרתו היו צריכים לשמור על פנים חתומות בעוד שהם שומעים או רואים דברים מסוימים באמצעות האוזניות. בסוף הדו-קרב, הדר ניצחה את אור וזכתה בתקציב אישי של 100₪. ביום השני למשימה, מלאני, הג'וקר, דירגה את הדיירים מקלף האס עד לקלפי השתיים לדעתה (מהאהוב ביותר להכי פחות), וכך הדיירים החליפו ביניהם את הקלפים. בהמשך המשימה, לכל אחד ממשפחת המלוכה ניתנה תכונה, והם היו צריכים לדרג את הדיירים מהכי הרבה להכי קצת באותה תכונה. בסוף המשימה, הדיירים קיבלו תקציב מותרות, לפני שמלאני, הג'וקר, יכלה לקנות תמונות של משפחות הדיירים (150 שקלים לתמונה) מהתקציב השבועי. מלאני בחרה לקנות את כל התמונות, לכן הדיירים סיימו את המשימה עם תקציב בסיסי.\nמשימת הטלפון – ביום ה-35, הוצב טלפון ציבורי בבית, במסגרתו העמידו הדיירים החדשים, צחי ומלי, להדחה באופן פומבי. ביום ה-36, אל הטלפון התקשרה אורית, מודחת העונה והעירה את הדיירים. את המשימה הדיירים התחילו עם תקציב בסיסי, בידיעה שבמהלך המשימה יוכלו להפוך את התקציב למותרות. ביום ה-37, \"שודרג\" הטלפון לטלפון נייד, במסגרתו קיבלו אפשרויות \"לבזבז\" את הכסף שצברו (4,500 שקלים).  בסוף המשימה, התחילה נזילה של כסף מהתקציב, בעוד שכדי לבטל אותו, הדיירים היו צריכים ללחוץ על הכפתור שהתמקם באמצע הסלון. הדייר שילחץ על הכפתור, יהיה צריך להעמיד דייר להדחה - שיועמד להדחה במשך כל העונה עד להודעה חדשה. נועם לחץ על הכפתור, והעמיד את אור להדחה. נועם עצר את הסכום בתקציב מותרות, ולכן הדיירים הצליחו במשימה.\nבית הבובות – ביום ה-42, כל אחד מהדיירים (לפי סדר האלפבית) בחר דייר אותו הוא חושב שהוא יכול לנצח. כמה שעות לאחר מכן, נפתחה הצבעה באתר רשת 13, בו הגולשים הצביעו לדייר המועדף עליהם מכל צמד. ביום ה-43, כל אחד מהצמדים נכנס לחדר המשימות, שם ביצעו אודישן מול ארבעה ילדים במסגרתו יצטרכו להעביר להם הצגה, ומה שנאמר לדיירים זה שהילדים הם אלה שהחליטו את המנצח מכל צמד, למרות שההצבעה מוקדם יותר הייתה הקובעת. המנצחים הפכו לצעצועים חדשים (הדר ניצחה באופן אוטומטי, לאחר שצחי הודח): אור - דינוזאור, בן - בובת סמי הכבאי, דני - בובת קן, הדר - בובת חד קרן, מלאני - ווקי טוקי, נועם - אוטוטריק ופרידה - ראש דשא. המפסידים הפכו לצעצועים ישנים: אמילי - בובה מזמרת, חיים - בועות סבון, יוסי - קוף מצילתיים, מלי - מר גמיש, עינב - בובה משומשת וקורלי - ברווז גומי. במסגרת המשימה, כל אחד מהדיירים פתחו קופסאות ובתוכן פריטים מהילדות שלהם, ובסוף פתיחת הקופסאות, פרידה פגשה את אמה. ביום ה-44, קורלי ואמילי הפכו ל\"מדעניות של הבית\" והיו צריכות ליצור \"שיקוי אמת\" ממבחנות של דיירים לפי המתכון (שמורכב מתכונות). הדיירים הצליחו במשימה וקיבלו תקציב מותרות.\nמשימת הגלדיאטורים – ביום ה-50.\nהערות\n\nהערות\n\nמהכרזת העונה, היא ספגה ביקורת פומבית בטענה לחוסר רגישות למצב החטופים בעזה, שנחטפו במהלך מתקפת הפתע על ישראל באוקטובר 2023. בין הטענות שהושמעו נאמר כי תוכנית שבה אנשים כלואים שרבים על אוכל ומתגעגעים למשפחותיהם משמשים כמקור לבידור היא מנותקת ומזלזלת במצב החטופים שנמצאים בתנאים קיצוניים בהרבה. ב-27 במאי 2024, עלה קמפיין של משפחות החטופים בקריאה \"לא לנרמל את המצב\". הקמפיין הציג סרטון ובו שילוט רחוב דומה לזה שהפקת התוכנית השתמשה בו כדי לפרסם את התוכנית אך על תמונות השלטים הופיעו שמות ותמונות החטופים במקום שמות הדיירים שיכנסו.\n\n\"אח לילה\", בדומה לעונה הקודמת, משודרת פעם בשבוע בתור לייט-נייט. את התוכנית מנחים שי לי שינדלר וקווין רובין, אליהם מצטרפים מדי פרק דיירי העונות הקודמות, שי חי (עונה 7, VIP עונה 3) ומעיין אשכנזי (עונה 8). מדי פרק, מצטרפים לשי, מעיין וליהיא דיירי עבר נוספים כפאנליסטים אורחים. שני הפרקים הראשונים של העונה השנייה של אח לילה, שודרו לפני אירוע הכניסה, במטרה לקדם את עליית העונה החדשה.\n\n\"אח שלי מתחתן\", היא סדרת ספיישל בעלת שני פרקים, ששודרה ימים ספורים לפני עלייתה של העונה, וליוותה את הזוגות המאורסים של העונות הקודמות של \"האח הגדול\", בר כהן ואליאב טעטי, שי עפרי ושניר בורגיל, לחופתם.\n\nבלי המצאות (מנחה: ליאל קוצרי): ליאל קוצרי, האח הדיגיטלי של רשת 13, פוגש את המודחים הטריים שיוצאים מהבית ומדבר איתם על החוויה שלהם בבית.\nזהירות! מודח באוטו (מנחה: רומי גיאור): מדי שבוע, האחות המלווה רומי גיאור (דיירת עונת ה-VIP הרביעית), תלווה ב\"BLU טקסי\" את מודחי השבוע.\nבלי עין הרע (מנחים: גל \"גלגול\" הללי ולירז עוזרי): לירז וגלגול בתוכנית דיגיטלית שבה הם יגידו את כל מה שהם חושבים על הדיירים.\nהפודקאסט של האח (מנחים: דיירי הבית): בפודאקסט, בכל שבוע יתיישבו מול המיקרופונים שני דיירים אחרים, שם ידברו על השהות שלהם בבית.\nפולואח (מגיש: שחר נרדע): מדי שבוע, שחר נרדע מסכם את מדד העוקבים באינסטגרם של הדיירים.\n\n אתר האינטרנט הרשמי של האח הגדול עונה 14\n האח הגדול, ברשת החברתית אינסטגרם",
    "pageid": 2329341
  },
  {
    "title": "האמת (סדרת טלוויזיה)",
    "extract": "האמת היא סדרת דרמת מתח ישראלית מאת דפנה לוין (\"אופוריה\", \"בטיפול\"). הסדרה משודרת החל מ-15 ביולי 2024 בכאן 11.\nהסדרה הייתה אמור לעלות לשידור בסוף 2023, אך עקב מלחמת \"חרבות ברזל\" עלייתה לשידור נדחתה.\nהסדרה נמכרה לתאגיד השידור AMC, ויופץ בשירותי הסטרימינג AcronTV בארצות הברית, בריטניה ואוסטרליה.\nאף על פי שלא מדובר בסדרת דוקו, הסדרה נכתבה בחלקה בהשראת פרשת רצח תאיר ראדה אשר התרחש בשנת 2006 וכלל סיקור תקשורתי נרחב ותיאוריות רבות לגבי זהות הרוצח.",
    "pageid": 2357454
  },
  {
    "title": "הבחירות לנשיאות ארצות הברית 2024",
    "extract": "הבחירות לנשיאות ארצות הברית ב-2024 ייערכו ביום שלישי, 5 בנובמבר 2024. בחירות אלו יהיו הבחירות לנשיאות ארצות הברית ה-60 במספר, והראשונות שייערכו לאחר מפקד האוכלוסין של ארצות הברית ב-2020.\nג'ו ביידן, נשיא ארצות הברית המכהן, הצהיר בתחילה על כוונתו להתמודד בבחירות אלה לכהונה שנייה, לצד סגניתו קמלה האריס, אולם ב-21 ביולי הודיע כי הוא פורש מהמירוץ לנשיאות. מטעם המפלגה הרפובליקנית מתמודד הנשיא לשעבר, דונלד טראמפ, אשר התמודד מול ביידן בבחירות 2020 והפסיד לו, ולצידו, ג'יי. די. ואנס כמועמדו לתפקיד סגן הנשיא.\nתוצאת הבחירות יוכרעו על פי מספר האלקטורים שבהם יזכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2020. הנשיא הנבחר וסגן הנשיא הנבחר יושבעו לתפקיד ב-20 בינואר 2025.",
    "pageid": 2035019
  },
  {
    "title": "המירוץ למיליון (תוכנית טלוויזיה ישראלית)",
    "extract": "המירוץ למיליון היא הגרסה הישראלית לתוכנית המציאות האמריקאית \"The Amazing Race\". התוכנית שודרה, החל מ-5 בפברואר 2009, בערוץ 2, על ידי הזכיינית \"רשת\". עם פיצול ערוץ 2, המשכה של התוכנית עבר להיות משודר ברשת 13. בנובמבר 2022 דווח כי \"קשת 12\" רכשה את הזכויות להפקת התוכנית וכי תחל בליהוק מתמודדים לעונה התשיעית.\nבטקס פרסי האקדמיה הישראלית לטלוויזיה לשנת 2014 זכתה העונה הרביעית של התוכנית בפרס \"תוכנית המציאות הטובה ביותר\".",
    "pageid": 632003
  },
  {
    "title": "התקיפה הישראלית באל-מוואסי",
    "extract": "התקיפה הישראלית באל-מוואסי היא תקיפה אווירית של חיל האוויר הישראלי שהתרחשה ב-13 ביולי 2024 במטרה לחסל את בכיר החמאס מוחמד דף ומפקד חטיבת ח'אן יונס ראפע סלאמה. התקיפה בוצעה באזור מבצעי מגודר של חמאס, באל-מוואסי בפאתי מערב ח'אן יונס ברצועת עזה.\nצה\"ל ושב\"כ אישרו כי ראפע סלאמה נהרג בפעולה. על פי דיווחים בתקשורת הזרה, מוחמד דף נפצע קשה.\nמשרד הבריאות של רצועת עזה הנמצא בשליטת חמאס מסר כי לפחות 90 פלסטינים נהרגו, ויותר מ-300 נפצעו.\n\nבבוקר 7 באוקטובר 2023, יום שבת, שמחת תורה, כ\"ב בתשרי ה'תשפ\"ד, פתחו ארגוני הטרור חמאס והג'יהאד האסלאמי הפלסטיני במתקפת פתע על ישראל. בחסות שיגור אלפי רקטות, חדרו כ־3,000 מחבלים מרצועת עזה לעשרות יישובים ישראליים ומתקנים צבאיים באזור עוטף עזה ובסביבתו, תוך ניהול קרבות ירי נגד כוחות ביטחון מעטים. המחבלים ביצעו מעשי טבח ואונס, רצחו והרגו 1,150 בני אדם, מתוכם טבחו ב-779 אזרחים, וחטפו לרצועת עזה כ־251 אנשים, ובהם נשים, קשישים ותינוקות. בשעות הראשונות נלחמו נגדם כיתות הכוננות, שוטרי משטרת ישראל, לוחמי הימ\"מ וחיילי צה\"ל כשהם בנחיתות מספרית. בקרבות נהרגו כ־1,609 מחבלים בשטח ישראל, ובצד הישראלי נהרגו 301 חיילים, 55 שוטרים ו־10 אנשי שירות הביטחון הכללי.\nמתקפת 7 באוקטובר הייתה הסיבה לתחילת מלחמת חרבות ברזל שבמסגרתה נצטוו אזרחים רבים ברצועת עזה להתפנות לאזורים בטוחים הומניטריים. צבא ההגנה לישראל הכריז בדצמבר 2023 על אזור בטוח הומניטרי באל-מוואסי, והרחיב את \"האזור הבטוח\" לחלקים מח'אן יונס. אזורים שאינם חלק מהאזור ההומניטרי של אל-מוואסי ושהו בהם מחבלים הופצצו.\n\nהתקיפה הישראלית כוונה למתקן שבו שהו בכירי חמאס ויחידת זיקוק מים באזור, וכן בית נפרד שנמצא במרחק מה. לפי אל-ג'זירה, מטוסי קרב פגעו במתחם באל-מוואסי עם חמש פצצות וחמישה טילים.\nהתקיפה התחלקה לארבעה שלבים:\n\nשלב ראשון: פגיעה בחלק של הבניין שהמודיעין סבר כי נמצאים בו מוחמד דף וראפע סלאמה.\nשלב שני: שיגור טיל שהרס את הבניין כולו.\nשלב שלישי: יצירת חגורת אש מסביב לאזור כדי למנוע מכוחות סיוע להגיע ולעזור.\nשלב רביעי: שיגור טיל חודר-בונקרים שפגע במתחם תת-קרקעי, שאליו ייתכן שדף ניסה להימלט.\n\nהסהר האדום הפלסטיני דיווח כי צוותי החירום של הארגון טיפלו ב-102 חולים פצועים, וחילצו 23 גופות לאחר התקיפה.\nמשרד הבריאות בעזה דיווח על 90 הרוגים ו-300 פצועים. לדברי דובר חמאס, כל ההרוגים היו אזרחים.\nמצה\"ל נמסר כי הוא נמצא בתהליך בדיקה אם מוחמד דף נהרג בתקיפות האוויריות, בעוד שההערכות בישראל הן כי הוא אכן נהרג. בישראל דיווחו כי המתקפה לא הייתה במתחם העקורים עצמו באל-מוואסי, האזור ההומניטרי שאליו נקראו להתפנות המוני פליטים פלסטינים, אלא במתחם מגודר באזור, ששימש את מחבלי חמאס. גורמים ישראליים אמרו ל\"וול סטריט ג'ורנל\" כי רוב ההרוגים הם חמושים, בהם מאבטחיהם של דף וסלאמה. לפי הערוץ הסעודי אל-חדת', ראפע סלאמה נהרג בתקיפה בעוד מוחמד דף נפצע קשה. ב-14 ביולי 2024 אישרו רשמית צה\"ל ושב\"כ כי ראפע סלאמה חוסל, וב-21 ביולי 2024 פרסם ערוץ 14 כי גם מוחמד דף חוסל בתקיפה.",
    "pageid": 2355748
  },
  {
    "title": "חות'ים",
    "extract": "החוּתִ'ים (בערבית: الحوثيون, תעתיק מדויק: אלחוּתִ'יוּן) הם ארגון טרור אסלאמיסטי שיעי-זיידי הפועל בצפון-מערב תימן ובחצי האי ערב. הארגון מכונה באופן רשמי אנצאר אללה (בערבית: أنصار الله, \"תומכי האל\") וגם אַ-שבַּאב אל-מוּאמִן (בערבית: الشباب المؤمن, \"הצעירים המאמינים\").\nארגון הטרור צמח מתוך שבט החות'ים שהוא פלג של מוסלמים-שיעים-זיידים, המהווה כ-30% מאוכלוסיית תימן ונקרא על שמו של חוסיין בדר א-דין אל-חות'י, מנהיגם הראשון, שדווח כי נהרג על ידי כוחות הביטחון של תימן בספטמבר 2004. מאז נהרגו על ידי כוחות הביטחון מפקדים נוספים ובהם עלי אל-קטוואני, אבו היידר, עבאס עיידה ויוסוף אל-מדאני.  \nעקב אופיו השיעי של הארגון, החות'ים בקשרי ידידות עם איראן ועם חזבאללה, והארגון מהווה חלק ב\"ציר ההתנגדות\". במקביל, הארגון רואה בגופים מוסלמים-סוניים שונים כגון ערב הסעודית, אל-קאעידה בחצי האי ערב והמדינה האסלאמית (דאעש) אויבים של החות'ים, ובה בשעה הוא רואה גם במערב, ובפרט בארצות הברית ובישראל, אויב.\n\nהארגון משויך לפלג באסלאם השיעי הידוע כ\"זיידים\", קבוצה אסלאמית הקיימת כמעט רק בתימן. הארגון מתנגד לפעילות סונית ורואה בסונים את אויב האסלאם כפי שהוא תופס אותו. בשל כך הארגון נלחם בערב הסעודית, בממשל התימני ובארגונים סוניים מובהקים כגון \"אל-קאעדה בחצי האי ערב\". כמו כן הוא עוין את העולם המערבי ובמיוחד את ישראל וארצות הברית.\nלטענת הארגון, הוא הוקם כדי להגן על אוכלוסייתו מאפליה שיטתית נמשכת מצד המשטר בתימן. לאחר שהארגון הצליח באופן יוצא דופן במאבקיו בשלטונות ובפלגים סוניים הפועלים בתימן, הוא החל לכוון לקראת הפיכה של ממש בתימן וכינון ממשל חדש.\n\n ערך מורחב – ההתקוממות השיעית בתימן\nארגון החות'ים החל כארגון \"הצעירים המאמינים\" (BY) שנוסד בשנת 1992 במחוז סעדה, על ידי מוחמד אל-חות'י או אחיו חוסיין אל-חות'י. BY ייסדו מועדוני בתי ספר ומחנות קיץ במטרה \"לקדם את החייאת התנועה הזיידית\" בסעדה. כשנתיים לאחר מכן כבר השתתפו בין 15,000–20,000 תלמידים במחנות הקיץ שלהם.\nלאחר פלישתה של ארצות הברית לעיראק בשנת 2003, BY החלו בקריאות הטפה אנטי-אמריקאיות ואנטישמיות במסגד סאלח שבצנעא, לאחר תפילות יום שישי. הדבר הוביל לחיכוכים עם השלטון, שבהם אף נעצרו כ-800 מחברי BY בשנת 2004. בשנה זו הזמין הנשיא עלי עבדאללה סאלח את חוסיין אל-חות'י להיפגש בצנעא, אך הלה סירב. ב-18 ביוני 2004 שלח סאלח כוחות ביטחון לעצור את חוסיין. פעולה זו הביאה את חוסיין לפתוח במערכה מזוינת נגד השלטון. הוא עצמו נהרג ב-10 בספטמבר 2004, אך פעילות הטרור של הארגון הוסיפה לפרוח ונמשכה עד להסכם הפסקת האש שנחתם ב-2010.\nהחות'ים השתתפו בהפיכה בתימן (2011) אולם הם דחו את החלטות \"November 2011 Gulf Cooperation Council\" אשר כללו חסינות עבור הנשיא סאלח וכן סירבו להשתתף בקואליציה יחד עמו.\nדרך התנגדות אלימה הצליחו החות'ים להשיג שליטה מלאה על מחוז סעדה וב-2011 גם על חלקים נרחבים מן המחוזות עמראן, אל-ג'וף וחג'ה.\nבספטמבר 2014 השתלטו על חלקים מעיר הבירה צנעא וכן על משרדי ממשלה ותחנת רדיו. המאבקים נמשכו כאשר לחות'ים הייתה התנגדות עזה גם מכיוון פלוגות אל-קאעידה סוניות בתימן, אולם שליטתם הלכה וגברה עד שבפועל בפברואר 2015 כבר הצליח המרד עד כדי כך שהחות'ים הודיעו כי הם שולטים למעשה על תימן כולה ויכוננו ממשל \"בזמן הקרוב\" וכן כי \"המרחב לשיתוף פעולה, לשותפות ולאחווה פתוח לכל מי שמעוניין לסייע בבנייה ולא בהריסת המדינה\". הם פיזרו את הפרלמנט והכריזו על כינון מועצת המהפכה כגוף השולט על תימן.\nעל פי הערכות ארצות הברית וסעודיה, המורדים החות'ים קיבלו סיוע מאיראן, אשר איפשר להם את הניצחונות במערכות שהם ניהלו.\nבמרץ 2015 החל מבצע סופה נחרצת, של קואליציית מדינות ערביות ומוסלמיות בהנהגת ערב הסעודית, שנועד לסייע למשטר הסוני לחזור למקומו ולמגר את החות'ים.\n\n ערך מורחב – מעורבות החות'ים במלחמת חרבות ברזל\nב-19 באוקטובר 2023, במהלך מלחמת חרבות ברזל, שיגרו החות'ים טילים בליסטיים וכטב\"מים לעבר ישראל, ואלה יורטו על ידי משחתת הטילים של צי ארצות הברית קרני (DDG-64) ששטה בים סוף ועל ידי ערב הסעודית, מתוך רצונה \"להגן על שטחה האווירי\". ב-31 באוקטובר שיגרו החות'ים כטב\"ם נוסף, שהפעיל התרעה באזור העיר אילת, והוא יורט מעל לים האדום. בהמשך טיל קרקע-קרקע ששוגר לעבר ישראל יורט לראשונה באופן מבצעי על ידי מערכת ההגנה נגד טילים חץ ועל ידי מטוסי חיל האוויר הישראלי. ב-31 באוקטובר הכריז הארגון מלחמה על ישראל.\nב-14 בנובמבר פעולות החות'ים עלו מדרגה, ופורסמו מטעמם איומים על פגיעה בספינות ישראליות השטות בים האדום, במטרה לפגוע בסחר הישראלי. חמישה ימים לאחר מכן הם מימשו את איומם, כאשר נחטפה הספינה \"Galaxy Leader\", אשר אמנם איננה בבעלות ישראלית, אך חלקה בבעלות של איש העסקים הישראלי רמי אונגר. נחטפו גם 22 אנשי הצוות אשר היו על האוניה. דובר צה\"ל ומשרד ראש הממשלה גינו את החטיפה והבהירו שכל אנשי הצוות אינם ישראלים. באותו השבוע, ב-24 בנובמבר, בוצעה התקפה נוספת על ספינה בבעלות ישראלית על ידי מל\"ט מתאבד, וב-26 בנובמבר פורסמו דיווחים על תקיפה והשתלטות על ספינה אחרת הקשורה לישראל.\nב-12 בינואר 2024 תקפו צבאות בריטניה וארצות הברית, בסיוע של אוסטרליה, הולנד, בחריין וקנדה, 16 מטרות של החות'ים באמצעות טילי טומהוק ותקיפה אווירית, בעקבות תקיפות חוזרות ונשנות שלהם על ספינות בים האדום ואיום על נתיב השייט העולמי (בעיקר במצר באב אל-מנדב).\nבלילה, שבין חמישי לשישי, ב 19 ליולי 2024 שלחו החות'ים התקפה כנגד ישראל אשר כללה חמישה כטב\"מים. ארבעה מהם הופלו על ידי כוחות ארה\"ב לכאורה, ארה\"ב  הכחישה כי כוחותיה  יירטו  כטב\"מים  באיזור. אחד מהם המשיך הלאה לכיוון ישראל. הכטב\"מים עברו שידרוג בו הורד כמות החומר הנפיץ לטובת דלק. הדבר אפשר לכטב\"ם לבצע פעולת חמיקה רחבה. במקום שטווח הכטב\"ם הוא עד אילת, הדבר אפשר לו לנוע מעל מצריים והים התיכון ולהגיע עד מול תל אביב ולפגוע ישירות בה. יבגני פרדר, בן 50 מת\"א נהרג ועוד עשרה נפצעו קל.\nבתגובה - למחרת, חיל האוויר הישראלי הגיב והפציץ באזור הנמל בחודיידה. מדובר בסדרת תקיפות של מטוסי קרב ישראליים נגד מתקני זיקוק נפט, תחנת הכוח לייצור חשמל ראס כאטיב ויעדים נוספים. \n\nהלוגו הרשמי של הארגון הוא: ”מוות לאמריקה, מוות לישראל, קללה על היהודים, ניצחון לאסלאם”.\nב-2015, בשל השתלטות החות'ים על המדינה חששות יהודי תימן גברו, ובאוגוסט 2020 פורסמו ידיעות על התגברות הרדיפות, עד כדי סכנת הכחדה. עקב הסכנה הגוברת עשרות יהודים הועברו ממחוז סעדה החות'י אל מתחם מאובטח בעיר צנעא. במקביל נטשו יהודים את תימן אל ישראל, ארצות הברית ואירופה. במרץ 2021, לאחר לחץ רב של החות'ים, שלוש המשפחות היהודיות האחרונות בתימן גורשו מהמדינה. הן מנו כשלושה עשר גברים, נשים וילדים. במהלך 2021, בעזרת סיוע ממדינה ערבית עמה אין לישראל קשרים דיפלומטיים, חולצו כמאה יהודים מתימן והועברו לקהיר, שם הם מתגוררים במתחם סגור. בעקבות פעולות הארגון, נותר רק יהודי קשיש אחד בשטחי תימן.\n\nהצבא החות'י מונה בין 350–500 אלף לוחמים שיעים, בני הענף הזיידי. הצבא החות'י הוא כוח חמוש שמצויד בכלי נשק מתקדמים, טילים וכטב\"מים. את הצבא החות'י מאמנים משמרות המהפכה האסלאמית של איראן, אשר מעבירים את הלוחמים החות'ים אימוני שדה, הפעלת נשק, הטסת כטב\"מים ושיגור טילים. כ-200 אנשי צבא חות'ים אומנו באקדמיה ימית איראנית, בחופי הים הכספי, תוך הפרדה מסטודנטים אחרים, כדי למנוע דליפה של מידע מודיעיני.\nיכולתם של החות'ים לאיים צבאית על ישראל מוגבלת עקב המרחק הגדול בין המדינות (כ-1,600 ק\"מ), אך בידיהם טילים וכטב\"מים המסוגלים להגיע לטווח זה. מרבית הנשק שבידי החות'ים מגיע מאיראן ובין היתר:\n\nטופאן (Toufan) – טיל קרקע-קרקע, בעל טווח של 1,350–1,950 ק\"מ. העתק של הטיל גאדר  האיראני. [דרושה הבהרה]\nסומאר – משפחת טילי שיוט איראניים, בעלי טווח של כ-2,000 ק\"מ.\nקודס-1 – טיל שיוט בעל טווח של 700 ק\"מ. קיימות גרסאות מתקדמות, קודס-2 בעל טווח של 1,350 ק\"מ וגרסת קודס-3 עם טווח גדול יותר שטרם פורסם.\nסמאד – כטב\"ם תקיפה בעל טווח של 1,800 ק\"מ ומעלה.\nואיד – כטב\"ם תקיפה בעל טווח של 2,500 ק\"מ.\n\nחות'ים (שבט)\n\n אתר האינטרנט הרשמי של החות'ים (באנגלית)\n חות'ים, ברשת החברתית אקס (טוויטר)\n חות'ים, ביישום טלגרם\nניר דבורי, ‏האיום התימני: קבוצת המורדים המרוחקת שמבעירה את הים האדום ומאיימת בירי טילים על אילת, באתר ‏מאקו‏, 30 בדצמבר 2021\n טילים בליסטיים ו\"מוות לישראל\": כך הפכו החות'ים לאיום החדש על המזרח התיכון, סרטון בערוץ \"כאן חדשות\", באתר יוטיוב (אורך: 7:36), 18 בפברואר 2022\nאי-פי וג'קי חורי, יומיים לפני מרוץ פורמולה 1 בסעודיה: החותים תקפו מאגר נפט בעיר ג'דה, באתר הארץ, 25 במרץ 2022\nאוריאל לוי, ‏לא עושי דברה של איראן, מזדהים עם המאבק הפלסטיני: מיהם החות'ים מתימן, באתר דבר העובדים בארץ ישראל, 31 באוקטובר 2023\n איילת שני, למה החותים מתערבים בסכסוך הישראלי־פלסטיני? לא רק בגלל איראן, באתר הארץ, 8 בנובמבר 2023\nניצן סדן, כטב\"מ חות'י נגד F35: איך יעצור צה\"ל את האיום מתימן?, באתר כלכליסט, 10 בנובמבר 2023\nאריאל ויטמן, ‏המומחית שמסבירה: למה החות'ים תוקפים אותנו וממה כדאי להיזהר, באתר גלובס, 1 בנובמבר 2023\nפרופ' עוזי רבי, החות'ים: איום מתימן (פודקסט), אתר מערכות, 2024",
    "pageid": 1220364
  },
  {
    "title": "חיים בן עטר",
    "extract": "רבי חיים בן עֲטַר (או אִבְּן עטר; נודע בכינוי אור החיים או אור החיים הקדוש על שם ספרו; 2 באוגוסט 1696, ד' אב ה'תנ\"ו; סלא, מרוקו – 7 ביולי 1743, ט\"ו בתמוז ה'תק\"ג, ירושלים) היה מגדולי פרשני המקרא בתקופת האחרונים, פרשן התלמוד, מקובל ופוסק הלכה. יצירתו הידועה ביותר היא הספר \"אור החיים\" – פירושו לתורה.\nאת מרבית שנותיו, כארבעים שנה, חי במרוקו. בתקופה זו היה מוכר בעיקר בקרב יהודי מרוקו. בגיל ארבעים ושלוש עלה לארץ ישראל עם שתי נשותיו וחבורת תלמידים שהתכוונה להקים בארץ ישראל ישיבה, תוך כדי שהוא קורא ליהודים שפגש בדרכו להצטרף לעלייתם. במסעו לארץ ישראל עבר דרך איטליה, ובה הדפיס את ספריו שהקנו לו את שמו בפזורה היהודית כולה, כולל באירופה. לאחר תקופת נדודים בצפון ארץ ישראל, השתקע בירושלים, ובה הקים את ישיבתו, מדרש כנסת ישראל. נפטר כשנה לאחר בואו לירושלים, בקיץ תק\"ג (1743), בגיל 47.\n\nרבי חיים בן עטר נולד בשנת ה'תנ\"ו (1696) בסלא (המוכרת בפי יהודי מרוקו בשם סאלי) שבמרוקו. אביו, רבי משה עטר (נפטר בתק\"א), נודע כדרשן ובעל ידע בתחום האגדה, והיה נכדו של רבי חיים בן עטר \"הזקן\", מחכמי מרוקו (ה'ת' - ה'ת\"פ בערך). משפחת בן עטר השתייכה לקהילת המגורשים, ואבותיה היו בין מגורשי ספרד שהשתקעו במרוקו. פירוש השם 'עטר' הוא בושם או בַּשָּׂם (רוכל בשמים).\nבגיל צעיר, עוד בטרם מלאו לו תשע שנים, החל ללמוד תורה מפי סבו, רבי חיים הזקן, שעל שמו הוא נקרא. בילדותו נדדה המשפחה פעמיים למקנס, פעם אחת במסגרת ניהול עסקי המסחר של המשפחה, ופעם אחרת בעקבות מצב ביטחון הפנים המעורער. בשנת תס\"ה (1705), בעקבות שורה של אירועים על רקע לאומני במרוקו שתחת שלטונו של המלך אסמעיל, וירידה במצבם הכלכלי של יהודים רבים בסביבתם, עקרה משפחת בן עטר באופן זמני מסלא למקנס, שבה היה מצב היהודים יציב יותר. במקנס התארחו בביתו של הרב משה די אבילה, ויצרו היכרות עם משפחתו. בתקופה זו נישאה אחותו של חיים בן עטר לשמואל די אבילה, לימים רב מפורסם, דיין ומחבר ספרים.\nבשנת תס\"ח (1708) שבו בני משפחת בן עטר לעיר סלא. בסלא נישא לפאצוניה, בת קרובו העסקן העשיר רבי משה בן עטר. בשנים שלאחר נישואיו למד בבית חמיו, ועמד בראש ישיבה מקומית. בישיבה זו למדו תלמידים רבים והיא התקיימה עד עזיבתו את העיר בערך בשנת תצ\"ו. יש הסבורים כי בתקופת ישיבתו בסלא לא היה רבי חיים בן עטר מוכר בקרב אליטת החכמים המקומית ונחשב לאיש פשוט. מנגד מצוטטת התבטאות חריגה של רבני העיר, בהסכמתם לספרו הראשון: ”איש אלוקים קדוש הוא בדורנו”, תיאור לא שכיח; וקיימת סברה כי כבר בתקופה זו התפרסם שמו בכל עריה המרכזיות של מרוקו. לימודיו בישיבה זו היוו כנראה בסיס לחידושיו בספרו \"חפץ ה'\" על מסכת ברכות, שבת, חולין והוריות, שאותו הדפיס באמסטרדם בשנת תצ\"ב (1732).\nרבי חיים בן עטר התפרסם בסלא גם כדרשן; הוא נהג לשאת שתי דרשות יומיות באחד מבתי הכנסת בעיר ונחשב לדרשן מוצלח. בנוסף, שימש כגבאי צדקה, וטרח רבות לדאוג שכל עשירי העיר יתרמו למגביות שערך עבור העניים. אגדה רווחת הכרוכה בעיסוקו זה מספרת כי פעם בימי רעב השיג כמות קטנה של בשר לחלוקה לחכמים צעירים, וסירב למכור מהבשר לאדם אמיד שלא מצא בשר למכירה. הלה גידף את אחד החכמים הצעירים; לאחר שמת באופן פתאומי סמוך לזמן זה, תלה רבי חיים בן עטר את מותו בו, וגזר על עצמו גלות. יש המסבירים לאור אגדה זו עדויות להימצאו בערים שונות במרוקו בתקופה זו, על אף שביתו ומשפחתו היו בסלא.\nמאחר שלא נולדו לו בנים (אלא רק בנות), נשא רבי חיים בן עטר בשלב מסוים אישה נוספת בשם אסתר בת מאיר ביבאס. סביר להניח שהיה זה כעשר שנים לאחר נישואיו הראשונים. פאצוניה ואסתר חיו עמו עד פטירתו בירושלים.\nבשנת ה'ת\"פ (1720) בערך נפטר אבי המשפחה רבי חיים בן עטר הזקן, שהיה עד פטירתו רבו הקרוב של נכדו. בשנים שלאחר פטירתו הורע גם מצבה הכלכלי של המשפחה; בשנים 1721–1723 שררה בצורת בכל רחבי מרוקו, ויוקר המחיה עלה, מה שהוסיף לערער את פרנסת המשפחה. משה בן עטר, חמיו של רבי חיים בן עטר, היה אדם עשיר ומוכר, וקיים קשרים עם בית המלוכה. מולאי איסמעיל, מלך מרוקו באותה עת, נודע באכזריותו נגד נוצרים, אך כלפי היהודים גילה אדישות. אף שלא רדף בפועל את היהודים, לא מנע השפלות ופוגרומים עממיים שהתרחשו נגדם בדרום מרוקו בתקופת שלטונו, ואף הטיל על הקהילות היהודיות, ואף על מקורביו מקרב היהודים, מיסים רבים. בשנת 1722 הושלך משה בן עטר לכלא בעקבות הלשנה עליו, ושוחרר תמורת תשלום כופר כספי גבוה. בראשית 1723 נפטר נגיד יהדות מרוקו, רבי אברהם מאימראן, שהיה מקורב למלך ושימש כמתווך בינו לבין קהילות יהודי מרוקו. לאחר פטירת אחיו משה מאימראן באותה שנה (בתשרי תפ\"ד), התמנה בן עטר לנגיד. בחודש אדר ה'תפ\"ד (1724) חרץ המלך את דינו של משה בן עטר לשריפה, אך המיר את העונש לקנס כספי. זמן קצר לאחר מכן לקה בליבו ומת. למעשה, עם מותו של חמיו, איבד רבי חיים בן עטר את מקור הכנסתו היחיד.\nגם מירושת חמיו לא נותר בידיו דבר. שורה של סכסוכים משפטיים קשים עם מוסלמים שעמדו בקשרי מסחר עם חמיו ולאחר מותו באו בתביעות שונות, ועם אנשים מהקהילה היהודית, כילו את כל הכסף שהשאיר אחריו. בעטיו של אחד הסכסוכים הלשין עליו פלוני לשלטונות, והוא ישב במאסר תקופה קצרה. במקביל המשיכו אנשי המלך לדרוש ממנו מיסים לפי אומדן הרכוש המקורי של חמיו, אף שכבר לא היה בידו. מחלוקת כספית נוספת נוצרה בין רבי חיים ואביו רבי משה בן עטר לבין בני משפחת ביבאס: מחסן שהיה שייך לאדם בשם שמואל כהן נרכש בשותפות על ידי משה בן חיים בן עטר, ובן דודו משה בן שם טוב בן עטר. הם הפכו אותו לבית כנסת שנקרא \"צלאת בן עטר\", ומינו את הרב יעקב ביבאס לחזן קבוע ולדרשן. בתמורה נקבע כי הכנסות בית הכנסת מתרומות וכדומה יהיו של ביבאס. לאחר פטירתו המשיכו את ההסדר בניו, רבי חיים ורבי יוסף ביבאס. לאחר פטירת משה בן שם טוב בן עטר והתערערות מצבה הכלכלי של המשפחה, ביקשו רבי חיים בן עטר ואביו להפסיק את ההסדר. בני ביבאס סירבו, והסכסוך שהתפתח הגיע לבוררות בפני דיינים שונים מחכמי פס ומקנס. בני משפחת ביבאס הצליחו להשיג את תמיכתו של רבי יהודה בן עטר, מגדולי חכמי יהדות מרוקו, אך לא הצליחו לגייס את תמיכתם של רבי משה בירדוגו (המשבי\"ר) ושל רבי יעקב אבן צור (יעב\"ץ), שתמכו בבני משפחת בן עטר. בני ביבאס טענו שכוונתו של רבי חיים בן עטר אינה לשם שמים, שהוא רודף כבוד ואוהב לדרוש ברבים, ולכן מנסה לנשלם מתפקיד הדרשן המקומי. אף שמאבקם כפי הנראה לא צלח, נראה שרוב רבני פס תמכו בבני ביבאס. רבי חיים בן עטר התייחס לפרשת ביבאס ברמיזה בהקדמת ספרו \"חפץ ה'\": \"שללו ממני כל אשר חנני ה', כוחי והוני, מעת פטירת אדוני חמי... הנגיד רבי משה בן עטר... וכמה הרפתקי עדו [=הרפתקאות עברו] עלי מהם ומהמוניהם, בני ברית [=יהודים] ושאינם בני ברית\". רבי חיים בן עטר איבד למעשה את מקור פרנסתו, ובמשך תקופה מסוימת פִּרנס אותו אביו.\nבשנים תפ\"ז-תפ\"ט (1727–1728) התנהלה ברחבי מרוקו מלחמת ירושה בין יורשי איסמעיל מלך מרוקו, שמת בסוף חורף תפ\"ז (מרץ 1727), והיהודים סבלו ממצבו הרעוע של ביטחון הפנים. באחת ההתנפלויות על המלאח במקנס נהרגו 180 יהודים. גם במהלך המהומות עדיין מצא רבי חיים בן עטר זמן לעסוק בכתיבת חידושיו, ולמעשה רוב החומר לספרו \"חפץ ה'\" הוכן בימים אלו. בהקדמתו לספר הוא מסביר את חוסר הסימטריה הסגנונית בספר – קטעים ארוכים מובהרים היטב, לצד קטעים קצרים מאוד בכתיבה תמציתית – בכך שלפעמים בשל המהומות ידע שזמנו קצר, או שלא היה מרוכז די הצורך כדי להסביר את עצמו באריכות.\nלקראת סוף ימיו בסלא יצא להגנת רבני העיר, בפרשה שבה פסקו רבני פאס שלא כדעתם תוך מתיחת ביקורת עליהם. בפסק דינו גונן על רבני עירו ונזף ברבני פס על התנהלותם.\nבשנת תצ\"א, בגיל 35, סיים לסדר לדפוס את ספרו הראשון \"חפץ ה'\", ויצא למסע קצר בערי מרוקו כדי לקבל הסכמות לספרו לקראת הדפסתו המתוכננת. מלבד רבני סאלי, הוא קיבל את הסכמותיהם של גדולי מרוקו, רבי יהודה בן עטר ורבי יעקב אבן צור. הסכמות אלו היו נחוצות להדפסת ספרו, כמקובל באותם ימים, ועם השגתן הפליג מאחד מנמלי מרוקו בדרכו לאירופה. משם המשיך במסע יבשתי צפונה אל אמסטרדם, שבה היה הדפוס העברי של שלמה פרופס, ובה ביקש להדפיס את ספרו. באמסטרדם קיבל את הסכמותיהם של רבני שני בתי הדין המקומיים: חברי בית הדין של הקהילה האשכנזית, הרבנים יוסף בער ומשה פרנקפורט, ושל חברי בית הדין של הקהילה הספרדית, הרבנים דוד ישראל עטיאש ויצחק חיים אבן דנא די בריטון. עם סיום תהליך ההדפסה, שב רבי חיים בן עטר למרוקו.\nלאחר שובו מאמסטרדם לסלא שבמרוקו, גילה שבהיעדרו ניצלו יריביו את ההזדמנות לתפוס את השליטה ב\"צלאת בן עטר\" ונעלו את המקום. הוא החליט לעזוב את עיר מולדתו. מכתביו עולה כי כבר בשלב זה קיבל את ההחלטה לעזוב את מרוקו ולעלות לארץ ישראל. כפי הנראה לא הייתה התוכנית בת-ביצוע בשלב זה, ולכן נדד מזרחה אל פנים היבשת קרוב ל-200 קילומטר, והתיישב זמנית בפאס. בפאס חבר אל ראש הישיבה המקומית רבי שמואל אבן אלבאז, ולימד תורה לתלמידים ביחד עמו.\nבשנת תצ\"ח (1738) שרר רעב כבד במרוקו, ואזור פס ננטש על ידי כל מי שיכול היה לעזוב. רבי חיים בן עטר היה בין הבורחים לעיר הנמל הצפונית טטואן, ובה קיבל את ההחלטה לעלות לארץ ישראל (בשלב זה כפי הנראה עדיין לא החליט להקים ישיבה ובית מדרש בארץ ישראל). בחודש אייר תצ\"ט (אביב 1739) יצא לאלג'יר, ומשם לאיטליה.\n\nבן עטר הגיע לליבורנו, אז תחת שלטון בית מדיצ'י, בערב חג השבועות ה'תצ\"ט (1739), כשעמו שתי נשותיו ושני תלמידים שבאו עמו ממרוקו. בחג השבועות עצמו שוחררו ממחנה ההסגר שבו הוחזקו, כמקובל, לצורך בדיקות רפואיות, ונכנסו אל העיר. בליבורנו תמכו בו כלכלית כמה מנכבדי קהילת ליבורנו, ובהם משה בן שלמה פרנקו, שעלה עמו מאוחר יותר לארץ ישראל. הוא המשיך בה בהרצאת שיעורים לתלמידיו ולבני הקהילה, ואף נשא דרשות לנשות הקהילה. ”אחר הלימוד פתח פיהו לדרוש... כל העם היו באים בעוד היום גדול למצוא מקום לישב עד שכמעט לא היה מקום ליכנס מרוב העם. ולא די שיבואו אנשים וקטנים, אלא אף הנשים של הגבירים באות לחדר נשי הרב לשמוע מפיו דבר תורה, וכך עשה כל הימים אשר ישב כאן”.\nלפני עלייתו לארץ ישראל שהה רבי חיים בן עטר ברחבי חצי האי האפניני, במרחב האיטלקי שעמד אז תחת ריבונות מפוצלת, כשנתיים בסך הכול; אך לדברי אלעזר טויטו, לאחר שהגיע לאיטליה שב בשנית לאלג'יר לצורך עשיית נפשות לקראת עלייתו לארץ ישראל ותוכניתו לכונן בה בית מדרש גדול. מסע זה התרחש בנקודת זמן כלשהי בין אב תצ\"ט לחשוון ה'תק\"א. בתקופה זו הדפיס בליבורנו את ספריו \"אור החיים\" ו\"פרי תואר\".\nבמהלך חורף ה'ת\"ק (1740) נפוצו ברחבי העולם היהודי ידיעות על כוונותיו של רבי חיים אבולעפיה לחזור ולעלות מאיזמיר לארץ ישראל, באשר שליט הגליל עצמו, דאהר אל-עומר, הזמינו לבוא ולחדש את היישוב היהודי בטבריה ובגליל. בשלב זה החליט רבי חיים בן עטר להצטרף למגמת העלייה לארץ ישראל שהחלה מתפתחת בקהילות שונות באותה תקופה. הוא החל לתכנן את עלייתו לארץ ישראל בראש תנועת עלייה עצמאית שגיבש סביבו, והחל לארגן תוכניות להקמת ישיבה בארץ ישראל. בפנותו לקהל שומעי שיעוריו מקרב תושבי ליבורנו, גייס כמה מנכבדי הקהילה כגבאים לאיסוף כספים למטרות העלייה. נכבדים אלו התחייבו לדאוג לתקציב חודשי שוטף לישיבה לכשתקום בארץ ישראל. \"ועד נאמנים\" זה היה המממן העיקרי של הישיבה בכל שנות פעילותה בירושלים, גם לאחר פטירתו. ידוע כי באותו מקום התקיימה ישיבה לפחות עד שנת 1866.\nרבי חיים בן עטר הבין כי את עיקר העולים לארץ ישראל יהיה עליו לגייס מקרב יהודי מרוקו, לנוכח מצב החיים הסבוך בה, ושמיהודי איטליה יוכל לגייס בעיקר תמיכה כלכלית, שתגיע רק לאחר שירכז מספר בחורים ניכר; הוא יצר, לפיכך, קשר עם חבריו ותלמידיו במרוקו, ועודד אותם להצטרף לקבוצת העלייה שיזם. אלו שהשתכנעו ורצו להצטרף, התארגנו ליציאה משותפת ממרוקו, והגיעו בחודשי האביב של שנת 1740 לאלג'יר. לפי טויטו, בשלב זה בא רבי חיים בן עטר בעצמו לאלג'יר ושהה בה עם תלמידיו מספר שבועות.\nבשלב זה הצטרפו תלמידיו מאלג'יר והקבוצה כולה התרכזה בליבורנו. עם גיבוש קבוצת הבחורים לישיבתו, יכול היה לפתוח במסע התרמה לכינון הישיבה, ואכן בחורף ה'תק\"א (1740–1741) נסע ברחבי איטליה, וגייס בעיקר כספים, אך גם אנשים נוספים שהשתכנעו להצטרף עמו למסע העלייה. בין היתר ביקר במנטובה ובמודינה ושכנע קבוצת תלמידי חכמים לעלות לארץ ישראל ולהצטרף לתלמידי הישיבה. הוא תכנן לנסוע שוב לאמסטרדם, הפעם לצורך הדפסת ספרו \"פרי תואר\", אולם לא ידוע אם תוכנית זו אכן יצאה אל הפועל, או שכתב היד נשלח בידי שלמה אלוף, מיהודי ליבורנו, שטיפל בהדפסת ספרו זה.\n\n ערך מורחב – ישיבת כנסת ישראל (מיסודו של רבי חיים בן עטר)\n\nבערב ראש חודש אב תק\"א (1741) יצא רבי חיים בן עטר עם שלושים מתלמידיו ובני ביתם במטרה לעלות לארץ ישראל דרך אלכסנדריה, ולהקים בה ישיבה. בי' באב הגיעה החבורה למסינה שבסיציליה, שהייתה אז חלק מממלכת נאפולי שנשלטה בידי קרלו השביעי (לימים מלך ספרד). בשל המצב הכלכלי הקשה במסינה באותם ימים, ורצונם של שלטונות האי לעודד הגירת סוחרים יהודים לתחומה, זכתה החבורה ליחס מקל בהסגר שהיה נהוג אז לבאים מחוץ לאי, וזמן ההסגר קוצר משבעה ימים לשלושה.\nשבוע לאחר בואם למסינה הפליגו בני החבורה לאלכסנדריה והגיעו אליה בתום הפלגה של שלושה ימים. עם הגיעם לאלכסנדריה, הגיעה אליהם הידיעה על מגפה שפרצה בירושלים, והם התעכבו במצרים שבועיים נוספים. בתקופה זו היה שלטון האימפריה העות'מאנית מבוזר ומחולק למחוזות (איילט). השלטון במצרים היה כפוף ל\"שער הנשגב\" באיסטנבול כאיילט בפני עצמו, שטחי ארץ ישראל השתייכו ל\"איילט סוריה (דמשק)\", ואילו שטחי הגליל ועמק יזרעאל השתייכו לאיילט צידון. מעורבות השלטונות בימים אלו בחיי התושבים הייתה מזערית והתבטאה כמעט באופן בלעדי בגביית מיסים ושלמונים עבור השלטון המרכזי. עם היחלשות השלטון המרכזי באיסטנבול, עלה כוחם של המושלים המקומיים בכל אזור, שאף ששאבו את כוחם הרשמי מכוח הדרגים שמעליהם, לא תמיד היו ממושמעים לשלטון המרכזי, ולעיתים קרובות התלקחו מלחמות בין צבאות הפאשא (המושל האזורי ששאב את סמכותו ישירות מהשלטון המרכזי) לבין המושלים הכפופים לו. בתקופת עלייתם של בני החבורה לארץ ישראל שרר שקט ברחבי הארץ, אך חודשים ספורים לאחר עלייתם ועזיבתם את הגליל, התפתחה מלחמה בשטחי הגליל, כאשר סולימאן אל-עדאם, פאשא דמשק, החליט להיעתר לקריאת ראשי שבטים מאזור שכם ולהטיל מצור על טבריה, שהייתה כפופה באופן רשמי לאיילט צידון.\nלאחר שהייה של שבועיים באלכסנדריה עלו על סיפונה של אונייה שהייתה אמורה להפליג ליפו, וממנה תכננו להמשיך בדרך קצרה יחסית לירושלים. הם גם שמעו שבדרך הארוכה יותר מעכו לירושלים, מסתובבים גאפירים (שומרים חמושים) התובעים דמי מעבר. למעשה, רב-החובל הפר את התחייבותו בעל פה, וסירב לעגון ביפו, אף על פי שנאלץ לפצותם על כך. לאחר מספר ימי הפלגה הגיעו לעכו. בדיעבד התברר כי המגפה בירושלים התחדשה והיכתה גם בתושבי יפו. נסיעה מתוכננת לחלופה התיישבותית בצפת נדחתה בשל חשש מחמושים ערבים ודרוזים שהטילו את חיתתם על היישוב היהודי בצפת, זאת על-פי דבריהם של \"ראשי ישיבות\" שנמלטו מצפת לעכו, ושל קבוצה מפולין שביקשה אף היא להגיע לצפת ונשארה זמנית להתגורר בעכו. לבסוף החליטה הקבוצה להישאר בעכו עד תום חגי תשרי.\n\nלאחר ראש השנה, ערך רבי חיים בן עטר עם תלמידיו ביקורים בקברי קדושים בגליל התחתון והגיעו גם לטבריה. בערב יום כיפור נסעו לחיפה. את תפילות יום הכיפורים ערכו במערת אליהו שעל צלע הר הכרמל. למחרת יום כיפור עלו להתפלל באתר שאותו זיהו כקברו של אלישע בן שפט, ליד מבנה מנזר סטלה מאריס כיום. הם שבו לעכו, ואחרי חג הסוכות החליטו להקים את ישיבתם באופן זמני בעכו. הלימודים נפתחו רשמית בראש חודש חשוון תק\"ב (חורף 1741), ואל תלמידיו הבאים עמו מאיטליה הצטרפו מספר תלמידים מצפת. תוכנית הלימודים בישיבה כללה לימוד סוגיות מן התלמוד הבבלי בהשוואה למסקנות הרמב\"ם בספרו \"משנה תורה\" בהלכות המקבילות. במקביל המשיכו מדי ראש חודש לערוך \"זייארות\" – עלייה והשתטחות על קברי קדושים.\nבתקופת שהותו בעכו הוצע לרבי חיים בן עטר להשתקע בטבריה ולהקים בה את ישיבתו המתוכננת. המציע, רבי חיים אבולעפיה, שהיה ממחדשי היישוב היהודי בטבריה, רצה לחזק את ההשפעה התורנית ביישוב, בהגדלת מצבת תלמידי החכמים בה והוספת ישיבה. בעת ביקורו של בן עטר ב-27 במרץ 1742 בטבריה אירח אותו הרב אבולעפיה וניסה לשכנע אותו בעדיפותה של טבריה על פני ירושלים. הוא הציע שבן עטר ייסע בעצמו לירושלים כדי להתרשם מהתנאים הכלכליים הקשים ששררו בה לטעמו, ואחר כך ישוב לטבריה, שבה שררה רווחה מסוימת לקהילה היהודית בשל קשריו ההדוקים של אבולעפיה עם דאהר אל-עומר שליט הגליל. רבי חיים בן עטר שקל להיענות בחיוב להצעה זו, אך התנה את הסכמתו באישורם של חברי ועד \"כנסת ישראל\" בליבורנו, שסיפקו את הגב הכלכלי למסע ולישיבה שבדרך. הוא שלח מכתב ברוח זו, תוך המלצה אישית שלו על אפשרות זו; במכתבו רמז כי הוא תומך בהקמת הישיבה בטבריה מאחר שלדעתו נרמז במקורות שהגאולה אמורה להתחיל ב\"התנערותה של טבריה מן העפר\". בהמשך קיץ 1742, לאחר שבני החבורה חזרו לעכו, נפטר תלמידו הרב שמואל נחמני (אחיו של הרב שמשון חיים) בהותירו אחריו אישה וילד, וזמן קצר אחר כך נפטר אחד הבחורים שהצטרפו לעלייה זו. החבורה עזבה את עכו ובחודשים סיוון ותמוז התגוררו בפקיעין.\n\nבסוף חודש תמוז ה'תק\"ב (1742) נודע לבני החבורה שהמגפה בירושלים פסקה, והם החליטו לעלות לירושלים, בשלב ראשוני למטרת בדיקת היתכנות הקמת הישיבה בה, בהתאם להצעתו של רבי חיים אבולעפיה ותוך תיאום עם אנשי \"כנסת ישראל\" בליבורנו (למעשה, ר' חיים בן עטר דרש מהם במכתב אחר להותיר בידיו את ההכרעה אם להקים את המוסד בירושלים או בטבריה). לקראת תחילת חודש אלול הגיעה החבורה לירושלים והקימו את \"ישיבת כנסת ישראל\" בחצר רבי עמנואל חי ריקי. הם התקבלו בירושלים בכבוד רב, ותרמה לקבלת פנים זו העובדה שהיה להם מימון עצמאי שהתקבל מליבורנו, כך שלא נפלו לנטל על שאר התושבים ולא התחלקו עמם בכספי \"החלוקה\". ישיבת כנסת ישראל כללה למעשה שתי ישיבות, אחת לתורת הנגלה ואחת לנסתר. בעוד שהקהילה הגרעינית של העולים עם רבי חיים בן עטר מנתה רק שלושים נפשות, שמתוכם רק מעט יותר מעשרה \"חכמים\", התגבשה סביבו קהילה למדנית רחבה יותר מבני המקום. הוא שאב מכך סיפוק רב והתבטא במכתב מאותם ימים: ”המעיינים של ירושלים באים תמיד ולומדים לפני בכל דבר הקשה ובכבוד גדול ועצום יותר ממה שאני ראוי. ה' ישלם להם”.\nעם תלמידיו ממרוקו שהיו בין מייסדי \"כנסת ישראל\" בירושלים נמנו בין היתר רבי דוד חיים שמואל חסאן, רבי שם טוב גבאי, רבי חיים יאודה אמזלג ורבי יוסף אמזלג, רבי יאודה די אבילה, רבי אברהם ישמעאל חי סנגויניטי ורבי משה נג'ארה. תלמידו המפורסם ביותר מתקופת ירושלים היה רבי חיים יוסף דוד אזולאי (חיד\"א) שכותב בספרו שם הגדולים בערך של רבו:\n\nבתנועה החסידית, שהקפידה להתייחס אל רבי חיים בן עטר בכינוי \"הקדוש\", הועברה מסורת לפיה גיסו של הבעש\"ט, רבי גרשון מקוטוב, ביקר בירושלים והחליף דברים עם ה\"אור החיים\". ואולם הביסוס העיקרי של מסורת זו נמצא בגניזת חרסון, מה שגרם לאישים חסידיים מרכזיים, כמו הרב מאיר דן פלוצקי, לפקפק בנכונותה. לדברי המבקרים, הרב מקוטוב הגיע לארץ ישראל כמה שנים לאחר פטירת רבי חיים בן עטר, כך שהסיפור לא יכול היה להתרחש. מאידך, המצדדים באמיתות המפגש מצביעים על מקורות קדומים אחרים מלבד גניזת חרסון האמורה; כדי ליישב את הסתירות בסיפור נאלצים מצדדיו להניח כי הרב מקוטוב עלה פעמיים לארץ ישראל או שפגישתם נערכה באופן אחר.\nבתקופת ירושלים מילא רבי חיים בן עטר תפקיד מרכזי בחיים הציבוריים של היישוב הקטן בעיר, ומלבד התחום התורני, שבו השפיע רבות, היה שותף לפעילות הציבורית, הן זו הפנים-קהילתית והן זו החיצונית, כמו פעילות שתדלנית מול מושלה העות'מאני של ירושלים. הוא עסק בצורכי ציבור ודאג לפרנסתם של תלמידי חכמים, נושא שעסק בו עוד בהיותו בחוץ לארץ. בקשריו עם יהודי ליבורנו תרם להרחבת היישוב היהודי בארץ ישראל במאה ה-18.\nשתי אגדות מפורסמות נכרכו בתקופת שהותו בעיר:\n\nלפי אחת מהן, כשזומן רבי חיים בן עטר לישיבה משותפת עם נציגי העדה הקראית, שהייתה הקהילה הגדולה בעיר, לדיון על דרך ההתמודדות עם מס כבד שהוטל אז על יהודי ירושלים, התעלף בעת שירד במדרגות בית הכנסת הקראי. לפי האגדה, ר' חיים בן עטר הורה אז לחפור תחת המדרגות והתברר שהושלכו תחת המדרגות ספרי משנה תורה לרמב\"ם במטרה לבזות את מי שהיה מזוהה יותר מכל עם התורה שבעל פה והיהדות הרבנית. בכעסו על הפגיעה החמורה קילל רבי חיים בן עטר את הקהילה הקראית כי לא תוסיף להתקיים בתחומי העיר.\nאגדה נוספת מספרת כי בחצר הישיבה גדל עץ תאנה גדול, ולאחר ניסיונות חוזרים וכושלים להסדיר את שעות אריית התאנים, והרעש הרב שנגרם ממנה שהפריע את לימודי הישיבה, קילל רבי חיים בן עטר את העץ שפירותיו לא יהיו ראויים למאכל. לפי דיווח של יעקב גולדמן, סופר האלמנך הספרותי \"האסיף\" בארץ ישראל, משנת ה'תרמ\"ז, העץ שאליו יוחסה אגדה זו נכרת רק בשנת ה'תרכ\"ז (1867).\n\nרבי חיים בן עטר השתקע בירושלים וביסס את מקומו. בראשית קיץ תק\"ג, בחג השבועות, החל לדבר עם תלמידיו על הגאולה המתקרבת ולהכינם לקבלת פני משיח; ואולם מיד לאחר החג חלה נסיגה פתאומית בתוכניות ההכנה לקראת התגלות המשיח, ורבי חיים הסביר לתלמידיו שהייתה שעת כושר לגאולה אך היא הוחמצה. הלימודים בישיבה חזרו למסלולם הרגיל, ולאחר חודש הוא חלה במחלתו האחרונה. הוא השאיר הנחיות מפורטות לתלמידיו באשר ליורשו בהנהגת סדרי הישיבה ובאשר לחפצי הקודש שלו. הוא נפטר במוצאי שבת ליל ט\"ו בתמוז ה'תק\"ג, 6 ביולי 1743, פחות משנה לאחר עלייתו לירושלים, והוא בן 47 שנה.\nהוא נקבר בבית הקברות בהר הזיתים. על מצבת קברו נחרת בין השאר: ”...שיחה קלה שלו אלקים חשבה לטובה, והארץ האירה מכבודו כאשר יאירו שבעת הנרות, הוא זיוה הוא הדרה, ה\"ה המופלא וכבוד ה' מלא, המקובל אלקי חסידא קדישא כמוהר\"ר חיים ן' [=אִבְּן] עטר. נתבקש בישיבה של מעלה יום ט\"ו לחודש תמוז שנת ה'תק\"ג ליהנות מזיו השכינה”. את נוסח המצבה כתב תלמידו החיד\"א. הייתה בכך חריגה מן הנהוג באותה תקופה בירושלים שלא לכתוב תארים ושבחים על גבי המצבות אלא את שמות הנפטרים בלבד, מחשש שמצבות האבן הכבדות שמאפשרות טכנית את ביצוע החריתה, ימשכו את תשומת לבם של גנבים שעשו בהן שימוש לצורכי בניין. בצמוד למצבה נבנה עמוד ובתוכו גומחה שבה ניתן היה להדליק נרות.\nהידיעה על פטירתו הפתאומית התפשטה במהירות ברחבי העולם היהודי, ונישאו עליו הספדים מפי גדולי הרבנים: רבי ישראל יעקב אלגאזי בירושלים, ורבי יצחק בכר דוד בקושטא. רב העיר ליבורנו, רבי מלאכי הכהן, מחבר ספר הכללים \"יד מלאכי\", חיבר קינה מיוחדת על לכתו; בין שורותיה שזורים שמות כל ספריו של רבי חיים בן עטר:\n\nקבר אור החיים בשיפולי הר הזיתים הפך ברבות הימים לאתר עלייה לרגל, בעיקר ביום השנה לפטירתו. אנשי היישוב הישן בירושלים נהגו לעלות לתפילה לצד קברו בכל עת צרה; תפילה מרכזית ידועה נערכה בעת מלחמת העולם השנייה כשעלתה האפשרות שהצבא הגרמני יפלוש מצפון אפריקה לארץ ישראל.\nישיבת אור החיים המשיכה להתקיים אחרי מותו, ובראשה עמד זמנית תלמידו רבי יוסף אמזלג, שסירב ליטול את התפקיד באופן רשמי. בשנים הבאות עשה ועד הישיבה בליבורנו מאמצים להציב בראשה דמות תורנית חשובה, ולשם כך באו במגעים עם רבי יעקב שאול רבה של איזמיר ולחלופין עם רבי שלמה אלגאזי רבה של קהיר. לאחר שניסיונות אלו כשלו, התמנה לתפקיד רבי יונה נבון ואחריו מחותנו רבי חיים מונדובי ורבי יהודה עייאש. כשבעים שנה מאוחר יותר, לאחר עליית תלמידי הגר\"א וכינון הקהילה האשכנזית בירושלים עם מעברם של רבים מתלמידי הגר\"א אליה מצפת בעקבות המגפה של 1802, נרכש בית המדרש עבור הקהילה, שערכה בו תפילות בימות החול. ממתפללי בית המדרש, שנקרא \"אור החיים\" על שם מייסד הישיבה בו, היה רבי מנחם מנדל משקלוב.\nבית המדרש \"אור החיים\", שבו התקיימה ישיבת \"מדרש כנסת ישראל\", נמצא בעיר העתיקה בירושלים ונכלל לאחר מלחמת ששת הימים כחלק ממוזיאון חצר היישוב הישן.\n\nרבי חיים בן עטר נחשב כבר במרוקו ל\"מעיין\" ו\"עוקר הרים\", כלומר: דרך לימודו התאפיינה בהתמקדות מקומית בסוגיה שעל הפרק ופירוק כל הגורמים והמוקשים לצורך הבנתה. מלבד עדותם של חכמים ממרוקו בני זמנו שנחשבו ל\"מעיינים\", דוגמת רבי חנניה בן זכרי, שכתב עליו בהסכמתו כי הוא עוקר הרים; וחברותו הקרובה עם \"מעיינים\" נוספים כמו רבי שם טוב בן אמוזג, ורבי יהודה בירדוגו, בעל \"מים עמוקים\" - מעיד על כך ספרו \"חפץ ה'\" - שחידושיו מתאפיינים בסגנון זה. עצם הדפסת ספר חידושים על הש\"ס הייתה תופעה לא נפוצה בקרב חכמי מרוקו באותה עת..\nלימוד בסגנון זה מכתיב בדרך כלל קצב לימודים איטי. ולמרות זאת, רחב\"ע כתב במכתבו לוועד מדרש כנסת ישראל בליבורנו בדיווח על סדרי הלימוד בישיבה הזמנית שהקים בעכו, לאחר חודשיים של פעילות בלבד: ”ולקחנו סדר זה לפרש כל התלמוד לשיטת הרמב\"ם כדי שלא תִּשאר שום קושיא עליו מכל התלמוד בסייעתא דשמיא, וכבר עלה בידנו קרוב לשני מסכתות”; ובמכתב שאחריו המסכם את תקופת הלימודים של קיץ ה'תק\"ב בעכו הוא כבר כותב: ”במעט זמן למדנו קרוב לד' מסכתות של גמרא ופירשנו כל המסכתות על פי שיטת הרמב\"ם”. חידושים אלו היוו את התשתית לספרו \"ראשון לציון\" (קושטא ה'תק\"י) והם מלמדים שלמרות סגנון לימודו המעמיק שמר על קצב לימודים מהיר. תלמידו רבי חיים יוסף דוד אזולאי (החיד\"א), כתב על כישרונו זה בספרו \"שם הגדולים\": ”ולפי דורנו, היה לב הרב מבעית בתלמוד והיה כמעיין המתגבר”.\n\nרבי חיים בן עטר היה נשוי במקביל לשתי נשים: פאצוניה בת קרובו העסקן העשיר רבי משה בן עטר, ואסתר לבית ביבאס. פאצוניה ואסתר עלו עמו לארץ ישראל והשתתפו בכל מסעותיה של החבורה המייסדת של \"מדרש כנסת ישראל\" וחיו עמו עד פטירתו בירושלים. לשתיהן לא היו ילדים עד יום מותן, אולם יש המיוחסים כצאצאיו ואולי בנות היו לו ורק בנים לא. שתיהן נפטרו בשנים הסמוכות לאחר פטירתו בסוף שנות ה-40 של המאה ה-18; השתמר תאריך פטירתה של אסתר: כ\"ט באב ה'תק\"ט, 13 באוגוסט 1749. שתיהן נקברו סמוך לקברו של בעלן בבית הקברות בהר הזיתים, ומצבותיהן שוקמו וחודשו לאחר מלחמת ששת הימים.\nגיסו, בעל אחותו, היה רבי שמואל די אבילה שכיהן כרב ודיין, ובנו-אחיינו היה רבי אליעזר די אבילה, ראש ישיבה ברבאט שבמרוקו, דיין ופוסק.\n\n \n\nחפץ ה', אמסטרדם: דפוס פרופס, תצ\"ב\nחיבורו הראשון שנדפס. הספר כולל חידושים על כמה ממסכתות התלמוד הבבלי: מסכת ברכות, מסכת שבת, מסכת הוריות ועל חלקים ממסכת חולין. הספר מתמקד בפירוש שיטתי של הסוגיות, דף אחרי דף, ובדברי פרשני התלמוד בני תקופת הראשונים, בדגש על פירושי רש\"י ובעלי התוספות, ואינו שם דגש על הסקת המסקנה ההלכתית המעשית מן הסוגיות. כפי הנראה רחב\"ע כתב את חידושיו למסכת שבת לפני שכתב את חידושיו למסכת ברכות, אך שינה את הסדר בדפוס כדי להתאימו לסדר המסכתות בש\"ס.\nבמקביל לעריכת ספרו זה, כבר התחיל לעסוק בספרו הבא, \"פרי תואר\". שיטת הלימוד שבה נקט בעת הכנת ספרו ההלכתי, מצאה חן בעיניו יותר, ולכן נטל פסק זמן מכתיבת חידושים על סדר התלמוד, והקדיש את זמנו לחקר ההלכתי בסוגיותיו.\n\nפרי תואר (פירות גנוסר), אמסטרדם: דפוס יוסף דיין, תק\"ב\nספר הלכה על שולחן ערוך חלק יורה דעה (סימנים א–קכב). ספר זה אף הוא עוסק בניתוח הסוגיות התלמודיות הרלוונטיות לפסיקת ההלכה, אבל בו מתמקד הדיון בהסקת המסקנה ההלכתית המעשית, בשונה מחיבורו הקודם \"חפץ ה'\". בהקדמה הוא מציין כי רבות מן ההלכות בספר לובנו יחד עם ידידו רבי שמואל אבן אלבאז.\nהספר נדפס במקור בשם פירות גנוסר. בין חידושיו ההלכתיים הרבים כלולות השגות רבות על פסקיו של פוסק קודם, רבי חזקיה די סילוה, בספרו \"פרי חדש\". על כן בחר רבי חיים להדפיס את הספר כשפסקי השולחן ערוך מופיעים במרכז העמוד, ובצדדיו שני ה\"פירות\": פרי חדש ופרי תואר. משערים כי כבר בעת הדפסת הספר ב-1742, היו בידי רבי חיים בן עטר חידושיו על סימנים נוספים ביורה דעה, אלו שנדפסו לאחר פטירתו בספר \"ראשון לציון\", אך בגלל הפלטפורמה של \"פירות גנוסר\", המציגה את חידושיו אל מול חידושי ה\"פרי חדש\", נמנע מלהדפיסם כבר אז, כי הספר פרי חדש מסתיים בסימן קכב.\nבהדפסת ספר זה, וגם בהדפסת הספר \"אור החיים\", טיפל ידידו שלמה בן יצחק אלוף, מיהודי ליבורנו, שאף גייס את המימון הדרוש להדפסתם. כתבי היד של שני הספרים נמסרו להכנה להדפסה כמעט במקביל, אך בשל סחבת שנוצרה בהדפסת הספר \"אור החיים\" בשל תהליכי הרישיון המייגעים שנדרשו בוונציה, נשלח כתב היד של \"פרי תואר\" להדפסה באמסטרדם.\nבהקדמה לספר הזהיר רבי חיים שלא להשיג על דבריו, אלא אם כן יבקשו את ההתייחסות של חכמי ישיבתו להשגות, ”ויהיו דברי אלה מול כל קורא, שאם לקפח בדברי הוא בא ואין צריך לומר לקנטרני, נגידים אדבר בו בעקיצת ולחישת ונשיכת נחש… ואם דחקו שכלו באיזה דבר הנני עומד חיים בירושלים בע\"ה והבנים בני אלה תלמידי לומדי מדרש כנסת ישראל.” מחמת דבריו אלו חשש רבי יוסף זרקא (רבו של רבי יצחק טייב) להשיג על הספר, ואת קושיותיו הוא סידר בקונטרס מיוחד, אותו התכוון לשלוח אל חכמי ישיבת כנסת ישראל.\nאזהרתו של רבי חיים דרשה התייחסות, ובהקדמה לספר \"מזמור לדוד\" (ליבורנו, תקע\"ח), אותו חיבר רבי דוד פארדו כדי ליישב את ההשגות של רבי חיים על ספר \"פרי חדש\", מביא רבי דוד פינטו, נכד המחבר, את דברי סבו השני, רבי כליפא בן מלכא, שדחה את אזהרתו של רבי חיים: ”וימחול לנו כבודו דלאו כל כמיניה (-אין בסמכותו) לומר קבלו דעתי כי תורה היא וכו' (-וללמוד אנו צריכים), וכתר תורה מונח לכל חכם בר ישראל, ומי לנו גדול מהרי\"ף שהשיגו בעל המאור והרמב\"ם שהשיגו הראב\"ד וחכמים אחרים, מרן מהריק\"א (-מורנו הרב יוסף קארו) שהשיגוהו כמה אחרונים והאמת יקובל ממי שאמרו, ואפילו תלמיד בפני רבו כתוב ביה לא תגורו מפני איש, והכל כשיהיה לשמו יתברך אין בו חשש, ואדרבה, מצווה קעביד (-מצווה הוא עושה).” דברים אלו של רבי כליפא נחשבים ליסוד מוסכם בקרב פוסקים רבים (ראו למשל בהקדמה לשו\"ת יביע אומר חלק ד).\nספר נוסף שהתחבר כדי ליישב את השגותיו של רבי חיים, הוא הספר \"פרי מפרי\", אותו חיבר רבי יונה נבון, מי שמילא את מקומו של רבי חיים בראשות הישיבה, מספר שנים לאחר פטירתו.\n\n ערך מורחב – אור החיים (ספר)\nאור החיים (אורחות חיים) - חלק א, ונציה, תק\"ב\nאור החיים (אורחות חיים) - חלק ב, ונציה, תק\"ב\nפירושו המפורסם על התורה. נתחבב על חוגי החסידים והרבה מהאדמו\"רים העריצו ספר זה. ספר זה הודפס בחלק מהמהדורות של \"מקראות גדולות\" ומבוסס בחלקו על תורת הקבלה. מקובל לקרוא לספר \"אור החיים הקדוש\", ומפורסם שהוא בין שלושת הספרים שנתחברו בדורות האחרונים שזכו להיקרא בתוספת זו, לצד אלשיך הקדוש והשל\"ה הקדוש. על ספרו זה נכתבו פירושים רבים במהלך הדורות, וישנם גם מורחבים המלקטים את פרשנות האור החיים ומודפסים בצמוד לטקסט הספר, בהוצאת מוסד הרב קוק ומכון עוז והדר.\n\nראשון לציון, קושטא, תק\"י\nחידושים על סוגיות נבחרות במספר מסכתות מן התלמוד הבבלי: על מסכת ברכות שחידושיו השיטתיים עליה כבר נדפסו בספרו \"חפץ ה'\", ועל מסכתות שבחציו השני של סדר מועד: מסכת סוכה, מסכת ביצה, והמסכתות תענית, מועד קטן, מגילה וחגיגה. חלק נפרד בספר עוסק בחידושים על התנ\"ך. בנוסף נדפסו בסוף הספר השלמות לביאורו של המחבר על השולחן ערוך, חלק יורה דעה, אותו החל בספרו פרי תואר; בהשלמה זו נדפסו חידושיו לסימנים רמ–רצב, ונוסף קונטרס העוסק בכללי ספק ספיקא.\nבשונה מספרו \"חפץ ה'\", ספר זה אינו מכיל פירוש שוטף על סדר דפי המסכת, אלא מתמקד בסוגיות נבחרות, ומסיבה זו הדיון מתרחב עד לפסיקת ההלכה המעשית. הדבר ניכר בעיקר בכך שהוא דן רבות בדברי הפוסקים ולא רק בדברי פרשני התלמוד הקלאסיים. בין היתר הוא מרבה לעסוק בספר זה בפסקי הרמב\"ם, בפרשנות שיש לתת לפיהם לדברי התלמוד ובעקבות כך הכרעת ההלכה.\n\nאגרות ותשובות רבינו חיים בן עטר (לקט), בני ברק: מכון אור החיים, תשע\"ג\nפרדס אור החיים: על שבת ומועדי השנה [מגילות, פרקי אבות] - לקט מכתביו לפי נושאים. ירושלים: הרב שמעון גוטמן, אוצר הפוסקים, תשע\"ב.\nשערי אור החיים - הקדמותיו וכללי לימודו.\n\nלרבי חיים בן עטר התייחד במסורת תנועת החסידות מעמד מיוחד כאיש קדוש, בן עלייה ובעל רוח הקודש, ודמותו אומצה למעשה כחלק אינטגרלי מהתנועה החסידית בספרות הענפה של תנועה זו.\nתופעה זו של הערצת החסידים בפולין ובאוקראינה לחכם \"ספרדי\" לא הייתה שגרתית, והייתה שמורה ליחידי סגולה בלבד, הדים ממנה הגיעו גם למרחב שבו פעלו תלמידיו. החיד\"א, תלמידו של ר\"ח בן עטר, מציין זאת בחיבורו הביבליוגרפי \"שם הגדולים\" בערך הספר \"אור החיים\": ”ושמענו כי עתה בפולוניא הם מחשיבים אותו הרבה ונדפס עוד שני פעמים. ונתעורר זה על ידי שהרב החסיד קדוש מהרר\"י בעל שם טוב הגיד גדולת נשמת מהר\"ח הנזכר”.\nהבעש\"ט, מחולל תנועת החסידות, שיבח מאוד את רבי חיים בן עטר ואת תורתו ואף ניסה לפגוש את בן עטר. לפי אחת המסורות הרווחות אמר הבעש\"ט על רחב\"ע כי שמע תורה מדי לילה מפי הקדוש ברוך הוא, ואף היה סבור כי התקשרות בין נשמותיהם תביא בהכרח לגאולה. רעיונות בדבר סגולותיו המשיחיות של רחב\"ע חלחלו למורשת החסידית, והיו מגדולי החסידות בדורות הבאים שהעידו על רבי חיים בן עטר שהוא היה ראוי להיות משיח בדורו.\nלפי מסורת חסידית אחרת, הבעש\"ט הרגיש ממקום מושבו בפודוליה בפטירתו של רחב\"ע. רחב\"ע נפטר בירושלים במוצאי שבת, ובאותה עת אכלו החסידים בפודוליה סעודה שלישית עם רבם; בעת הסעודה פנה הבעש\"ט לתלמידיו ואמר \"כבה הנר המערבי\" וסיפר להם שבעת שנטל ידיו לסעודה התגלתה לו כוונה מיוחדת שאינה מתגלה אלא ל\"חד בדרא\" [=יחיד בדורו], ומכך הסיק שנפטר בשעה זו אדם אחר שהחזיק בכוונה זו, שאינו יכול להיות אלא רבי חיים בן עטר. המסורת הזו טומנת בחובה את המסקנה לדעתם כי הבעל שם טוב הוא יורשו הרוחני של רבי חיים בן עטר.\n\nלצד הערצת אישיותו של רבי חיים בן עטר, באה גם הערצה לספרו \"אור החיים\", ודווקא לספרו זה מתוך שאר ספריו. חוקר החסידות אהרן מרקוס מכתיר ספר זה כ\"ספר הספרים של החסידות\", ומוסיף: ”נס הדגל של החסידות, כמצפן שמראה את הכיוון על פני האוקיינוס, הוא המזון הרוחני הנבחר בשביל מנוחת השבת”. ספריו של רחב\"ע נחשבים בחוג החסידי לספרי קודש מן המעלה הראשונה, ומיוחסת להם גם השפעה של קדושה וטהרה בנפש הלומד. לרבי ישראל מרוז'ין מיוחסת האמרה שהספר \"אור החיים\" בזמן הזה מסוגל לטהר את הנשמה, כפי שהיה עושה זאת ספר הזוהר.\nבשל תפיסת הספר כקדוש וכאמצעי להוספת קדושה וטהרה, קיימות \"חבורות\" - קבוצות לימוד מיוחדות שנפגשות בקביעות לעיסוק בתורתו של רבי חיים בן עטר, בדרך כלל בפירושיו לפרשת אותו שבוע. מנהג זה הנשמר גם במאה ה-21 בחצרות חסידיות רבות, העצים וקיבע גם בשכבות העממיות של התנועה את היחס המיוחד לפירוש זה לתורה. ברבות השנים הגיעו הדברים לכדי כך, שכאשר העז מישהו לפקפק בעובדה שהספר נכתב על ידי רוח הקודש וטען שמדובר ביצירה אנושית, נחשב לו הדבר במחוזות מסוימים ככפירה שיש לשרש אחריה. הדבר גם עורר פולמוס הלכתי, כאשר בקהילה אירופית אחת העיז מלמד תשב\"ר לפקפק ברוח הקודש ששרתה על המחבר בעת הכתיבה, ובני הקהילה המזועזעים דרשו לפטרו. רבי חיים הלברשטאם מצאנז, שנדרש לסוגיה ההלכתית-ממונית אם מותר לבני הקהילה לפטר את המלמד שהועסק עד אז בקביעות, פסק כי ”בעל אור החיים נבג\"מ [=נשמתו בגנזי מרומים] בודאי חיבר ספרו ברוח הקודש ... ולכן המלמד המכחיש רוח קדשו של אוה\"ח [=אור החיים] הוא אפיקורס שאינו מאמין בגדולי הדור שהעידו עליו שהיה ראוי לרוח הקודש ... ויפה עשיתם שלא עזבתם את בניכם בידו ויישר כחם בזה” (עם זאת, במקורות שונים נטען כי היו סיבות אחרות שהביאו את פסק ההלכה הנחרץ הזה).\n\nלהגותו של רבי חיים בן עטר בספרו \"אור החיים\" נודעה השפעה על ספרות החסידות. השפעה זו לא נחקרה עדיין די הצורך, אולם ממחקרים השוואתיים שנערכו עולה שקיימת זיקה ביניהם ולעיתים גם התבססות על רעיונותיו או הסתמכות עליהם: רעיונות בהגות החסידית שמבוססים על רעיונותיו והרחבתם או רעיונות חדשים שמסתמכים על הנחות מוקדמות שעולות מדבריו. לחקר השפעה זו השלכות, משום שרבי חיים בן עטר פעל בסביבה יהודית ולא-יהודית שונה לחלוטין מזו שבה פעלו צדיקי החסידות, ועל כן מחקרים שביססו את ניתוח ההגות החסידית על השפעות סביבתיות, כמו תנועות אידאולוגיות שפעלו באירופה בתקופת ההוגים החסידיים, נדרשים לבחינה מחודשת.\nרעיונות בולטים בדמיונם בין הגותו של בן עטר להגות החסידית הם: (א) מעמד הצדיק וכוחותיו הרוחניים, ומקרה פרטי של נושא זה - מעמד \"צדיק הדור\". (ב) מושג הדבקות באל, וניסוחו המדויק של הרעיון. (ג) השגה אפשרית של האדם את האלוהות, וסוגי ההשגה השונים. בשלושת נושאים אלו ישנה התאמה רבה בין ניסוחיו של ה\"אור החיים\" לניסוחי הוגים חסידיים כמו רבי לוי יצחק מברדיצ'ב ורבי משה חיים אפרים מסדילקוב בספרו \"דגל מחנה אפרים\".\n\nברבות השנים הונצחה דמותו של רבי חיים בן עטר על עשרות מוסדות ומבנים בעולם היהודי. רבנים רבים במשך הדורות, ייחדו מוסדות על שמו וקבעו שיעורים בחיבוריו, ואף הקימו מכונים להפצת תורתו. בין היתר נקראת על שמו שכונת \"אור החיים\" בבני ברק, ומוסדות \"אור החיים\" בעיר. ישיבת אור החיים לבעלי תשובה העומדת בנשיאות הרב ראובן אלבז בירושלים. מוסדותיו של הרב שמעון בעדני, בית הכנסת וסמינר אור החיים. ערים רבות בישראל קראו רחובות על שמו ביישובם.\nבראשית המאה ה-21 הוקם בישראל מפעל תורני העוסק בההדרת כתביו והפצת זכרו, ארגון \"ובחרת בחיים\" העומד בנשיאות הרב מנחם מנדל פומרנץ, שההדיר את ספריו ומתמחה בחקר תולדותיו. ראש הארגון מוסר שיעורים בתורתו בכל רחבי הארץ, ובמסגרתם יצאה לאור סדרת הספרים \"ובחרת בחיים\".\n\nבדומה לצדיקי החסידות, ואפשר שבשל אהדתם את רבי חיים בן עטר, התפתחה ספרות ענפה של סיפורי מעשיות הגיוגרפיים אודותיו. סיפורים רבים פזורים בספרות החסידית ואחרים הועברו במסורת העממית מפה לאוזן. נדפסו מספר קבצים הכוללים סיפורים כאלו, ונוצרה גם ספרות יפה המבוססת על אגדת חייו.\n\nנפלאות אור החיים : ...2 אינטערעסאנטע געשיכטעס וואס האט פאסירט מיט דעם גאון ר' חיים בן עטר מחבר פון ספר אור החיים. לודז', 1930 (בערך) (ביידיש) (\"2 סיפורים מעניינים שקרו לגאון ר' חיים בן עטר מחבר הספר אור החיים\")\nראובן נענה, אוצר המעשיות: ...מעשיות נפלאים מלוקטים מאת הגאונים ... רבי חיים בן עטר ... [ואחרים]. ירושלים, תשי\"ח.\nישעיה חדד, תולדות רבנו חיים בן עטר: ...סיפור תולדות חייו ... של ... ר' חיים בן עטר. טבריה, תשמ\"ג.\nיצחק גורמזאנו גורן, שמש ממערב: אגדת חייו של ר' חיים בן עטר. רמת גן: מסדה, 1985. רומן ביוגרפי.\nהמאורות הגדולים: די גרויסע בעלייכטער פון פאלק: דאס לעבן און שאפן פון רבינו חיים בן עטר. ירושלים, תשמ\"ה (ביידיש)\nסדור לברכות: מוקדש לזכר הרב חיים בן עטר לרבנים ממשפחת בן עטר ולזכר מורשת אבותינו. כותרת משנה: מעשה ברבי חיים בן עטר ותלמידו. תל אביב: דפוס בן עטר, 1985.\nנ. ספריאל, האור החיים הקדוש: מסכת חייו... נדודיו ומסעותיו ועלייתו לארץ הקודש, של רבי חיים בן עטר. ערוך ומסופר לנוער. ירושלים: המסורה, תשמ\"ה.\nרבי חיים בן עטר בעל \"אור החיים\", חייו ופעלו על רקע תקופתו. ירושלים, תשמ\"ו.\nהאור שבחיים: 250 שנה לפטירת ... רבינו חיים בן עטר, ט\"ו תמוז תק\"ג-ט\"ו תמוז תשנ\"ג. ירושלים: ישיבת אור החיים, תשנ\"ג.\nשבחי רבי חיים בן עטר: לקראת הילולת הצדיק הקדוש רבנו חיים בן עטר. ירושלים: ישיבת אור החיים, תש\"נ.\nנפלאות אור החיים הקדוש: לקראת הילולת ... רבינו חיים בן עטר. ירושלים: ישיבת אור החיים, תשנ\"ו.\nתולדות אור החיים: פרקים מתולדותיו של ... רבי חיים בן עטר. ירושלים: ת\"ת חיי עולם, תשנ\"ט.\nהרב אשר מסעוד בן חמו, אשר בחר בחיים: מסעות חייו של ...רבנו חיים בן עטר ... כתבים וחידושים של המחבר. ירושלים: תשע\"ג.\n\nביוגרפיות\nאברהם משי זהב, תולדות אור החיים: פרקים לתולדות חייו והליכותיו של רבינו חיים בן עטר, ירושלים, תשל\"ה.\nאליהו חיים קרלבך (עורך), יד אור החיים הקדוש ותולדותיו, ניו ג’רסי: מכון זכר נפתלי, תשמ\"א.\nשמעון גוטמן, פרדס אור החיים: על שבת ומועדי השנה, מגילות, פרקי אבות, עטרת חיים: תולדות ומשנת חייו, ירושלים: אוצר הפוסקים, תשע\"ב.\nחנוך ריגל, נר המערבי: תולדות חייו, קצות דרכיו ומעט מפעליו, של קודש הקדשים מלאך אלוקים מרן הגה\"ק רבי חיים בן עטר זי\"ע, בעל 'אור החיים' הקדוש, בני ברק: מכון אור החיים, תשע\"ג.\nאליהו רפאל מרציאנו, עטרת חכמים: הערות והארות לתולדות המנורה הטהורה מרנא ורבנא הרב חיים בן עטר, ירושלים: מכון הרש\"מ, 2013.\nיעקב שלמה לוי, באור החיים: תולדות רבינו חיים ן' עטר זי\"ע, ירושלים: עוז והדר, תשע\"ד.\nמאמרים\nבנימין קלאר, רבי חיים בן עטר: עלייתו לארץ ישראל, אגרות ותעודות, ירושלים: מוסד הרב קוק, תשי\"א.\nאלעזר טויטו, \"רבי חיים בן עטר: על הימים שעשה באיטליה\", בתוך: ח\"ז הירשברג (עורך), זכור לאברהם: קובץ מאמרים לזכר ר' אברהם אלמאליח נ\"ע חמש שנים לפטירתו <כ\"א אדר שני תשכ\"ז>, ירושלים: ועד עדת המערבים בירושלים, תשל\"ב 1972, עמ' 36-46.\nיצחק רפאל, \"אגרות ר' שלמה חיים סנגויניטי אל רבינו חיים בן עטר\", בתוך: טמירין, כרך א', תשל\"ב, עמ' רעא-רפו.\nאלעזר טויטו, רבי חיים בן-עטר ופירושו אור החיים על התורה, ירושלים: משרד החינוך והתרבות, תשמ\"ב 1981 (פורסם מחדש: תשנ\"ז 1997; אלקנה: מכללת אורות ישראל, 2012).\nגדליה נגאל, \"שבחי ר' חיים בן עטר\", בתוך: קו לקו: קובץ מחקרים על יהדות המגרב, מוקדש לזכרו של שאול זיו (אג’ייני), ירושלים: דובב שפתי ישנים נר המערב, תשמ\"ג, עמ' 73–93 (פורסם מחדש: מחקרי מערב ומזרח, תשס\"א).\nמנחם מנדל כשר, ארבעת הרועים, ירושלים, תשמ\"ה.\nדן מנור, \"ללשון הרזים של ר' חיים בן עטר\", דעת 22, אוניברסיטת בר-אילן, חורף תשמ\"ט, עמ' 99–107. (המאמר זמין לצפייה במאגר JSTOR לאחר הרשמה)\nגרשון קיציס, \"בין שורש וענף: על יחסי אבות ובנים (פרק ממשנתו החינוכית של בעל 'אור החיים')\", ניב המדרשיה כד-כה, תל אביב תשנ\"ג, עמ' 209–244.\nדן מנור, \"ארץ ישראל בהגותם של ר' חיים בן עטר ור' רפאל בירדוגו\", בתוך: אביעזר רביצקי (עורך), ארץ ישראל בהגות היהודית בעת החדשה, ירושלים: יד בן צבי, תשנ\"ח, עמ' 359–380.\nזכריה תנעמי, \"בוסתנו של 'אור החיים' הקדוש\", מורשתנו יד, תש\"ס, עמ' 69–107.\nדוד אסף, \"'שאינו מאמין בגדולי הדור': המאבק החסידי על כבודו של ספר 'אור החיים' ומשמעותו ההיסטורית\", מחקרי חסידות, תשנ\"ט, עמ' 125–149 (פורסם מחדש: נאחז בסבך, תשס\"ו, עמ' 235–254).\nיחיאל גולדהבר, \"איגרת הקודש מבעל האור החיים הקדוש: על ישיבתו של רבי חיים בן עטר ואופי הישיבות בתקופתו\", בתוך: גנזי יהודה, מכון גנזים, תשע\"ג.\nיחיאל גולדהבר, \"עליית בעל אור החיים הקדוש לארץ הקודש: על מסעו ממרוקו, דרך איטליה, והתיישבותו בארץ ישראל\", בתוך: גנזי יהודה, מכון גנזים, תשע\"ג. גרסה מקוונת\nשונות\nיעקב הלפרין, ארץ החיים, וינה, תרצ\"ג. שלושה עניינים: תשובת רבי חיים בן עטר בעניין מקח וממכר; איגרת מבית הדין בסאלי שבמרוקו לבית הדין בפאס, עם מכתבו של ר\"ח בן עטר; איגרת מסעו עם תלמידיו מעכו לצפת וטבריה והגליל, הכתובה בידי תלמידו.\n\n חיים בן משה אבן עטר (1696-1743), דף שער בספרייה הלאומית\nחיים בן עטר, באתר \"החכם היומי\"\n\nספרים ומאמרים ביוגרפיים\nרשימת מאמרים על חיים בן עטר באתר רמב\"י\nחיים בן עטר, ב\"אנציקלופדיה יהודית\" באתר \"דעת\"\nדוד תדהר (עורך), \"חיים בן עטר\", באנציקלופדיה לחלוצי הישוב ובוניו, כרך יד (1965), עמ' 4527\nיוסף בן נאים, מו\"ה חיים בן עטר זצ\"ל השני, בתוך: מלכי רבנן ירושלים, תרצ\"א 1931. אות ח', באתר היברובוקס\nיוסף חיים ילוז, \"תולדות הר\"ח בן עטר ז\"ל\", בתוך: ילקוט יוסף ירושלים, תרצ\"ד 1934, באתר היברובוקס\nיעקב נאכט, מקור חיים, דרוהוביטש, תרנ\"ח. חלק א: תולדות הרב הגדול ר' חיים בן עטר ז\"ל, על פי מקורים נאמנים וכת\"י., באתר היברובוקס\nהרב ראובן מרגליות, תולדות אור החיים, לבוב תרפ\"ה, באתר היברובוקס. קיימת מהדורה חדשה של הספר, באר שבע: בית מוריה, תשס\"ה.\nכתב יד, אור החיים, תאריך לא ידוע, ניו יורק, בפרויקט \"כתיב\" באתר הספרייה הלאומית\nעל הגותו\nחיים בנטוב, ‏על יצירתו ההלכתית של ר' חיים אבן-עטר ופעילותו במארוקו, פעמים 17, תשמ\"ד, 52–36; מאמר זה במקור נוסף\nדן מנור, ‏ר' חיים בן-עטר במשנת החסידות, פעמים 20, תשמ\"ד 1984, 110-88\nדפוסים מאוחרים של חיבוריו\n\nאור החיים על התורה: בראשית, שמות, ויקרא, במדבר, דברים\nאור החיים חלק א ו חלק ב, חפץ ה', פרי תואר, ראשון לציון מאתר HebrewBooks\nכללי\nאריה סטריקובסקי (עורך), ר' חיים בן עטר - אור החיים הקדוש, דף לתרבות יהודית, גיליון 276, ירושלים: האגף לתרבות תורנית - משרד החינוך, תשס\"ח. בגיליון מלוקטים מאמרי מחקר רבים על רבי חיים בן עטר\nיעקב משה טולידאנו, מסמכים חדשים לתולדות רבי חיים בן־עטר, בתוך: אוצר גנזים ירושלים: מוסד הרב קוק, תש\"ך 1960. פרק טו, באתר היברובוקס\nרבי חיים בן עטר בעל \"אור החיים\" הקדוש - באתר \"MyTzadik\"\nש. גליצנשטיין, קברו של חיים ן' עטר בירושלים, הצופה, 16 ביולי 1943\nמאיר בניהו, מסעו של ר' חיים אבן-עטר לארץ-ישראל, הד-המזרח, 7 באוגוסט 1943, המשך, 20 באוגוסט 1943, המשך, 3 בספטמבר 1943, המשך, 18 בספטמבר 1943\nחזי כהן, מקשר בין העולמות: לדמותו של ר' חיים בן עטר, \"אור החיים\", באתר ישיבת מעלה גלבוע",
    "pageid": 20667
  },
  {
    "title": "טבח הספורטאים באולימפיאדת מינכן",
    "extract": "טבח הספורטאים באולימפיאדת מינכן היה אירוע טרור פלסטיני שהתרחש ב-5–6 בספטמבר 1972, במהלך האולימפיאדה העשרים שהתקיימה במינכן בגרמניה המערבית. במהלך האירוע נרצחו אחד-עשר מאנשי המשלחת: ספורטאים, מאמנים ושופטים, חברי המשלחת האולימפית הישראלית, על ידי מחבלים פלסטינים מארגון \"ספטמבר השחור\". שניים מהחללים נרצחו בתוך מגורי המשלחת הישראלית בכפר האולימפי תוך כדי השתלטות המחבלים על חברי המשלחת. תשעת האחרים הוחזקו כבני ערובה במשך כ-19 שעות ונרצחו במהלך ניסיון חילוץ כושל של כוחות משטרת בוואריה בשדה תעופה סמוך לעיר. במהלך ניסיון החילוץ נהרגו גם שוטר גרמני אחד וחמישה מתוך שמונת המחבלים.\nלמרות השנים הרבות שחלפו נחשב הטבח עד היום לאחת מפעולות הטרור הידועות ביותר, עקב נסיבות התרחשותו במהלך אירוע הספורט החשוב ביותר, שהביאו אותו לפרסום עולמי. מחמוד דאוד עודה (\"אבו דאוד\"), ראש ארגון \"ספטמבר השחור\" ומתכנן פעולת הטרור, טען בספרו האוטוביוגרפי שמחמוד עבאס (אבו מאזן), לימים ראש הרשות הפלסטינית, היה בין המעטים ששותפו בסוד העניין והוא שדאג למימון הפעולה. עבאס טען שלא ידע למה עתיד לשמש הכסף.",
    "pageid": 18392
  },
  {
    "title": "טיטניק",
    "extract": "אוניית הדואר המלכותי טיטניק (באנגלית: RMS Titanic) הייתה אוניית נוסעים בריטית, הגדולה והמפוארת בעולם בשעתה ומכאן גם שמה (\"עצום\", \"ענק\"). אף על פי שסברו כי אוניית ענק שכמותה לעולם לא תטבע, טבעה ה\"טיטניק\" בהפלגת הבכורה שלה ב־15 באפריל 1912 לאחר שהתנגשה בקרחון. באסון נספו 1,517 בני אדם, בהם מפורסמים רבים, ורק 712 ניצלו.",
    "pageid": 25046
  },
  {
    "title": "טיל קרקע-קרקע",
    "extract": "טיל קרקע-קרקע (בראשי תיבות: טק\"ק) הוא טיל שתפקידו לשאת ראש קרב קונבנציונלי – טעון חומר נפץ, או בלתי קונבנציונלי – כימי, ביולוגי או גרעיני, מנקודת שיגור קרקעית לעבר מטרה קרקעית מרוחקת.\nהטילים השונים נבדלים במספר נקודות:\n\nטווח הטיל: מבחינים בין רקטות שמגיעות עד ל-50 ק\"מ לבין טילים שטווחם מאה ק\"מ או יותר לבין טילים בין-יבשתיים המסוגלים לשאת ראשי קרב למרחק של מאות או אלפי קילומטרים.\nמערכת הניווט וההנחיה של הטיל: מבחינים בין יכולת דיוק הפגיעה של הטילים על בסיס מנגנוני ניווט והנחיה בהם (גירוסקופ, מד תאוצה, ראש ביות וניווט לווייני ועוד).\nכושר הנשיאה של הטיל: יכולת לשאת ראש קרב גדול ומכאן גם הרסני יותר (כאשר מדובר בראש קרב קונבנציונלי).",
    "pageid": 4793
  },
  {
    "title": "יוליה שמאלוב-ברקוביץ'",
    "extract": "יוליה שַׁמָאלוֹב-ברקוביץ' (ברוסית: Юлия Шамалова-Беркович; נולדה ב-1 באפריל 1964, י\"ט בניסן ה'תשכ\"ד) היא מנהלת ופוליטיקאית ישראלית. כיהנה כיו\"ר הרשות השנייה לטלוויזיה ולרדיו ובכנסת השמונה עשרה כיהנה כחברת הכנסת מטעם סיעת \"קדימה\".",
    "pageid": 682823
  },
  {
    "title": "יחיא סנוואר",
    "extract": "יַחְיא אבראהים חסן סִנְוָאר (בערבית: يحيى إبراهيم حسن السنوار, תעתיק מדויק: יחיא אבראהים חסן אלסנואר; נולד ב-29 באוקטובר 1962) המכונה אבו אבראהים, הוא מנהיג ארגון הטרור חמאס ברצועת עזה וממייסדי הזרוע הצבאית של חמאס, גדודי עז א-דין אל-קסאם.",
    "pageid": 1458197
  },
  {
    "title": "ימי בין המצרים",
    "extract": "יְמֵי בֵּין הַמְּצָרִים הם שלושת השבועות שבין צום שבעה עשר בתמוז (היום שבו הובקעה חומת ירושלים בחורבן בית שני) לצום תשעה באב (היום שבו חרבו שני בתי המקדש).\nימים אלה מציינים את ימי הצרה והמצוקה הקשורים לחורבן בית המקדש הראשון והשני, וחלים בהם מנהגי אבלות ההולכים ומחמירים ככל שקרבים לתשעה באב.\nבשלוש השבתות של ימי בין המצרים קוראים לאחר קריאת התורה שלוש הפטרות העוסקות בפורענות ובעונשים שיבואו על חטאי העם. הפטרות אלו מכונות \"תלת דפורענותא\".",
    "pageid": 35015
  },
  {
    "title": "ינון מגל",
    "extract": "ינון אלישע מגל (נולד ב-27 באפריל 1969, ט' באייר ה'תשכ\"ט) הוא עיתונאי, איש תקשורת ומגיש טלוויזיה ורדיו ישראלי. מגל מגיש את התוכנית \"הפטריוטים\" בערוץ \"עכשיו 14\", ומשדר תוכנית יומית עם בן כספית, בתחנת הרדיו 103fm.\nבעבר היה מגיש \"מהדורת מבט\" של הערוץ הראשון, העורך הראשי של אתר וואלה וחבר הכנסת מטעם מפלגת הבית היהודי בכנסת העשרים.",
    "pageid": 482565
  },
  {
    "title": "ישראל",
    "extract": "יִשְׂרָאֵל היא מדינה במזרח התיכון, בדרום-מערב אסיה, השוכנת על החוף הדרום־מזרחי של הים התיכון. ישראל הוקמה בשטחי ארץ ישראל, ביתו הלאומי וארץ מולדתו של העם היהודי. המדינה הכריזה על עצמאותה בה' באייר תש\"ח, 14 במאי 1948 ושיטת הממשל בה היא דמוקרטיה פרלמנטרית.\n\nישראל גובלת בים התיכון ובמצרים במערב, בים האדום בדרום, בירדן במזרח, בסוריה בצפון־מזרח ובלבנון בצפון. בין ישראל ומצרים, לחוף הים התיכון, נמצאת רצועת עזה, שבשליטת חמאס. באזור ההר המרכזי והבקעה שבין ישראל לירדן נמצאים שטחי יהודה ושומרון, המוחזקים בידי ישראל תחת תפיסה לוחמתית. שטחה של המדינה הוא 22,072 קמ\"ר (כולל מזרח ירושלים ורמת הגולן, עליהן הכריזה ריבונות, ללא אזור יהודה ושומרון ורצועת עזה). אוכלוסייתה מנתה בשנת 2024, על־פי נתוני הלשכה המרכזית לסטטיסטיקה, 9.9 מיליון תושבים. מבחינה דמוגרפית, רוב הישראלים הם יהודים (73.2%), אך יש בה מיעוט ערבי גדול (כ־21.1%, מרביתו מוסלמי) וקבוצות מיעוט אחרות (5.7%).\nבמהלך המאה ה־19 חלה התעוררות לאומית בקרב יהודי אירופה שהביאה להקמת התנועה הציונית ולגלי עלייה לארץ ישראל. ב־1917, במהלך מלחמת העולם הראשונה, כבשה האימפריה הבריטית את ארץ ישראל מידי העות'מאנים ופורסמה הצהרת בלפור. בתקופת המנדט הבריטי מאבקים ממושכים בין היישוב היהודי וערביי ארץ ישראל הביאו את בריטניה למסור את שאלת המנדט בארץ לאו\"ם, שהמליץ ב־1947 לחלק את ארץ ישראל לשתי מדינות, יהודית וערבית. התוכנית התקבלה על ידי הסוכנות היהודית, אך נדחתה בידי ההנהגה הערבית; עימות צבאי שניצת בין הצדדים התפתח למלחמת העצמאות, שבמהלכה הוכרזה הקמתה של מדינת ישראל. בתום המלחמה והסכמי שביתת הנשק, שלטה ישראל במרבית שטח המנדט לשעבר, אף מעבר למה שהוקצה למדינה היהודית בתוכנית החלוקה. יהודה ושומרון ורצועת עזה נכבשו על ידי ירדן ומצרים, בהתאמה. המדינה הערבית לא הוקמה, ומאות אלפי ערבים־פלסטינים נסו או גורשו מבתיהם במסגרת הנכבה. במקביל עלו לישראל מאות אלפי פליטים יהודים ממדינות ערב.\nב־1967, במלחמת ששת הימים, כבשה ישראל את יהודה ושומרון, רצועת עזה וחצי האי סיני ואת רמת הגולן. מלבד סיני, שהחזירה ישראל למצרים במסגרת הסכם השלום ביניהן, ורצועת עזה, שממנה נסוגה באופן חד־צדדי ב-2005, המשיכה ישראל לשלוט בשאר השטחים האמורים. חוקי המדינה הוחלו במלואם על מזרח ירושלים ורמת הגולן, ובאופן חלקי על יהודה ושומרון. בעקבות הסכמי אוסלו, ניתנה אוטונומיה חלקית לרשות הפלסטינית בכ־40% משטחי יהודה ושומרון ובעבר גם על רוב שטח רצועת עזה. מאמצים לפתור את הסכסוך הישראלי־פלסטיני לא הבשילו לכדי הסכם שלום סופי; ברם, נחתמו הסכמי שלום ונורמליזציה אחרים בין ישראל למדינות ערביות.\nבחוקי היסוד שלה מוגדרת ישראל כ\"מדינה יהודית ודמוקרטית\". ישראל היא דמוקרטיה ייצוגית, עם מערכת פרלמנטרית, ייצוג בשיטה היחסית וזכות בחירה אוניברסלית. ראש הממשלה הוא ראש הרשות המבצעת והכנסת היא הרשות המחוקקת. על פי החוק הישראלי, בירת ישראל היא ירושלים. למדינות רבות יש הסתייגויות לגבי מעמדה של ירושלים כבירת ישראל, ועל כן נמצאות רוב השגרירויות הזרות בישראל בגוש דן ובפרט בתל אביב, המרכז הכלכלי והטכנולוגי של המדינה.\nישראל היא מדינה מפותחת וחברה בארגון לשיתוף פעולה ולפיתוח כלכלי (OECD). כלכלת המדינה דורגה ב־2023 במקום ה־27 בעולם, על פי תוצר מקומי גולמי נומינלי, כלכלתה בין המפותחות והמתקדמות בעולם. לישראל כוח עבודה מיומן, והיא אחת המדינות המשכילות בעולם, על פי אחוז אזרחים בעלי תואר דוקטור. רמת החיים בישראל היא הגבוהה ביותר במזרח התיכון, ובמדד הפיתוח האנושי של האומות המאוחדות היא מדורגת במקום ה-19. תוחלת החיים בה היא אחת הגבוהות בעולם.",
    "pageid": 320304
  },
  {
    "title": "ישראל באולימפיאדת פריז (2024)",
    "extract": "אולימפיאדת פריז תהיה האולימפיאדה ה-18 שבה תשתתף משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. המשלחת הישראלית תמנה 88 ספורטאיות וספורטאים שיתחרו ב-17 ענפי ספורט. המשלחת תתחרה לראשונה בענף אופני מסלול. מנגד, המשלחת לא תתחרה בענף הרמת משקולות, לאחר ששלחה נציגים לענף זה בשתי האולימפיאדות האחרונות. נציגי המשלחת שבו להתחרות בענפי הכדורגל והסיף לאחר שנציגים ישראלים לא העפילו אליהם מאז אולימפיאדת מונטריאול (1976) ואולימפיאדת בייג'ינג (2008), בהתאמה. הג'ודוקא פיטר פלצ'יק והשחיינית אנדראה מורז נבחרו על ידי הוועד האולימפי בישראל לשאת את דגל ישראל בטקס הפתיחה ‏.\n\nנכון ליולי 2024 הבטיחו 88 ספורטאים מ-18 ענפי ספורט את השתתפותם באולימפיאדה.\n\nביאור\n\nהנהלת הוועד האולימפי בישראל החליטה לאמץ את המלצת הוועדה המקצועית בראשותה של עדי ביכמן יחד עם היחידה לספורט הישגי לבטל את הקריטריון הישראלי, שהיה נהוג. הספורטאי יהיה חייב לעמוד בקריטריון האולימפי הבין-לאומי. אולם, ספורטאי אשר עמד בקריטריון במהלך 2022 ו-2023, ידרש לבצע \"הוכחת יכולת\" בהתאם להישג שנקבע על ידי הוועד האולימפי בישראל, בהתאם להמלצת היחידה לספורט הישגי וההתאחדות הרלוונטית בין 1 בנובמבר 2023 ל-30 ביוני 2024.\n\nישראל זכתה במכסה יחידה לגברים לאחר שדורגה במקום ה-20 בדירוג האולימפי, בעקבות חלוקה מחדש של מכסת המארחת. תומר זלצמן נבחר לייצג את ישראל.\n\nישראל זכתה במכסה יחידה לגברים ומכסה יחידה לנשים לאחר שדורגה במקומות ה-39 וה-44, בהתאמה, בדירוג העולמי לאומות במרוץ אופני כביש ב-17 באוקטובר 2023. איתמר איינהורן ורותם גפינוביץ נבחרו לייצג את ישראל.\n\nישראל זכאית לשתי מכסות בתחרות הספרינט והקיירין לאחר שדורגה בין 7 הנבחרות עם הניקוד הגבוה ביותר בדירוג האולימפי שלא העפילו לתחרות הקבוצתית. האיגוד הודיע כי מיכאל יעקובלב נבחר לייצג את ישראל. זאת עתידה להיות הופעת הבכורה של נציג ישראלי בענף אופני המסלול במשחקים האולימפיים.\n\nבשנת 2022, לונה צ'מטאי-סלפטר קבעה את הקריטריון למשחקים במהלך מרתון ניו יורק בזמן של 2:23:30 שעות. מארו טפרי קבע את הקריטריון במרתון פוקאוקה עם שיא ישראלי בזמן של 2:06:43 שעות. שניהם גם הבטיחו את השתתפותם במשלחת לאחר שסיימו במקום ה-4 וה-2 בריצת מרתון באליפות העולם באתלטיקה 2023. בפברואר 2023, קבע גשאו איילה את הקריטריון במרתון סביליה עם שיא ישראלי בזמן של 2:05:33 שעות. יחד עימו קבעו את הקריטריון גם גירמה אמרה בזמן של 2:07:40 שעות, ואיימרו עלמיה בזמן של 2:07:55 שעות. במרץ 2024 הודיע איגוד האתלטיקה בישראל כי הנציגים שיצטרפו לטפרי במשחקים יהיו: גשאו איילה וגירמה אמרה. באפריל 2024 קבעה מאור טיורי את הקריטריון למשחקים במהלך מרתון רוטרדם בזמן של 2:26:39 שעות שהווה עבורה גם שיא אישי.\nבלסינג אפריפה העפיל למשחקים בזכות מיקומו בדירוג העולמי בריצת 200 מטר.\n\nמקרא:\nQ: העפלה לשלב הבא בהתאם למקום הסיום במקצה הפרטני.\nq: העפלה לשלב הבא עם הזמן המהיר מבין כל האתלטים שלא העפילו מכלל המקצים\n\nשחקן הבדמינטון מישה זילברמן העפיל בפעם הרביעית למשחקים האולימפיים לאחר שדורג במקום ה-51 בדירוג האולימפי בטורניר היחידים, וזכה במכסה.\n\nענבר לניר מדורגת ראשונה בעולם במשקל שלה (עד 78 ק\"ג) ובכך השיגה את המכסה האולימפית. רז הרשקו מדורגת שנייה בעולם לאחר שזכתה באליפות אירופה, ובכך השיגה את המכסה האולימפית. גפן פרימו זכתה במכסה האולימפית כשזכתה בארד באליפות העולם ב-2021. פיטר פלצ'יק העפיל לשמינית גמר באליפות העולם באבו דאבי ב-2024 ובכך השיג את הקריטריון האולימפי. גם גילי שריר, ברוך שמאילוב, מאיה גושן, תמנע נלסון-לוי ושירה ראשוני השיגו את הקריטריון האולימפי באליפות העולם באבו דאבי, בנוסף לדירוג העולמי שלהם.\n\nאישי\n\nקבוצתי\n\nענת ליליאור השיגה את הכרטיס למשחקים כשסיימה בין שמונה הגולשות שטרם העפילו למשחקים באליפות העולם בגלישת גלים לשנת 2024 שנערכה בארסיבו, פוארטו ריקו. תחרויות גלישת הגלים במשחקים לא יערכו בצרפת היבשתית אלא באי טהיטי שבמרכז פולינזיה הצרפתית.\n\n ערך מורחב – התעמלות באולימפיאדת פריז (2024)\n\nנבחרת ישראל זכתה במכסה למשחקים בתחרות הקרב רב לנבחרות לאחר שסיימה במקום השני עם ציון של 64.650 נקודות באליפות העולם בהתעמלות אמנותית לשנת 2022. דריה אטמנוב זכתה במכסה למשחקים במוקדמות תחרות הקרב רב אישי לאחר שסיימה במקום השביעי עם ציון של 97.000 נקודות באליפות העולם בהתעמלות אמנותית לשנת 2023. המכסות בענף ניתנות לוועד האולימפי ולא לספורטאים.\n\nארטיום דולגופיאט וליהיא רז זכו במכסה למשחקים דרך תחרות הקרב רב באליפות העולם בהתעמלות מכשירים 2023 שנערכה באנטוורפן, בלגיה. הם השיגו את המכסה באליפות לאחר ניכוי הספורטאים שהעפילו למשחקים בתחרות הקבוצית ועם המגבלה של מתן מכסה בודדת למדינה דרך הקרב רב. דולגופיאט סיים במוקדמות הקרב רב גברים במקום התשיעי עם ציון של 82.999 נקודות. רז סיימה במוקדמות הקרב רב נשים במקום ה-48 עם ציון של 49.999 נקודות.\n\nנשים\n\nגברים\n\nאבישג סמברג העפילה למשחקים לאחר שהגיעה לגמר טורניר ההעפלה האולימפי האירופי שנערך בסופיה, בולגריה. סמברג השתתפה במשחקים האולימפיים בטוקיו וזכתה במדליית הארד.\n\nשחר שגיב הבטיח לישראל את המכסה בטורניר הגברים לאחר שדורג במקום ה-49 בדירוג האולימפי. שגיב נבחר לייצג את ישראל.\n\nסרגיי ריכטר העפיל בפעם הרביעית למשחקים. ריכטר זכה בכרטיס לאחר שלא חולקה אחת מהמכסות האוניברסליות ומאחר שהיה הקלעי הבא בתור בדירוג האולימפי בירי ברובה אוויר ל-10 מטר.\n\n ערך מורחב – כדורגל באולימפיאדת פריז (2024)\nנבחרת ישראל בכדורגל עד גיל 21 הבטיחה את מקומה במשחקים האולימפיים לאחר שהעפילה עד לשלב חצי הגמר באליפות אירופה בכדורגל עד גיל 21 לשנת 2023. זו הפעם השלישית שישראל משתתפת בטורניר הכדורגל באולימפיאדה. הפעמים הקודמות היו במקסיקו סיטי 1968 ובמונטריאול 1976.\n\nההתאחדות הגדירה ארבעה שחקנים מחליפים לסגל במקרה של אירוע רפואי: עומר ניראון (שוער), נועם מלמוד (הגנה), ניב יהושע (קישור), עידן טוקלומטי (התקפה). ב-18 ביולי הודיעה ההתאחדות כי דניאל פרץ שוחרר מסגל הנבחרת בעקבות קרע חלקי בשריר הירך הארבע-ראשי. ניב אליאסי ימלא את מקומו כשוער הראשון ועומר ניראון ימלא את מקום השוער השני. בנוסף רוי ששון הוגדר כמחליף למקרה של אירוע רפואי נוסף.\n\nיובל פרייליך השיג כרטיס למשחקים כשדורג במקום הראשון מבין הסייפים מיבשת אירופה בדירוג האולימפי. ישראל השתתפה בפעם האחרונה בענף הסיף באולימפיאדת בייג'ינג 2008.\n\n ערך מורחב – שחייה באולימפיאדת פריז (2024)\nבתחרות שנערכה בברצלונה ב-17 במאי 2023 קבעה אנסטסיה גורבנקו קריטריון אולימפי במשחה ל-200 מטר מעורב אישי בשיא ישראלי חדש של 2:09.47 דקות, אותו שיפרה לאחר 4 ימים (2:09.28 דקות). באליפות ארצות הברית הפתוחה לשנת 2023 גורבנקו קבעה את הקריטריון ל-400 מטר מעורב אישי יחד עם שיא ישראלי חדש של 4:37.90 דקות. בתחרות שנערכה בברצלונה במאי 2024, גורבנקו קבעה קריטריון אולימפי במשחה ל-200 מטר גב בשיא ישראלי חדש של 2:08.54 דקות. חודש לאחר מכן קבעה קריטריון אולימפי במשחה 100 מטר גב בתחרות במונקו בזמן של 59.58 שניות. ביוני השיגה את הקריטריון האולימפי במשחה ל-100 מטר חזה באליפות אירופה שנערכה בבלגרד עם שיא ישראל של 1:06.15 דקות.\nבאליפות ישראל שנערכה ביוני 2023 קבע תומר פרנקל קריטריון אולימפי בשני משחים, במשחה ל-100 מטר חופשי בשיא ישראלי חדש של 48.18 שניות ובמשחה ל-100 מטר פרפר בתוצאה של 51.14 שניות. באותה אליפות קבע דניס לוקטב קריטריון אולימפי במשחה ל-200 מטר חופשי בשיא ישראלי חדש של 1:46.17 דקות. באליפות העולם בשחייה שנערכה ביולי 2023 בפוקואוקה קבע מירון חרותי קריטריון אולימפי במשחה ל-50 מטר חופשי בתוצאה של 21.85 שניות, וגל כהן גרומי קבע קריטריון אולימפי במשחה 100 מטר פרפר בשיא ישראלי חדש של 50.98 שניות.\nבינואר 2024 קבע מרטין קרטאבי את הקריטריון במשחה 50 מטר חופשי בתחרות שנערכה בז'נבה, שווייץ. הוא סיים את המוקדמות עם שיא אישי חדש של 21.90 שניות. ביוני 2024 קבעה אביב ברזלי את הקריטריון במשחה 200 מטר גב בתחרות שנערכה במכון וינגייט תוך קיזוז של 79 מאיות משיאה האישי. אדם מראענה קבע בתחרות את הקריטריון במשחה 100 מטר גב בהשוואת השיא הישראלי של 53.60 שניות.\nביוני 2024 קבע דוד גרצ'יק קריטריון אולימפי במשחה ל-200 מטר גב באליפות אירופה, לאחר שסיים במקום השני במוקדמות עם שיא אישי של 1:57.48 דקות. באליפות גם לאה פולונסקי קבעה קריטריון אולימפי במשחה ל-200 מטר מעורב אישי בזמן של 2:11.18 דקות, המהווה שיא אישי עבורה. אחיה, רון פולונסקי, קבע קריטריון אולימפי במשחה זה עם שיא ישראלי חדש בזמן של 1:57.01 דקות.\nאיגוד השחייה בישראל הודיע כי דריה גולובטי, איילה ספיץ ובר סולובייצ'יק נבחרו להשתתף במשחה השליחים 4x200 מטר חופשי גם במידה ולא יקבעו קריטריון אישי. בסיום אליפות אירופה בבלגרד, זומנו אנדראה מורז, אלכסיי גליבינסקי, ואיתן בן שטרית להשתתף במשחי השליחים במשחקים.\n\nצמד הדואט בשחייה אמנותית, שלי בובריצקי ואריאל נשיא, זכו במכסה למשחקים לאחר חלוקה מחדש של 3 מכסות דואט דרך תוצאות המשולבות של תחרויות הדואט באליפות העולם בשחייה 2024 בדוחא, קטר. המכסות היבשתיות של ארצות הברית ויפן בדואט הוחזרו לאחר ששתיהן העפילו נבחרת לתחרות הקבוצתית. המכסה של יבשת אפריקה לא חולקה מאחר שאף צמד דואט מהיבשת לא התחרה באליפות.\n\nמתן רודיטי זיכה את ישראל במכסה למשחקים כאשר סיים במקום העשירי במשחה ל-10 ק\"מ בזמן של 1:48:31.70 שעות באליפות העולם בשחייה 2024.\n\nרועי דרור ומיכאלה משה זכו במכסות למשחקים האולימפיים דרך מיקומם בדירוג העולמי. דרור המדורג במקום ה-23 בגברים, ומשה המדורגת במקום ה-39 בנשים.\n\nנבחרת ישראל בקפיצות ראווה ברכיבת סוסים השיגה את הכרטיס למשחקים האולימפיים לאחר שסיימה במקום הראשון בתחרות גביע האומות בפראג שהיווה תחרות העפלה ייעודית לנבחרות ממרכז ומזרח אירופה ומרכז אסיה. זאת הפעם השנייה ברציפות שהנבחרת מעפילה למשחקים האולימפיים. ההתאחדות הלאומית לספורט הרכיבה בישראל הודיעה ב-26 ביוני כי דניאל בלומן, אשלי בונד, רובין מוהר, ואיזבלה רוסקוף נבחרו לייצג את ישראל במשחקים. רוסקוף הוגדרה כמחליפה לתחרות הקבוצתית.\n\nצמד שייטי מפרשית 470 מעורב, ניתאי חסון ונועה לסרי הבטיחו באליפות העולם בשיט לשנת 2023 את השתתפותם במשחקים לאחר שסיימו במקום השביעי. מכסות נוספות הושגו באליפות העולם גם בגלישת רוח נשים, גלישת רוח גברים, וגלישת קייט נשים. באליפות אירופה בשיט בדגם מפרשית לייזר לשנת 2024 השיג עומר ורד וילנצ'יק, בן ה-16, מכסה למשחקים עבור ישראל. בתחרות ההזדמנות האחרונה בהייר, צרפת, הבטיח דור זרקה השתתפות של נציג ישראלי במשחקים בגלישת קייט גברים. הוא סיים במקום ה-6 הכללי ודורג 5 בין המדינות המתחרות. המכסות ניתנת למדינה וזהות הנציגים נקבעה בהמשך.\nבמרץ 2024, איגוד השייט בישראל עודכן כי המכסה של פורטוגל מאליפות העולם בשיט לשנת 2023 נפסלה מאחר שהשייטת וסילייה קרשליו שזכתה במכסה לא השיגה אזרחות פורטוגלית ולא קיבלה אישור להחליף ייצוג מיוון לפורטוגל. בהתאם, המכסה של פורטוגל מהאליפות עברה לפינלנד, והמכסה של פינלנד מאליפות העולם בדגם לייזר רדיאל לשנת 2024 עברה לישראל.\nבאליפות העולם בגלישת רוח מדגם IQFOiL לשנת 2024  זכתה שרון קנטור במדליית הזהב, והוכתרה כאלופת העולם. תום ראובני סיים באליפות העולם במקום ה-8. שניהם נבחרו על ידי איגוד השייט בישראל לייצג את ישראל במשחקים. באפריל הודיע האיגוד כי שי קקון וגל צוקרמן נבחרו לייצג את ישראל במשחקים בדגמי הלייזר רדיאל וגלישת קייט, בהתאמה. במאי, הודיע האיגוד כי דור זרקה ועומר ורד וילנצ'יק נבחרו לייצג את ישראל במשחקים בדגמי גלישת קייט ולייזר, בהתאמה.\n\nשיוטי נוקאאוט\n\nשיוטי מדליות\n\nישראל במשחקים הפאראלימפיים פריז (2024)\nישראל במשחקים האולימפיים",
    "pageid": 2133539
  },
  {
    "title": "כלי טיס בלתי מאויש",
    "extract": "כלי טיס בלתי מאויש (כטב\"ם) או כלי טיס מאוייש מרחוק (כטמ\"ם) הוא כלי טיס, בדרך כלל מטוס או רחפן רב-להב אשר אינו מאויש ומוטס מרחוק.\nבעבר שימשו מערכות אלו בעיקר לשימושים צבאיים, אך כיום נעשה בהם יותר ויותר שימוש גם ביישומים אזרחיים (משטרה, אבטחה, חקלאות, מיפוי, תשתיות, בקרת תנועה, מחקר ומדע).\nהכטב\"מים מבצעים משימות תצפית וסיור לאיסוף מודיעין חזותי ומודיעין אותות, הטעיה ודיכוי מערכי טילים, ציון מטרות לנשק מונחה, לוחמה אלקטרונית ותקיפה אווירית כירורגית. הם כוללים חימוש משוטט כגון רחפנים תוקפים רתם ומל\"טים מתאבדים מסוג הארופ.\nבמערכות המיועדות להפעלה צבאית לאדם יש חשיבות גבוהה בביצוע המשימה ובפיקוד על כלי הטיס לקבלת החלטות ואחריות, גם ברמה המשפטית. הכוונת ובקרת הכלי נעשית בדרך כלל על ידי מפעיל מרוחק או בצורה אוטונומית על ידי מערכת בקרה.\nהדגם הידוע ביותר של כטמ\"ם תקיפה הוא ה-RQ-1 פרדטור האמריקני, שנושא טילי אוויר-קרקע מונחים AGM-114 הלפייר. ה\"פרדטור\" השתתף בהצלחה בלחימה האמריקנית באפגניסטן ובעיראק. גם לישראל יש כטמ\"מי תקיפה חמושים, דבר שהותר לפרסום רק ב-2022. הדגם המוכר ביותר שלה הוא הרמס 450 \"זיק\" שצויד במשגרי טילים.",
    "pageid": 113336
  },
  {
    "title": "מבצע יד ארוכה",
    "extract": "מבצע יד ארוכה הוא מבצע צבאי בו חיל האוויר הישראלי ביצע הפצצה אווירית על מחסני אמל\"ח, מאגרי נפט, תחנות כוח ויעדים צבאיים נוספים של החות'ים בעיר הנמל אל-חודיידה שבתימן, שנערכה ב-20 ביולי 2024 בשעות אחר הצהריים. המתקפה התרחשה יום לאחר שכטב\"ם ששוגר מתימן התפוצץ במרכז תל אביב וגרם להרג של אדם אחד ולעשרה פצועים. התקיפה בוצעה באמצעות מבנה מטוסי קרב ומטוסי ביון בליווי מטוס לתדלוק אווירי.\nהתקיפה האווירית הייתה הפעם הראשונה שבה ישראל תקפה בתימן, במרחק של 1,800 קילומטרים.\n\n ערך מורחב – המשבר בים סוף\nהחות'ים הם ארגון טרור אסלאמיסטי שיעי-זיידי הפועל בצפון-מערב תימן, בשיתוף פעולה מלא עם איראן וכשליחה בתימן. הקבוצה נחשבת לארגון טרור על ידי ארצות הברית, איחוד האמירויות הערביות ומדינות נוספות. הקבוצה קראה להשמדת ישראל וארצות הברית, והסיסמה שלה היא \"אללה הוא הגדול ביותר, מוות לאמריקה, מוות לישראל. קללה על היהודים, ניצחון לאסלאם.\" התנועה מתנגדת לממשלת תימן הפורמלית ושולטת מאז 2014 בשטח נרחב לאורך ים סוף.\n\n ערכים מורחבים – מעורבות החות'ים במלחמת חרבות ברזל, מתקפת הכטב\"ם על תל אביב (יולי 2024)\nמאז תחילת מלחמת חרבות ברזל, שפרצה בעקבות מתקפות חמאס על ישראל ב-7 באוקטובר החלו החות'ים לסייע לחמאס ולשגר טילים וכטב\"מים לעבר ישראל. בנוסף תקפו החות'ים ספינות בין-לאומיות בים סוף במעשים שהוגדרו כפשעים בין-לאומיים ואף הביאו לתגובה צבאית נגדם ממספר מדינות. בינואר 2024 קיבלה מועצת הביטחון של האו\"ם את החלטה 2722, המגנה את מתקפות החות'ים. מבצע שומר השגשוג בהובלת ארצות הברית החל להגן על הספנות בים סוף. מאז 12 בינואר הובילו ארצות הברית ובריטניה תקיפות אוויריות וטילים נגד החות'ים, בעוד מדינות אחרות סיירו באופן עצמאי במים הסמוכים לתימן, ותקפו כלי שיט של החות'ים בים סוף.\n\n ערך מורחב – מתקפת הכטב\"ם על תל אביב (יולי 2024)\nב-19 ביולי 2024 פגע כטב\"ם מתאבד מדגם סמאד-3 ששוגר על ידי החות'ים מתימן בבניין דירות ברחוב שלום עליכם פינת רחוב בן-יהודה בתל אביב. במתקפה נהרג אדם אחד ו-10 אנשים נפצעו. זו הפעם הראשונה שבה כטב\"ם חות'י הצליח לחדור לתוך ישראל ולגבות חיי אדם. במקביל ירו החות'ים טיל שיוט שנפל בירדן.\nדובר צה\"ל אמר כי בחודשים שקדמו לתקיפה שיגרו החות'ים כ-200 איומים אוויריים שונים למרחב מדינת ישראל, זאת במימון ובהכוונה של איראן ובשימוש באמל\"ח שלה. תקיפות אלו, בתוספת מתקפת הכטב\"ם בתל אביב, היוו את העילה לביצוע המבצע.\n\nבבוקר יום שישי קיים ראש הממשלה בנימין נתניהו התייעצות טלפונית ובה הנחה את צה\"ל להציג לו בשבת בבוקר תוכניות תקיפה נגד החות'ים. כעבור כ-24 שעות אושרו התוכניות על-ידי הרמטכ\"ל הרצי הלוי ושר הביטחון יואב גלנט, ואלה הציגו אותן לנתניהו, שנתן אור ירוק לפעולה, והחליט לכנס את הקבינט המדיני ביטחוני. ב-13:00 ראש המטה לביטחון לאומי צחי הנגבי זימן את שרי הקבינט להגיע מיידית לקריה. הקבינט אישר את ביצוע הפעולה, בהימנעות של שר האוצר בצלאל סמוטריץ' ושר המשפטים יריב לוין. ישראל עדכנה את האמריקאים מבעוד מועד, והחליטה לבצע את התקיפה באור יום.\n\nאת התקיפה ביצעו מטוסי קרב מהדגמים F-35I אדיר ו-F-15, מטוסי ביון ובקרה אווירית מדגם \"נחשון\" מטייסת 122, ומטוסי תדלוק מדגם בואינג 707 \"ראם\". המטוסים המריאו לתקיפה החל משעה 15:00, באופן מסונכרן ומבסיסים שונים. בדרכם נראו מעל אילת והמשיכו בטיסה בגובה נמוך. המטוסים הגיעו ליעדם בשעה 18:00 לערך לביצוע התקיפה. סביב השעה 20:30 נחת בישראל אחרון המטוסים שהשתתפו במבצע.\nלדברי גורמים חות'יים, המתקפה הישראלית פגעה במתקני נפט בנמל העיר אל-חודיידה שבשליטת החות'ים. בתמונות וסרטונים שפורסמו ברשתות החברתיות נראו להבות ועשן האופף את הנמל. גם תחנות כוח נפגעו בתקיפה, דבר שגרם להפסקת חשמל נרחבת בעיר.\nצה\"ל מסר כי הוא תקף אתרים צבאיים חות'יים באזור הנמל המשמשים למסירה ולאחסנה של נשק. דובר צה\"ל מסר כי \"תקפנו את מרחב הנמל בשל היותו נתיב אספקה להעברת אמצעי הלחימה האיראניים מאיראן לתימן והוא מהווה מקור כלכלי משמעותי לטרור החות'י. במרחב הנמל תקפנו תשתיות דו-שימושיות לטרור, ביניהם גם תשתיות אנרגיה.\"\n\nלמחרת המתקפה, יירט מערך ההגנה האווירית הישראלי באמצעות חץ 3 טיל קרקע-קרקע חות'י.\n\nיואב זיתון, יעפים מופגנים בשמי תימן, מהלך שתורגל ביוון ואש שתבער עוד ימים | פרטים חדשים, באתר ynet, 21 ביולי 2024\n התיעודים וקולות הקשר מהתקיפה בתימן נחשפים, באתר צה\"ל, 21 ביולי 2024\n\nמבצע רוטב\nמבצע רגל עץ\nמבצע אופרה",
    "pageid": 2357522
  },
  {
    "title": "מבצע רגל עץ",
    "extract": "מבצע רגל עץ היה מבצע בו הפציצו מטוסי חיל האוויר הישראלי את מפקדות אש\"ף בתוניסיה ב-1 באוקטובר 1985. במבצע זה ביצע חיל האוויר הישראלי את ההפצצה המרוחקת ביותר שביצע אי פעם, כ-2,300 ק\"מ מישראל. במבצע זה גם בוצע תדלוק אווירי באמצעות מטוסי בואינג 707 (\"ראם\"), וזה היה התדלוק האווירי המרוחק ביותר שנעשה על ידי חיל האוויר הישראלי עד אותו זמן.",
    "pageid": 190281
  },
  {
    "title": "מוחמד דף",
    "extract": "מוחמד דיאב אבראהים אל־מצרי (בערבית: محمد دياب إبراهيم المصري, בתעתיק מדויק: מחמד דיאב אבראהים אלמצרי; נולד ב־12 באוגוסט 1965), המוכר בכינוייו מוחמד דֶף (محمد الضيف; בתעתיק מדויק: מחמד אלצ'יף) ואבו ח'אלד, הוא טרוריסט פלסטיני, מפקד גדודי עז א-דין אל-קסאם – הזרוע הצבאית של חמאס.\nהוגדר על ידי מערכת הביטחון הישראלית כטרוריסט המבוקש ביותר בארגון הטרור לצד יחיא סנוואר. הכינוי \"דֶף\" (שפירושו \"אורח\"; בתעתיק מדויק מערבית: \"צ'יף\") ניתן לו ככל הנראה מכיוון שנהג להחליף באופן מתמיד את מיקומו.",
    "pageid": 11795
  },
  {
    "title": "מלחמת חרבות ברזל",
    "extract": "מלחמת חרְבות ברזל היא מלחמה של מדינת ישראל נגד חמאס ושלטונו, ונגד ארגוני הטרור הנוספים ברצועת עזה, אשר פתחו במתקפת פתע רחבה על יעדים צבאיים ואזרחיים בישראל, ובפרט בעוטף עזה, ביום שבת וחג שמחת תורה, 7 באוקטובר 2023, כ\"ב בתשרי ה'תשפ\"ד, תוך שהפכו אותו ליום הקטלני ביותר ליהודים מאז השואה. לצד מוקד המלחמה ברצועת עזה, למלחמה חזיתות נוספות, בגבולות ישראל עם לבנון וסוריה, ביהודה ושומרון, בים האדום ומול איראן.\nארגוני הטרור בעזה פתחו את מתקפת הפתע במטחי ירי רקטי מסיביים של אלפי רקטות ופצצות מרגמה לעבר יישובי עוטף עזה ולעבר באר שבע, חבל לכיש, גוש דן, השפלה, השרון ומאוחר יותר גם לירושלים וגוש עציון. בחסות מטחים אלו, חדרו לישראל כשלושת אלפים מחבלים שפלשו לבסיסי צה\"ל וליישובים בעוטף עזה, הרגו וטבחו ב-1,145 ישראלים ואזרחים זרים, ביניהם נשים, ילדים, קשישים ותינוקות (364 מתוכם נרצחו בטבח בפסטיבל נובה אשר היה לפיגוע הקטלני בתולדות המדינה). במהלך מתקפת חמאס נהרגו גם 301 חיילים, 55 שוטרים ו-10 אנשי שב\"כ. המחבלים ביצעו פשעים נגד האנושות וביצעו מעשי אונס והתעללות שיטתיים. בנוסף לכך חטפו לרצועת עזה 251 בני אדם, ביניהם חיילים וחיילות, אזרחים ישראלים וזרים. 116 מהם כבר שוחררו ועוד 19 גופות הושבו ארצה. 116 חטופים נותרו בשבי, מתוכם 44 הוכרזו כחללים שגופתם חטופה. לגבי 72 הנוספים (בהם 12 נשים, ושני ילדים) אין מידע מאומת האם הם בחיים.\nישראל הופתעה מהמתקפה. כוחות צה\"ל לא היו ערוכים להגן כראוי על האזרחים וגם בשל חדירת החמאס למפקדת אוגדת עזה (אוגדה 143) לקו התגובה והתיאום בחסר. חלק מהאזרחים ביישובים שהותקפו נותרו נצורים בבתיהם, ונלחמו על חייהם עם חברי כיתות הכוננות במשך שעות ארוכות ללא סיוע צבאי. לבסוף, הרגו כוחות הביטחון הישראליים, בהובלת צה\"ל ומשטרת ישראל, מעל 1,550 מחבלים בשטח ישראל ושבו מעל 200 מחבלים. לאחר שחרור היישובים פינתה ישראל 29 יישובים בעוטף עזה מיושביהם. תושבי 22 יישובים בצפון ישראל קיבלו המלצה מהרשויות להתפנות, בעקבות חשש שארגון הטרור חזבאללה יעצים גם הוא את תקיפותיו.\nבעקבות המתקפה הכריזה מדינת ישראל מלחמה על ארגון חמאס וקבעה שני יעדים למלחמה: חיסול התשתית הצבאית של חמאס, והסרת שלטונו ברצועה. אחר כך נוסף יעד שלישי: החזרת החטופים בשלום. צה\"ל גייס למילואים למעלה מ־360,000 חיילים (גיוס המילואים הגדול בתולדות המדינה), ואלפי כלי רכב אזרחיים. המלחמה הציתה שיח עולמי ער, הפגנות תמיכה ומחאות התנגדות, וגל אנטישמיות חסר-תקדים בהיקפו ברחבי תבל, ובמערב בפרט.\nהלחימה ברצועת עזה התנהלה בשלבים: טיהור שטח ישראל ממחבלים, פינוי אוכלוסייה אזרחית מיישובים סמוכים לגדר (בדרום ובצפון), תקיפות אוויריות וימיות על רצועת עזה, סיכולים ממוקדים של מחבלים ומפקדים בחמאס, פשיטות קרקעיות נקודתיות ברצועה, פינוי אוכלוסייה מצפון הרצועה, תמרון קרקעי מלא בצפון הרצועה, השתלטות על מוקדי טרור ושלטון בצפון הרצועה, הפוגה קצרה בלחימה במקביל לעסקת חטופים, תמרון קרקעי גם בדרום הרצועה ובמרכזה וטיהור האזורים שנכבשו ממחבלים. לאחר התמרון, הלחימה אופיינה בפשיטות מבוססות מודיעין.\n\nחמאס הוא ארגון טרור פלסטיני המאמין בג'יהאד נגד מדינת ישראל, כולל הרג חפים מפשע. מטרת העל של הארגון היא השמדת מדינת ישראל. אידאולוגיית חמאס היא אנטישמית, הבאה לידי ביטוי במסמכיה הרשמיים של התנועה ובהתבטאויות מנהיגיה. על פי אמנת חמאס, \"אין בלאומיות זו דבר חמור יותר או עמוק יותר מזה שהאויב רומס את אדמת המוסלמים\", ו\"אין פתרון לבעיה הפלסטינית אלא באמצעות הג'יהאד\". מאז הקמתו בשנת 1987, חמאס היה אחראי לפיגועים רבים. הוא חלק מציר ההתנגדות בראשות איראן ובשותפות חזבאללה וארגוני טרור נוספים. בין ראשי הציר נערכות פגישות תכופות ותיאומים מדיניים וצבאיים.\nלאחר שמדינת ישראל התנתקה מרצועת עזה ב-2005, שלטה הרשות הפלסטינית ברצועה. ביוני 2007 הסתיים שלטון הרשות, כאשר כוחות חמאס השתלטו תוך ביצוע הפיכה צבאית אלימה על הרצועה. חמאס ביצע פעולות טרור נגד ישראל, ובפרט ירי רקטות מהרצועה. צה\"ל ערך מפעם לפעם מבצעים ברצועה (מבצע חורף חם, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר, מבצע מגן וחץ וסבבים נוספים).\nבפברואר 2017 התמנה יחיא סנוואר למנהיג חמאס ברצועה, והחליף את קודמו בתפקיד אסמאעיל הנייה. סנוואר, טרוריסט ידוע במיליטנטיות שלו, ריצה עונש מאסר בכלא הישראלי באשמת הרג משת\"פים ערבים והיה לבכיר המשוחררים מהכלא בעסקת שליט בשנת 2011.\n\nמאז תפיסת השלטון בידי החמאס בשנת 2007, נקטו ממשלות ישראל במדיניות הכלה של חמאס ודבקות בסטטוס קוו שבו החמאס שולט ברצועת עזה והרשות הפלסטינית שולטת בשטחי A ו־B שביהודה ושומרון.\nסבבי לוחמה שונים לא שינו את עצם תפיסת ההסדרה האסטרטגית. צה\"ל הסתמך בעיקר על הגנה פסיבית, ולהגנה מניסיונות חדירה לישראל נבנו מכשול ימי, מכשול תת־קרקעי וגדר סביב רצועת עזה. בחודשים שלפני המלחמה חלה הסלמה במצב הביטחוני, שכללה הפגנות על הגדר והפרחת בלוני תבערה. ממשלת ישראל העניקה הקלות לרצועת עזה, מחשש שהסלמה תפגע במגעים להסכם שלום עם סעודיה, ולאחר שחמאס התנהג כאילו אינו מעוניין בהסלמה.\nבשנת 2018 החל בנימין נתניהו בתהליך הסדרה מול חמאס, וכך הלך חמאס וקיבל סמי־לגיטימציה. [דרוש מקור: יואל חסון דיבר על זה כבר ב-2017] שלטון חמאס נתפס בעיני נתניהו כרע במיעוטו, בין היתר מתוך תפיסה אסטרטגית הרואה בשלטונו גורם המסכל הסדר מדיני. נתניהו הסביר את ההיגיון במדיניות זו, בכך שקיום החמאס כארגון טרור שאיש בעולם אינו מכיר בו כגוף לגיטימי, מבטיח שלא יהיה הסכם על הקמת מדינה פלסטינית עם הרשות הפלסטינית, המוכרת בעולם כגוף לגיטימי. בכינוס של מרכז הליכוד ב־2019 הוא ביטא זאת: \"מי שמתנגד למדינה פלסטינית צריך לתמוך בהעברת הכספים לחמאס. תחזוק ההפרדה בין הרשות ביהודה ושומרון והחמאס בעזה עוזר לנו למנוע הקמת מדינה פלסטינית\". עוד קודם לכן, בשנת 2017, האשים חבר הכנסת יואל חסון את ממשלות הימין, כי יש להן אינטרס משותף עם הימין הפלסטיני במניעת פתרון של שתי מדינות, ולכן ממשלות נתניהו לא פועלות ברצינות נגד חמאס. כן הוא טען כי \"הציבור יעמוד מולכם במלחמה הבאה בעזה.. כי היא תבוא\". לטענתו עדיף לישראל למוטט את החמאס, לקדם הסדר מדיני בו הרשות הפלסטינית תשלוט בעזה.\nבאוקטובר 2018 קיים סנוואר ראיון עם העיתונאית האיטלקייה פרנצ'סקה בורי, שהתפרסם ככתבת שער בידיעות אחרונות, ובו אמר \"אני לא רוצה עוד מלחמות\". מאיר בן שבת, אז ראש המל\"ל, סיפר בשנת 2022 כי באותו חודש שלח סנוואר לראש ממשלת ישראל בנימין נתניהו פתק שבו כתב בעברית \"סיכון מחושב\". בעקבות המגעים האלה החלו ישראל וחמאס במסלול של הסדרה.\nבתחילת 2021 העריך אמ\"ן שהחמאס דבק באסטרטגיית ההסדרה עם ישראל, שהמצב ההומניטרי ברצועה יציב אך שברירי, וש\"המענק הקטרי בולם הידרדרות אך לא מהווה תחליף\". האתגרים המרכזיים בהגנה על הגבולות הוגדרו ניסיונות לאתגר את המכשול התת־קרקעי בעזה, ירי רקטות/פצמ\"רים מעזה בידי ארגונים סוררים, לוחמה אלקטרונית, ופעולות טרור כלפי ישראל מצד ארגוני פרוקסי וסוררים. ראש השב\"כ באותה עת, נדב ארגמן, טען שהחמאס אינו מורתע על ידי ישראל ושהשקט מתעתע, ודרש שישראל תפעל באופן התקפי נגד החמאס. בלילה שבין 23 ל־24 באפריל 2021, אחרי שחמאס ירה 36 רקטות ופצמ\"רים, גישת צה\"ל התחילה להשתנות [דרוש מקור]. באמ\"ן הצטרפו לשב\"כ [דרוש מקור] והמליצו על תקיפה. הקבינט של ממשלת ישראל השלושים וחמש סירב [דרוש מקור]. שבועיים אחר כך, פרץ מבצע שומר החומות.\nבשנים שקדמו למתקפה התפשטה תפיסה, בקרב ראש הממשלה, בנימין נתניהו, יועציו, אנשי צבא, מדינאים ומומחים מסוימים, שלפיה חמאס הפך לפרגמטי יותר. מצד גורמים אחרים נרשמו קריאות של מומחים לטפל בעזה ולהכריע את חמאס כצעד ראשון בהתמודדות מול האיום האיראני או לבצע תוכנית מדורגת של החלשת החמאס ושילוב הרשות הפלסטינית בעזה.\nבמסגרת תפיסה זו העניקה ישראל הטבות לחמאס ולתושבי עזה, בהן אישורי עבודה בישראל וכן אישור להכנסת הספקה וכסף מטעם ממשלת קטר לרצועה. גם במערכת הביטחון סברו ש\"שקט ייענה בשקט\" ושההקלות לעזה ימנעו הסלמה. גורמים ביטחוניים הודו כי אנשי חמאס גרמו לישראל לחשוב שהם מעוניינים בכסף, בעוד שלכל אורך הזמן הזה הם הכינו את הקרקע למתקפה.\nנוסף על כך, בשנים שקדמו למתקפה הוציא צה\"ל כוחות מאזור עוטף עזה, לקח את רוב כלי הנשק מכיתות הכוננות ביישובי המועצה והפחית את אימוני הרבש\"צים.\n\nחמאס נערך למתקפה לפחות כשנה לפני פריצתה. תצפיות נערכו על ידי חקלאים מהרצועה (וכנראה גם עובדים מעזה) על שיטות ההגנה של הצד הישראלי. אימונים לצד הגדר נערכו במשך חודשים ומטעני חבלה הונחו בצמוד לגדר במסווה של התפרעויות. תאריך המבצע נשמר בסודיות רבה, וגם הכוחות שאומנו לכך לא ידעו שמטרת האימון היא פלישה ומתקפת פתע. לאחר המתקפה, הצהירו גורמים בחמאס כי נקט שיטה של הונאה מתוחכמת שבמסגרתה פיתה את ישראל לחשוב שהוא עוסק בעניינים אזרחיים בלבד, בעוד הוא מתכנן מתקפת פתע. לפי גורמים ישראליים, חמאס עשה מאמץ לחזק את הגישה שחמאס העביר את מוקדו מאלימות נגד ישראל לפיתוח כלכלי בעזה. כמו כן, פורסם שהוא אותת על ביצוע עסקת שבויים.\nבמסגרת ההכנות הצבאיות שעשה החמאס לפעולה צבאית איתרה 8200 את התכנית המבצעית שהוכנה בסוף שנת 2022. התכנית קיבלה את השם \"חומת יריחו\". התכנית הגיעה למודיעין אוגדת עזה תוכנית זו תורגלה במהלך התקופה שעד אוקטובר 2023, כפי שעלה מדיווחי הנגדת ו' ומפקדיה ב-8200.\nלפי וול סטריט ג'ורנל, גורמים ביטחוניים באיראן עזרו לחמאס לתכנן את מתקפת הפתע נגד ישראל וגם אישרו אותה במהלך סדרת פגישות שנערכו בביירות סמוך למתקפה. לפי בכירים בחמאס וחזבאללה, קצינים במשמרות המהפכה של איראן שיתפו פעולה עם חמאס מחודש אוגוסט וסייעו לתכנן את המתקפה נגד ישראל. איראן הכחישה את הדברים. דיווח נוסף של וול סטריט ג'ורנל טען כי בספטמבר 2023 כ־500 מחבלים פלסטינים מחמאס וגא\"פ עברו הדרכות ואימונים במתקנים צבאיים באיראן כהכנה למתקפה. האימונים נערכו בהובלת קצינים של כוח קודס, הכוחות המיוחדים של משמרות המהפכה האיראניים, האחראים בין השאר על כל המבצעים החשאיים מחוץ לגבולות איראן. מפקד כוח קודס, אסמאעיל קאאני, נכח גם הוא באימונים. בכירים בארצות הברית אמרו כי איראן מאמנת לעיתים קרובות חמושים אסלאמיים, אבל אין להם מידע על אימון המוני כזה לפני המתקפה. ערב המלחמה חמאס פעל ב-24 גדודים. על פי מסמך סודי שאותר ברצועה במהלך המלחמה, בחמאס חשבו כי הייתה התחייבות מאיראן שהציר כולו יצטרף למערכה גדולה נגד ישראל. לפי דוח הערכת המודיעין השנתית קהילת המודיעין האמריקאית, הוערך שההנהגה האיראנית לא הייתה מעורבת בתכנון של מתקפת הפתע וכי לא היה לה מידע מוקדם על המתקפה.\n\n ערך מורחב – יום הדין באסלאם\nבכתבה מאפריל 2024, ראיין שלומי אלדר מספר בכירי פת\"ח שנמלטו למצרים מרצועת עזה בעקבות מלחמת חרבות ברזל ותארו בפניו כיצד תפיסות דתיות משיחיות השפיעו על הנהגת חמאס בהובלת יחיא סנוואר.\nלפי סופיאן אבו זיידה, כשנתיים לפני המלחמה, החל משנת 2021, החלו בהנהגת חמאס לדבר במונחים דתיים של אחרית הימים ועל מימוש \"ההבטחה האחרונה\" (אל-ואד אל אחי'ר). שבה כל בני האדם יהפכו למוסלמים. לדבריו, סנוואר ואנשיו פרשו פרשנות קיצונית ומילולית של \"ההבטחה\" ופרוש זה חלחל לכל המסרים שלהם – בדרשות, נאומים, הרצאות בבתי ספר ובאוניברסיטאות. המסר המרכזי היה קיום ההבטחה האחרונה כולל הריגת כל ה\"כופרים\" או המרתם בכוח לאסלאם. מסרים אלה היו גלויים, הן לאנשי מודיעין ולכל מי שעקב בתקשורת או בטוויטר אחר המסרים של סנוואר ואנשיו; אלא שמלבד הגרעין המרכזי של הנהגת חמאס, רוב מי שהקשיבו למסרים אלה – כולל העיתונות, המודיעין הישראלי, אנשי פת\"ח וחלקים גדולים מתושבי עזה, החשיב את הדברים כדברי טירוף או מסר שנועד לטובת יחסי ציבור כדי להסית את תשומת הלב מהבעיות הכלכליות והמצוקה של תושבי עזה. רק מעט אנשים הבינו שמדובר בתהליך של הכשרת הלבבות למתקפה ענקית של חמאס.\nבכיר אחר בפת\"ח שהיה בקשרים עם חמאס, והתראיין בעילום שם, (תחת השם \"איאד\") העיד כי הבין גם הוא בשנת 2021 כי מגמת חמאס להקצנה, כאשר רעיון \"ההבטחה\" הפך מרעיון שהיה בקרב כמה \"עשבים שוטים\" לרעיון שקנה מקום מרכזי בהנהגת חמאס של סנוואר. לפי \"איאד\" אנשי חמאס הכינו את מתקפת הפתע על ישראל שכן העריכו כי תודות להתערבות אלוהית יעלה בידם לכבוש את כל שטחה של ישראל. הוא מתאר כיצד אנשי חמאס תכננו גם תוכניות \"ליום שאחרי\" שבו יחלקו את ישראל למחוזות שונים וימנו מנהלים מטעמם. לדבריו יום אחד התקשרו אליו והציעו לו להיות מנהל של ועדה שתשקם את אזור רמלה ורחובות. אלדר מספר בנוסף על כנס \"ההבטחה האחרונה\" שנערך ב-30 בספטמבר 2021 במלון קומודור ברצועת עזה, שבו דנו בפרטי פרטים של ניהולה העתידי של ישראל לאחר שזו תיכבש ומשווה אותה לוועידת ואנזה. לדוגמה, הפלסטינים ערכו רשימת נכסים בישראל, ודנו באופן חלוקתם וניהולם, ועסקו גם בצורך למנוע \"בריחת מוחות\" של מומחים יהודים לאחר הכיבוש. הכנס היה ידוע לרבים ברשות הפלסטינית, ותועד על ידי ארגון ממרי. הנושא היה גלוי לגמרי אבל לדברי אלדר זכה להתעלמות מצד ישראל, בין היתר עקב היחלשות יחידת חצב שעסקה באיסוף מודיעין גלוי, ופרוקה הסופי ב-2021.\n\nשבעה וחצי חודשים לפני המתקפה פרסם תת־אלוף ערן אורטל, שפרש זמן קצר לפני כן מפיקוד על מרכז דדו לחשיבה צבאית בינתחומית, מסמך שכותרתו \"אור יקרות: נורות האזהרה של 1973 לצה\"ל 2023\", ובו התריע שכמו ב־1973, צה\"ל נשען יותר מדי על חיל המודיעין ועל חיל האוויר, והזהיר כי הביטחון שבהכרח יינתן לנו מודיעין לקראת מכה מקדימה אינו מבוסס, וכי מערכת הביטחון שרויה בתפיסה העלולה להביא את ישראל לאסון. ואולם גם אורטל התמקד במאמרו בגבול הצפון בלבד. ב־19 במרץ פנה תת־אלוף עמית סער, ראש חטיבת המחקר באגף המודיעין של צה\"ל, במכתב לראש הממשלה והזהיר כי איראן, חזבאללה וחמאס רואים במשבר הפנימי בישראל \"[...] הזדמנות להאיץ ולהעמיק את מצוקותיה (של מדינת ישראל)\" וכי \"זוהתה הזדמנות לייצר סערה מושלמת, משבר פנימי, הסלמה רחבה בזירה הפלסטינית ואתגור מזירות נוספות, שיצרו לחץ רב ממדי ומתמשך\". ב־16 ביולי פנה ראש חטיבת המחקר פעם נוספת והתריע בכתב בפני ראש הממשלה על ירידה בכושר ההתרעה של מדינת ישראל לנוכח המשבר הפנימי. כשישה חודשים לפני המלחמה, התבטא ראש הממשלה בנימין נתניהו ביחס להערכת אמ\"ן שהוגשה לדרג המדיני לפיה הסכנה למלחמה גוברת: \"אני חושב שיש הפרזה בזה\". הוא אמר שחמאס לא יפתח חזית נוספת בלבנון.\nבחצי השנה שקדמה למתקפת הפתע התריעה נגדת שעסקה בתורת הלחימה של האויב ביחידה 8200, בשלושה מסמכים, כי חמאס השלים סדרה של תרגילים אשר דימו פשיטה על קיבוצים, מוצבים ובסיס הדרכה בעוטף עזה, וכי בכוונת הארגון להוציא תוכניות אלה לפועל. אל הערכותיה של הנגדת הצטרף מפקדהּ ונגד נוסף ביחידה, ואזהרתה הועברה לקצינים בכירים ביחידה ובמודיעין שטח. אולם, אזהרות אלו לא עברו מאמ\"ן לדרגים הבכירים בצבא והגורמים המדיניים שמעליהם. נוסף לכך, קצין מודיעין בכיר שאליו הגיעה ההערכה השיב לה ב־12 ביולי 2023 בדוא\"ל שבו שיבח אותה על עבודתה, אבל הוסיף: \"נראה לי דמיוני\".\nכשלושה שבועות לפני המלחמה פורסם תרגיל של החמאס, שכלל תרגול של חמ\"ל ממודר, הסחה באמצעות מטחי רקטות, פריצת הגדר, תנועה מהירה באמצעות טנדרים, הגעה ליישובי עוטף עזה, כניסה לבתים והריגת תושביהם. תצפיתניות שהשקיפו על הגבול העידו שהבחינו בפעולות לא שגרתיות והתריעו באוזני מפקדיהן, אך נענו בביטול. לטענת גורמים ממשלתיים, בימים שלפני מתקפת הפתע העריכו בכירים בצה\"ל לפני הדרג המדיני שחמאס מורתע ואינו מעוניין בהסלמה.\nלטענת גורמים מצריים, כעשרה ימים לפני מתקפת הפתע פנו מהמודיעין המצרי לישראל – גם ללשכת ראש הממשלה – והזהירו מ\"משהו חריג, מבצע אימתני\", שעומד להתרחש מכיוון עזה. בלשכת ראש הממשלה הכחישו את הדברים. יו\"ר ועדת החוץ של בית הנבחרים האמריקני טען כי מצרים הזהירה את ישראל שלושה ימים לפני המתקפה כי אירוע כזה עלול להתרחש, אבל לא ברור באיזה דרג ניתנה האזהרה.\nב־11 באוקטובר מקור מצרי רשמי הודיע לרשתות ערביות כי \"מה שדווח בכמה כלי תקשורת בנוגע למצרים שהזהירה את ישראל מפני מבצע גדול 10 ימים לפני תחילת המלחמה הוא שקרי לחלוטין\".\n\nמערכת הביטחון הייתה מודעת לאפשרות של פרוץ עימות אזורי, אך לא היה כל מיקוד בעזה ובאיום מהסוג שהתממש. האלוף יצחק בריק, לשעבר נציב קבילות החיילים, שהתריע שנים קודם לכן בנוגע לאי מוכנותו של צה\"ל למלחמה, הזהיר כשבועיים טרם המתקפה כי מדינת ישראל קרובה למלחמה אזורית כפי שלא הייתה מאז מלחמת יום הכיפורים, ציטט את אזהרות שר הביטחון, הרמטכ\"ל ואגף המודיעין מפני מלחמה אזורית קרובה, ופנה לנתניהו בקריאה להכריז על מצב חירום לאומי. \"המלחמה האזורית הבאה תתרחש בחמש זירות בו־בזמן (חזבאללה בלבנון; מיליציות פרו-איראניות בסוריה והצבא הסורי; חמאס והג'יהאד האיסלאמי בעזה; התפרצות אינתיפאדה שלישית ביהודה ושומרון; ופרעות של עשרות אלפי ערבים ובדואים קיצוניים בתוך ישראל). לכל זה יתלוו שיגורים של 3,500 טילים, רקטות וכטב\"מים מדי יום לעבר העורף הישראלי, שיגרמו הרס נורא ואבידות קשות\", כתב בריק. שלושה ימים קודם לכן, בישיבת סיעתו, הזהיר יו\"ר האופוזיציה יאיר לפיד את אזרחי ישראל מקרבה מסוכנת לעימות אלים, רב-זירתי. הוא ציין שכל ראשי מערכת הביטחון מזהירים את הממשלה ואת הקבינט מהתלקחות אלימה. גם אל\"ם (במיל') יגאל כרמון, נשיא מכון ממרי, כתב בסוף אוגוסט 2023 על \"סימנים מעידים לאפשרות מלחמה בספטמבר–אוקטובר\", אך התמקד בעיקר בגבול הצפון וביהודה ושומרון.\nב־24 בספטמבר, לנוכח התחממות הגזרה, הוחלט על תגבור של גדוד במרחב אוגדת עזה. הכתב הצבאי ניר דבורי פרסם כי 24 שעות לפני המתקפה, סד\"כ של גדוד וחצי הועבר מעוטף עזה לתגבור הכוחות המצויים ביהודה ושומרון. הכתב הצבאי רועי שרון פרסם כי שתי פלגות מחטיבת הקומנדו שתגברו בתקופת החגים את אוגדת עזה במסגרת עתודה מטכ\"לית, הוקפצו מהעוטף לגזרת חווארה יומיים לפני הטבח. לעומתם, הכתב הצבאי יוסי יהושוע צייץ כי צה\"ל לא שינה את היקף הכוחות באוגדת עזה מאז 2020, כי הכוחות בעוטף עזה תוגברו, וכי לא הועבר גדוד לאיו\"ש באותם ימים. עוד צייץ יהושוע כי היקף הכוחות באוגדה היה שלושה גדודי חי\"ר וגדוד שריון (גדוד 13 תפס קו בגזרה הצפונית של רצועת עזה, גדוד 51 תפס קו בגזרה הדרומית של רצועת עזה, סיירת הנח\"ל החליפה את היחס\"ר המדברי ותפסה קו באזור כרם שלום, וגדוד 77 של חטיבה 7), שתי פלגות של יחידת אגוז שהוצבו באזור ניר עוז במסגרת עתודה מטכ\"לית ולא כחלק מהסד\"כ האוגדתי, הועברו לחטיבת שומרון יומיים לפני המלחמה בעקבות סיום התפרעויות על הגדר בעזה והתרעות על התחממות באיו\"ש. גם דובר צה\"ל הגיב על הטענות שנלקח סד\"כ מאוגדת עזה לאיו\"ש ואמר כי \"התעסוקה המבצעית באוגדת איו\"ש לא השתנתה על חשבון פיקוד הדרום לפני המלחמה\". בראיון עם קצין תותחנים ראשי, תא\"ל יאיר נתנס, אמר שבשגרה כבר שנים לא היו סוללות תותחים בגבול עזה, וכוחות חיל התותחנים שפעלו ללא כלים הוצאו מגזרה זו לטובת פעילות חילית בגבול הצפון ופעילות אבטחה באיו\"ש.\nבלילה שלפני המתקפה עודכנו הרמטכ\"ל, הרצי הלוי, וראש השב\"כ, רונן בר, במידע שהעיד על כוונת פעולה של החמאס. כל אחד מהם קיים התייעצויות בעניין עם אנשי מטהו, אולם לא ננקטו אמצעים לקדם את פני המתקפה. רונן בר הוזעק בלילה למטה השב\"כ ושהה בו עד פתיחת המתקפה. צוות מיוחד של השב\"כ הגיע לעוטף עזה לפנות בוקר. לפי לשכת ראש הממשלה, המזכיר הצבאי של ראש הממשלה, אלוף אבי גיל, עודכן בפרטים, סביב 6 בבוקר, ממש לפני תחילת המתקפה. החשד היה שמדובר בניסיון חטיפה מקומי. דובר צה\"ל אמר על המתקפה כי \"לא הייתה אצלנו הבנה לאירוע כזה. עלו סימנים מסוימים בלילה שלפני, אבל לא למהלך כזה ולא לכדי התרעה, ואנו נתחקר הכל באופן נוקב\".\n\n ערך מורחב – מתקפת הפתע על ישראל (2023)\n\nמתקפת הפתע החלה ב-7 באוקטובר 2023 בשעה 06:29, בוקר יום השבת וחג שמחת תורה, בשיגור אלפי רקטות לעבר ישראל, מדימונה בדרום ועד לוואדי עארה בצפון ולירושלים במזרח. פגיעות נצפו במקומות רבים וחלקן גרמו לאבדות בנפש, רובן בפזורה הבדואית, הלא ממוגנת.\nבחסות ירי הרקטות פלשו לעוטף עזה כ־3,000 מחבלי חמאס, הג'יהאד האסלאמי וארגוני טרור נוספים מרצועת עזה בחזית של כ-60 ק\"מ. המחבלים שהיו חמושים בנשק רב חדרו מרצועת עזה לשטח ישראל בסירות דרך הים, באמצעות מצנחים ממונעים דרך האוויר, ודרך היבשה – בעיקר על גבי טנדרים ואופנועים, לאחר שפרצו באמצעים שונים את גדר המערכת המקיפה את רצועת עזה בכ-60 מקומות. כדי להכשיר את הקרקע למתקפה, פגעו המחבלים בטנקים שהיו בעמדות סמוך לגדר, בחיישנים, באמצעי תשתית, תקשורת, תצפית ומצלמות. הם הפעילו רחפנים, שהטילו פצצות מאולתרות על מערכות התקשוב המותקנות על אנטנות ליד הגדר ובבסיסים הסמוכים ועל מערכות \"רואה יורה\", שמטרתן לירות אל עבר מי שמתקרב אל הגדר. כל זה הקשה על קבלת מידע על אודות הפשיטה והיקפה ועל העברתו הלאה.\nמאות מחבלים, בקבוצות של כ־15 מחבלים, נכנסו לבסיסי צה\"ל במעבר ארז, במוצב נחל עוז, במפקדת אוגדת עזה, במוצב כיסופים ובמוצב מגן, נטרלו את מערכות הקשר והשתלטו על רוב הבסיסים. שמונה מוצבים נכבשו לחלוטין, וחיילים נלקחו בשבי. מפקדת אוגדת עזה נכבשה, והמחבלים הרגו וחטפו חיילים וחיילות, עד שצה\"ל השתלט מחדש על הבסיס. מפקד האוגדה עם חיילים הסתגרו בבונקר, ולא יכלו לפקד או להעביר תמונת מצב מדויקת לצבא. המחבלים רצחו אזרחים שנסעו בכבישי העוטף ושהתחבאו בתוך מיגוניות. הם גם הציבו מארבים בצמתים ובכבישים בכדי לעצור תגבורות צה\"ליות שהגיעו לאזור.\nמול הכוחות התוקפים היו פרוסים על גבול עזה קרוב לארבעה גדודים קרביים: גדוד 13 וגדוד 51 מחטיבת גולני, גדוד סיירת נח\"ל מחטיבת הנח\"ל מתוגבר בכוחות מגדוד 50, וגדוד שריון 77 מחטיבה 7. חלק ניכר מהחיילים בגדודים היו בחופשת חג, כך שהלוחמים מנו כ-600 איש.\nבשל הנחיתות בכוחות ובנשק של הכוחות המגינים והאיחור בהגעת כוחות עתודה, לא היה מי שימנע מהמחבלים לחדור לשטח ישראל ולתקוף מעל 20 יישובים בעוטף עזה, כולל הערים שדרות ואופקים. אך כוחות מג\"ב וכוחות נוספים הצליחו לחסום ולסכל את תוכנית החמאס להגיע לערים נוספות כמו אשקלון, אשדוד וקריית גת.\n\n ערכים מורחבים – אלימות מינית במתקפת הפתע על ישראל 2023, החטופים הישראלים ברצועת עזה במלחמת חרבות ברזל\n\nבמשך שעות התבצע טבח באזרחים באזור עוטף עזה. בטבח נרצחו קרוב ל-800 אזרחים. כ-250 ישראלים, ובכללם נשים, ילדים וקשישים, נחטפו לרצועת עזה. תושבים נרצחו ביישובים ניר עוז, חולית, בארי, נחל עוז, עין השלושה, נתיב העשרה, כפר עזה, ניר יצחק, נירים, כיסופים, לאחר שמקצתם נכבשו בידי המחבלים. בחלק מהיישובים התקבלו דיווחים על מחבלים שהתחזו לחיילי צה\"ל כאשר דפקו על דלתות התושבים. טבח המוני נוסף נערך במסיבת טבע ליד רעים, שבה השתתפו אלפי צעירים.\nאירועים אלה, בעיקר בקיבוץ בארי, זכו לסיקור תקשורתי רחב ביותר, ובכלי התקשורת נשמעו עדויות בזמן אמת אף מעומק השטח שכבש חמאס. מוחמד דף, ראש הזרוע הצבאית של חמאס, קרא לתושבי איו\"ש ולערביי ישראל להצטרף למתקפה, אך אלו לא נענו לקריאותיו של דף.\n12 באוקטובר 2023 הציג שר הביטחון, יואב גלנט, את סרט הזוועות בפני בפני שרי ההגנה של נאט\"ו, ואמר להם כי \"נערות נאנסו באלימות, ילדים נגררו לעזה בזמן שהם מדממים. פסטיבל מוזיקה הפך למרחץ דמים חסר הבחנה, עשרות אזרחים ממדינותיכם נרצחו או נחטפו\".\nזיהוי הנרצחים ארך זמן ממושך. על כך אמר קצין הרבנות הראשית, הרב יעקב רוז'ה שזיהה את החללים: \"אני רוצה לומר, ובכאב גדול, שבכל 50 שנות פעילותי לא ראיתי גופות פגועות בצורה קשה ואכזרית כל כך כמו אלו שראיתי בחודשיים האחרונים. מצב החללים האזרחים במלחמה הזו הוא גרוע ומזוויע, ומראה על אכזריות ללא סוף\".\nברבים ממוקדי העימות הצליחו מחבלי חמאס לחטוף אזרחים וחיילים לרצועת עזה. במשך ימים ארוכים לא היה מספרם ידוע. כעבור כשבוע וחצי מהמתקפה העריכו אותו ישראל וחמאס בכ־200–250 חטופים. עם הזמן התבסס מספר החטופים ועמד על 251 חטופים, עד ליוני 2024, הושבו לישראל 116 חטופים חיים, ו-19 גופות חטופים. 116 חטופים עדיין בשבי, מתוכם לפחות 41 חטופים אשר הוכרזו כחללים אשר גופתם חטופה.\n\nלאחר מבצע שומר החומות ב-2021 אלוף הפיקוד הדרום אליעזר טולדנו הביא לפיקוד את תא\"ל (מיל') משה תמיר, לשעבר מפקד אוגדת עזה, שתפקידו העיקרי לדבריו של טולדנו היה להכין תוכנית מגירה לסבב הלחימה הבא \"כך שתהיה מפתיעה, מהירה ובמחיר מקסימלי לאויב ומינימלי לכוחותינו\".\nבמלחמת חרבות ברזל גויס תמיר לשירות מילואים בפיקוד הדרום, ושירת בצוות שתכנן את התמרון היבשתי שביצעו כוחות הפיקוד ברצועת עזה.\nעל פי ד\"ר חנן שי וד\"ר רונן איציק צה\"ל לא הכין מבעוד מועד תוכניות מגירה לכיבוש רצועת עזה והכרעת חמאס אלא תוכנית מצומצמת לביצוע פשיטות.\n\nבשעה 08:00 בבוקר המתקפה הכריז צה\"ל על מצב כוננות מלחמה, ושר הביטחון יואב גלנט אישר גיוס מילואים נרחב והצהיר: \"ישראל תנצח במלחמה הזאת\". מעט לאחר השעה 11:30 בבוקר פרסם ראש ממשלת ישראל בנימין נתניהו סרטון בטוויטר ובו הכיתוב \"אנחנו במלחמה\". הקבינט המדיני-ביטחוני התכנס לדיון משעה 14:45 עד 16:20. בשעה 22:16 מסר נתניהו הודעה ראשונה לתקשורת אודות ההיערכות למלחמה.\nמיומה הראשון של המלחמה התנהלו גיוס מילואים נרחב לצה\"ל ואימון של הכוחות. תהליך זה נתקל בקשיים שאיתם התמודדו המתגייסים כדי להגיע לאזורי הכינוס. ביום הראשון לא פעלה כלל מערכת התחבורה הציבורית בגלל השבת, וחיילים נותרו שעות ארוכות ללא יכולת להגיע לבסיסים. לאחר מכן פעלה המערכת חלקית ואף בסופי השבוע, בשל הצורך להסיט משאבים לצורכי הלחימה. ישראלים ששהו בחו\"ל בזמן פרוץ המלחמה חזרו ארצה בטיסות של אל על כדי להצטרף ללחימה.\n\nישראל פינתה מתושביהם 29 יישובים הקרובים לגדר המערכת סביב רצועת עזה. לנוכח האיום הגובר בגזרת הצפון, ביום השני ללחימה המליצו המועצות האזוריות מטה אשר, מבואות חרמון והגליל העליון לתושבי 21 מיישוביהן להתפנות מהאזור. גם במטולה הומלץ לתושבים להתפנות. בסך הכול נאלצו כ-330,000 איש לעזוב את בתיהם ביישובי עוטף עזה וביישובים הקרובים לגבול ישראל–לבנון. כמחציתם לא שבו לביתם גם לאחר חודשים רבים, ויש הרואים בהם עקורים.\nראש עיריית שדרות ביקש מהממשלה ביום השישי למלחמה, 12 באוקטובר 2023, לפנות את תושבי שדרות. ב־13 באוקטובר נקבע שתושבי העיר שיבחרו בכך יוכלו להתפנות מהעיר, תחילה למשך שבוע לפחות. בהמשך המדינה אישרה תוכנית לפינויים. באותו יום אושרה במשאל טלפוני התוכנית לפינוי תושבי עוטף עזה. בנוסף אושרו מענקים לתושבים.\nכמו כן, ב-20 באוקטובר (14 יום מתחילת הלחימה), הוחלט על פינוי העיר קריית שמונה לבתי הארחה במימון המדינה. הפינוי נתקל בקשיים. ב-22 באוקטובר (16 ימים מתחילת הלחימה) החליטה רשות החירום הלאומית וצה\"ל לפנות עוד 14 יישובים נוספים כגון רמות נפתלי, דן, מצובה ועוד.\nמהלך הפינויים התעכב לעיתים עקב מחסור בחדרים במלונות שאושרו לפינוי. התאחדות המלונות מסרה שכל בתי המלון פתחו את שעריהם למפונים, למעט המלונות שבבעלות אלפרד אקירוב.\nב-5 בפברואר 2024, כ-4 חודשים לאחר שפונו תושבי הדרום והצפון, אמר ראש המועצה המקומית מטולה, דוד אזולאי, כי הוא שוקל להחזיר את תושבי מטולה לבתיהם \"על מנת שצה\"ל והמדינה יגנו עליהם מצפון סוף סוף.\" כמו כן, מספר חברי כנסת ביקשו להקים מנהלת לשיקום יישובי הצפון.\n\n ערך מורחב – פינוי צפון רצועת עזה במלחמת חרבות ברזל\n\nב־13 באוקטובר, כשבועיים לפני התמרון הקרקעי ברצועת עזה, צה\"ל הודיע לאו\"ם ולתושבי הרצועה באמצעות כרוזים בערבית כי על כל האנשים המתגוררים צפונה לנחל הבשור בחלקו העזתי להתפנות דרומה בתוך 24 שעות, וכי תושבים שלא יתפנו יהיו בסכנת פגיעה. הוראה זו קראה לפינויים של כ־1.1 מיליון איש, על פי מקורות ערביים שאינם בהכרח אמינים, ממטרופולין עזה. ההוראה ניתנה במסגרת מנהלת התיאום והקישור. ארגון האומות המאוחדות הזהיר מאסון הומניטרי שעלול להתרחש בשל פינוי כה גדול.\nחמאס, שלו אינטרס שתושבי צפון הרצועה יישארו בבתיהם כמגן אנושי, קרא להם להימנע מפינוי וטען כי הוראות צה\"ל נועדו לגרום לנכבה שנייה. הארגון ירה לכיוון תושבים מצפון הרצועה, כדי למנוע את פינוי האזור, ואף ירה לעבר בתי החולים, המשמשים מגן אנושי למפקדותיו.\nלמרות אזהרות חמאס, עד 15 באוקטובר התפנו מאות אלפי תושבים דרומה. למרות פקיעת האולטימטום, צה\"ל הכריז על חלון זמן נוסף באותו היום שבו התאפשר מעבר בטוח דרך כביש צלאח א־דין, החוצה את הרצועה. קריאות צה\"ל לנוע לדרום נמשכו גם לאחר מכן.\nעם הידוק הכיתור הישראלי את צפון עזה, פתחה ישראל מסדרונות הומניטריים בכביש צלאח א־דין ודרך א־רשיד, שאפשרו יציאה מהעיר לכיוון דרום, ומאות אלפי תושבים נוספים התפנו דרומה. עם זאת, בדצמבר התרבו הדיווחים על התאוששות בקרב חמאס ותושבי עזה. בכל אזור שבו הוכרע הגדוד המרחבי של חמאס, ישנה פעילות מחודשת, בהיקף מוגבל. מחבלים מוסיפים להגיע דרך מנהרות, ולצד זאת ישנה הגירה פנימית חוזרת של אזרחים, למרות ממדי ההרס.\nבתחילת פברואר 2024, לפי נתוני צה\"ל, היו בצפון רצועת עזה 150,000–200,000 פלסטינים שנשארו בבתיהם. חלקם בלחץ חמאס וחלקם מחשש להרס בתיהם. כחצי מיליון אזרחים התרכזו סביב העיר עזה ומחנות הפליטים במרכז הרצועה. כ-150,000 פלסטינים שהו סביב העיר חאן יונס, ו-1.3 מיליון אזרחים היו ממוקמים ברפיח, במרחק של מטרים בודדים מציר פילדלפי.\n\nב־16 באוקטובר קבינט המלחמה אישר ארבע מטרות למלחמה:\n\nמיטוט שלטון חמאס והשמדת יכולותיו הצבאיות והשלטוניות.\nהסרת איום הטרור מהרצועה על ישראל.\nמאמץ מרבי לפתרון סוגיית בני הערובה.\nהגנה על גבולות המדינה ואזרחיה.\nב־7 בנובמבר אמר שר הביטחון גלנט כי שלושת יעדיה העיקריים של המלחמה הם:\n\nארגון חמאס יחדל מלהתקיים כמסגרת צבאית ושלטונית בעזה.\nלא יהיה איום ביטחוני מעזה על אזרחי ישראל.\nלצה\"ל יהיה חופש פעולה מלא ללא מגבלות על הפעלת הכוח.\nכמו כן, לדברי גלנט מערכת הביטחון ממוקדת בהחזרת החטופים, כמו גם בניצחון במלחמה.\nכחודש לאחר תחילת המלחמה, אמר ראש הממשלה נתניהו כי לאחר המלחמה האחריות הביטחונית הכוללת על המתנהל ברצועה תהיה ביד ישראל, למשך תקופת זמן בלתי מוגבלת. בראיון אחר, אמר ראש הממשלה כי הרצועה \"מפורזת ותחת ממשלה אזרחית, אך יידרש כוח מהימן שייכנס ויהרוג את הרוצחים כך שלא תופיע ישות כמו חמאס\". לראשי הרשויות בנגב המערבי אמר כי צה\"ל ימשיך להחזיק ברצועת עזה גם אחרי המלחמה לתקופה מסוימת ושאחרי חיסול חמאס תהיה שליטה ביטחונית ישראלית כוללת על רצועת עזה, כולל פירוז מלא. ב־11 בנובמבר במסיבת עיתונאים הביע התנגדות לאפשרות שהרשות הפלסטינית תשלוט אזרחית ברצועה במענה לשאלה בנושא בלי לציין את שמה. במענה לשאלה בדבר אפשרות להחזרת ההתיישבות היהודית לרצועה בצורה זו או אחרת, התנגד ואמר שאינו רואה בכך כיעד ריאליסטי. ראש המל\"ל צחי הנגבי כתב בדצמבר כי אין לישראל אינטרס לשלוט בענייני האזרחים של עזה וישראל מודעת לרצון של הקהילה הבין-לאומית ומדינות האזור לשלב את הרשות הפלסטינית אך העניין ידרוש רפורמה יסודית ברשות הפלסטינית.\nכחודשיים לאחר תחילת המלחמה, השר בני גנץ שרטט את המציאות הביטחונית החדשה שתתעצב בסופו של השלב העצים בלחימה: שליטה ביטחונית בעזה, שמירה על חופש פעולה ומימושו בכל השטח. בהיבט האזרחי, תוקם מנהלת שתורכב ברובה ממדינות ערביות מתונות שידאגו לאזרחים. לדבריו, יהיה מדובר בתהליך ארוך.\nכמאה ימים לאחר תחילת המלחמה, דיבר גלנט על הצורך בהכרעה הצבאית ואמר שסופה של המערכה הצבאית חייב להיות מעוגן במעשה מדיני. לדבריו, המחשבה המדינית היא המובילה את המעשה הצבאי וחוסר החלטה מדינית עלול לפגוע בהתקדמות הפעולה הצבאית.\n140 יום לאחר תחילת המלחמה, הציג ראש הממשלה נתניהו לקבינט את הצעתו ל\"יום שאחרי חמאס\". היא כללה ניהול של גורמים מקומים.\nכחצי שנה לאחר תחילת המלחמה, פורסם כי נתניהו מנע דיון אסטרטגי על יעדי המלחמה לאור אופן התקדמותה, בניגוד לסיכום בקבינט המלחמה.\n\n ערך מורחב – הלחימה ברצועת עזה במלחמת חרבות ברזל\n\nהשלב הראשון של פעילות צה\"ל ברצועת עזה, שהחל ב־7 באוקטובר, הסתיים ב־27 באוקטובר וכלל הריגה של כ-1,500 מחבלים בשטח ישראל, טיהור עורף ישראל ממחבלים, יצירת יציבות בקו הגבול והתקפה מהאוויר ומהקרקע של יעדי טרור ברצועת עזה. השלב השני היה תמרון קרקעי בשילוב אש מהאוויר, מהקרקע ומהים. השלב השני הסתיים רשמית ב-7 בינואר 2024, והשלב השלישי כלל מעבר מפשיטות של אוגדות לפשיטות חטיבתיות ממוקדות בצפון הרצועה והמשך הלחימה בדרום ומרכז הרצועה. נקבע כי השלב השלישי צפוי לכלול את סיום התמרון הקרקעי, צמצום כוחות, שחרור אנשי מילואים ומעבר לפשיטות ממוקדות. נוסף לכך, הוחלט שתוקם מעין רצועת ביטחון ברצועת עזה.\nכשעה לאחר תחילת המתקפה, הודיע דובר צה\"ל שעל תושבי הדרום והמרכז להיות סמוכים למרחבים מוגנים, ועל תושבי עוטף עזה להימצא בתוך מרחבים מוגנים. כשעתיים לאחר תחילת המתקפה החל צה\"ל לתקוף ברצועת עזה. שר הביטחון יואב גלנט אישר גיוס מילואים נרחב, והכריז על מצב מיוחד בעורף ברדיוס של עד 80 קילומטרים מגבול הרצועה. לאחר נפילת מוצבי הגדר ששימשו כקו ראשון מול עזה נשארו רק כיתות הכוננות ביישובי עוטף עזה, שהגנו על יישוביהם מול המחבלים. הן בלמו גלים של מחבלים ורבים מחבריהן שילמו בחייהם. צה\"ל ומשטרת ישראל פעלו לטיהור עוטף עזה ממחבלים, ולוחמי הימ\"מ שהוקפצו לזירה נלחמו בחוליות הטרור בערים וביישובים, והרגו כ־200 מחבלים. יחידות מובחרות בצה\"ל, בהן סיירת מטכ\"ל, שייטת 13, יחידת שלדג, יהל\"ם וחטיבת עוז, הוזנקו אף הן וניהלו קרבות קשים עם המחבלים. שוטרי משטרת ישראל ומשמר הגבול הרגו 356 מחבלים. מרבית המחבלים שנותרו בשטח ישראל נהרגו או נלכדו.\n\nבערב יום המלחמה הראשון כבש צה\"ל מחדש את מפקדת אוגדת עזה, לאחר קרב קשה. חיל האוויר הישראלי הפציץ ברצועת עזה ובין היתר החריב את \"מגדל פלסטין\" שהכיל תשתיות טרור של חמאס לאחר הפעלת נוהל הקש בגג, מאחר שבבניין גרו אזרחים ששימשו את חמאס כמגן אנושי. חיל הים הרג עשרות מחבלים שחדרו לישראל בסירות דרך הים. לפי דובר צה\"ל, עד הבוקר השני למלחמה צה\"ל תקף 426 מטרות ברחבי הרצועה, הרג מאות מחבלים ולקח עשרות שבויים. באותו ערב חתם שר האנרגיה ישראל כ\"ץ על צו המורה להפסיק את אספקת החשמל לרצועת עזה.\nבימים שלאחר 7 באוקטובר נמשכו בעצימות נמוכה הקרבות עם שארית המחבלים שנותרו בשטחי העוטף. מזכיר ההגנה של ארצות הברית, לויד אוסטין, הודיע שארצות הברית שולחת את נושאת המטוסים ג'רלד פורד (CVN-78) לחופי ישראל, כדי להפגין תמיכה בישראל ולהרתיע את אויביה. במקביל חיל האוויר הישראלי הגביר את ההפצצות על תשתיות טרור של חמאס וגא\"פ ברצועת עזה. חיל הים הישראלי תקף מטרות באזור החוף ומפקדות של הקומנדו הימי של חמאס. בצהרי היום השלישי למלחמה ניתקה ישראל את אספקת המים לרצועת עזה, ונאסרה כניסת דלק ומזון וסיוע הומניטרי.\nבלילה שבין 9 ל־10 באוקטובר כלי טיס של צה\"ל ביצעו סיכול ממוקד בזכריא אבו מעמר, בכיר בלשכה המדינית של חמאס שהיה אחראי קשרי חוץ, ובג'ואד אבו שמאלה, שר הכלכלה של חמאס שהיה אחראי על מימון טרור והכווין פיגועים.\nב־11 באוקטובר ביצע צה\"ל סיכול ממוקד במחבל מוסטפא שאהין, שביצע מעשי טבח וזוועות והעלה תיעוד שלהם לרשתות החברתיות. ב־12 באוקטובר ביצע צה\"ל סיכול ממוקד במוחמד אבו שמאלה, בכיר בקומנדו הימי של חמאס. ביום זה אישרה הכנסת את הקמת ממשלת החירום עם סיעת המחנה הממלכתי והוקם \"קבינט המלחמה\". ב־13 באוקטובר צה\"ל הודיע לאו\"ם ולתושבי הרצועה באמצעות כרוזים בערבית כי על כ־1.1 מיליון איש המתגוררים בעזה וצפון הרצועה להתפנות דרומה בתוך 24 שעות, וכי תושבים שלא יתפנו יהיו בסכנת פגיעה. בסביבות 15:00 שיגרו המחבלים מעזה רקטת קרקע–קרקע כבדה וארוכת טווח מדגם עיאש 250 אל עבר מחוז הצפון, והיא יורטה בהצלחה על ידי קלע דוד. בנוסף, ביצע צה\"ל פשיטות ברצועה בכדי לנסות לגייס מידע על מיקום בני הערובה ואיסוף גופות של הנרצחים.\n\nבליל שבת 14 באוקטובר תקף צה\"ל את מפקדת המערך האווירי של חמאס. בתקיפה נהרג מראד אבו מראד, מפקד המערך האווירי בעזה, שלקח חלק גדול והכווין מחבלים בטבח ביום שבת. בצהריים כלי טיס של צה\"ל בסיוע שב\"כ ואמ\"ן, הרגו את עלי קאדי, מפקד בכוח הנוח'בה, שפיקד על פשיטת טרור על יישובי עוטף עזה. ב־15 באוקטובר הרג צה\"ל את בילאל אל־קודרה, מפקד כוח נוח'בה בגדוד דרום ח'אן יונס, שהיה אחראי על הטבח בנירים וניר עוז. באותו יום, בסיוע השב\"כ, נהרג בסיכול ממוקד מועתז עיד, מפקד המחוז הדרומי בביטחון הלאומי של חמאס. חיל האוויר תקף מטרות בדרום הרצועה, בפרט בח'אן יונס וברפיח. ב־16 באוקטובר נהרגו ראש המודיעין הכללי של חמאס בח'אן יונס ואוסאמה מזיני, ראש מועצת השורא של חמאס ברצועה. אחר הצהריים שיגרו המחבלים רקטות לאזור ירושלים, הרי ירושלים, גוש דן והשרון בשני מטחים מרוכזים. באופן תקדימי מזכיר המדינה של ארצות הברית, אנתוני בלינקן, השתתף בקבינט המלחמה המצומצם של ממשלת ישראל.\nב־17 באוקטובר הרג צה\"ל את איימן נופל, מפקד חטיבת מרכז הרצועה, אשר הכווין מתקפות טרור נגד כוחות הביטחון וריכוזי אוכלוסייה אזרחית. ב־18 באוקטובר הרג צה\"ל את מוחמד אל-ואדיה, מפקד מערך הנ\"ט של חטיבת העיר עזה בחמאס, ואת אכרם חיג'אזי, סוחר אמצעי לחימה, סוחר בכספי טרור ומכווין פיגועים בישראל ופעיל במערך הימי של חמאס. ביום זה ערך נשיא ארצות הברית ג'ו ביידן בישראל ביקור תמיכה והזדהות. ב־19 באוקטובר הרג צה\"ל את ראפת חרב חוסיין אבו הילאל, ראש הזרוע הצבאית של ועדות ההתנגדות העממית ברפיח. כמו כן, סוכל ג'יהאד מוחייסן, מפקד כוחות הביטחון הלאומי בעזה, תפקיד המקביל למפקח הכללי של משטרת ישראל. ב־20 באוקטובר הרג צה\"ל את מחמוד צביח, ששימש כמהנדס בכיר וראש יחידה במחלקת הפרויקטים והפיתוח במטה הייצור של חמאס. אחרי כניסת השבת שחרר חמאס שתי חטופות אמריקאיות והן הועברו למצרים ומשם לישראל.\n\nב-17 באוקטובר דיווחו מקורות ברצועת עזה על פיצוץ בבית חולי \"אל-אהלי\" בעזה. מקורות פלסטיניים רשמיים טענו כי בפיצוץ נהרגו קרוב ל־500 אנשים, וחמאס האשים את ישראל בתקיפה אווירית של בית החולים. טענות אלה דווחו באמצעי התקשורת הבין־לאומיים, ורק מאוחר יותר הועלו תהיות לגבי מהימנות הדיווחים והתברר שגרסת חמאס אינה עומדת במבחן הביקורת. שעתיים לאחר האירוע הודיע דובר צה\"ל שלפי תחקיר צה\"ל, הג'יהאד האסלאמי הפלסטיני שיגר מטח רקטות שעבר בסביבת בית החולים, אשר אחת מהן נפלה והתפוצצה בבית החולים. בהמשך התברר שגרסת דובר צה\"ל היא הנכונה. כן התברר שחמאס ניפח את מספר ההרוגים, ושבפיצוץ עצמו – שאירע במגרש החניה ליד בית החולים – נהרגו הרבה פחות מ־500 פלסטינים. פרסום הגרסה הראשונית השקרית של המקרה, לפיה צה\"ל אחראי לפיצוץ, גרר תגובות נזעמות במדינות רבות כמו ירדן, לבנון, עיראק, תוניסיה, מצרים. בעקבות הדיווח השגוי ב־BBC קהילת יהדות בריטניה, ראש ממשלת בריטניה רישי סונאק וכן גורמים פרו־ישראליים מתחו ביקורת חריפה על הסיקור השגוי והמוטה של התקרית ועל כך ש־BBC מסרב להגדיר את חמאס ארגון טרור. בעקבות הלחץ ה־BBC התנצל והודיע שחמאס יוגדר \"מי שבריטניה מגדירה כארגון טרור\".\nב־21 באוקטובר נהרג בכיר חמאס טלאל אל־הינדי בהפצצה על ביתו. ב־22 באוקטובר מטוס קרב הרג בסיכול ממוקד את מוחמד קטאמש, סגן מפקד המערך הארטילרי של כל רצועת עזה. ב־23 באוקטובר צה\"ל והשב\"כ הרגו את ראש מערך הנ\"ט בצפון הרצועה של ארגון הטרור חמאס, איבראהים א-סחאר. צה\"ל השתמש גם בפצצות חודרות בונקרים לצורך פגיעה בנכסים התת־קרקעיים של חמאס. בלילה שחרר חמאס שתי חטופות נוספות בנות 80 ו־85, שאותן חטף במהלך הטבח בניר עוז, אך בעליהן נותרו בידי חמאס בעזה. לפי הדיווחים השחרור התאפשר בעקבות תיווך של מצרים. ב־24 באוקטובר הרג צה\"ל את עבד א-רחמאן, סגן מפקד גדוד נוסייראת, שהשתתף בטבח בקיבוץ בארי, ח'ליל מחג'ז, סגן מפקד גדוד שאטי, וח'ליל תתרי, סגן מפקד גדוד שייח' רדואן. ב־25 באוקטובר הרג צה\"ל בסיכול ממוקד את תייסיר מבאשר, ששימש כמפקד גדוד גזרת צפון ח'אן יונס של חמאס ומילא תפקידים רבים בארגון הטרור, ביצע והכווין פיגועים, והיה מקורב למוחמד דף. בהמשך היום חמאס שיגר רקטות קרקע–קרקע מדגמים R-160 ועיאש 250 לעבר דלית אל־כרמל והעיר אילת בהתאמה. הרקטה בצפון התפוצצה באוויר, הרקטה לכיוון אילת נפלה בשטח פתוח באזור חבל אילות. בלילה שבין 26 ל־27 באוקטובר נהרג בסיכול ממוקד מדחת מבאשר, מפקד גדוד מערב ח'אן יונס בחמאס, שהשתתף בפיגועי צליפה ובהשלכת מטענים גדולים לעבר כוחות צה\"ל ולעבר יישובי ישראל. בלילה ביצעו כוחות חי\"ר, הנדסה ושריון של עוצבת געש פשיטה במרכז רצועת עזה ותקפו מטרות של חמאס בשכונת שג'אעייה. שייטת 13 ביצעה פשיטה מהים על דרום רצועת עזה והשמידה תשתיות טרור של חמאס ושל הכוח הימי שלו.\n\n ערך מורחב – ההסברה הישראלית במלחמת חרבות ברזל#חשיפת מטה החמאס מתחת לבית החולים שיפא\nבתדרוך לתקשורת הזרה חשף דובר צה\"ל דניאל הגרי מידע מודיעיני שמוכיח שחמאס מיקם את המפקדה הראשית שלו, מקלטים לבכירי הארגון, רשת מנהרות טרור ותשתיות טרור נוספות מתחת לבית החולים שיפא שבלב עזה במטרה להשתמש בבית החולים כמגן אנושי ולמנוע תקיפות של צה\"ל על תשתיות הטרור ובכירי חמאס.\n\n ערכים מורחבים – קרב ג'באליה (2023), קרב בית חאנון (2023), קרב עזה (2023)\nבין 26 ל-28 באוקטובר, צה\"ל התחיל את התמרון הקרקעי בצפון רצועת עזה. הפעילות הקרקעית של צה\"ל ברצועת עזה הורחבה בימים אלה, וכללה כוחות חי\"ר, שריון והנדסה עם חיפוי אווירי. הכוחות הכינו את השטח לכניסה קרקעית גדולה, תקפו מטרות טרור ועמדות נ\"ט, והרגו עשרות מחבלים. לפי פרסומים פלסטיניים ובתקשורת הערבית, צה\"ל היה בשכונות החיצוניות של צפון הרצועה ובפרברי העיר עזה. ב־26 באוקטובר ביצע כוח משולב של צה\"ל בפיקוד חטיבת גבעתי, שכלל לוחמי חי\"ר על נמ\"ר, ולוחמי הנדסה ולוחמי שריון על טנקי מרכבה סימן 4מ ודחפורי D9 משוריינים, פשיטה לילית וממוקדת בצפון רצועת עזה. בצהריים הרג צה\"ל בסיכול ממוקד את חסן אל-עבדאללה, מפקד מערך הירי הרקטי של צפון ח'אן יונס של חמאס. לפנות ערב הרגו צה\"ל והשב\"כ את סגן ראש מחלקת המודיעין של הארגון, שאדי בארוד. בארוד תכנן עם יחיא סנוואר את מתקפת הטרור על עוטף עזה. בערב הרג צה\"ל את צמרת גדוד דרג'-תופאח של חמאס, השייך לחטיבת העיר עזה ושלפעיליו היה חלק משמעותי במתקפת הטרור על העוטף. במהלך היום פרץ כוח קרבי משולב, ובכלל זה חי\"ר ושריון, לתוך מרכז רצועת עזה, הכין את תוואי השטח והרג מחבלים בפשיטה נוספת. בפשיטה ריכזו כוחות ארטילריה וחיל האוויר את התקיפות שלהם על השכונות שיח' רדואן ושג'אעייה.\nב-28 באוקטובר נכנסו כוחות אוגדה 162 לצפון רצועת עזה. בחצות, 29 באוקטובר, חצו כוחות עוצבת חצי האש, שפעלה תחת עוצבת סיני, את גדר הגבול ותקפו את מרחב בית חאנון. ב־28 באוקטובר הודיעו דובר צה\"ל ודוברות שב\"כ בהודעה משותפת כי נהרג ראש המערך האווירי של חמאס אשר לקח חלק בתכנון ובהוצאה לפועל של הטבח ביישובי עוטף עזה, עצאם אבו רכבה. נהרג גם מפקד הכוח הימי של חטיבת עזה בחמאס, שפיקד על ניסיון החדירה הימי למרחב זיקים כמה ימים קודם, ראתב אבו צהיבאן.\n\nב־29 באוקטובר סיכלו לוחמי שריון במילואים ניסיון חדירה של חוליית מחבלים מכוח הנוח'בה של חמאס לתוך ישראל. המחבלים חדרו דרך מעבר ארז ונבדק אם השתמשו לשם כך בפיר מנהרה. בחילופי האש נהרגו ארבעה מחבלים. בלילה שבין 29 ל־30 באוקטובר, בפעולה קרקעית של צה\"ל והשב\"כ שנקראה מבצע ראשית האור, שוחררה תצפיתנית שנחטפה על ידי החמאס מבסיס נחל עוז. גם במהלך שבוע זה נמשך ירי הרקטות מרצועת עזה אל עבר עוטף עזה, חבל לכיש, באר שבע, הפזורה הבדואית, דימונה, השפלה, גוש דן, השרון ואזור השומרון, ירושלים וגוש עציון במספר מטח מרוכז מדי יום ולעיתים פעם בכמה ימים. רוב הרקטות יורטו אך חלקן נפלו בערי ישראל וגרמו לנזק ולפצועים. ב־31 באוקטובר הודיע דובר צה\"ל כי הכוחות בפיקוד חטיבת גבעתי השתלטו על מעוז צבאי של החמאס במערב ג'באליה שבצפון הרצועה. בנוסף, צה\"ל ושב\"כ הרגו את מפקד גדוד מרכז ג'באליה אבראהים ביארי, שהיה ממובילי מתקפת הטרור ב־7 באוקטובר.\nב-31 באוקטובר, התרחשה גם הפצצת בניין המהנדסים ברצועת עזה. באירוע, צה\"ל התקיף בניין מגורים בן שש קומות במרכז רצועת עזה, בעת שחסו בו מאות בני אדם. כתוצאה מהפצצת הבניין נהרגו לפחות 106 אזרחים, כולל 54 ילדים, 34 נשים ו-18 גברים.\n\nבמהלך הימים שבין סוף אוקטובר לתחילת נובמבר, נכנסו גם כוחות אוגדה 36 לרצועה. צה\"ל הרחיב את התמרון הקרקעי, והקיף מדרום את העיר עזה, עם צוותי קרב חטיבתיים, משולבים בשריון, חי\"ר והנדסה, וזאת בצמוד לטייסות קרב, כטמ\"מים חמושים וארטילריה מתותחים. הכוחות נעו בקצבים שונים, כאשר אלה שתוקפים מצפון–מערב הגיעו למחנה הפליטים שאטי, הצמוד לחוף עזה, והכוחות המכתרים את עזה מדרום הגיעו ללב שכונות זייתון ואל-פורקאן. בעיר שאוכלוסייתה הוערכה כ־1.2 מיליון איש כולל בפרבריה הצמודים, נותרו לפי הערכות הצבא מאות אלפים בודדים של תושבים שלא התפנו. צה\"ל הודיע כי השלים את כיתור העיר מדרום ב־2 בנובמבר. בתחילת השבוע החמישי למלחמה, ב-4 בנובמבר הושלם ביתור הרצועה לשני חלקים. ב־6 בנובמבר דווח בהודעה משותפת לדובר צה\"ל ולדוברות שב\"כ כי נהרג מפקד גדוד דיר אל־בלח של חמאס בחטיבת מחנות המרכז, שהשתתף בשילוח המחבלים לטבח ביישובי עוטף עזה ותכנן פיגועים נוספים לאחריה. ב־10 בנובמבר נפלו ארבעה מלוחמי גדוד 697 של עוצבת חצי האש, ושישה נוספים נפצעו.\nבמהלך השבוע השישי ללחימה (11–17 בנובמבר) השלים צה\"ל את ההשתלטות על מחנה שאטי. לפני כן השתלט על סמלי שלטון של חמאס ועל נכסים צבאיים של הארגון. שר הביטחון אמר כי ישראל שולטת בכל התווך העילי והמרכזי בצפון הושלט ובמיוחד בעיר עזה. בהמשך אמר השר כי ישראל עברה שלב בתמרון. ב־14 בנובמבר מטוסי קרב ביצעו סיכול ממוקד שכלל תקיפת שתי מנהרות טרור בהן הסתתרו מחבלים בכירים בחמאס. לפי דובר צה\"ל מקומות המסתור ניזוקו קשות ובכירים שהסתתרו בהן נהרגו. ב־26 בנובמבר אישר חמאס שבתקיפות נהרגו לפחות חמישה בכירים, בהם אחמד ע'נדור (מפקד הזרוע הצבאית של חמאס בצפון הרצועה) ואיימן סיאם (ראש המערך הרקטי של חמאס). ב-17 בנובמבר נהרג מנהיג תנועת החירות הפלסטינית.\nבמהלך השבוע השביעי למלחמה (18–24 בנובמבר) כוחות צה\"ל נכנסו לבית החולים שיפא, מצאו שם מנהרת טרור ואמל\"ח רב. כוחות יהל\"ם, יחידת עוקץ ויחידת שלדג סרקו את המנהרה וחשפו רשת מנהרות מסועפת שתוכננה לשהייה ארוכה. נמצאו גם חפצים שהיו שייכים לחטופים. הכוחות החרימו מצלמות אבטחה מבית החולים וחשפו צילומים של מחבלי חמאס חמושים מכניסים בכוח לבית החולים לפחות שני חטופים. עוצבת חצי האש, שפעלה תחת עוצבת הפלדה, לחמה בבית לאהיא, פגעה בפעילי חמאס ואיתרה והשמידה תשתיות ואמצעי לחימה של החמאס. סרטוני וידאו מתוך הרצועה פורסמו ברשתות וגם סרטונים מתוך בית החולים שיפא שמראים את ההוכחות לכך שהיו חטופים בבית החולים וכי השתמשו בו למטרות טרור. ביום שישי, 24 בנובמבר, בשעה 7:00 נכנסה לתוקפה עסקת שחרור החטופים ישראל–חמאס, שכללה הפוגה בין ישראל לחמאס.\n\n ערך מורחב – עסקת שחרור החטופים ישראל–חמאס (2023)\nההפוגה בלחימה במסגרת העסקה נמשכה כשבוע. בתמורה להפוגה, לשחרור אסירים פלסטינים (ביחס של שלושה לאחד) ולאספקה הומניטרית לרצועת עזה, שחרר חמאס 81 אזרחים ישראלים (בעיקר נשים וילדים) שנחטפו לרצועת עזה. נוסף על כך שחרר חמאס 24 אזרחים זרים נוספים שלא במסגרת העסקה וללא תמורה ידועה. חמאס הפר את תנאי ההפוגה מספר רב של פעמים, ומטעני חבלה הופעלו נגד חיילים ישראלים ששהו ברצועת עזה. ההפוגה הסתיימה לאחר שחמאס סירב להמשיך לשחרר נשים וילדים.\n\n ערכים מורחבים – קרב ח'אן יונס (2023), קרב שג'אעייה (2023), קרב ג'באליה (2023)\nב־5:54 ב-2 בדצמבר חידש חמאס את הירי לעוטף ובכך הפר את ההפוגה בלחימה שוב. צה\"ל תקף בתגובה מטרות חמאס בצפון הרצועה וגם בחלקה הדרומי, בעיקר בח'אן יונס, אולם רק לאחר שהסתיימה ההפוגה כמתוכנן בהסכם, בשעה 7:00 בבוקר, אף על פי שהחמאס הפר את תנאי ההפוגה. הירי לעוטף התגבר בהדרגה עד לשעות הערב ואף נשמעו אזעקות בגוש דן, בשפלה ובאשדוד במטחים בשעות 17:00 ו־20:00, וגם ירי בשעה 21:00 של הג'יהאד האסלאמי לעבר המועצה המקומית גן יבנה, היישובים תקוע ואליאב והעוטף. לקראת השלב הבא במלחמה, פרסם צה\"ל את מפת אזורי הפינוי ברצועת עזה: שטח הרצועה חולק לאזורים על פי החלוקה לשכונות המוכרות, כדי לאפשר לתושבי עזה להתמצא ולהבין את ההנחיות ולהתפנות ממקומות ספציפיים אם יידרשו לכך כדי לשמור על ביטחונם. למשל, צה\"ל קרא לתושבים באזור ח'אן יונס להתפנות מערבה, ובצפון הרצועה להתפנות לאזורים הומניטריים. במהלך אותו שבוע הרג צה\"ל את מפקד גדוד שג'אעייה, ויסאם פרחאת, חשף את שאר מפקדי חמאס בשכונה וקרא להם להיכנע. בנוסף צה\"ל חידש את הפעילות הקרקעית בצפון הרצועה. בדרום הרצועה, חיל האוויר הפציץ באופן כבד את האזור, במיוחד בח'אן יונס.\nבסוכנות הידיעות AFP טענו כי בצהרי 4 בדצמבר עשרות טנקים ומשוריינים צבאיים תועדו בעיירה בדרום הרצועה, צפונית לח'אן יונס. בערב יום שני 4 בדצמבר החל קרב ח'אן יונס. לאחר שמפקד פיקוד דרום והרמטכ\"ל נכחו ברצועת עזה, החלו תקיפות מסיביות באזור ח'אן יונס, התקיפות המסיביות ביותר שהיו באזור. חיל האוויר וחיל הרגלים הגיעו אל מעל ל־150 תקיפות בשעה וחצי. בחסות התקיפות הנרחבות החל צה\"ל בהובלת אוגדה 98 לפעול בתוך העיר, עד שיום אחרי זה, צה\"ל השלים את כיתור העיר ח'אן יונס. הושלם גם כיתור ג'באליה. לוחמי חי\"ר, הנדסה ושריון פעלו במרכז ח'אן יונס החל משעות הלילה שבין 4 בדצמבר ל-5 בדצמבר, כחלק מתחילתו של השלב השני של התמרון הקרקעי ברצועת עזה. במקביל, באותו הלילה נכנסו הכוחות למקומות בצפון מזרח הרצועה: שכונת שג'אעייה בעיר עזה ולעיר ג'באליה, כולל במחנה הפליטים הצפוף שבה. באותה העת, נלחמו ברצועה חמש אוגדות. צה\"ל הסתער על גדוד מחבלי חמאס שג'אעייה בלפיתה משלושה כיוונים: ממזרח, כלומר מצד ישראל, עם חטיבות כפיר ו־188 של השריון, וממערב, מכיוון החוף, עם חטיבות גולני והצנחנים. מדרום כוחות צה\"ל היו כוחות בפרוזדור נצרים שביתר את הרצועה. מצפון פעלו כוחות בעיר ג'באליה. חטיבה 14 לחמה בגזרת העיר עזה, כשתחתיה פעל גם גדוד 697 מעוצבת חצי האש, פגעה בפעילי חמאס, איתרה והשמידה אמצעי לחימה ותשתיות טרור.\nבצה\"ל היו שהעריכו כי שבירת חמאס נראית לעין, משום שלראשונה מאות רבות של מחבלי חמאס הניחו את נשקם והסגירו את עצמם לידי צה\"ל בצפון ובדרום הרצועה. ירי הרקטות אל עבר ישראל מהרצועה פחת משמעותית ויכולות השיגור של חמאס נפגעו קשות. מחבלי חמאס אשר הניחו את נשקם עברו תחקורים לפי כניסתם לכלא במטרה לספק מידע שעשוי להיות הכרחי להמשך הלחימה ברצועה. במהלך השבוע העשירי למלחמה (9–16 בדצמבר) התגבר החשש במצרים למעבר של פליטים עזתים במעבר רפיח לכיוון מצרים. נשיא מצרים, עבד אל־פתאח א־סיסי, הבהיר כי מדינתו לא תקלוט את אותם פליטים לסיני, אך עם זאת הבטיח כי תימשך כניסת משאיות במעבר רפיח לצורך סיוע הומניטרי לרצועה. חלק מהמשאיות הללו נבזזו בידי אזרחים עזתים ומחבלי חמאס.\nב־12 בדצמבר בשעות אחר הצהריים נכנסו כוחות צה\"ל למתחם של שלושה מבנים שלא טוהרו בשכונת שג'אעייה שבמזרח העיר עזה. מחבלים ששהו במבנה הנטוש, החלו בירי של רובי M-16 והפעילו מטעני חבלה ורימוני יד לעבר הכוח. ארבעה לוחמים של גדוד 51 של חטיבת גולני נפגעו כתוצאה מהירי ושאר הכוח, ששהה מחוץ למבנה, פרץ אליו ולעברם נורתה אש כבדה. בעקבות חשש של חטיפת החיילים שנפגעו לאחר שנותק הקשר עימם, הוקפצו למקום חיילים ששהו באזור, ביניהם המפקדים של גדודי 13, 51 וסיירת גולני, בראש כוח חילוץ של יחידה 669. הקרב נמשך בזמן ניסיון החילוץ של הפצועים, והם נתקלו במארב של מחבלים, מה שהוביל למותם של סא\"ל תומר גרינברג, מג\"ד גדוד 13, ושל מפקד חפ\"ק מח\"ט גולני, יצחק בן בשט. מלבדם נהרגו חייל וקצין ביחידת 669. הקרב נמשך שלוש שעות ובסך הכול נהרגו בו תשעה לוחמי צה\"ל וקציניו, שבעה מחטיבת גולני ושניים נוספים מ־669.\n\n ערך מורחב – הריגת שלושת החטופים הישראלים בשג'אעייה\nב־15 בדצמבר, בסביבות השעה 10:00, ירו כוחות צה\"ל בשג'אעייה למוות בשלושה חטופים – יותם חיים, סאמר פואד אל־טלאלקה ואלון שמריז – לאחר שזיהו אותם בטעות כאיום, אף על פי שהשלושה החזיקו בדגלים לבנים כסימן של כניעה. בצה\"ל רווחת ההנחה שהמחבלים שהחזיקו בחטופים נטשו אותם, בשל הלחימה באזור, או שהחטופים הצליחו לברוח מהשבי. בתחקיר שנעשה מול גדוד 17 מבית הספר למ\"כים שפעלו באזור עלה כי במבנה סמוך למקום שבו נורו למוות החטופים אותרו גם כמה שלטים, שעליהם נכתבו בעזרת שאריות מזון הכתובות \"SOS\" ו\"הצילו, 3 חטופים\" אך הכוח נמנע מלהגיע למבנה מחשש שהמבנה ממולכד. לאחר המקרה הרמטכ\"ל הרצי הלוי קיים הערכת מצב ברצועת עזה, שוחח עם לוחמים על הוראות הפתיחה באש והזכיר כי \"צה\"ל לא יורה בבן אדם שמרים ידיים\". בצהריים שוגר מטח רקטות לירושלים וסביבתה, לראשונה זה חודש וחצי. כיפת ברזל יירטה בהצלחה את הרקטות; רסיס של אחת מהן נפל סמוך לבית חולים ברמאללה, שברשות הפלסטינית.\nב-18 בדצמבר הודיע דובר צה\"ל על סיום פעילות אוגדה 252 במרחב בית חאנון והעברת האחריות על האזור לידי אוגדת עזה. פורסם שההערכה הייתה שנותרו ברצועה מאות בודדות של רקטות ארוכות טווח שהיו יכולות להגיע מאשדוד צפונה, ולכן כמות הרקטות ששוגרו לטווח זה באותה העת הייתה מעטה יחסית. למחרת, בצה\"ל הכריזו כי אוגדה 162, השלימה את כיבוש ג'באליה ופירקה את מטות השליטה של חמאס בצפון הרצועה. היא החלה לפעול מצפון מזרח למרכז העיר עזה, נגד אחד מגדודי החמאס. ב-19 בדצמבר שוגר מטח רקטות לעבר השפלה וגוש דן, לראשונה מזה שבוע. כתוצאה מהמטח, התרחשה נפילת רקטה בים, סמוך לחוף בבת ים, בנוסף לנפילה בשטחים פתוחים בערים ראשון לציון ונס ציונה. קלע דוד ביצע יירוטים מוצלחים. ב-19 בדצמבר בערב חיל האוויר וחיל השריון ביצעו את התקיפה העוצמתית ביותר בזמן הקצר ביותר על רצועת עזה, כ-60 תקיפות ברבע שעה לעבר מגוון מטרות. מספר גדול של פצצות תאורה נראו מעל רחבי ח'אן יונס, קולות ירי נשמעו במרחב ואף נשמעו היטב במרכז הארץ.\n\nב-20 בדצמבר לאורך כל היום נתקפו 300 מטרות לאורך הרצועה, ופוצצו 56 מבנים בשכונת שג'אעייה. בוצעה השתלטות על מספר בסיסים צבאיים של חמאס בח'אן יונס ועל מרכז ההנהגה של החמאס, אזור לחימה מרכזי, והושמדו משאיות עם טילים ארוכי טווח. ב-21 בדצמבר שוגר מטח רקטות כבד של 30 רקטות לעבר אשדוד, אשקלון, השפלה, גוש דן והשרון. כתוצאה מהמטח, רסיסי רקטות ומיירטי כיפת ברזל נפלו בערים קריית אונו, גבעת שמואל, רמת גן, הרצליה, אשדוד, רמת השרון, כפר סבא, ובים, סמוך לנמל תל אביב; מרבית מוחלטת של הרסיסים נפלו באזורים פתוחים ולא הסבו נזק כלל. המטח הגיע אחרי הודעה של חמאס כי משא ומתן להחזרת חטופים יתקיים רק אם תהיה הפסקת אש כוללת מצד ישראל. בנוסף, צה\"ל השמיד 56 בניינים ברצועה בפיצוץ בודד מתוכנן היטב ורחב היקף בשג'אעייה. באותו יום צה\"ל הודיע כי אוגדה 99 השלימה תמרון קרקעי ראשון במרכז הרצועה. לוחמי האוגדה הרגו מחבלים מגדוד נוסייראת של החמאס והשמידו אמצעי לחימה ותשתיות תת-קרקעיות. למחרת, לפי מקורות צבאיים, צה\"ל ביצע פעולה חריגה בין מעבר כרם שלום לרפיח וציר פילדלפי. לפי דיווחים פלסטיניים צה\"ל הכניס נגמ\"שים וטנקים אל המרחב וביצע תמרון קצר. מחבלים פתחו לעברם באש והותקפו. עיקר המתקפה הקרקעית הייתה בדיר אל-בלח, בדרג'-תופאח ובח'אן יונס.\nחלה ירידה הדרגתית במספר השיגורים מהרצועה, מסיום ההפוגה. בשבוע הראשון שלאחריה (1 עד 7 בדצמבר) היו 75 שיגורים ביום (לא כולל שיגורים כושלים וירי לים ולעבר הכוחות המתמרנים), בשבוע השני – 23 שיגורים, בשלישי – 16 שיגורים, ובשבוע זה – 14 שיגורים ליום. ב-25 בדצמבר השתלט צה\"ל על מצבור אמצעי לחימה גדול ומפקדות טרור של חמאס ושל הגא\"פ. בנוסף, החמאס דחה את ההצעה של מצרים לתהליך מדורג בנוגע לשחרור החטופים עבור הפסקת המלחמה וויתור על השליטה על הרצועה (ישראל לא טענה שהיא תסכים להצעה כזו). במהלך השבוע השנים עשר למלחמה (23–30 בדצמבר), לאחר שצה\"ל השיג אחיזה מבצעית כמעט בכל צפון הרצועה, לרבות שג'אעייה, העמיק צה\"ל את התמרון לכיוון מרכז הרצועה, ואוגדה 36 נכנסה לאל-בורייג' שם לפי הערכות שכנו כ-1,000 מחבלים לפחות. מחנות המרכז של חמאס מונים בנוסף את אל-מע'אזי, נוסייראת ודיר אל-בלח, והם מהווים הפרדה בין העיר עזה לבין ח'אן יונס. בשלושת המחנות הללו, שוכנים ארבעה גדודי חמאס שהלחימה נגדם צפויה להימשך שבועות. ב-27 בדצמבר פתחו כוחות צוות הקרב של חטיבה 5 במבצע עוז וניר. תחת פיקודה של אוגדת עזה, פעלה החטיבה במרחב ח'ירבת אח'זעה בדרום רצועת עזה, משם יצאו המחבלים לניר עוז.בדצמבר 2023 חשפו כוחות יהל\"ם וצק\"ח 14 את אחת מדירות המסתור של יחיא סנוואר בעזה ומתחתה רשת מנהרות טרור בעומק של למעלה מ-20 מטר ואורך של 218 מטר. המנהרה כללה תשתיות חשמל, מים, אוורור וביוב ואף חדרי תפילה. היא שימשה את בכירי חמאס. ב-29 בדצמבר 2023, אחרי מיפוי המנהרות על ידי לוחמי סמור, פוצצו כוחות חיל ההנדסה הקרבית את מנהרות הטרור.\nבחצות שבין 31 בדצמבר ל-1 בינואר, עם כניסת השנה האזרחית החדשה, ירה חמאס מטח של 27 רקטות לעבר גוש דן, השפלה, חבל מודיעין ועוטף עזה. ב-1 בינואר דיווחו כוחות מגדוד 71 של חטיבה 55 כי הלוחמים השלימו את כיבוש העיר בני סוהילה שבנפת ח'אן יונס. באותו יום נהרג בתקיפה אווירית מפקד פלוגת הנוח'בה של דיר אל-בלח, עאדל מסמח. ב-4 בינואר, 3 אנשים שהוגדרו כנעדרים, התגלו כחטופים. ב-6 בינואר, דובר צה\"ל הודיע כי הושלם פירוק המסגרת הצבאית של חמאס בצפון הרצועה. צה\"ל תכנן מעבר לפשיטות ממוקדות בצפון הרצועה במקביל להמשך הלחימה העצימה בדרומה ומרכזה. גורמים אמריקניים העריכו שהיקף כוחות צה\"ל בצפון הרצועה היו פחות מ-25 אלף חיילים, כאשר בשיא התמרון היו במרחב כ-50 אלף חיילים. צה\"ל שלט בכ-60% משטח רצועת עזה.\n\nב-15 בינואר 2024 צה\"ל הוציא את אוגדה 36 (עוצבת געש) מרצועת עזה.\nבעזה נותרו שלוש אוגדות – אוגדה 162 (עוצבת הפלדה) נלחמה בצפון, אוגדה 99 (עוצבת הבזק) במסדרון נצרים במרכז הרצועה ואוגדה 98 (עוצבת האש) בח'אן יונס. לפי קצינים בצה\"ל, בכל תא שטח היה מדד שליטה של צה\"ל בהתאם לפגיעה בתשתיות חמאס, פירוק הגדודים, נוכחות אזרחים פלסטינים ותשתיות אזרחיות קיימות. לפי הערכות בצה\"ל, בצפון הרצועה חמאס לא שלט בכלל, בעיר עזה הוא ניסה להחזיר שליטה, בח'אן יונס חמאס היה בשליטה חלקית גבוהה, וברפיח הוא שלט באופן מלא. ב-19 בינואר, הלחימה נמשכה בצפון ובדרום הרצועה. למחרת, לוחמי צה\"ל מחטיבות 646 ו-179, בהכוונת אגף המודיעין, פשטו על מתחם תעשיית ייצור אמצעי לחימה בשכונת זייתון ובמרחבים בצפון רצועת עזה. ב-21 בינואר משימת ביתור הרצועה לשני חלקים, והשליטה במסדרון נצרים, הועברה מאוגדה 99 לחטיבת הנח\"ל, יחד עם כלל כוחות הלוגיסטיקה וההנדסה של אוגדה 162. בליל 23 בינואר השלימה אוגדה 98 את כיתור ח'אן יונס. באותו יום נפלו 21 חיילים באסון אל-מע'אזי, במהלכו נורו טיל נ\"ט ורקטת RPG לעבר מבנה בו שהו חיילי צה\"ל, מה שגרם לפיצוץ חומר הנפץ שלהם, וקריסת המבנה עליהם.\nבמהלך השבוע השישה עשר למלחמה (21–27 בינואר) תקפו כוחות צה\"ל קיני טרור במחנה הפליטים בח'אן יונס, שכונת אל-אמל בעיר ח'אן יונס. במהלך קרבות של חטיבת עוז נהרגו למעלה מ-100 מחבלים. צה\"ל הציג בפני הדרג המדיני מידע לפיו נציגים מוניציפליים שקשורים לחמאס החלו בשיקום היכולות האזרחיות בצפון הרצועה ובמרכזה. במסגרת השבוע השבעה עשר למלחמה (28 בינואר – 3 בפברואר) במרחב ח'אן יונס לוחמי חטיבת עוז הרגו חמישה מחבלים שאחד מהם היה חמוש ב-RPG. הלוחמים פשטו על יעדי טרור ואיתרו אמצעי לחימה. הלוחמים הרגו ארבעה מחבלים שנערכו לתקיפת צהל סמוך לבית החולים \"אל-אמל\". הלוחמים פשטו על מבנה ששימש כדירת מסתור של מחבלי גא\"פ ובה איתרו אמצעי לחימה. במרכז הרצועה, לוחמי צוות הקרב של חטיבת הנח\"ל הרגו עשרות מחבלים חמושים בהיתקלויות וכן בסיוע ירי טנקים שהוכוון על ידי הלוחמים והתצפיות בשטח. בנוסף, איתרו לוחמי החטיבה אמל\"ח רב במרחב.\nבפאתי שאטי שבצפון הרצועה, לוחמי צוות הקרב של חטיבה 5 הרגו מספר מחבלים חמושים בהיתקלויות שונות ואיתרו אמל\"ח רב במרחב. בנוסף איתרו הלוחמים משגרי רקטות, טילים, RPG, מטענים ורובי קלאצניקוב. בליל 29 בינואר אוגדה 162 יצאה לפשיטת פתע על יעדי טרור בשאטי. במהלך הלילה נהרגו יותר מ-30 מחבלים. באותו בוקר הודיע דובר צה\"ל כי צה\"ל פירק שניים מארבעת הגדודים בחטיבת ח'אן יונס של חמאס. סך הכול נהרגו במהלך הלחימה בח'אן יונס למעלה מ־2,000 מחבלים. בנוסף במהלך השבוע שחלף נעצרו מעל 300 מחבלים ופעילי טרור במערב ח'אן יונס. כמו כן, דובר צה\"ל הודיע כי אוגדה 98 מתמרנת מעל הקרקע ובתת-קרקע במקביל – כולל התקדמות של לוחמים בתוך המנהרות. על פי פרסומים, לוחמי אוגדה 98 התקדמו מרחק של קילומטר במרחב התת-קרקע ביממה אחת.\n\n ערך מורחב – הריגת הינד רג'ב\nב-29 בינואר התרחשה גם הריגתה של הינד רג'ב, ילדה פלסטינית בת 6, שנהרגה על ידי כוחות צה\"ל, יחד עם בני משפחתה ועם שני הפרמדיקים שנקראו להציל אותה. לפי הסהר האדום הפלסטיני, כוחות ישראליים תקפו בכוונה את האמבולנס שנשלח לחלץ את רג'ב בת ה-6, והרגו את שני הפרמדיקים שבו, יוסף זיינו ואחמד אל-מדהון, למרות העובדה שישראל קיבלה הודעה על שליחתו. לפי גרסת צה\"ל, לא היו חיילים באזור שבו נהרגה הילדה. אל-ג'זירה ערערה על הטענה, ודיווחה שהיו שלושה טנקים ישראלים באזור באותה עת, עובדה שאושרה על ידי חקירה מאוחרת יותר של הוושינגטון פוסט המבוססת על תמונות לוויין.\nב-3 בפברואר, כוחות פיקוד הדרום הרגו באמצעות תקיפות אוויריות כ-300 מחבלים. ב-5 בפברואר אוגדה 162 פתחה במבצע אוגדתי לסיכול ניסיונות שיקום היכולות הצבאיות של פלגי הטרור וחיסול כיסי ההתנגדות שנותרו בשכונת שאטי ובעיר עזה. הכוחות של האוגדה הרגו מאות מחבלים ועצרו עשרות מחבלים לצורכי חקירה ובפשיטות יזומות על יעדי הטרור אותרו אמצעי לחימה. המבצע תם לאחר עשרה ימים. ב-6 בפברואר הודיע דובר צה\"ל כי כוחות אוגדה 98 הלוחמים במרחב ח'אן יונס הרגו עשרות מחבלים ועצרו כ-80 חשודים במעורבות בטרור, וביניהם מספר מחבלים שלקחו חלק בטבח 7 באוקטובר. ב-11 בפברואר הודיע דובר צה\"ל כי לוחמי צוות הקרב של חטיבת גבעתי הנלחמים במערב ח'אן יונס הרגו בשבועות שקדמו לדיווח למעלה מ־100 מחבלים בהיתקלויות שונות.\n\n ערך מורחב – מבצע יד זהב\nבליל ה־12 בפברואר חילצו כוחות צה\"ל וימ\"מ, בעזרת הכוונה מודיעינית של שב\"כ, את שני החטופים פרננדו סימון מרמן ולואיס הר לאחר פשיטה על מבנה ברפיח. השניים נחטפו מקיבוץ ניר יצחק במהלך מתקפת הפתע שהביאה לפריצת המלחמה.\nב-15 בפברואר צה\"ל החל לפעול בבית החולים נאצר בח'אן יונס, ועצר עשרות חשודים בפעילות טרור ובהם כ-20 חשודים שהשתתפו בטבח 7 באוקטובר. באותו יום, חטיבת המילואים 646, שפעלה בח'אן יונס יצאה מהרצועה. חטיבה 646 הייתה חטיבת המילואים האחרונה שפעלה בח'אן יונס. צה\"ל תקף בעיקר מהאוויר יעדים במחנות הפליטים נוסייראת, אל-בורייג, מע'אזי, ודיר אל-בלח לאורך השבוע התשעה עשר למלחמה (11–17 בפברואר). כך גם ברפיח. במהלך השבוע העשרים למלחמה (18–24 בפברואר), הוצאה חטיבת המילואים האחרונה בחאן יונס, חטיבה 646, וצוות הקרב של חטיבה 401 פשט על שכונת זייתון בעיר עזה. ב-21 בפברואר נלחמו לוחמי יהל\"ם בתוואי מנהרות תת-קרקעי בח'אן יונס ששימש את בכירי חמאס. הלוחמים פרצו דלתות הדף, הרגו מחבלים ומיפו את המנהרות. לאחר מכן השמידו הלוחמים את המנהרות באמצעות חבלה. ב-26 בפברואר כוחות צק\"ח נח\"ל, יהל\"ם והנדסה קרבית חשפו תוואי מנהרות גדול ומסועף באורך 10 ק\"מ שחיבר בין צפון הרצועה למרכזה, מבניין בית החולים הטורקי (ער') שליד מחנות המרכז לאוניברסיטת אל-אסראא (ער') שבשכונת זייתון בדרום עזה.\nהתמרון בח'אן יונס ובשכונת זייתון שבעיר עזה נמשך לאורך השבוע העשרים ואחד למלחמה (25 בפברואר - 2 במרץ). הלחימה בוצעה גם באזור שחיבר בין צפון הרצועה לדרומה, שבו עדיין היה חיכוך עם מחבלים. לפי צה\"ל, אוגדה 98 הכריעה את חטיבת ח'אן יונס של חמאס בחודש האחרון, והפעולות שהצבא עוד ביצע באזור הזה העבירו את הלחימה גם בדרום הרצועה – הלכה למעשה – לשלב הבא. במסגרת הזו, צה\"ל ערך פשיטות חוזרות במוקדי חמאס, שכבר ספגו מכה קשה בתחילת המלחמה. מהבחינה הזו הסתיים החלק המשמעותי במערכה, שבצה\"ל כינה \"העצים\", ברוב חלקי הרצועה.\n\n ערך מורחב – אסון הסיוע ההומניטרי ברחוב א-רשיד בעזה\nבמהלך אסון הסיוע ההומניטרי ברחוב א-רשיד בעזה נהרגו לפחות 118 פלסטינים ועוד כ-760 נפצעו. האירוע התרחש כאשר אלפים מתושבי רצועת עזה עטו על משאיות סיוע הומניטרי ברחוב א-רשיד. ב-29 בפברואר, לפנות בוקר, נשלחו בין 18 ל-30 משאיות סיוע למעבר כרם שלום. המשאיות שייכות לאנשי עסקים פלסטינים מעזה, וסיפקו מזון לצפון עזה, בעוד שהאבטחה וארגון הסיוע נעשה על ידי ישראל. טנקים של צה\"ל ליוו את המשאיות ליעד. לפי גרסת צה\"ל, בזמן נסיעת המשאיות לעבר מוקדי החלוקה, התפתחה סביבן התקהלות אלימה של כ-12 אלף תושבים עזתים שבזזו את הציוד שהובילו; ההרוגים נספו כתוצאה מתדחוקת קהל, מנוסת עדר ודריסה כאשר ההמון שעט לכל עבר. בשולי האירוע, כוח צה\"ל ירה למוות בכעשרה פלסטינים שהתקרבו אליו בצורה מאיימת. לטענת הפלסטינים, אחרי שהגיעו המשאיות ואנשים הסתערו עליהן, התחילו כוחות צה\"ל \"לירות ללא הבחנה לתוך הקהל\", ובכאוס שנוצר אחרים נרמסו ונדרסו. לפי דיווחם של בית החולים אל-עוודה ובית החולים כמאל עדואן, אליהם פצועים רבים פונו, הגיעו פצועי ירי רבים. האו\"ם אישר שמספר רב של פצועים מירי טופלו בבית החולים שיפא. גם כן צוין כי אנשי האו\"ם לא היו נוכחים במהלך התקרית, מה שהקשה מאוד לדעת בדיוק מה קרה. האירוע כונה גם בשם \"טבח הקמח\".\n\n ערך מורחב – מבצע כתר המערב\nבמהלך השבוע העשרים ושניים למלחמה (3–9 במרץ) צה\"ל הרחיב את הלחימה בח'אן יונס לשני מוקדים נוספים שאליהם לא הגיע עד כה. היה מדובר בעיירה אל-קרארה שבמזרח ח'אן יונס, וב\"מדינת חמד\" פתחו לוחמי אוגדה 98 במבצע \"כתר המערב\". כמו כן, הסתיים המבצע הצבאי בשכונת זייתון. לוחמי צוות הקרב החטיבתי נח\"ל הרגו כ-20 מחבלים במרחב מחנות המרכז ב-4 במרץ, זאת באמצעות ירי צלפים, ירי פגזי טנקים וירי מכלי טיס מאוישים מרחוק.\nבלילה שבין 9 ל-10 במרץ צה\"ל הרג את מרואן עיסא, סגן ראש הזרוע הצבאית של החמאס. המנהרה בנוסייראת שבה שהה הופצצה באמצעות פצצות במשקל טונות רבות. ב-17 במרץ, פורסם כי בחמאס הודו בשיחות סגורות שהניסיון צלח ועיסא נקבר בהריסות ביחד עם ע'אזי אבו טמאעה מפקד חטיבת מחנות המרכז של ארגון הטרור שנהרג אף הוא. אינדיקציות נוספות הצביעו כי הסיכול הצליח. ב-26 במרץ אישר דובר צה\"ל שעיסא נהרג באותו סיכול ממוקד.\nהוערך באותה העת כי בצפון ומרכז הרצועה נשארו 4,000–6,000 מחבלים. ב-16 במרץ דיווח דובר צה\"ל כי בשבועיים שקדמו לדיווח לוחמי צק\"ח נח\"ל הרגו מעל ל-250 מחבלים בקרבות בצפון ובמרכז הרצועה. עוד דווח כי לוחמי צוות הקרב בשיתוף עם גדוד 601 איתרו והשמידו מספר אתרים צבאיים משמעותיים של חמאס ואיתרו בין היתר רקטות, מחסני אמצעי לחימה, משגרים ומערכות הפעלה ששימשו את הארגון.\n\n ערך מורחב – מבצע ניתוח מקומי\nלפנות בוקר 18 במרץ 2024 החל מבצע ניתוח מקומי שבו פשטו כוחות מיוחדים של צה\"ל ושירות הביטחון הכללי שכללו את שייטת 13 ויחידה 504 של אמ\"ן על בית החולים שיפא לאחר שהתקבל מודיעין שלפיו חמאס הקים מפקדה בבית החולים והשתמש בו לצורכי טרור. כוחות של אוגדה 162, בהובלת צק\"ח 401, הכולל גדודים של חטיבת הנח\"ל וחטיבת גבעתי, כיתרו את המתחם. במהלך הפעילות התנהלו חילופי אש כבדים במתחם שבו שהו אלפי עקורים, שבהם נהרגו שלושה חיילים. בפעולה נהרגו כ-400 פלסטינים, בהם כ-200 מחבלים, ביניהם פאא'ק מבחוח, ראש מנהלת המבצעים בביטחון הפנים של חמאס, ונעצרו כ-800 חשודים, מהם מעל 500 מחבלים, בהם בכירים רבים בחמאס ובגא\"פ כגון מחמוד קוואסמה, שהיה מעורב בחטיפת שלושת הנערים ב-2014, מפקדי מטה הגדה של חמאס, מפקדים בגא\"פ ובכירים נוספים. בסריקות נמצאו בבית החולים אמל\"ח רב וכספים (למעלה מ-11 מיליון ש\"ח) שיועדו לטרור. בנוסף תפסו כוחות צה\"ל והשב\"כ בבית החולים חומר מודיעיני רב ואיכותי. במקביל לפעולה הצבאית, הכניס צה\"ל סיוע הומניטרי לבית החולים, שכלל מי שתייה, מזון, ציוד רפואי וגנרטור. המבצע הסתיים ב-1 באפריל 2024.\n\nלוחמי יחידת אגוז פשטו על משרדו של סמג\"ד בחטיבת ח'אן יונס, אחמד כלאב, כחלק ממבצע \"כתר המערב\". בהכוונה מודיעינית של השב\"כ, צה\"ל הרג בסיכול ממוקד שורה של בכירים בחטיבת רפיח של חמאס. הבכירים היו שליחי הנהגת חמאס ברפיח, ריכזו את פעילות חמאס במרחב רפיח והיו אחראים בין היתר על הקשר עם המחבלים בשטח. ב-20 במרץ כוחות צה\"ל תקפו חולייה של חמאס שהייתה בדרכה לבזוז סיוע הומניטרי בצפון הרצועה, והרגו 23 מחבלים. בליל 23 במרץ, צה\"ל ושב\"כ פתחו במבצע בהובלת אוגדה 98, בשכונת אל-אמל שבמערב ח'אן יונס.\n\nביום שני, 25 במרץ, קיבלה מועצת הביטחון של האו\"ם את החלטה 2728 שקוראת להפסקת אש מיידית ברמדאן, להשבת 130 בני הערובה שנחטפו מתחומי ישראל ומוחזקים בעזה, ולהרחבת הסיוע ההומניטרי לאוכלוסייה ברצועת עזה. בבוקר 1 באפריל כוחות צה\"ל עזבו את בית החולים שיפא וסביבתו לאחר השלמת מבצע ניתוח מקומי. ב-7 באפריל אוגדה 98 יצאה מח'אן יונס והלחימה ברצועה עברה להתבצע במלואה באמצעות פשיטות ומבצעים ממוקדים מבוססי מודיעין. ברצועת עזה נותרו שתי חטיבות בלבד, חטיבה 401 של חיל השריון וחטיבת הנח\"ל, יחד עם מסגרות מוקטנות מחטיבות נוספות, תחת אוגדה 162. הכוחות הללו פעלו במסדרון נצרים המבתר את רצועת עזה לשניים והיו פרוסים מחדש סביב הרצועה, זאת לאחר הקמת רצועת ביטחון חדשה שנערכה במהלך בחודשים הקודמים.\nחטיבת ח'אן יונס של חמאס חדלה מלהתקיים כמסגרת צבאית מתפקדת. במשך חודש וחצי שקדמו ליציאתם, הכוחות בח'אן יונס פעלו במתכונת של פשיטות ממגננים שמוקמו בתוכה. לאחר יציאת הכוחות, זוהו פעילי חמאס שהתחילו בשיקום שליטתם בעיר. התקיפות מהאוויר נמשכו. לפי ראש הממשלה, צה\"ל חיסל 19 גדודים מתוך 24 גדודים של החמאס. בליל 11 באפריל, צה\"ל החל בפעולה במחנה הפליטים נוסייראת שבמרכז רצועת עזה. בהודעת צה\"ל נאמר כי אוגדה 162 החלה במהלך הלילה במבצע ממוקד במרכז הרצועה. ב-12 באפריל נהרג אחראי הבט\"פ במרחב ג'באליה של ארגון הטרור חמאס, רדואן מחמד עבדאללה רדואן. ב-14 באפריל כוחות צה\"ל בפיקוד חטיבה 401 הקימו גשר הנדסי לחציית נחל הבשור, העובר בתוך רצועת עזה, במסגרת המבצע במרכזה. בהמשך השבוע צה\"ל סיים את המבצע בפאתי נוסיראת, ויצא מהמרחב. בלילה שבין 21 ל-22 באפריל, החלה אוגדה 162 בהובלת צוות הקרב של חטיבת הנח\"ל, במבצע לסיכול טרור במרחב מסדרון מרכז רצועת עזה.\nב-23 באפריל פרסמה סוכנות הידיעות AP צילומי לוויין של מתחם אוהלים חדש שנבנה בדרום הרצועה. זאת, על רקע דיווחים שצה\"ל נערך למבצע קרקעי ברפיח. בתגובה לכך, חמאס העביר כוחות לאזור ומילכד צירים. באותו היום פורסם כי צה\"ל ייכנס לשתי שכונות בעיירה בית לאהיה, שמהן שוגרו באותו יום מטחים לזיקים, אשקלון ושדרות. תושבי השכונות נדרשו להתפנות. ב-25 באפריל אוגדה 162 בהובלת חטיבת הנח\"ל, שפעלה בחודשים הקודמים במסדרון נצרים שבמרכז הרצועה, יצאה מהאזור כדי להיערך למבצע ברפיח. שתי חטיבות מילואים בפיקוד אוגדה 99 החליפו במרכז הרצועה את הכוח היוצא. ב-25 באפריל הודיע הפנטגון כי צבא ארצות הברית החל בבניית הרציף הימי מול חופי העיר עזה, שעל הקמתו כדי לסייע למצוקת הרעב של העזתים הודיע הנשיא ג'ו ביידן לפני שבעה שבועות.\nב-28 באפריל הודיע דובר צה\"ל תת-אלוף דניאל הגרי בשפה האנגלית לתקשורת הזרה כי \"במהלך השבועות האחרונים כמות הסיוע ההומניטרי שהועברה לרצועת עזה גדלה מאוד\". לדבריו, \"יותר סיוע מועבר לרצועת עזה מאשר שהועבר אי פעם. בימים הקרובים כמות הסיוע שתועבר לעזה תמשיך לגדול עוד יותר\". ב-29 באפריל פורסם כי בשבוע האחרון הושמדו שתי מנהרות טרור במרחב בית חאנון. ב-30 באפריל פרסם דובר צה\"ל כי אוגדה 98 ואוגדה 162 נערכות להמשך המלחמה ברצועת עזה. ב-1 במאי, לראשונה מפרוץ המלחמה, מעבר ארז נפתח להכנסת סיוע הומניטרי. ב-4 במאי נהרג אימן זערב, ממפקדי חטיבת רפיח של הגא\"פ. אימן פיקד על מתקפת הטרור ביישוב ובמוצב סופה של מחבלי הנח’בה בגא\"פ ב-7 באוקטובר.\n\n ערכים מורחבים – קרב רפיח (2024), קרב ג'באליה השני (2024)\n\nב-6 במאי 2024 צה\"ל החל לפעול במזרח רפיח והשתלט על צידו העזתי של מעבר רפיח. כמו כן, הוא פעל שוב בשכונת זייתון שבעיר עזה. לאחר מכן, שאף לפעול שוב באזורים מסוימים בצפון הרצועה: ג'באליה, בית חאנון ובית לאהיה. החלו תקיפות מהאוויר במרחב ג'באליה – זאת לקראת פשיטה על עיר שבצפון הרצועה.\nב-5 במאי בשעות הצהריים נורה מטח של פצצות מרגמה לעבר היערכות של צה\"ל בסמוך לכרם שלום. מהירי נהרגו ארבעה חיילי צה\"ל ונפצעו 11 חיילים. בתגובה מידית מטוסי קרב תקפו את המשגר שביצע את השיגורים ומבנה צבאי במרחב השיגור. מעבר כרם שלום נסגר למעבר משאיות ונפתח מחדש ב-8 במאי. ב-6 במאי, צה\"ל החל בפינוי שכונות מזרחיות ברפיח, זאת בנוסף לתקיפות אוויריות שביצע צה\"ל בלב רפיח במהלך הלילה. בערב פרסמו גורמים פלסטיניים כי טנקים נכנסו למזרח העיר. דובר צה\"ל הודיע כי כוחות צה\"ל תוקפים ופועלים נגד מטרות של חמאס באופן ממוקד במזרח רפיח. על פי דיווחים פלסטינים, כוחות צה\"ל פעלו במחנה הפליטים תל א-סולטאן ברפיח. במקביל, החלו כוחות אוגדה 162 להתקדם לציר פילדלפי, ליד מעבר רפיח, שם לפי הפלסטינים התנהלה לחימה בגבול עזה–מצרים. ב-7 במאי, בבוקר, פורסם כי צה\"ל השתלט על מעבר רפיח מצידו העזתי.\nב-8 במאי בבוקר נפתח מעבר כרם שלום לסיוע הומניטרי. ב-9 במאי הודיע נשיא ארצות הברית ג'ו ביידן כי אם ישראל תרחיב את הפעולה ברפיח, היא לא תקבל משלוחים של פצצות ופגזים. למרות שצה\"ל כבר השתלט על השכונות המזרחיות של רפיח ונכבש גם מעבר רפיח - ביידן מציין שישראל \"עוד לא נכנסה לרפיח\", ואם זה יקרה – \"לא אספק את הנשק ששימש בעבר להתמודדות עם הערים ברצועה\". ב-9 במאי פתח צה\"ל במבצע בהובלת אוגדה 99 במרחב זיתון שבמרכז הרצועה, להמשך פירוק תשתיות טרור ופגיעה במחבלים במרחב. המבצע החל במטס תקיפה של מטוסי קרב של חיל האוויר שבמהלכו נתקפו כ-25 מטרות טרור. ב-10 במאי כוחות אוגדה 162 המשיכו לפעול במזרח רפיח. אותרו מספר פירי מנהרות תת-קרקעיות במרחב. באזור מעבר רפיח נהרגו מספר חוליות מחבלים בקרבות פנים אל פנים ובסגירות מעגל מהאוויר. כלי טיס תקפו מספר מרחבים ברפיח מהם שוגרו בימים האחרונים רקטות ופצמ\"רים לעבר שטח ישראל ומעבר כרם שלום. במרחב זייתון שבמרכז הרצועה, נמשכה הלחימה של חטיבת הנח\"ל ושל חטיבה 2. 4 לוחמים מחטיבת הנח\"ל נהרגו מפיצוץ מטען בשכונת זייתון.\nב-11 במאי פורסם כי לוחם נוסף מחטיבת הנח\"ל נהרג באותו אזור. בערב שוגרו למעלה מ-14 רקטות ארטילריות מרפיח בשני מטחים על אזור באר שבע, אישה נפצעה קל מרסיסים. השיגורים ביטאו עלייה בכמות הירי תלול המסלול על רקע הקרב. על רקע הודעת הנשיא ביידן מ-9 במאי שרי קבינט המלחמה והקבינט המדיני-ביטחוני אישרו ב-10 במאי להעמיק את הפעולה ברפיח. לשרים הוגדר שמדובר בפעולה \"מוגבלת\" כפי שהוגדר בהודעת דובר צה\"ל עם פתיחת המבצע ברפיח. ב-11 במאי קרא צה\"ל לאוכלוסייה האזרחית במזרח רפיח להתפנות אל המרחב ההומניטרי המורחב במוואסי. כמו כן קרא צה\"ל לאוכלוסייה האזרחית בג'באליה וקרבתה להתפנות אל המחסות במערב העיר עזה. כוחות צה\"ל בפיקוד אוגדה 162 המשיכו בפעילות במזרח רפיח. כלי טיס תקפו והשמידו עשרות מטרות טרור ברחבי הרצועה. בצפון הרצועה לוחמי צק\"ח הנח\"ל העמיקו את הפעילות בשכונת זייתון. ב-11 במאי צה\"ל השמיד באופן סופי את נמל התעופה הבין-לאומי יאסר ערפאת ברפיח.\n\nבשבוע השלושים ושניים למלחמה (12 במאי – 18 במאי) צה\"ל פתח במבצע באזור ג'באליה שבצפון הרצועה - קרב ג'באליה השני. לקראת סוף השבוע סיים את המבצע בזייתון. ב-12 במאי דווח כי צה\"ל פועל בשלושה מוקדים מרכזיים, בשניים מהם כבר פעל בעבר – ג'באליה, שם החלה הפעולה בלילה בין 11 ל-12 במאי, בזייתון, ובמזרח רפיח. לראשונה כוחות צה\"ל נכנסו אל מחנה הפליטים בעיר, שם חמאס פעל לשיקום תשתיות הטרור שלו בתוך מחנה הפליטים. ב-12 במאי נפתח לראשונה מעבר \"ארז מערב\" בין ישראל לרצועה, על אף שטרם הסתיימו העבודות עליו. במהלך היום צפויות להיכנס כ-40 משאיות סיוע הומניטרי דרך מעבר זה. ב-14 במאי דווחה סוכנות רויטרס כי טנקים של צה\"ל המשיכו להתקדם במזרח העיר רפיח והיו באזור מגורים ממערב לדרך סלאח א-דין.\nבמהלך יום הזיכרון לחללי מערכות ישראל ויום העצמאות פעלו כוחות צה\"ל בשלושה מוקדים ברצועת עזה. אוגדה 98 פעלה בג'באליה, אוגדה 99 פעלה בזייתון ואוגדה 162 פעלה במזרח רפיח. במהלך יומיים אלו נהרגו בקרבות למעלה מ-100 מחבלים וחייל צה\"ל נהרג ברפיח. בערב דובר צה\"ל חשף תיעוד של מחבלי חמאס משתמשים ופועלים מתוך מתקנים, מבנים וכלי רכב של אונר\"א. מעבר רפיח עדיין היה סגור למעבר סיוע הומניטרי. ישראל טענה שמצרים הייתה אחראית לסגירה ומצרים טענה שישראל הייתה אחראית לכך. ב-15 במאי הסתיימה פשיטת צה\"ל על שכונת זייתון שבדרום העיר עזה. כוחות חטיבות הנח\"ל, 2 ו-679. השלימו את יציאתם מהשכונה. בג'באליה, חמישה לוחמי צנחנים נהרגו מירי טנקים של צה\"ל. נמשכת התקיפה של אוגדה 98 בג'באליה. הם נלחמו בסמטאות מחנה הפליטים ג'באליה. חייל צה\"ל נהרג בתאונה מבצעית ליד אנדרטת החץ השחור.\nבשעות הערב הודיע דובר צה\"ל, תת-אלוף דניאל הגרי, כי גופותיהם של שני לוק, עמית בוסקילה ויצחק גלרנטר, שנחטפו לעזה ב-7 באוקטובר מאזור המסיבה ברעים, הוחזרו בלילה האחרון לישראל במבצע מיוחד בצפון הרצועה. גם גופת החטוף רון בנימין הוחזרה לישראל באותו המבצע. לוחם צה\"ל מחטיבת הצנחנים נפל בקרב במהלך פעילות מבצעית באזור ג'באליה בצפון רצועת עזה. באותו היום הורחבה הלחימה בג'באליה, ואוגדה 98 העמיקה את השליטה המבצעית באזור. חטיבה 7 הובילה את ההתקפה האוגדתית על ג'באליה ונלחמה בלב העיר. לוחמי חטיבה 7 והצנחנים איתרו בעיר עשרות קני רקטות ארוכות טווח שכוונו למרכז הארץ. הכוחות דווחו על לחימה בעוצמה גבוהה ועל התנגדות משמעותית של חמאס.\nב-18 במאי הודיע דובר צה\"ל כי כוחות צוות הקרב של חטיבת הצנחנים נלחמים באופן עצים בלב העיר ג'אבליה בשכונות בהן צה\"ל לא פעל בעבר וכי צוותי הקרב של חטיבות גבעתי, 401 וקומנדו ממשיכים לפעול במזרח רפיח בפיקוד אוגדה 162. שני לוחמי גבעתי, נהרגו במזרח רפיח לאחר שמטען חבלה שהוטמן בפיר מנהרה הופעל על הכוח בעת שנכנסו אליה.\nבשבוע השלושים ושלוש למלחמה (19 במאי – 25 במאי) צק\"ח 7 המשיך להילחם בלב העיר ג'באליה. נתקל במחבלים והשמיד משגרים. כוחות חיל האוויר תקפו עשרות מטרות טרור. באחת התקיפות כלי טיס של חיל האוויר, בהכוונת חטיבת האש 215, הרג שני מפקדים בדרג הטקטי של חמאס שנערכו לפגוע בכוחותינו במרחב רפיח. כוחות אוגדה 99 המשיכו לפעול במרכז הרצועה. כוחות אוגדה 162 המשיכו בלחימה ברפיח. כוחות אוגדה 98 המשיכו בלחימה בלב ג'באליה.\n\nב-20 במאי אוגדה 162 העמיקה את הלחימה באזור רפיח וחטיבת הקומנדו החלה לפעול בשכונת ברזיל בפאתי העיר. לפי הערכות כ-950 אלף מתושבי האזור התפנו למתחמים הומניטריים ייעודיים שהוכנו מראש, בעיקר במערב חאן יונס ובדיר אל-בלח שבמרכז הרצועה. במרחב רפיח פועלות ארבע חטיבות, שלוש מהן סדירות, קומנדו, גבעתי ו-401 של חיל השריון, וחטיבת מילואים אחת, 12 (הנגב). צה\"ל שולט על כמחצית מציר פילדלפי בחלקו הדרום-מזרחי שגובל עם סיני. במקביל לפעילות ברפיח, הפשיטות של צה\"ל נמשכות גם בצפון הרצועה ובמרכזה, ולפעולה במחנה הפליטים בג'באליה (שם פועלת אוגדה 98) הצטרפה ביממה האחרונה פשיטה חטיבתית על שכונת סאברה בעיר עזה.\nב-22 במאי דווח כי המודיעין האמריקני מעריך כי כשליש ממחבלי חמאס נהרגו מאז 7 באוקטובר, וכי שני שלישים מהמנהרות של ארגון הטרור ברצועת עזה נותרו שלמות. צה\"ל ממשיך להגביר את הפעילות ברפיח ומפעיל היום בתוך רפיח תחת אוגדה 162 חמש חטיבות בהם חטיבת הקומנדו, חטיבת שריון, ושלוש חטיבות חי״ר: חטיבת הנגב, גבעתי והנח״ל. לפי רויטרס, כוחות צה\"ל נמצאים בפאתי המחנה יבנא שבמרכז רפיח - שם מתנהלת לחימה עזה. ב\"וול סטריט ג'ורנל\" דווח, מפי גורמים מצריים, כי צה\"ל שולט ב-70% מציר פילדלפי. כלי טיס ומטוסי קרב של חיל האוויר תקפו כ-130 מטרות טרור ברחבי רצועת עזה. לפי אונר\"א, כ-800 אלף בני אדם נמלטו מרפיח בתקופה האחרונה. בישראל אומרים שהנתון גבוה עוד יותר, ומגיע לכמיליון. חלק ניכר סיוע ההומניטרי שמגיע לרצועה דרך המזח האמריקאי בעזה נבזז ולא מגיע ליעדו. 3 חיילי צה\"ל נהרגו בקרבות בצפון רצועת עזה.\nעד 23 במאי נחשפו יותר מ-10 מנהרות הברחה בין עזה למצרים, מתחת לציר פילדלפי. חלק מהן הושמדו. 3 לוחמי גדוד 50 של חטיבת הנח\"ל, נפלו בקרב בדרום הרצועה כתוצאה מפיצוץ מטען במבנה ממולכד.\nבלילה שלפני 24 במאי חולצו מג'באליה גופותיהם של שלושה חטופים: חנן יבלונקה, מישל ניסנבאום ואוריון הרננדז. ממידע מודיעיני עלה כי השלושה נרצחו במהלך מתקפת הטרור של חמאס ב-7 באוקטובר וגופותיהם נחטפו מעיקול מפלסים לעזה.\nאוגדה 98 המשיכה לפעול בצפון הרצועה, צוותי הקרב החטיבתיים של הצנחנים, 460 ו-7, חיסלו מחבלים ואיתרו אמצעי לחימה במרחב. צוותי הקרב החטיבתיים של אוגדה 162, אליהם הצטרף צק\"ח ביסל\"ח, המשיכו בפעילות במרחב רפיח. כוחות צוותי הקרב של חטיבות 401 והנח\"ל פעלו במהלך הלילה על ציר פילדלפי מול יעדי ותשתיות טרור. כוחות אוגדה 99 בהובלת צוות הקרב של חטיבה 679 הרחיבו את פעילותם במרכז הרצועה. בחודש זה נלחמה חטיבת כרמלי ברצועת עזה בהובלת אוגדה 99. החטיבה פעלה במרחב המסדרון ולקחה חלק במבצע שהתקיים בשכונת זייתון בה חיסלו הכוחות קרוב למאה מחבלים והשמידו מאות מטרות טרור.\nב-26 במאי שוגרו מרפיח 8 רקטות לעבר גוש דן והשרון (בפעם הראשונה לאחר הפסקה של 4 חודשים). חמאס לקח אחריות על ירי הרקטות. המשגר ממנו נורו הרקטות אשר מוקם בין מסגד לבית ספר, שוגר כ-800 מטרים מכוחות צה\"ל, נתקף על ידי מטוסי קרב של חיל האוויר בשיתוף כוחות עוצבת הפלדה והושמד זמן קצר לאחר השיגור. חטיבת גבעתי יצאה בלילה שבין ה-25 ל-26 במאי מהאזור שבו פעלה בפאתיה המזרחיים של רפיח. ברפיח עדיין יש ארבעה צוותי קרב חטיבתיים מהנח\"ל, 401, 12 והקומנדו – כולם תחת אוגדה 162. בסוכנות הידיעות רויטרס דווח בסוף השבוע כי טנקים של צה\"ל מתקדמים עמוק יותר אל תוך רפיח. הפלסטינים מדווחים על התקדמות טנקים לעבר בית החולים האמירתי ברפיח, שנמצא בשכונת תל א-סולטאן. לוחם בגדוד נצח יהודה בחטיבת כפיר, נפטר מפצעיו לאחר שנפצע באורח קשה ב-22 במאי בקרב בצפון רצועת עזה. לוחם נוסף מגדוד רותם שבחטיבת גבעתי נפל בקרב בצפון רצועת עזה.\nעוד ב-26 במאי – צק\"ח צנחנים הובילו התקפה חטיבתית במרחב השוק הישן והחדש בלב ג'באליה. הכוחות נטרלו והשמידו בתים ממולכדים ומטענים, וחיסלו כמאה מחבלים בעשרות קרבות. לוחמי צק\"ח 679 באוגדה 99 המשיכו בפעולה במרכז הרצועה.\n\nבלילה בין ה-26 ל-27 במאי כלי טיס של חיל האוויר, בהכוונה מודיעינית של אמ\"ן ושב\"כ, חיסלו את המחבל יאסין רביע, ראש מטה הגדה של חמאס והמחבל ח'אלד נג'אר, בכיר במטה הגדה באזור תל א-סולטאן שברפיח. בתקיפה נהרגו 45 פלסטינים ורבים נפצעו כתוצאה משריפה שפרצה במחנה אוהלים לעקורים.\nב-27 במאי התפתחו חילופי אש בין צה\"ל לכוחות מצריים באזור מעבר רפיח וחייל מצרי נהרג. בצה\"ל טענו כי מי שפתחו באש היו המצרים - וצה\"ל השיב.\nב-29 במאי צה\"ל השיג שליטה מבצעית על ציר פילדלפי כולו מלבד חלק קטן מאוד ליד החוף באזור תל א-סולטאן שנשלט מרחוק על ידי הכוחות. 20 מנהרות אותרו על הציר שחלקן חוצות בין רצועת עזה לשטח מצרים, ובהם 82 פירים. הכוחות איתרו לאורך הציר עשרות רקטות מוכנות לשיגור לשטח ישראל בבורות שיגור ובמבנים ארעיים שהוצבו שם בטווחים של 10 עד 40 מטרים מהגדר עם מצרים. בנוסף לכך 3 חיילים, סמ\"ר אמיר גלילוב, סמ\"ר אורי בר וסמ\"ר עידו אפל, נהרגו מפיצוץ מטען רב עוצמה במבנה ברפיח.\nב-30 במאי המשיכו כוחות אוגדה 98 לפעול בלב מחנה ג'באליה. כוחות אלה השמידו את תוואי המנהור ממנו חולצו בשבוע שעבר שבעה חללים חטופים. זאת, לאחר שנשלל כל חשד להימצאות חטופים נוספים במרחב. אוגדה 99 בהובלת צוות הקרב החטיבתי 679 המשיכה לפעול במרכז הרצועה. כוחות אוגדה 162 המשיכו לפעול במרחב רפיח בו אותרו ביממה האחרונה תשתיות טרור ואמצעי לחימה, בהם עמדות נ\"ט, פירי מנהרות, מחסן אמל\"ח, מטענים ועוד. מטוסי קרב של חיל האוויר תקפו למעלה מ-50 מטרות ברחבי הרצועה. לוחם בגדוד 101 בחטיבת הצנחנים, נפל בקרב בצפון רצועת עזה. לוחם בגדוד סיור 6828 של חטיבת ביסל\"ח (828), נפל בקרב בצפון רצועת עזה. לוחם בסיירת גבעתי, נפל בקרב בדרום הרצועה. בנוסף הג'יהאד האיסלאמי פרסם סרטון של החטוף סשה טרופנוב.\nב-31 במאי 2024 כוחות אוגדה 98 השלימו את משימתם בג'באליה ויצאו מהשטח. הכוחות הרגו מאות מחבלים בקרבות עצימים והיתקלויות מטווח קרוב, הרסו עשרות תשתיות טרור ומתחמי לחימה. הכוחות השמידו יותר מ-10 קילומטרים של תוואי תת-קרקע. בקרבות נהרג מג\"ד בית חאנון ומחבלים נוספים ששהו עימו. כוחות האוגדה חילצו שבעה חללים שנחטפו לעזה ב-7 באוקטובר והשיבו אותם לקבורה בישראל. בהכוונת מכלול האש של אוגדה 98, בוצעו יותר מ-200 תקיפות אוויריות שבמהלכן נהרגו עשרות מחבלים, רובם בדרג הפיקוד בחמאס. 10 לוחמי צה\"ל נהרגו בקרב.\n\nב-3 ביוני כוחות אוגדה 162 המשיכו בלחימה במרחב רפיח, כוחות אוגדה 99 המשיכו לפעול במרכז הרצועה, ומטוסי קרב של חיל האוויר תקפו למעלה מ-50 מטרות טרור. נציגי צה\"ל הודיעו למשפחותיהם של חיים פרי, יורם מצגר, עמירם קופר ונדב פופלוול, אשר נחטפו לשטח רצועת עזה, כי הם אינם בין החיים וגופותיהם מוחזקות בידי ארגון הטרור חמאס. כמו כן אותרה גופתו של דולב יהוד בקיבוץ ניר עוז, זאת לאחר חקירה מאומצת של יחידת אית\"ן בשיתוף אנתרופולוגים ולאחר זיהוי מדעי.\nב-5 ביוני החלה אוגדה 98 בפעילות ממוקדת במרחבים מזרח אל בוריג' ומזרח דיר אל בלח, בעל ובתת הקרקע במקביל. הפעילות נפתחה במטסי תקיפות של חיל האוויר. אוגדה 162 המשיכה בלחימה במרחב רפיח. מטוסי קרב תקפו בלילה בהכוונת כוחות אוגדה 99, אגף המודיעין ושב\"כ מתחם ששימש את חמאס הממוקם בתוך בית ספר של אונר\"א באזור מחנה הפליטים נוסייראת. בצה\"ל אמרו כי במתחם שהו מחבלי חמאס והג'יהאד האיסלאמי אשר השתייכו לכוחות הנוחבה ולקחו חלק בטבח ביישובי העוטף. טרם התקיפה ננקטו צעדים בכדי לצמצם את הסיכוי לפגיעה בבלתי מעורבים. בוצעו בדיקות חוזי מהאוויר, שימוש בחוזי מדויק ומידע מודיעיני נוסף. הפלסטינים טענו שלפחות 39 בני אדם נהרגו בתקיפה.\nב-6 ביוני מוקדם בבוקר התגלו מספר חשודים שהתקרבו מרצועת עזה לגבול ישראל באזור רפיח. כוח שביצע סריקות במרחב נתקל במחבלים. חייל צה\"ל נפל בהתקלות זו. כלי טיס של חיל האוויר תקף את המחבלים והרג שניים מהם. מחבל נוסף נהרג בירי טנקים. כוחות אוגדה 98 המשיכו בהתקפה במזרח אל בוריג' ובמזרח דיר אל בלאח. כוחות אוגדה 162 המשיכו בפעילות במרחב רפיח. הכוחות איתרו מספר פירי מנהרות ופעלו להשמדתם. אוגדה 99 המשיכה לפעול במרכז הרצועה. מטוסי קרב וכלי טיס של חיל האוויר תקפו עשרות מטרות טרור ברצועת עזה.\nעוד ב-6 ביוני פרסם דובר צה\"ל את שמותיהם של 9 מחבלים שנהרגו בתקיפה בבית הספר, והודיע שצה\"ל עוסק באימות זהותם של מחבלים נוספים. על פי דובר צה\"ל, חיל האוויר השתמש בנשק מדויק כדי לפגוע בשלוש כיתות ספציפיות בבית הספר בהן שהו מחבלים והתקיפה בוצעה לאחר שווידאו היטב שאין נשים או ילדים בכיתות הללו. ב-7 ביוני עדכן דובר צה\"ל כי אומתה עד כה זהותם של 17 מחבלים שנהרגו בתקיפה.\nב-10 ביוני, ארבעה לוחמי צה\"ל נהרגו ו-11 נפצעו בפיצוץ מטען שהקריס מבנה גדול על כוח מסיירת גבעתי בשכונת שאבורה ברפיח. ב-15 ביוני 2024 במהלך פעילות בתל א-סולטאן ברפיח, נמ\"ר הנדסי של גדוד 601 של חיל ההנדסה הקרבית נפגע ממטען גחון או טיל נ\"ט ששיגר חמאס. כתוצאה מהפגיעה נהרגו סגן מפקד פלוגה בגדוד 601 סרן ווסים מחמוד וכן 7 לוחמים נוספים מגדוד ההנדסה 601.\nכוחות אוגדה 98 המשיכו בלחימה במזרח אל בוריג' ובמזרח דיר אל בלאח. כוחות אוגדה 99 המשיכו לפעול במרכז הרצועה. לוחמי אוגדה 162 המשיכו בלחימה במרחב רפיח. הלוחמים איתרו במהלך פשיטות ביממה האחרונה פירים ואמצעי לחימה, כלי טיס של חיל האוויר תקפו בהכוונת אגף המודיעין, שב\"כ ופיקוד הדרום, מכולה בה שהו מחבלים ששימשה את חמאס שמוקמה במרחב בית ספר \"אסמאא\" של אונר\"א במרחב שאטי. טרם התקיפה ננקטו צעדים בכדי לצמצם את הסיכוי לפגיעה באזרחים. התקיפה בוצעה באמצעות שימוש בחימוש מדויק, שהוביל לפגיעה מדויקת במחבלים. העיתון הקטארי \"אל-ערבי אל-ג'דיד\" דיווח כי צה\"ל השלים את ההשתלטות על ציר פילדלפי כולו - עד הים.\n\n ערך מורחב – מבצע ארנון\n\nב-8 ביוני נערך מבצע ארנון – כוחות צה\"ל, ימ\"מ, ושב\"כ חילצו במבצע ארבעה חטופים חיים ממחנה נוסיראת - נועה ארגמני, שלומי זיו, אלמוג מאיר ואנדרי קוזלוב במבצע החילוץ נפל לוחם ימ\"מ פקד ארנון זמורה. ראש הממשלה בנימין נתניהו הודיע כי מבצע החילוץ ייקרא \"מבצע ארנון\", במקום \"זרעי קיץ\", על שמו של פקד ארנון זמורה. לטענת חמאס יותר מ-210 פלסטינים נהרגו בתקיפות של צה\"ל במחנה הפליטים נוסייראת - משם חולצו ארבעת החטופים.\nב-22 ביוני נטען שרא'אד סעד, ראש אגף המבצעים של חמאס, חוסל בתקיפה של חיל האוויר במרחב שאטי בעיר עזה.\n\n ערך מורחב – קרב שג'אעייה (2024)\nב-27 ביוני כוחות אוגדה 98 החלו במבצע אוגדתי במרחב שג'אעייה, זאת בעקבות מידע מודיעיני המעיד על הימצאות מחבלים ותשתיות טרור במרחב. במהלך הלילה, צוותי הקרב של חטיבת הצנחנים וחטיבה 7 החלו לפעול ופשטו על תשתיות טרור במרחב. במקביל לכניסת הכוחות, כלי טיס של חיל האוויר בשיתוף עם מכלול האש של אוגדה 98 תקפו עשרות תשתיות טרור של חמאס. לפעולה קדמו מספר תקיפות אוויריות משמעותיות בצפון רצועת עזה, במהלכן נהרגו עשרות מחבלים שהסתתרו בבתי ספר ומתקנים ששימשו את ארגון אונר\"א. המבצע הסתיים ב-10 ביולי, הושמדו בו 8 מנהרות טרור באורך 6 ק\"מ וחוסלו בו למעלה מ-150 מחבלים.\n\n ערך מורחב – התקיפה הישראלית באל-מוואסי\nב-13 ביולי כלי טיס של חיל האוויר הישראלי בהנחיית שירות הביטחון הכללי תקפו באזור הומניטרי באזור אל-מוואסי בח'אן יונס, התקיפה כוונה למוחמד דף ומח\"ט ח'אן יונס של חמאס ראפע סלאמה. צה\"ל מעריך שהשניים נהרגו בתקיפה. לפי משרד הבריאות של רצועת עזה, בתקיפה נהרגו לפחות 90 פלסטינים ו-300 נוספים נפצעו.\n\n ערך מורחב – החזית הצפונית במלחמת חרבות ברזל\n\nבחזית הצפונית מול לבנון עיקרה של הלחימה בשמונת החודשים הראשונים הסתכמה בתקריות באזור הגבול. בתקריות אלה חזבאללה תקף עמדות, מוצבים, בסיסים, כלי רכב ואף בתים אזרחיים ביישובי הגבול בעיקר באמצעות רקטות, טילי נ\"ט וכטב\"מים מתאבדים. פעילויות חזבאללה נועדו להטריד את ישראל במטרה לגרום לה לרתק כוחות לצפון, להסיט את הקשב, ולהפריע לה בלחימה ברצועת עזה ואף לנסות להפסיקה.\nישראל בתגובה בתחילת המלחמה תיגברה את הכוחות בצפון מאוגדה אחת לשלוש אוגדות, פינתה את היישובים הסמוכים לגבול, הציבה מגננה מפלישה, ותקפה בעיקר בתותחים, טנקים, כטב\"מים, טילי נ\"ט ומטוסים עמדות תצפית, מחסני נשק, מפקדות, ואף סיכל לוחמים ובכירים מהדרג הבינוני בחזבאללה ובמשמרות המהפיכה. את מדיניות ישראל מול חזבאללה צה\"ל כינה \"מגננה התקפית\".\nכ־25 שעות לאחר תחילת המלחמה נורו רקטות מדרום לבנון להר דב. מוצב צה\"ל ניזוק, ללא נפגעים. צה\"ל הגיב בהתקפה ארטילרית, ובהריסת אוהל של חזבאללה שנבנה בשטח ישראל. ניסיון של מחבלי חזבאללה להקים מחדש את האוהל הופסק בירי אזהרה.\nבתאריך 20 באוקטובר 2023 חדר מחבל לשטח ישראל, ירה לעבר כוח צה\"ל שפעל ביישוב מרגליות, המחבל נמלט ומרדף ארוך התנהל אחריו.\nבהמשך הלחימה בוצעו מספר פיגועי חדירה על ידי חזבאללה והג'יהאד האסלאמי הפלסטיני, ומדי פעם שוגרו רקטות וכטב\"מים מלבנון ומסוריה. עיקר המתקפות שביצע חזבאללה היה ירי טילי נ\"ט על יישובים ואזרחים, ועל מוצבים וכוחות צה\"ל. צה\"ל הגיב בירי ארטילרי ובתקיפת עמדות חזבאללה באמצעות כלי טיס לרבות מסוקי קרב וכטב\"מים.\nבתאריך 24 באוקטובר 2023, שוגרו רקטות מסוריה לעבר ישראל והופעלו אזעקות בדרום רמת הגולן, צה\"ל תקף בסוריה ונהרגו כ־11 אנשי צבא סורים. ב־25 באוקטובר שוגר מלבנון טיל קרקע–אוויר אל עבר כלי טיס בלתי מאויש, הטיל יורט על ידי מערך ההגנה האווירית.\n\nב־9 בנובמבר חזבאללה בסוריה שיגר כטב\"מ שחצה מסוריה דרך ירדן, תוך כדי שהוא לא מזוהה על ידי המערכות, חדר לישראל באזור דרום הערבה והתרסק על בית הספר צאלים באילת ללא התרעה. אף על פי שבבית הספר שהו 37 תלמידים, האירוע עבר ללא נפגעים מלבד מספר נפגעי חרדה.\nב-22 בנובמבר חוסל עבאס מחמוד רעד, מפקד מרחב בינת ג'בל ובנו של יו\"ר סיעת חזבאללה בפרלמנט הלבנוני.\nהלחימה נעצרה בעיקרה במקביל להפוגה בת השבוע בדרום. ב־1 בדצמבר התחדשה הלחימה בכמה התרעות על חדירת כלי טיס עוין וירי רקטות ביישובים הסמוכים לגבול, ובמקרים אחדים גם רחוק יותר בגליל העליון, מהשעה 16:30. חיל האוויר הרג חוליית מחבלים שפעלה סמוך למושב זרעית.\nלאחר ההפוגה, חזבאללה מפרסם בכל יום את מספר ההתקפות שביצע כנגד ישראל, מספר העומד על כ-13 התקפות בכל יום (שיגורי טילים, ירי נ\"ט ועוד).\nב-20 בדצמבר צה\"ל הרחיב את היקף התקיפות כנגד לבנון וסוריה. בוצעו מגוון תקיפות בדרום לבנון (כפר מרכבא) ובסוריה.\nב-25 בדצמבר צה\"ל הרג בסיכול ממוקד מפקד בכיר במשמרות המהפכה בסוריה, רזא מוסאווי, קצין בדרגה מקבילה לדרגת תת-אלוף. בנוסף, צה\"ל העלה את דרגת הכוננות בצפון וישנה התכוננות לתקיפה עוצמתית יותר.\n\nב-2 בינואר 2024 נהרג בסיכול ממוקד סאלח אל-עארורי ברובע הדאחייה בביירות. עארורי היה סגן ראש הלשכה המדינית של חמאס ומפקד הזרוע הצבאית של חמאס ביהודה ושומרון. יחד איתו נהרגו בתקיפה עוד מספר בכירים ופעילי חמאס. בתגובה חזבאללה שיגר ב-6 בינואר מטח של עשרות רקטות לעבר הגליל המערבי והר מירון ותקף את יב\"א 506 בהר מירון ברקטות וטילי קורנט נ\"ט וגרם לנזק, אבל לא לאבדות בנפש.\nב-8 בינואר 2024 נהרג בסיכול ממוקד מפקד כוח רדואן, ויסאם א-טוויל. היה גם גיסו של מזכ\"ל חזבאללה חסן נסראללה. למחרת ב-9 בינואר תקף חזבאללה את בסיס פיקוד צפון בצפת באמצעות כטב\"ם. באותו יום נהרג עלי חסין ברג'י, מפקד היחידה האווירית של חזבאללה בדרום לבנון.\nב-15 בפברואר 2024 חוסל עלי מוחמד א-דבאס, בכיר בכוח רדואן.\nב-22 בפברואר 2024 חוסל חסן מחמוד צלאח, מפקד מרחב הר דב.\nב-26 בפברואר 2024 הצליח חזבאללה להפיל כטב\"ם זיק באמצעות טיל קרקע-אוויר. בתגובה צה\"ל תקף לראשונה מטרות בעומק לבנון בהם באזור בעלבכ, בנוסף חסן חסין סלאמי, מפקד מרחב חג'יר חוסל בסיכול ממקוד.\nב-29 בפברואר 2024 חוסל בבניאס רזא זארעי, קצין בדרגה המקבילה לקולונל בצי הימי של משמרות המהפכה האיראנים. יחד איתו חוסלו מספר בכירים בחזבאללה.\nב-29 במרץ 2024 עלי עבד אלחסן, סגן מפקד יחידת הרקטות והטילים חוסל בסיכול ממוקד.\nב-31 במרץ 2024 איסמעיל א-זין, מפקד מרכז המודיעין של כוח רדואן חוסל עם עוד 3 מחבלים.\nב-1 באפריל 2024 בוצעו תקיפות נרחבות בסוריה ובעיקר בדמשק, בה נפגעו איראנים ופעילי מיליציות וטרור. לקראת ערב הותקף בניין הקונסוליה האיראנית בדמשק. בתקיפה נהרגו לפחות שבעה, בהם מוחמד רזא זאהדי מפקד בכיר בכוח קודס של משמרות המהפכה האיראנים, וסגנו מוחמד האדי רחימי. בתגובה פתחה איראן במתקפה על ישראל ב-13 באפריל.\nב-7 באפריל 2024 עלי אחמד חוסיין, מפקד גזרה בכוח רדואן באזור רכס רמים חוסל בסיכול ממוקד.\nב-16 באפריל 2024 איסמעיל יוסף באז, מפקד גזרת החוף של חזבאללה חוסל בסיכול ממוקד דרומית לצור. עד 17 באפריל 2024 חוסלו כ-30 מפקדים בכירים בחזבאללה, מתוכם שבעה בדרג של \"אלופי משנה\" ומעלה.\nב-23 באפריל 2024 מוחמד ח'ליל עטיה, מפקד בכוח רדואן וחסן עזקול, בכיר במערך ההגנה האווירית של חזבאללה חוסלו בסיכול ממוקד על ידי צה\"ל.\nב-15 במאי 2024 חסין איברהים מכי, מפקד בחזית הדרום של חזבאללה חוסל.\nבתחילת יוני 2024 חלה הסלמה בחזית הצפונית. ב-1 ביוני הסתיים גל התקפות של צה\"ל שנמשך 72 שעות ובו הותקפו 40 מטרות ו-10 חוליות, לפחות 4 מחבלים של חזבאללה חוסלו בגל התקפות. במקביל חזבאללה הפיל כטמ\"ם הרמס 900 (כוכב) של צה\"ל שפעל בשמי לבנון.\nב-2 ביוני 2024 התחיל עוד גל התקפות שנמשך במהלך היום כתגובה להפלת הכטמ\"ם ביום הקודם, בגל ההתקפות חוסל מחבל אחד כאשר הותקף מחסן אמצעי לחימה שהוא היה בו. בנוסף, לראשונה מזה חודשים נרשמו אזעקות בעכו ובנהריה. בנהריה לא הייתה אזעקה במשך חמישה חודשים ברצף, מנובמבר עד אפריל. בעכו ארבעה חודשים לא נשמעה אזעקה, מסוף דצמבר עד סיום אפריל. בשניהם היו מספר אזעקות באותו היום. ב-3 ביוני שיגר חזבאללה יותר מ-100 רקטות אל שטח ישראל, הרקטות התפוצצו ביערות שונים בצפון ישראל וגרמו לשריפות ענק בכל הצפון. כ-10,000 דונם עלו באש עד שמכבי האש, בסיוע 6 מטוסי כיבוי, וצה\"ל הצליחו להשתלט על השריפות כעבור 20 שעות.\nב-5 ביוני, כעשרה בני אדם נפצעו מפגיעה ישירה של כטב\"ם במגרש כדורגל ביישוב חורפיש שבגליל המערבי. צוותי הצלה הוזנקו לזירה - ונפגעו מפגיעה ישירה נוספת. כלי תקשורת בלבנון דיווחו כי כתוצאה מירי פגזים של צה\"ל, נגרמו שרפות בכפרים עייתרון ומארון א-ראס.\nב-11 ביוני תקפה ישראל מבנה בכפר ג'ויא שבדרום לבנון, באזור צור. בתקיפה זו חוסל טאלב סאמי עבדאללה (אבו טאלב), מפקד יחידת \"א-נסר\" בחזבאללה, שפועלת באזור דרום לבנון, מהגבול עם ישראל ועד הליטאני. אבו טאלב היה המפקד הבכיר ביותר בחזבאללה שישראל חיסלה מתחילת המלחמה. ביחד איתו חוסלו בתקיפה עוד שלושה מפקדים בארגון חזבאללה: מוסטפא סופאן, חסין חמיד ומוחמד סברא. בתגובה, בבוקר חג השבועות, חזבאללה ירה מאות רקטות לאזור הגליל, ואזעקות הופעלו לראשונה מזה חודשים רבים גם באזור הכנרת, טבריה וראש פינה.\nב-3 ביולי 2024 חיל האוויר הישראלי חיסל את אבו נעמה נאסר, מפקד יחידת \"עזיז\" בחזבאללה, שפועלת בדרום לבנון, בסיכול ממוקד. בתגובה, פתח חזבאללה בירי נרחב לאזור הגליל, כולל נהריה, עכו ועין המפרץ, ושיגר כ-200 רקטות ו-20 כטב\"מים.\nב-16 ביולי, דווח על חמישה סורים שנהרגו בתקיפות ישראליות בלבנון, מתוכם שלושה ילדים, כולל שני אחים בני 7 ו-10.\nב-21 ביולי, בזמן מארב באזור הכפר שיחין שארגן חטיבה 300 חוסלו 2 מחבלים. \nבלחימה בצפון נהרגו 20 חיילי צה\"ל, 12 אזרחים ועובד זר 1. מנגד, כוחות צה\"ל הרגו לפחות 362 מחבלי חזבאללה, 13 מחבלי חמאס ו־6 מחבלי ג'יהאד אסלאמי. נכון ל-12 במרץ 2024, הותקפו כ-4,500 מטרות חזבאללה.\n\n ערך מורחב – חזיתות מלחמת חרבות ברזל\n\n ערך מורחב – זירת יהודה ושומרון במלחמת חרבות ברזל\n\nעל פי נתוני השב\"כ בשנת 2023 הייתה הסלמה בפעילות טרור של פלסטינים, שביצעו באזור איו\"ש וירושלים 1,446 פיגועי טרור משמעותיים שכללו ירי, מטעני חבלה וניסיונות חטיפה. בפיגועים נרצחו 38 אנשים ונפצעו 113 אנשים. באוקטובר 2023 לאחר מתקפת הפתע כמות הפיגועים החודשית כמעט שולשה, ביחס לחודשים הקודמים בשנה זו והגיעה ל-567 פיגועים.\nבתגובה צה\"ל הגביר את עצימות פעולותיו באיו\"ש. צה\"ל החמיר את הוראות הפתיחה באש להפרות הסדר, ואף הפעיל כטב\"מי תקיפה ומטוס קרב. עד ליום ה-100 למלחמה בוצעו מעל 150 פעילויות צבאיות במחנות הפליטים שהפכו לקיני טרור, בהן נהרגו יותר מ-130 מחבלים ונעצרו מעל 500 מבוקשים. מאז תחילת המלחמה בוצעו גם תקיפות מוגברות של כלי טיס נגד יעדי טרור באיו\"ש: מעל 35 תקיפות אוויריות שבהן נהרגו למעלה מ-60 מחבלים.\nבלחימה באיו\"ש נהרגו שלושה לוחמי כוחות הביטחון ו־553 פלסטינים.\nמתחילת המלחמה עצרו כוחות צה\"ל יותר מ־4,150 מבוקשים ברחבי אוגדת יהודה ושומרון וחטיבת הבקעה והעמקים, מעל 800 משוייכים לארגון הטרור חמאס.\nב־19 באוקטובר נהרג לוחם מג\"ב מפיצוץ מטען חבלה בזמן העימות במחנה הפליטים נור א-שמס. בעימות נהרגו 13 מחבלים.\nב־27 באוקטובר הוחלט על הריסת בית בבעלות בכיר חמאס סאלח אל־עארורי, בכפר עארורה. צה\"ל פוצץ את ביתו בלילה שבין 30 ל־31 באוקטובר.\nעל פי כתבה בשיחה מקומית, מה-2 בנובמר כ־850 פלסטינים מכמה קהילות רועים בשטחי C גורשו בידי מתנחלים בחודש הראשון למלחמה, כאשר חלה עונת המסיק.\nב־3 בנובמבר פעל צה\"ל בג'נין והרג מספר מחבלים.\nב־6 בנובמבר הרג כוח של הימ\"מ ארבעה מחבלים חמושים בטול כרם, בהם עז א-דין עוואד, מפקד הזרוע הצבאית של חמאס בטול כרם ומהראג' שחאדה, מפקד גדודי חללי אל־אקצא בטול כרם. החוליה נהרגה כשהייתה בדרכה לבצע פיגוע. החוליה הייתה מעורבת בפיגועי ירי ביהודה ושומרון, וייצרה מטעני חבלה ורקטות לצורכי טרור.\nב־12 בדצמבר פתחו צה\"ל והשב\"כ במבצע צבאי חטיבתי בג'נין שנמשך כ־60 שעות ובו נהרגו עשרה מחבלים ונעצרו 60, הוחרמו אמצעי לחימה והושמדו מעבדות נפץ וחמ\"לי תצפית.\n\nבפברואר 2024 אמר מפקד חטיבת שומרון, אלוף-משנה שמעון סיסו, כי \"יש מה שהיה בשומרון עד 7 באוקטובר ומה שקורה אחרי. המצב כעת הרבה יותר שקט מאשר לפני המלחמה. מפיגוע ירי כל יומיים בממוצע, עברנו לאירוע כזה פעם בחודש. ... נראה לי שהפלסטינים רואים בעזה ש'בעל הבית', כלומר צה\"ל, 'השתגע', והם קצת בהלם ממה שקורה\".\nממשלת ארצות הברית וממשלות נוספות הטילו סנקציות על מתנחלים בודדים שיוחסה להם הפעלת אלימות נגד פלסטינים וכן על שני מאחזים בלתי חוקיים שהיו בבעלות שניים מהם.\nבמהלך הרמדאן, נכשל חמאס בניסיונו להביא להתקוממות אלימה של הפלסטינים בירושלים, ביהודה ושומרון ובישראל. בין האמצעים שננקטו: מעצרים מקדימים, הזמה מהירה של פייק ניוז, סיכול באמצעות טכנולוגיות לזיהוי פנים, ומתן אישור לתפילות המוניות בהר הבית.\nבבוקר 12 באפריל נעדר הנער בנימין אחימאיר, רועה צאן ממאחז מלאכי השלום. יממה לאחר מכן נמצאה גופתו סמוך למאחז, ונקבע כי נרצח בפיגוע על רקע לאומני. עוד לפני היוודע דבר הירצחו של אחימאיר, מתנחלים החלו בהתקפה של כפרים פלסטינים סמוכים, שבמהלכה נהרגו ארבעה פלסטינים והוצתו כ-26 בתים. כ-55 פלסטינים נפצעו. על רקע המהומות ועל מנת למנוע הפרות סדר אלימות החליט צה\"ל לתגבר את הכוחות בגזרה. לפי ארגון זכויות האדם הישראלי \"יש דין\", לפחות עשרה כפרים הותקפו, כאשר בתים וכלי רכב ניזוקו.\nב-27 ביוני נהרג קצין צה\"ל מפקד מחלקת צלפים מסיירת חרוב בפעילות בג'נין. צוות לוחמים שנסע בפנתר תאג\"ד נפגע ממטען גחון וכאשר פרק מהכלי והגיע כוח חילוץ מסיירת חרוב הופעל בשלט רחוק מטען חבלה נוסף שגרם לרוב הנפגעים. בנוסף נפצעו 17 לוחמים, מהם אחד במצב קשה. להערכת צה\"ל מטען הגחון הכבד הוטמן בעומק מטר וחצי מתחת לכביש.\nב-1 ביולי במהלך פעילות של יחידת דובדבן במחנה נור א-שמס התפוצץ מטען גחון מוטמן של עשרות קילוגרמים על רכב מסוג פנתר, שעמד במרחב מחנה הפליטים. כתוצאה מכך נהרג נהג מבצעי של חטיבת מנשה.\nלפי שירות הביטחון הכללי, מאוקטובר 2023 ועד יוני 2024, התרחשו מעל ל-3,966 תקיפות פלסטינים נגד אזרחים, ואנשי כוחות הביטחון ביהודה ושומרון, ובהם בין היתר: 1,870 אירועי יידויי אבנים, 998 בקבוקי תבערה, 645 מטעני צינור, 231 אירועי ירי, 175 הצתות, 15 מעשי דריסה ו-32 אירועי דקירות. תקיפות אלו גרמו להרג של 21 אזרחים ואנשי כוחות ביטחון ישראליים, ולפציעתם של עוד כ-200.\nעל פי משרד האו\"ם לתיאום עניינים הומניטריים, נכון ל-3 ביולי 2024, מתחילת המלחמה היו 1,084 תקיפות מתנחלים נגד פלסטינים. 107 מהן הובילו להרוגים ולפצועים פלסטינים, ב-859 מהן נגרם נזק לרכוש פלסטיני ו-118 כללו הן נפגעים והן נזק לרכוש. נגרם נזק ל-46,500 עצים ושתילים בבעלות פלסטינית.\n\n ערך מורחב – מעורבות החות'ים במלחמת חרבות ברזל\n\nהחות'ים, ארגון טרור שיעי השולט בצפון תימן ונתמך וממומן על ידי איראן, ומשמש להם כשליח במלחמותיהם באזור, ניסו לתקוף את דרום ישראל מספר פעמים במהלך המלחמה, בטילים בליסטיים, טילי שיוט, וכלי טיס בלתי מאוישים בכדי להפריע לה במלחמה בעזה. ספינות חיל הים האמריקני ומערכות הגנה אווירית ומטוסי חיל האוויר הישראלי יירטו את הטילים והכטב\"מים.\nלאחר שהתברר לחות'ים שלא הצליחו במשימה זו, הם הטילו מצור ימי על ספינות סחר שהפליגו לנמלי ישראל. ספינות חיל הים האמריקאי פעלו בים סוף בתחילה להקרנת כוח והרתעה אסטרטגית ובהמשך תקפו ביחד עם בעלי ברית נוספים בסיסים של החות'ים בתימן.\nב־19 באוקטובר 2023 ספינת מלחמה אמריקאית USS Carney ששטה בים סוף יירטה ארבעה טילי שיוט ו־15 מל\"טים שככל הנראה שוגרו על ידי החות'ים מתימן לכיוון ישראל. טיל נוסף יורט על ידי ערב הסעודית, לטענתה מתוך רצונה \"להגן על שטחה האווירי\".\nב־27 באוקטובר לפנות בוקר זוהה איום ממרחב הים האדום והוזנקו מטוסי קרב שיירטו מספר מטרות עוינות. עם זאת, שני כטב\"מים פגעו בנואיבה ובטאבה, סיני, מרחק קצר מהגבול הישראלי ומהעיר אילת. ככל הנראה גם אלה שוגרו על ידי החות'ים.\nב־31 באוקטובר הופעלה התראה בשטח אילת, אילות ופארק התעשייה שחורת על חדירת כלי טיס עוין מכיוון הים האדום. ככל הנראה מדובר בכטב\"ם ששוגר על ידי החות'ים, והוא יורט בהצלחה מעל הים האדום. נוסף על כך יורטו טילי שיוט בידי מטוסי F-35I אדיר של חיל האוויר הישראלי, ויורט טיל בליסטי באמצעות מערכת \"חץ 2\".\nב־9 בנובמבר לאחר שהופעלו אזעקות במרחב העיר אילת, הודיע דובר צה\"ל כי טיל בליסטי ששוגר לשטח מדינת ישראל זוהה ויורט בהצלחה במרחב ים סוף הרחק מאילת, בידי לוחמי ההגנה האווירית, באמצעות מערכת הגנה אווירית לטווח רחוק \"חץ 3\". היה זה יירוט הבכורה של המערכת. ב־14 בנובמבר יירט ה\"חץ 2\" טיל בליסטי נוסף ששיגרו החות'ים לעבר אילת. בליל 9 באפריל יירטה לראשונה מערכת כיפת ברזל ימית שמותקנת על ספינת סער 6 מטרה אווירית מעל מפרץ אילת.\nב-19 ביולי בשעה 3:12 לפנות בוקר, התפוצץ כטב\"ם מדגם סמאד-3 אשר כונה על ידי דובר החות'ים בשם \"יפו\" שנורה על ידי החות'ים על דירה בתל אביב, במתקפה זו נהרג אזרח אחד ונפצעו אחדים. זוהי ההפצצה הראשונה על תל אביב שהתבצעה על ידי כלי טיס מאז מלחמת העצמאות.\n\n ערך מורחב – מבצע יד ארוכה\nב-20 ביולי בשעות אחר הצהריים, הותקף נמל שנמצא בעיר אל-חודיידה שבתימן, במבצע צבאי של חיל האוויר הישראל אשר זכה לכינוי מבצע ״יד ארוכה״. דובר צה\"ל אישר כי הותקפו מטרות צבאיות של החות'ים באזור נמל חודיידה שבמערב תימן, לפי דיווחים, מטוסי קרב תקפו מתקני זיקוק, תחנת כוח לייצור חשמל ויעדים צבאיים בהם מחסני כטב\"מים וטילים ומאגרי דלק. על פי פרסומי רשת אל-ערביה: גם ארצות הברית ובריטניה השתתפו בתקיפה. בארצות הברית הכחישו את הדיווח ואמרו כי \"ישראל פעלה לבד\". לפי פרסומים זרים, את התקיפה ביצעו מטוסי קרב מדגם F-35I אדיר ואיתם מטוסי F-15 בגל שני. כמו כן נטען שאת מטוסי הקרב ליווה מטוס תדלוק מדגם בואינג 707 \"ראם\". בנוסף, לקחו חלק במבצע מטוסי ביון מסוג \"נחשון\" מטייסת 122. לאחר המתקפה הח'ותים הגיבו שעשרות נהרגו ונפצעו ושיהיה תגובה קשה למתקפה.\n\n ערך מורחב – המשבר בים סוף\n\nבעקבות כישלונם לפגוע בישראל באמצעות טילים, הכריזו החות'ים על מצור ימי נגד ישראל והחלו בתקיפת אוניות סוחר וחטיפתן בבאב אל-מנדב. בעקבות ריבוי תקיפות החות'ים על ספינות סוחר בים האדום ובעיקר באזור באב אל-מנדב, הקימה ארצות הברית כוח ימי בין-לאומי והכריזה על מבצע שומר השגשוג על מנת להבטיח את חופש השיט בים האדום.\nבנוסף לכך, החות'ים חטפו והשתלטו על מספר ספינות בים האדום, רובן אינן בבעלות ישראלית. ב-19 בנובמבר הם חטפו ספינה בבעלות ישראלית חלקית בים האדום והשתלטו על 22 אנשי הצוות ששהו שם, אך לאחר מכן התברר כי לא היו ישראלים על הספינה. דובר צה\"ל הגיב לאירוע: \"אירוע חמור מאוד ברמה עולמית\".\nב-11 בדצמבר הם חטפו ספינה נוספת בים האדום, באזור באב אל-מנדב. זהות הספינה עדיין לא הייתה ברורה סופית, אבל ככל הנראה היה מדובר במכלית נפט שעשתה את דרכה מהמפרץ הפרסי לכיוון ים סוף ותעלת סואץ. היא הותקפה על ידי כלי טיס בלתי מאויש (כטב\"ם) שגרם לשריפה על הסיפון.\nהחות'ים תקפו מספר פעמים ספינות באמצעות טילים בליסטיים. בתקיפות אלה שהן ראשונות מסוגן בהיסטוריה, הם אף הצליחו בתחילת 2024 להטביע ספינה אזרחית.\nב-26 בפברואר התפרסם כי החות'ים מימשו את איומם ופגעו בכבלי תקשורת תת-מימים שעוברים באזורם ומחברים בין אפריקה לאסיה.\nבתקיפות החות'ים נהרגו 3 מלחים, 25 אזרחים נלקחו בשבי ו-2 ספינות טובעו, בנוסף נהרגו 2 חיילי צבא ארצות הברית בהגנה על הספינות.\n\n ערך מורחב – מבצע שומר השגשוג\nבעקבות ריבוי התקיפות החות'יות על ספינות סוחר בים האדום ובעיקר באזור באב אל-מנדב, הודיע מזכיר ההגנה של ארצות הברית, לויד אוסטין, בביקורו בישראל ב-18 בדצמבר 2023 על הקמת קואליציה צבאית המשלבת את כוחות חיל הים מ-20 מדינות בהובלת ארצות הברית ומבצע שומר השגשוג (באנגלית: Operation Prosperity Guardian), במטרה לאבטח ספינות מסחריות הנעות בנתיב השיט בים האדום ובמפרץ עדן מפני ניסיונות תקיפה של החות'ים במסגרת מעורבותם במלחמה.\nבנוסף למבצע שומר השגשוג ערכו ארצות הברית ובריטניה מספר גלי תקיפות בתימן.\nב-12 בינואר בלילה שבין חמישי לשישי פתחו צבא ארצות הברית וצבא בריטניה במתקפה האווירית בתימן נגד החות'ים, שבמסגרתה הותקפו עשרות מטרות בבירה צנעא, כולל שדה התעופה, וכן באל-חודיידה ובערים נוספות.\nבימים שלאחר כן ביצעו כוחות הקואליציה תקיפות נוספות נגד החות'ים בתימן. בתקיפות הושמדו מתקני מכ\"ם וטילים נגד ספינות שהיו מוכנים לשיגור.\nב-22 בינואר, פתחו צבאות ארצות הברית ובריטניה במבצע קשת פוסידון שבו נערכה מתקפה משולבת מהאוויר ומהים במספר מחוזות בתימן, בעיקר בבירה צנעא ובאל-חודיידה. התקיפה בוצעה באמצעות שיגור טילי טומהוק לעבר מחסני נשק ומשגרים של החות'ים. תקיפה זו נחשבת לתקיפה העוצמתית ביותר מתחילת המבצע.\nב-9 באפריל משלוח גדול של נשקים שאיראן שלח לחות'ים סוכל ונשלח לאוקראינה. על פי הערכת הפנטגון באמצע יוני 2024 התקפות החות'ים חתכו ב-90% את תנועת המכולות בים האדום, ואילצו לפחות 29 חברות אנרגיה וספנות מ-65 מדינות לשנות את נתיביהן.\nב-12 ביולי ספינה ששומשה להברחת חלקי טילים מאיראן לתימן דווחה כנעדרת, על פי פרסום של \"אל העין\" על הספינה היו גם מומחים איראניים. באותו יום נחשף ד\"וח אמריקאי המפליל את איראן בהפצת נשק שמשמש את החות'ים לצורך מתקפות על נתיבי הסחר הימי הבינלאומי.\n\n ערך מורחב – מעורבות איראן במלחמת חרבות ברזל\nאיראן מעורבת במלחמה באמצעות נשק, כסף, אימון, תיאום והשפעה פוליטית על כל הכוחות התוקפים את ישראל, ובהם חמאס והג'יהאד האסלאמי בעזה, חזבאללה בלבנון והחות'ים בתימן. כמו כן איראן מתאמת מהלכים מדיניים מול מדינות נוספות האוהדות את חמאס, כמו סוריה וטורקיה. ב־15 באוקטובר נפגש שר החוץ של איראן, חוסיין אמיר עבדאללהיאן, בקטאר עם מנהיג חמאס, איסמעיל הנייה, ובהמשך נועד בביירות ובדמשק עם נסראללה, בשאר אל־אסד ועם ראשי חמאס. שר החוץ איים כי טהרן ובני חסותה, ובראשם חזבאללה, עשויים להצטרף למלחמה אם ישראל לא תחדל מפעולותיה בעזה. ב־17 באוקטובר מנהיג איראן, עלי חמינאי איים גם הוא על ישראל אם תמשיך בלחימה. קנצלר גרמניה קרא לחזבאללה ואיראן להישאר מחוץ ללחימה.\nאיראן גם שולחת מיליציות הפועלות נגד ישראל וארצות הברית בלבנון, סוריה, עיראק ותימן. מיליציה איראנית בשם \"חטיבת האימאם חוסיין\" פועלת בדרום לבנון מתחילת המלחמה. לוחמי המיליציה הגיעו מעיראק דרך סוריה כדי לחזק את חזבאללה. ב־5 בנובמבר הזהיר שר ההגנה האירני כי אם ארצות הברית לא תקדם הפסקת אש מהירה, היא תוכה \"מכה חזקה\". ב־6 בנובמבר, על פי דיווח בניו יורק טיימס, בממשל ביידן העבירו מסרים לאיראן וחזבאללה דרך מתווכים אזוריים על כך שארצות הברית נערכת להתערב צבאית בלחימה נגדם אם הם יפתחו במתקפה נגד ישראל.\nבמהלך המלחמה, הרבתה ישראל לתקוף בסיסים של משמרות המהפכה בסוריה כחלק מהלחימה בשטח סוריה.\nב-18 בדצמבר עמדו איראן וחזבאללה מאחורי מתקפת סייבר על בית החולים זיו. בתגובה, ישראל פתחה בתקיפת סייבר על איראן שעל פי דיווחים שיבשה את פעילותן של תחנות דלק במדינה.\nבנוסף ב-22 בדצמבר ארגון גדודי חזבאללה, מליציה עיראקית פרו-איראנית שיגרה כטב\"מ לעבר אילת שיורט על ידי צבא ירדן מעל שטחה.\nכמו גם, ב-23 בדצמבר איראן עצמה תקפה ספינה מקושרת לישראל ששטה בקרבת הודו.\nבליל 1 באפריל 2024 הותקף מחסן בבסיס חיל הים באילת על ידי כטב\"מ ששוגר מעיראק על ידי המיליציה הפרו-איראנית \"ההתנגדות האיסלאמית בעיראק\".\n\n ערך מורחב – ההתנקשות במוחמד רזא זאהדי\nב-1 באפריל 2024, סמוך לשעה 17:00, נערכה התנקשות במוחמד רזא זאהדי. לפי מקורות, ביצעו את התקיפה לפחות שני מטוסי F-35I אדיר ששיגרו 6 טילי אוויר-קרקע מדויקים שפגעו רק במבנה הקונסוליה האיראנית ולא במבנים סמוכים. היעד היה \"פגישה סודית\" של גורמי מודיעין איראניים בכירים מכוח קודס, לצד בכירים בג'יהאד האסלאמי הפלסטיני. בתקיפה נהרג מוחמד רזא זאהדי, מפקד כוח קודס בסוריה ולבנון, ששימש בעברו כמפקד כוחות היבשה וכמפקד כוחות האוויר של משמרות המהפכה האיראניים וכן שימש כסגן מפקד אגף המבצעים במשמרות המהפכה האיראניים. לפי דיווח נהרג גם סגנו, ראש מטה כוח קודס בסוריה ולבנון. לטענת איראן, בתקיפה נהרגו 7 איראנים, פעילי משמרות המהפכה, ועוד 6 סורים. לפי פרסום של המרכז הסורי לזכויות אדם ב-2 באפריל, בתקיפה נהרגו 14 בני אדם: 7 חיילים וקצינים במשמרות המהפכה, יועץ איראני, 5 אנשי מיליציות סוריות פרו-איראניות ופעיל חזבאללה.\nאיראן וסוריה האשימו את ישראל בתקיפה, בנוסף למקורות בינלאומיים נוספים אשר ייחסו את התקיפה לישראל. המנהיג העליון של איראן עלי ח'אמנאי קרא לתגובת נגד קשה. בכמה ערים ברחבי איראן, בהן הבירה טהראן, תבריז ואיספהאן, יצאו הפגנות בקריאה לנקמה.\n\n ערך מורחב – התקיפה האיראנית על ישראל (2024)\n\nבליל 14 באפריל 2024 התקיפה איראן את ישראל. במסגרת התקיפה שיגרה איראן לעבר ישראל כ-185 כלי טיס בלתי מאוישים, כ-130-110 טילים בליסטיים ו-36 טילי שיוט. החל מהשעה 00:30 ב-14 באפריל, נסגר המרחב האווירי של מדינת ישראל לטיסות בין-לאומיות ופנים ארציות. נמל התעופה רמון נסגר לתנועה עוד לפני כן. מוקדם יותר, גם מצרים וירדן הודיעו על מצבי חירום וסגירה זמנית של המרחב האווירי שלהן. בשעה 01:42 שוגרו מאיראן לישראל 110–130 טילים בליסטיים – מדגמי ח'ייבר שכן, שיהאב-3 ועימאד – ובמקביל החלו להישמע אזעקות בשורת יישובים ברחבי ישראל, בין השאר באזור באר שבע והנגב, רמת הגולן, ירושלים, יהודה, השומרון ועוד.\nבמבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוזים מהאיומים אשר כוונו לעבר מדינת ישראל. כאשר כל כלי הטיס וטילי השיוט יורטו מחוץ לגבולות מדינת ישראל על ידי מטוסי חיל האוויר הישראלי והשותפות האסטרטגיות של ישראל, בהן ארצות הברית, בריטניה, צרפת, ירדן ומדינות נוספות. כמו כן, רוב מכריע של הטילים הבליסטיים יורטו על ידי מערכות ההגנה האוויריות הישראליות בהובלת מערכת החץ. פגיעות בודדות זוהו בבסיס נבטים עם נזק קל לתשתית שלא פגע בתפקוד הבסיס, וכן נגרם נזק בציר במרחב החרמון, ילדה אחת בת 7 נפצעה באורח קשה בפזורה הבדואית בנגב כתוצאה משברי יירוט.\n\n ערך מורחב – התקיפה הישראלית באיראן (2024)\nעוד בליל התקיפה האיראנית, פורסם כי נשיא ארצות הברית ג'ו ביידן קרא לראש ממשלת ישראל בנימין נתניהו בשיחת טלפון שלא לתקוף באיראן, ואף הודיע כי מדינתו לא תתמוך במתקפה כזו ולא תשתתף בה. מאוחר יותר פורסם כי הנשיא ביידן אמר בשיחה שהיירוט הנרחב הוא הצלחה שיצרה \"מרחב וגמישות להחלטות על הצעדים הבאים\". הוא יעץ לישראל \"להאט את הקצב ולחשוב היטב\".\nבעקבות התקיפה האיראנית הודיע היועץ לביטחון לאומי של ארצות הברית, ג'ייק סאליבן, כי ארצות הברית צפויה להטיל סנקציות על תוכניות הטילים והכטב\"מים של איראן, בתיאום עם מדינות ה-G7 שצפויות להצטרף למהלך. גם האיחוד האירופי הצטרף.\nב-19 באפריל 2024, בלילה שבין חמישי לשישי, בסמוך לשעה ארבע בבוקר, הגיבה ישראל בתקיפה של מתקנים צבאיים של משמרות המהפכה על אדמת איראן באספהאן ובנתנז, ובעיראק. לפי תמונת לוויין, נגרם נזק לסוללת טילי קרקע-אוויר מסוג S-300 האחראית על הגנת המתקן הגרעיני בנתנז.\nב-24 באפריל דווחה סוכנות הידיעות הצרפתית AFP מפי גורם המקורב לחזבאללה כי האיראנים החליטו להסיג את כוחותיהם מדרום סוריה, כולל מקוניטרה ומדראע הסמוכים לרמת הגולן. איראן החליטה לשמור על נוכחות בסוריה בחלקים אחרים של המדינה שמהם לא תיסוג. לפי הפרסום, איראן כבר התחילה בהסגת כוחותיה בתחילת השנה, לאחר הריגת חמישה מאנשי משמרות המהפכה בדמשק ב-20 בינואר, בהם ראש המודיעין הסורי של הארגון וסגנו.\n\n ערך מורחב – התקיפה הישראלית ליד שדה התעופה הבין-לאומי חלב (2024)\nבין ה-12 ל-22 באוקטובר 2023, ישראל פתחה בשלוש התקפות על שדות תעופה בסוריה, במיוחד אלו של דמשק וחלב. ב-24 באוקטובר תקפה ישראל בנפת דרעא בדרום סוריה, תקיפה שגרמה למותם של שמונה חיילים סורים ולפציעות של שבעה אחרים, לפי סוכנות הידיעות הממשלתית של סוריה SANA.\nב-20 בינואר 2024, דווח כי בתקיפה ישראלית בסוריה נהרג סאדג' אומידזאדה, קצין מודיעין בכוח אל-קודס של משמרות המהפכה בסוריה, יחד עם ארבעה קצינים נוספים של משמרות המהפכה.\n\nמאז נובמבר 2023, המיליציות הפרו-איראניות בעיראק לקחו אחריות על התקפות מל\"טים וטילים נגד מטרות בתוך ישראל כנקמה על הלחימה ברצועת עזה. המיליציות הצהירו כי ימשיכו \"להכות במעוזי האויב\" כל עוד הלחימה בעזה נמשכת. המיליציות טענו כי תקפו באילת, ים המלח, רמת הגולן, אסדת כריש, מפרץ חיפה, אשדוד, קריית שמונה ותל אביב, טענות שרובן התגלו כשקריות.\n\nב-18 באוקטובר הותקפו בסיסים אמריקאים בצפון עיראק ובמזרח סוריה על ידי רחפנים. ההתקפות בוצעו על ידי מיליציות שיעיות פרו-איראניות ותומכות משטר אסד. בין 17 באוקטובר ל־16 בנובמבר ביצעו מיליציות בתמיכת איראן לפחות ארבעים התקפות שונות, ובהן התקפות מל\"טים ורקטות, נגד בסיסים בשימוש כוחות ארצות הברית בעיראק ועל בסיס אמריקאי בדרום מזרח סוריה. במתקפות השתתפו גם כוחות אל-קודס האיראניים. בתגובה למתקפות על בסיסיה, תקפו מטוסי קרב של ארצות הברית מתקנים ומחסני נשק של משמרות המהפכה האירנית בסוריה והרגו מספר פעילים. צבא ארצות הברית המשיך לתקוף באזור גם בשבועות הבאים, כך, ב-4 בינואר, נהרגו בבגדאד בהפצצה אמריקאית, מספר בכירים במיליציית א-נוג'בא ובהם מושתק טאלק א-סעידי, סגן מפקד אל-חשד א-שעבי בבגדאד.\nב-28 בינואר בתקיפה פרו-איראנית על כוחות אמריקאים בגבול ירדן–סוריה, נהרגו 3 חיילים אמריקאים ונפצעו עוד 34. נכון ל-28 בינואר, בוצעו כ-158 תקיפות נגד כוחות אמריקניים בסוריה ועיראק.\n\nבמתקפת ארגוני הטרור נרצחו ונהרגו כ־1,145 ישראלים וזרים, ביניהם כ-766 אזרחים ישראלים וזרים, 334 חיילי צה\"ל, 60 שוטרי משטרת ישראל ועשרה אנשי שירות הביטחון הכללי. בין האזרחים הזרים שנרצחו נמנים אמריקאים, צרפתים, ארגנטינאים, תאילנדים, נפאלים, אוקראינים ואזרחי מדינות נוספות.\nמעדויות חיילים וכוחות זק\"א, ההרג רובו בוצע בירי. ניכר שהרבה מגופות ההרוגים הושחתו, כולל תיאורים של עריפת ראשים, שיסוף גרונות, מלכוד גופות במִטענים, ברימונים ושריפת גופות. כמו כן התגלו עדויות למקרי אונס והתעללות מינית בנשים בטרם נרצחו. פעולות הטבח תועדו בשידור חי ובסרטונים שהופצו ברשתות החברתיות. בחלק מהעדויות צפו ללא צנזורה גם גורמים מדיניים.\nבעוד שתחקירים של \"ידיעות אחרונות\" ו\"הארץ\" אישרו כי צה\"ל הפעיל נוהל חניבעל ב-7 באוקטובר, המספר המדויק של ישראלים שנהרגו מכוחות צה\"ל אינו ידוע.\nבלוחמה ברצועת עזה נפלו עוד 364 חיילי צה\"ל, בהם 7 שנפלו במהלך פיגועים ופעולות ביהודה ושומרון, ו־20 שנפלו בתקיפות חזבאללה בגבול ישראל–לבנון. 12 אזרחים ישראלים נהרגו בתקיפות חזבאללה, בהם אזרח הודי אחד.\nיותר מ־11,549 פצועים הובאו לבתי חולים, בהם המרכזים הרפואיים סורוקה, קפלן, שמיר, שיבא, ברזילי, בילינסון, וולפסון ואיכילוב.\n\n ערך מורחב – החטופים הישראלים ברצועת עזה במלחמת חרבות ברזל\n\n251 נחטפו לרצועת עזה, בהם אזרחים ישראלים (כולל נשים, ילדים, קשישים גברים ותינוקות) וכן אזרחים זרים. מספר החטופים היה לא ידוע במשך ימים רבים, בין השאר משום שהיו גופות שלא זוהו כך שאי אפשר היה לדעת אם נעדר הוא הרוג או חטוף. ב־28 באוקטובר 2023 הודיע חמאס כי בידיו בין 200 ל־250 חטופים. באותו יום חמאס פרסם גם סרטון ראשון של חטופה ישראלית.[דרושה הבהרה]\nב־8 באוקטובר הוקם מטה משפחות החטופים והנעדרים על ידי חלק מהמשפחות, במטרה לפעול להשבת החטופים, לאיתור הנעדרים וכן לטיפול בעניינים רפואיים, משפטיים ואחרים הנוגעים לחטיפה ולהשלכותיה.\nלפני ההפוגה בלחימה, במהלכה ואחריה שוחררו 116 חטופים. בנוסף, עד מאי 2024, הושבו ארצה גופותיהם של עוד 19 חטופים שנהרגו לפני החטיפה עצמה או במהלך השבי (כולל שלושה חטופים אשר נהרגו בשוגג מידי כוחות צה\"ל בעת שניסו למלט עצמם מהשבי).\nאיגוד מרכזי הסיוע לנפגעות ונפגעי תקיפה מינית בישראל פנו לנשיאת הוועד הבין־לאומי של הצלב האדום ולמשלחת של הארגון בישראל בדרישה להגביר את המאמצים לשחרור החטופים שמוחזקים בעזה, בעקבות דיווחים על אונס ופגיעות מיניות בחטופות. מנכ\"לית איגוד מרכזי הסיוע, אורית סוליציאנו, ציינה כי ידוע לארגון על פשעי מלחמה של אונס ופגיעות מיניות בחטופים. מערך הרפואה במטה משפחות החטופים והנעדרים פרסם דוח שלפיו חטופים חשפו עדויות על תקיפות מיניות אלימות שסבלו גברים ונשים בשבי. לפי פרסום אחר, מדובר בעשרה לפחות מתוך 110 ששוחררו עד אז.\nבין החטופים היו כ-35 עובדים זרים (רובם מתאילנד), ותיירים בעלי אזרחות זרה. בנוסף, לרבים מהאזרחים הישראלים החטופים ישנה בנוסף אזרחות זרה, בין היתר ממדינות אלו: ארגנטינה, ארצות הברית, רוסיה, צרפת, איטליה וגרמניה.\n\nעל פי נתוני דובר צה\"ל, עד כה נהרגו מעל 15,048 מחבלים פלסטינים בכלל הגזרות מתחילת המלחמה ומעל 8,150 עצורים ושבויים. מתוכם מעל 13,000 מחבלים נהרגו ברצועת עזה ומעל 1,609 מחבלים מעזה נהרגו בשטח ישראל בעקבות מתקפת הפתע. ביהודה ושומרון נהרגו מעל 420 מחבלים. מקורות ישראליים העריכו שחמאס מסתיר הרוגים רבים שלו, ומשרד הבריאות של רצועת עזה אינו מונה אותם בדיווחים הרשמיים.\nלפי משרד האו\"ם לתיאום עניינים הומניטריים, מעל 41,164 פלסטינים נהרגו. מספר הפצועים עלה על 95,227. האו\"ם מעריך כי כ-1.9 מיליון מתושבי הרצועה התפנו מבתיהם. ב-8 במאי פרסם משרד האו\"ם לתיאום עניינים הומניטריים נתונים מהם עולה כי מספר ההרוגים שזוהו ברצועת עזה – נכון ל-30 באפריל – עומד על 24,686. סוכנות האו\"ם דיווחה כי מספר הנשים שזוהו עומד על 4,959, ומספר הילדים שזוהו על 7,797.\nעל פי נתוני משרד הבריאות של רצועת עזה שבשליטה של חמאס, במלחמה נהרגו מעל 38,983 פלסטינים, ביניהם לפחות 15,002 קטינים, 10,000 נשים, 1,049 קשישים, 492 פרמדיקים ועובדי מערכות בריאות, ו-153 עובדי האומות המאוחדות. מעל ל-10,000 נעדרים מתחת להריסות המבנים. נגרם הרס נרחב ביותר למבנים ולתשתיות ברצועה. אמינותם של דיווחי משרד הבריאות של רצועת עזה מוטלת בספק על ידי ממשלת ישראל עקב שיוכו לממשל חמאס, ונטען גם שמספרי ההרוגים שפורסמו על ידיו הכילו שגיאות סטטיסטיות, ועלול להיות שגוי, אך גורמים בין-לאומיים רבים רואים בו מקור אמין, בהם האומות המאוחדות וארגון הבריאות העולמי.\nבמרץ 2024 פורסם תחקיר בעיתון הארץ, בו נטען כי רבים מההרוגים שקוטלגו כ\"מחבלים\" היו למעשה אזרחים בלתי חמושים. בחודש אוקטובר, כחלק מפינוי צפון רצועת עזה, צה\"ל הטיל כרוזים המורים על \"פינוי מיידי\", כאשר מי שלא יתפנה עלול להיות מזוהה כ\"שותף לארגון טרור\". בדומה לתחקיר ב\"הארץ\", ביולי פורסם ב\"שיחה מקומית\" כי חיילים שלחמו ברצועת עזה העידו על מקרים רבים של הרג וירי באזרחים לא חמושים, שחלקם קוטלגו בתור \"מחבלים\". מאידך, תיעודים אחרים חשפו כי יש חלק ממחבלי חמאס המתחפשים לאזרחים, ובתוך כך נלחמים נגד כוחות צה\"ל, ודבר זה מקשה בין השאר על החלוקה בין מחבלים לאזרחים הרוגים.\nביוני 2024 ארגון \"Save the Children\"  העריך כי כ-21,000 ילדים נעדרים בעזה, מתוכם \"רבים לכודים מתחת להריסות, עצורים, קבורים בקברים לא מסומנים או הופרדו ממשפחותיהם\". הארגון מעריך כי כ-4,000 ילדים לכודים תחת ההריסות, וכן מספר לא ידוע של ילדים קבורים בקברי אחים. באותו החודש דווח כי לפחות 30 ילדים מתו כתוצאה מהרעב ההמוני ברצועת עזה. לפי חמאס, נכון ל-19 ביוני, יותר מ-40 ילדים מתו מרעב בעזה עקב המלחמה.\nכחלק מהמלחמה שהכריזה ישראל על ארגון הטרור חמאס, כוחות הביטחון בישראל ובשטחי הרשות הפלסטינית עצרו כ-8,150 פלסטינים, מתוכם כ-4,000 נעצרו ברצועת עזה, במהלך שנועד למנוע טרור פלסטיני והסתה. במבצע נרחב למעצרי פלסטינים וערביי ישראל, אלפי פועלים מרצועת עזה שקיבלו היתר כניסה לישראל נעצרו ונחקרו, לאחר חקירתם של הפועלים, במטרה לבדוק האם היה להם מידע מוקדם אודות מתקפת הפתע, שחררה ישראל ב-3 בנובמבר לרצועת עזה כ-3,200 פועלים פלסטינים שהיו עצורים במשך כשלושה שבועות. בנוסף נעצרו פלסטינים החשודים בפעילות טרור וערבים ישראלים החשודים בפרסום דברי הסתה. הועלו טענות ועדויות להתעללות ועינויים בפלסטינים עצורים. צה\"ל אישר כי חיילים ישראלים הודחו בעקבות שימוש בכוח מופרז, אך דחה טענות להתעללות שיטתית. לפי נתונים שפרסם צה\"ל, הצבא מנהל חקירה פלילית נגד חיילים ב-48 מקרי מוות של פלסטינים, רובם שבויים שנתפסו ברצועת עזה. עם מקרי המוות הידועים נמנים 36 עצורים במחנה שדה תימן. לפי עיתון \"הארץ\", מאז תחילת המלחמה, עשרות עזתים מתו במעצר בישראל.\nמספר ההרוגים ביהודה ושומרון עומד לכל הפחות 553, ומספר הפצועים על למעלה מ-5,500. לפי הרשות לענייני אסירים פלסטינים ומועדון האסיר הפלסטיני, נכון ל-30 ביוני 2024, כוחות הביטחון הישראלים עצרו למעלה מ-9,450 פלסטינים בגדה המערבית מאז תחילת המלחמה.\n\nעל פי נתוני משרד האו\"ם לתיאום עניינים הומניטריים (OCHA), מספר העקורים מדרום לבנון עקב הלחימה עמד על 94,126, נכון ל-29 במאי 2024. על פי קרן החירום הבינלאומית של האו\"ם לילדים (יוניצ\"ף) 37% מהעקורים הם ילדים. את העקורים משרתים 18 מרכזי קליטה הפרוסים בערים צידון וצור ומספקים מקום לינה, מים, מזון ומקלחות.\nבחזית הלבנונית, נהרגו לפחות 13 מחבלים מחמאס ו־6 מחבלים מהגא\"פ. חזבאללה הודה ב־362 הרוגים משורותיו, ודיווח צה\"ל על מעל 300 מחבלי חזבאללה הרוגים. מעל 18 פעילים צבאיים במפלגת אמל נהרגו. מעל 47 מחבלים, חיילים ואזרחים סורים נהרגו בתקיפות ישראליות בסוריה בתגובה לשיגורי הרקטות על ישראל.\nמספר האזרחים ההרוגים עומד על לפחות 100 בלבנון ולפחות 16 בסוריה.\n\nבמהלך מתקפת הפתע של חמאס ב-7 באוקטובר, מחבלי החמאס גרמו במכוון נזק בהיקף נרחב לבתים ולרכוש ביישובי עוטף עזה, בשטחים הפתוחים סביב העוטף, וכן ביישובים ברחבי הדרום והמרכז.\nההערכה היא שנזקים נגרמו ללמעלה מ-10,000 כלי רכב. נכון ל-25 באוקטובר מספר המבנים שהיה ידוע שנפגעו עמד על 8,402.\nעם תחילת המתקפה החלו המחבלים בשיגור אלפי רקטות ופצצות מרגמה לעבר יישובים אזרחיים, שגרמו להרס של מבנים ורכוש ולשריפות בדרום הארץ ובמרכזה. נכון ל-10 בנובמבר שיגרו ארגוני הטרור בעזה למעלה מ-10,000 רקטות ופצצות מרגמה.\nביישובים שאליהם פלשו המחבלים הם גרמו הרס רב למבנים באמצעות ירי של רקטות RPG, והפעלת מטעני נפץ. מחבלים בזזו בתים לאחר שרצחו וחטפו את תושביהם, בבארי, בניר עוז, בכפר עזה וביישובים נוספים. במקרים רבים הם העלו באש את הבתים לאחר שבזזו אותם. בפעולות הביזה והשריפה השתתפו מאות אזרחים עזתים בהם ילדים, נשים וזקנים. בקיבוץ בארי לדוגמה, העריכו במס רכוש כי 189 בתים סובלים מפגיעות קשות, ויהיה צורך לבנות אותם מחדש.\nביישובים חקלאיים המחבלים ירו במכוון לעבר מיכלי החלב ברפתות וכן הציתו מתקנים חקלאיים. כן נגרם נזק כבד למפעלים.\nבמסיבת הנובה, לצד הרציחות שביצעו המחבלים, הם גרמו להרס נרחב לאחר שירו על מאות מכוניות וכלי רכב של משתתפי המסיבה והעלו אותם באש.\nמוערך כי הנזק הכולל שנגרם בעוטף עזה, שווה עשרות רבות של מיליארדים, וכי הזמן המוערך לשיקום העוטף הוא כשנתיים עד שלוש שנים.\nעל פי הערכות של רשות המיסים מסוף דצמבר 2023 היקף הפיצויים שידרשו ליישובי הצפון נאמד בין 300 מיליון לחצי מיליארד.\n\nבמהלך מתקפת הפתע, מחבלי החמאס גרמו נזקים בהיקפים רחבים בענפי החקלאות ביישובי העוטף, ביניהם שדות, רפתות, תשתיות חקלאיות שונות, לולים ועוד. בין הנזקים שנגרמו הם חוסר החשמל ואספקות המים הסדירים, מה שגרם לקשיים עבור החקלאים ביישובים ולחוסר עבודה במשך ימים רבים לאחר מכן. הנזקים הצפויים בענף החקלאות ביישובים מוערכים בעשרות מיליוני שקלים.\nבנוסף לכך, ישנם מספר השפעות ישירות של המלחמה על ענף החקלאות. בעקבות מתקפת הטרור ולקראת המשך המערכה פונו תושבים רבים ביישובים ישראליים מבתיהם ומהשטחים החקלאיים שברשותם, הן בעוטף עזה ובדרום הארץ והן בגבול הצפוני של מדינת ישראל. הפינוי מקשה ומונע מהתושבים על היכולת לעבד את האדמה ולהפיק תוצרת חקלאית.\n\n ערך מורחב – המשבר ההומניטרי ברצועת עזה במלחמת חרבות ברזל\nב־20 באוקטובר 2023 דווח בשם משרד האו\"ם לתיאום עניינים הומניטריים שלפחות 30% מיחידות הדיור ברצועת עזה הושמדו או אינן ראויות למגורים. ב־22 באוקטובר 2023 דווח בשם משרד האו\"ם לתיאום עניינים הומניטריים שכ־15,100 יחידות דיור הושמדו, 10,656 אינן ראויות למגורים ועוד כ־139,000 ניזוקו. על פי ניתוח של מרכז הלוויינים של האו\"ם הממוקם במכון האומות המאוחדות להדרכה ולמחקר, על פי צילומים מ־15 באוקטובר 2023, בצפון רצועת עזה נהרסו 927 בניינים ועוד 4,337 בניינים ניזוקו, מתוך כ־35,000 בניינים באזור. ב־23 באוקטובר 2023 הגיע מספר הבניינים המושמדים ל־6,179, מספר יחידות הדיור המושמדות ל־16,441, מספר יחידות הדיור שאינן ראויות למגורים ל־11,340, ועוד כ־150,000 יחידות דיור ניזוקו. על פי דיווח זה של משרד האו\"ם לתיאום עניינים הומניטריים, יחידות הדיור שנהרסו וניזוקו היוו כ־45% מסך יחידות הדיור ברצועת עזה. ב־7 בנובמבר 2023, על פי דיווח אל־ג'זירה, שהתבסס על נתונים מממשלת החמאס של עזה וממשרד האו\"ם לתיאום עניינים הומניטריים, כ־40,000 יחידות דיור ברצועת עזה הושמדו ועוד כ־182,000 ניזוקו, כך שרוב יחידות הדיור בעזה ניזוקו או הושמדו. ב־20 בנובמבר 2023 דווח מממשלת חמאס בעזה שכ־43,000 יחידות דיור הושמדו ועוד כ־225,000 ניזוקו. כן דווח על השמדה של קרוב למאה מבנים ממשלתיים, 262 בתי ספר ו־83 מסגדים, ועוד 166 מסגדים ניזוקו.\nב־24 בנובמבר 2023, מועד כניסת הפסקת האש לתוקף, דווח על כ־46,000 יחידות דיור שהושמדו ועל 234,000 שניזוקו – יותר מ־60% מיחידות הדיור ברצועת עזה. ניתוח של תמונות לוויין העריך שבין 26 ל־34 אחוזים מהמבנים ברצועת עזה ניזוקו. ניתוח לווין שבוצע על תמונות מ-15 בדצמבר העריך שבין 36%–45% מ-288,000 המבנים שהיו ברצועה לפני המלחמה, נהרסו.\nבסוף דצמבר 2023, הוול סטריט ג'ורנל דיווח כי כ-70% מהבתים וכמחצית מהבניינים ברצועת עזה נהרסו או נפגעו מתחילת המלחמה. לפי הדיווח, כ-300,000 בתים ניזוקו מתוך 439,000, ישראל הטילה 29,000 פצצות על הרצועה, ובין היתר נפגעו גם כנסיות ביזנטיות ומסגדים עתיקים, מפעלים, קניונים, מלונות, תיאטראות ויותר משני שלישים מבתי הספר. בנוסף, לפי הדיווח, את רוב תשתיות המים, החשמל, התקשורת והבריאות שנפגעו במלחמה לא ניתן לתקן. לפי ניתוחי לוויין של אוניברסיטת העיר ניו יורק ושל אוניברסיטת אורגון, עד 80% מהבתים בצפון הרצועה ניזוקו או נהרסו - הרס נרחב יותר משהיה בדרזדן במלחמת העולם השנייה.\n\nדו\"ח של הבנק העולמי מאמצע ינואר 2024 העריך שכ-45% ממבני המגורים ברצועת עזה נהרסו ועוד מעל 15% ניזוקו בצורה משמעותית. כן נקבע שכ-80% ממבני הציבור ברצועת עזה ניזוקו או נהרסו. על פי הממשלה הפלסטינית יותר מ-73% מהתשתית הכלכלית ברצועה נהרסה עד לחודש ינואר, ו-83% מבתי המסחר בה נהרסו.\nעד 21 בינואר 2024, לפי רשויות מקומיות, יותר מ-1,000 מסגדים נהרסו בהתקפות והפצצות ישראליות. בהמשך, גם אל-ג'זירה דיווחה על נתון כזה. ב-27 בינואר 2024 פורסמה הערכה כי רק כ-20% עד 40% ממנהרות חמאס (באורך של כ-600 ק\"מ) הותקפו במלחמה והרוב נשארו שלמות. ב-31 בינואר פורסם תחקיר בעיתון \"הארץ\", לפיו צה\"ל מצית בתים ברצועת עזה, בהוראת קצינים שמובילים את הלחימה, ובצורה שאינה מאפשרת לדיירים לשוב ולגור בהם. ממידע שהגיע לידי \"הארץ\" עולה כי הצתת הבתים נעשית ללא האישור המשפטי הדרוש.\nבתחילת פברואר 2024, ישראל הפציצה והרסה מבנה של ממשלת בלגיה בעזה. בתגובה, שרת החוץ של בלגיה האדג'ה לביב זימנה את השגרירה הישראלית במדינה לשיחה, ובלגיה גינתה את \"הרס התשתיות האזרחיות\" כהפרה של החוק הבין-לאומי.\nב-2 במאי 2024, דו\"ח של האו\"ם קבע כי שיקום הבתים והתשתיות שנהרסו במתקפה הצבאית של צה\"ל ברצועת עזה יעלה כ-40 מיליארד דולר ועלול להימשך עד המאה הבאה. לפי הדו\"ח, מאז פרוץ המלחמה נפגעו כ-370 אלף בתים בעזה ו-79 אלף מהם נהרסו לגמרי, לצד הרס כמעט מוחלט של תשתיות, בתי חולים ובתי ספר. הדו\"ח קבע כי \"היקף ההרס בעזה כה עצום, שהסיוע שיידרש לשיקום יהיה בקנה מידה שלא נראה מאז 1948\".\nביולי 2024, עיתון \"הארץ\" דיווח כי צה\"ל כבש מעל לרבע מרצועת עזה.\n\nמנתוני OCHA עולה כי 72 בתי ספר הושבתו עקב העימות, ו-20 אלף תלמידים נשארו ללא מסגרת לימודים. במהלך העימות נפגעו 3,064 דונם של אדמות חקלאיות.\n\nעל פי הערכות פלסטיניות כ-200 אלף פועלים איבדו את מקורות פרנסתם בארבעת חודשי המלחמה. הנזק הכלכלי הוערך ב-2.3 מיליארד דולר.\nבמרץ 2024 משרד האו\"ם לתיאום עניינים הומניטריים דיווח כי נהרסו 300 בתים של פלסטינים בגדה המערבית כולל מזרח ירושלים מאז ה-7 באוקטובר. מקרים אלו כללו הריסות בגין היעדר היתרי בנייה ישראליים והריסות לשם ענישה.\n\nב־26 באוקטובר החל צה\"ל בפשיטות קרקעיות לפאתי רצועת עזה. לפי צה\"ל, פירוק המסגרת הצבאית של חמאס הורכב מחמישה יעדים: חיסול המפקדים, טיהור המרחב ממחבלים, איסוף מודיעין בשטח, איתור והשמדת רקטות והשמדת היכולת התת-קרקעית של ארגון הטרור. כעבור כשבוע החל צה\"ל בתמרון קרקעי מלא, שבו כוחות קומנדו, חיל הרגלים, חיל השריון וחיל ההנדסה הקרבית נכנסו אל תוך הערים, העיירות ומחנות הפליטים והחלו בטיהורם באופן רגלי וממוכן תוך הריגת אלפי מחבלים והריסת תשתיות טרור. בתמרון נעשה שימוש רב בכלים משוריינים כבדים בהם נגמ\"ש מרכבה (נמ\"ר), נמ\"ר הנדסי וטנק מרכבה סימן 4מ, שלושתם מצוידים במערכת הגנה אקטיבית לטנקים \"מעיל רוח\" שמיירטת טילי נ\"ט. בנוסף נעשה שימוש בכלי רק\"ם ישנים יותר, טנקי מרכבה סימן 3, נגמ\"שי אכזרית ורכב הנדסה קרבית פומ\"ה, וכן בנגמ\"ש האיתן האופני. לצד התנועה באמצעות כלי רכב משוריינים, לחימה רבה נעשית על ידי לוחמי חי\"ר ולוחמי הנדסה שמחפים על הטנקים, סורקים מבנים והורגים חוליות מחבלים שתוקפות את הכוחות.\nכחלק מהתמרון הקרקעי והלחימה בשטח הבנוי נעשה שימוש רב בדחפורי D9 משוריינים למגוון מטרות – הן התקפיות והן הגנתיות. הדחפורים מובילים את טורי השריון והחי\"ר ומשתמשים בכף הכבדה שלהם לפריצת צירים ופיצוץ מטעני חבלה שהטמינו המחבלים. לפני כניסה קרקעית לכל תא שטח מתבצע ריכוך ארטילרי באמצעות חיל התותחנים וכתישת ביצורים ומטרות טרור באמצעות הפצצה על ידי מטוסי קרב. אחרי הכתישה, דחפורי D9 וכלי הנדסה נכנסים לפלס דרך, כאשר הדחפורים מגרדים את האספלט מהכבישים על מנת לחשף ולנטרל מטעני גחון שהטמינו המחבלים. בנוסף, הדחפורים מבצעים חישוף בשטח שמטרתו הגנה על הכוחות, שלילת מטענים, השמדת תשתיות טרור (כולל הריסת מבנים) ואיתור משגרי רקטות מוטמנים ופירי מנהרות. פלסי חיל ההנדסה הקרבית ניהלו קרבות מול המחבלים בלחימה רגלית וממוכנת, אספו אמצעי לחימה, מודיעין צבאי, השמידו מבני ותשתיות טרור באמצעות חבלה התקפית: פיצוץ ממוקד באמצעות חומר נפץ, מוקשים ישנים ומטעני הריסה. יהל\"ם, היחידה המובחרת של חיל ההנדסה הקרבית למשימות מיוחדות, הובילה את המאמץ התת-קרקעי של לוחמת מנהרות. לוחמי היחידה, ובעיקר לוחמי פלגות סמו\"ר, איתרו והשמידו מנהרות, כאשר את חלקן הם סרקו רגלית ואף נלחמו בהן והרגו מחבלים שהסתתרו והתבצרו בתוכן. בנוסף להשמדת המנהרות, הלוחמים חקרו אותן ותיעדו אותן, הן לשם הפקת מודיעין קרבי והן לשם מאמץ ההסברה.\nכוחות צה\"ל תוקפים מטרות טרור וחוליות מחבלים במגוון אמצעים: לוחמי החי\"ר ולוחמי ההנדסה תוקפים באש נק\"ל ומקלעים, ירי רימוני נפץ 40 מ\"מ ממטול רימונים M203 ובנוסף לוחמי הח\"יר השתמשו בשיגור רקטות כתף נגד מבנים; נעשה שימוש רב בצלפים של חי\"ר וקומנדו, שהציבו מארבים מעמדות שולטות ומתוך מבנים (\"אלמנת קש\") והרגו מחבלים בצליפה מדויקת; כוחות חיל השריון תוקפים באמצעות טנקים בירי פגזי \"חצב\" ו\"כלנית\" מתותח הטנק אך גם בירי מקלעים באמצעות הבראונינג 0.5 והמאג. בנוסף, כוחות היבשה מסמנים מטרות לחיל האוויר הישראלי באמצעות מערכת צי\"ד 750, והוא תוקף אותן מהאוויר באמצעות חימוש מונחה מדויק שמשוגר על ידי מטוסי קרב, מסוקי קרב וכלי טיס בלתי מאוישים. חוליות נ\"ט עם טילי קורנט על הגגות מושמדות באמצעות רקטות מדויקות מדגם \"רומח\" של חיל התותחנים. נוסף על כך צה\"ל מתמודד עם רחפנים תוקפים ורחפנים מתאבדים באמצעים שונים, ובהם מיגון, שיבוש ויירוט. כלקח ממלחמת אוקראינה–רוסיה הותקנו על כלי רכב משוריינים גגונים על מנת להגן עליהם מפני רחפנים מטילים.\nחיל האוויר הישראלי ויחידה 5252 של חיל התותחנים הרבו להשתמש בכלי טיס בלתי מאוישים מסוג הרמס 450 \"זיק\" לתקיפת והשמדת חוליות טרור ותשתיות טרור, הן ברצועת עזה והן בגבול ישראל–לבנון. כ־500 מחבלים נהרגו בידי יחידה 5252.\nעם פריצת המלחמה ופתיחת החזית הצפונית בעקבות תקיפות חזבאללה את ישראל, החריפה ישראל את תקיפותיה בסוריה והחלה לתקוף גם על מנת להרוג ולא רק לפגוע בציוד ואמצעי לחימה. לפי מקורות מודיעין, אם בעבר ישראל ביצעה ירי אזהרה לפני תקיפת שיירות נשק, אחרי 7 באוקטובר התקיפות בוצעו ללא אזהרה ונהרגו בהן מחבלים, בהם לפחות 19 פעילי חזבאללה.\nג'ון ספנסר , ראש תחום לוחמה אורבנית בווסט פוינט (האקדמיה הצבאית של ארצות הברית), שיבח את הישגי צה\"ל בלחימה ברצועת עזה וקבע שההתקדמות וטיהור המטרות מתבצעים במהירות שיא ובמספר אבדות נמוך בהרבה ממה שהעריכו בלחימה בתא שטח רווי מנהרות, מלכודות ומטעני חבלה. כמו כן הוא שיבח את צה\"ל על המאמצים הרבים שהוא עושה על מנת למנוע פגיעה באזרחים בלתי מעורבים, יותר מכל צבא אחר בהיסטוריה, וציטט להשוואה ניתוחים כמותיים של קרבות בולטים בשטח בנוי שבהם נהרגו הרבה יותר אזרחים.\n\nבמהלך מלחמת חרבות ברזל, אמצעי לחימה רבים עברו טבילת אש מבצעית.\nבאוקטובר 2023 נגמ\"ש ה\"איתן\" הופעל מבצעית לראשונה במסגרת הלחימה נגד מתקפת הטרור והרג מספר מחבלים שחדרו לאזור זיקים באמצעות ירי מקלעים. במלחמה נעשה שימוש מבצעי ראשון בפצצת מרגמה \"עוקץ פלדה\" ותקיפה ימית מבצעית ראשונה של ספינת סער 6 באמצעות תותח אוטו מלרה 76 מ\"מ. כמו כן נעשה שיגור מבצעי ראשון של רקטת \"רומח\" ממשגר מנתץ לעבר מטרה צבאית של חמאס בעזה, שפגעה ברמת דיוק גבוהה. לאחר מכן נעשה שימוש גם במשגר רקטות \"להב\" על מנת לשגר כ-100 רקטות \"רומח\" על מטרות ברצועה. במהלך התמרון הקרקעי נכנסו לשימוש טילי כתף אמריקאיים שצה\"ל נתן להם את השמות \"חולית\" ו\"יתד\", והם בעלי רש\"ק כבד יותר מה־M72 לאו והמטאדור.\nבנוסף, נעשה שימוש מבצעי במקלע נגב NG7 (מכונה בצה\"ל \"נגב 7\"), בכוונת \"פגיון\" (ששיפרה את דיוק הירי ב־350%) ובאמצעי ראיית הלילה \"עידו\". צה\"ל הפעיל באופן נרחב צלפים שהיו חמושים ב-M24 צה\"לי משודרג, ברק 338, בארט MRAD ובארט REC10 המותאמים ללוחמה בשטח בנוי והם הרגו מאות מחבלים בירי מדויק. יחידת האיסוף ניצן 636 מפעילה רחפנים מסוגים שונים. במהלך הלחימה בוצע שימוש מבצעי ראשון של רכב ממוגן מדגם \"בארי\". כחלק מהתמרון היבשתי נעשה שימוש רב בדחפורי D9 משוריינים מכל הדגמים (L,N,R) וכן שימוש מבצעי ראשון ב\"פנדה\" – דחפור D9 רובוטי נשלט מרחוק.\nבקרב ברפיח עשה צה\"ל שימוש בנגמ\"שי M-113 נשלטים מרחוק, שהיו חמושים ברקטות ובמצלמות תצפית 360 מעלות. הנגמ\"שים משמשים כחימוש משוטט, לסיור ותצפית וכן למשימות לוגיסטיות.\nבד בבד עם שימוש בכלי נשק ומערכות חדשות, צה\"ל השמיש מחדש טנקי מרכבה סימן 3, על מנת שיסייעו במגננה תוך פינוי אמל\"ח מתקדם יותר ללחימה. טנקים אלה פעלו במסגרת יחידת עוף החול.\nבמלחמה נעשה שימוש מבצעי ראשון במערכות ההגנה האווירית \"חץ 2\" ו\"חץ 3\": ב־31 באוקטובר חץ 2 יירט מעל הים האדום טיל בליסטי ששיגרו החות'ים מתימן וב־4 בנובמבר יירט רקטת קרקע-קרקע מדגם עיאש 250 ששיגר חמאס מרצועת עזה לעבר אילת; ב־9 בנובמבר יירט חץ 3 מחוץ לאטמוספירה טיל בליסטי ששיגרו החות'ים. לצד מערכות ה\"חץ\" נעשה שימוש רב בכיפת ברזל וקלע דוד ליירוט רקטות ארטילריות וכלי טיס בלתי מאוישים עוינים. ב-8 באפריל 2024 מערכת כיפה ימית על גבי סער 6 רשמה יירוט בכורה כשהפילה כטב\"ם ליד אילת.\nחיל האוויר הישראלי הפעיל את כל טייסות הקרב, טייסות המסוקים וטייסות הכטמ\"ם לתקיפת מטרות וסיוע באש לכוחות היבשה. מטוסי F-15 (רעם ובז), מטוסי F-35I אדיר ו-F-16 לסוגיו השונים יירטו איומים אוויריים בנוסף לתקיפות. מערך מסוקי הקרב הפעיל את כל מסוקי ה-AH-64 אפאצ'י במהלך המלחמה ובעקבות כך הוחלט על הזמנת טייסת אפאצ'י נוספת. כלי הטיס הבלתי מאוישים של חיל האוויר ביצעו גיחות תקיפה ומודיעין.\nעל פי הערכות של חוקרים השתמשה ישראל בטיל מסוג אנקור כחול או טיל דומה בתקיפתה באיראן בלילה בין 18 ל-19 באפריל 2024.\n\nבמהלך מלחמת חרבות ברזל התמודד מערך ההגנה האווירית בלחימה רב-זירתית עם מספר רב של איומים, ששוגרו מזירות שונות ברחבי המזרח התיכון.\nבמטח הראשון שנורה מרצועת עזה לישראל כחלק ממתקפת הפתעה ב-7 באוקטובר בשעה 6:28 נורו בתוך 4 שעות כ-3,000 רקטות לעבר ישראל. מדובר במתקפה האווירית הגדולה ביותר לעורף מדינת ישראל אי פעם.\n\nעם כניסת הכוחות הקרקעיים לתמרון ברצועה, נראתה ירידה משמעותית בכמות שיגור הטילים וקצב השיגורים מעזה פחת מכ-1,000 רקטות בממוצע בימים הראשונים לסביבות 100–150 ביממה בהמשך החודש הראשון. בסה\"כ נורו לעבר שטח מדינת ישראל כ-9,500 שיגורים במהלך החודש הראשון למלחמה.\nבמהלך המלחמה, מערך ההגנה האווירית נפרס בפריסה הגדולה והרחבה ביותר שלו אי פעם, המכוונות הן לזירה הצפונית והן לזירה הדרומית. לראשונה, כלל אמצעי ההגנה האווירית של צה\"ל נפרסו והופעלו בפריסת שיא של סוללות הגנה אויירית ברחבי הארץ, ובהם סוללות כיפת ברזל, יהלום (פטריוט), חץ, קלע דוד (שרביט קסמים) וכיפת מגן (כיפת ברזל ימית המופעלת על ידי חה\"י), לצד אמצעי הגנה נוספים כמו לוחמה אלקטרונית, שהפילו מטרות עוינות בשמיים.\nלראשונה בהיסטוריה, ספינות יירוט אמריקניות נפרסו בים התיכון ובים האדום לצורך הרחבת מטריית ההגנה על ישראל וסיוע בגילוי, סיווג ויירוט של האיומים, ובכך במהלך המלחמה התנהל סנכרון מבצעי מלא עם כוחות פיקוד מרכז (סנטקו\"ם) של צבא ארצות הברית.\nמערכת ה\"חץ\" רשמה יירוטי בכורה מבצעיים באמצעות מיירטי חץ 2 וחץ 3, כולל יירוטים של טילים בליסטיים מחוץ לאטמוספירה. הפעילות הגיעה לשיא בתקיפה האיראנית על ישראל ב-13 ו-14 באפריל 2024, שבה יירט מערך ההגנה האווירית לצד מטוסי חיל האוויר טילים בליסטיים, טילי שיוט וכטב\"מים שלראשונה שוגרו מאדמת איראן. מערכות ההגנה האווירית הישראליות יחד עם הקואליציה הבין-לאומית אשר נבנתה בהובלת ארצות הברית רשמו 99% הצלחה, דבר שנחשב להישג היסטורי בתולדות הלוחמה האווירית.\nב-30 באפריל 2024, הודיע חיל האוויר על סגירת סוללות היהלום (פטריוט) במערך ההגנה האווירית.\nב-21 במאי 2024, הודיע צה\"ל על פתיחתו מחדש של גדוד 139 במערך ההגנ\"א כגדוד \"כיפת ברזל\" נוסף לאור הצורך המבצעי לחַלק את מרחבי הפיקוד בצורה שתאפשר ניהול לחימה מותאם לגזרות הפעילות השונות.\nנכון לתאריך ה־10 ביוני 2024, מתחילת המלחמה שוגרו לעבר מדינת ישראל מעל 19,000 שיגורים מכלל הזירות, בנוסף מעל 150 כטב\"מים יורטו על ידי מערך ההגנה האווירית.\n\nאחרי מתקפת הפתע על ישראל המשיך חמאס בניסיונות חדירה דרך היבשה והים. הוא המשיך בירי רקטות על עוטף עזה, השפלה וגוש דן. מולם השתמשה ישראל בכיפת ברזל. ב־13 באוקטובר שיגר רקטת עיאש 250 לעבר הצפון, אך זו יורטה על ידי קלע דוד. ב־4 בנובמבר שיגר רקטת עיאש 250 לעבר אילת, אך היא יורטה בידי מערכת חץ 2.\nחמאס פיתח רשת מנהרות לחימה ברצועת עזה. כאשר צה\"ל נכנס לרצועת עזה, חמאס הפיץ סרטונים שבהם אנשיו מגיחים ממנהרות נסתרות כשהם חמושים ברקטות נ\"ט (לרוב מדגם RPG-7) וטילי נ\"ט (לרוב מדגם קורנט) ומטענים, מְשגרים את הנ\"ט על הכלים ומצמידים מטענים לכלי הרכב המשוריינים של צה\"ל. מערכת \"מעיל רוח\" הישראלית יירטה טילים אלו. בישראל פותחו כלים ללוחמת מנהרות ובפרט להריסתן של מנהרות.\nחמאס החל להשתמש ברחפנים לצורכי תקיפה, וצה\"ל יירט אותם.\nמחבלי חמאס השתמשו במגוון רובי סער, הן רובי קלשניקוב למיניהם (AK-47 ו-AK-74), הן רובים סיניים מדגמי AK-56  ונורינקו QC  (שהוא העתק סיני לא מורשה של ה-M16 האמריקאי), האחרון שימש בעיקר את יחידת הנוח'בה והקומנדו של חמאס. המחבלים עשו שימוש רב ב-RPG-7 והעתקים לא מורשים שלו, לצד שימוש בטילי נ\"ט מתקדמים יותר.\nחמאס משתמשים גם בטיל נ\"ט מונחה מתוצרת סין. טיל הנ\"ט HJ-8L הוא חלק ממשפחת טילי HJ-8 הסינית שמיוצרת מאז 1985, כאשר האות L משקפת את המילה \"Light\" (קל). משגר HJ-8L יכול לכלול שני טילים: אחד בעל טווח של 3 ק\"מ ואחד גדול יותר ל־4 ק\"מ.\n\n ערך מורחב – שימוש במגן אנושי בידי חמאס: מלחמת חרבות ברזל\nלכל אורך המלחמה, כולל במתקפת הפתע ובמהלך התמרון הקרקעי, חמאס והג'יהאד האסלאמי הפלסטיני הרבו להשתמש באזרחים ובתשתיות אזרחיות כמגן אנושי, כולל בתי חולים ובפרט בבית החולים שיפא, שבו הוחזקו חטופים ומתחתיו נחשפה רשת מנהרות טרור של חמאס. גם בבתי החולים רנתיסי וכמאל עדואן נחשפו תשתיות טרור. אמצעי לחימה ותחמושת, כולל רקטות ארטילריות, הוסתרו מתחת למיטות ילדים, בגני ילדים ובבתי ספר ומשגרי רקטות מוקמו ליד תשתיות אזרחיות ואף בצמוד למסגדים. חלק מהקרבות התנהלו כאשר מחבלים תקפו את כוחות צה\"ל מתוך בתי ספר ומסגדים. בנוסף, אמצעי לחימה ותחמושת הוסתרו בתוך מבנים של אונר\"א ובשקי סיוע הנושאים את סמל הארגון.\n\nחזבאללה פעל בגבול ישראל–לבנון וביצע ירי נק\"ל, צלפים, נ\"ט ומרגמות על מוצבי צה\"ל, על גדר המערכת, על מתקני תצפית ועל יישובים צמודי גדר. כמו כן אִפשר חזבאללה לחוליות טרור פלסטיניות לבצע פיגועי חדירה, מטעני חבלה וירי נגד ישראל בגבול הצפון, וכן לבצע ירי תלול מסלול לעבר ערים ויישובים ישראליים בצפון. בהמשך הגדיל חזבאללה את כמות פיגועי הנ\"ט, וחוליות טרור שיגרו עשרות טילי נ\"ט כל שבוע לכל אורך הגזרה, גם על מטרות אזרחיות, ורבות מהן נהרגו על ידי צה\"ל. החל מאמצע נובמבר הגביר חזבאללה את כמות הירי הרקטי לעבר ישראל לעשרות שיגורים ליום, ואת התדירות של שליחת כטב\"מים מתאבדים לתוך ישראל (רובם יורטו). החל מדצמבר הגדיל חזבאללה את כמות פיגועי הנ\"ט ואף השתמש בטילי קורנט EM שלהם טווח של 10 ק\"מ וטילי אלמאס 3 שלהם טווח של 16 ק\"מ, על מנת לפגוע בבסיסים מרכזיים של צה\"ל בצפון ובבתים של אזרחים ביישובים הסמוכים לגבול. בתגובה הגביר צה\"ל את הסיכולים הממוקדים נגד מפקדי שטח בכירים של חזבאללה, ובפרט של כוח רדואן, והרג מספר מפקדים בכירים ויועצים איראנים.\n\nהחות'ים נמצאים בתימן, מרחק של למעלה מאלף קילומטר מישראל, דבר שהקשה עליהם להיכנס לעימות ישיר עם ישראל. מסיבה זו הם שיגרו טילים ארוכי טווח כגון טילים בליסטיים, טילי שיוט וכטב\"מים מתאבדים מתוצרת איראנית. כולם יורטו בידי מערך ההגנה האווירית של ישראל, רובם מעל ים סוף מחוץ לשטח ישראל. בעקבות הכישלון לפגוע בישראל באמצעות טילים, החלו החות'ים בתקיפת אוניות אזרחיות בטענה שהן בבעלות ישראלית ואף פרסמו שמות של ישראלים שלכאורה היו על הסיפון. בהמשך הרחיבו את הפגיעות גם לאוניות שאינן בבעלות ישראלית אך עושות דרכן לנמלים ישראליים, וגרמו לחברות ספנות גדולות לחדול משיט בים סוף. כהתמודדות עם פעילות חבלנית זו פתחה ארצות הברית במבצע שומר השגשוג, שבו כוח הגנה ימי רב-לאומי שומר על חופש התנועה בים סוף.\n\nבנוסף לארגוני הטרור הפלסטיניים, חזבאללה והחות'ים, ארגוני טרור ומיליציות נוספות ביצעו מספר תקיפות נגד ישראל וארצות הברית. עם הארגונים הללו נמנים אמל, אל-חשד א-שעבי וגדודי חזבאללה.\n\n ערך מורחב – תגובות בין-לאומיות למלחמת חרבות ברזל\n\nהתגובות בעולם המערבי כללו הזדהות עם ישראל, גינוי חריף של מתקפת הטרור והחטיפה. חלק מהתגובות הרשמיות של ארצות ערב כללו גינוי של המבצע הישראלי ברצועת עזה ושבחים כלפי פעולת חמאס, בייחוד מצד איראן. דרום אפריקה וטורקיה גינו את פעולותיה של ישראל, ודרום אפריקה אף הגישה תלונה נגד ישראל בגין רצח עם לבית הדין הבין-לאומי לצדק (ICJ). מדינות שונות בדרום אפריקה בהן בוליביה, בליז, קולומביה וצ'ילה גינו את ישראל בשל המתקפה שלה בעזה.\nנשיא ארצות הברית ג'ו ביידן הודיע על תמיכה חד-משמעית בישראל ונשא שני נאומים מיוחדים על המלחמה בישראל. הוא השווה את החמאס לדאעש ושלח איום לחזבאללה להימנע מניצול המצב. ביידן שותף להצהרת התמיכה של מדינות המערב בישראל. ארצות הברית שלחה את נושאת המטוסים ג'רלד פורד הנמצאת בים התיכון, עם צי ספינות התקיפה שלה, לעגון קרוב יותר מול חופי ישראל, וכן שלחה לאיזור צוללת גרעינית מסוג \"אוהיו\". הבית הלבן ובניינים בניו יורק (בהם האמפייר סטייט) הוארו בצבעי דגל ישראל. ב-10 באוקטובר 2023 נשא נשיא ארצות הברית ג'ו ביידן נאום נוסף שבו הוא גינה בתקיפות את הטרור הפלסטיני והזוועות שביצע חמאס, אותן הוא השווה לדאעש, וגינה את מטרתו המוצהרת של הארגון שהיא רצח יהודים. הוא העניק גיבוי מלא לישראל – כולל הבטחת סיוע צבאי, הצבת נושאת מטוסים להרתעה אסטרטגית ומשלוח תחמושת ומיירטי כיפת ברזל.\nבריטניה הודיעה ב־12 באוקטובר על פריסת כוחות באזור מזרח הים התיכון במטרה לסייע לישראל. הכוח כולל מטוסי ביון וספינות מלחמה, ובריטניה גם השתתפה במבצע שומר השגשוג בים סוף, ובמתקפה האווירית בתימן על בסיסי חות'ים.\nקנצלר גרמניה, אולף שולץ, החליט לשלוח לישראל שני כטב\"מים של צבא גרמניה מסוג Heron TP שפותחו בישראל. עוד פורסם כי גרמניה תספק כעשרת אלפים פגזי טנקים לישראל.\nבריטניה, צרפת, גרמניה, איטליה, הודו, יפן, ספרד, ברזיל ואיחוד האמירויות הביעו תמיכה בישראל וגינו בחריפות את מתקפת הטרור של חמאס. כמו כן ברחבי העולם נערכו הפגנות תמיכה וסולידריות עם ישראל. ב-11 בנובמבר אמר נשיא צרפת עמנואל מקרון כי ישראל חייבת להפסיק להרוג תינוקות ונשים בעזה, אך בהמשך גורם צרפתי בכיר הבהיר שמקרון לא התכוון לטעון שישראל פוגעת בכוונה באזרחים.\nב-18 באוקטובר ביקר ג'ו ביידן בישראל. בנוסף ביקרו בישראל להבעת תמיכה והזדהות קנצלר גרמניה אולף שולץ, ראש ממשלת הממלכה המאוחדת רישי סונאק, נשיא צרפת עמנואל מקרון, ראש ממשלת איטליה ג'ורג'ה מלוני, ראש ממשלת יוון קיריאקוס מיצוטאקיס ונשיא קפריסין ניקוס כריסטודולידיס. כמו כן ביקרו בישראל מזכיר המדינה של ארצות הברית אנתוני בלינקן (שלוש פעמים), מזכיר ההגנה של ארצות הברית לויד אוסטין ושר החוץ של בריטניה ג'יימס קלברלי.\nב-10 באוקטובר מנהיגי ארצות הברית, בריטניה, גרמניה, צרפת ואיטליה הוציאו הצהרה משותפת התומכת בישראל, ומכירה בזכותה להגן על עצמה. ההצהרה גם מגנה את חמאס ורואה בפעילותו מעשי טרור מחרידים וטוענת כי אין להם שום לגיטימציה. המנהיגים טענו כי אין אפשרות לשבת עם החמאס לשיחות שלום, וכי בעודם תומכים בשאיפות הלגיטימיות של העם הפלסטיני, חמאס לא מקדם שאיפות אלה ומציע רק עוד טרור ושפיכות דמים. המנהיגים גם הזהירו גורמים נוספים במזרח התיכון מהתערבות בסכסוך.\nנשיאת הנציבות האירופית, אורסולה פון דר ליין, הציגה חמישה עקרונות בסיסיים ליום שאחרי המלחמה בין ישראל לחמאס. היא אמרה שלישראל יש זכות להגן על עצמה בשעה שחמאס התחבא בבונקרים והסליק נשק מתחת למחנות פליטים ולתשתיות אזרחיות. את השימוש של חמאס בפלסטינים חפים מפשע ובבני הערובה כמגינים אנושיים הגדירה כרשע טהור.\nמנגד, הליגה הערבית, הרפובליקה העממית של סין, רוסיה וטורקיה הביעו עמדה נייטרלית או שתמכו בפלסטינים. איראן שיבחה את המתקפה של חמאס, וכך גם הארגון הפרו-פלסטיני, סטודנטים למען צדק בפלסטין שפעיל בקמפוסים בארצות הברית.\nמזכ\"ל האו\"ם גינה את מעשי חמאס ב־7 באוקטובר, אך טען: \"המתקפה של חמאס על ישראל לא התרחשה בחלל ריק, העם הפלסטיני נתון ל־56 שנים של כיבוש חונק\". דבריו פורשו כהצדקה למעשי חמאס ועוררו ביקורת חריפה.\n\nבתחילת המלחמה, לאחר מתקפת הפתע ב-7 באוקטובר, רכבת אווירית של מנהיגי העולם הגיעה לישראל, במהלך שחיזק מעמדה את ישראל בקרב מדינות העולם:\n\nגרמניה גרמניה: קנצלר גרמניה אולף שולץ ביקר בישראל ב-17 באוקטובר ונפגש עם ראש הממשלה הישראלי, בנימין נתניהו. הוא הציע סיוע צבאי לישראל והומניטרי לרצועה, ובדרכו למטוס בחזרה לארצו נאלץ להישכב על קרקע נתב\"ג בזמן אזעקה.\nארצות הברית ארצות הברית: נשיא ארצות הברית ג'ו ביידן הגיע ב-18 באוקטובר לביקור בזק בישראל, נפגש עם רחל אדרי ועם חלק ממנהיגי המדינה.\nבריטניה בריטניה: ראש ממשלת בריטניה רישי סונאק הגיע לישראל ב-19 באוקטובר וקרא לישראל במהלך ביקורו להשיב את ביטחונה ואמר שהיא סבלה ממעשי טרור שאי אפשר לתאר. שר החוץ הבריטי ג'יימס קלברלי הגיע לביקור הזדהות באופקים עם שר החוץ אלי כהן, שמע סיפורי גבורה וזוועות, נפגש בין היתר עם רחל אדרי ואף ביקר בביתה.\nאיטליה איטליה: ב-21 באוקטובר הגיעה ראש הממשלה ג'ורג'ה מלוני לביקור בישראל ונפגשה עם ראש ממשלת ישראל בנימין נתניהו. כמו כן, סגן ראש ממשלת איטליה ושר החוץ שלה, אנטוניו טאיאני, ביקר יחד עם שר החוץ הישראלי אלי כהן בעיר נתיבות.\nהולנד הולנד: ראש ממשלת הולנד מארק רוטה הגיע ב-23 באוקטובר לביקור תמיכה בישראל ונפגש עם ראש ממשלת ישראל בנימין נתניהו.\nצרפת צרפת: נשיא צרפת עמנואל מקרון הגיע ב-24 באוקטובר 2023 לישראל לביקור סולידריות ונפגש עם נחיתתו בישראל עם משפחות החטופים, ולאחר מכן גם עם הנשיא הישראלי יצחק הרצוג. לאחר הפגישה עם המשפחות אמר כי שלושים צרפתים נרצחו בישראל במתקפת הפתע ותשעה נוספים נחטפו לעזה. הוא אף הציע להקים קואליציה נגד הטרור.\nאוסטריה אוסטריה: קנצלר אוסטריה קארל נהאמר ב-25 באוקטובר, נפגש עם ראש הממשלה הישראלי בנימין נתניהו ואמר כי מדינתו עומדת לצד ישראל.\nצ'כיה צ'כיה: ראש ממשלת צ'כיה פטר פיאלה ב-25 באוקטובר, נפגש עם נשיא מדינת ישראל הרצוג בקריה בתל אביב, ואמר שזכותה של ישראל להגן על עצמה.\nמנהיגים אירופיים נוספים ביקרו בישראל מאז תחילת המלחמה.\n\n ערך מורחב – המערכה על דעת הקהל העולמית במלחמת חרבות ברזל\nבראשית המלחמה, דעת הקהל העולמית נטתה לכיוון תמיכה בישראל יותר מאשר התמיכה בה לפני המלחמה. לפי סקר דעת קהל שערך עיתון האקונומיסט רוב הציבור בעולם מזדהה עם ישראל ותומך בה, למרות שברשתות החברתיות המקוונות יש יותר פוסטים פרו-פלסטיניים. סקרים של עיתונים נוספים תמכו בתוצאות הסקר של האקונומיסט. סקרים שבוצעו במדינות אירופה מלמדים שהתמיכה בישראל עלתה מאז מתקפת הפתע על ישראל, ובעקבות הפחד שהטרור האסלאמי באירופה יתגבר כתוצאה ממתקפת הפתע או הפסד צבאי ישראלי לארגון טרור אסלאמי.\nסקר Harvard CAPS/Harris שנערך בארצות הברית ב-19 בחודש אוקטובר מצא כי צעירים במדינה נטו להאמין לקו התעמולה שהכחיש את המתקפה של חמאס על האזרחים או הציג אותה כמעשה מוצדק. 26% מהציבור בארצות הברית חשבו כי חמאס התמקד בתקיפת צה\"ל ולא בירי חסר הבחנה על אזרחים. 9% האמינו בכך בקרב בני ה-65 ומעלה, 46% אחוזים מבין הצעירים מתחת לגיל 34 האמינו בכך. 17% מהמשיבים השיבו כי הטענה שחמאס הרג מעל 1200 אזרחים ישראלים היא \"סיפור שקרי\". בקרב צעירים בגילאים 18-24 האמינו בכך 32%. רוב של 76% מהמשיבים חשבו כי הרג של 1200 אזרחים ישראלים על ידי חאמס הוא מעשה שלא ניתן להצדיקו, אך גם נתון זה השתנה בצורה משמעותית לפי גיל המשיבים. פחות מ-11% מבין בני 55 ומעלה האמינו כי ההתקפה מוצדקת בשל מצבם העגום של הפלסטינים ואילו בקרב המשיבים בגילאים 18-24 האמינו בכך 51%. הנטייה להאשים את ישראל, ולהקטין את האחריות של חמאס או של איראן היא חזקה בהרבה בקרב צעירים בשורה ארוכה של שאלות.\n\n ערך מורחב – ההסברה הישראלית במלחמת חרבות ברזל\n\nנשיא המדינה, יצחק הרצוג, ציין כי \"מאז השואה לא נרצחו יהודים רבים כל כך ביום אחד\". רבים בישראל השוו את חמאס לנאצים ולדאעש. דובר צה\"ל בערבית כינה את הארגון \"חמאס־דאעש\" באחת מהודעותיו. כששגריר ישראל באומות המאוחדות הופיע עם טלאי צהוב לדיון במועצת הביטחון של האומות המאוחדות, הוא ספג ביקורת. במשרד החוץ אמרו כי חרג מהמסרים שישראל מעוניינת לקדם בדבר מטרות המלחמה ויו\"ר הנהלת יד ושם אמר כי הטלאי מסמל תקופה אחרת, שבה לא הייתה מדינה יהודית עצמאית עם צבא, האחראית לגורלה.\nהעורף הישראלי מקיים פעולות הסברה, בעיקר ברשתות החברתיות, ואישים מפורסמים ופוליטיקאי עבר מגינים על עמדת ישראל, בעיקר בטלוויזיה העולמית. ישראלים תולים שלטי \"נחטף על ידי חמאס\" ברחבי העולם.\nבין האישים והפוליטיקאים הבולטים במאמץ ההסברה הישראלי:\n\nראש ממשלת ישראל לשעבר נפתלי בנט, שהתראיין לרשתות התקשורת הזרות. בשבוע הראשון של נובמבר הוא נסע למסע הסברה בארצות הברית, הצדיק את ישראל ואת תגובותיה והציג את אכזריות חמאס, שאותה השווה לנאצים.\nיוסף חדאד, פעיל הסברה ערבי־ישראלי, שקיים אף הוא ראיונות לכלי תקשורת זרים והעלה סרטונים לרשתות החברתיות. ערבים נוספים שותפים להסברה הישראלית, ביניהם סופיה חליפה שרמקו.\nאלה קינן, אזרחית ישראלית שטרם המלחמה הפעילה בלוג העוסק בטיולים, החלה בהפעלת חמ\"ל הסברה ברשתות החברתיות ובעיקר ב־X (לשעבר טוויטר). היא נודעה בזכות קידום ההאשטאג HamasIsISIS# (בתרגום: חמאס הם דעאש) ובקידום תוכן פרו־ישראלי נרחב במרחבי פרסום של גולשים פרו־פלסטינים.\nדני בולר, מורה ויוצר תוכן ישראלי בטיקטוק, שסרטוניו בנוגע למלחמה זכו למיליוני צפיות.\nצוות התכנית \"ארץ נהדרת\" יצא במהלך המלחמה עם מערכונים רבים באנגלית, בחלקם בשיתוף ידוענים התומכים בישראל, שזכו לעשרות מיליוני צפיות בעיקר בערוץ יו-טיוב, ונועדו לשים ללעג ולקלס את ארגוני הטרור הנלחמים בישראל, כמו גם את הדיס-אינפורמציה השיטתית בערוצים פרו-פלסטיניים כדוגמת ה-BBC.\nידוענים, משפיענים, ועיתונאים רבים ממדינות שונות ששיתפו תוכני הסברה ברשתות החברתיות.\n\nמאבק ההסברה מתקיים בצל העובדה שכשבוע לאחר מתקפת הפתע שפתחה את המלחמה נסגר משרד ההסברה הישראלי, והשרה העומדת בראשו, גלית דיסטל-אטבריאן, צוטטה באומרה כי \"משרד ההסברה התרוקן מסמכויות ומהווה בזבוז של כספי ציבור, ולא יכול לתרום למדינה תרומה משמעותית\". מאז, תפקיד הסברת פעולות ישראל נמצא באחריות משרד החוץ ומשרד התפוצות. משרד החוץ ציין כי עד 20 באוקטובר נרשמו יותר ממיליארד חשיפות לתכני ההסברה שלו. בצה\"ל ישנה שותפות במאמץ ההסברתי, ודובר צה\"ל מפרסם סרטוני זוועה וכן סרטוני גבורה רבים ובנוסף חקירות של המחבלים שבהן המחבלים מודים שהזוועות תוכננו מראש והיו חלק מתוכנית התקיפה. גם צה\"ל וגם משרד החוץ מצנזרים מעט מאוד, כדי לגרום לזעזוע בעולם, שיוביל לתמיכה בישראל.\nב־23 באוקטובר נוסף כיוון הסברה שונה, כאשר שתי נשים בנות יותר מ־80 שוחררו משבי החמאס ונראו בסרטון שפרסם חמאס לקראת שחרורן. בסרטון נצפו מחבלי ארגון הטרור מגישים לחטופות ממתקים וקפה. בעליהן נותרו בידי חמאס בעזה. לאחר שחרורן, שחזרה אחת החטופות את חטיפתה לרצועת עזה, באומרה, בין היתר, שכאשר הגיעו החטופים למנהרות הטרור אמרו להם המחבלים כי \"הם אנשים שמאמינים בקוראן ולא יעשו לנו רע\". היו שטענו כי עדות זו פגעה במאמץ ההסברה הישראלי. מצד אחר התקשורת בעולם התייחסה לעדותה בדרכים שונות – רבים מהם הציגו את תמונתה לוחצת יד לשוביה, \"הושטת יד לשלום מחטופה ישראלית, המביישת את רוצחי חמאס\".\nראש הממשלה נתניהו פרסם ב־30 באוקטובר הצהרה לתקשורת הזרה על קרב הציוויליזציה בעזה.\nב־1 בנובמבר 2023 חשף צה\"ל שיחה שבה תועד איך חמאס גונב 1,000 ליטר של דלק מבית חולים. ישראל החלה להציג יותר בעולם את מעורבותה בהכנסת סיוע הומניטרי לרצועת עזה, בניסיון לשמר תמיכה ולגיטימציה בין־לאומית לפעולה הצבאית נגד חמאס. ב־13 בנובמבר חשף צה\"ל הוכחות לשימוש של חמאס בבית החולים רנתיסי למטרותיו הצבאיות. ב-19 בדצמבר 2023 פורסם תיעוד החקירה בשב\"כ של אחמד כחלות, מנהל בית החולים כמאל עדואן שבג'באליה. כחלות חשף שחמאס גייס אותו לתפקיד בדרגה מקבילה לתת-אלוף והפך את בתי החולים ברצועת עזה למתקנים צבאיים ותשתיות טרור, שבהם הסתתרו בכירי חמאס. בנוסף, חלק מעובדי בית החולים והצוות הרפואי היו פעילי חמאס, וחמאס הפעיל אמבולנסים פרטיים להברחת בכירים וחטופים.\nאמירות קיצוניות של נציגים ישראלים רשמיים על עזה הקשו על מאמצי ההסברה. עם הזמן, מסיבה זו ומסיבות נוספות, החלה הפכה באהדה ביחס לישראל וסבלנותן של מדיניות ידידותיות ביחס לממשלת נתניהו הצטמצמה.\nבתחילת אפריל 2024 דווח כי על פי סקרי דעת קהל עדכניים מארצות הברית ואירופה, ישראל איבדה את כל האהדה שזכתה לה בדעת הקהל אחרי 7 באוקטובר 2023. התמיכה בישראל פחתה מאוד ולמעשה חזרה למקום שבו הייתה לפני 7 באוקטובר, וממשיכה להיות במגמת ירידה. הירידה בתמיכה בישראל התרחשה על רקע מספר ההרוגים הגבוה בעזה והחוסר במערך הסברה ישראלי יעיל. חלק מהסיבות לירידה בתמיכה בישראל הן החשיפה בדעת הקהל לתמונות מהמלחמה בעזה, הדיווחים על משבר הומניטרי, רעב ופגיעה בילדים, העובדה שישראל לא הציגה תוכנית ליום שאחרי המלחמה והחיכוכים עם נשיא ארצות הברית.\n\nחמאס השקיע מאמצים אינטנסיביים במישור התקשורתי־תודעתי כדי לייצר מצג שווא בתקשורת הערבית והבין־לאומית ולמצב את עצמו בעמדת הקורבן. הוא ניסה להדהד פגיעה ישראלית לכאורה בבתי חולים ובבתי ספר, ועיוות את תמונת המציאות על מנת להציג תמונה שקרית של משבר הומניטרי גדול ברצועה. כמו כן נטען שמשרד הבריאות העזתי מזייף מספרי הרוגים. מנהיגים בחמאס אמרו בראיון לניו יורק טיימס כי מטרת המתקפה לא הייתה שיפור המצב ברצועה, אלא החזרת הסוגיה הפלסטינית לראש סדר היום העולמי, ושישראל תהיה ב\"מצב קבוע של מלחמה\" כדי שמדינות נוספות באזור יצטרפו למאבק נגדה. ב־1 בנובמבר 2023 אמר ראזי חמד, דובר ממשלת חמאס לשעבר, כי \"אנו נחזור על התקפת 7 באוקטובר שוב ושוב עד שישראל תושמד\".\nבעולם התקיימו עשרות הפגנות, חלקן אלימות, לתמיכה בפלסטינים ובחמאס.[דרושים מקורות] ההפגנות נערכו גם במדינות שמתנגדות לישראל בפומבי, דוגמת מדינות ערב, וטורקיה, שם לעיתים הן אף אורגנו על ידי ההנהגה, אך גם במדינות תומכות ישראל דוגמת ארצות הברית, בריטניה, צרפת, אוסטרליה ומדינות נוספות באירופה וצפון אמריקה. ההפגנות התרכזו בערים גדולות, דוגמת לונדון, פריז וניו יורק, שם הן אורגנו בין היתר על ידי מהגרים מוסלמים, אך גם בערים ועיירות קטנות יותר. בארצות הברית נערכו הפגנות בקמפוסים, שאורגנו על ידי צעירים וסטודנטים שהושפעו מרשתות חברתיות. בניו יורק בלטה השתתפותם של חרדים אנטי-ציונים כמו נטורי קרתא. המפגינים קראו להפסקת אש בעזה, ל\"שחרורה של פלסטין\" ואף להשמדת מדינת ישראל וטבח ביהודים. ההפגנות גררו ביקורת רבה מצד אזרחים ופוליטיקאים, בין היתר בגלל אופיין האלים ותמיכתן בטרור ובאנטישמיות. באנגליה נערכה הפגנה פרו-פלסטינית גדולה בלונדון ביום הזיכרון הבריטי שגררה ביקורת רבה וכללה עימותים אלימים עם חוליגנים שטענו לחילול היום. לעיתים נערכו הפגנות תמיכה בישראל ובפלסטין במקביל, דבר שהוליד לעיתים קרובות להתנגשויות בין המפגינים והצריך התערבות של כוחות הביטחון המקומיים.[דרושים מקורות]\n\n ערך מורחב – מידע כוזב במלחמת חרבות ברזל\nבמהלך המלחמה הופצו ידיעות כזב שונות ברשתות החברתיות, שמקורן אינו ידוע. ידיעת כזב אחת הייתה כי יש חשש לבגידה מתוך מערכת הביטחון וידיעת כזב נוספת התייחסה למתקפת סייבר שהשביתה את מערכות המודיעין. כמו כן הופצו סרטוני כזב של מחבלים שלכאורה נתפסו בערי המרכז כמו תל אביב, חולון וראשון לציון. הופצו דיווחי שקר על פגיעה ישראלית בכנסיית פורפיריוס בת 1,160 השנה ברצועת עזה.\nכחלק מלוחמה פסיכולוגית פרסם חמאס כי אלוף נמרוד אלוני נפל בשבי, ידיעה שפורסמה ברשתות חברתיות ובתקשורת העולמית, אך עד מהרה התבררה כשגויה.\nחברת Cyabra דיווחה על עשרות אלפי פרופילים פיקטיביים ברשתות החברתיות, אשר משמשים להעברת מידע שקרי, הפצת תאוריות קשר, ניסיונות להשפיע על דעת הקהל ולהסיח את השיח לטיעונים על אלימות מצד ישראל כלפי פלסטינים.\nביום החמישי ללחימה פרסמה אל־ג'זירה תיעוד שבו כביכול נראית אמא ישראלית ושני ילדיה משוחררים משבי חמאס, הסרטון הוכח כשקרי.\nב-14 באוקטובר, מספר חשבונות רשמיים ישראליים שיתפו ברשת טענה שהתגלתה כשקרית שחמאס פרסם סרטון של בובה, בהתייחסות לסרטון של ילד בן 4 שנהרג בהתקפה ישראלית. ייתכן שהראשון שהפיץ את הטענה כי מדובר בבובה היה יוסף חדאד, פעיל הסברה ערבי-ישראלי. הילד שנראה בסרטון הוא עומר בילאל אל-בנא בן ה-4 שנהרג בשכונת אל-זייתון, מזרחית לעיר עזה, ב-12 באוקטובר.\nב־18 באוקטובר התרחש פיצוץ בבית החולים אל־אהלי. נציגי חמאס האשימו בו מייד את צה\"ל וטענו ל־500 הרוגים. האשמה זו הופצה במהרה ברשתות חברתיות ובערוצי תקשורת. גם מידע זה התברר כשגוי לאחר בירור האירוע: הפיצוץ אירע במגרש החנייה של בית החולים ונגרם מנפילת רקטת קרקע–קרקע ששיגר הג'יהאד האסלאמי הפלסטיני.\nב־13 בנובמבר פרסם חמאס סרטון שלפיו החיילת החטופה נועה מרציאנו נהרגה כביכול בהפצצות צה\"ל. ב־19 בנובמבר פרסם דובר צה\"ל ראיות לכך שהיא נרצחה בחמאס בתוך בית החולים שיפא, לאחר שהמחבל שחטף אותה נהרג בהפצצות.\nב־18 בנובמבר פרסם הארץ כי לדברי גורם במשטרה, בתחקיר שערכה משטרת ישראל עלה כי מסוק צבאי שירה לעבר מחבלים פגע ככל הנראה גם בכמה חוגגים במסיבת הטבע ליד קיבוץ רעים. בחמאס הפיצו את הפרסום בהארץ בצורה מסולפת, בניסיון לטעון שלא טבחו בישראלים. למוחרת, 19 בנובמבר, פרסמה המשטרה הבהרה שמה שפורסם בהארץ אינו נכון, וכי לא חקרה כלל את פעילות צה\"ל.\nב-21 בנובמבר פרסם חמאס שאהוד ברק אמר בריאיון ל־CNN כי ישראל בנתה את המנהרות תחת בית חולים שיפא. ברק אמר והבהיר כי ישראל בנתה רק את הבונקרים ולצורך הרחבת בית החולים, וכי דבריו שובשו לצורכי תעמולה.\nעקב הפצת דיסאינפורמציה רבה בידי החמאס בפייסבוק ובפלטפורמות נוספות, הטיל האיחוד האירופאי אחריות על חברת מטא לטפל בנושא ואיים בהטלת סנקציות וקנסות אם הנושא לא יטופל.\nהאיחוד האירופי התלונן לאילון מאסק כי הרשת החברתית אקס (לשעבר טוויטר) משמשת להפצת דיסאינפורמציה על המלחמה בישראל וכי \"תוכן אלים וטרוריסטי לא הוסר מהרשת החברתית\". האיחוד איים בהטלת עיצומים כספיים על הרשת. לפי בדיקה שערך הניו יורק טיימס, חמאס הצליח למנף את קשיי אכיפת מדיניות התוכן של אקס, ולהפיץ סרטונים אלימים בתפוצה רחבה וזאת במטרה לעורר אימה. לטענת מומחים, בוטים וחשבונות מזויפים שמופעלים על ידי איראן, חמאס והג'יהאד האיסלאמי מפיצים פייק ניוז ונרטיבים שמשרתים את חמאס. בתגובה אמרה מנכ\"לית אקס לינדה יאקרינו, כי הרשת הסירה מאות חשבונות שקשורים לחמאס ומחקה או תייגה עשרות אלפי תכנים מאז פרוץ המלחמה.\nלפי תחקיר שנערך, חלק נכבד מידיעות הכזב הופצו על ידי רוסיה.\n\nעל רקע המלחמה המתמשכת חלה התדרדרות במעמדה הבין-לאומי של ישראל. התדרדרות זו כללה הכרה של ספרד, נורווגיה ואירלנד במדינה פלסטינית, החלטה של אוניברסיטאות בעולם לנתק את קשריהן עם אוניברסיטאות בישראל, החלטה של ממשלת צרפת לאסור השתתפות של חברות ישראליות בתערוכת יורוסאטורי של תעשיית הנשק, החלטה של רשת הקפה והכריכים הבריטית פרט א מנז'ה  לבטל הסכם לפתיחת סניפים בישראל, חרם על יצוא מטורקיה לישראל. והחלטה של קולומביה להפסיק יצוא פחם לישראל.\n\nהחלטה ES-10/21 של העצרת הכללית של האו\"ם היא החלטת גינוי לפעולות ישראל במלחמת חרבות ברזל שהתקבלה על ידי מושב החירום העשירי של העצרת הכללית של האומות המאוחדות ב־27 באוקטובר 2023. ההחלטה קראה ל\"הפסקת אש הומניטרית מיידית ומתמשכת ולהפסקת מעשי האיבה\". בהחלטה תמכו 121 מדינות. 14 מדינות הצביעו נגד ו־44 נמנעו.\nב־15 בנובמבר מועצת הביטחון של האו\"ם הצביעה בעד החלטה 2712 שקראה להפוגות הומניטריות בעזה, להגברת הסיוע ההומניטרי ולשחרור מיידי וללא תנאי של בני הערובה שנחטפו לעזה. עד אז נבלמו הצעות באמצעות וטו של רוסיה או של ארצות הברית.\nב־8 בדצמבר הפעיל מזכ\"ל האו\"ם אנטוניו גוטרש את סעיף 99 לאמנת האו\"ם בשל מה שראה כסכנה לשלום ולביטחון העולמיים ו\"המצב הקטסטרופלי\" בעזה. בעקבות זו התכנסה מועצת הביטחון לדון בהפסקת אש מיידית, אך ההצעה נדחתה בווטו אמריקאי.\nב-11 בינואר מועצת הביטחון של האו\"ם הצביעה בעד דרישה מהחות'ים לחדול ממתקפותיהם בים סוף.\nביוני 2024, ישראל הוכנסה ל\"רשימה השחורה\" של האו\"ם של מדינות וארגונים הפוגעים בילדים באזורי סכסוך.\n\n ערך מורחב – תלונת דרום אפריקה נגד ישראל בגין רצח עם\nנציגי דרום אפריקה הגישו בקשה לפתיחת הליך כנגד ישראל בגין רצח עם ב־29 בדצמבר 2023, הדיונים הפומביים התקיימו בארמון השלום בהאג, הולנד, ב־11 וב־12 בינואר 2024. ישראל יוצגה על ידי מלקולם שו כפרקליט ואהרן ברק במותב השופטים. הצוות המשפטי של דרום אפריקה כולל את ג'ון דוגארד , ווהאן לואו  וטמבקה נגקוקאיטובי  כעורכי דין ואת דיקגאנג מוסנקה  כשופט אד הוק.\nב־26 בינואר 2024 הוציא בית הדין שישה צווים זמניים בהם הורה לישראל לנקוט בכל האמצעים כדי למנוע מעשה שעלול להיחשב כרצח עם, להגן על הפלסטינים, להעביר סיוע הומניטרי ולדווח על כך בתוך חודש. עם זאת, בית המשפט לא הורה על הפסקת אש.\nב־10 במאי 2024 ביקשה דרום אפריקה מבית הדין להוציא צווי מניעה חדשים נגד ישראל בעקבות הכניסה הקרקעית למזרח העיר רפיח. בעקבות הבקשה, חשפה ישראל כי ברפיח נחשפו כמעט 700 פירי מנהרות, מתוכן 50 פירים של מנהרות הברחה שחוצות למצרים. מאז תחילת המלחמה שוגרו מרפיח יותר מ-400 רקטות ארטילריות, מתוכן 120 רק בשבועיים האחרונים ו-600 אתרי שיגור זוהו באזור רפיח, מוסתרים בקרבת תשתיות אזרחיות.\nב-24 במאי 2024, פסק בית הדין כי ישראל חייבת להפסיק לאלתר את הפעולה הצבאית ברפיח. השופטים פסקו ברוב של 13 לעומת 2 כי יש לעצור \"כל פעולה שעלולה לפגוע באוכלוסייה הפלסטינית\".\nב-19 ביולי 2024 פורסם חוות הדעת של בית הדין הבין-לאומי לצדק בנושא מדיניות ישראל בשטחים הפלסטיניים הכבושים.\n\nב-20 במאי 2024, הצהיר התובע בבית הדין הפלילי הבין-לאומי, כרים קאן, כי ביקש מהשופטים בבית הדין, להוציא צווי מעצר בהאשמת פשעי מלחמה ובהם בין היתר הרעבה – לראש ממשלת ישראל בנימין נתניהו, ולשר הביטחון יואב גלנט, ומנגד גם לראשי חמאס איסמעיל הניה, יחיא סינוואר ומוחמד דף. הבקשה עברה להחלטתם של שופטי בית הדין.\nצרפת, ספרד ומדינות נוספות באירופה תמכו בבקשה להוצאת הצווים. ישראל, ארצות הברית ובריטניה, שאינן מכירות בבית הדין, ביקרו את הבקשה וכפרו בלגיטימיות שלה.\nהקונגרס האמריקאי בתגובה אישר בתחילת יוני 2024 הצעת חוק להטלת סנקציות שונות על שופטי בית הדין הפלילי בהאג ובני משפחותיהם.\nמדינות אחרות באירופה, כגרמניה, איטליה ופולין מחו על ההשוואה בין ישראל הדמוקרטית לארגון הטרור חמאס, אך עקרונית תמכו בעצמאותו של בית המשפט.\n\n ערך מורחב – אנטישמיות בתקופת מלחמת חרבות ברזל\n\nעם תחילת הקרבות החלה התעוררות אנטישמית של הפגנות נגד ישראל, השחתה, אלימות, עד כדי רצח אזרח יהודי אמריקאי, פול וקסלר, שהפגין בעד ישראל. מספר האירועים האנטישמיים גדל פי חמישה לעומת השנה הקודמת. יהודים בעלי חזות חרדית הותקפו בשכונה יהודית בניו יורק. בנובמבר מסרה הליגה נגד השמצה כי מאז תחילת הלוחמה חל זינוק של יותר מ־919% בתוכן אנטישמי ב־X, ובפייסבוק עלייה של 28% אחוז. אירועים אנטישמיים התרחשו גם בארצות שנחשבות אוהדות ישראל. אנטישמיות זו גרמה להגברת הביקוש לעלייה לארץ.\nנוסף להפגנות, למדיה החברתית ולחלק מערוצי התקשורת המרכזיים, גם מוסדות אקדמיים הפכו בטוחים פחות ליהודים. נשיא הטכניון פרופ' אורי סיון אמר כי \"נוכח תגובות רפות של חלק לא מבוטל מנשיאי אוניברסיטאות מובילות בצפון אמריקה, אירופה ואוסטרליה, סטודנטים וחוקרים יהודים וישראלים רבים נתונים היום לאיומים פיזיים ומילוליים המצרים את צעדיהם ומונעים את השתתפותם בפעילות האקדמית באותם מוסדות\". מתוך כך הטכניון מציע \"מפלט אקדמי\" לקליטה מהירה של סטודנטים ומרצים. בספקס שבתוניסיה הוצתה חצר בית הכנסת הנטוש שהוקמה בשנת 1955.\n\n ערך מורחב – ארצות הברית במלחמת חרבות ברזל\n\nב־8 באוקטובר אמר מזכיר ההגנה האמריקאי, לויד אוסטין, שצבא ארצות הברית מקדם את נושאת המטוסים ג'רלד פורד (CVN-78) לעבר מזרח הים התיכון כדי לסייע לישראל במידת הצורך. כמו כן, ארצות הברית החלה בהספקת ציוד, תחמושת ואספקה צבאית רבה לישראל ברכבת אווירית. בבוקר 15 באוקטובר הודיעה ארצות הברית על שליחת נושאת מטוסים שנייה לאזור ישראל, קבוצת התמיכה ההתקפית השנייה (IKECSG) בהובלת נושאת המטוסים דווייט אייזנהאואר.\n\n ערך מורחב – ביקורי נשיאי ארצות הברית בישראל#ביקור תמיכה במלחמת חרבות ברזל\n\nב־18 באוקטובר 2023 בשעות הבוקר הגיע לביקור בישראל נשיא ארצות הברית, ג'ו ביידן. הוא הצהיר כי הגעתו היא מסר לעולם שארצות הברית ניצבת לצד ישראל.\nהוא הביע שאט נפש ממעשיהם של חמאס והבטיח כי ארצות הברית תוודא שישראל תקבל את מה שהיא זקוקה במלחמה, ובהתייחס לפיצוץ בבית החולים הערבי אל־אהלי אמר כי נראה שארגוני הטרור ברצועת עזה עשו זאת.\nבנאום שנשא בביקורו בישראל, הביע ביידן צער רב על האזרחים הרבים שנרצחו ונחטפו, שיבח את גבורת הישראלים, ואמר שמתקפת הטרור הייתה האסון הגדול ביותר שאירע לעם היהודי מאז השואה וציין ש\"בשואה העולם ראה ולא עשה כלום\" והבטיח \"אנחנו לא נעמוד מנגד\". הוא שיבח את ישראל כמדינה דמוקרטית, חזר על מחויבותו לביטחון ישראל, ואמר שהטרור לא ינצח.\n\nבנוסף, ביידן הבטיח סיוע צבאי וכלכלי חסר תקדים של 10 מיליארד דולר שעלה בהמשך ל־14.3 מיליארד דולר.עד ל־20 באוקטובר נחתו בישראל 45 מטוסי תובלה עם אמצעי לחימה במשקל של כאלף טונות. ועד ל־6 בנובמבר נחתו בישראל 200 מטוסים עם מטען במשקל של כ־10,000 טונות. ארצות הברית שלחה לישראל חימוש וציוד צבאי נוסף גם באמצעות מספר אניות מטען. ציוד צבאי נוסף במקביל לנושאת המטוסים, פרסה ארצות הברית באזור המזרח התיכון ארבע טייסות של מטוסי קרב מדגמי F-35,‏ F-15,‏ F-16 ו-A-10. ב־5 בנובמבר הודיעה ארצות הברית כי הצוללת הגרעינית פלורידה מסדרת אוהיו הגיעה לתחום פיקוד מרכז האמריקני. הצוללת נושאת כ־150 טילי שיוט מסוג טומהוק. לארצות הברית 18 צוללות מסדרת אוהיו, שהיא הגדולה ביותר בצי ארצות הברית, ומתוכן 14 מצוידות בטילים גרעיניים וארבע בטילי טומהוק.\nב־16 באוקטובר יצא כוח התערבות מהירה המורכב מ־2,000 חיילי מארינס אמריקאים לכיוון חופי ישראל. ב־23 באוקטובר שלח נשיא ארצות הברית את לוטננט גנרל ג'יימס פ. גלין בראש משלחת קצינים אמריקאים, לייעץ לצה\"ל במלחמה.\nעסקת נשק גדולה נחתמה בסוף ינואר 2024 בין ארצות הברית לישראל. במסגרתה יסופקו לישראל שתי טייסות מטוסי קרב וטייסת מסוקי קרב אחת וכן חימושים רבים.\nהכוחות האמריקניים בסוריה ובעיראק, היו מאז אמצע אוקטובר תחת מתקפה של רקטות וכטב\"מים ששיגרו לעברם מיליציות פרו-איראניות, כחלק מלחץ איראני להביא להפסקת אש בין ישראל לחמאס. האמריקאים תקפו אותם בתגובה.\nבעקבות ריבוי תקיפות החות'ים על ספינות סוחר בים האדום ובעיקר באזור באב אל-מנדב, הקימה ארצות הברית כוח ימי בין-לאומי והכריזה על מבצע שומר השגשוג על מנת להבטיח את חופש השיט בים האדום.\n5 לוחמים של ארצות הברית נהרגו, מתוכן 2 בתימן ו-3 בגבול ירדן–סוריה שם נפצעו עוד כ-40 חיילים.\n\n ערך מורחב – המזח האמריקאי בעזה\nהמזח האמריקאי בעזה היה מזח צף שהוקם על ידי צבא ארצות הברית בחוף א-שאטי (מצפון למסדרון נצרים) במאי 2024, ומטרתו היתה לספק סיוע הומניטרי לתושבי רצועת עזה בעקבות המשבר ההומניטרי ברצועת עזה במלחמת חרבות ברזל. היעד האמריקני היה לספק לרצועת עזה דרך המזח כ-2 מיליון מנות מזון יומיות. צבא ארה\"ב סיפק את המזון, אך אישור חלוקת המזון היה באחריות צה\"ל. חלוקת המזון הייתה אמורה להיעשות על ידי ארגוני הסיוע, אך צה\"ל טען כי הארגונים נתונים לאיומי חמאס, שרוצה לראות בכישלון הפרויקט, ואילו ארגוני הסיוע טענו כי צה\"ל אינו מספק אבטחה למשאיות המובילות את הסיוע.ב-7 במרץ 2024 הכריז נשיא ארצות הברית ג'ו ביידן על הקמה עתידית של מזח צף לחופי העיר עזה, במטרה לספק סיוע הומניטרי לתושבי רצועת עזה בעקבות המשבר ההומניטרי ברצועת עזה שנוצר בעקבות הלחימה. התכנון האמריקאי הוא לספק לרצועת עזה דרך המזח כ-2 מיליון מנות מזון יומיות, לכ-2.3 מיליון תושבי הרצועה.\nב-16 במאי הודיע פיקוד המרכז של צבא ארצות הברית כי המזח הזמני בחופי עזה הושלם. ב-17 במאי בסביבות השעה 09:00 בבוקר החלו משאיות הנושאות סיוע הומניטרי לנוע לחוף מהרציף הזמני בעזה. פיקוד המרכז של צבא ארצות הברית הודיע כי מ-17 במאי ועד 28 ביוני עברו דרך המזח לחוף עזה 8,831 טונות של סיוע הומניטרי. המזח נותק מחוף עזה ונגרר לנמל אשדוד.\nנכון לסוף יוני 2024, אספקת מזון באמצעות המזח הופסקה. צבא ארצות הברית הודיע על סיום פעילות המזח ב-17 ביולי 2024.\n\nבממשל האמריקאי ובמדינות נוספות דנו בסוגיית גורל רצועת עזה ביום שאחרי המלחמה.\nבדצמבר 2023 פורסם כי ארצות הברית, צרפת ומדינות ערביות קיימו דיונים שקטים עם לבנון. בין הצעדים שנידונו היו הרחקת חזבאללה אל מצפון לנהר הליטאני והכנסת כוח בין־לאומי לחוות שבעא שבהר דב ולצפון הכפר ע'ג'ר. פורסם גם כי גורמים ישראלים סיפרו כי האמריקנים בחנו את האפשרות לתהליך הסדרה והסכם בין ישראל ללבנון, בדומה להסכם הגבול הימי בין ישראל ללבנון. המטרה הייתה הרחקה קבועה של חזבאללה מהגבול באמצעים דיפלומטיים.\nבאותו החודש פורסם כי אנשי הפת\"ח ובכירים מהלשכה המדינית של חמאס החלו במשא ומתן על היום שאחרי המלחמה בניגוד לעמדת בכירי חמאס בעזה, בראשם יחיא סנוואר.\nבינואר 2024, ראש הממשלה הפלסטיני מוחמד אשתייה הודיע על תחילת יישומה של תוכנית רפורמה ברשות הפלסטינית, בהנחיית הנשיא הפלסטיני מחמוד עבאס. לפי בכירים ברשות, התוכנית פורסמה בהמשך לדרישה האמריקאית לעריכת שינויים במערך הניהולי של הרשות, שעלתה בשיחות שקיימו הצדדים סביב המלחמה. בסוף פברואר 2024, הממשלה הפלסטינית התפטרה בעקבות לחץ של ארצות הברית ומדינות האזור, מתוך כוונה להקים ממשלת טכנוקרטים שתשלוט בשטחי הרשות הפלסטינית ועזה יחדיו.\nבמאי 2024, פורסם כי הרשות הפלסטינית ומדינות ערב קידמו תוכנית, שכונתה ה\"חזון הערבי\", לטיפול ברצועת עזה והתקדמות לכינון מדינה פלסטינית. התכנית נדחתה על הסף על ידי ארצות הברית.\nב-12 במאי פורסם כי צמרת צה\"ל דורשת מרה\"מ הכרעה בסוגיית ה\"יום שאחרי\". ב-15 במאי כינס שר הביטחון גלנט מסיבת עיתונאים בה הטיח ביקורת בראש הממשלה נתניהו על כך שהוא דוחה את ההתעסקות בשאלת ה\"יום שאחרי\" ברצועת עזה. שר הביטחון קרא לראש הממשלה להודיע שישראל לא תשלוט בעזה, והביע את התנגדותו לממשל צבאי ברצועה. דבריו עוררו ביקורת בקרב גורמים בקואליציה ובאופוזיציה, וזכו לתמיכת יו\"ר המחנה הממלכתי בני גנץ.\n\n ערך מורחב – העורף הישראלי במלחמת חרבות ברזל\n\nמיד עם פרוץ המלחמה הציע ראש הממשלה בנימין נתניהו לראשי האופוזיציה להצטרף לממשלת חירום במתכונת דומה לממשלה שהוקמה ערב מלחמת ששת הימים. יו\"ר האופוזיציה, חבר הכנסת יאיר לפיד, קרא להקים ממשלת חירום מקצועית ומצומצמת לניהול המלחמה. שרים נוספים הצטרפו לקריאה. ב־11 באוקטובר הכריז יו\"ר סיעת המחנה הממלכתי, חבר הכנסת בני גנץ, כי יצטרף לממשלת חירום לאומית בראשות נתניהו, ולמחרת הושבעו חמישה שרים מטעם המחנה הממלכתי והצטרפו לממשלה. מפלגות העבודה וישראל ביתנו הודיעו באותו היום כי יתמכו בהקמתה אך בינתיים לא יצטרפו לקואליציה. יאיר לפיד הודיע שמפלגתו לא תיכנס לממשלת החירום עד שלא יוצאו ממנה מפלגות עוצמה יהודית והציונות הדתית, אולם חבר הכנסת אלעזר שטרן ממפלגתו הודיע שיתמוך בה, בניגוד לעמדת הסיעה. קודם לכן, לבקשתו של שר הפנים ושר הבריאות משה ארבל החליט יו\"ר ש\"ס אריה דרעי להעביר את תיק הבריאות לידיו של חבר הכנסת אוריאל בוסו.\nבמהלך המלחמה נמתחה ביקורת בעיקר מצד מתנגדי הממשלה על התנהלות ראש הממשלה במהלך הלחימה, וכן על חברי ממשלה בטענה שאינם מבצעים את תפקידם ושמשרדיהם אינם מתפקדים, וכן על תקציבים בתקציב המדינה למטרות שלדעתם שנויות במחלוקת.\nהבחירות לרשויות המקומיות, שהיו אמורות להתקיים בסוף חודש אוקטובר, נדחו בעקבות המלחמה ל־30 בינואר 2024 ולאחר מכן אושרה דחיה נוספת ל-27 בפברואר 2024.\n\nההתארגנויות הידועות ביותר שנוצרו בעקבות המלחמה הן פורום משפחות החטופים ופורום תקווה. שני הפורומים הוקמו כדי להוות קבוצות לחץ באמצעות הפגנות, הפצת חומרי הסברה, ופגישות עם פוליטיקאים.\n\nעם פרוץ הקרבות פורסם כי כ־3,000 חרדים מבקשים להתגייס לצבא. צה\"ל נענה, והחל בגיוס חרדים לטירונות מקוצרת, שבסיומה שולבו המתגייסים במקצועות רפואה בסיסיים וכנהגים. בינואר 2024 פורסם כי בסופו של דבר לא נצפתה בחודשי המלחמה עלייה במספר המתגייסים החרדים לצה\"ל, ומחזור הגיוס לחרדים היה כמעט זהה בגודלו למחזורים של שנים קודמות: פחות מ-200 מתגייסים. ומספר המתגייסים השנתי בציבור החרדי עמד על 1,200 שהוא כ-10% מהשנתון המיועד לגיוס.\nבמהלך המלחמה נמתחה ביקורת בעיקר מצד מתנגדי הממשלה על היעדר גיוס חרדים ללחימה גם בתקופה זו, בשלטי חוצות, פרסום במדיה והתייחסויות חוזרות באמצעי התקשורת. ביוני 2024 פרסם חיים רמון נתונים לפיהם פנו לצה\"ל כ-4,000 גברים מהציבור החרדי במטרה להתגייס לצה\"ל אך מתוכם רק 540, שהם 13% מהפונים, גויסו.\n\n ערך מורחב – השפעת מלחמת חרבות ברזל על הכלכלה\nבמהלך מתקפת 7 באוקטובר ניזוקו בישראל למעלה מעשרת אלפים רכבים ו-8,402 מבנים. לפי בנק ישראל, עלות המלחמה למשק הישראלי מגיעה ל-600 מיליון דולר בשבוע עקב היעדרות מעבודה בעקבות המלחמה, אובדן של כ-6% מהתמ\"ג השבועי. שר האוצר בצלאל סמוטריץ' אמר כי העלות הישירה היומית של המלחמה בעזה היא כ-246 מיליון דולר. ב-24 באוקטובר 2023 הורידה חברת דירוג האשראי S&P את תחזית דירוג האשראי של ישראל מ\"יציבה\" ל\"שלילית\", והודיעה כי דירוג האשראי יֵרד אם העימות הצבאי יתרחב, ויגדיל את הסיכונים הביטחוניים והגאופוליטיים שאיתם מתמודדת ישראל.\nקרן המטבע הבינלאומית שינתה את תחזיתה לצמיחה באזור המזרח התיכון וצפון אפריקה (MENA) לכיוון ירידה. לפי נתוני הקרן, צפויה ירידה של 0.5% בצמיחה, נתון שלדבריה הוא סיבה לדאגה. הקרן מייחסת את הירידה לכמה גורמים, בהם ירידה בייצור נפט וירידה בתיירות, במיוחד במדינות כמו מצרים וירדן, שם התיירות היא חלק ניכר בכלכלה.\n\nבציבור הייתה התגייסות גדולה של ארגוני עזרה ממוסדים כדוגמת זק\"א, ארגונים התנדבותיים שהסבו את פעילותם לעזרה כדוגמת אחים לנשק, והתגייסות יחידים. הוקמו חמ\"לים אזרחיים לסיוע בחילוץ מאזורי העימות בחזית, חמ\"ל נעדרים (כולל סיוע באיתורם באמצעים טכנולוגיים מתקדמים), סיוע לאנשים בעורף, מערך הסעות, רכישה והטסה של ציוד אישי לחיילים כגון אפודי מגן קרמיים שהיו חסרים, אירוח משפחות שפונו מאזורי העימות, תרומות דם, סיוע בבתי חולים ובמוסדות אחרים, שירות שמרטפות לאנשי מילואים, ביקורים בבית אבות, והתנדבות בכל תחום אחר.\n\nבבוקר 7 באוקטובר 2023, מייד עם היוודע על מתקפת הפתע על ישראל וברקע הידיעות על הטבח בדרום, הודיעו מובילי תנועת אחים לנשק כי היא מפסיקה כל פעילות מחאה וקראו לחיילי המילואים להתייצב. באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. התנועה הקימה חמ\"לים ייעודיים שדרכם פעלו יוזמות שונות על ידי יותר מ־15 אלף מתנדבים ברחבי הארץ. בין היוזמות הללו חילוץ משפחות מאזורי העימות תוך כדי הלחימה של כוחות צה\"ל ומציאת פתרונות דיור עבורן, סיוע באיתור נעדרים, מערך תמיכה במשפחות חללים, נעדרים וחטופים, מערך הסעות לחיילי מילואים ומשפחות, ארוחות חמות, חילוץ בעלי חיים, סיוע למשקים חקלאיים ואיסוף ציוד נדרש למשפחות ולחיילים, כולל הטסת ציוד מחו\"ל. ב־12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם פוליטיקאים, דיפלומטים ואנשי תקשורת רבים. ערוץ הטלגרם כרמל ניוז, המסקר את מלחמת אוקראינה–רוסיה, יזם ותיאם התקנות של גגונים על רק\"ם כנגד רחפנים מטילים כלקח מהמלחמה במזרח אירופה. קבוצות של נערי גבעות עסקו בהתקנה של הגגונים.\nברמלה הוקם חמ\"ל של ארגון ערי ישראל ביחד עם ישראל שלי שסייע לכמאה מקומות.\nבסטודיו למשחק ניסן נתיב שבירושלים הוקם חמ\"ל אזרחי גדול בשיתוף פעולה של עמותת לב אחד (שהפעילה עוד מספר חמ\"לים נוספים ברחבי הארץ), תנועת התעוררות וסיעת האיחוד.\n\nעם תחילת המלחמה בישראל החלה כוננות בארץ, בעיקר ביישובים ביו\"ש ובערים המעורבות, מחשש להצטרפות ערביי ישראל למלחמה ומחשש לחזרה על אירועי שומר החומות. עקב כך הוקמו כיתות כוננות חדשות ברשויות מקומיות חדשות ואף תוגברו קיימות. לראשונה נפתחו כיתות כוננות גם בערים וכן בקרב החברה החרדית. בירושלים הודיעו על פתיחה של כיתת כוננות בכל שכונה. עד דצמבר 2023 הוקמו למעלה מ-800 כיתות כוננות ברחבי הארץ. השר לביטחון לאומי איתמר בן גביר עודד את המהלך ומינה עבורו את ניצב בדימוס שמעון לוי כפרויקטור מיוחד. במסגרת תוכנית \"משיב הרוח\" שהחל כחודשיים לאחר פרוץ המלחמה צוידו מחדש 12 כיתות הכוננות בעוטף עזה בנשק וציוד צבאי ועד פברואר 2024 צוידו ואומנו כיתות כוננות ב-70 יישובים בעוטף עזה וגבול הצפון.\nבמקביל הוקלו הקריטריונים למתן רישיון נשק. במשטרה אמרו בשיחות סגורות כי בהיעדר מסגרת משטרתית מאורגנת, קיים חשש ממשי להגעת כלי נשק 'לידיים הלא נכונות ולא מיומנות', דבר אשר עלול להוביל לתקריות קשות בהיעדר פיקוח והכשרה מתאימים.\n\nלצד התגייסות ללחימה, קמו יוזמות רבות מצד ארגונים וקבוצות תמיכה בנושאים שונים כולל - תמיכה במשפחות הנפגעים והנופלים, תמיכה במשפחות המפונות מעוטף עזה, סיוע למשפחות הנעדרים, תרומות לחיילי צה\"ל, מבצעי הסברה ברשתות החברתיות בעולם, ועוד. הדבר כולל בתי מלון, קיבוצים ובתי הארחה לאירוח המשפחות שנעקרו מבתיהם, תרומות מוצרי מזון, ביגוד, צעצועים ועוד למשפחות, תרומות כספיות או עבודה ישירה, סיוע נפשי לנפגעי חרדה ולאנשים שאיבדו קרובי משפחה, תרומות דם, משלוחי מזון וציוד חסר לחיילים ולצוותים רפואיים. סיוע לחקלאים ועוד חברות עסקיות רבות נרתמו לעזרה, ביוזמות רבות ומגוונות. כך למשל פורום העסקים, ששותפות בו 200 מהחברות הגדולות במשק, החל לחלק כרטיסים דיגיטליים לכל משפחה בעוטף עזה, על סך 1,000 ש\"ח לכל נפש במשפחה. הבנקים הגדולים בישראל העמידו עשרות מיליוני שקלים לטובת נפגעי המתקפה, וכך גם קבוצת עזריאלי שהודיעה על תרומה של 40 מיליון שקלים לטובת עמותות וארגונים המסייעים לחיילים ולמשפחות.\nמספר ארגונים אזרחיים המשיכו לפעול במשך כמה חודשים. אסף ויותם דוקטור ממסעדת האחים הקימו חמ\"ל אוכל עם פרוץ המלחמה, אך לאחר זמן עברו לסייע לחקלאים וליצרנים קטנים שנפגעו בעקבות המלחמה. ארגון אחים לנשק, בשיתוף המועצות המקומיות, הקים כ־100 מרכזים לחינוך משלים באתרי המפונים וביישובי קו העימות.\nבני נוער רבים יצאו לעבודה בחקלאות, ביוזמת בתי ספר, רשויות מקומית וארגונים, לשם סיוע לחקלאים שעובדיהם עזבו.\n\nבעקבות האירועים הטראומתיים של תחילת המלחמה, נפתחו מוקדים טלפוניים ברחבי הארץ. פיקוד העורף הדגיש שתגובות רגשיות כמו פחד וחרדה הן \"תגובות נורמליות למצב לא נורמלי\". מכיוון שלאנשים יש דרכים שונות להתמודד עם לחץ, המליצו בפיקוד העורף לזהות את דרכי ההתמודדות שסייעו בעבר (פעילות גופנית, שיחות עם חברים ומשפחה, איסוף מידע, אמונה ותקווה) ולהשתמש בהן. במקרה של נפגעי חרדה, הומלץ לעודד אותם לפעולה ועשייה, לבצע תרגילי נשימה וטכניקות הרפיה, להדגיש את יכולת ההתמודדות ולהסיח את הדעת. מעמותת נט\"ל הזהירו את הציבור שלא להיחשף לתכנים מעוררי טראומה כמו תמונות וסרטוני סנאף. חשיפה כזו נקשרה בעבר לדיכאון, חרדה, ופוסט־טראומה.\nמחקר אורך  מצא שבריאותם הנפשית של הישראלים נפגעה באופן משמעותי. שיעור הפרעת הדחק הפוסט־טראומטית עלה מ־16% באוגוסט 2023 ל־30% בנובמבר 2023. חלה עלייה גם בשיעור הסובלים מחרדה ודיכאון.\n\nבהתקפת הטרור מעזה נרצחו ונחטפו לעזה גם אזרחים ערבים לא מעטים. פורסמו סיפורים על פעולות הצלה שבוצעו על ידי אזרחים ערבים בזמן הטבח. בזמן המתקפה היו מספר יוזמות של ערבים ישראלים לאיתור נעדרים, חילוץ וטיפול רפואי בישראלים מתוך שטחי האש, תוך סיכון חייהם של המחלצים, שחלקם נהרגו במסגרת פעילותם. לאחר המתקפה, אזרחים מהפזורה הבדואית כתבו כי הם רוצים להתנדב ללחימה של צה\"ל ושל המשטרה ולסייע בכל דרך אפשרית. כמו כן התנדבו אותם אזרחים לסייע בחיפוש אחר נעדרים בשטחי העוטף בימים שלאחר המלחמה.\nמספר חברי כנסת ערבים גינו את המתקפה ונרתמו להתגייסות האזרחית, ביניהם: חבר הכנסת אחמד טיבי הקים מוקד סיוע לאזרחים יהודים וערבים שמופעל על ידי מתנדבים יהודים וערבים, בין היתר לשם סיוע למשפחות נעדרים. חבר הכנסת איימן עודה ממפלגת חד\"ש גינה מעל דוכן הכנסת את האירועים. ושיבח את היהודים והערבים שיצאו להתנדב. הוא גם גינה את הקריאה של הנהגת חמאס לציבור הערבי בישראל להצטרף למאבק נגד ישראל כפי שקרה במהומות בישראל (2021). חבר הכנסת מנסור עבאס פנה לאזרחי המדינה הערבים בבקשה שלא לעודד גורמים קיצוניים ושוליים בחברה הערבית לאור המתיחות שיצרה המלחמה. לפני כן, גינה את מתקפת החמאס.\nמועצת כפר קאסם הזמינה משפחות מהדרום להתארח בעיר. וקבוצות הכדורגל של הפועל אום אל פאחם וכפר קאסם עמדו דקת דומייה במהלך אימון לזכר נרצחי ההתקפה. במועצה המקומית זרזיר הדליקו נרות לזכר הנרצחים בהתקפה ומתוך הזדהות עם כאב המשפחות.\nמנגד, מספר מצומצם של עובדים ערבים ובהם אנשי צוות רפואי, סטודנטים, נשות חינוך והשחקנית מאיסה עבד אלהאדי, נעצרו לאחר שהביעו תמיכה בחמאס ובמעשי הטבח שביצע. חלקם הודחו מעבודתם או ממקום מוסדות הלימוד שבהם למדו, וחלקם נחקרו במשטרה בחשד לתמיכה בטרור.\nנגד 13 ערבים ישראלים, רובם תושבי סכנין, הוגש כתב אישום, באשמה שהיו שותפים בחוליית טרור שתכננה לבצע פיגועים, תוך שיתוף פעולה עם החמאס.\n\n ערך מורחב – הנצחת קורבנות מתקפת הפתע על ישראל\n\nשמה הראשוני של המלחמה נגזר משם המבצע שבו פתח צה\"ל לאחר מתקפת הפתע. כחודשיים לאחר תחילת המלחמה הוצגו מספר שמות אפשריים לחברי הממשלה, בין השאר לבקשת הצבא, אבל גם מתוך הבנה ששם המלחמה יכול להשפיע על הלגיטימציה הבינלאומית ללחימה. בין השמות שהוצעו היו \"מלחמת בראשית\" (שהוצע על ידי ראש הממשלה נתניהו), \"מלחמת עזה\", \"מלחמת 7 באוקטובר\", \"מלחמת שמיני עצרת\", \"מלחמת שמחת תורה\" ו\"מלחמת משיב הרוח\". בינתיים נקברו חללי המלחמה במצבות זמניות, שלא צוינה עליהן המערכה שבה נפלו.\n\n ערך מורחב – יום הזיכרון לחללי מלחמת חרבות ברזל\nבישיבת ממשלה שנערכה ב-17 במרץ 2024, אישרה הממשלה פה אחד כי בכל שנה בכ\"ד בתשרי יצוין יום זיכרון לאומי לציון אירועי 7 באוקטובר ומלחמת \"חרבות ברזל\". יום הזיכרון יצוין מדי שנה בשני טקסים ממלכתיים: טקס לזכרם של החללים שנפלו במלחמה, וטקס לזכרם של האזרחים שנרצחו בפעולות האיבה. עוד הוחלט כי בשנה הראשונה לציון היום הלאומי, שנת 2024, ייערך באופן חד פעמי טקס גם בתאריך הלועזי – ב-7 באוקטובר, בשל הסנטימנט הציבורי לתאריך.\n\n ערכים מורחבים – מלחמת חרבות ברזל במוזיקה, מלחמת חרבות ברזל בספרות\nאירועי הטבח של השבעה באוקטובר והמלחמה הביאו אמנים רבים להעלות יצירות הקשורות למלחמה:\n\nאמנות רחוב: אמנים רבים ציירו גרפיטי וציורי קיר במרחב הציבורי והעירוני בישראל, לחיזוק המורל הלאומי ותמיכה בחיילי צה\"ל שנלחמים בחזית.\nהסרט התיעודי #NOVA של Yes הטלוויזיה בלוויין על הטבח במסיבת הנובה, היה הסרט התיעודי הנצפה ביותר בתולדות yes‏.\nמוזיקאים הוציאו שירים וגרסאות כיסוי בהשפעת המלחמה: שירים להעלאת המורל, שירים לזכר הרוגים, שירים למען שחרור החטופים ושירי מחאה על המחדל שגרם לטבח.\nהמסלול לתנועה וכוריאוגרפיה של מכללת ספיר חזר ביוני 2024 לשדרות לחבר בין אמנות לבין חברה לבין ריפוי.\nמפרוץ המלחמה, אומנים רבים הופיעו בהתנדבות בפני חיילים ובבסיסים, ביניהם ניתן למצוא את חנן בן ארי, שלמה ארצי, עומר אדם, ביני לנדאו, הראל טל ורבים אחרים.\nכ-1,000 מוזיקאים ביצעו את השיר הביתה למען החזרת החטופים.\n\n\tגרפיטי, ציורי קיר ואמנות רחוב בישראל\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nעינב חלבי, סקר דעת קהל חדש: ברצועת עזה מעדיפים שחמאס ימשיך לשלוט, באתר ynet, 14 ביוני 2024\nישראל במלחמה – עדכונים, באתר כאן – תאגיד השידור הישראלי, 7 באוקטובר 2023\nמתקפת פתע על ישראל בחג - עדכונים, באתר ynet, 7 באוקטובר 2023\nמתקפת פתע של חמאס – עדכונים, באתר הארץ, 7 באוקטובר 2023\nעזה פתחה במלחמה - עדכונים, באתר וואלה‏, 7 באוקטובר 2023\n יומן אירועים – כל העדכונים, התיעודים והדיווחים האחרונים, באתר צה\"ל, 7 באוקטובר 2023\n חללי \"חרבות ברזל\", באתר צה\"ל, 7 באוקטובר 2023\nחרבות ברזל, באתר gov.il\n יומן מלחמה מיוחד: מה שקרה בשבוע האחרון. שרשרת האירועים, סרטון בערוץ \"הפצות צה\"ל\", באתר יוטיוב (אורך: 05:06), 14 באוקטובר 2023\nמעין רודה ורעות מרים כהן, הנופלים והנרצחים במלחמה: כל הנתונים, באתר ynet, 27 בנובמבר 2023\nתמונת מצב המלחמה, באתר המכון למחקרי ביטחון לאומי\nסיכום שנת 2023, באתר השב\"כ\n איך נראית הלחימה בשטח? עושים סדר - תמונת מצב מיוחדת, באתר צה\"ל, 6 בינואר 2024\n עדכון דובר צה\"ל: סיכום 3 חודשי לחימה, סרטון בערוץ \"עדכוני צה\"ל\", באתר יוטיוב (אורך: 17:36), 6 בינואר 2024\n רוני לינדר, 40 זוגות אחים ו-22 נרצחים מחולון: המספרים שאסור לנו לשכוח ולהשכיח, באתר הארץ, 5 באפריל 2024\nמבט מל\"מ 97, מאי 2024\n\nעזר גת, זהירות - הקונספציה החדשה: מרהב למצוקה, באתר INSS, מבט על, 25 ביוני 2024\nאפרים לפיד, ‏פרשנות | מילון המלחמה בטרור – 2023, באתר \"IsraelDefense‏\", 22 באוקטובר 2023\nאריה דובנוב, שברי אוקטובר - כיצד יעצב הטבח בשבעה באוקטובר והמלחמה בעזה את תפיסותינו בדבר הסכסוך הישראלי-פלסטיני? כיצד הוא צובע מחדש את העבר, ההווה והעתיד של ישראל? שנים-עשר חוקרות וחוקרים ישראלים מציגים קווי מתאר למחשבה לנוכח האסון, באתר הזמן הזה, נובמבר 2023\nעידן רינג ושוקי טאוסיג, מה לא מספרים לנו על המלחמה בעזה?, באתר העין השביעית, 21 בנובמבר 2023\nעידית שפרן גיטלמן, ענת שפירא, מורן דיטש, רבקה מלר, מאיר אלרן, אמון הציבור בצה\"ל במהלך מבצע \"חרבות ברזל\", מבט על, גיליון 1791, 22 בנובמבר 2023, באתר המכון למחקרי ביטחון לאומי\nשי לוי, ‏\"המחדל של ראש אמ\"ן? צה\"ל שכח שצריך להתנהל כאילו אין מודיעין\", באתר ‏מאקו‏, 26 בנובמבר 2023\nאבי יששכרוף, הלחימה, העזתים והלגיטימציה: כמה התפתחויות לחיוב בשדה הקרב ובמזה\"ת, באתר ynet, 7 בדצמבר 2023\nחביבה פדיה, במשולש קטסטרופלי, הזמן הזה, מכון ון ליר בירושלים, דצמבר 2023\nיואב זיתון, חמש סיבות שבגללן צה\"ל לא \"משטח את עזה\", באתר ynet, 14 בדצמבר 2023\nשחר קליימן, גדודי חמאס שקורסים, והשטחים שבדרך לטיהור: זוהי תמונת מצב הלחימה בעזה, באתר ישראל היום, 27 בדצמבר 2023\nיואב זיתון, אופטימיות זהירה בצה\"ל מהירידה בשיגורי הרקטות מעזה: תמונת המצב מהתמרון - ושחרור חטיבות ההכשרה, באתר ynet, 31 בדצמבר 2023\nנדב איל, שטח,שיפוט, באתר ynet, 28 בדצמבר 2023\nיואב זיתון, ההסבר של צה\"ל: זו הסיבה ל\"תחושת הדשדוש\" בחאן יונס, באתר ynet, 4 בינואר 2024\nשי לוי, ‏מה עושים עם רפיח ומה תהיה תפיסת ההגנה החדשה בדרום?, באתר ‏מאקו‏, 9 בפברואר 2024\nיואב זיתון, \"גרילת בט\"ש\" בחאן יונס; צה\"ל אישר תוכניות למהלכים הקרקעיים הבאים | תמונת מצב מהלחימה, באתר ynet, 2 במרץ 2024\n  עמיר רפפורט, ‏המבצע בשיפא: אחת ההצלחות הגדולות של המלחמה, בעיתון מקור ראשון, 29 במרץ 2024\nאפרים לפיד, דובר צה\"ל לשעבר, ניצחון מוחלט? כך יעבוד המודיעין בשירות ההסברה במלחמה, באתר אייס, 29 באפריל 2024\nאיתמר אייכנר, ארה\"ב מול איראן: קרב הצללים במזרח התיכון יוצא אל האור | מפת האינטרסים, באתר ynet, 14 ביוני 2024\nרון בן ישי, צה\"ל נערך למציאות שונה ברצועת עזה החדשה - שצפויה להיות לא פחות מורכבת, באתר ynet, 5 ביולי 2024\n\nשִׁבְעָה בְּאוֹקְטוֹבֶּר - סיקור מיוחד באתר ynet\nשבת, 06:29 - היום שבו הכול השתנה: שבועיים למתקפת הפתע | יומן מלחמה, באתר כאן – תאגיד השידור הישראלי, 20 באוקטובר 2023\nEmily Crane, Israel starts raids inside of Gaza—what a full scale ground invasion will include and how it could play out, New York Post, ‏14 באוקטובר 2023\nניר דבורי, ‏התקדמות בקצב ה-D9: כך מתנהלת הלחימה הקרקעית של צה\"ל ברצועה, באתר ‏מאקו‏, 1 בנובמבר 2023\n יניב קובוביץ, ככה נראית מלחמה, ככה נשמעת מלחמה: מסע עם צה\"ל לתוך רצועת עזה, באתר הארץ, 4 בנובמבר 2023\nעמיר כהן, ממתקפת הפתע ועד לקרבות בעזה: חודש למלחמה, באתר חדשות 13, 4 בנובמבר 2023\nיואב זיתון, הכתר על העיר עזה הולך ומושלם, המטרה: מצור שיחנוק את בכירי חמאס, באתר ynet, 5 בנובמבר 2023\nדני קושמרו, ‏עזה, סרט מלחמה: דני קושמרו בלב הקרבות, הכי קרוב לבית החולים שיפא, באתר ‏מאקו‏, 10 בנובמבר 2023\nאדוה דדון, ‏זה אולי האתגר הכי גדול של צה\"ל במלחמה: \"יש מנהרות שהבריחו בהן משאיות, טילים בגודל של חדר\", באתר ‏מאקו‏, 12 בנובמבר 2023\nאודי עציון‏, מחירון המלחמה: כמה עולה לנו כל יירוט רקטה וכל בית מושמד בעזה, באתר וואלה‏, 17 בנובמבר 2023\nאלישע בן קימון, בשומרון נערכים להסלמה על רקע שחרור המחבלים: \"נפרק את הטרור ונעצב את המציאות מחדש\", באתר ynet, 30 בנובמבר 2023\n אל\"ם (מיל') יוסי תורג'מן, תפקידו של חיל השריון במלחמה הנוכחית, אתר מערכות, 2023\n יואב קרן וגיל יוחנן, עזה, 100 מטר מאיתנו – מלחמה | צפו בתיעוד היתקלות של כוח צנחנים בשג'אעיה, באתר ynet, 9 בדצמבר 2023\nאודי עציון‏, \"כמו בפורמולה 1\": הכוח שמסתער על הטנקים התקולים בעזה, באתר וואלה‏, 6 בדצמבר 2023\nיודעים מה זה צק\"ח? מילון המושגים הבסיסי של הלוחמים בעזה,  באתר כיפה, 28 בדצמבר 2023\n אספנו כמה מהחידושים שנכנסו לפעולה ב-100 ימי מלחמה, באתר צה\"ל, 14 בינואר 2024\nIsrael Builds Buffer Zone Along Gaza Border, Risking New Rift With U.S., וול סטריט ג'ורנל, 25 בינואר 2024\nThe Vicious Cycle Driving Gaza’s North to Famine, אתר WSJ\nיואב זיתון, צה\"ל הדהים את נאט\"ו: שיא עולמי בהצלת פצועים | \"הסוד הרפואי\" נחשף, באתר ynet, 11 באפריל 2024\nיואב זיתון, יעל צ'כנובר, מתן צורי, יאיר קראוס, ישראל מושקוביץ, הזירות התקועות, החטופים, המפונים: 200 ימים למלחמה, תמונת מצב מכל החזיתות, באתר ynet, 23 באפריל 2024\n התמרון היה טבילת האש עבורם - הנה כמה מכלי המלחמה, באתר צה\"ל, 24 באפריל 2024\nיואב זיתון, נעים באיטיות, בתוך הסמטאות הצפופות של מעוז חמאס: \"250 מחבלים חוסלו כאן\", באתר ynet, 23 במאי 2024\nנתיבי הברחת הנשק החשאיים של איראן - והמטרה: \"להציף את יהודה ושומרון בנשק\", באתר ynet, 9 באפריל 2024\nעומר שחר איתמר מרגלית, דיווח: יועץ צבאי איראני נהרג בתקיפה ישראלית בסוריה הלילה, באתר כאן – תאגיד השידור הישראלי, 3 ביוני 2024\nמתן וסרמן, ‏תקן זהב: הטקטיקה של צה\"ל בעזה שהדהימה את העולם כולו, באתר מעריב אונליין, 26 ביוני 2024\n\n מערכת ישראל היום, צפו: 50 ימי הלחימה בתמונות, באתר ישראל היום, 25 בנובמבר 2023\n  התמונות שמסכמות את השבוע האחרון, באתר צה\"ל, 16 בדצמבר 2023\n\n ערוץ 12: היום הראשון של מלחמת חרבות ברזל, 07.10.2023 (א), סרטון  באתר יוטיוב (אורך: 8:30:54)\n צחנת גופות, סלון שספג טיל נ\"ט ושובל דם: דיווח מקיבוץ התופת בארי, סרטון בערוץ \"ynet\", באתר יוטיוב (אורך: 08:11)\n היום התשעה עשר למלחמה: תקיפות עוצמתיות, חיסולים ושיגורים לאילת, סרטון בערוץ \"כאן חדשות\", באתר יוטיוב (אורך: 02:04), 25 באוקטובר 2023\n חיסול מחבלים והתקלויות: הפעילות הקרקעית בתוך עזה התרחבה, סרטון בערוץ \"כאן חדשות\", באתר יוטיוב (אורך: 03:23), 29 באוקטובר 2023\n 600 מטרות הותקפו בתוך יממה: הפעולה הקרקעית בעזה מתרחבת, סרטון בערוץ \"כאן חדשות\", באתר יוטיוב (אורך: 03:52), 30 באוקטובר 2023\n תיעודים מיוחדים: כך נראים ימי הקרב הראשונים בתוך עזה, סרטון בערוץ \"חדשות 13\", באתר יוטיוב (אורך: 04:16), 1 בנובמבר 2023\n הפעילות בעזה מתקדמת, עליית מדרגה במתקפות של חיזבאללה, סרטון בערוץ \"כאן חדשות\", באתר יוטיוב (אורך: 03:41), 4 בנובמבר 2023\n טילים מהצפון, נפילות במרכז וחיסול עשרות מחבלים: סיכום היום ה־63 למלחמה, סרטון בערוץ \"כאן חדשות\", באתר יוטיוב (אורך: 4:34), 8 בדצמבר 2023\n כיכר פלסטין בידי צה\"ל: תיעוד מהמקום שבעבר היה סמל חמאס, סרטון בערוץ \"כאן חדשות\", באתר יוטיוב (אורך: 10:40), 9 בדצמבר 2023\n צה\"ל השלים את כיבוש בית חאנון, לוחמי דובדבן בחאן יונס: היום ה-73 למלחמה, סרטון בערוץ \"כאן חדשות\", באתר יוטיוב (אורך: 03:41), 18 בדצמבר 2023\n תיעוד מיוחד מלב עזה: עיר הטרור של מוחמד דף ויחיא סינוואר נחשפת, סרטון בערוץ \"כאן חדשות\", באתר יוטיוב (אורך: 04:50), 20 בדצמבר 2023\n צה\"ל ממשיך בהתקפות בכל רחבי הרצועה - וקרא לתושבים להתפנות דרומה, סרטון בערוץ \"כאן חדשות\", באתר יוטיוב (אורך: 03:38), 25 בדצמבר 2023\n צה\"ל השתלט על דירת המסתור של סינוואר - והשמיד את המנהרה שתחתיה, סרטון בערוץ \"כאן חדשות\", באתר יוטיוב (אורך: 03:18), 29 בדצמבר 2023\n הקרב על השכונה האחרונה בצפון הרצועה: היום ה-88 למלחמה, סרטון בערוץ \"כאן חדשות\", באתר יוטיוב (אורך: 03:47), 2 בינואר 2024\n יהיה טוב | כשסרן נדב טיברג הגיע לחלץ פצועים בקיבוץ רעים, לא היה לו מושג שמטרים ספורים ממנו נרצח אחיו, סרטון בערוץ \"כאן חדשות\", באתר יוטיוב (אורך: 28:27), 8 בינואר 2024\n הושמדה מתחת לאדמה: לב תעשיית ייצור הנשק של חמאס, סרטון בערוץ \"כאן חדשות\", באתר יוטיוב (אורך: 02:56), 18 בינואר 2024\n פצצת מרגמה בשקית של אונר\"א, מחבל ניסה להסתתר על גג - וחוסל, סרטון בערוץ \"כאן חדשות\", באתר יוטיוב (אורך: 02:17), 24 בפברואר 2024\n 50 מטרות ב-6 דקות: מתקפת הפתע של צה\"ל על ח'אן יונס, סרטון בערוץ \"כאן חדשות\", באתר יוטיוב (אורך: 02:27), 3 במרץ 2024\n בוקר טוב רפיח: צה\"ל השתלט במהלך הלילה על מעבר הגבול בדרום הרצועה, סרטון בערוץ \"כאן חדשות\", באתר יוטיוב (אורך: 04:24), 7 במאי 2024",
    "pageid": 2267137
  },
  {
    "title": "נועה תשבי",
    "extract": "נועה טוהר תשבי (נולדה ב-22 במאי 1975) היא פעילת הסברה, שחקנית, מפיקה בפועל ומנחה ישראלית.",
    "pageid": 139033
  },
  {
    "title": "ניסים ואטורי",
    "extract": "ניסים ואטורי (נולד ב־23 באוקטובר 1969, י\"א בחשוון ה'תש\"ל), הוא חבר הכנסת מטעם הליכוד וסגן יו\"ר הכנסת. כיהן כראש \"נוער הליכוד\".",
    "pageid": 1052699
  },
  {
    "title": "נשיאי ארצות הברית",
    "extract": "נשיא ארצות הברית (באנגלית: President of the United States, ובקיצור POTUS) הוא ראש המדינה וראש הרשות המבצעת הנבחר של ארצות הברית. הנשיא מנהיג את הרשות המבצעת ואת הממשל הפדרלי, והוא מוגדר בחוקה כמפקד העליון של הכוחות המזוינים של ארצות הברית. 45 אנשים כיהנו בתפקיד זה (הנשיא גרובר קליבלנד כיהן כנשיא ה-22 וה-24, בשתי כהונות לא רצופות). הנשיא המכהן וה-46 במספר הוא ג'ו ביידן, המכהן מאז 20 בינואר 2021. \nהנשיאות הקצרה ביותר הייתה זו של ויליאם הנרי הריסון – 31 ימים בלבד. האריסון חלה עוד בתחילה כהונתו, ומת תוך חודש בלבד, בשנת 1841. הנשיאות הארוכה ביותר הייתה זו של פרנקלין דלאנו רוזוולט – מעל 12 שנים ברציפות בין השנים 1933 ל-1945. רוזוולט היה הנשיא היחיד שכיהן יותר מפעמיים, ובעקבות כהונתו הארוכה תוקנה החוקה באופן שמגביל את כהונות הנשיא לשתיים.\nתשעה נשיאים לא מילאו את כהונתם. ארבעה נרצחו (אברהם לינקולן, ג'יימס גרפילד, ויליאם מקינלי וג'ון פיצג'רלד קנדי), ארבעה מתו שלא ברצח (ויליאם הנרי הריסון, זאכרי טיילור, וורן הרדינג ופרנקלין דלאנו רוזוולט), ואחד התפטר (ריצ'רד ניקסון).\nלהלן רשימת נשיאי ארצות הברית של אמריקה. לצד כל נשיא מוצגים המפלגה שכיהן מטעמה, תאריך השבעתו, תאריך סיום כהונתו, ומערכות הבחירות בהן ניצח. מובאים גם אירועים מרכזיים שאירעו בתקופת כהונתו של כל נשיא ובתחומי שליטתו. לא מובאת חקיקה של הקונגרס, ולא מובאת פסיקה של בית המשפט העליון (להוציא מקרים חריגים).",
    "pageid": 1624194
  },
  {
    "title": "סקיבידי טוילט",
    "extract": "סקיבידי טוילט (באנגלית: Skibidi Toilet) היא סדרת רשת מאשינימה (Machinima) של סרטוני יוטיוב ושורטס שנוצרו על ידי אלכסיי גרסימוב והועלתה בערוץ היוטיוב שלו DaFuq!?Boom!. הסדרה, שהופקה באמצעות Source Filmmaker, עוקבת אחר מלחמה בדיונית בין שירותים עם ראש דמוי אדם ודמויות אדם עם מכשירים אלקטרוניים לראשים. מאז פרסום הסרטון הקצר הראשון בפברואר 2023, הסדרה הפכה לויראלית כמם אינטרנטי בפלטפורמות שונות של מדיה חברתית. הסדרה פופולרית במיוחד בקרב דור האלפא. פרשנים רבים ראו בסדרה את הגיחה הראשונה של דור אלפא לתרבות האינטרנט.",
    "pageid": 2336277
  },
  {
    "title": "עירית לינור",
    "extract": "עירית לינוּר (נולדה ב-18 באוקטובר 1961, חשוון ה'תשכ\"ב) היא סופרת, מתרגמת, עיתונאית, תסריטאית, במאית, פובליציסטית ושדרנית רדיו ישראלית.",
    "pageid": 11492
  },
  {
    "title": "קמלה האריס",
    "extract": "קמלה דווי האריס (באנגלית: Kamala Devi Harris; נולדה ב-20 באוקטובר 1964) היא פוליטיקאית ומשפטנית אמריקאית המכהנת כסגנית נשיא ארצות הברית ה-49 תחת הנשיא ג'ו ביידן. קודם לכן כיהנה כסנאטורית מטעם קליפורניה מאז 2017 וכתובעת הכללית של קליפורניה. האריס, חברת המפלגה הדמוקרטית, היא האישה הראשונה בתולדות ארצות הברית המכהנת כסגנית הנשיא. בנוסף, היא האדם הראשון בתפקיד ממוצא אפרו-אמריקאי ודרום-אסייתי.\nהיא נולדה באוקלנד שבקליפורניה ולמדה באוניברסיטת הווארד ובמכללת הייסטינגס למשפטים שבאוניברסיטת קליפורניה. היא החלה את דרכה כעורכת דין במשרדו של התובע המחוזי (DA) של מחוז אלאמדה , ובהמשך הצטרפה למשרד התובע של מחוז סן פרנסיסקו. בשנת 2003 נבחרה לתפקיד פרקליטת מחוז סן פרנסיסקו. ב-2010 וב-2014 נבחרה לשמש כתובעת הכללית של קליפורניה. בבחירות לסנאט של ארצות הברית בקליפורניה ב-2016 היא ניצחה את לורטה סנצ'ז והפכה לאישה האפרו-אמריקאית השנייה והאמריקאית הדרום-אסייתית הראשונה שכיהנה בסנאט. כסנאטורית דגלה האריס במתן אזרחות למהגרים ללא מסמכים, בחוקי פיקוח על נשק ובביצוע רפורמה במערכת הבריאות והמיסוי.\nהאריס התמודדה על מועמדות המפלגה הדמוקרטית לנשיאות ב-2020, אך טרם הבחירות פרשה מהמרוץ. ביידן מינה אותה לעמיתתו למרוץ בבחירות לנשיאות ארצות הברית, וביום הבחירות הם גברו על דונלד טראמפ ועל מייק פנס. ב-20 בינואר 2021 הושבעה לתפקידה.",
    "pageid": 1279729
  },
  {
    "title": "קפריסין",
    "extract": "קפריסין (ביוונית: Κύπρος, בטורקית: Kıbrıs) היא מדינת אי הממוקמת בים התיכון, מדרום לצפון קפריסין ולטורקיה וממערב לסוריה וללבנון. שמה הרשמי כיום הוא רפובליקת קפריסין (ביוונית: Κυπριακή Δημοκρατία, בטורקית: Kıbrıs Cumhuriyeti). עד שנת 1974 מדינת קפריסין השתרעה על פני כל האי, אך משנה זו חלקה הצפוני הפך להיות אזור בשליטת טורקיה.\nהיא ממוקמת על אי באותו שם. האי קפריסין הוא השלישי בגודלו והשלישי באוכלוסייתו בים התיכון. למרות שמבחינה גאוגרפית האי הוא חלק מאסיה, נחשבת קפריסין לחלק מאירופה מבחינות היסטוריות ותרבותיות. קפריסין היא אף חברה באיחוד האירופי מאז 2004, אולם צפון קפריסין הטורקית אינה חלק מהאיחוד. כמו כן, ישנם דוחות רשמיים בהם היא נחשבת כחלק מהמזרח התיכון.",
    "pageid": 3133
  },
  {
    "title": "שאבי באביקה",
    "extract": "שאבי וורן באביקה (בצרפתית: Shavy Warren Babicka; נולד ב-1 ביוני 2000 בליברוויל שבגבון) הוא כדורגלן גבונזי המשחק בעמדת קשר הכנף בקבוצת טולוז מהליג 1 ובנבחרת גבון.\n\nבאביקה החל את הקריירה המקצוענית שלו בקבוצות מנגה ספורט מליגת העל הגבונזית וקיובו ספורטס מליגת העל הרואנדית.\n\nב-5 באוגוסט 2021 חתם באביקה באריס לימסול מליגת העל הקפריסאית. את הופעת הבכורה שלו בקבוצה ערך באביקה ב־21 באוגוסט בניצחון 2–1 על אולימפיאקוס ניקוסיה. ב-12 בדצמבר של אותה שנה כבש באביקה את שער הבכורה שלו בקבוצה בניצחון 2–0 בדרבי של לימסון מול אפולון כאשר הוא כבש צמד באותו משחק. ובסך הכל סיים את העונה עם 3 שערים ב-28 הופעות בליגה. בעונתו השנייה בקבוצה עונת 2022/2023 כבש באביקה 8 שערים ב-35 הופעות וסייע לקבוצה לזכות באליפות הראשונה בתולדותיה. בעונה לאחר מכן בשלב הבתים בליגה האירופית כבש באביקה 3 שערים עבור לימסול. בליגה הוא כבש שער בודד בשנים עשר משחקים עד ינואר.\n\nב-14 בינואר 2024 חתם באביקה בטולוז מליגת העל הצרפתית, אשר שילמה עבורו 2.75 מיליון אירו במה שהיווה שיא עבור אריס לימסול למכירת שחקן.  באביקה ערך את הופעת הבכורה שלו בקבוצה ב-21 בינואר במשחק הגביע נגד רואן. את הופעת הבכורה שלו בליגה ערך באביקה ב-28 בינואר בהפסד 0–2 ללאנס. ב-4 בפברואר כבש באביקה את שער הבכורה שלו במועדון בניצחון 3–2 על ריימס.\n\nב-4 ביוני 2022 ערך באביקה את הופעת הבכורה שלו בנבחרת גבון, בניצחון 1–0 על נבחרת הרפובליקה הדמוקרטית של קונגו במסגרת מוקדמות גביע אפריקה לאומות 2023. במשחק זה הבקיע את שער הבכורה שלו בנבחרת.\n\nשאבי באביקה, באתר Transfermarkt\nשאבי באביקה, באתר Soccerway\nשאבי באביקה, באתר BDFutbol\nשאבי באביקה, באתר National Football Teams\nשאבי באביקה, באתר FootballDatabase.eu\nשאבי באביקה, באתר ESPN",
    "pageid": 2252644
  },
  {
    "title": "שבעה עשר בתמוז",
    "extract": "י\"ז בתמוז (שִׁבְעָה עָשָׂר בְּתַמּוּז) הוא אחד מארבעת ימי התענית שנקבעו ביהדות לזכר חורבן בתי המקדש. תענית זו מציינת את היום שבו הובקעה חומת ירושלים והמצור על העיר הגיע לסופו, שבועות ספורים לפני החורבן. לכל הדעות, נבקעה חומת ירושלים בתאריך זה לפני חורבן בית המקדש השני. באשר לחורבן בית המקדש הראשון, על פי המקרא והתלמוד הבבלי נבקעה החומה בתשעה לחודש תמוז, אך בתלמוד הירושלמי נטען שגם בבית הראשון נפרצו החומות בי\"ז בתמוז, אלא שבשל המצב הקשה טעו בספירה.\nצום שבעה עשר בתמוז נקרא גם צום הרביעי, מכיוון שתמוז הוא החודש הרביעי בשנה המקראית. הצום נמשך מעלות השחר ועד צאת הכוכבים. ביום זה מתחילים ימי בין המצרים, הנמשכים עד תשעה באב. בימים אלו נוהגים מנהגי אבלות ההולכים ומחמירים ככל שמתקרבים לתשעה באב.\nבדרך כלל תאריך הצום חופף בתחילתו או אמצעו של חודש יולי. לעיתים נדירות הצום חל בסופו של חודש יוני.\n\nלדברי חז\"ל במשנה, חמישה אסונות אירעו לעם ישראל בי\"ז בתמוז:\n\n ערך מורחב – חטא העגל\nבעת שהיה משה על הר סיני וקיבל את התורה, ניגשו בני ישראל לאהרון הכהן ביום ט\"ז בתמוז ודרשו מנהיג חדש במקום משה, שלפי חשבונם כבר היה צריך לרדת מההר. אהרון דחה אותם ליום המחרת, וביום י\"ז בתמוז עשו את עגל הזהב. באותו יום, י\"ז בתמוז, ירד משה מהר סיני ושיבר את לוחות הברית למראה העם החוגג סביב העגל.\n\nבכל יום ויום היו מקריבים בבית המקדש את קורבן התמיד: שני כבשים, אחד בבוקר ואחד בין הערביים. אגדה בתלמוד הבבלי מייחסת את אירועי י\"ז בתמוז למלחמה בין האחים החשמונאים הורקנוס השני ואריסטובולוס השני, שגרמה לשיבוש בהקרבת התמיד:\n”כשצרו מלכי בית חשמונאי זה על זה – היה הורקנוס מבחוץ ואריסטובולוס מבפנים. בכל יום היו” (אנשי אריסטובולוס) ”משלשלין דינרים בקופה, ומעלים להם” (אנשי הורקנוס) ”תמידים” (בהמות כשרות לקרבן תמיד). ”היה שם זקן אחד... אמר להם: \"כל זמן שעוסקים” (אנשי אריסטובולוס) ”בעבודה” (של המקדש) ”אינם נמסרים בידכם\". למחרת שלשלו להם” (אנשי אריסטובולוס) ”דינרים בקופה, והעלו להם” (אנשי הורקנוס) ”חזיר. כיוון שהגיע לחצי החומה, נעץ ציפורניו בחומה, ונזדעזעה ארץ ישראל ארבע מאות פרסה על ארבע מאות פרסה.”\nיוסף בן מתתיהו מביא לצד אגדה זאת הסבר אחר, לפיו אמנם גם בזמן המצור על ירושלים היו הכהנים מקריבים, אולם בשבעה עשר בתמוז נבקעו חומות הר הבית מכיוון שהכוהנים במקדש נקראו להילחם ולא נמצא אף כהן טהור שיקריב את התמיד.\n\nבשנת 70 לספירה נפרצו חומות ירושלים בידי טיטוס, המפקד העליון של הצבא הרומי בארץ ישראל, באותו יום ממש שבו בוטל קורבן התמיד. המצור של הרומאים על ירושלים החל בחודש ניסן שנת 70 לספירה, ונמשך שלושה חודשים עד להבקעת החומה בחודש תמוז. כשלושה שבועות לאחר שנבקעה החומה, נכבשה ונהרסה ירושלים בידי צבאו של טיטוס, ובית המקדש הועלה באש.\nעל פי התלמוד הבבלי, לפני חורבן בית ראשון נפרצו חומות העיר בט' בתמוז, כפי שכתוב בספר ירמיהו, ומאחר שחורבן בית שני נחשב חמוּר יותר מחורבן הבית הראשון, נקבע התאריך המאוחר יותר - י\"ז בתמוז - כיום תענית לשני האירועים יחד. לעומת זאת, בתלמוד הירושלמי נטען כי גם בזמן חורבן בית ראשון נפרצו חומות העיר בי\"ז בתמוז, ומה שנכתב בספר ירמיהו נובע בשל בלבול מניין הימים בעם ישראל בימי המצור.\n\nישנן מספר השערות לגבי זהותו של אפוסטמוס . לפי אחת מהן הכוונה לאנטיוכוס אפיפנס, מימי החשמונאים, כמתואר בספר החשמונאים: ”וספרי התורה אשר מצאו קרעו וישרפו באש”, אלא שהשם אפיפנס השתבש לאפוסטמוס.\nיש המזהים אותו עם פוסטמיוס פקיד רומי בכיר במינהל נציבות סוריה במאה השנייה ואם כך הקשר הוא ככל הנראה למרד בר כוכבא.\nיש המבקשים לקשור מעשה זה עם סיפורו של יוסף בן מתתיהו בספרו מלחמות היהודים על חייל רומי שמצא לא הרחק מבית חורון ספר תורה, קרע אותו לקרעים והשליכו לתוך האש. היהודים נזדעזעו מחילול הקודש ודרשו מיד מהמשגיח הרומי בקיסריה להעניש את הפורע, ”כי מוכנים הם למסור את נפשם מלראות תורת-אבות מחוללת באופן כזה”. השערה זו נתמכת בדברי דעת רבי אחא בירושלמי הטוען כי מעשה השריפה אירע \"במעברתא דלוד\", שכן בית חורון שוכנת בדרך המעבר מלוד לירושלים. אמנם, לדעת חכמים המעשה אירע במקום אחר, \"במעברתא דטרלוסה\".\n\nהוכנס פסל עבודה זרה לבית המקדש. בתלמוד הירושלמי התלבטו לגבי זמן המעשה על פי הגרסה במשנה - לפי הגרסה והעמיד זהו מעשה של אותו אפוסטמוס, ולפי הגרסה והועמד מדובר על פסל האשרה שהעמיד מנשה מלך יהודה או פסל זאוס שהעמיד אנטיוכוס בבית המקדש השני.\n\nלאחר חורבן בית המקדש הראשון, חלה התענית ביום ט' בתמוז. עם בניין בית המקדש השני, בטלה התענית והפכה ליום שמחה כל עוד עמד המקדש על תלו. לאחר חורבן בית המקדש השני, שונה התאריך ליום י\"ז בתמוז כי ביום זה נפרצו חומות העיר לפני החורבן האחרון. על פי הגמרא, לאחר חורבן הבית השני, אופיו של היום לדורות נעשה תלוי בתנאי חייהם של היהודים בכל דור:\n\nלדברי רב פפא, בזמן שקיימת גזירת שמד נגד עם ישראל, חייבים כולם לצום, ובזמן שאין שמד ואין שלום, הצום נתון לבחירה. הכוונה בביטוי \"בזמן שיש שלום\" לדעת רש\"י היא \"כשאין יד האומות תקיפה על ישראל\", פירוש על פיו כביכול פטורים מצום מאז הקמת מדינת ישראל, אולם לדעת רוב הראשונים 'זמן שלום' הוא רק כשבית המקדש בנוי. הרמב\"ן מסביר שדברי רב פפא הם אמנם ההלכה לכתחילה, אך מאחר שכלל ישראל קיבלו על עצמם לצום גם בהיעדר \"גזרת המלכות\", חייבים כולם לצום מתוקף המנהג.\nאצל הספרדים ועדות המזרח, כמו גם בחלק מקהילות איטליה, נהוג להכריז על התענית בשבת שלפניה, בנוסח הפסוק המנבא את הפיכת הצום ליום טוב:\n\nבשנים מסוג בשז, גכז והכז (כ-28% מהשנים) חל י\"ז בתמוז בשבת ואז נדחית התענית ליום ראשון שאחריה, משום שתענית מדברי חכמים אינה דוחה את השבת, שבה אנו מצווים על עונג שבת (\"וקראת לשבת עונג\").\n\nכבכל התעניות הקבועות, הנהיגו הגאונים לקרוא בתורה בתפילת משה שלאחר חטא העגל ובי\"ג מידות של רחמים. אולם, שלא כשאר התעניות, שבהן קוראים בדילוג (שמות, ל\"ב, י\"א–י\"ד, ל\"ד, א'–י'), היה בימי הביניים מנהג לקרוא בשבעה עשר בתמוז בלי לדלג כלל (כלומר שמות, ל\"ב, י\"א–ל\"ד, י'), משום שביום זה אירע חטא העגל, המתואר בקריאה. מנהג זה לא השתמר, וכיום בכל המנהגים קוראים בשבעה עשר בתמוז כבכל התעניות.\n\nתענית\nתשעה באב\nעשרה בטבת\n\nשבעה עשר בתמוז, ב\"אנציקלופדיה יהודית\" באתר \"דעת\"\nשבעה-עשר בתמוז וימי בין המצרים, באתר aish.co.il\nהערך \"צום שבעה עשר בתמוז\", באתר ויקישיבה\nמידע על שבעה עשר בתמוז בקטלוג הספרייה הלאומית\nהלכות תענית באתר מכון ממרא\nהלכות י\"ז בתמוז הרב אליעזר מלמד באתר פניני הלכה\nדפי לימוד בנושא תעניות, באתר מדרשת\nשבעה עשר בתמוז, אתר chabad.org\nצום שבעה עשר בתמוז באתר חב\"ד\nמתיה קם, י\"ז בתמוז, אתר מט\"ח\nסיכום האירועים שאירעו בי\"ז בתמוז, אתר כיפה\nתיקון שבעה-עשר בתמוז באתר הספרייה הלאומית\nהמשמעות האקטואלית של שבעה-עשר בתמוז\nתכנים על י\"ז בתמוז באתר של סיון רהב-מאיר\nמבט עדכני על ימי החורבן  באתר ערוץ מאיר (מכון מאיר)\nמאמרים בנושא שבעה עשר בתמוז, באתר ספריית אסיף",
    "pageid": 17388
  },
  {
    "title": "שיאמלה גופלאן",
    "extract": "שיאמלה גופלאן (באנגלית: Shyamala Gopalan‏; 7 באפריל 1938 – 11 בפברואר 2009) הייתה מידענית רפואית הודית-אמריקאית.",
    "pageid": 1908001
  },
  {
    "title": "שיתוק ילדים",
    "extract": "שיתוק ילדים (פוליומייליטיס, Poliomyelitis) או בקיצור פוליו היא מחלה של מערכת העצבים, הנגרמת על ידי נגיף הפוליו. המחלה מועברת מאדם לאדם, בעיקר באמצעות מחזור צואה-פה. הסימפטומים של המחלה לא מופיעים אצל כ-90% מהחולים בה, אולם אם הנגיף חודר למחזור הדם החולים עשויים לסבול ממגוון רחב של סימפטומים. בכאחוז אחד מההידבקויות חודר הנגיף למערכת העצבים המרכזית, פוגע בנוירונים מוטוריים, וגורם לחולשה ולשיתוק רפה או שיתוק חד וקשה במערכת השרירים. סוגים שונים של שיתוק יכולים להיגרם מכך כתלות בעצבים שנפגעים. פוליו הפוגע בחוט השדרה הוא הצורה הנפוצה, ומתאפיין בפגיעה א-סימטרית הכוללת לרוב את הרגליים. במקרים חמורים, כמו בשיתוק הסרעפת ושרירי הנשימה הבין צלעיים, המחלה עלולה לגרום אף למוות.\nבמדינות רבות חוו התפרצות של שיתוק ילדים בשנות החמישים, בעיקר באפריקה ובמדינות הים הקריבי, אך גם בחלק ממדינות ארצות הברית, כמו גם ביוון, פינלנד שווייץ וישראל.\nבעבר היה שיתוק הילדים מהמחלות הנפוצות בעולם, והביא למותם של רבים עד לפיתוח החיסון נגדה בראשית שנות החמישים של המאה העשרים. נכון לתחילת 2019 הוכחדו זנים 2 ו-3 של הפוליו וישנם עשרות חולים בשנה בזן 1.",
    "pageid": 7102
  },
  {
    "title": "תימן",
    "extract": "תֵּימָן (נקראת רשמית: הרפובליקה התימנית; בערבית תימנית: ٱلْجُمْهُورِيَّة ٱلْيَمَنِيَّة, אָלְגֻ'מְהוּרִיָּה (א)לְיָמָנִּיָּה) הינה מדינה מזרח-תיכונית בחצי האי ערב, בדרום-מערב אסיה. תימן היא המדינה השנייה בגודלה בחצי האי ערב; שטחה 527,970 קמ\"ר, ואורכו של קו החוף שלה 2,000 ק\"מ. היא גובלת בדרום ובדרום-מזרח במפרץ עדן ובים הערבי, במזרח ובצפון-מזרח בעומאן, בצפון ובצפון מערב בערב הסעודית, ובמערב בים האדום. תימן היא מהמרכזים העתיקים ביותר של ציוויליזציה במזרח התיכון. שטחה כולל יותר מ-200 איים, הגדול שבהם הוא סוקוטרה. הדת הרשמית בתימן היא האסלאם, והשפה הרשמית היא הערבית.\nתימן היא מהמדינות הפחות מפותחות בעולם, ורוב אוכלוסייתה מתגוררת באזורים כפריים או שבטיים. היא חברה בליגה הערבית ובארגון לשיתוף פעולה אסלאמי. עם איחודה של הרפובליקה בשנת 1990, נבחר עלי עבדאללה סאלח לנשיאה הראשון. ההיסטוריה המודרנית של המדינה רצופה קונפליקטים ומלחמות אזרחים. בשנת 2011 החל בה גל מחאות אלימות, המהווה חלק ממחאות האביב הערבי באזור.\nבהמשך העשור נכנסה תימן למלחמת אזרחים שהובילה למשבר הומניטרי חריף. בתחילת שנת 2020 מדורגת תימן במקום הראשון ברשימת מעקב החירום העולמית של ארגון ה-IRC .",
    "pageid": 18094
  },
  {
    "title": "אדוה דדון",
    "extract": "אדוה דדון (נולדה ב-29 באוקטובר 1988) היא עיתונאית ישראלית המשמשת ככתבת תחקירים ומגישת חדשות בחברת החדשות.",
    "pageid": 1616917
  },
  {
    "title": "איראן",
    "extract": "איראן (בפרסית: ایران), או באופן רשמי הרפובליקה האסלאמית של איראן (בפרסית: جمهوری اسلامی ايران, ג'וֹמְהוּרִי-יֶה אֶסְלַאמִי-יֶה אִירַאן; ‏‏?‏) מוגדרת רשמית כרפובליקה אסלאמית-שיעית, הגדרה המשמשת כבסיס לניהול משטר תאוקרטי טוטליטרי, הנחוץ לשם שליטה במגוון האוכלוסיה שלה: בקרב כ-85 מליון אזרחיה אחוז גדול הוא סוני, והיא מתאפיינת במגוון אתני גדול. \nאיראן ממוקמת  במערב אסיה, והיא גובלת באפגניסטן ובפקיסטן במזרח, בטורקמניסטן בצפון-מזרח, בארמניה ובאזרבייג'ן בצפון-מערב, בעיראק ובטורקיה במערב. למדינה קו חוף עם הים הכספי בצפון, ועם המפרץ הפרסי יחד עם מפרץ עומאן בדרום.\nלאיראן היסטוריה עתיקת יומין, החל מהאימפריה הפרסית שהוקמה על ידי כורש בשנת 550 לפני הספירה. שפתה הרשמית היא הפרסית.\nאיראן חוותה 2 הפיכות בטווח זמן קצר, הראשונה התרחשה ב-1953 כאשר הופלה ממשלתו הדמוקרטית של מוחמד מוסאדק, והשנייה התרחשה ב-1979 בה איראן הפכה ממדינה אוטוקרטית, פרו-מערבית, מונרכית, תחת שלטונו של השאה מוחמד רזה פהלווי, לרפובליקה אסלאמית-תיאוקרטית טוטליטרית תחת שלטון האייתוללה ח'ומייני.\nאיראן נחשבת לכוח עולה ולמעצמה אזורית . היא עשירה בגז טבעי ודלק מאובנים, נמצאת באזור מפגש יבשתי ונחשבת למייצגת הגדולה של השיעים, הזרם השני בגודלו באסלאם. איראן חברה בשלל ארגוני מדינות, ביניהם: SCO, G77, UN, OPEC, OIC, ECO ו-BRICS. איראן היא מדינה בעלת תרבות היסטורית ארוכה ויש בה 27 אתרי מורשת עולמית. ההשפעה האזורית של איראן היא בין החזקות בעולם, היא מחזיקה בארגוני פרוקסי ובמשתפי פעולה בלבנט, בתימן, בבחריין, בכווית ואף באפגניסטן ופקיסטן.",
    "pageid": 4175
  },
  {
    "title": "אליהו ריפס",
    "extract": "אליהו (איליה) רִיפְּס (12 בדצמבר 1948 - 19 ביולי 2024) היה מתמטיקאי ישראלי, פרופסור במכון למתמטיקה באוניברסיטה העברית. ידוע בזכות מחקריו בתורת החבורות הגאומטרית ובשל עבודתו על הצופן התנ\"כי.\n\nריפס נולד וגדל בריגה בירת לטביה הקומוניסטית. פעמיים קפץ כיתה, והיה לתלמיד התיכון הראשון מלטביה שהשתתף באולימפיאדה הבינלאומית למתמטיקה. בגיל חמש עשרה סיים את לימודי התיכון והחל ללמוד באוניברסיטת לטביה בפקולטה למתמטיקה, שם הצטיין בלימודיו.\nבמהלך 1968 התרחשה ליברליזציה פוליטית בצ'כוסלובקיה שכונתה האביב של פראג, בתגובה נכנסו כוחות הביטחון של ברית המועצות לפראג בכלים כבדים ודיכאו את המרד. בינואר 1969 סטודנט צ'כי בשם יאן פאלאך הצית את עצמו במחאה על הדיכוי האכזרי של השלטון הקומוניסטי. באותה השנה התפרסם ריפס בכלי התקשורת העולמיים מחוץ לברית המועצות כששפך על עצמו בנזין והבעיר את עצמו גם כן. הוא נעצר בידי השלטונות והועבר לאשפוז כפוי, בהתאם ל\"חוות דעת פסיכיאטרית\" שקבעה שהוא סובל מסכיזופרניה זוחלת – מחלה ללא סימנים, המאפשרת אשפוזו לכל ימיו. בעת שהותו בכלא מצא דוגמה נגדית, מסובכת ומבריקה, לבעיית תת-חבורת הממדים, אחרי שפורסמו לה כמה וכמה הוכחות שגויות.\nבעקבות לחץ בינלאומי הוא שוחרר בתחילת שנת 1972 וקיבל אישור לעלות לישראל.\nאחרי שסיים את לימודיו לתואר דוקטור, בהנחייתו של פרופ' שמשון עמיצור, הצטרף ריפס לסגל המכון למתמטיקה של האוניברסיטה העברית בירושלים, והתפרסם בזכות מחקרו בתורת החבורות הקומבינטורית. במקביל הרצה בחוג למתמטיקה במכללה ירושלים לבנות. במשך השנים שימש כפרופסור גם באוניברסיטת קולומביה. אחד מתלמידיו הוא פרופ' צליל סלע, שבשנת 1995 פרסם יחד איתו מאמר המראה את קיומם של ייצוגים קנוניים לאיברים בחבורות היפרבוליות.\nבשנת 1979 זכה ריפס בפרס ארדש של האגודה הישראלית למתמטיקה, ובשנת 1994 נשא דברים בקונגרס הבינלאומי של המתמטיקאים.\n\nבשנת 1994 פרסמו דורון ויצטום, ריפס ויואב רוזנברג מאמר בכתב-העת Statistical Science, ובו נטען כי גילו מסרים מוצפנים בטקסט העברי של ספר בראשית. ב-19 במרץ 1996 הרצה ריפס הרצאת אורח בבית האקדמיה הלאומית הישראלית למדעים והציג בפני האקדמיה עבודה על צפנים כאלו שנקראה \"מדגם העמים\". התגלית תוארה על ידי העיתונאי מייקל דרוזנין בספרו הפופולרי \"הצופן התנ\"כי\" משנת 1997. מאז אותו פרסום, הפך עניין דילוגי האותיות בתורה לנושא שנוי במחלוקת. ויצטום, ריפס, רוזנברג ודרוזנין \"זכו\" בפרס איג נובל לספרות, לשנת 1997.‏ בשנת 2022, פרופסור מיה בר-הלל וצוות חוקרי מקרא באוניברסיטה העברית בירושלים חיפשו בספר \"מלחמה ושלום\" את אותם שמות של רבנים (על גרסאות שמותיהם השונות, לבחירת המחפש כפי שעשו דורון ויצטום וריפס) ותאריך לידתם, מה שחיפשו ויצטום וריפס בספר בראשית, וגילו כי גם במלחמה ושלום (ספר אקראי שאינו קדוש), נמצאו אותם דילוגי אותיות בצורה שווה. בכך הופרכה, לטענתם, טענת דילוגי האותיות בתורה של ויצטום וריפס. ריפס הגיב למאמר ההפרכה, וטען יחד עם עמיתיו שהרשימה שלו נעשתה ללא שום זיוף, ואחר כך פרסם מאמרים נוספים שבהם אין אופציה של \"משחק\" בנתונים. בשנת 2006 הרצה בנושאים אלו יחד עם שאר חוקרי דילוגי האותיות בתורה בכנס הבינלאומי לזיהוי תבניות והתמקד בצופן של מגדלי התאומים.\n\nפרופ' ריפס חזר בתשובה, וניהל אורח חיים חרדי. הוא היה נשוי לדבורה בן חורין (אחותו של מיכאל בן חורין וביתם של יעקב (ז'אק) וחנה (אנני) קנכט, ילידי גרמניה וניצולי שואה), והם התגוררו בשכונת רמות בירושלים.\nנפטר בי\"ג בתמוז תשפ\"ד.\n\nאליהו ריפס, באתר פרויקט הגנאלוגיה במתמטיקה\nראיון וידאו עם פרופ' ריפס בנושא הצופן התנ\"כי\nדודו כהן, ‏הצופן התנ\"כי - נכון או לא?, באתר ‏מאקו‏, 1 ביולי 2009\nדף הבית של פרופ' ריפס, באתר האוניברסיטה העברית\nתמליל ריאיון עם פרופ' ריפס ומייקל דרוזנין-הצופן התנכ\"י, באתר BBC\nגדי אלכסנדרוביץ', אז מה הקטע עם דילוגי אותיות בתורה? (חלק א'), באתר \"לא מדויק\", 14 במאי 2012\n אליהו ריפס (1948-), דף שער בספרייה הלאומית",
    "pageid": 220491
  },
  {
    "title": "אליזבט צורקוב",
    "extract": "אליזבט צורקוב (נולדה ב-1985 או ב-1986) היא חוקרת בתחום המזרח התיכון, שנחטפה במרץ 2023 בבגדאד על-ידי כתאא'ב חזבאללה, ארגון טרור עיראקי פרו-איראני.",
    "pageid": 2238490
  },
  {
    "title": "אנטיליה",
    "extract": "אַנְטִילְיָה היא מערכת לשאיבת מים מבאר, באמצעות מסילות עולות ויורדות מעומק הבאר, אשר צמודים להן כלי קיבול למים. כאשר הכלי מגיע למעלה המסילה, הוא מתהפך, והמים נשפכים לתעלה בנויה. ממנה הם זורמים לבריכה, המשמשת מקור מים להשקיה למטעים.\nמערכות מעין אלה פעלו בפרדסים מאז סוף המאה ה-19. פיתוח המשאבות החדשות גרם להפסקת השימוש בשיטה.\nהיום ניתן לראות שחזורים של אנטיליות ליד המוזיאון המקומי במזכרת בתיה, בבאר שבע, בחוות עמק השלום הפועלת על ידי עמותת לטם ובשרונה. בפארק נאות קדומים קיימים שני מתקני אנטיליה השואבים מים משתי בריכות השקייה וגם באחוזת דוברובין - יסוד המעלה. באמצעות מערכת הגלגלים והכדים ניתן להעלות מים מן הבריכה לצרכי השקיית אזור גבוה ממנה.\nאתר נאות קדומים מציין כי במקורותינו שימשה הבאר האנטילית גם כסמל \"הגלגל החוזר בעולם\":\n\nבמאי 2010 נחנכה באר אנטיליה משוחזרת בנס ציונה. הבאר ממוקמת בחצר בית המייסד ראובן לרר בנחלת ראובן.",
    "pageid": 515241
  },
  {
    "title": "אסון הר מירון (1911)",
    "extract": "האסון בהילולת רבי שמעון בר יוחאי אירע בליל ל\"ג בעומר של שנת ה'תרע\"א, 15 במאי 1911, כאשר קהל רב גדש את מתחם קבר רבי שמעון בר יוחאי בהר מירון בארץ ישראל העות'מאנית. מעקה שעליו נשענו אנשים רבים התמוטט, וקרוב למאה איש נפלו מגובה של כ־7–8 מטרים אל החצר למטה.",
    "pageid": 1979668
  },
  {
    "title": "ארצות הברית",
    "extract": "ארצות הברית של אמריקה (באנגלית: United States of America; בראשי תיבות: USA; בקיצור: United States; לעיתים מקוצר גם בראשי תיבות: US; בתרגום מילולי לעברית: \"המדינות המאוחדות של אמריקה\"), המוכרת בעברית בשם המקוצר ארצות הברית ובראשי תיבות ארה\"ב ובשפה מקובלת מכונת גם אמריקה, היא מדינה פדרלית הנמצאת בעיקר ביבשת אמריקה הצפונית. המשטר בה הוא מסוג רפובליקה חוקתית והיא מורכבת מ-50 מדינות, מחוז פדרלי אחד ו-5 טריטוריות. 49 מהמדינות שלה שוכנות באמריקה הצפונית (ומהן 48 החולקות את השטח היבשתי הרציף), וכן מחוז קולומביה שבו נמצאת העיר וושינגטון, בירת המדינה. ארצות הברית גובלת בקנדה בצפון ובמקסיקו בדרום. מדינת אלסקה שוכנת בצפון-מערב היבשת, קנדה נמצאת מזרחית לה ורוסיה נמצאת בצד מערב, מעבר למצר ברינג. המדינה ה-50 היא הוואי, ארכיפלג השוכן באוקיינוס השקט. מאז התפרקות ברית המועצות בשנת 1991 ארצות הברית היא מעצמת-העל היחידה בעולם.\nשטחה של ארצות הברית הוא 9.834 מיליון קמ\"ר, ואוכלוסייתה, נכון ל-2024, נאמדת ב-340 מיליון תושבים. ארצות הברית היא אחת מהמדינות המגוונות ביותר מבחינה אתנית, כתוצאה מהגירה רחבת-היקף מחלקים רבים של העולם. כלכלת ארצות הברית היא הכלכלה הלאומית הראשונה בגודלה בעולם, והתוצר המקומי הגולמי שלה היה למעלה מ-25 טריליון דולר בשנת 2022.\nארצות הברית נוסדה על-ידי שלוש עשרה המושבות הבריטיות שקמו לאורך חוף האוקיינוס האטלנטי. המושבות הכריזו על עצמאותן ב-4 ביולי 1776. עימותים בין בריטניה הגדולה לקולוניות הביאו למלחמת העצמאות של ארצות הברית בין 1775 ל-1783, שהייתה למלחמת העצמאות הקולוניאלית המוצלחת הראשונה. ב-1787 אומצה חוקת ארצות הברית שנכנסה לתוקפה שנתיים אחרי כן ושבמסגרתה אורגנה מחדש מערכת הממשל המרכזי של ארצות הברית. מגילת הזכויות, שכללה עשרה תיקונים לחוקה, אושררה ב-1791.\nבמהלך המאה ה-19, רכשה ארצות הברית אדמות מצרפת, ספרד, הממלכה המאוחדת, מקסיקו ורוסיה, וסיפחה את רפובליקת טקסס והוואי. המחלוקות בין מדינות הדרום החקלאיות למדינות הצפון התעשייתיות בסוגיית זכויות המדינות והרחבת העבדות בארצות הברית הובילו לפריצתה של מלחמת האזרחים האמריקנית בשנות ה-60 של המאה ה-19. ניצחונו של הצפון מנע את פיצולה של המדינה, והוביל לסיומה של העבדות החוקית בארצות הברית. מלחמת ארצות הברית–ספרד ומלחמת העולם הראשונה חיזקו את מעמדה של ארצות הברית כמעצמה צבאית. ארצות הברית הייתה ב-1945 למדינה הראשונה שייצרה, צברה ואף השתמשה בנשק גרעיני. לאחר מלחמת העולם השנייה, הייתה לחברה קבועה במועצת הביטחון של האומות המאוחדות מ-17 בינואר 1946, והמייסדת של הברית הצפון אטלנטית ב-4 באפריל 1949, שבה היא נחשבת לציר המרכזי. כיום, לרשות ארצות הברית הצבא הנחשב לחזק והמתקדם בתבל, עם חילות הים והאוויר הגדולים בתבל.\nכיום, כשהיא מעצמת-העל הדומיננטית, ארצות הברית היא באופן רשמי מדינה בעלת נשק גרעיני וחברת ה-G7. היא בעלת חשיבות מכרעת בכלכלה, בביטחון וביחסי החוץ העולמיים כמו גם בתרבות הפופולרית, והציר המרכזי של מה שנהוג לכנותו הציוויליזציה המערבית.",
    "pageid": 330414
  },
  {
    "title": "ביל קלינטון",
    "extract": "ויליאם ג'פרסון \"ביל\" קלינטון (באנגלית: William Jefferson \"Bill\" Clinton; נולד ב-19 באוגוסט 1946) הוא פוליטיקאי אמריקאי שכיהן כנשיאה ה-42 של ארצות הברית.\nקלינטון, שכיהן קודם לכן כמושל ארקנסו, כיהן כנשיא למשך שתי קדנציות בין השנים 1993–2001. כחבר המפלגה הדמוקרטית, נמנה אידאולוגית עם \"הדמוקרטים החדשים\" , ותוכניות רבות שלו זוהו עם המרכז הפוליטי ועם דרך הממשל הפילוסופית הדרך השלישית. קלינטון נבחר ב-1992, בהביסו את הנשיא המכהן ג'ורג' בוש האב. בעת בחירתו בגיל 46, היה לנשיא השלישי הצעיר בהיסטוריה והראשון שנולד בדור הבייבי בום. ארבע שנים לאחר מכן היה קלינטון לדמוקרט הראשון שנבחר לשתי כהונות מאז פרנקלין דלאנו רוזוולט. קלינטון נודע, בין היתר, בסגנון הפופוליסטי בו ניהל את מערכות הבחירות.\nתקופת נשיאותו של קלינטון עמדה בסימן של צמיחה כלכלית מואצת לצד היותה של ארצות הברית המעצמה העולמית היחידה עקב התמוטטות ברית המועצות וסיומה של המלחמה הקרה. בשונה מקודמו, קלינטון פעל לערב כוחות אמריקאים במלחמות יוגוסלביה, מאמץ שבא לידי ביטוי בתיווך האמריקאי בהסכם דייטון ובפעולה צבאית במסגרת מבצע כוח מאוחד. קלינטון נמנע ממדיניות רגולטורית ונתן יד חופשית לכלכלת לסה פר. במהלך כהונתו התפתחה בועת הדוט-קום אשר התפוצצה לקראת סיום כהונתו. לאורך נשיאותו מדד המניות עלה ב-15.2% בממוצע בכל שנה, שני רק לנשיאותו של קלווין קולידג'. בתחילת כהונתו שאף לקדם סדרת חקיקות שאפתניות, מתוכן הוא הצליח להעביר את חקיקת אכיפת החוק הגדולה ביותר בהיסטוריה, אך כשל בניסיונו לקדם רפורמת בריאות לאומית. לאחר שהרפובליקנים השיגו רוב בשני בתי הקונגרס בבחירות אמצע הקדנציה של 1994, התקרב קלינטון למרכז הפוליטי, ונמנע מקידום חקיקות מרחיקות לכת לכל אורך כהונתו.\nשמו הטוב של קלינטון נפגע בעקבות פרשת מוניקה לווינסקי, שערוריית ניאוף של קלינטון שבמהלך פרסומה העיד עדות שקר בשבועה ובעקבותיה עמד בפני ניסיון הדחה כושל. קלינטון הוא אחד משלושה נשיאים אמריקאים שהועמדו להליך הדחה, לצד אנדרו ג'ונסון ודונלד טראמפ.\nקלינטון סיים את תפקידו עם שיעורי התמיכה הגבוהים ביותר לנשיא בשלב זה בכהונתו מאז מלחמת העולם השנייה, ודורג גבוה בשיעורי תמיכה ציבוריים בין נשיאי ארצות הברית. קלינטון הרבה בניסיונות לתווך בסכסוך הישראלי-ערבי ובסכסוך הישראלי-פלסטיני, דבר שבא לידי ביטוי בהסכמי אוסלו, הסכם השלום בין ישראל לירדן, הסכם ואי, הסכם שארם, ועידת שפרדסטאון, ועידת קמפ דייוויד ומתווה קלינטון.",
    "pageid": 1945
  },
  {
    "title": "בן אדם (שחקן)",
    "extract": "בן אדם (נולד ב-23 ביולי 1988) הוא שחקן ישראלי.\n\nבשנים 2002–2006 למד אדם תיאטרון בתלמה ילין. לאחר שירותו הצבאי, בשנים 2010–2013, למד משחק בסטודיו למשחק ניסן נתיב. השתתף בסדנת כתיבה של אורי אגוז בשנת 2012.\nהשתתף בהצגות רבות בתיאטרון. בתיאטרון אורנה פורת לילדים ולנוער: \"מנהיג נולד\", \"טופ'לה טוטוריטו\", \"אפקט הפרפר\", \"משחקי הלב\"; בתיאטרון השעה הישראלי: \"החטיפה מן המנזר\", \"הקוסם מארץ עוץ\", \"נקודות של אור\"; בתיאטרון הנפש: \"להתחיל ברגל שמאל\"; בתיאטרון מיצג: \"שיר מסע\"; בתיאטרון גושן: \"הכל פתוח\"; בתיאטרון ארצי לילדים ונוער: \"הניגון שבלב\".\nבשנת 2004 גילם את ניסו בסרט הסטודנטים \"שלוש על אחד\", שהשתתף בפסטיבל הקולנוע ירושלים 2004 ושודר בערוץ 2.\nהשתתף במספר פרסומות: בשנת 2010 שיחק בפרסומת של הרשות הלאומית לבטיחות בדרכים. בנוסף, השתתף גם בפרסומות עבור \"דוריטוס\", \"מנטוס\", בפרסומת לחיסכון במים ובשתי פרסומות בחוץ לארץ.\nבשנת 2011 השתתף בסרט \"השוטר\".\nבשנת 2012 החל לשחק בסדרת הדרמה של ערוץ הילדים \"גאליס\", בתפקיד אדם. באותה שנה שיחק בסרטם של יוני זיכהולץ וינאי גוז \"יותר איטי מלב\", בתפקיד יונתן.\nבשנת 2013 שיחק בשלושה סרטים קצרים: \"זרעי פורענות\" של עודד רז; \"הגל האחרון\" של אלירן מלכה, העוסק בפינוי גוש קטיף; ו\"פדרסים\" של יואב ענבר.\nבשנת 2015 שיחק לצד תאופיק ברהום וגאיה שליטא-כץ בסרט הסטודנטים \"בעלות השחר\", בתפקיד אמיר, אקטיביסט שמאלני. באותה שנה השתתף לצד דביר בנדק, חני נחמיאס ואייל שיקרצי בהצגת החנוכה \"הדינוזאורים - מסע בממלכת היורה\" בתפקיד אדם.\nבשנים 2015–2016 חזר לשחק בתפקידו בסדרה \"גאליס\" לשתי עונות הסיום של הסדרה, עונות 6 ו-7, והשתתף גם במופע הפרידה של הסדרה \"גאליס מופע סוף\", שהתקיים בהיכל מנורה מבטחים ביולי 2016, יחד עם שאר שחקני הסדרה.\nבשנת 2016 השתתף בסרט הדרמה-מיוזיקל של שי יצהר \"אלואטה\".\nבשנת 2017 השתתף בהצגת החנוכה \"משפחת קדמוני בממלכת הדינוזאורים\" בתפקיד שלוו. ב-2017–2018 הופיע בתפקיד יניב, המלאך השומר של רועי, בשתי העונות של הסדרה הקומית \"המלאך השומר שלי\".\nבשנת 2018 שיחק בסדרת הנעורים של הטלוויזיה החינוכית חינוכית \"האוצר שלנו\", בתפקיד בן.\nב-2021 שיחק בסדרה של שמואל הספרי \"מותק בול באמצע\" בכאן 11.\nבשנת 2024 נכנס כדייר בעונה ה-14 של תוכנית הריאליטי \"האח הגדול\" והודח לאחר 49 ימים כמודח ה-11.\nאדם רווק. מתגורר בתל אביב.\n\n בן אדם, ברשת החברתית פייסבוק\n בן אדם, ברשת החברתית אינסטגרם\nבן אדם, במיזם \"אישים\" לתיעוד היצירה הישראלית\n בן אדם, במסד הנתונים הקולנועיים IMDb (באנגלית)\nדינה גלוכמן, בן אדם: \"אחרי גאליס, אני כותב סדרה חדשה\", באתר פרוגי, 15 באוגוסט 2016",
    "pageid": 1897475
  },
  {
    "title": "בנגלדש",
    "extract": "הרפובליקה העממית של בנגלדש (בבנגלית: গনপ্রজাতন্ত্রী বাংলাদেশ, ‏‏?‏) היא מדינה מוסלמית בדרום יבשת אסיה, השוכנת לחופו הצפוני של מפרץ בנגל, במזרח האזור שנודע בעבר בשם \"בנגל\". לבנגלדש גבול יבשתי עם הודו ועם מיאנמר, והיא קרובה גם לסין, לנפאל ולבהוטן. משמעות השם \"בנגלדש\" היא \"המדינה של בנגל\". הייתה בעברה חלק ממזרח פקיסטן, והכריזה על עצמאות ממערב פקיסטן ב-26 במרץ 1971.\nמעל ל-90% מאוכלוסיית בנגלדש הם מוסלמים, ואסלאם היא דתה הרשמית של המדינה. היא גם חברה בארגון לשיתוף פעולה אסלאמי.",
    "pageid": 4444
  },
  {
    "title": "בראול סטארס",
    "extract": "Brawl Stars  (בתרגום חופשי לעברית: כוכבי הקטטה) הוא משחק וידאו אסטרטגי חינמי שיצא ב-12 בדצמבר 2018 מסוג זירת קרב מרובת משתתפים, המפותח ומתוחזק על ידי חברת Supercell  המשחק משווק בחנויות ה-App Store וה-Google Play.",
    "pageid": 1690842
  },
  {
    "title": "ג'וש שפירו",
    "extract": "ג'ושוע דייוויד שפירו (באנגלית: Joshua David Shapiro; נולד ב-20 ביוני 1973) הוא פוליטיקאי יהודי-אמריקאי המכהן כמושל ה-48 של קהיליית פנסילבניה, מאז ינואר 2023. שפירו, חבר המפלגה הדמוקרטית, נבחר בבחירות האמצע ב-2022 למושל המדינה. טרם כהונתו כמושל שירת כתובע הכללי של פנסילבניה בשנים 2023-2017 תחת המושל טום וולף.",
    "pageid": 2158590
  },
  {
    "title": "גזלייטינג",
    "extract": "גזלייטינג (מאנגלית: Gaslighting; בעברית: גִּזְלוּת דעת או גִּזְלוּת) היא צורת התנהגות הכוללת מניפולציה של הזולת כדי לגרום לו לפקפק בתפיסותיו, בחוויותיו, בתפיסת המציאות שלו או באופן בו הוא מבין מאורע. המושג משמש בעיקר בשפת הדיבור ופחות בשפה המקצועית. מדי פעם יש התייחסויות למושג בספרות הטיפולית, למשל בהקשר של טקטיקות מניפולטיביות של אנשים הסובלים מהפרעת אישיות אנטיסוציאלית. בעבר השתמשו במושג זה כדי להתייחס למניפולציה קיצונית העלולה להביא לגרום לאשפוז פסיכיאטרי. מקור המונח במחזה של פטריק המילטון \"Gas Light\" משנת 1938, שעובד לסרט Gaslight משנת 1944, אם כי המונח לא צבר פופולריות עד אמצע שנת 2010.",
    "pageid": 1715314
  },
  {
    "title": "דדפול & וולברין",
    "extract": "דדפול & וולברין (באנגלית: Deadpool & Wolverine, נהגה \"דדפול ווולברין\") הוא סרט גיבורי-על אמריקאי עתידי המבוסס על הדמויות דדפול ווולברין מבית מארוול קומיקס, שמופק בשיתוף פעולה בין אולפני מארוול ואולפני \"Maximum Effort\" ומופץ על ידי סרטי אולפני וולט דיסני. הסרט מהווה המשכון לסרט \"דדפול 2\", וכן את סרטו ה-34 של היקום הקולנועי של מארוול. את הסרט מביים שון לוי על פי תסריט שכתב יחד עם רט ריס, פול ורניק, זב ולס וראיין ריינולדס, שאף שב לגלם את דמותו של וייד וילסון / דדפול לצדו של יו ג'קמן כג'יימס \"לוגאן\" האולט / וולברין, בנוסף למורנה בקארין ובריאנה הילדברנד.\nבנובמבר 2016, נמסר לראשונה על פיתוחו של סרט שלישי בכיכובו של דדפול באולפני המאה ה-20, שהוקפא לאחר רכישת החברה על ידי חברת וולט דיסני במרץ 2019. עם רכישת האולפנים, הועברה השליטה בדמות לאולפני מארוול, שהחלו לפתח מחדש את הסרט בשיתוף פעולה עם ריינולדס. הסרט מכניס לראשונה את דמותו של דדפול אל היקום הקולנועי של מארוול תוך שמירה על סיווג הצפייה \"R\" לו זכו הסרטים הקודמים. בנובמבר 2020, נמסר על שכירתם של התסריטאים ונדי מולינו וליזי מולינו-לוגלין לכתיבת התסריט, אך במרץ 2022, נמסר כי יחליפו אותן ריס וורניק, שהיו אמונים על כתיבת שני הסרטים הראשונים והופקדו על שכתוב התסריט, לצד האישור כי את הסרט יביים לוי. צילומי הסרט החלו בשלהי מאי 2023 בלונדון ובאולפני \"פיינווד\" שבבקינגהמשייר, אנגליה, והם עתידים להתקיים גם בוונקובר, קנדה.\nהסרט עתיד לעלות לאקרנים בארצות הברית ב-26 ביולי 2024 ולהיות חלק מהשלב החמישי ביקום הקולנועי של מארוול.\n\n6 שנים לאחר הסרט דדפול 2 משנת 2018, וייד וילסון חי חיים שקטים, לאחר שהותיר את זמנו כשכיר החרב דדפול מאחוריו, עד שארגון בירוקרטי בשם Time Variance Authority (TVA), אשר קיים מחוץ לזמן וחלל ומנטר את ציר הזמן, מושך אותו למשימה חדשה. כשהיקום הביתי שלו עומד בפני איום קיומי, וילסון מצטרף בעל כורחו לוולברין הסרבן במשימה שתשנה את ההיסטוריה של היקום הקולנועי של מארוול.\n\nראיין ריינולדס – וייד וילסון / דדפול, שכיר חרב חד-לשון וחייל מובחר לשעבר בכוחות המיוחדים של צבא ארצות הברית, שזכה ליכולות ריפוי מואצות אך נותר עם צלקות פיזיות חמורות לאחר שעבר מוטציה רגנרטיבית ניסיונית לטיפול בסרטן סופני. התסריטאי רט ריס תיאר את פיתוח דמותו של דדפול בסרט כחוויה של \"דג מחוץ למים\", מכיוון שהוא מטורף שנפל לתוך \"העולם השפוי מאוד\" של היקום הקולנועי של מארוול.\nיו ג'קמן – ג'יימס \"לוגאן\" האולט / וולברין, מוטאנט בעל יכולות ריפוי מואצות ושלד אדמנטיום. ג'קמן תיאר את לוגאן ודדפול כהפכים בעלי \"דינמיקת מריבות\" שמתסכלת את לוגן. על מנת להתכונן לתפקיד, החל ג'קמן בשגרת אימונים קפדנית, שכללה אכילה של עד 8,000 קלוריות ביום.\nמורנה בקארין – ונסה, ארוסתו של וילסון.\nלזלי אגאמס – אלתיאה העיוורת: שותפתו הקשישה והעיוורת של וילסון לדירה.\nקארן סוני – דופינדר, נהג מונית ומעריצו של וילסון, המשמש לו הלכה למעשה כנהג אישי.\nבריאנה הילדברנד – אלי פימיסטר / נערה נגאסונית נפיצה, מוטאנטית צעירה בעלת היכולת לשחרר פרצי אנרגיה מגופה וחברה בצוות \"אקס-מן\".\nשיורי קוטסונה – יוקיו, חברתה של אלי פימיסטר וחברה בצוות \"אקס-מן\".\nסטפן קפיצ'יק – פיטר רספוטין / קולוסוס (דיבוב), מוטאנט רוסי בעל היכולת להפוך את עורו לפלדה אורגנית המקנה לו כוח וסיבולת על-אנושיים, המשמש כמפקח ראשי על צוות ה\"אקס-מן\".\nמת'יו מקפדיין – פרדוקס\nאמה קורין - קסנדרה נובה\nארון סטנפורד - ג'ון אלרדייס/פיירו, חבר לשעבר בצוות האקס מן. בעל יכולת מניפולציה באש.\nבנוסף, נמסר כי רוב דילייני ישוב לגלם את דמותו של פיטר, חבר בצוות \"אקס פורס\" בהנהגתו של וילסון. ג'ניפר גארנר תשוב לגלם את אלקטרה נאצ'יוס מהסרטים דרדוויל ואלקטרה. דוגפול, גרסה כלבית של דדפול, תופיע בסרט בגילומה של שחקנית הכלבים פגי.\n\nלאחר הצלחתו של הסרט \"דדפול\" (2016), החלו אולפני \"פוקס המאה ה-21\" לפתח שני סרטי המשך. על פי התכנון, התעתד הסרט השלישי להציג את צוות גיבורי-העל \"אקס פורס\". במאי הסרט הראשון, טים מילר, בחר שלא לחזור לבימוי סרטי ההמשך עקב אי-הסכמות יצירתיות בינו לבין ראיין ריינולדס, ובמקומו נשכר דייוויד ליץ' לביים את \"דדפול 2\" (2018) בנובמבר 2016. במקביל, חיפשו האולפנים קולנוען אחר שיופקד על פיתוח ובימוי הסרט השלישי. במרץ 2017, הצהיר התסריטאי רט ריס, שהופקד על כתיבת שני הסרטים הראשונים, כי צוות ה\"אקס פורס\" יוצג בסרט השני, לפני שיזכה לסרט ספין אוף שעלילתו תכלול \"משהו גדול יותר\" ותתקיים בנפרד מהסרט השלישי, שחויב על פי \"חוזה\" להיות אישי יותר.\nכאשר הוכרז על רכישתה של חברת \"פוקס המאה ה-21 \" על ידי חברת וולט דיסני בדצמבר 2017, הצהיר מנכ\"ל החברה, בוב אייגר, כי דמותו של דדפול תהיה חלק מהיקום הקולנועי של מארוול, וכי \"דיסני\" מוכנה להפיק סרטי \"דדפול\" שידורגו בסיווג צפייה R \"כל עוד אנחנו מודיעים לקהל מה צפוי\". אייגר הוסיף כי ניתן לפתח \"מותג Marvel-R\" עבור דמויות ייחודיות מבית מארוול קומיקס, כמו דמותו של דדפול. במאי 2018, הצהיר ריינולדס כי הפקתו של סרט \"דדפול\" שלישי לא תתקיים, בהינתן העברת המיקוד של הזיכיון לסרט \"אקס פורס\", אך מנגד, ציינו ריס ושותפו לכתיבה, פול ורניק, כי הפקתו של סרט שלישי \"בהחלט\" אפשרית לאחר שריינולדס לקח הפסקה מהדמות והוכרז על ביטולו של סרט הספין אוף. בנוסף, הביע ליץ' את רצונו לשוב לבימוי סרט \"דדפול\" נוסף, בהתאם לזמינותו לקראת הפקת הסרט. באוגוסט 2018, נמסר כי על פי השמועות, פיתוחו של סרט שלישי של דדפול החל, וכי צילומי הסרט עתידים להתקיים באטלנטה, ג'ורג'יה, ולא בוונקובר, קנדה, שם צולמו שני הסרטים הקודמים. בשלהי שנת 2018, הופץ הסרט \"Once Upon a Deadpool\", גרסת PG-13 של הסרט השני, כחלק ממהלך שיווקי שתוכנן על ידי אולפני מארוול וחברת וולט דיסני במטרה לראות לאילו ביקורות תזכה דמותו של דדפול בגרסה \"מרוככת\" המותאמת ליקום הקולנועי של מארוול. במקביל לקידום \"Once Upon a Deadpool\", אישר ריינולדס את דבר פיתוחו של סרט שלישי, שעלילתו תפנה ל\"כיוון אחר לגמרי\"; בהמשך, הצהיר ריינולדס כי הסרט נועד להיות סרט מסע בהשראת הסרט \"רשומון\" (1950) וכי עלילתו תציג גם את דמותו של יו ג'קמן, ג'יימס \"לוגאן\" האולט / וולברין, בעוד שג'קמן חשף שהוא חזה בעבר את חזונו של ריינולדס לסרט \"שיתוף-פעולה\" שכזה בהשראת הסרט \"48 שעות \". (1982) במהלך הקרנת בכורתו של הסרט \"דדפול\" בשנת 2016, על אף שבאותה תקופה הכריז על פרישה רשמית מהתפקיד. במרץ 2019, רכשה \"דיסני\" רשמית את \"פוקס המאה ה-20\" וקיבלה את זכויות עיבודן של מספר דמויות מבית \"מארוול קומיקס\" עבור אולפני מארוול, כולל דמותו של דדפול. עקב הרכישה, הסרטים מבוססי-מארוול ש\"פוקס\" שקדה על פיתוחם, \"הוקפאו\".\nביוני 2019, חשף ג'וש ברולין שהוא ניהל דיונים מול אולפני מארוול על עתידו כקייבל, לאחר שכיכב בדמותו ב\"דדפול 2\" במקביל לגילום דמותו של תאנוס בסרטי היקום הקולנועי של מארוול. באוקטובר 2019, הצהירה זאזי ביטס שתופתע אם תתבקש לשוב לגלם את דמותה של דומינו בסרט עתידי. בנוסף, הצהירו ריס וורניק שהם וריינולדס לקחו \"מנוחה נחוצה מדדפול\" בזמן שחיכו לשמוע מאולפני מארוול על עתיד הזיכיון. השניים ציינו כי לתחושתם, ביקום הקולנועי יהיו יותר דמויות זמינות שישמשו כמושא ללעג ובדיחות מצד דדפול בהשוואה לאפשרויות המוגבלות שהיו להם בבחירת הדמויות שעליהם ל\"פוקס\" הייתה זכויות עיבוד בסרטים הקודמים. במקביל, אישר ריינולדס שהוא נפגש עם אולפני מארוול. בדצמבר 2019, אישר ריינולדס כי תהליך פיתוחו של הסרט באולפני מארוול אכן החל רשמית. בהמשך, חשף ריינולדס שהוא דחק בנשיא אולפני מארול, קווין פייגי לכלול את דמותו של וולברין בסרט, על אף שנאמר לו שזה \"לא אפשרי\".\nבאוקטובר 2020, נמסר כי אולפני מארוול וריינולדס נפגשו עם תסריטאים פוטנציאליים עבור הסרט, ובנובמבר 2020, נמסר כי לכתיבת התסריט נשכרו האחיות ונדי מולינו וליזי מולינו-לוגלין. ריינולדס ואולפני מארוול הרגישו שסגנון הכתיבה של האחיות תואם את כוונתם להשאיר את הסרט בסיווג צפייה R. אולפני מארוול וריינולדס אף היו פתוחים לאפשרות לשכור את ליץ' לבימוי הסרט, אך ירדו מאפשרות זו בעקבות אילוצי לוח הזמנים של ליץ' במהלך 2021 ואי-מעורבותו בהעסקת התסריטאיות. ליץ' אישר שאכן נפגש עם אולפני מארוול ואת אי-העסקתו בשל אילוצים חיצוניים. בינואר 2021, אישר פייגי בשנית כי לסרט יהיה סיווג צפייה R ואכן יתרחש במסגרת היקום הקולנועי של מארוול. פייגי אף הצהיר כי צילומי הסרט יתחילו רק אחרי שנת 2021, בעקבות לוח הזמנים העמוס של ריינולדס. ביולי 2021, קידמו ריינולדס וטאיקה ואיטיטי את סרטם, \"לשחרר את גאי\" (2021), באמצעות פרסומת בדיונית בה הופיעו בדמויותיהם של דדפול וקורג, במהלכה דן דדפול על הצטרפותו ליקום הקולנועי של מארוול. באוגוסט 2021, הצהיר ריינולדס כי הצילומים עתידים להתחיל בשנת 2022, עובדה שזכתה לאישור מפייגי, שאף הצהיר כי אולפני מארוול שוקדים על מציאת חלון זמן לשיבוץ הסרט לעלייתו לאקרנים, וכי ריינולדס שותף לכתיבת התסריט. בנובמבר, הביעו ביטס ורוב דילייני את רצונם לשוב לגילום דמויותיהם מ\"דדפול 2\" בסרט ההמשך עם זאת, בסופו של דבר נמסר כי ביטס לא תשוב לגלם את דמותה של דומינו. במקביל, הצהיר ריינולדס כי כתיבת הסרט \"נתקעה\".\n\nבמרץ 2022, נמסר כי על בימוי הסרט יופקד הקולנוען והמפיק שון לוי, לאחר ששיתף פעולה בעבר עם ריינולדס בסרטים \"לשחרר את גאי ו\"פרויקט אדם\" (2022). עוד נמסר כי תסריטאי שני הסרטים הראשונים, ריס וורניק, נשכרו למלאכת שכתוב התסריט. לוי אף הצהיר כי צילומי יתקיימו רק לאחר שנת 2022, בשל לוח הזמנים העמוס שלו לשארית השנה. בנוסף, אישר ריינולדס כי חברת ההפקה שלו, \"Maximum Effort\", תהיה שותפה להפקת הסרט. ביוני 2022, הצהירו ריס וורניק על התרגשותם מהאפשרות להשתמש ביקום הקולנועי של מארוול כרקע עבור עלילת הסרט, וכי \"דיסני\" ומארוול תומכים בבדיחות על היקום הקולנועי שהם כותבים עבור הסרט, בהתחשב בהצלחתם בשני הסרטים הקודמים. כשנשאלו אם הם עובדים על תסריט חדש לגמרי או משתמשים בחלקים מהתסריט שנכתב על ידי האחיות מולינו, סירבו ריס וורניק לאשר זאת, בנימוק שאינם רוצים לחשוף את פרטי העלילה. במקביל, נמסר כי על עיצוב ההפקה הופקד המעצב ריימונד צ'אן, שעבד בעבר על הסדרה \"הפלקון וחייל החורף\" (2021). ביולי 2022, הצהיר פייגי שאיכותו של הסרט תהיה שווה לאיכותם של סרטים שלישיים בטרילוגיות סרטים נוספות בתוך היקום הקולנועי, בהם \"קפטן אמריקה: מלחמת האזרחים\" (2016), \"תור: ראגנארוק\" (2017) ו\"הנוקמים: מלחמת האינסוף\" (2018).\n\nבאוגוסט 2022, נמסר על החלטתו של ג'קמן להצטרף להפקת הסרט לאחר ששהה בעצמו במסע בדרכים, ועל יצירת קשר מצדו עם ריינולדס בנוגע לשובו לגילום דמותו של וולברין, כשמקביל התכונן ריינולדס לפגישה עם פייגי בנושא זה. בספטמבר 2022, אישר ריינולדס שג'קמן ישוב לגלם את דמותו של וולברין בסרט, במקביל להכרזת תאריך עליית הסרט לאקרנים ב-6 בספטמבר 2024. עם אישור שובו של ג'קמן לתפקיד, הבהירו ריינולדס וג'קמן כי עלילת הסרט לא תסתור את אירועי \"לוגאן\" (2017), במהלכם הדמות מתה, ובמקום זאת, תתקיים בצורה \"נפרדת\", ולפני אירועי \"לוגאן\". ג'קמן אף הצהיר כי שיבתו של לוגאן תתאפשר כתוצאה מאמצעי נרטיבי אותו אולפני מארוול המציאו, שבו ניתן להשתמש על מנת לנוע על צירי זמן, מבלי לסתור את אירועי \"לוגאן\" – תנאי שהיה חשוב לו; בנוסף, פנה ג'קמן אישית אל הבמאי ג'יימס מנגולד, שהופקד על בימוי הסרט \"לוגאן\", על מנת להבטיח לו שאירועי שני הסרטים לא יסתרו אחד את השני.\nבאוקטובר 2022, נמסר כי תהליך הפרה-פרודקשן החל, וכי צילומי הסרט עתידים להתחיל בינואר 2023 בוונקובר, קנדה, לפני שדווח לאחר מכן שהפצת הסרט נדחתה ל-8 בנובמבר 2024. בנובמבר 2022, הצהיר ריינולדס כי צילומי הסרט יתחילו מעט לפני אמצע שנת 2023, בעוד מ\"קוליידר\" דווח כי צילומי הסרט עתידים להתחיל בסביבות אפריל 2023. בנוסף, התייחס ריינולדס לסרט כ\"סרט דדפול / וולברין\", בעוד שג'קמן התייחס לסרט כ\"וולברין ודדפול\". בדצמבר 2022, הצהיר לוי כי תהליך פיתוחו של הסרט הוא אחד מהחוויות הכיפיות ביותר שעבר, תוך ציון מודעותו העצמית של הסרט ושימוש הסרט באלימות ושפה גסה; בנוסף, חשף לוי כי צילומי הסרט עתידים להתחיל במאי 2023. בפברואר 2023, נמסר כי הוצע לפטריק סטיוארט, שגילם את דמותו של צ'ארלס אקסבייר בסדרת סרטי \"אקס-מן\" ושב לגלמה בסרט \"דוקטור סטריינג' בממדי הטירוף\" (2022), לשוב לגלם את הדמות פעם נוספת בסרט. בשלהי פברואר 2023, נמסר על ליהוקה של אמה קורין לתפקיד האנטגוניסטית הראשית. עוד נמסר כי אולפני מארוול היו מעוניינים ללהק את קורין לתפקיד כבר משלהי 2022, אך כי קורין נאלצה לסיים את התחייבויותיה הקודמות לפני הצטרפותה לצוות השחקנים; וכי צילומי הסרט עתידים להתקיים בלונדון.\nבמרץ 2023, דווח כי הרשות למשתנים בזמן ודמויותיהם של מוביוס מ. מוביוס (בגילומו של אוון וילסון) וגברת דקות (בדיבובה של טרה סטרונג) יופיעו בסרט. בנוסף, נמסר על ליהוקו של מת'יו מקפדיין לצוות השחקנים בתפקיד שטרם פורסם, אם כי דמותו תוארה כ\"גלגל שלישי\" ביחסיהם של דדפול ו-וולברין, בעוד שנמסר על שובם של קארן סוני ולזלי אגאמס לגילום דמויותיהם של דופינדר ואלתיאה העיוורת מסרטי \"דדפול\" הקודמים וכי התסריטאי זב ולס יהיה שותף לכתיבת התסריט, לאחר ששימש כתסריטאי בסדרה \"שי-האלק: עורכת דין בשירות החוק\" (2022) והסרט \"המארוולס\" (2023), כמו כן, גם כתסריטאי ראשי עבור הסדרה \"Marvel Zombies\"‏ (2024). בתחילת אפריל 2023, הודיעה מורנה בקארין על ניהול משא ומתן מול אולפני מארוול בדבר שיבתה לגילום דמותה של ונסה, ובשלהי אפריל, אושר דבר ליהוקה לצוות השחקנים לצד סטפן קפיצ'יק שישוב לדבב את דמותו של קולוסוס. במאי 2023, נמסר כי דילייני ישוב לגלם את דמותו של פיטר, וכי ריינולדס ולוי שותפים גם הם לכתיבת התסריט. בשלהי מאי 2023, נמסר על שובן של בריאנה הילדברנד ושיורי קוטסונה לגילום דמויותיהן של אלי פימיסטר / נערה נגאסונית נפיצה ויוקיו, בהתאמה.\n\nצילומי הסרט החלו ב-22 במאי 2023, בלונדון, ובאולפני \"פיינווד\" שבבקינגהמשייר, אנגליה, ועליהם הופקד צלם הקולנוע ג'ורג' ריצ'מונד. צילומים נוספים עתידים להתקיים גם בוונקובר, קנדה. במקור, התעתדו צילומי הסרט להתחיל בינואר 2023, ולאחר מכן באפריל 2023. חרף שביתת גילדת התסריטאים שהחלה בתחילת מאי 2023, צילומי הסרט התעתדו להתקיים כמתוכנן, על אף שהוטלו הגבלות על יכולתו של ריינולדס לתרום לתסריט במהלך הצילומים, כפי שעשה במהלך צילומי שני הסרטים הקודמים. על פי הדיווחים, אולפני מארוול תכננו לצלם את מה שהם יכולים במהלך תקופת הצילומים ולבצע התאמות ותיקונים נדרשים בתסריט במהלך השלמות וצילומים מחודשים. לוי עבד עם אולפני מארוול וצוות ההפקה של הסדרה \"דברים מוזרים\" (שעל הפקתה בפועל הוא אמון) על מנת לאפשר לו לביים לפחות פרק אחד בעונתה האחרונה של הסדרה, לאחר שהיה מודע לכך שלוח זמני הצילומים המתוכנן של הסרט יחפוף להפקת העונה האחרונה של \"דברים מוזרים\", לפני שהאחים דאפר הכריזו על דחיית צילומי העונה בעקבות שביתת התסריטאים.\n\nהסרט עתיד לעלות לאקרנים בישראל ב-24 ביולי 2024 וב-ארצות הברית ב-26 ביולי 2024. במקור, התעתד הסרט לעלות לאקרנים ב-6 בספטמבר 2024, לפני שנדחה ל-8 בנובמבר 2024, ולאחר מכן ל-3 במאי בנוסף, עתיד הסרט להיות חלק מהשלב החמישי ביקום הקולנועי של מארוול.\nב-16 בפברואר 2024 יצא במהלך הסופרבול הטיזר הרשמי של הסרט, בו נראה חלק קטן מוולברין. ב-22 באפריל פורסם טריילר  לסרט.\n\n אתר האינטרנט הרשמי של דדפול & וולברין (באנגלית)\n \"דדפול & וולברין\", במסד הנתונים הקולנועיים IMDb (באנגלית)\n \"דדפול & וולברין\", באתר AllMovie (באנגלית)\n \"דדפול & וולברין\", באתר Rotten Tomatoes (באנגלית)\n\"דדפול & וולברין\", באתר Metacritic (באנגלית)\n \"דדפול & וולברין\", במסד הנתונים הקולנועיים KinoPoisk (ברוסית)",
    "pageid": 2111711
  },
  {
    "title": "הילרי קלינטון",
    "extract": "הילרי דיאן רודהם קלינטון (באנגלית: Hillary Diane Rodham Clinton ‏‏?‏; נולדה ב-26 באוקטובר 1947) היא מדינאית אמריקאית. כיהנה כחברת הסנאט של ארצות הברית מטעם מדינת ניו יורק (2001–2009) ואחר כך כמזכירת המדינה של ארצות הברית (2009–2013) בממשלו של הנשיא ברק אובמה. טרם היבחרה לתפקידים ציבוריים, הייתה הגברת הראשונה של ארצות הברית (1993–2001) במהלך תקופת כהונתו של בעלה, ביל קלינטון, כנשיא ארצות הברית. בבחירות לנשיאות שנערכו ב-2016 הייתה מועמדת המפלגה הדמוקרטית, ובכך הייתה לאישה הראשונה שהועמדה לנשיאות מטעם מפלגה גדולה בארצות הברית.\nקלינטון נולדה וגדלה בשיקגו ופרבריה. סיימה את לימודיה במכללת ולסלי ב-1969 והשלימה תואר במשפטים באוניברסיטת ייל ב-1973. לאחר ששימשה כיועצת משפטית בקונגרס, עברה לארקנסו ונישאה לביל קלינטון ב-1975. שנתיים לאחר מכן ייסדה את \"הארגון לילדים ומשפחות בארקנסו\" . התמנתה ליושבת הראש הראשונה של התאגיד לסיוע משפטי  ב-1978 ושנה לאחר מכן הפכה לשותפה הראשונה ב\"רוז\" , משרד עורכי דין מהוותיקים ביותר בארצות הברית. בתקופת כהונתו של בעלה ביל קלינטון כמושל ארקנסו הובילה כח משימה שהמלצותיו סייעו להחלת רפורמה בבתי הספר הציבוריים במדינה.\nעם היבחרו של בעלה לנשיאות ב-1992, הייתה לגברת הראשונה של ארצות הברית. בבית הלבן הנהיגה מאבק לשוויון מגדרי ולרפורמה במערכת הבריאות במסגרת תפקידה כגברת הראשונה. יחסיה האישיים עם ביל היו תחת עין הציבור והסתבכו בעקבות פרשת מוניקה לווינסקי. ב-2000 נבחרה מטעם המפלגה הדמוקרטית לייצג את מדינת ניו יורק בסנאט של ארצות הברית, וב-2006 נבחרה שוב. ב-2008 התמודדה בבחירות המקדימות לנשיאות ארצות הברית אך במועמדות המפלגה הדמוקרטית זכה הסנאטור ברק אובמה.\nמ-2009 עד 2013 כיהנה כמזכירת המדינה של ארצות הברית בממשלו של אובמה. במהלך כהונתה הובילה את התקיפה הצבאית הבינלאומית בלוב כתגובה לאביב הערבי. היא סייעה לארגן את הבידוד הדיפלומטי ואת הטלת הסנקציות הבינלאומיות על איראן במאמץ לכפות עליה את צמצום תוכנית הגרעין שלה, שבסופו של דבר הביאו להסכם המעצמות על תוכנית הגרעין האיראנית ב-2015. היא כיהנה כמזכירת המדינה בתקופה בה נרשמה התדרדרות משמעותית ביחסי ארצות הברית–ישראל, בין היתר בעקבות היחסים העכורים בין ראש הממשלה בנימין נתניהו והנשיא אובמה, וכן בגין היותה מי שהניחה את היסודות להסכם הגרעין, שממשלת ישראל התנגדה לו.\nב-2016 התמודדה קלינטון בשנית בבחירות המקדימות, שבהן גברה על הסנאטור העצמאי ברני סנדרס ונבחרה כמועמדת המפלגה הדמוקרטית לנשיאות ב-28 ביולי. מערכת הבחירות הכלליות בשנה זו נחשבת לאחת מהמתוחות שהיו בארצות הברית, בגלל התערבות רוסיה בבחירות וחשיפת עשרות אלפי אי-מיילים בענייני עבודה ובהם מיילים מסווגים וסודיים רבים ששלחה קלינטון דרך תיבת הדואר הפרטי שלה. היא הפסידה בבחירות הללו ליריבה הרפובליקני, דונלד טראמפ, על אף שזכתה ברוב קולות המצביעים - למעלה מ-65 מיליון קולות, ב-2.8 מיליון יותר מטראמפ.\nמתנגדיה האשימו אותה בקשרי הון-שלטון פסולים ובניתוק מהעם האמריקאי, ואילו תומכיה רואים בה סמל פמיניסטי ומי שתרמה תרומה חשובה לניפוץ תקרת הזכוכית.",
    "pageid": 89449
  },
  {
    "title": "המפלגה הדמוקרטית",
    "extract": "המפלגה הדמוקרטית (באנגלית: Democratic Party) היא אחת משתי המפלגות הגדולות בארצות הברית. אפיון מצעה הפוליטי של המפלגה במישור החברתי והכלכלי הוא מרכז-שמאל ביחס למפלגה המתחרה בה, המפלגה הרפובליקנית.\nהמפלגה הדמוקרטית נוצרה לאחר פילוג המפלגה הדמוקרטית-רפובליקנית שייסד תומאס ג'פרסון ב-1794. מוסדות המפלגה הדמוקרטית של ימינו נוצרו ב-1828, מה שהופך אותה למפלגה הפעילה הוותיקה בעולם.\nנשיא ארצות הברית הראשון מטעם המפלגה הדמוקרטית היה אנדרו ג'קסון, והאחרון הוא הנשיא המכהן ג'ו ביידן.\nכיום, מבוסס מצע המפלגה בעיקרו על תמיכה מתונה ומסויגת בקפיטליזם, שכוללת, בין השאר, תמיכה בליברליזם חברתי, פרוגרסיביזם או בסוציאל-דמוקרטיה (למפלגה פלגים רבים). נושאים אחרים במצעה כוללים תמיכה באיגודים מקצועיים, זכויות אדם ומיעוטים, רפורמה במערכת אכיפת החוק, הפרדת דת ומדינה, רב-תרבותיות, איכות הסביבה ומאבק במשבר האקלים, רפורמה במערכת הבריאות כך שתהא ציבורית (\"אוניברסלית\"), חינוך ציבורי, תמיכה בזכותן של נשים לבצע הפלות, פיקוח נוקשה או התנגדות למכר כלי נשק לאזרחיה, ובעד זכויות להט\"ב.",
    "pageid": 34012
  },
  {
    "title": "המפלגה הרפובליקנית",
    "extract": "המפלגה הרפובליקנית (באנגלית: Republican Party, ידועה גם בראשי התיבות GOP מהכינוי Grand Old Party) היא אחת משתי המפלגות הגדולות בארצות הברית. מפלגה זו דוגלת בליברליזם כלכלי, והיא ימנית ושמרנית יותר ובפרט ביחס למתחרתה, המפלגה הדמוקרטית.\nהמפלגה הרפובליקנית נוסדה בוויסקונסין ב-20 במרץ 1854 כמפלגה מודרנית המבוססת על רפובליקניזם ומתנגדת לעבדות בארצות הברית, מה שהוביל 7 שנים לאחר מכן למלחמת האזרחים (בה המפלגה הרפובליקנית הנהיגה את מדינות האיחוד, והמפלגה הדמוקרטית הדרומית את מדינות הקונפדרציה). הוועידה הראשונה של המפלגה נערכה ב-6 ביולי 1854 בג'קסון שבמישיגן.\nהנשיא הראשון מטעם המפלגה הרפובליקנית היה אברהם לינקולן, והאחרון עד עתה דונלד טראמפ.\nבדמותה הנוכחית, העקרונות העיקריים של המפלגה כוללים מדיניות של ממשלה קטנה, שוק חופשי, קפיטליזם, ערכים מסורתיים, מדיניות ביטחון לאומי נוקשה, לחימה בטרור העולמי, הפרטה של שירותים ממשלתיים ושמרנות חברתית שלעיתים כוללת תמיכה במכר כלי נשק לאזרחיה, והתנגדות להפלות.",
    "pageid": 48473
  },
  {
    "title": "המשחקים האולימפיים",
    "extract": "המשחקים האולימפיים הם אירוע עולמי של תחרויות ספורט רב-ענפיות הנערך אחת לשנתיים – פעם משחקי קיץ ופעם משחקי חורף. לאחר המשחקים האולימפיים מתקיימים המשחקים הפאראלימפיים (מהמילה היוונית \"Para\", ליד) בהשתתפות ספורטאים בעלי מוגבלויות. במשחקים האולימפיים משתתפים טובי הספורטאים מכל העולם, והם נחשבים במרבית הענפים האולימפיים לאירוע השיא העולמי של אותו ספורט.\nכיום נערכים המשחקים האולימפיים העיקריים בקיץ מדי ארבע שנים, ומשחקי החורף המצומצמים יחסית נערכים שנתיים לאחר מכן. משחקי הקיץ הם האירוע הספורטיבי הגדול ביותר בעולם מבחינת היקף ההשתתפות. היקף הצפייה במשחקים בכלי התקשורת נחשב השני בגודלו לאחר היקף הצפייה במשחקי גביע העולם בכדורגל (המונדיאל).\nהמונח \"אולימפיאדה\" התייחס בעבר לתקופה בת 4 השנים שבין המשחקים האולימפיים, אך כיום הוא משמש בקרב דוברי עברית לתיאור האירוע עצמו, ובהשאלה כדי לציין אירועים תחרותיים כלל-עולמיים נוספים. באנגלית נפוץ המונח \"The Olympics\" (\"האולימפיים\") כהתייחסות לאירוע ולמשחקים.",
    "pageid": 9813
  },
  {
    "title": "הקול בראש 2",
    "extract": "הקול בראש 2 (באנגלית: Inside Out 2) הוא סרט התבגרות אמריקאי בהנפשה ממוחשבת של אולפני פיקסאר ודיסני משנת 2024, בבימויו של קלסי מאן, על פי תסריט מאת מג לה-פוב ודייב הולשטיין.\nזהו הסרט השני באורך מלא בזיכיון \"הקול בראש\" ומהווה סרט המשך ל\"הקול בראש\" משנת 2015. עלילת הסרט עוקבת אחר הילדה המתבגרת, ריילי, ובמטה הרגשות שלה מתפתחים רגשות חדשים. את הסרט (בגרסה האנגלית) מדבבים איימי פולר, פיליס סמית', לואיס בלאק, דיאן ליין וקייל מקלכלן שממשיכים לדבב את הדמויות שדיבבו בסרט הראשון, ואליהם מצטרפים טוני הייל, ליזה לפירה, מאיה הוק, איו אדבירי, אדל אקסרצ'ופולוס, פול וולטר האוזר וקנסינגטון טלמן.\nהסרט הוכרז במהלך כנס \"D23\" בספטמבר 2022, כאשר מאן, מארק נילסן ולה-פוב צורפו כבמאי, מפיקה ותסריטאית. בנוסף הוכרז שפולר, סמית', בלאק, ליין ומקלכלן ישובו לדבב את דמויותיהן. בנובמבר 2023, הייל, לפירה והוק הצטרפו לצוות השחקנים. במרץ 2024, אדבירי, אקסרצ'ופולוס, האוזר וטלמן הצטרפו לצוות השחקנים. לאחר מכן, נמסר כי הולשטיין כתב את התסריט יחד עם לה-פוב. הסרט מציג את רעיון \"5 עד 27 רגשות\" של במאי הסרט הראשון, פיט דוקטר.\nב-10 ביוני 2024, הסרט הוקרן לראשונה בתיאטרון \"El Capitan\", בלוס אנג'לס. הסרט עלה לאקרנים בארצות הברית ב-14 ביוני 2024, ובישראל ב-12 ביוני 2024. הסרט קיבל ביקורות חיוביות ממבקרים, והכניס 724.4 מיליון דולר ברחבי העולם. בנוסף, הוא זכה להיות הסרט עם הפתיחה השלישית הטובה ביותר אחרי \"משפחת סופר על 2\" (2018) והרימייק של \"מלך האריות\" (2019).",
    "pageid": 2348426
  },
  {
    "title": "חות'ים (שבט)",
    "extract": "חות'ים (בערבית: قبيلة الحوثي; מילולית: השבט מחות') הוא שבט ערבי בצפון תימן. השבט הוא חלק משבט בַּ֫נוּ הַמְדַ֫אן (بَنُو هَمْدَان). השבט נמצא בעיקר באזור עמראן וסעדה.",
    "pageid": 2270152
  },
  {
    "title": "חיל האוויר הישראלי",
    "extract": "חיל האוויר הישראלי, שידוע גם בשמו המקוצר \"חיל האוויר\", או בשמו הרשמי \"זרוע הָאוויר והֶחלל\", הוא הזרוע האווירית של צבא הגנה לישראל. חיל האוויר הישראלי הוא מרכיב משמעותי בעוצמתו של צה\"ל, והוא נחשב לחזק ביותר במזרח התיכון, ולאחד מחילות האוויר הטובים והמתקדמים ביותר בעולם. בראש זרוע האוויר עומד קצין בדרגת אלוף. מפקדו הנוכחי של החיל הוא אלוף תומר בר.",
    "pageid": 516777
  },
  {
    "title": "חמאס",
    "extract": "חמאס (בערבית: حماس, ראשי תיבות של حركة المقاومة الاسلامية – בתעתיק מדויק: חרכת אלמקאומה אלאסלאמיה – \"תנועת ההתנגדות האסלאמית\"; פירוש המילה \"חמאס\": התלהבות, גבורה, קנאות) הוא ארגון טרור ותנועה אסלאמיסטית-סונית פונדמנטליסטית פלסטינית שהוקמה בשנת 1987.\nמטרת הארגון על פי אמנת חמאס היא הקמת מדינה פלסטינית אסלאמית תאוקרטית בשטחי ארץ ישראל, \"מהנהר עד לים\", הכוללים את שטחי מדינת ישראל כולל יהודה, שומרון וחבל עזה, תחת המוטו: \"אללה הוא תכליתה, הנביא הוא דמות המופת שלה, הקוראן הוא החוקה שלה, מלחמת הקודש היא דרכה, והמוות למען אללה הוא הנעלה במשאלותיה\".\nתנועת חמאס הוגדרה כארגון טרור על ידי מדינות רבות ובהן ישראל, ארצות הברית, הממלכה המאוחדת, האיחוד האירופי, קנדה, אוסטרליה, ירדן, יפן, נורווגיה, איסלנד ופרגוואי. מנגד, היא מוגדרת כתנועה פוליטית לגיטימית על ידי איראן, רוסיה, טורקיה, סין ורוב מדינות ערב.\nעל פי הצהרות פומביות, תנועת חמאס מחולקת לשלוש זרועות:\n\nזרוע פוליטית-מדינית.\nזרוע צבאית המכונה \"גדודי עז א-דין אל-קסאם\" שהיא וה\"מוראביטון\" נאבקות בישראל באמצעות ביצוע פעולות טרור.\nזרוע אזרחית (\"דעוה\"), הפועלת לרווחת הציבור הרחב, בהפעלת מרפאות, מתן צדקה, חלוקת מזון, הקמת בתי ספר ובהשפעת פעילות הרווחה מגייסת תומכים רבים לחמאס.\nבפועל, כל הזרועות משמשות במישרין או בעקיפין לאותן מטרות, שהוגדרו באמנת חמאס, ובראשן חיסול מדינת ישראל.\nבתקופת האינתיפאדה השנייה הובילה חמאס את הטרור הפלסטיני ובפרט את גל פיגועי ההתאבדות כנגד אזרחי ישראל. חמאס צברה פופולריות ביהודה ושומרון אך עיקר כוחה היה ברצועת עזה, שם למרות שנהרגו רוב מנהיגיה (אחמד יאסין, סלאח שחאדה, איבראהים מקאדמה, עדנאן אל-ע'ול ועבד אל-עזיז א-רנתיסי), חמאס שמרה על כוחה, ואף התחזקה אל מול אוזלת ידם של מנגנוני הביטחון של הרשות הפלסטינית.\nבינואר 2006 זכתה רשימת \"הרפורמה והשינוי\" של חמאס ברוב בבחירות למועצה המחוקקת הפלסטינית, הפרלמנט של הרשות הפלסטינית. ראש הסיעה, אסמאעיל הנייה, מונה כראש ממשלת הרשות הפלסטינית. אולם עם פרוץ עימות חמאס-פת\"ח ברצועת עזה, פוזרה הממשלה וחמאס הוצא מחוץ לחוק על ידי ראש הרשות, מחמוד עבאס. העימות הסתיים ב-14 ביוני 2007, אז השתלטה חמאס על רצועת עזה, תוך הריגת פעילי פת\"ח. מאז שולטת חמאס ברצועה תחת הנהגתו של יחיא סנוואר משנת 2017. סנוואר כפוף לאסמאעיל הנייה, העומד בראש הזרוע המדינית של חמאס ששוכנת בקטר, ולמחמוד א-זהאר, שאחראי על קשרי החוץ של הארגון בעזה. לאחר חתימת הסכם הפיוס בין פת\"ח לחמאס  בקהיר באפריל 2011 אמר משעל כי חמאס תקבע את אופי המאבק נגד ישראל, כולל השימוש באלימות ובטרור, בתיאום עם פת\"ח. באוקטובר 2011 בעסקת שליט הגיעה תנועת חמאס להסכם עם ישראל על שחרורם מהכלא הישראלי של 1,027 אסירים פלסטינים, בהם 280 רוצחים שנשפטו למאסר עולם, בתמורה לשחרורו של החייל החטוף גלעד שליט. ב-2014 נחתם הסכם פיוס נוסף בין חמאס לפת\"ח והוקמה ממשלת מעבר בתמיכת שני הארגונים. נכון לשנת 2020, טרם מומש בפועל הפיוס בין התנועות.\nב-7 באוקטובר 2023 פתח חמאס במתקפת פתע על ישראל – במסגרתה חדרו כ-3,000 מחבלים ליישובי עוטף עזה ולבסיסי צבא באוגדת עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-240 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה ישראל הכריזה על מלחמת חרבות ברזל, שבמסגרתה כבש צה\"ל חלקים גדולים מרצועת עזה במטרה להשמיד את יכולותיו הצבאיות של חמאס, להשיב את החטופים לישראל ולהסיר את האיום הביטחוני מרצועת עזה כלפי ישראל.\n\n ערך מורחב – אמנת חמאס\n\nיעדי חמאס נגזרים מיעדי \"האחים המוסלמים\". החידוש שבתפיסת חמאס הוא שילוב התפיסה התאולוגית המוסלמית במסגרת המאבק הלאומי הפלסטיני. חמאס גורסת כי מדינת ישראל (או כהגדרתה, \"הישות הציונית\") היא ישות מלאכותית, שהיא פרי של כיבוש, עושק וגזל שצריך לחסלה באלימות ובכוח. בראיית חמאס, כל אדמת ארץ ישראל (\"מהים עד הנהר\") היא אדמה קדושה (וקף) אסלאמית, אשר צריכה להיות תחת שלטון מוסלמי.\n\nלשם השגת יעדה, חמאס דוגלת בשימוש בשני אמצעים עיקריים:\n\nג'יהאד – ג'יהאד הוא מושג אסלאמי שפירושו \"מלחמה למען הדת\". באסלאם יש פירושים שונים למהות המושג ולאופן שבו יש ליישם אותו. לפי אחת הפרשנויות, משמעות הג'יהאד היא מאבק בכוח כדי להעביר את כל ה\"כופרים\" מהעולם. הג'יהאד, עם זאת, פוסח על בני \"דתות הספר\" (יהדות, נצרות, זורואסטריות), אם הם מכירים בשלטון האסלאם ומתיר את קיומם כבני חסות. בפרשנות חמאס להקשר הפלסטיני, ג'יהאד פירושו מאבק אלים נגד ישראל או כל גורם לא-מוסלמי השולט בשטחי פלסטין. במסגרת הג'יהאד, אנשי הדת של חמאס נותנים הכשר דתי גם למעשים שנחשבים בדרך כלל אסורים למוסלמים, כגון פעולות התאבדות, פגיעה באוכלוסייה אזרחית ושימוש בנשים וילדים במלחמה, ואף רצח פלסטינים חפים מפשע, אם קיים, לדעתם, חשש שאלו יעבירו מידע לישראל. ההצדקה של חמאס לפעולות אלו היא שהעם הפלסטיני נמצא תחת כיבוש ואין לו כלים אחרים נגד ישראל, שלה אמצעים טכנולוגיים מתקדמים.\nדעוה (دعوة) – בתרגום מילולי לעברית פירוש המושג הוא \"הזמנה\". בהקשר הדתי-מוסלמי הכוונה לקריאה לאמונה באללה. בהקשר הפלסטיני, דעוה היא פעילות של צדקה, סיוע סוציאלי וחינוך, אשר מהווים \"הכשרת לבבות\". חמאס מעוניינת בכך גם לקרב את העם הפלסטיני לאסלאם וגם לקרב אותו להשקפותיה האידאולוגיות. הדעוה יוצרת, למעשה, אינדוקטרינציה, ומקנה לחמאס תמיכה עממית. הדעוה משתלבת בשאיפת חמאס ליצור מדינה אסלאמית, משום שחמאס אינה מעוניינת בהפיכה אלימה, הכופה את האסלאם על העם, אלא בשינוי חברתי שיוביל לתמיכה עממית באסלאם - \"אבולוציה ולא רבולוציה\". בעיני כמה מהמומחים, מטרת הדעוה היא הסתת הדור הצעיר נגד ישראל ונגד החילוניות, וחינוכו לפעול באלימות[דרוש מקור]. מאז כניסתה של חמאס למערכת הפוליטית במהלך 2005 והשתלטותה על רצועת עזה ב-2007, השתנתה מערכת היחסים שבין האמצעים העומדים לרשות התנועה. מחד, שלטונה ברצועה אפשר לה לקדם חלק מיעדיה בשינוי החברה הפלסטינית באמצעות חקיקה וכפייה; ומנגד, הוא חשף אותה למערכת לחצים צבאיים וכלכליים על ידי ישראל, מדינות ערב ואף כמה מבעלות בריתה. במהלך 2011 הצהירו דוברי התנועה כי יחתרו להשתמש יותר בכלים מדיניים ועממיים כדי להשיג את מדיניותם, אך זאת מבלי לוותר על \"זכותם להשתמש בהתנגדות\".\n\nחמאס מתמרנת באמצעות כלים אלו (ג'יהאד ודעוה), תוך קשב מתמיד לקשת הסיכויים ולסיכונים העומדים בפניה. שיטות השימוש בג'יהאד ודעוה משתנות באופן מתמיד, על פי המצב המדיני בו חמאס פועלת. חוקרי התנועה במערב ובעולם הערבי ציינו כי חמאס משתדלת שלא לפגוע בארבעה עקרונות מרכזיים:\n\nאי-הכרה בישראל, ג'יהאד – לפי אמנת חמאס, למדינת ישראל אין זכות קיום, כי אדמת ארץ ישראל (\"פלסטין\") היא \"אדמה קדושה\" שאסור לאומה הערבית לוותר עליה, וחובה על כל מוסלמי לפעול בדרך של ג'יהאד כדי לשחרר אותה. כתוצאה מכך, חמאס אינה מבצעת צעדים אשר משתמע מהם כי היא משלימה עם קיומה של ישראל או תשלים עם קיומה בעתיד. כתוצאה מעמדה זו, חמאס שואפת תמיד לפעילות של מאבק אלים כנגד ישראל (כולל שימוש בטרור המתאבדים), והיא שוללת את האפשרות של ויתור על \"נשק ההתנגדות\". חמאס משתמש לעיתים בהפסקות אש, ככלי טקטי בלבד לצבור כוח לקראת המתקפות הבאות, וכדרך להונאת האויב.\nזיקה לאסלאם – \"חמאס: מצעה הוא השריעה. ממנו היא שואבת את רעיונותיה, את מושגיה והבנתה על העולם. ממנו היא שואבת השראה להדריך את צעדיה\" (אמנת חמאס). חמאס שואפת תמיד להעניק נופך אסלאמי לפעולותיה, ולקרב את העם הפלסטיני לפירוש שהיא נותנת לאסלאם. חמאס, לפיכך, לא מקבלת את הרעיון של הקמת מדינה חילונית (המזוהה עם אש\"ף ופת\"ח), אלא אם מדובר בשלב בדרך להקמת מדינה אסלאמית.\nהימנעות מפִתְנה (מלחמת אחים) – חמאס שואפת תמיד לפעול מתוך שיתוף עם כוחות הפלסטיניים, אשר בראייתה הם חלק מההתנגדות הפלסטינית. לפיכך, על אף התנגדותה לעמדות התנועות החילוניות (בעיקר הפת\"ח, הנוקטת פרגמטיות מדינית ורעיונית), היא רואה בהן שותפות. באמנת חמאס, לדוגמה, מכונה אש\"ף (שכבר באותה עת הכיר בהחלטה 242), \"האב, האח, שאר הבשר והידיד\". ראייה זו מדריכה את חמאס להימנע כמה שיותר מחיכוכים אלימים עם כוחות פלסטיניים אחים. החל מ-2006 החלו רבים להטיל ספק בעיקרון זה, לאחר שורה של עימותים אלימים שהתקיימו בין פעילי חמאס ופת\"ח, בעיקר ברצועת עזה.\nלגיטימציה פנימית – חמאס שואפת לשמור תמיד על תדמיתה בעיני העם הפלסטיני, כתנועה נקיית כפיים, אשר אימוץ רעיונותיה יאפשר לפלסטינים להשתחרר מהכיבוש הישראלי. חמאס, בהרבה ממהלכיה, נוקטת ברגישות רבה כלפי דעת הקהל הפנימית, ומשתדלת שלא להתעמת עמה.\nבמסגרת עקרונות אלה, מתמרנת חמאס בין הגורמים השונים. ניתן לראות מרחבי גמישות רבים של חמאס בכל הקשור לאמצעי מאבקה, אך דוגמטיות מוחלטת ביחס ליעדיה. דוגמה בולטת לנכונותה של חמאס להתפשר היא ההסכמה על ההודנה במהלך חודשי יולי-אוגוסט 2003: אף שלא הכירה בישראל, חמאס הסכימה להפסיק את הפיגועים כלפי ישראל למשך זמן קצוב, תוך שהיא נעזרת בתקדים דתי. מהלך זה, שנועד לאפשר לחמאס להתמודד עם הלחץ הפוליטי הפנימי, איפשר לחמאס מספר חודשים של שיקום (במהלכם ישראל צמצמה את פעילותה המבצעית) אשר השתלמו לאחר מכן בעליית כוחה של חמאס בבחירות של 25 בינואר 2006, שבהם הביסה את תנועת הפת\"ח השלטת. לדברי מומחים אחרים, מטרת ההודנה הייתה לחזק את הכוח הצבאי בזמן שישראל מפסיקה את הסיכולים הממוקדים ואת המבצעים הצבאיים. חמאס ביצעה מהלך דומה בראשית 2005, כאשר הסכימה ל\"תהדיאה\", הרגעה, שיזם מחמוד עבאס, תוך שהיא שומרת, לטענתה, על זכות התגובה.\n\nעקרון נוסף, הן באידאולוגיה והן במדיניות חמאס, הוא ה'צבר' (صبر; הגייה מקורבת: סַבְּר), שפירושו \"סבלנות, אורך רוח והתמדה\". חמאס מבינה שיעדיה רחוקים מהשגה, ולכן היא דוגלת במאמץ שהוא מקיף, ארוך-טווח ומשתנה בשיטותיו בהתאם לכל מצב. אמנת חמאס נאחזת בתקדימים היסטוריים כדי להמחיש כי את ישראל ניתן להשמיד בטווח הארוך, כל עוד הפלסטינים יפגינו עמידה איתנה: \"גם להסתערות הציונית הנוכחית קדמו פשיטות צלבניות מן המערב ואחרות טטאריות מן המזרח, וכשם שעמדו המוסלמים בפני הפלישות ההן ועיבדו תוכניות להילחם בהן ולהביס אותן, כך יש ביכולתם להתייצב בפני הפלישה הציונית ולהביסה\". לא פעם ניתן לשמוע את הסיסמה \"הסבלנות היא מפתח הישועה\" כביטוי עיקרון זה כערך אסלאמי עליון בהקשרים מלחמתיים.\n\nבהמשך לתפיסה הפאן-אסלאמית, רואה חמאס את שורש הבעיה במזרח התיכון ביהדות ולא רק בישראל, אותה היא תופסת כ\"ראש גשר\" לאזור.[דרוש מקור][מפני ש...] הוגי חמאס ואנשיה במסגדים מטיפים לדמוניזציה של העם היהודי כולו ומתירים פגיעה בו. כדי לעשות זאת, משתמשת חמאס הן במוטיבים אסלאמיים של אנטישמיות והן באנטישמיות אירופית \"קלאסית\". חמאס מדגישה שהיהדות פעלה כנגד מוחמד כבר מראשית האסלאם, ושמוחמד פעל נגדם בכוח. סעיפים 17 ו-22 של אמנת חמאס מציינים את השליטה של היהודים בתרבות, בחינוך ובאמצעי התקשורת במערב, מזכירים את הפרוטוקולים של זקני ציון וטוענים שהיהודים עומדים מאחורי המלחמות והמאבקים בעולם, לרבות מלחמות העולם. האמנה עושה דמוניזציה של העם היהודי כמי שמתכנן להשתלט על המזרח התיכון כולו.\nאנשי חמאס ומסמכים רשמיים של התנועה עומדים גם מאחורי התבטאויות שמקטינות ומגמדות את שואת העם היהודי או מכחישות אותה לחלוטין. כך למשל, עבד אל-עזיז א-רנתיסי, מראשי חמאס, הרבה להתבטא בנושא השואה ולטעון שהיא הייתה \"זיוף ציוני\" וכי \"הציונים היו מאחורי הפעולות של הנאצים\". חמאס מונעת מאונר\"א ללמד על השואה בבתי הספר של הארגון ברצועת עזה. במסמך תגובה רשמי לוועידת סטוקהולם בינואר 2000 הצהירה חמאס על עמדתה הרשמית המכחישה את השואה:\n\nשיא השימוש במוטיבים אנטישמיים מצד חמאס בא לידי ביטוי באמצעי התקשורת, בפרסומים ובדברים של בכירי התנועה בערבית הקוראים להשמדת העם היהודי ומצדיקים זאת הלכתית. לגישתם, היהודים כבר אינם ד'מים, כלומר בני חסות של האסלאם, מכיוון שפעלו נגדו, ועתה הם במעמד של אויבים שיש להשמידם. לתפיסתם, אללה איפשר את הקמת המדינה היהודית על מנת לרכז את היהודים ולהקל על המלאכה. חבר הפרלמנט הפלסטיני מטעם תנועת חמאס, ד\"ר יונס אל-אסטל, כתב למשל מאמר בשנת 2008 תחת הכותרת \"ייסורי הגיהנום הם גורל היהודים בעולם הבא ובעולם הזה והם עומדים להתממש\". במאמר זה, שפורסם בעיתון חמאס - אלרסאלה, טוען אלאסטאל שגורל היהודים לשרפה כבר בעולם הזה, ונותן את הפיגוע בישיבת מרכז הרב כדוגמה להשמדה זו, השמדה אקטיבית ולא ציפייה לענישה בידי האל.\nבשנת 2017 פרסם חמאס מסמך של עקרונות ומדיניות כלליים שנועד לעדכן את אמנת היסוד. במסמך זה ישנה הבחנה בין היהודים והיהדות כדת עימם אין לחמאס סכסוך, לבין \"הכיבוש והפרויקט הציוני\", בהם רואה החמאס אויבים. בנוגע ליהודים מציין המסמך כי \"חמאס מאשר שהסכסוך שלו הוא עם הפרויקט הציוני ולא עם היהודים בגלל דתם\", וכי \"חמאס דוחה רדיפת כל אדם או ערעור זכויותיו על רקע לאומי, דתי או עדתי. חמאס סבור כי הבעיה היהודית, האנטישמיות והרדיפה של היהודים הן תופעות הקשורות ביסודן להיסטוריה האירופית ולא להיסטוריה של הערבים והמוסלמים או למורשתם\".\n\nתנועת חמאס תומכת בג'יהאד העולמי, אך בשלב הראשון דוגלת בהקמת מדינה אסלאמית בשטחי ארץ ישראל בלבד. לפיכך, מנסה חמאס לגייס את תמיכת העולם במאבק זה ולבדל את עצמו מארגונים כמו אל-קאעידה. כך למשל, גינתה חמאס את פיגועי 11 בספטמבר. היא נגד \"אל-תוחיד ואל-ג'יהאד\", ארגון הטרור האסלאמי המסונף ל\"אל-קאעידה\", לאחר שבאפריל 2011 חטפו ורצחו את הסופר האיטלקי ויטוריו אריגוני ברצועת עזה. זאת בדרישה לשחרור מנהיגם, אבו וליד אל-מקדסי. באוגוסט 2012 שחררה חמאס מהכלא את אל-מקדסי.\nב-14 באוגוסט 2009 הכריז המנהיג הרוחני של ג'נד אנצאר אללה עבד אל-לטיף מוסא בדרשת יום שישי במסגד אבן תימיה ברפיח על הקמת אמירות מוסלמית, תוך שהוא טוען כי החמאס אינו ארגון דתי. החמאס כתש את האמירות והרג את מנהיגיה. או 29.\nעם זאת, משתפת חמאס פעולה עם ארגונים המזוהים עם אל-קאעידה במאבק וטרור נגד ישראל. למשל בחטיפת גלעד שליט השתתף צבא האסלאם. ראש ממשלת חמאס אסמאעיל הנייה גינה את מבצע חנית נפטון להריגת מנהיג אל-קאעידה, אוסאמה בן לאדן, שיבח את בן לאדן וכינה אותו \"לוחם ערבי מוסלמי\".\nלאחר סיום לאחר מבצע \"שומר החומות\" משמרות המהפכה וחמאס, הקימו מפקדה משותפת לתיאום פעולות צבאית נגד ישראל.\n\nארגון הטרור השיעי חזבאללה, השוכן בלבנון ומהווה מעין פרוקסי של איראן, פרס את חסותו על חמאס. שניהם מקבלים, ברמות שונות, מימון, אימונים והכוונה מאיראן. הארגונים מקיימים שיתוף פעולה רציף. שיתוף הפעולה התחזק לאחר גירוש פעילי החמאס ללבנון ב-1992, שאנשיהם לימדו את אנשי חמאס לבנות מכוניות תופת ומטעני חבלה.\nבזמן מבצע שומר החומות, חזבאללה, חמאס ואיראן הקימו חמ\"ל משותף לתיאום פעולות הטרור נגד ישראל. לחמ\"ל אף הגיע פעמיים מפקד כוח קודס, הגנרל אסמאעיל קאאני. חזבאללה שיתף מידע מודיעני עם חמאס טרם התקפת צה\"ל על \"המטרו של עזה\", ועל תרגיל ההונאה הצה\"לי שקדם לו. לטענת סגן מזכ\"ל חזבאללה, הוא העביר לחמאס גם מידע על תנועות צה\"ל על ידי מזל\"טים. עוד פורסם כי הארגון העביר נשק ותחמושת לעזה והעביר מספר קציני התנגדות פלסטינים מהרצועה במהלך התוקפנות.\nלאחר מתקפת הפתע על ישראל באוקטובר 2023, בישראל התעורר חשש שחזבאללה יבצע פלישה דומה מצפון. כבר באותו היום גויסו כוחות מילואים משמעותיים לחזית הצפונית. בפועל התנהלה בצפון לוחמה בעצימות נמוכה, ואילו חמאס נותר להילחם לבדו. ראש הלשכה המדינית של חמאס, אסמאעיל הנייה, הגיע לביקור בהול באיראן, שם נפגש עם המנהיג העליון עלי ח'אמנאי. אך לדאבונו של הנייה ח'אמנאי הבהיר כי איראן לא תשתתף ישירות במלחמה.\n\nבין חמאס ודאעש קיים דמיון רעיוני, כשותפים לאידאולוגיה פונדמנטליסטית מדינה אסלאמית. ישנו גם דמיון מעשי בדפוסי הפעולה האכזריים, שליטה באוכלוסייה אזרחית, חינוך לשנאה, והעמדה בראש סדר העדיפויות את לוחמי ה\"ג'יהאד\". קשר בין הארגונים התקיים עם שלוחת המדינה האסלאמית בחצי האי סיני דרך מנהרות ההברחה של רצועת עזה מתחת לציר פילדלפי. חמאס סייע לדאעש בהעברת כספים, הכשרה ואימון של מחבלים, סיוע בקשר ותקשורת ובטיפול בפצועים.[דרוש מקור] לפי מקורות אחרים דאעש וחמאס מתנגדים זה לזה כתוצאה מהמטרות השונות של הארגונים, וכן בגלל התמיכה שחמאס מקבלת מאיראן.\nלאחר מתקפת הפתע על ישראל שביצע חמאס ב-7 באוקטובר 2023. על גופותיהם של חלק מהמחבלים שהשתתפו בטבח במתקפה על ישראל נמצאו דגלים של דאעש. בהתקפה נטבחו כ-1,200 ישראלים ואזרחים מעשרות מדינות, רובם אזרחים לא חמושים, כולל קשישים, ילדים ותינוקות. לאחר ההתקפה הצהיר נשיא ארצות הברית ג'ו ביידן כי \"חמאס צמא דם כמו דאעש\". ראש ממשלת צרפת עמנואל מקרון אף הציע להקים קואליציה בין לאומית להשמדת חמאס, בדיוק כמו כוח המשימה הבינלאומי שקם נגד דאעש. לאור כך התפרסם ההאשטאג #HamasisISIS שפירושו \"חמאס הוא דאעש\".\n\nחמאס הוקמה בגדה המערבית על ידי אנשי המוג'מע האיסלאמי  (השלוחה של האחים המוסלמים ברצועת עזה) בראשות שייח' אחמד יאסין סביבות שנת 1987, אחרי שצברו כוח במשך שנות ה-80, בעידוד השלטון הצבאי הישראלי שראה באנשי האחים המוסלמים שעסקו בצדקה אלטרנטיבה לאש\"ף, שנחשב אז לאויב המרכזי של ישראל מהצד הפלסטיני וערך פעולות אלימות נגדה.\nקיים חוסר בהירות לגבי המיקום, המועד וזהות האנשים שהקימו את התנועה, כאשר הגרסה המקובלת היא ב-15 בדצמבר 1987 בעזה על ידי אחמד יאסין, מחמד טהאה ומנהיגים נוספים, אם כי יש מאחרים את התאריך עד לפברואר 1988. מסעב חסן יוסף טוען שהגרסאות האלו שגויות ונובעות מהיעדר מידע מדויק בנושא, ושחמאס הוקמה עוד קודם בפגישה חשאית בחברון בשנת 1986 של אחמד יאסין, אביו ודמויות דתיות משמעותיות נוספות מרחבי הגדה.\nהתנועה גייסה את אנשיה באמצעות מערכת ארגוני הצדקה שהקימה בשנים אלו, ועל תשתית ארגוני צדקה איסלאמיים נוספים אשר היו מזוהים עם חמאס אידאולוגית. עם זאת, כארגון פוליטי עם מטרות סדורות, התנועה עלתה לבימה רק עם פרוץ האינתיפאדה הראשונה, בתחילת דצמבר 1987, ושילבה בפעם הראשונה אידאולוגיה לאומית פלסטינית עם אידאולוגיה איסלמית. בין פעולותיה הבולטות בתקופה זו ניתן למנות את חטיפת ורציחת החיילים אבי סספורטס ואילן סעדון, בעקבותיהם נשפט ונכלא מנהיג התנועה אחמד יאסין בהוראת ראש הממשלה יצחק שמיר לשב\"כ, במסגרת מאמץ לאתר את מנהיגי ההתקוממות העממית - האינתיפאדה - ודרך כך להביא לרגיעתה.\nבסוף ספטמבר 1989 הוצאה חמאס מחוץ לחוק בישראל.\n\nב-13 בדצמבר 1992, טרוריסטים של חמאס חטפו ורצחו את איש מג\"ב נסים טולדנו. אחרי מציאת גופתו החלה ישראל במבצע מעצרים של מחבלי חמאס מבוקשים. בבוקר ה-16 בדצמבר החליטה ממשלת רבין לגרש ללבנון, באותו יום, למעלה מ-400 טרוריסטים של חמאס, לתקופה של שנתיים. על ההחלטה הוטל איפול בתקווה שהיא תוכל להתבצע מבלי שהעניין יגיע לדיון בבג\"ץ. ההחלטה הודלפה לארגוני זכויות אדם, שמיהרו להגיש עתירה לבג\"ץ עוד באותו לילה. השופט אהרן ברק הוציא צו ביניים שמנע את המשך הגירוש, והדיון נערך למחרת. בדיון בבג\"ץ, אושר ביצוע הגירוש וב-17 בדצמבר גורשו 415 טרוריסטים למרג' א-זוהור, שמעבר לרצועת הביטחון בדרום לבנון. בלחץ ארצות הברית, הוחלט בפברואר לקצר את תקופת הגירוש לשנה אחת בלבד.\nהעיכוב ופרסום הגירוש גרם לכך שממשלת לבנון התכוננה לכך מראש, ומנעה מהמגורשים להיכנס לשטח שבו היא שלטה. כך הם הקימו מחנה אוהלים, שמיקד את תשומת לב התקשורת העולמית. במחנה המגורשים בלטו הטרוריסטים עבד אל-עזיז א-רנתיסי ומחמוד א-זהאר, שהתקדמו בצמרת התנועה כתוצאה מכך, והפכו למנהיגי הדור השני שלה. המגורשים ניצלו את תקופת שהותם בלבנון ליצירת קשרים עם ארגון החזבאללה וללמידת דרכי פעולה חדשות בתחום הטרור והחבלה. יש סוברים, שכך הייתה תרומתם חשובה לביצוע גל פיגועי הטרור הפלסטיני, שהחל ב-1994, לאחר חזרתם של כל הטרוריסטים שגורשו.\nב-16 באפריל 1993, בוצע פיגוע ההתאבדות הראשון על ידי חמאס. מחבל מתאבד התפוצץ בסמוך לפונדק דרכים בצומת מחולה בבקעת הירדן. בתחילת 1996 נהרג מנהיג הארגון יחיא עיאש על ידי ישראל, ובתגובה בוצעו ארבעה פיגועי התאבדות - בירושלים (הפיגועים באוטובוסים בקו 18 בירושלים (1996)), בתל אביב (הפיגוע בדיזנגוף סנטר) ובאשקלון. בעקבות פיגועים אלה, טענה הרשות הפלסטינית, כי החלה לפעול נגד חמאס, ולדכא לכאורה את פעילותה. זמן קצר לאחר מכן, נעצר ראש הלשכה המדינית של התנועה, מוסא אבו מרזוק, במהלך נסיעה לארצות הברית, והוחלף על ידי סגנו ח'אלד משעל. אבו מרזוק שוחרר לבסוף כעבור שנה אך התמנה לסגנו של משעל במקום לחזור לתפקידו המקורי.\n\nבשנת 1997, לאחר שני פיגועי התאבדות בירושלים, הורה ראש ממשלת ישראל, בנימין נתניהו, למוסד, לחסל את ראש הלשכה המדינית החדש של התנועה, ח'אלד משעל, שהתגורר בירדן ולטענת גורמי ביטחון בישראל היה \"ראש הנחש\", שעומד למעשה בראשות הארגון, באמצעות רעל מיוחד. המבצע הסתבך, וסוכני \"המוסד\" שנשלחו לבצע את הפעולה נתפסו. בתמורה לשחרורם, שלחה ישראל נסיוב שהציל את חייו של משעל, ושחררה עשרות טרוריסטים פלסטינים שנשפטו לתקופות מאסר ארוכות על מעשי הטרור שביצעו, ובראשם שייח' אחמד יאסין.\nלקראת הדיונים בקמפ-דייוויד על הסדר הקבע, הציע יאסין כי חמאס תכריז על הודנה למשך 10 או 20 שנה, בתמורה להקמת מדינה פלסטינית שבירתה ירושלים, \"והדור הבא יחליט אם לחדש את המאבק\". בעקבות כישלון השיחות, לא ידוע אם הצעה זו הייתה ממשית.\n\nמאז פרוץ האינתיפאדה השנייה עלה כוחה של חמאס. סיבה אחת היא התפוררות שלטון הרשות הפלסטינית והשחיתות ברשות, שחלקה קשור למונופולים שיצרו אנשי הרשות עם אנשי עסקים ישראליים. חמאס נחשבה לגוף אידאולוגי שהשחיתות לא דבקה בו. סיבה נוספת היא פופולריות מעשי הרצח, הטרור והגרילה שלו נגד ישראל בקרב הציבור הפלסטיני. למרות העוינות בין חמאס לפת\"ח ולרשות הפלסטינית, טוענים גורמי ימין בישראל, כי השניים קיימו שיתוף פעולה חלקי בהתקפות כנגד ישראל, כאשר יאסר ערפאת משתמש בחמאס ללחוץ את ישראל על ידי טרור מבלי שהרשות תהיה אחראית לכך. ברצועת עזה, חמאס וגדודי חללי אל-אקצא לקחו אחריות משותפת על מספר רב של פעולות טרור כנגד ישראל.\nבמהלך האינתיפאדה החלה ישראל בסיכול ממוקד של מחבלי חמאס באמצעות תקיפה צבאית יזומה כגון בתקיפה אווירית או על ידי צלפים. מדיניות זו עוררה מחלוקת בישראל ובעולם, ויש שטענו שהיא אינה יעילה ואף משיגה את התוצאה ההפוכה בכך שהיא מלבה את האש. עם זאת, מדינות רבות ובהן ארצות הברית אימצו טקטיקה דומה במלחמה העולמית בטרור. כמו כן, ארגוני זכויות האדם וארגוני שמאל קיצוני בישראל ומחוץ לה הביעו מחאה כנגד מדיניות הסיכולים הממוקדים, בטענה שהיא מהווה למעשה ביצוע הוצאה להורג ללא משפט. בתחילה מדיניות זו הופעלה כנגד מחבלים מתאבדים ופעילים צבאיים שנחשבו כ\"פצצה מתקתקת\", אך ככל שעבר הזמן הופעלה מדיניות זו גם כנגד אנשי הזרוע הפוליטית של הארגון, ולא רק כלפי הזרוע הצבאית (גדודי עז-א-דין אל קסאם). בקיץ 2003 נהרג בסיכול ממוקד דובר חמאס ברצועה, אסמאעיל אבו שנב, בעוד שבכירי הארגון עבד אל-עזיז א-רנתיסי ומחמוד א-זהאר ניצלו מניסיונות דומים.\nב-6 בספטמבר 2003 במבצע קטיף כלניות הטיל מטוס קרב של חיל האוויר הישראלי פצצה במשקל רבע טון על בית שבו התכנסו בכירים רבים בחמאס: מוחמד דף, ראש הזרוע הצבאית; עדנאן אל-רול, המהנדס ברצועה והאחראי על פרויקט הקסאם; השייח אחמד יאסין, המנהיג הרוחני של חמאס; אסמאעיל הנייה, ראש לשכתו של יאסין; עבד אל-עזיז א-רנתיסי, סגנו של השייח יאסין; ומחמוד א-זהאר, מראשי חמאס וסגנו של יאסין. הפצצה פגעה רק בקומה העליונה של הבית, בעוד שכל צמרת החמאס התכנסה בקומה התחתונה של הבית, ולכן כולם ניצלו מהמתקפה.\nב-22 במרץ 2004 נהרג מייסד התנועה ומנהיגה, השייח אחמד יאסין. במקומו מונה ח'אלד משעל למנהיג חמאס. כמנהיג חמאס בשטחי יהודה, שומרון ועזה מונה עבד אל-עזיז א-רנתיסי, שנהרג אף הוא בסיכול ממוקד ב-17 באפריל 2004.\nעל-פי נתונים שפרסמה מערכת הביטחון לאחר מותו של יאסין, בשלוש וחצי שנותיה של האינתיפאדה השנייה ביצע חמאס 425 פיגועים, שבהם נהרגו 377 ישראלים ונפצעו 2,076 אנשים. 52 מפיגועים אלה היו פיגועי התאבדות, שבהם נהרגו 288 ישראלים ונפצעו 1,646. לפי המרכז למורשת המודיעין ביצע חמאס מאז תחילת העימות 780 פיגועים בהם נהרגו 430 אזרחים ונפצעו 2,260 אזרחים.\nמדיניות הסיכולים הממוקדים פגעה קשה בתשתית ההנהגתית והצבאית של חמאס. בשנת 2004 נהרגו רוב המהנדסים הבכירים של חמאס ברצועת ופעילים בכירים בתעשיית הקסאם (הבכיר שבהם היה עדנאן אל-ע'ול). פגיעות קשות אלה הביאו להחלשה בכוחה של חמאס לבצע פיגועי התאבדות בשטח ישראל, והיא הגיבה בהגברת ירי הרקטות לעבר יישובי גוש קטיף ושדרות.\nהתחזקות חמאס בציבור הפלסטיני, ההתפוררות ההדרגתית של הרשות הפלסטינית ופת\"ח, ההחלטה הישראלית על תוכנית ההתנתקות ובעיקר מות יאסר ערפאת הביאו לשינוי במדיניות התנועה בתחילת 2005, ולהדגשה רבה יותר של מאפייניה הפוליטיים. חמאס החליטה על השתתפות בבחירות למועצות המקומיות ובבחירות למועצה המחוקקת, והסכימה ל\"תהדיאה\" (הרגעה) שהכריז אבו מאזן בפסגת שארם א-שייח בשנת 2005.\nבמהלך 2005 המשיך חמאס בפעילותו הצבאית, כתגובה, לטענתו, על הפרות ישראליות של ה\"תהדיאה\". בסבבי הבחירות המקומיות זכתה חמאס במספר עיריות מרכזיות, בהן שכם וקלקיליה. במקביל, התחדדה היריבות בין התנועה ובין פת\"ח והרשות הפלסטינית. ב-14 ביולי 2005 החלו עימותים בין התנועות ברצועת עזה, על רקע ניסיון מנגנון \"הביטחון הלאומי\" למנוע ירי פצמ\"רים לעבר ישראל. במהלך העימותים נהרגו שני פלסטינים, נפצעו כמה עשרות נוספים והוצתו שריוניות ותחנות משטרה של הרשות הפלסטינית.\nחמאס החרימה את הבחירות ליושב ראש הרשות הפלסטינית שנערכו בינואר 2005, לאחר מותו של יאסר ערפאת, אולם הודיעה שתשתף פעולה עם מי שייבחר לתפקיד. בבחירות לרשויות המקומיות שנערכו לאורך שנת 2005 זכה חמאס בהצלחה יחסית, בעיקר ברצועת עזה, אך גם ביהודה ושומרון.\n\nעם סיום פינוי היישובים הישראליים מרצועת עזה במסגרת ההתנתקות בשנת 2005, החמאס חשף בתקשורת את האישים המאיישים את שרשרת הפיקוד העליונה שלו ברצועת עזה. מפקדי החטיבות של החמאס ברצועת עזה היו: אחמד רנדור \"מפקד צפון רצועת עזה\", ראא'ד סעד (מפקד חטיבת העיר עזה), אימן נופל (מפקד חטיבת מחנות המרכז, נעצר במצרים בשנת 2008 ונכלא. בתחילת שנת 2011, במסגרת אירועי \"יום הזעם\" ברח מהכלא המצרי וחזר לרצועת עזה, נהרג על ידי חיל האוויר במהלך מלחמת חרבות ברזל), מוחמד סנואר (מפקד חטיבת ח'אן יונס), ראאד אל-עטאר (מפקד חטיבת רפיח, שנהרג במבצע צוק איתן), ומוחמד אבו שמאלה (מפקד חטיבת דרום הרצועה ואזור רפיח). עד להריגתו על ידי ישראל היו כלל מפקדי החטיבות כפופים לאחמד ג'עברי, מפקד הזרוע הצבאית של חמאס בפועל ואחראי על חטיבה נוספת בעיר עזה.\n\nב-25 בינואר 2006, לאחר שנדחו מספר פעמים, נערכו הבחירות למועצה המחוקקת הפלסטינית. הסוקרים הפלסטינים וגורמי מודיעין ישראליים צפו ניצחון דחוק לפת\"ח של אבו מאזן על פני \"רשימת הרפורמה והשינוי\" של תנועת חמאס בראשות אסמאעיל הנייה וסגנו מוחמד אבו טיר. ההערכות בעיתונות הישראלית והפלסטינית היו שממשלת ישראל מסייעת לפת\"ח בבחירות, כדי למנוע את עליית חמאס. אף על פי כן, חמאס הפתיעה וזכתה ברוב גדול (75 מושבים בפרלמנט לעומת 43 של הפת\"ח) בבחירות דמוקרטיות שקטות שפוקחו על ידי נציגות בינלאומית. בין הסיבות לעליית חמאס ניתן למנות את השחיתות והאנרכיה ברשות שמזוהה עם בכירי תנועת הפת\"ח, חוסר היעילות של מדיניות אבו מאזן כלפי המחסומים, נוכחות צה\"ל בשטחים ובניית גדר ההפרדה בתוך תחומי הגדה, תפישת הציבור הפלסטיני לגבי תרומת המאבק המזוין של חמאס למהלך ההתנתקות ותמיכת הציבור הפלסטיני בהמשך הטרור נגד ישראל[דרוש מקור]. סקרים שערכו מכונים פלסטיניים גילו שרוב המצביעים ש-40% עשו זאת בשל השחיתות ברשות, אחוז מסוים נתן קולו לתנועה בגלל התפישות הדתיות של התנועה ורק כעשרה אחוז הצביעו עבורה בשל עמדותיה המדיניות הניציות. כמה מהם הסבירו את ניצחון חמאס במכניזם של הבחירות - במסגרתו כמחצית מהצירים נבחרו באופן אישי ולא על בסיס שיוך תנועתי. בבחירות היחסיות נוצר שוויון יחסי בין פת\"ח וחמאס (29% ל-חמאס לעומת 28% ל-פת\"ח), בניגוד לבחירות האזוריות, שהיו על בסיס אישי.\nזמן קצר לאחר הבחירות, החל לחץ בינלאומי כבד שרוכז על ידי ארצות הברית וישראל כנגד המפלגה, שהוביל לכך שמנהיגי חמאס השמיעו אמירות מתונות יותר מאלה המופיעות במצע התנועה. בישראל התרחש ויכוח ער לגבי חמאס, ומפלגת הליכוד העמידה את הנושא במרכז הקמפיין שלה לבחירות לכנסת השבע עשרה, כשהשתמשה בסלוגן \"בנימין נתניהו - חזק מול חמאס\". ב-21 בפברואר 2006, הטיל אבו מאזן את הרכבת הממשלה על אסמאעיל הנייה, מספר אחד ברשימת חמאס. לאחר מספר ניסיונות כושלים לקיים מגעים עם ארגונים אחרים בנושא, נאלצה חמאס להקים ממשלה בלא שיתוף מפלגות אחרות. לאחר הקמת הממשלה, הציבו האיחוד האירופי, רוסיה, ארצות הברית והאו\"ם שלושה תנאים, המכונים \"תנאי הקווארטט\", שאי עמידת תנועת חמאס בהם תוביל לעצירת הזרמת כספי תרומות ממדינות שונות ל\"רשות\". תנאים אלה היו:\n\nהכרה בהסכמים שנחתמו בין אש\"ף וישראל, לרבות הסכמי אוסלו.\nהתנערות מהתמיכה בטרור.\nהכרה בישראל.\nחמאס סירבה לתנאים אלו, והאיחוד האירופי החליט על אי מתן תרומות ישירות לרשות הפלסטינית עד שתעמוד בהן.\n\nזמן קצר לאחר הקמת ממשלת הרשות הפלסטינית החמישית, החל מאבק פנימי חריף בין חמאס לבין הנשיא הפלסטיני אבו מאזן ותנועתו פת\"ח. מאבק זה החל בשל מספר סוגיות:\n\nדרישת אבו מאזן כי ממשלת חמאס תכיר בישראל ותעמוד בתנאי הקהילה הבינלאומית.\nמאבקי סמכויות בין משרדי הממשלה לבין מוסד הנשיאות, לרבות השליטה בגופים הכלכליים והמנהליים ברשות ובמערך הביטחון הפלסטיני.\nהקמת \"הכוח המבצע\" - מנגנון ביטחוני נוסף - על ידי שר הפנים הפלסטיני סעיד ציאם, אשר היווה מוקד למתיחויות רבות.\nבעוד שבחודשים הראשונים המאבק היה בעיקר הסברתי, באפריל 2006 נשא יו\"ר הלשכה המדינית של חמאס נאום שהחריף במידה רבה את מאבק זה, ובו רמז כי אבו מאזן ופת\"ח הם בוגדים המנסים לבצע הפיכה נגד חמאס בעזרת ארצות הברית וישראל:\n\nהנאום ספג גינויים רבים מצד גורמים פלסטיניים (אפילו הממשלה של חמאס סירבה להתייחס אליו) ומספר שעות לאחר מכן החלו מהומות אלימות בכל רחבי השטחים, בין פעילי שתי התנועות. המהומות נרגעו לאחר זמן קצר, אך התדרדרו בהדרגה יותר ויותר במהלך שלושת החודשים שלאחר מכן, והובילו לעשרות פצועים והרוגים.\n\n ערכים מורחבים – מסמך האסירים, גלעד שליט\nבחודש יוני 2006 ניסה אבו מאזן לשכנע את חמאס לחתום על \"מסמך האסירים\" שבו יש הכרה במדינת ישראל בגבולות 1967 וקריאה להקמת ממשלת אחדות פלסטינית. חמאס סירבה לכך למרות לחץ מצד אבו מאזן, שאיים לקרוא למשאל עם. במקביל לאירועים אלה, נמשכו האירועים האלימים בשטח בין פעילי חמאס ופת\"ח, עם מספר הרוגים לשני הצדדים. באותו חודש שברה חמאס באופן גלוי את התהדיאה מול ישראל כאשר שבה לשגר רקטות קסאם אל עבר שדרות בתגובה לפעולות צה\"ל בעזה ולמותם של 16 אזרחים פלסטינים. ב-25 ביוני הרג חמאס יחד עם ועדות ההתנגדות העממית 2 חיילי צה\"ל וחטף חייל שלישי מבסיס ליד כרם שלום, הוא גלעד שליט. זמן קצר אחר כך, הכריזו אבו מאזן ואסמאעיל הנייה על הסכמה בדבר \"מסמך האסירים\" תוך שינוי כמה מסעיפיו וניסוחם באופן שממנו ניתן גם לפרש כי חמאס אינה מחויבת להכיר בישראל.\nלמרות ההסכמה על מסמך האסירים, והצפי כי המגעים לשחרור גלעד שליט יביאו לשחרורם של אסירים פלסטינים ופריצת המצור על ממשלת חמאס, החל המצב הפנימי בשטחים להידרדר בשנית. המגעים לממשלת אחדות פלסטינית, שבאוגוסט וספטמבר 2006, הכריזו בכירי חמאס כי צפויה לקום תוך זמן קצר, נכשלו, ובמהלך אוקטובר חל סבב עימותים נוסף במאבק בין אנשי חמאס ופת\"ח ב\"שטח\". ב־14 בדצמבר נערך ניסיון התנקשות בראש הממשלה מטעם התנועה, אסמאעיל הנייה. שורה של התפרעויות רבות היקף נרשמו גם לאחר נאומו של אבו מאזן ב־16 בדצמבר, בו איים בהקדמת הבחירות במקרה שלא תושג ממשלת אחדות. אירועים אלו סימנו תחילה של הסלמה רחבה יותר במאבק הפנימי - האירועים החלו לכלול יותר ויותר ניסיונות הדדיים של התנקשויות בבכירים (לרבות אבו מאזן, רשיד אבו שבאכ, מוחמד דחלאן ואחרים מ-פת\"ח, ושרי הממשלה מצד חמאס), פגיעה במוסדות האזרחיים המזוהים עם התנועות (כמו האוניברסיטה האסלאמית המזוהה עם חמאס) חטיפות, והקמת מחסומים צבאיים בכל רחבי רצועת עזה. חלק מהמאבק אף זלג לגדה המערבית, שם המאבק התבטא בעיקר בחטיפות ופיגועים בבכירים מקומיים, כגון ראשי עיריות.\n\n ערך מורחב – עימות חמאס-פת\"ח ברצועת עזה\nעימותים מזוינים בין חמאס לבין פת\"ח החלו ב-15 בדצמבר 2006, ואחרי מספר הפוגות, ב-15 במאי 2007 התחדשו העימותים בעצימות גבוהה, עם עשרות הרוגים - רובם מהפת\"ח. חמאס המשיכה להשתלט על רצועת עזה, ובמהלך של 12-14 ביוני 2007 כבשה חמאס את כל בסיסי מנגנוני הביטחון ברצועת עזה.\nבעקבות ההשתלטות המוחלטת על הרצועה הכריז יו\"ר הרשות הפלסטינית מחמוד עבאס ב-14 ביוני, על פירוק ממשלת האחדות בראשות אסמאעיל הנייה ועל הוצאת חמאס וארגוניו החמושים אל מחוץ לחוק.\nתחת שלטון חמאס גבר ירי הרקטות על ישראל, דבר שגרם להכרזה על הרצועה כ\"ישות עוינת\" ועל הטלת סנקציות כלכליות כנגד הרצועה. בינואר 2008 גברו הסנקציות ומעבר הסולר לרצועה הופסק וכתוצאה מכך חלקים מהרצועה הוחשכו. בתגובה, חמאס פרץ את ציר פילדלפי, דבר שגרם למאות אלפי פלסטינים לנהור לרפיח המצרית.\n\n ערך מורחב – מבצע עופרת יצוקה\nבעקבות ירי רקטות (קסאם וגראד) לעבר יישובים ישראלים הסמוכים לרצועת עזה, פתחה ישראל ב-27 בדצמבר 2008 במבצע צבאי רחב שכלל התקפות מן האוויר, פעילות של חיל הים הישראלי וכניסת כוחות קרקעיים. מטרת המבצע המוצהרת הייתה \"שיפור המציאות הביטחונית בדרום\", דבר שתורגם על ידי פיקוד הדרום לשתי מטרות משנה: 1. הפסקת ירי הרקטות לעבר ישראל; 2. פגיעה בכוחה של חמאס שתרתיע אותה מחידוש הירי. במבצע בן 22 יום שזרע הרס גדול מאוד ברצועת עזה, צה\"ל הצליח להסב הרוגים רבים ללוחמי חמאס (כ-700 הרוגים, הן לפי ספירת צה\"ל והן לפי ספירת חמאס עצמו), בהם מספר בכירי חמאס מהשורה הראשונה, ולהשמיד מספר רב של משגרים ומחסני תחמושת. המבצע יצר מנופי לחץ על מצרים, ארצות הברית ומדינות האיחוד האירופי להירתם למניעת הברחות הנשק לרצועת עזה, והבליט את הפירוד בעולם הערבי בין המתונים לקיצוניים.\n\nבאפריל 2011, לאחר גל מחאות בסוריה כחלק מגל המחאות בעולם הערבי באותה עת, הביע ראש הלשכה המדינית של חמאס, ח'אלד משעל תמיכה באחים המוסלמים בסוריה. לפי דיווחים עיתונאיים, הודיע בתגובה הנשיא הסורי בשאר אל-אסד כי מקומו אינו מובטח. חמאס ביקשה מקום אירוח חדש בירדן ובמצרים, אך נדחתה, אם כי מצרים הסכימה לפתוח משרד אינטרסים לחמאס, אותו ייצג סגנו של משעל, מוסא אבו מרזוק. לאחר שפנתה לקטר, המדינה הסכימה לארח את ההנהגה המדינית של חמאס, ללא הזרוע הצבאית, בעיר הבירה דוחה. הדלפות גרסו כי ח'אלד משעל צפוי לעבור לקטר, ואילו סגנו מוסא אבו מרזוק צפוי לעבור למצרים. ההנהגה הצבאית תכננה לחזור לרצועת עזה דרך מעבר רפיח שהיה צפוי להיפתח תחת ההנהגה החדשה של מצרים.\n\n ערך מורחב – מבצע עמוד ענן\nכחלק ממבצע עמוד ענן, צה\"ל חיסל פעילים בכירים בחמאס, ביניהם מפקד הזרוע הצבאית אחמד ג'עברי, והפציץ מאגרי נשק ובנייני ממשל ברצועה. בתגובה למבצע הגבירה חמאס את הירי הארטילרי לעבר ישראל יחד עם ארגוני טרור אחרים מעזה, ולראשונה ירתה רקטות אל עבר גוש דן ואזור ירושלים. המבצע הסתיים בהפסקת אש בתיווך מצרים ובה התחייב חמאס להפסיק את כל הפעילות ההתקפית נגד ישראל מרצועת עזה, כולל של ארגונים אחרים.\n\nאחרי מבצע עמוד ענן כמות ירי הרקטות והנחת המטענים ירדה באופן משמעותי ואזור עוטף עזה נהנה משקט כמעט מוחלט רוב הזמן.\nבעקבות ההפיכה הצבאית במצרים ביולי 2013 והדחתו של מוחמד מורסי, נשיא מצרים מטעם האחים המוסלמים, החל חמאס לשלוח לוחמים דרך מנהרות ההברחה של רצועת עזה לחצי האי סיני, ואלה ביצעו פעולות טרור וגרילה כנגד כוחות מצריים. בפעולות סיכול של צבא מצרים נהרגו ונעצרו עשרות פעילי חמאס בסיני.\nב-2014 הוצא חמאס, ביחד עם תנועת האחים המוסלמים, אל מחוץ לחוק במצרים. צבא מצרים, שהחל במבצע למיגור הטרור בחצי האי סיני, פעל גם נגד מנהרות ההברחה של רצועת עזה בציר פילדלפי והרס רבות מהן. התנגדותו של חמאס למעורבותו של חזבאללה במלחמת האזרחים בסוריה גרם לפטרונית שלו, איראן, לקצץ באופן דרסטי בסיוע הכספי שהיא מעבירה לחמאס. שני תהליכים אלה פגעו קשות בכוחו של חמאס ברצועת עזה והביאו אותו לחתום במאי 2014 על הסכם פיוס עם הפת\"ח והקמת ממשלה משותפת. הסכם פיוס זה התקבל בתגובות מעורבות בעולם, כאשר המתנגדת הבולטת לו הייתה ישראל.\n\n ערך מורחב – מבצע צוק איתן\nביוני 2014, לאחר חטיפת שלושת הנערים, הטיל ראש הממשלה בנימין נתניהו את האשמה לחטיפה על חמאס, בעוד הארגון הכחיש את האשמה. לאחר מספר ימים ההאשמה מוקדה בחברי הארגון מרואן קוואסמה ועמר אבו עיישה. רק לאחר כחודשיים הודה בכיר חמאס סאלח אל-עארורי בכנס חכמי דת מוסלמים בטורקיה כי חמאס עומד מאחר החטיפה. תוך כדי כך, עם תחילת הרמדאן באותה שנה, ירה חמאס רקטות לעבר ישראל לראשונה מאז מבצע עמוד ענן,. ב-30 ביוני אותרו גופות שלושת הנערים וישראל עצרה מאות פעילי חמאס ביהודה ושומרון, כולל בכירים וכולל מחבלים ששוחררו בעסקת שליט.\nביולי 2014 הגביר חמאס את ירי הרקטות מרצועת עזה, דבר שהוביל לפתיחת מבצע צוק איתן ב-8 ביולי. במהלך המבצע, שנמשך 50 ימים, ירה חמאס 4,594 רקטות ופצמ\"רים לעבר ישראל, בהם רקטות רבות לעבר גוש דן ולעבר השפלה. רקטות נורו גם צפונית יותר והגיעו לחיפה ולחדרה, על אף שירי הרקטות התמקד בעוטף עזה ובערים בטווח ה-40 ק\"מ מעזה. רוב הרקטות לא הצליחו לחדור את מעטפת ההגנה של כיפת ברזל. מנגד, ישראל הפציצה אלפי מטרות טרור ברצועת עזה. בעקבות ניסיונות לפיגועי חדירה וחדירות שגרמו לאבדות של חיילים דרך מנהרות חדירה מתוך רצועת עזה לישראל, ב-17 ביולי נכנסו כוחות היבשה של צה\"ל לרצועת עזה והחלו לחשוף ולהשמיד את המנהרות. אחרי שהסבו למחבלים אבדות קשות (למעלה מאלף מחבלים נהרגו בקרבות) והשמידו 32 מנהרות טרור, בהן 14 מנהרות חודרות לישראל, יצאו כוחות צה\"ל בתחילת אוגוסט אל מחוץ לרצועה, והמשיכו בירי מנגד, תוך שחמאס מתמקד בעיקר באזור עוטף עזה. העימות נמשך עד שהושג הסכם הפסקת אש ב-26 באוגוסט.\nב-18 באוגוסט 2014 הותר לפרסום שבמהלך החודשים מאי עד אוגוסט חשף השב\"כ תשתית רחבת-היקף של חמאס שפעלה בירושלים ויהודה ושומרון, שהוכוונה ומומנה על ידי מפקדת חמאס בטורקיה, ושמטרתה הייתה ביצוע הפיכה שלטונית אלימה ביהודה ושומרון והפלת אבו מאזן, ובמקביל יזום גל טרור פלסטיני רחב-היקף ואינטנסיבי נגד ישראל. התוכנית סוכלה על ידי מערכת הביטחון הישראלית, השב\"כ וכוחות צה\"ל ומג\"ב שעצרו 93 פעילי חמאס ותפסו והחרימו כסף רב וכמות גדולה של אמצעי לחימה.\n\nאחרי מבצע צוק איתן הייתה ירידה משמעותית בירי הרקטות, אך 26 ימים בלבד לאחר תחילת הפסקת האש השקט הופר. בממוצע בכל חודש נפילה אחת של רקטות ופצמ\"רים.\nחמאס החל לשקם את המנהרות, ביצע עשרות ניסויים ברקטות, סלל כביש סמוך לגדר הגבול שנועד לתקיפת פתע, דבר שהתממש מאוחר יותר במתקפת הפתע על ישראל, והמשיך לעודד מחבלים פלסטינים לבצע פיגועים נגד ישראל ולאסוף כסף כדי לשקם את תשתיות הטרור השייכות לו.\nבמאי 2017 ביקר נשיא ארצות הברית דונלד טראמפ בערב הסעודית ובמהלך פסגה דיפלומטית בריאד הגדיר הנשיא טראמפ את ארגון החמאס כארגון טרור בפני שליטי ערב הסעודית וקטר וקרא להן להתנער מהטרור. בתחילת יוני קטר פנתה לבכירי חמאס השוכנים בה ודרשה שיעזבו את שטחה, כאשר המניע היה למנוע חרם שבסופו של דבר הוטל על קטר על ידי חמש מדינות ערביות - מצרים, ערב הסעודית, בחריין, איחוד האמירויות הערביות ותימן. הדיווח הראשוני שהגיע מערוץ אל-מיאדין (המזוהה עם חזבאללה), התפרש לצד הרצון להביך את קטר, בעיקר כאיתות לחמאס לחזור ולחבור לציר ההתנגדות, לאחר שהיחסים בין חמאס וסוריה נותקו בשל הזדהות חמאס עם המורדים באסד. אחת ההשלכות של גירוש בכירי חמאס מקטר היא פגיעה ביכולת של קטר להעביר תמיכה לרצועת עזה. עם זאת הוועדה הקטארית לשיקום רצועת עזה ממשיכה להזרים כספים, באישור ישראל. במסגרת זו, חמאס דרש הכנסת כסף קטרי בתמורה למתן שקט מול ישראל. העברת הכספים ספגה בישראל גינויים, שנראתה כנכנעת לתשלום דמי חסות לארגון טרור.\nעל רקע זה גם הורע יחסם של החמאס עם ערב הסעודית, שהייתה באותה עת אחד מהמרכזים המשמעותיים לגיוס כספים עבור החמאס. בשנת 2018 הכריזה ערב הסעודית על החמאס כארגון טרור, ובשנת 2019 החלה במבצע מעצרים של חברי הארגון בהאשמות שונות ובהן הלבנת הון. משבר דיפלומטי זה הקשה על החמאס בגיוס כספיו.\nביולי 2020 בשל כוונת מדינת ישראל לספח את יהודה ושומרון לשטחיה הארגון ישתף עם ארגון הפת\"ח, בין היתר נחתם הסכם בו סוכם כי פעילי חמאס יקבלו חסינות מפני מעצר ובתמורה החמאס יעזור לארגן הפגנות גדולות בגדה המערבית.\n\n ערך מורחב – מבצע שומר החומות\nבמאי 2021, בהמשך להמהומות בישראל, שבהן נפצעו עשרות מפגינים ומספר שוטרים, ביום ירושלים (10 במאי) בסביבות השעה 16:00 הציב חמאס אולטימטום לממשלת ישראל שלפיו יפתח בהתקפה אם לא ייסוגו כוחות הביטחון מהר הבית ומשכונת שייח ג'ראח שבירושלים עד השעה 18:00.\nבשעה 18:02, לאחר שהדרישה לא נענתה, החל ירי הרקטות לכיוון ירושלים וסביבותיה, זמן קצר לאחר מכן גם לעבר יישובי עוטף עזה. בעקבות זאת יצא צה\"ל למבצע שומר החומות ברצועת עזה, שעיקרו תקיפות אוויריות של מאות מטרות ברצועת עזה, תקיפות שגרמו להרס רב וליותר ממאה הרוגים. חמאס והג'יהאד האסלמי הפלסטיני המשיכו בירי רקטות מסיבי לעבר ישראל, שגרם אף הוא להרוגים ולנזק לרכוש. כ-250 שיגורים כשלו או נפלו בשטח הרצועה.\nבחודש יולי פרסם ארגון Human Rights Watch דו\"ח לפיו במבצע הצבאי הפר ארגון החמאס את דיני המלחמה וייתכן שאף ביצע פשעי מלחמה, כאשר שיגר אלפי רקטות לא מונחות לעבר ריכוזי אוכלוסייה אזרחית. במקביל טען הארגון גם להפרות של הצד הישראלי כלפי חמאס, כאשר תקף צה\"ל יעדים אשר על פניו אינם צבאיים, טענות שהוכחשו על ידי צה\"ל - הכחשות שנענו בקריאה שעל ארגונים בינלאומיים לקבל גישה לשדה הקרב ברצועה על מנת לחקור את הטענות ההדדיות לפשעי מלחמה.\n\nלאחר מבצע שומר החומות ניסה חמאס להציג את עצמו כארגון שהשתקם מהפגיעות שספג במהלך מבצע שומר החומות. לצורך כך קיים הארגון מספר תרגילים.\nבתרגיל \"משענת איתנה 1\" שנערך בסוף 2020, הושם הדגש על שיגורי רקטות לעבר הים ושיגור מל\"טים.\nהתרגיל \"משענת איתנה 2\" כלל התגוננות מפני כוחות של צה\"ל שמבצעים תמרון יבשתי בשטח הרצועה וחדירה לישראל באמצעות מנהרה יבשתית, תקיפת טנקים של צה\"ל באמצעות מל\"טים וחטיפת חיילים ישראלים.\nתרגיל \"מגן ירושלים\" נערך ב-16 בדצמבר 2021, ברצועת עזה. בתרגיל תרגל החמאס פשיטה על בסיסים צבאיים, חטיפת חיילים וירי רקטות. האימון הוא אחד מסדרה לקראת תרגיל של כלל ארגוני הטרור ברצועה בשם \"משענת איתנה 2\". אימון שנועד לתרגל את יכולת הלחימה המשותפת של הארגונים מול צה\"ל תחת חמ\"ל-י פיקוד משותפים, נערך גם ב-2020.\nבספטמבר 2023 פורסם תרגיל של החמאס, שכלל תרגול של חמ\"ל ממודר, הסחה באמצעות מטחי רקטות, פריצת הגדר, תנועה מהירה באמצעות טנדרים, הגעה ליישובי עוטף עזה, כניסה לבתים והריגת תושביהם. היה מדובר בתרגיל השנתי שהתקיים בשנים הקודמות בחודש דצמבר, ובאותה שנה הוחלט להקדימו לחודש ספטמבר, לפני ציון חגי תשרי בישראל ובמועד יום השנה ליציאת צה\"ל מהרצועה. באותם ימים דנו הצדדים באופי העברת הכסף הקטארי לעזה וחמאס יזם התפרעויות. ב־29 בספטמבר הן הופסקו והושגו הבנות.\n\n ערכים מורחבים – מתקפת הפתע על ישראל (2023), מלחמת חרבות ברזל\n\nב-7 באוקטובר 2023 פתח חמאס במבצע \"מבול אל-אקצא\" – מתקפת פתע על ישראל – במסגרתו חדרו כ-3000 מחבלים ליישובי עוטף עזה, טבחו בכ-1,200 ישראלים ואזרחים ממדינות אחרות, פצעו יותר מ-4,800, וחטפו יותר מ-250 אזרחים וחיילים לרצועת עזה. לפי העדויות, מעשי הרצח כללו התעללות, עינויים, אונס, עריפת ראשים והשחתת גופות של אזרחים, נשים, ילדים וקשישים. בעקבות המתקפה רבים בישראל השוו בין חמאס לדאעש ולנאצים, בהם ראשי ממשלת ישראל בהווה ובעבר בנימין נתניהו, נפתלי בנט, ויאיר לפיד.\nבתגובה למתקפת חמאס יצאה ישראל למלחמת חרבות ברזל, שכללה הפצצה נרחבת ברצועת עזה, סיכולים ממוקדים ותמרון קרקעי נרחב בשטחי הרצועה שגרמו ללמעלה מ-38,983 הרוגים, להרס רב, ולפינוי של כמיליון מתושבי צפון רצועת עזה דרומה. בלחימה נהרגו למעלה מ-13,000 מחבלי חמאס ועוד מספר דומה נפצעו. תשתיות טרור רבות של חמאס בהן מבני שלטון, מנהרות, מפקדות, מחנות אימונים, בורות שיגור ארטילריה רקטית, מחרטות ומפעלים לייצור אמל\"ח - רבים מהם פעלו בתוך תשתיות אזרחיות והומניטריות כגון בתי חולים, בתי ספר, מתקני אונר\"א ומסגדים - הושמדו על ידי כוחות צה\"ל.\n\nחמאס אינה מפרסמת את המבנה שלה באופן פומבי. המידע על מבנה התנועה מוכר על רקע ראיונות שונים בהם התייחסו בכירי התנועה לסוגיה, מחקרים אקדמיים באוניברסיטאות מערביות, ופרסומים של גורמים ביטחוניים ישראלים ואמריקאיים.\nמקור הסמכות של מבנה התנועה אינו ברור. מחד, אחת לכמה שנים התנועה מדווחת על קיום בחירות פנימיות, ואף גורמי ביטחון ישראליים רמזו לכך. מכאן, נראה שהמבנה הפנימי של התנועה הוא בעל מכניזם דמוקרטי כלשהו. מנגד, חמאס ציינה מספר פעמים כי היא מחויבת לפתוות של גדולי האסלאם (כך למשל, הדגישה שהיא מחויבת לפסיקת ההלכה של יוסוף אל-קרדאווי). לצד זאת, בשנותיה הראשונות של התנועה ובין 1997 ל-2004, הכריזה התנועה על השייח' אחמד יאסין כמנהיגה הרוחני, מה שמלמד שהוא היה בעל מעמד הלכתי-דתי בפני עצמו.\nהחלוקה המוכרזת ביחס למבנה התנועה מתייחסת בעיקר לפונקציות הפומביות שלה, או לגורמים העוסקים בפעילות צבאית וטרוריסטית. אופן קבלת ההחלטות שלה אינו נחשף בפומבי, בין השאר בשל חשש לפגיעה מצד ישראל במנהיגיה.\n\n ערך מורחב – גדודי עז א-דין אל-קסאם\nהזרוע הצבאית של חמאס נקראת גדודי עז א-דין אל-קסאם, על שמו של שייח עז א-דין אל-קסאם, אבי ההתנגדות הפלסטינית המודרנית, אשר נהרג בידי הבריטים ב־1935.\nתאים חמושים של חמאס מכנים עצמם בשמות: \"סטודנטים של עיאש\", \"סטודנטים של המהנדס\" או \"חוליות יחיא עיאש\", כדי לכבד את זכרו של יחיא עיאש, מהנדס הפצצות האחראי למותם של עשרות ישראלים, שנהרג על ידי ישראל בשנת 1996 בעזרת טלפון סלולרי ממולכד.\nהזרוע הצבאית של חמאס מפורסמת בעיקר בגלל פיגועי ההתאבדות ורקטות הקסאם שלוחמיה יורים אל עבר יישובים ישראלים. על פי הערכות מודיעין, זרוע זו מונה אלפי חמושים.\nבעקבות תוכנית ההתנתקות הכריז חמאס על הקמת \"הצבא העממי\" או ה\"מוראביטון\" ברצועת עזה. ה\"מוראביטון\" אמור לפעול בדומה למליציות של חזבאללה ולמעשה להפוך את הרצועה לשטח שנמצא בפועל בשליטתה של חמאס. ה\"מוראביטון\" לא נועד רק כנגד ישראל, אלא גם כדי להרתיע את הרשות הפלסטינית מלנקוט פעולות נגד חמאס.\nבמהלך שנת 2006, לאחר ניצחונה של חמאס בבחירות והקמת הממשלה בהובלת אסמאעיל הנייה, הכריזה התנועה על הקמת כוח מבצע ברחבי רצועת עזה, שבהדרגתיות (ובכוח) נטל את האחריות הביטחונית בעזה מידי מנגנוני הביטחון הפלסטיניים הרשמיים המזוהים עם תנועת פת\"ח.\nלפי מרכז המידע למודיעין וטרור בשנת 2008 מנה חמאס כ-20,000 מחבלים חמושים. אחמד ג'עברי היה מפקד הזרוע הצבאית של חמאס, עד שנהרג בתקיפת טיל של חיל האוויר הישראלי ב-14 בנובמבר 2012.\n\n ערך מורחב – חמאס בלבנון\nב-2014, בעקבות מבצע צוק איתן, הקים חמאס שלוחה בלבנון שמונה כמה מאות מחבלים. ב-6 באפריל 2023 שיגר חמאס בלבנון כ-34 רקטות ארטילריות לעבר הגליל המערבי. באפריל 2023 נחשף כי חזבאללה אימן מחבלי חמאס בלבנון, וביחד עם איראן, משמרות המהפכה האסלאמית ומשטר אסד, צייד אותם ברקטות קרקע-קרקע וטילים ארוכי טווח לתקוף את ישראל, במטרה לפתוח חזית צפונית מול ישראל שבה חזבאללה \"באופן רשמי\" לא יהיה מעורב.\nבמהלך מלחמת חרבות ברזל השתתף חמאס באופן פעיל בלחימה על גבול ישראל-לבנון בשיגור  כלי טיס בלתי מאוישים, ניסיונות חדירה, ירי טילי נ\"ט ומקלעים אל מעבר לגבול, ובעיקר בירי פצצות מרגמה ורקטות אל עבר ישראל, אל יישובים סמוכי גדר אך גם למקומות מרוחקים יותר כמו קריית שמונה, נהריה, צפת, עכו והקריות, במקביל למעורבות מוגבלת של חזבאללה גם כן בלחימה.\n\nהזרוע המדינית של \"חמאס חוץ\" אחראית על הקשר של חמאס עם מדינות אסלאמיות וארגוני טרור ועל התעצמות הזרוע הצבאית. הלשכה המדינית יושבת בקטר מאז שנת 2012, לפני כן שכנה במחנה הפליטים אל-ירמוכ. עד 2017 עמד בראשה ח'אלד משעל, ואז מונה במקומו אסמאעיל הנייה. בראש הזרוע הצבאית של \"חמאס פנים\" עומד יחיא סנוואר במקום ראש הממשלה המודח אסמאעיל הנייה ומחמוד א-זהאר, האחראי על קשרי החוץ של ממשלת חמאס.\n\nמועצת השורא, גוף המספק הכוונה רעיונית והלכתית לתנועה וחבריו אינם ידועים בציבור, ככל הנראה כדי למנוע פגיעה בהם. נכון ל-2017, עומד בראשו ח'אלד משעל.\n\n ערך מורחב – ערוץ אל-אקצא\nערוץ אל-אקצא הוא ערוץ הטלוויזיה של חמאס, המשמש לשידור תעמולה פלסטינית, תוכני הסתה והדרכות כיצד לבצע טרור. הערוץ משדר בלוויין גם למדינות בעולם, בהם ארצות ערב וריכוזי מוסלמים באירופה. הערוץ הוצא אל מחוץ לחוק והוכרז כארגון טרור בשל ההסתה לטרור המשודרת בו.\n\nחמאס זוכה למימון רב מחלק ממדינות ערב ובתקופה מסוימת אף קיבלה מימון וסיוע צבאי וכלכלי רב מאיראן. קטר נותנת מימון ומחסה לראשי הלשכה המדינית של חמאס, כולל היו\"ר ח'אלד משעל. על פי הערכות היא מעבירה לחמאס מדי שנה כ-100 מיליון דולר, לבד ממענקים מיוחדים שמסתכמים במאות מיליוני דולרים (למשל 350 מיליון דולר לאחר נפילת מורסי).\nבנוסף \"קרנות צדקה אסלאמיות\" בעולם, ובייחוד במערב, מעבירים בחשאי כספים לחמאס. ב-2014 חשף בכיר בחמאס, מחמוד טועמה, שלתנועה האסלאמית של ערביי ישראל ובפרט לראאד סלאח יש קשרים סודיים עם חמאס ושהתנועה האסלאמית אף מעבירה כספים לפעילויות של חמאס. טועמה נעצר על ידי השב\"כ וסיפק מידע על מקורות המימון של חמאס. הוא פירט על שורה של ארגונים בינלאומיים המממנים את חמאס, בהם \"מוסד אלקודס הבינלאומי\" (\"מואססת אל-קודס א-דאוליה\") וקואליציית הצדקה (\"אאתלאף אלח'יר\") בראשות יוסוף אל-קרדאווי.\nחמאס גובה מס על הסחורות העוברה במנהרות ההברחה ברצועת עזה, המובילות מרפיח המצרית לרצועת עזה מתחת לציר פילדלפי.\nבנובמבר 2014 פרסם מגזין פורבס ישראל מחקר מקיף על פיו מייצר חמאס בשנה כמיליארד דולר בממוצע. מבין ארגוני הטרור בעולם חמאס היה שני בעושרו רק לחזבאללה מבחינת הכנסות שנתיות. על פי התחקיר, השתלטות חמאס על רצועת עזה ב־2007 שדרגה את מעמדו. בכך עבר מהסתמכות על תרומות לקונצרן אדיר, אשר בזכות רשת המיסים המסועפת והמתוחכמת שטווה, השואב את הונו ממקורות מגוונים, כולל סיוע הומניטארי. נוסף לכך מנהל חמאס מאות עסקים, ופעילותו העסקית כוללת עסקי נדל\"ן, ביטוח, בנקאות, מלונאות ותיירות. חמאס גם נוהג לגבות מס על כל סחורה המועברת במנהרות ההברחה המובילות מרפיח המצרית לרצועת עזה מתחת לציר פילדלפי. בשנת 2018 ירד החמאס למקום השלישי בדירוג, עקב השתקמות הטליבאן.\n\nמדינת ישראל, ארצות הברית, קנדה, בריטניה, יפן, אוסטרליה והאיחוד האירופי אינם מכירים בחלוקה בין \"זרוע מדינית\" לבין \"זרוע צבאית\" ומבחינתם כל ארגון חמאס, על כל זרועותיו, הוא ארגון טרור. מפת הדרכים דורשת את פירוק חמאס יחד עם ארגוני טרור, ואילו הסכמי אוסלו אוסרים על ארגוני טרור לרוץ בבחירות לפרלמנט הפלסטיני. הולנד יישמה בפועל הכרזה זו, ואסרה על כניסתו של הנייה לשטחה באפריל 2007. באמצע 2024 ארגנטינה הכירה בחמאס כארגון טרור.\n\n ערך מורחב – דגל חמאס\nבדומה לדגל ערב הסעודית, מורכב דגל חמאס מכיתוב בצבע לבן בקליגרפיה ערבית של השהאדה – הכרזת האמונה האסלאמית (لَا إِلٰهَ إِلَّا الله مُحَمَّدٌ رَسُولُ الله - \"אין אלוהים מלבד אללה; מוחמד שליח אללה\") על רקע ירוק חלק – הצבע המסורתי שמזוהה עם האסלאם. בדומה לדגלים אסלאמיים אחרים, הצבע נגזר, על פי המסורת, מהגלימה הירוקה שעטה הנביא מוחמד.\n\nבראש הסמליל, שרטוט של ישראל מהנהר עד לים, בהתאם לאמנת החמאס השואפת למדינה פלסטינית אסלאמית תיאוקרטית במקום מדינת ישראל. במרכזו, שתי חרבות מוצלבות על רקע כיפת הסלע, ומסביב דגלי פלסטין עם השהאדה, מתחת כיתוב \"פלסטין\" בערבית בשחור, ובמוטו השם המלא של הארגון.\n\nח'אלד משעל, ראש הלשכה המדינית (מפקדת החוץ שמושבה בקטר). עומד בראש מועצת השורא.\nמוסא אבו מרזוק, סגנו של ח'אלד משעל ואחראי על גיוס הכספים בארצות הברית.\nאסאמה חמדאן, נציג חמאס בלבנון.\nמוחמד נזאל, חבר הלשכה המדינית של חמאס, ובעבר נציג התנועה ברבת עמון.\nאבו אוסאמה עבד אל-מועטי, נציג חמאס בטהראן.\nאבו מוחמד מוסטפא, מבכירי חמאס, יושב בדמשק.\nג'מאל עיסא, נציג חמאס בסודאן, גורש מסודאן בעקבות לחץ אמריקאי.\nמוניר סעיד, נציג חמאס בתימן.\nמוסטפא יוסף אל-לדאוי, בעבר נציג חמאס בסוריה ולבנון.\nאיברהים ע'ושה, חבר הלשכה המדינית של חמאס.\nמוחמד מחמוד ציאם, היה נציג חמאס בתימן וסודאן.\nמוסטפא אחמד אל-קאנוע, היה נציג חמאס בלבנון, סוריה ואיראן.\n\nזאהר ג'בארין\nיעוקב אבו עסב, ראש החמאס בירושלים, ואף ישב על כך בכלא.\nכפאח סרחאן, מראשי חמאס בירושלים, ואף ישב על כך בכלא.\nאחמד עליאן, מראשי חמאס בירושלים, ואף ישב על כך בכלא.\nעכרימה סברי, מופתי חבר רשמי בוועד \"קואליציית הצדקה\" של חמאס.\nנגאח בכיראת, שייח וסגן מנהל הוואקף.\nנאסר הדמי, פעיל חמאס מרכזי במזרח ירושלים, משמש כראש הוועדה למלחמה בייהוד ירושלים.\nמוסטפא אבו זהרה, ממנהיגי חמאס במזרח ירושלים, משמש כראש מועצת בתי העלמין המוסלמים בווקף.\nהנאדי חלוואני, פעילת חמאס מרכזית במזרח ירושלים, ומבכירות המורביאטת.\nחדיג'ה חוייס, מורה ופעילת חמאס מרכזית במזרח ירושלים ומבכירות המורביטאת.\n\nיחיא סנוואר, משוחרר עסקת שליט, נבחר בפברואר 2017 כמנהיג חמאס ברצועת עזה (ראש הלשכה המדינית).\nאסמאעיל הנייה, בכיר חמאס בעזה, כיהן כראש ממשלת חמאס לאחר הבחירות ב-2006. במאי 2017 מונה לראש הלשכה המדינית (חמאס חוץ) במקום ח'אלד משעל.\nמחמוד א-זהאר, בכיר חמאס בעזה, כיהן כשר החוץ בממשלת חמאס.\nד\"ר באסם נעים, כיהן כשר הבריאות בממשלת חמאס.\nוצפי קבהא, כיהן כשר האסירים בממשלת חמאס, אחד המנהיגים הבכירים של חמאס בג'נין.\nד\"ר נאיף אלרג'וב, כיהן כשר ההקדשים וענייני הדת בממשלת חמאס. אחיו של ג'יבריל רג'וב.\nסמיר אבו עישה, כיהן כשר התכנון בממשלת חמאס.\nח'אלד אבו ערפה, כיהן כשר בלי תיק לענייני ירושלים בממשלת חמאס, מבכירי חמאס במזרח ירושלים.\nעיסא אלג'עברי, כיהן כשר השלטון המקומי בממשלת חמאס.\nפרופ' עאטף אבראהים עדואן, כיהן כשר בלי תיק לענייני פליטים בממשלת חמאס.\nמחמד אלברע'ות'י, כיהן כשר העבודה בממשלת חמאס, פעיל בכיר בחמאס מאז 1995.\nד\"ר עאטף עדואן, כיהן כשר לענייני פליטים בממשלת חמאס.\nד\"ר ראזי חמד, כיהן כדובר ממשלת חמאס.\nאסמאעיל עבד אללטיף מחמד אלאשקר, חבר סיעת חמאס במועצה המחוקקת.\nטאהר א-נונו, דובר ממשלת חמאס ברצועת עזה.\nסאמי אבו זוהרי, מדוברי חמאס.\nמושיר אל-מסרי, מדוברי חמאס.\nמוחמד אבו טיר, מספר 2 ברשימה של חמאס לבחירות.\nשיח' חסן יוסף ח'ליל, ממנהיגי חמאס בשטחים, נכלא בישראל לסירוגין. בנו מסעב חסן יוסף הפך לסוכן שב\"כ ולפעיל הסברה פרו-ישראלי.\nשיח' מוחמד ע'זאל, ממנהיגי חמאס בשטחים.\nח'ליל אל-חיה, בכיר בחמאס, החליף את סעיד סיאם כשר הפנים לאחר שהשני נהרג במבצע עופרת יצוקה. סגן ראש הלשכה המדינית בעזה.\nאחמד אבו חלבג'ה, חבר פרלמנט מטעם חמאס.\nאסלאם שהוואן, דובר כוחות הביטחון של חמאס.\nרווחי מושתהא, חבר הלשכה המדינית של חמאס בעזה.\nסאמח אלסראג', חבר הלשכה המדינית של חמאס בעזה.\n\nראו: טרוריסטים בולטים בגדודי עז א-דין אל-קסאם\n\nפעילי חמאס שנהרגו בסיכול ממוקד או תוך כדי לחימה:\n\nג'מאל סלים, מראשי חמאס בגדה, נהרג מירי טילים לעבר משרדו בשכם ב-2001.\nג'מאל מנסור, מראשי חמאס בגדה, נהרג מירי טילים לעבר משרדו בשכם ב-2001.\nקייס עדואן, בכיר בחמאס בשומרון ואחראי לפיגוע במלון פארק, נהרג על ידי דחפור די-9 של צה\"ל אחרי שכותר עם עוד מחבלים על ידי צה\"ל, השב\"כ והימ\"מ.\nמוהנד טאהר, בכיר המבוקשים בשומרון, נהרג בהיתקלות עם כוחות צה\"ל ב-2002 יחד עמו נהרג עימאד דראוזה.\nאיבראהים מקאדמה, מראשי חמאס ברצועה ומייסדיו, נהרג בירי טילים לעבר מכוניתו ב-2003.\nאסמאעיל אבו שנב, מראשי חמאס ברצועה, פעיל פוליטי של חמאס שנהרג בירי טילים לעבר מכוניתו ב-2003\nעבדאללה קוואסמה, בכיר המבוקשים בחברון, נהרג בהיתקלות עם הימ\"מ\nאחמד באדר, יורשו של קוואסמה, נהרג במצור על ידי כוחות צה\"ל.\nבסאל קוואסמה, יורשו של באדר, נהרג על ידי דחפור די-9 של צה\"ל\nנאסר עסידה, היה בכיר המבוקשים בשומרון, נהרג בהיתקלות עם כוחות צה\"ל.\nעלי עלאן, בכיר המבוקשים בכלל שטחי איו\"ש, נהרג בהיתקלות עם כוחות צה\"ל\nאחמד יאסין מייסד וראש חמאס, \"המנהיג הרוחני\", נהרג בסיכול ממוקד על ידי ירי טילים ממסוק קרב לעברו כשיצא ממסגד, במרץ 2004.\nעבד אל-עזיז א-רנתיסי, ראש חמאס בשטחים לאחר הריגת יאסין (מפקדת הפנים), נהרג בסיכול ממוקד על ידי ירי טילים ממסוק קרב לעבר המכונית שבה נסע, באפריל 2004. יחד איתו נהרגו שומר ראשו ונהגו\nעז א-דין שייח' ח'ליל, פעיל טרור בכיר בזרוע הצבאית של חמאס ונחשב למקשר בין מנהיגי חמאס בעזה לבין הנהגת הארגון בדמשק, נהרג מפיצוץ במכוניתו, שככל הנראה בוצע על ידי המוסד\nעדנאן אל-ע'ול, נחשב ל\"מדען הראשי\" של חמאס. אל-ע'ול הוא שריכז את הידע בתחום שיגור הרקטות, ואחראי לפיתוח ולשיגורי הניסוי של הקסאם, הוא גם הכין את מטעני הגחון שפוצצו טנקים ברצועת עזה. נהרג על ידי צה\"ל בירי לעבר מכוניתו באוקטובר 2004, בנוסף נהרג איתו עימאד עבאס ששימש כסגנו\nסעיד עיסא ג'בר ציאם, אבי מנהרות התופת של חמאס. נהרג בח'אן יונס ב-2005 מירי של צלף ימ\"מ.\nד\"ר נביל אבו סלמיה, בכיר בחמאס, נהרג בהפצצה על ביתו בניסיון לחסל את ראשי חמאס בשנת 2006.\nעבד אל-מעאטי אבו דף, מאמן חבלה בכיר של חמאס, סייע בהכנתם ובאימונם של המחבלים מהחוליה שתקפה את מעבר קרני. נהרג בפברואר 2006 בתאונת אימונים בעת שהעביר אימון טרור.\nנאפז מנצור, פעיל חמאס מרפיח שהיה מעורב בפיגוע החדירה בכרם שלום שבמהלכו נחטף החייל גלעד שליט ביוני 2006. עוד היה מעורב בניסיון הפיגוע בפסח 2008 בו נפצעו שמונה חיילים. נהרג במאי 2008 על ידי טיל שפגע במכוניתו.\nהישאם פאיז אבו ליבדה, מזכיר לשכתו של ח'אלד משעל, ראש הלשכה המדינית של חמאס בדמשק. ככל הנראה, נהרג על ידי המוסד, אולם חמאס טוען כי נהרג בתאונת דרכים. מקורות סורים אישרו כי אבו ליבדה נהרג בתאונת דרכים בכביש חמס-דמשק. עם זאת, הם הכחישו כי אבו ליבדה היה מנהל לשכתו של ח'אלד משעל וטענו כי היה ממונה על מגזר הסטודנטים של חמאס בדמשק.\nהישאם אל-לבדאני, מזכיר לשכתו של ח'לאד משעל, ראש הלשכה המדינית של חמאס בדמשק. נהרג ב-15 בספטמבר 2008 בעיר חומס שבצפון המדינה, הוא הוצא מרכבו על ידי אלמונים ונורה למוות לאור יום. הפעולה יוחסה למוסד על ידי כלי תקשורת ערבים, אולם גורמי אופוזיציה סוריים ממפלגת הרפורמה של סוריה (ה-RPS) טוענים כי מדובר ככל הנראה במסר של המשטר הסורי למשעל, כדי לגרום להפסקת שיתוף הפעולה בין חמאס למשמרות המהפכה האסלאמית באיראן.\nתאופיק ג'בר - מפקד משטרת חמאס ברצועת עזה - נהרג במסגרת מבצע עופרת יצוקה (דצמבר 2008).\nהשייח' ניזאר ריאן, פעיל ב\"זרוע המדינית\" של חמאס, מס' 3 בהנהגה, נהרג בינואר 2009 מהפצצה על ביתו במבצע עופרת יצוקה. הוא אחיו של אסעד ריאן, פעיל בזרוע הצבאית שנהרג ב-2005.\nסעיד סיאם, שר הפנים של חמאס, נהרג בתקיפת חיל האוויר הישראלי בבית אחיו ב-15 בינואר 2009 במסגרת מבצע עופרת יצוקה\nעיאד סיאם, פעיל בכיר בחמאס ואחיו של סעיד סיאם, נהרג בתקיפת חיל האוויר הישראלי בביתו ב-15 בינואר 2009 במסגרת מבצע עופרת יצוקה.\nמחמוד אל-מבחוח, פעיל בכיר ואחד ממייסדי הזרוע הצבאית של חמאס, נהרג בבית מלון בדובאי ב-20 בינואר 2010, ככל הנראה, נהרג על ידי המוסד.\nכמאל רנאג'ה, פעיל בכיר בחמאס ואחראי חמאס ללוגיסטיקה של הברחת הנשק לעזה, נחשב לאחד מיורשיו של אל-מבחוח. נהרג בדמשק ב-27 ביוני 2012.\nאחמד ג'עברי, ראש גדודי עז א-דין אל-קסאם בפועל ומנהיג הצבא העממי של חמאס, נהרג בסיכול ממוקד בעזה ב-14 בנובמבר 2012 בידי חיל האוויר במבצע עמוד ענן, כונה על ידי התקשורת הישראלית \"רמטכ\"ל חמאס\"\nראאד אל-עטאר, מפקד חמאס ברפיח, מהנדס חטיפתו של גלעד שליט, ואחראי להחזקתו בשבי. נהרג בסיכול ממוקד במהלך מבצע צוק איתן.\nמוחמד אבו שמאלה, מפקד הזרוע הצבאית של חמאס בדרום רצועת עזה. נהרג בסיכול ממוקד במהלך מבצע צוק איתן.\nמוחמד אל-ע'ול, אחראי על העברת הכספים בחמאס, נהרג בסיכול ממוקד במהלך מבצע צוק איתן\nמוחמד א-זווארי, אחראי על פיתוח מל\"טים בחמאס, נהרג ב-2016 בתוניסיה\nפאדי אל-בטש, בוגר אוניברסיטה בעזה, מהנדס של החמאס, נהרג באפריל 2018 במלזיה.\nחאמד חמדאן אל-ח'דארי, מפקד שטח בזרוע הצבאית של חמאס, ואחראי על העברת כסף מאיראן לעזה, סוכל באופן ממוקד ב-5 במאי 2019 במהלך ההסלמה בדרום.\nאחמד בחר, סגן יו\"ר הפרלמנט מטעם חמאס. נהרג במלחמת חרבות ברזל ב-2023.\nסאלח אל-עארורי, סגן ראש הלשכה המדינית של החמאס ומפקד הזרוע הצבאית של חמאס באזור יהודה ושומרון. סוכל באופן ממוקד ב-2 בינואר 2024 במהלך מלחמת חרבות ברזל.\nמרוואן עיסא, סגן ראש הזרוע הצבאית של חמאס וחבר הלשכה המדינית של חמאס בעזה, לשעבר אחראי על יחידת המבצעים המיוחדים בחמאס. סוכל בתקיפת מתחם תת-קרקעי במחנה הפליטים נוסייראת ב-11 במרץ 2024 במהלך מלחמת חרבות ברזל.\nראו גם: פעילי גדודי עז א-דין אל קסאם שנהרגו\n\nמוקאוומה\nאמנת חמאס\nעימות חמאס-פת\"ח ברצועת עזה\nקואליציית הצדקה\nדאעש\n\nב' שוש (עורך), תנועת ההתנגדות האסלאמית בשטחים - \"חמאס\" - פעילותה, תרומתה לאנתפאצ'ה ומדיניותה לגבי הסכסוך הערבי-ישראלי, [ישראל]: חצב, תשמ\"ט/1988 (פרסום ראשוני של אגף המודיעין בצה\"ל)\nאביבה שאבי ורוני שקד, חמאס: מאמונה באללה לדרך הטרור, כתר הוצאה לאור, 1994\nשאול משעל ואברהם סלע, זמן חמאס - אלימות ופשרה, הוצאת ידיעות אחרונות, מהדורה שנייה ומורחבת, 2006\nמיכאל מילשטיין, המהפכה הירוקה: דיוקנה החברתי של תנועת החמאס, הוצאת מרכז משה דיין ללימודי המזרח התיכון ואפריקה באוניברסיטת תל אביב, 2007\nגיא אביעד, לקסיקון חמאס, הוצאת מערכות, 2008\nמסעב חסן יוסף, בן החמאס (מאנגלית: דפנה לוי), הוצאת מודן, 2010\nשאול ברטל, דרך ג'האד בפלסטין, הוצאת כרמל, 2012\nשלומי אלדר, להכיר את חמאס, כתר הוצאה לאור, 2012\nחמאס: חברה במבחן הפונדמנטליזם, הוצאת דרור לנפש, 2014\n\"היא צעקה ללא מילים\": תחקיר ה\"ניו יורק טיימס\" מתעד אינוס שיטתי של ישראליות ב-7 באוקטובר ישראל היום\nמאמרים\nדוד חכם, ותימלא הארץ חמאס: השיח' אחמד יאסין ומלחמתו בישראל, קתדרת חייקין לגאואסטרטגיה, אוניברסיטת חיפה, 2006\nמאיר ליטבק, \"חמאס: אסלאם, זהות פלסטינית וג'האד\", בתוך: מאיר ליטבק (עורך), אסלאם ודמוקרטיה בעולם הערבי, הוצאת הקיבוץ המאוחד, 1998, עמודים 147–179\nעומר דוסטרי, לוחמה באזור האפור התמודדות ישראל מול אסטרטגיית חמאס, הוצאת מערכות, 2019\nרס\"ב א', חיל המודיעין, \"חמאס ומאמץ התודעה לציבור הישראלי\", מערכות עורף, מערכות, מאי 2020.\n\n אתר האינטרנט הרשמי של חמאס (בערבית)\nאמנת חמאס בתרגום לעברית, באתר מכון ראות\nחמאס ביצע 425 פיגועים באינתיפאדה; 377 נהרגו, באתר ynet, 22 במרץ 2004\nאפיונים לאופיו ולפעילותו הטרוריסטית של ה\"חמא\"ס\", באתר של מרכז המידע למודיעין ולטרור, 1 באוגוסט 2004\nאבי יששכרוף, האב, הבן ורוח חמאס; בנו של מנהיג חמאס בגדה: נציגיו לכאורה של האסלאם בדרך לגיהנום, באתר הארץ, 31 ביולי 2008\n\"תעשיית השנאה\": תנועת חמאס ממשיכה לשלב מוטיבים אנטישמיים מובהקים במסגרת המלחמה על התודעה שהיא מנהלת באתר המרכז למורשת המודיעין, 10 באפריל 2009\n שלמה גזית, חמאס אינו חבורת טרוריסטים, באתר הארץ, 24 ביולי 2014\nשחר סמוחה, ‏\"חמאס מוכן להקריב אנשים, אבל רוצה להיות חלק מהעולם\", באתר גלובס, 2 באוגוסט 2014\nארי ליבסקר, חמאס, קצת אחרת, באתר כלכליסט, 8 באוגוסט 2014\nאלחנן מילר, חמאס בצל תהפוכות האביב הערבי, באתר הפורום לחשיבה אזורית, 11 בפברואר 2019 (באנגלית)\n דני בר-און, האם חמאס באמת זהה לדאעש? שיחות עם 12 מומחים שחקרו את התנועה, באתר הארץ, 19 באוקטובר 2023\n שמואל בן שלום, חמאס אינו דאעש. אנשיו הם נאצים פרגמטיים, באתר הארץ, 9 בנובמבר 2023\nיואב זיתון, מומלצים לפיקוד מטירונות חמאס, היכן לפגוע בטנקי צה\"ל: כך התמסד צבא הטרור, באתר ynet, 31 בדצמבר 2023\n תנועת ההתנגדות האסלאמית חמאס, דף שער בספרייה הלאומית\nחמאס, באתר אנציקלופדיה בריטניקה (באנגלית)",
    "pageid": 5125
  },
  {
    "title": "חץ 3",
    "extract": "חץ 3 הוא טיל נגד טילים אקסו-אטמוספירי שמיועד ליירט טילים בליסטיים בחלל כחלק ממערכת הנשק חץ. הטיל פותח במפעל מלמ של התעשייה האווירית לישראל.\nהיכולת ליירט מחוץ לאטמוספירה מקטינה את הסכנה שראש הקרב, חומרי לחימה כימיים או ביולוגיים או שרידי הטיל, יתפזרו מעל שטח ישראל. מערכת 'חץ 3' היא הנדבך העליון במערך ההגנה הרב-שכבתית של ישראל כך שבהינתן תרחיש של כישלון יירוט על ידה יתאפשרו ניסיונות יירוט נוספים על ידי הנדבכים התחתונים של המערכת. מכ\"ם המערכת הוא \"אורן אדיר\" מתוצרת \"אלתא מערכות\". על פי הערכת יושב ראש סוכנות החלל הישראלית, יצחק בן ישראל, חץ 3 מסוגל ליירט גם לוויינים, יכולת השמורה לקומץ מדינות בעולם.\nבניסוי שנערך ב-2019 הוכח כי המערכת מסוגלת ליירט בחלל החיצון טילים בליסטיים בעלי ראש קרב גרעיני מתפצל לפני התפצלות ראש הקרב.\nה\"חץ 3\" רשם יירוט בכורה מבצעי ראשון במלחמת חרבות ברזל ב-9 בנובמבר 2023 בו השמיד טיל בליסטי ששיגרו החות'ים לעבר אילת.\n\nהטיל הוא מערכת הגנה אקטיבית נגד טילים שמיועד ליירט את האיום מחוץ לאטמוספירה והרחק מהמטרה ובכך גם להקטין את רמת האיום והנזק וגם לאפשר לשכבה נמוכה יותר (חץ 2 וקלע דוד) ליירט את האיום אם החץ 3 נכשל ביירוט. האיום מאוכן על ידי מכ\"ם \"אורן אדיר\".\n\nעקרון הפעולה של חץ 3 מבוסס על פגיעה פיזית ישירה בטיל המטרה והשמדתה על ידי אנרגיה קינטית מבלי להזדקק לחומר נפץ, להבדיל מחץ 2, שראש הקרב שלו נושא מרעום קרבה המשמיד את טיל המטרה באמצעות מטען של חומר נפץ ורסס. האנרגיה הקינטית במפגש עם המטרה גדולה דייה להשמדת המטרה ללא צורך בחומר נפץ. מאידך, נדרש דיוק רב להשגת פגיעה ישירה. הראש הקרבי של חץ 3 מסוגל לתמרן באמצעות נחיר גמיש (הנעה וקטורית) - כלומר נחיר פליטה מתכוונן המסוגל להטות את הדחף.\n\nהגנרל פטריק אוריילי, ראש התוכנית האמריקנית להגנה מפני טילים, אמר בעדותו בקונגרס: \n\nב-5 באוגוסט 2008 אישר ראש סוכנות הגנת הטילים בפנטגון, גנרל טריי אוברינג, בעת ביקור בישראל כי ארצות הברית הסכימה לממן את פיתוח הטיל חץ 3, בעלות של כ-800 מיליון דולר. \nבחודש אפריל 2013 פרסם צבא ארצות הברית מכרז לבניית בסיס למערכת הגנה מטילים בליסטיים בישראל. על פי התוכנית, בניית הבסיס תושלם עד סוף שנת 2014, בעלות שבין 10–25 מיליון דולר. על פי פרסום בירחון ג'יינס, הבסיס, אשר יוקם בבסיס הטילים של חיל האוויר בטל שחר, נועד לטילי חץ 3, ובנייתו תושלם לקראת השלמת פיתוחו של הטיל.\n\nב-23 בינואר 2012 משרד הביטחון התיר לפרסום לראשונה צילומים מסדרת ניסויים של הטיל המיירט חץ 3 בעת שיגורו.\nב-25 בפברואר 2013 ערכה ישראל ניסוי טיסה ראשון של הטיל, שהתנהל ללא תקלות וזכה להצלחה מלאה. משרד הביטחון פרסם את ההודעה הבאה:”בשעה שמונה בבוקר המריא המיירט משדה הניסויים של חיל האוויר על שפת הים ועלה בתאוצה כלפי השמיים לכיוון הים התיכון. לאחר מכן המשיך המיירט בשיוט, חצה גובה של כמאה קילומטרים, ביצע סדרת תמרונים בחלל וערך מעקב אחר אובייקטים שונים, ביניהם גם כוכבים.”\nב-3 בינואר 2014 נערך ניסוי שני של הטיל וזכה אף הוא להצלחה מלאה במהלכו הושלם ניסוי טיסה חופשית מחוץ לאטמוספירה. ראש מנהלת חומה, יאיר רמתי תיאר את הניסוי כך:”לאחר השיגור, הטיל טס בצורה אנכית, יצא מהאטמוספירה, השליך את המנוע והפעיל את המנוע השני, שייט בגובה רב בשולי האטמוספירה, ביצע משימה מורכבת ונפל בים. לראשונה היה לנו מכ\"ם חדש, המכונה אורן אדיר, שעקב אחרי הטיל וקיבל נתונים במהלך הטיסה. הטיסה בניסוי הזה הייתה ארוכה מבפעם קודמת. בקרוב נעבור לסדרת ניסויי יירוט מעשיים שבסיומם נתחיל בתהליך ייצור ואחריה תוגדר המערכת כמבצעית.”\nב-16 בדצמבר 2014 דיווח משרד הביטחון על ניסוי מוצלח לכאורה של מערכת החץ 3 אולם בהמשך היום דווח על ידי גורמי ביטחון כי הניסוי לא נערך במלואו מכיוון שהתנאים לשיגור המיירט לא בשלו. מטרת הניסוי הייתה יירוט אקסו אטמוספירי מלא. זו הייתה הפעם השנייה תוך 3 חודשים בה משרד הביטחון דיווח על ניסוי כהצלחה בפרויקט החץ אף שלא הושגו כל יעדי הניסוי. רק לאחר שנודע כי תוצאות הניסוי דווחו לסוכנות הידיעות רויטרס, משרד הביטחון יצא בהודעה שנייה באותו היום וזו לשונה: ”בהמשך להודעה שהפצנו בצהריים, נבקש להבהיר כי טיל המטרה יצא לדרכו וכי מערכת החץ עקבה אחריו במהלך מעופו. התנאים לשיגור המיירט לא בשלו, ולכן הוחלט להגדירו כניסוי בטיל המטרה בלבד.”\nב-10 בדצמבר 2015 בוצע ניסוי מוצלח בטיל החץ 3 בבסיס חיל האוויר בפלמחים. במהלכו שוגר מירט לעבר מטרה מחוץ לאטמוספירה, טיל מסוג \"אנקור כסוף\" מתוצרת \"רפאל\", ופגע בה באופן ישיר.\nב-7 בנובמבר 2016 פורסם כי פעילות יחידת ניסויי הטילים בבסיס פלמחים אשר ניהלה גם את ניסויי החץ תועבר למיקור חוץ משיקולי כדאיות כלכלית.\nב-18 בינואר 2017 נמסרה הסוללה הראשונה של ה\"חץ 3\" למערך ההגנה האווירית.\nב-22 בינואר 2019 התקיים ניסוי מוצלח של ה\"חץ 3\" על ידי משרד הביטחון וה-MDA בעקבות המתיחות באותה התקופה בצפון. בניסוי הטיל המיירט שוגר בהצלחה, פגע במטרה שאיתר המכ\"ם והשמיד אותה.\nב-28 ביולי 2019 פורסם על ניסוי מוצלח של ה\"חץ 3\" במדינת אלסקה שבארצות הברית, בשיתוף עם צבא ארצות הברית. הניסוי, שנערך כנגד טיל מטרה מחוץ לאטמוספירה, נעשה תוך כדי שימוש במכ\"ם אמריקאי מסוג AN\\TPY2 והוגדר כמוצלח, לאחר שהטיל המיירט השמיד את טיל המטרה.\nב-18 בינואר 2022 פורסם על ניסוי מוצלח של ה\"חץ 3\" משדה ניסויים במרכז הארץ, בשיתוף עם הסוכנות האמריקנית להגנה מפני טילים. בניסוי, המדמה ירי מטח של טילים בליסטיים, שוגרו 2 טילי חץ, כאשר לכל מיירט תוכנית יירוט נפרדת. בנוסף, המערכת הצליחה לזהות את ראש הקרב האמיתי מבין ראשי הקרב המתפצלים, וליירט אותו.\nבאוגוסט 2017 דווח כי ישראל החלה בעבודה על פיתוח רעיוני של החץ 4, שיתמודד עם ראשי קרב מתפצלים בחלל, בנוסף להגדלת הדיוק והטווח.\n\nב-18 בינואר 2017 נמסרה המערכת הראשונה למערך ההגנה האווירית של חיל האוויר הישראלי.\nבקיץ 2023 חתמו התעשייה האווירית וגרמניה על עסקה למכירת מערכת חץ 3 בסכום של 3.5 מיליארד דולר (כ-14 מיליארד שקל). עסקה זו היא העסקה הביטחונית הגדולה בתולדות מדינת ישראל. העסקה אושרה באוגוסט ונחתמה ב-28 בספטמבר בביקור של שר הביטחון יואב גלנט בגרמניה. ונחתמה באופן סופי ב-23 בנובמבר 2023.\n\nב-9 בנובמבר 2023, במהלך מלחמת חרבות ברזל, מערכת \"חץ 3\" ביצעה בהצלחה יירוט מבצעי ראשון של טיל בליסטי ממשפחת שיהאב-3, כנראה \"חאדר\" ששוגר לעבר ישראל על ידי החות'ים מתימן.\nב-14 באפריל 2024, במהלך התקיפה האיראנית על ישראל (2024) (אשר התרחשה במהלך מלחמת חרבות ברזל), מערכת \"חץ 3\" יירטה בהצלחה עשרות טילים בליסטיים ממשפחת קדר 110 ועימאד ששוגרו מאיראן נגד מטרות צבאיות במדינת ישראל.\nב-21 ביולי 2024 בוצע שימוש במערכת לצורך יירוט טיל קרקע-קרקע ששוגר על ידי המורדים החות'ים בתימן לעבר אילת כתגובה למבצע יד ארוכה שביצעה ישראל יום קודם לכן.\n\nחץ (מערכת נגד טילים)\nחץ 2\nחץ 4\nSM-3\nטיל נגד טילים\nמתקן המכ\"ם בדימונה - מאפשר גילוי שיגורים בליסטיים אף מאיראן\n\nפטנט שנרשם על מערכת ההנחיה של הראש הקרבי בטיל חץ 3\nדני שלום, ‏חץ 3 - לקראת הניסוי הראשון, באתר \"IsraelDefense\"‏, 26 באפריל 2011\n  אודי עציון, ‏האישה שתעצור את אחמדינג'ד, באתר \"ידיעות אחרונות\", 30 בנובמבר 2011 (הקישור אינו פעיל)\nיואב זיתון, תיעוד: כך נראה טיל החץ 3 במעופו לחלל, באתר ynet, 25 בפברואר 2013\nנעמי צורף, ‏מעל כולם, באתר חיל האוויר הישראלי, 27 בפברואר 2014\n  אודי עציון, קיל טיל 3, באתר \"ידיעות אחרונות\", 2 באפריל 2018\nיואב זיתון, בלי ראש קרבי, קטן יותר מחץ 2 ועם מדחפים: כך הפך חץ 3 ל\"רכב הרג\" בחלל, באתר ynet, 29 ביולי 2019\n מערכת אתר צה\"ל, כך נראה הניסוי המוצלח במערכת \"חץ 3\", באתר צה\"ל, 18 בינואר 2022\n ניסוי במערכת חץ 3, סרטון  באתר יוטיוב (אורך: 3:03), 18 בינואר 2022\nמיטל וייזברג, ‏האיום מתימן: מערכת חץ הופעלה לראשונה. כך זה עבד, באתר גלובס, 31 באוקטובר 2023\nקווים לדמותה של גיבורת היום, מערכת \"חץ-3\" - Techtime - חדשות אלקטרוניקה והייטק, באתר Techtime - חדשות אלקטרוניקה והייטק, ‏14 באפריל 2024\n IAI Arrow 3 Interceptor, סרטון בערוץ \"IAI\", באתר יוטיוב (אורך: 01:49)",
    "pageid": 669219
  },
  {
    "title": "טיל בליסטי",
    "extract": "טיל בליסטי הוא טיל שחלק ניכר ממסלולו הוא בליסטי, כלומר מושפע מכוחות הכבידה והתנגדות האוויר (גרר) בלבד. למרות שהגדרה זו מתאימה למעשה למרבית הטילים וכן לפגזי ארטילריה, השימוש המקובל במונח \"טיל בליסטי\" מתאר טיל שמרבית מסלולו מתבצע מחוץ לאטמוספירה, והוא בעל טווח של מאות ק\"מ לפחות. טיל כזה מונחה לרוב רק בשלב בו הוא מונע ומסלולו נקבע על-פי חוקי האסטרודינמיקה והבליסטיקה. מסלולו של טיל בליסטי בשלב הטיסה החופשית הוא בקירוב פרבולי, אך חיכוך האוויר גורם לכך שמסלולו אינו פרבולי אידיאלי.\nמסלול הטיסה של טיל בליסטי כולל שלושה שלבים:\n\nהשלב הממונע – בו הוא נע בכוח מנועו (רקטת דלק מוצק או נוזלי). יכול להימשך מעשרות שניות בודדות ועד מספר דקות. חלק זה מהטיסה יכול להיות מונע בשלב יחיד או במספר שלבים.\nשלב הטיסה החופשית – השלב הארוך ביותר בטיסת הטיל, שנמשך מרגע סיום פעולת המנוע ועד לשלב הכניסה מחדש לאטמוספירה, במהלכו הטיל מושפע מכוח הכבידה בלבד הפועל ככוח מרכזי. בעוד ששלב זה מהווה לרוב מעל 80% מן המסלול הן מבחינת זמן והן מבחינת מרחק. לרוב אין בשלב זה כל יכולת לשנות את מסלול הטיל.\nשלב החדירה – בו חוזר הטיל לאטמוספירת כדור הארץ. הוא מתחיל בגובה שבו הגרר האטמוספירי מתחיל להשפיע משמעותית על מסלול הטיל, ונמשך עד לפגיעת הטיל.\nניתן לשגר טילים בליסטיים מאתרים נייחים או ממשגרים ניידים, לרבות כלי רכב קרקעיים (נושא-מזקיף-משגר), מטוסים, ספינות וצוללות.\nעל מנת להגיע למרחקים ארוכים, משוגרים טילים בליסטיים בדרך-כלל לטיסה תת-מסלולית גבוהה; טילים בין-יבשתיים יכולים להגיע בשיא הגובה שלהם בטיסה חופשית למרחק של כ-1,200 ק\"מ.\nניווט הטיל הבליסטי הוא בדרך כלל ע\"י מערכת ניווט אינרציאלית. מדי תאוצה מודדים את תאוצות הטיל בשלושה צירים, גירוסקופים מודדים את התאוצות הזוויתיות, מחשב מחשב את הדרך שעשה הטיל, מיקומו ומצבו על בסיס התאוצות, משווה לנתוני הירי שהוזנו מראש ומוציא פקודות תיקון להגאים. בסיום שלב החדירה משתמשים לרוב להנחיית הטיל בביות סופי.",
    "pageid": 94339
  },
  {
    "title": "טל רמון",
    "extract": "טל רמון (נולד ב-7 באפריל 1990) הוא מוזיקאי וזמר-יוצר ישראלי.",
    "pageid": 1558305
  },
  {
    "title": "יוטיוב",
    "extract": "יוּטְיוּבּ (באנגלית: YouTube) הוא אתר אינטרנט לאחסון ושיתוף סרטוני וידאו שהוקם על ידי חברה אמריקאית באותו שם. יוטיוב הוקמה בפברואר 2005, על ידי צ'אד הארלי, סטיב צ'ן וג'אווד כרים, שלושתם עובדים לשעבר של חברת PayPal. בנובמבר 2006, רכשה גוגל את החברה תמורת 1.65 מיליארד דולר, ויוטיוב הפכה לחברת בת של גוגל.\nהאתר מגוון רחב של סרטונים המועלים על ידי אנשים פרטיים וחברות מדיה תאגידיות. בתכנים הזמינים נמצאים וידאו קליפים, קליפים של פרקי תוכניות טלוויזיה, קטעי וידאו הכוללים שירים, סרטים תיעודיים, הקלטות שמע, קדימוני סרטים, שידורים חיים ותכנים נוספים. יוטיוב מקיימת שיתופי פעולה עם חברות מדיה המאפשרות צפייה ישירה בחלק משידוריהם באתר יוטיוב.\nיוטיוב מפיקה רווחים מפרסומות דרך התוכנית \"Google AdSense\" בהתאם לתוכן האתר וסוג קהל היעד. רוב סרטוני הווידאו הנמצאים באתר ניתנים לצפייה בחינם, אך יש סרטונים הנכללים במסגרת ערוצי פרימיום הדורשים תשלום. האתר כולל גם שירותים נוספים בתשלום, בהם השכרת סרטים אינטרנטיים ו\"יוטיוב רד\" (\"יוטיוב האדום\") – שירות המציע גישה נטולת פרסומות לאתר.\nיוטיוב היא חלק מתרבות האינטרנט בחברה המודרנית. סרטונים רבים נצפים בכל רחבי העולם מדי יום ביומו, וחלקם זוכים לפופולריות רבה ולמספר צפיות רב. החשיפה הרבה לה זוכה האתר חורגת מתחום האינטרנט, ויוצרת תהודה והשפעה תקשורתיות ענפות – הכוללות את אמצעי המדיה הכתובים והמשודרים, כמו גם השפעה חברתית הכוללת חשיפה לתכנים, דעות והשקפות עולם שונות, הקובעות והמעצבות את דעת הקהל ואת אירועי האקטואליה במציאות היומיומית, מעבר לגבולות האתר הווירטואליים. יוטיוב שינתה את הרגלי הצפייה של המשתמשים והגולשים באתר, באופן שהרגיל את הקהל הרחב לצפות בקטעי וידאו קצרים - בדרך כלל באורך של דקות ספורות, מגמה שהלכה וצברה תאוצה בחלוף הזמן.",
    "pageid": 219699
  },
  {
    "title": "ירון רוזן",
    "extract": "ירון רוזן (נולד ב-26 בנובמבר 1967) הוא קצין צה\"ל במילואים בדרגת תת-אלוף. בתפקידו האחרון שירת כראש מטה הסייבר בצה\"ל, קודם לכן שירת כראש להק  השתתפות ומסוקים, מפקד טייסת וטייס מסוקים בחיל האוויר.",
    "pageid": 1173165
  },
  {
    "title": "יריחו (טיל)",
    "extract": "טיל יריחו הוא שם כולל לסדרת טילים בליסטיים שפיתחה ישראל החל משנות ה-60 של המאה ה-20. לפי פרסומים זרים הדגם הנוכחי הוא יריחו 3, טיל בליסטי בין-יבשתי עם טווח של אלפי קילומטרים ויכולת לשאת ראש קרב גרעיני. לפי ההערכות, מטרתם העיקרית של הטילים היא הרתעה אסטרטגית.",
    "pageid": 193554
  },
  {
    "title": "מבצע סופה נחרצת",
    "extract": "ההתערבות הצבאית בתימן החלה עם תחילת מבצע סופה נחרצת (או מבצע סופה נחושה, בערבית: عملية عاصفة الحزم, בתעתיק: עמלית עאצפת אלחזם, מילולית: מבצע סופת הנחישות) בהשתתפות קואליציית מדינות ערביות ומוסלמיות ב-26 במרץ 2015. המבצע החל במטרה להדוף את המורדים החות'ים שכבשו חלקים נרחבים מתימן ולסייע לנשיא המודח עבד רבו מנסור האדי להשתלט מחדש על המדינה. ערב הסעודית עמדה בראש המבצע, וחברו אליה איחוד האמירויות הערביות, כווית, בחריין, קטר, ירדן, מצרים, מרוקו וסודאן. שכנותיה של תימן ומדינות האזור חששו מהאפשרות שהמורדים השיעים, הנתמכים בידי איראן, יצליחו לכבוש לחלוטין את המדינה לנוכח התקדמותם לעבר העיר הדרומית עדן, שם הקים הנשיא המודח ממשלה יריבה. המתקפה זכתה לתמיכה מצד ארצות הברית, הממלכה המאוחדת, צרפת וטורקיה ושל הליגה הערבית. מנגד, סין, רוסיה, איראן, עיראק וסוריה קראו לעצירת המבצע.\nב-21 באפריל 2015 הכריזה ערב הסעודית כי מבצע סופה נחרצת הסתיים לאחר שהושגו מטרותיו וכי החל מבצע השבת התקווה (בערבית: عملية إعادة الأمل, בתעתיק: עמלית אעאדת אלאמל), שיתמקד בפתרון דיפלומטי במשבר. עם זאת, תקיפות כוחות הקואליציה נמשכו גם במסגרת מבצע השבת התקווה.",
    "pageid": 1268673
  },
  {
    "title": "מדינות לפי אוכלוסייה, שטח, צפיפות, תמ\"ג ופיתוח אנושי",
    "extract": "זוהי רשימה של 247 מדינות העולם וטריטוריות עצמאיות, הניתנת למיון על פי אוכלוסיית המדינה, שטחה, צפיפות האוכלוסין לקילומטר רבוע, תמ\"ג (PPP, במיליוני דולרים), תמ\"ג לנפש ומדד הפיתוח האנושי (HDI). הרשימה כוללת מדינות עצמאיות (באותיות מודגשות) וטריטוריות מנוהלות עצמאית באופן מלא או חלקי (כגון הרשות הפלסטינית). נתוני אוכלוסייה ושטח מבוססים על אתר Worldometer, נתוני תמ\"ג על ספר העובדות העולמי של ה-CIA, ונתוני מדד הפיתוח האנושי לפי מינהל הפיתוח (UNDP) של האומות המאוחדות. הנתונים לא נמדדו באותה נקודת זמן, ולכן ייתכן כי הדיוק אינו מרבי.\nיבשת אנטארקטיקה אשר שטחה כ-14,200,000 קמ\"ר מופיעה בטבלה, על אף שלשום מדינה אין ריבונות עליה. באנטארקטיקה חיים באופן לא קבוע כ-1,000 אנשים ממדינות שונות.",
    "pageid": 541008
  },
  {
    "title": "מהפכת סדום ועמורה",
    "extract": "מהפכת סְדוֹם וַעֲמֹרָה, הוא סיפור מקראי המתאר את הריסתן של ארבע ערים, ובהן סדום ועמורה, בידי אלוהים. במקרא, הסיפור מתואר בספר בראשית פרקים י\"ח-י\"ט.",
    "pageid": 5526
  },
  {
    "title": "מונטנגרו",
    "extract": "רפובליקת מונטנגרו (במונטנגרית: Црна Гора או Crna Gora, מבוטא \"צְרְנָה גוֹרָה\", ‏‏?‏; באופן מילולי: \"הר שחור\") היא מדינה קטנה והררית, השוכנת בדרום אירופה, בחלקו המערבי של הבלקן. המדינה גובלת בקרואטיה במערב, בבוסניה והרצגובינה בצפון-מערב, בסרביה בצפון-מזרח, בקוסובו במזרח, באלבניה בדרום ובים האדריאטי בדרום-מערב.\nמונטנגרו הייתה מדינה עצמאית בשנים 1878–1918 תחת שלטונו של ניקולה הראשון. אחר כך הצטרפה מונטנגרו ליוגוסלביה, ולאחר שזו התפרקה בתחילת שנות התשעים, נשארה מונטנגרו רק עם סרביה באיחוד הפדרלי, סרביה ומונטנגרו. בשנת 2006 פרשה מונטנגרו מהאיחוד עם סרביה, והכריזה שוב על עצמאותה. בשנת 2017 הצטרפה מונטנגרו לברית נאט\"ו.",
    "pageid": 24024
  },
  {
    "title": "מלחמת האזרחים בתימן (2014–הווה)",
    "extract": "מלחמת האזרחים בתימן היא מלחמת אזרחים שפרצה בתימן במרץ 2015 לאחר שכוחות החות'ים המתקוממים בתימן כבשו, בגיבוי איראן וחזבאללה, את צנעא בירת תימן, וביצעו הפיכה שלטונית. ב-26 במרץ 2015 פתחה קואליציה של מדינות ערביות ומוסלמיות, בהובלת ערב הסעודית, במבצע סופה נחרצת, שמטרתו להדוף את החות'ים ולהחזיר את השלטון לידי הממשלה התימנית הגולה. אל-קאעידה והמדינה האסלאמית מחזיקות גם הן טריטוריות נרחבות, בעיקר במרכז המדינה, ומתקיפות את שני הצדדים הלוחמים בה.",
    "pageid": 1329863
  },
  {
    "title": "מעורבות החות'ים במלחמת חרבות ברזל",
    "extract": "מעורבות החות'ים במלחמת חרבות ברזל היא החזית בין ישראל לחות'ים במסגרת מלחמת חרבות ברזל שהחלה ב-7 באוקטובר 2023.",
    "pageid": 2273333
  },
  {
    "title": "מתקפת הכטב\"ם על תל אביב (יולי 2024)",
    "extract": "מתקפת הכטב\"ם על תל אביב הייתה מתקפה של החות'ים מתימן על העיר תל אביב במסגרת מלחמת חרבות ברזל, שאירעה ב-19 ביולי 2024 באמצעות שיגור כטב\"ם מסוג סמאד-3. הפיצוץ התרחש ברחוב בן-יהודה במרכז תל אביב וגרם למותו של אדם אחד ולפציעתם של כעשרה אנשים נוספים, והוביל למחרת למבצע יד ארוכה.",
    "pageid": 2357584
  },
  {
    "title": "מתקפת הפתע על ישראל (2023)",
    "extract": "מתקפת הפתע על ישראל (מכונה גם השבת השחורה, טבח 7 באוקטובר וטבח שמחת תורה; השם שנתן חמאס למתקפה הוא عملية طوفان الأقصى, בתעתיק מדויק לעברית: עמליַת טופאן אלאקצא, בתרגום לעברית: מבצע מבול אל־אקצא) הייתה מתקפת פתע רחבת היקף שהוביל חמאס, ארגון טרור אסלאמיסטי-סוני פלסטיני, מרצועת עזה על ישראל, נגד יעדים צבאיים ואזרחיים, במיוחד בעוטף עזה, תוך ביצוע של טבח, אונס, פשעי מלחמה ופשעים נגד האנושות. במתקפת הפתע השתתפו ארגוני טרור נוספים מחדר המבצעים הפלסטיני המשותף, ובהם הג'יהאד האסלאמי.\nבבוקר 7 באוקטובר 2023, יום שבת וחג שמחת תורה, כ\"ב בתשרי ה'תשפ\"ד, החלה מתקפת הפתע במטח ירי רקטי מסיבי ומתמשך חריג בהיקפו של אלפי רקטות ופצצות מרגמה על אזורים נרחבים בישראל, בייחוד בדרום ובמרכז. בחסות המטחים התרחשה חדירה יבשתית, אווירית וימית של כ־4,000 מחבלים לשטח ישראל בחזית של כ־60 ק\"מ, שפתחו במתקפות והשתלטות על בסיסי צה\"ל ומוצביו וקרבות ירי עם כוחות הביטחון, בד בבד עם חדירה אל תוך יישובים אזרחיים, כיבושם, תקיפתם, חטיפת תושביהם ורציחתם.\nבמתקפה נרצחו ונהרגו כ־1,145 ישראלים וזרים, רובם אזרחים, ונפצעו יותר מ־1,941, בהם כ-360 במצב קשה-אנוש. כמה עשרות אזרחים ממדינות זרות נרצחו גם הם. במסגרת המתקפה התרחש גם הטבח במסיבת טבע \"פסטיבל נובה\" ליד קיבוץ רעים שהיה לפיגוע הטרור הבודד הגדול בתולדות מדינת ישראל. במהלך המתקפה נרצחו ונחטפו אזרחים רבים, ביניהם נשים, ילדים, וקשישים, כל זאת תוך כדי התעללות פיזית, נפשית ומינית. 251 אנשים, בהם אזרחים זרים, ישראלים וחיילי צה\"ל, ובכללם תינוקות, ילדים, נשים וזקנים, נחטפו לרצועת עזה. ביישובי עוטף עזה נגרם נזק רב, ונזק מפגיעת רקטות נגרם גם ביישובים נוספים.\nבמסגרת המתקפה הנרחבת נגד האוכלוסייה האזרחית ביצע חמאס פשעי מלחמה, ופשעים נגד האנושות בהיקף נרחב. לפי מספר גורמים, תוכנית חמאס הייתה נרחבת בהרבה. לפי גרסה אחת היא כללה המשך הסתערות על חלקים נוספים של הדרום, תוך משלוח חוליות מחבלים לערים במרכז. לפי הערכה אחרת חמאס תכנן, בסיוע כוחות נוספים, לכבוש את כל מדינת ישראל.\nהמתקפה, שהחלה ב-7 באוקטובר, הסתיימה לאחר כ-48 שעות, עם החזרת השליטה ביישובים הישראלים לידי צה\"ל ולכידת רוב המחבלים שהסתננו לישראל. זוהי המתקפה הקטלנית ביותר של ארגון טרור בהיסטוריה של מדינת ישראל. כמו כן, המתקפה נחשבת לאסון הקטלני ביותר שקרה לעם היהודי מאז השואה. המתקפה השפיעה על החברה הישראלית באופן מרחיק לכת, והיא אף תוארה כמשבר אמון בין הציבור למוסדות השלטון. בעקבות המתקפה יצאה מדינת ישראל למלחמת חרבות ברזל.",
    "pageid": 2266879
  },
  {
    "title": "נואל ברקוביץ'",
    "extract": "נוּאל ברקוביץ' (נולדה ב-2 במרץ 1995) היא שחקנית ישראלית.",
    "pageid": 1398681
  },
  {
    "title": "נוחי דנקנר",
    "extract": "נוחי דנקנר (נולד ב-13 בנובמבר 1954 בתל אביב) הוא איש עסקים. נודע בשל שליטתו בין 2003 ל-2013 (דרך חברות פרטיות ממונפות) בקבוצת אי די בי אשר החזיקה בשיאה בחברות רבות במשק, אך בסוף 2013 איבד שליטה זו על רקע הסדר חוב. בשנת 2011 הונו האישי הוערך ב-1.2 מיליארד דולר.\nהורשע בעבירות על חוק ניירות ערך ועל חוק איסור הלבנת הון ונידון לשלוש שנות מאסר.",
    "pageid": 242143
  },
  {
    "title": "ננסי פלוסי",
    "extract": "ננסי פטרישיה ד'אלסנדרו פלוסי (באנגלית: Nancy Patricia D'Alesandro Pelosi; נולדה ב-26 במרץ 1940) היא פוליטיקאית אמריקאית וחברת בית הנבחרים של ארצות הברית, שכיהנה כיושבת ראש בית הנבחרים בין 2007 ל-2011, ובין 2019 ל-2023.\nפלוסי היא חברת המפלגה הדמוקרטית, והיא מכהנת כחברת בית הנבחרים מטעם המחוז ה-12 של מדינת קליפורניה, הכולל את רוב העיר והמחוז סן פרנסיסקו, משנת 1987. היא נבחרה להיות המצליפה של המיעוט הדמוקרטי בבית הנבחרים בשנת 2002, ושנה לאחר מכן נבחרה כמנהיגת הנציגות הדמוקרטית בבית, תפקיד בו החזיקה במשך כשני עשורים. פעמיים במהלך הנהגתה, בשנים 2007–2011 ובשנים 2019–2023, כאשר השיגה מפלגתה רוב בבית, כיהנה פלוסי כיושבת ראש בית הנבחרים. בכל התפקידים האלה הייתה פלוסי האישה הראשונה שכיהנה בתפקיד. בנובמבר 2022 הודיעה פלוסי שאין בכוונתה להתמודד שוב על הנהגת מפלגתה בבית הנבחרים, אם כי בכוונתה להישאר חברת הבית.  \nבמאי 2024, קיבלה את מדליית החירות הנשיאותית מידי הנשיא ג'ו ביידן.\nעד השבעת קמלה האריס לתפקיד סגנית הנשיא של ארצות הברית ב-2021, הייתה פלוסי האישה בעלת הדרג הבכיר ביותר בהיסטוריה של הממשל האמריקאי.",
    "pageid": 20428
  },
  {
    "title": "נשיא ארצות הברית",
    "extract": "נשיא ארצות הברית של אמריקה (באנגלית: President of the United States, ובקיצור הרווח POTUS) הוא ראש המדינה וראש הרשות המבצעת הנבחר של ארצות הברית. הנשיא עומד בראש הממשל הפדרלי, והוא המפקד העליון של הכוחות המזוינים של ארצות הברית.\nהנשיא נבחר באמצעות העם בבחירות לא ישירות באמצעות חבר האלקטורים לכהונה בת ארבע שנים. הנשיא, הוא אחד משני הנבחרים הפיקודיים הנבחרים ברמה הלאומית הפדרלית, לצד סגן נשיא ארצות הברית. התיקון ה-22 לחוקה, שאושר בשנת 1951, מגביל את הנשיא מבחירה לכהונה שלישית מלאה.\n45 בני אדם שירתו בתפקיד זה. הנשיא הנוכחי וה-46 של ארצות הברית הוא ג'ו ביידן.",
    "pageid": 1621
  },
  {
    "title": "עבד אל-מלכ אל-חות'י",
    "extract": "עבד אל-מלכ בדר א-דין אל-חות'י (בערבית: عبد الملك بدر الدين الحوثي; נולד ב-22 במאי 1979), הידוע בכינוי אבו ג'יבריל, הוא פוליטיקאי תימני בן שבט החות'ים, המשמש גם כמנהיגו הרוחני של ארגון הטרור השיעי-זיידי, החות'ים. הוא הדמות המובילה במלחמת האזרחים המקומית מ-2015, וכמו כן בשאר חצי האי ערב ובפרט בדרום סעודיה, שהחלה עם ההפיכה ב-2015 בצפון תימן ובפרט במחוז סעדה וכן במעורבות החות'ים במלחמת חרבות ברזל.",
    "pageid": 2273370
  },
  {
    "title": "עמנואל שארפ",
    "extract": "עמנואל כריסטופר שארפ (באנגלית: Emanuel Christopher Sharp; נולד ב-7 במרץ 2004) הוא כדורסלן אמריקאי-ישראלי המשחק בעמדות הרכז והקלע בקבוצת כדורסל המכללות של אוניברסיטת יוסטון .",
    "pageid": 2320412
  },
  {
    "title": "ענת עצמון",
    "extract": "ענת עצמון (נולדה ב-27 בנובמבר 1958) היא שחקנית, זמרת, מדבבת, דוגמנית וסופרת ישראלית.",
    "pageid": 188377
  },
  {
    "title": "קבר אור החיים",
    "extract": "קבר אור החיים (נודע בכינוי: קבר אור החיים הקדוש), הוא קברו של רבי חיים אבן עטר, המפורסם בשם ספרו \"אור החיים\". הקבר נמצא במורד הר הזיתים מעל קבר זכריה ויד אבשלום. ליד הקבר קבורות שתי נשותיו של הרב חיים אבן עטר  וכן הרב חזקיה דיסלווא בעל הפרי חדש,  הרב יום-טוב אלגאזי, הישיש חיים אלנקווה, הישיש יצחק אלנקווה והרב ברוך מרדכי אטינגר. רבבות פוקדים את הקבר, במיוחד ביום הפטירה, ט\"ו בתמוז.",
    "pageid": 843938
  },
  {
    "title": "קוברה קאי",
    "extract": "קוברה קאי (באנגלית: Cobra Kai) היא סדרת ספין-אוף אמריקאית לסרטי \"קראטה קיד\" משנות ה-80 וה-90, בהשתתפות השחקנים המקוריים, ראלף מאצ'יו בתפקיד דניאל לרוסו וויליאם זבקה בתפקיד ג'וני לורנס, היריב העיקרי של דניאל בסרטים. בסדרה שניהם פותחים דוג'ו ונאבקים אחד בהצלחת השני.\nהעונה הראשונה התחילה ב-2 במאי 2018 וכללה 10 פרקים והשנייה ב-24 באפריל 2019 וכללה 10 פרקים, כששתיהן שודרו בשידורי יוטיוב פרימיום, ולאחר שהחברה הפסיקה לייצר סדרות היא מכרה את זכויות השידור לנטפליקס, בה הודיעו על הפקת שתי עונות נוספות. העונה השלישית עלתה לשידור ב-1 בינואר 2021 והעונה הרביעית עלתה לשידור ב-31 בדצמבר 2021. עונתה החמישית של הסדרה עלתה לשידור ב-9 בספטמבר 2022.בינואר 2024 הודיעו שיהיה עונה 6 ואחרונה והעונה תהיה ארוכה מין הרגיל. ב-2 במאי הודיעו כי עונה 6 תעלה בשלושה חלקים. חלק 1 יעלה ב-18 ביולי, חלק 2 יעלה ב-15 בנובמבר, חלק 3 יעלה ב-2025, טרם שוחרר תאריך היציאה.  \n\n34 שנים לאחר שהובס על ידי דניאל לרוסו בטורניר הקראטה באול-וואלי ב-1984, ג'וני לורנס, כיום בשנות ה-50 לחייו, סובל מאלכוהוליזם ודיכאון. הוא עובד בתור שיפוצניק במשרה חלקית, ומתגורר בדירה ברסדה, לוס אנג'לס, לאחר שנשלח הרחק מאורח החיים העשיר באנצ'ינו, שם גדל. יש לו בן מנוכר בשם רובי ממערכת יחסים קודמת, אותו נטש. לעומת זאת, דניאל לרוסו הוא כיום הבעלים של רשת סוכנויות רכב מצליחה מאוד, והוא נשוי לבעלים-השותפה שלו לעסק, אמנדה, איתה יש לו שני ילדים: סמנתה ואנתוני. דניאל סוף סוף חי את אורח החיים העשיר שכל-כך רצה בילדותו, כשהוא ואמו לוסיל גרו ברסדה. עם זאת, לאחר שחברו והמנטור שלו, מר מיאגי - מת, המאבק של דניאל להתחבב על ילדיו שיבש את האיזון בחייו.\nבעונה 1, ג'וני משתמש בקראטה כדי להגן על השכן החדש שלו, מיגל דיאז, מקבוצת בריונים. ג'וני מסכים ללמד את מיגל קראטה ופותח מחדש את דוג'ו הקראטה של קוברה קאי כהזדמנות לשחזר את עברו. קוברה קאי המתחדש מושך קבוצה של מנודים חברתיים שסובלים מבריונות המוצאים אחווה וביטחון עצמי בהדרכתו של ג'וני. ג'וני מפתח קשר עם מיגל באופן שדומה למערכת היחסים בין דניאל ומר מיאגי. הפילוסופיה של קוברה קאי, לעומת זאת, נותרה ברובה ללא שינוי, אם כי ג'וני מנסה להחדיר לה יותר כבוד מאשר קריס (הסנסיי של ג'וני לשעבר). מצד שני, הפתיחה המחודשת של קוברה קאי מחייה את היריבות של ג'וני עם דניאל, שנשבע להפיל את הדוג'ו. מאוחר יותר, רובי מפתח יריבות עם מיגל, מה שמזכיר את היריבות בין דניאל וג'וני.\nבעונה 2, בעקבות ניצחונו של קוברה קאי בטורניר הקראטה באול-וואלי 2018, ג'ון קריס מופיע שוב במפתיע, וג'וני מרשה לו באי רצון להצטרף שוב לקוברה קאי ולנהל אותו יחד איתו. בינתיים, דניאל פותח מחדש את הדוג'ו של מיאגי-דו עם רובי וסם כתלמידיו הראשונים וכתגובה להצלחת קוברה קאי בטורניר. לאט-לאט, נוצרת יריבות עצומה בין שני הדוג'ואים, במיוחד בין סם לתלמידה החדשה של קוברה קאי- טורי ניקולס. לאחר קטטה בית ספרית אכזרית שהוקמה על ידי טורי ביום הראשון ללימודים שכתוצאה ממנה מיגל נכנס לקומה, קריס תופס את השליטה בדוג'ו קוברה קאי ומעיף את ג'וני החוצה בזעם.\nהעונות השלישית והרביעית עוקבות אחר ג'וני, כאשר הוא יוצר את הדוג'ו החדש \"ניב העיט\" עם מיגל ותלמידי קוברה קאי לשעבר שקריס גירש. הוא גם מסכים לשתף פעולה עם דניאל כאמצעי להילחם בקוברה קאי החדש תחת קריס על ידי הכנה לטורניר הקראטה הבא. קריס, לעומת זאת, מחזיר את המייסד לשעבר של קוברה קאי, טרי סילבר (מ- \"קראטה קיד 3\"), שמתגלה כאויב מסוכן ומעורפל יותר מקריס עצמו.\nהעונה החמישית ממשיכים במאמצים של דניאל וג'וני, בעזרת צ'וזן טוגוצ'י (מ- \"קראטה קיד 2\"), להפיל את קוברה קאי, המנוהל כעת על ידי סילבר (בעקבות ניצחון מרומה בטורניר הקראטה והפללתו של קריס בגין ניסיון רצח, בעקבותיו הוא יושב בכלא), שמאוחר יותר הצטרפה אליו סנסיי קים דה-און, צאצאית לפילוסופיית הקוברה קאי המקורית. יריבו לשעבר של דניאל, מייק בארנס, ובת דודתה של אמנדה, ג'סיקה אנדרוז (שתיהן מ- \"קראטה קיד 3\") חוזרות בעונה זו.\nבעונה השישית, לאחר הפלתו של קוברה קאי, ומעבר תלמידיו הבולטים למיאגי דו, ביניהם טורי וקני, הדוג'ו המאוחד מתכונן לתחרות הקראטה הכי טובה בעולם - הסקאיי טייקאיי, ונתקל בקשיים, כאשר ג'וני מנסה להכניס את סגנונו אל תוך הדוג'ו בעוד שדניאל רוצה לשמור על הסגנון והמסורת, שנמשכים לאורך דורות. בהכנות לתחרות נאלצים דניאל וג'וני לבחור שישה מתחרים בלבד שיסעו להתחרות, ובן ובת שישמשו כקפטנים וילחמו בתחרויות האישיות, מה שיוצר מתחים בין התלמידים. מנגד, קריס, שברח מהכלא בסוף העונה הקודמת, הגיע לדוג'אנג של סנסיי קים בדרום קוריאה, שם התחיל להנחיל את פילוסופיית קוברה קאי אצל התלמידים המוכשרים של קים.\n\nמיגל דיאז (שולו מרידואניה, ראשי, עונות 1-6) - מיגל דיאז הוא נער אקוודורי-אמריקאי בן 16 עם אסתמה ודימוי עצמי נמוך שעובר לגור בשכנות לג'וני. הוא מותקף על ידי קבוצה של בריונים עשירים בראשות קיילר, אך ניצל על ידי ג'וני לורנס. לאחר תתשאול על עברו של ג'וני בקראטה, מיגל הופך לתלמיד הראשון של ג'וני בדוג'ו החדש קוברה קאי- אותו ג'וני פותח מחדש לאחר שנים ארוכות בהן הוא היה סגור. אחרי שמיגל עומד לצד סם מול קיילר והבריונים שלו ומנצח אותם סם ומיגל מתחילים לצאת והופכים להיות זוג, אבל אחרי שרובי השתחל פנימה ומיגל חשד שבינה לבין רובי קורה משהו, במסיבת החוף בשילוב האלכוהול מיגל מכה את רובי ומנסה לעשות זאת שוב אחרי שרובי התגרה בו אך מכה את סם בטעות והיא נפרדת ממנו. מיגל מנצח בטורניר האול-ואלי ומזכה את ג'וני לורנס, הסנסיי שלו, בניצחון. בעונה 2, מיגל מתחיל לצאת עם טורי, תלמידה חדשה בקוברה קאי. הוא מנסה להתנצל בפני סם שבהמשך התברר שהיא יוצאת עם רובי מספר פעמים ולנקות את האווירה למרות שסם לא הקשיבה, ואפילו הביא את מדליית הכבוד של מיסטר מיאגי לדוג'ו של דניאל אחרי שחלק מתלמידי קוברה קאי (למיגל לא היה קשר לפריצה) אך רובי קיבל את המדליה ולא סיפר לסם שמיגל החזיר את המדלייה.אך במסיבה בבית של מון סם משתכרת ונזכרה שיצאה עם מיגל, ושאיישה סיפרה לה שמיגל החזיר את המדליה של מיסטר מיאגי. היא מנשקת את מיגל המבולבל כשטורי הזועמת רואה אותם מתנשקים דרך החלון. בסוף העונה מיגל נקלע לקרב שנערך בבית הספר, בו הוא מכניע את רובי, אך מראה רחמים כמו שג'וני אמר לו. רובי נסער והוא העיף את מיגל מהקומה העליונה שנופל על מעקה-המדרגות, מה שמוביל את מיגל לתרדמת. בעונה 3, כשמיגל מתעורר מהתרדמת שלו, אליה הוא נקלע בעקבות הקטטה שנערכה בבית הספר, הוא בתחילה ממורמר כלפי ג'וני על כך שדרש ממנו לגלות רחמים כלפי רובי. לאחר שג'וני מתערב אישית בשיקום הפיזי של מיגל, השניים משלימים. בהמשך גם נפרד מטורי. מאז שג'וני הודח מקוברה קאי על ידי קריס ומאז שמיגל החלים מפציעותיו, הוא מצטרף אל הדוג'ו החדש שג'וני לורנס עומד בראשותו- \"ניב העיט\". בנוסף מחדש את מערכת היחסים עם סם, ובהמשך כשרובי משתחרר מהמוסד לעבריינים צעירים הוא רואה את סם ומיגל מבלים ביחד בדוג'ו והוא נפרד מסם. מיגל וסם חזרו בהמשך להיות זוג. בעונה 4, מיגל ממשיך להתאמן תחת דניאל וג'וני שהתאחדו לידי דוג'ו אחד בניסיון להתמודד אל מול המנהיג החדש של קוברה קאי, טרי סילבר. בחצי הגמר של הטורניר מתחרה מול איליי (הוק) חברו הטוב ממיאגי-דו אך נפצע. לבסוף, לאחר שבעונה החמישית הוא יוצא לניסיון  כושל של התאחדות עם אביו האבוד, הוא מבין כי אביו הוא אדם רע וחוזר אל ביתו- סם נפרדה ממנו כי הבינה שהיא צריכה הפסקה כדי להבין מי היא מחוץ לקראטה אחרי שהפסידו בהתערבות עם סילבר ונאלצו לסגור את הדוג'ו אך רוצה שיישארו ידידים, מיגל שבור לב אך משתדל להישאר עם סם ביחסים טובים. הוא גם משלים עם רובי אחרי קרב שבו מיגל מנצח אותו וכמעט מעיף אותו (מהקומה השנייה במלון הדירות שבו ג'וני ומיגל שכנו ואימו וסבתו גרים שם)אך שוב מראה רחמים אבל הפעם רובי מקבל את הרחמים, והופך להיות חבר שלו. מיגל ממשיך להתאמן עד לניצחון על קוברה קאי ומעצרו המיידי של טרי סילבר. אחרי מעצרו של סילבר סם והוא מנהלים שיחה מלב אל לב ומיגל אומר לה שהוא אוהב אותה והיא גם אומרת לו שהיא אוהבת אותו, הם מתנשקים וחוזרים להיות ביחד. בעונה השישית מיגל מתכונן ביחד עם חבריו לטורניר הסקאיי טייקאי העולמי, ומנסה להתקבל לאוניברסיטה היוקרתית סטנפורד. מיגל נבחר להיות אחד מששת התלמידים שיסעו לטורניר ולהיבחן בקרב נגד רובי על תפקיד הקפטן. לאחר שנכנס לרשימת המתנה מיגל מבין שתפקיד הקפטן יעזור לרזומה שלו לקבלה לאוניברסיטה לכן מבקש מרובי שייתן לו לנצח, כיוון שאינו הולך לקולג', אך נתקל בסירוב. בקרב עצמו מיגל מפסיד 3-2 לאחר שהוביל 2-0 ובכך לא נבחר לקפטן.\nרוברט סווייזי \"רובי\" קין (טאנר ביוקנן, ראשי, עונות 1-5) - בנו המנוכר בן ה-17 של ג'וני. בעונה 1, רובי נושר מבית הספר כשהוא מסתבך בגלל סמים, ולאחר מכן הוא וחבריו קרוז וטריי מבלים את חייהם בגניבות רבות. לאחר שהוא מתחיל לעבוד עם דניאל לרוסו, האויב המושבע של אביו, ג'וני- רובי הופך לבן בית בבית משפחת לרוסו ומתיידד עם סם, ביתו של דניאל. לאחר הטורניר בו מיגל דיאז מנצח, רובי מצטרף לדוג'ו החדש אותו פותח דניאל בעונה השנייה, מיאגי-דו. בהמשך העונה השנייה, בקטטה הבית-ספרית ביומו הראשון של רובי ללימודים, רובי מפיל את מיגל מקומה שנייה ושולח אותו בטעות ליפול ולהתרסק על עמוד השדרה בעקבות פגיעתו במעקה מדרגות, מה שמשתק את מיגל לחלוטין. המום ונחרד מהעובדה שהוא גרם למיגל לנכות, רובי נמלט מהמקום. בעונה 3, רובי מגורש מבית הספר על יומו הראשון ללימודים ונשלח למוסד לפושעים צעירים לאחר שהיה מבוקש במשך כמה שבועות. בעונה 4, רובי מסייע לקריס ולטרי סילבר להוביל את הקוברה קאי על ידי אימון שלהם בטכניקות מיאגי-דו כדי שיוכלו להתמודד טוב יותר עם מיאגי-דו וניב העיט. הוא גם מתחיל מערכת יחסים רומנטית עם טורי ומגייס סטודנט צעיר בשם קני פיין, שאותו הוא מדריך בגלל שהוא מתקשה להשתלב בבית הספר והתמודד עם בריונים כולל בנו של דניאל, אנתוני לרוסו. במהלך הטורניר הבא, רובי נאלץ להילחם בקני ברבע הגמר של הבנים, ומביס אותו בקלות. בגמר הבנים, לאחר שמיגל בוחר לא לחזור, רובי מתמודד מול הוק, שחזר להשתמש בשמו המקורי, אלי, והוא חלק ממיאגי-דו עכשיו. מכיוון ששניהם מכירים את טכניקות הקוברה קאי והמיאגי-דו, רובי ואלי נלחמים לתיקו, מה שמוביל להארכה. בסופו של דבר, אלי מביס את רובי והופך לאלוף לאחר שרובי מהסס לגמור אותו כשקני מריע לו מהצד. מאוחר יותר, בדוג'ו הקוברה קאי הנטוש, רובי נשבר בדמעות ומודה שנמאס לו להאשים את ג'וני בבעיות שלו ומתחיל להתחבר אליו מחדש, לאחר שהפך להיות מוטרד ונחרד לאחר שראה את קני מרסק את אנתוני חסר האונים לפני המשחק האחרון שלו עם אלי בגלל היות הפיכתו לבריון על ידי קוברה קאי. בעונה 5, רובי מצטרף לאביו ג'וני בנסיעה למקסיקו כדי למצוא את מיגל, מה שלבסוף מצליח לשניהם. בהמשך ג'וני מצליח לתקן את מערכת היחסים העכורה בינו לבין מיגל. בסיום העונה הוא מצליח יחד עם חבריו להפיל את קוברה קאי בראשותו של טרי סילבר ולבסוף הוא הופך לבן-זוגה של טורי, לאחר שנפרד בסיום העונה השנייה מסם.\nג'וני לורנס (ויליאם זבקה, ראשי, עונות 1-5) - ג'וני הוא מתבודד אלכוהוליסט חסר מזל, שמתנכר לבנו המתבגר רובי. בשנת 2017, לאחר שבילה מספר שנים כשעבד ברסדה, ג'וני ראה במקרה את שכנו החדש, מיגל דיאז, נפגע על ידי קבוצת בריונים. לאחר שג'וני נלחם בהצלחה בתוקפים עם כישורי הקראטה שלו, מיגל משכנע את ג'וני לפתוח מחדש את הדוג'ו של קוברה קאי אשר מחדש את היריבות שלו עם דניאל לרוסו, כיום בעלים מצליח של רשת סוכנויות רכב ונשוי באושר. לאחר שאיבד את הבעלות על קוברה קאי לקריס, ג'וני הקים דוג'ו חדש בשם \"קראטה ניב העיט\" והתאחד עם דניאל והדוג'ו שלו, מיאגי-דו, מה שהוביל בסופו של דבר לסיום היריבות ביניהם. ג'וני גם הפך לבן-זוגה של אימו של מיגל, כרמן, והביא איתה יחד לעולם ילד שני, אח למחצה של רובי ושל מיגל, שהפכו למעשה לאחים חורגים בגלל מערכת היחסים של ג'וני וכרמן.\nדניאל לרוסו (ראלף מאצ'יו, ראשי, עונות 1-5) - 33 שנים לאחר אירועי סרטי \"קראטה קיד\", דניאל הופך לבעלים של סוכנות מכוניות מצליחה בדרום קליפורניה ונשוי לבעלים-שותפה שלו, אמנדה, איתה יש להם שני ילדים בשמות סמנתה (סם) ואנתוני. הם גרים בבית גדול עם בריכת שחייה באנצ'ינו. למרות הצלחתו כמבוגר, לדניאל חסר את איזון החיים שהיה לו בצעירותו, שכן מר מיאגי נפטר בשנת 2011. העניין של דניאל בקראטה עולה מחדש לאחר שלרוסו נודע על שובו של הדוג'ו קוברה קאי, המנוהל כעת על ידי לורנס. זה דוחף את דניאל לפתוח מחדש את מיאגי-דו, ומעביר את תורתו של הדוג'ו לדור חדש של תלמידים, מה שמוביל ליריבות מסיבית בין שני הדוג'ואים, שלבסוף משלימים זה עם זה בניסיון להביס את האיום החדש שעומד בראש קוברה קאי.\nג'ון קריס (מרטין קוב, ראשי בעונות 2-5, עונה 1 אורח) - בתחילת הסדרה קוברה קאי, קריס נחשב למת וג'וני מחליט לחדש את \"קוברה קאי\" בדרכו שלו וגם מתמודד לתחרות הארצית בה מיגל מנצח. לאחר שג'וני חוזר למבנה ששכר לכך הוא מגלה שקריס חי והגיע לשבח אותו. ג'וני זועם על עברו אך לא פוגע בו קשה וקריס מתנצל על היחס שלו ואף מתקן את הגביע שהוא שבר לג'וני. כשהוא רואה שהוא גר במקלט לחסרי בית וחסר עבודה ג'וני מעניק לקריס אפשרות לחזור לאמן לצידו את הדוג'ו, למרות אזהרת חבריו הוותיקים שקריס לא אמין. לאחר הקטטה בבית הספר, קריס לוקח את הדוג'ו קוברה קאי בחזרה לעצמו, תוך שהוא קונה את אמונם של רוב התלמידים, הסבורים שג'וני גרם למיגל להיפגע. ג'וני מוותר על הארגון וקריס מחזיר את הארגון לכללי ה\"ללא רחמים\" הישנים. בעונה השלישית, לאחר שקריס שולח את תלמידיו לחבל בדוג'ו של ג'וני ושל דניאל, הוא מציע לערוך טורניר בין הדוג'ואים כדי לקבל תשובה לשאלה: מי עומד לקבל את קוברה קאי לעצמו. בעונה הרביעית קריס מבקש את עזרתו של סילבר באימון \"קוברה קאי\", אך בתחילה הוא מסרב לו בטענה שהוא במקום אחר עכשיו והוא לא מתכוון לעזוב אותו בשביל קראטה, שוב. לבסוף סילבר מצטרף אל קריס, אך זה מפליל אותו וגורם לו להיכנס לכלא. בסיום העונה החמישית קריס מצליח לברוח מהכלא בו הוא כלוא כהכנה לעונה השישית של הסדרה.\nצ'וזן טוגוצ'י (יוג'י דון אוקומוטו, עונות 3-5) - הוא מופיע כעבור שנים רבות בעונה שלוש של הסדרה, לאחר שהוזמן בידי קומיקו לפגישה עם דניאל. דניאל בהתחלה חושש ממנו אך מתברר שצ'וזן השתנה לאדם טוב בעקבות דודו וירש ממנו את דירתו, אף שכמו קומיקו לא התחתן מעולם. הוא ירש גם את ביתו של מיאגי ומועדונו וכן מגילות נדירות וחשובות. צ'וזן מלמד את דניאל להילחם בקראטה ומסביר לו שלעיתים התקפה גם נחשבת להתגוננות. לבסוף הוא מכניע אותו וכמעט פוגע בו, אך למעשה צובט את אפו באותה צורה שבה דניאל צבט את שלו בסרט. לבסוף הוא מתנצל על התנהלותו הצעירה לדניאל וחוזר למועדון האימונים שלו. צ'וזן מופיע גם בסוף העונה הרביעית בעוד דניאל מדבר עם צ'וזן סמוך לקברו של מר מיאגי, ומסכים להפיל את ארגון קוברה קאי ההרסני. בעונה החמישית צ'וזן משתף פעולה עם דניאל ומתגורר בביתו, מה שמקשה מעט על אמנדה. הוא מנסה להסתנן לארגונו של סילבר בתור סנסיי. ואולם סילבר חושד בו ומוביל את אנשיו להביס אותו, כשהם נכשלים הוא מתרה בסילבר מלהתקרב למשפחת לרוסו. צ'וזן גם פוגש את מייק בארנס אך מבלי להבין שהוא עזב את דרכי קוברה קאי והפך להגון הוא מחליט בטעות לתקוף אותו ואת אנשיו בחנות. הוא מאמן לצד ג'וני ודניאל את \"מיאגי דו\" ומורה לתלמידים איך לגונן על ביצים תוך עמידה יחדיו. בהמשך הוא מתוודה בפני ג'וני על אהבתו לקומיקו, למרות אירועי הסרט בהם ניסה לאיים עליה בסכין מה שגרם לו בושה. ועדיין הוא אוזר אומץ ומחליט להיפגש איתה. ואולם בעודם על לימוזינה בחגיגה היא נחטפת בידי מייק המורה להם לנקום בסילבר ששרף את חנותו וצ'וזן עם ג'וני ומייק מגיעים לביתו, שם הם נתקלים באנשיו. צ'וזן נלחם נגד רובם בהצלחה, אף שהייתה מורכבת ומתמודד ישירות מול סילבר השולף חרב כדי לשסף אותו. צ'וזן נלחם בו אך נפצע קשה בבריכה בגבו ובזרועותיו ומדמם חסר הכרה, כשסילבר עוזב ומודיע שהוא מת. עם זאת לאחר מעצרו של סילבר מתברר שצ'וזן שרד וטוען שנפצע שטחית.\nסמנתה (סאם) לרוסו (מרי מאוזר, ראשית, עונות 1-5) - בתם של דניאל ואמנדה לרוסו והיא למדה מאביה כמה שיעורי קראטה להתגוננות. בתחילה סאם המתוחה מתקרבת לתלמיד הבריון קיילר ומגוננת עליו מאביה שחשד שהם מתנשקים במסיבה. בהמשך היא מגלה שהוא בריון ונפרדת ממנו באמצע סרט, מה שגורם לו להפיץ עליה שקרים שגורמים לבחורות סביבה להחרים אותה. בתגובה היא מעיפה מגש מקיילר ולפני שהוא ניגש אליה, מיגל נאבק לעזרתה וגובר על קיילר וחבריו. סאם מודה למיגל ומתחילה לצאת איתו, אך מחביאה אותו מאביה מאחר שהוא תלמיד ב\"קוברה קאי\" השנואה על דניאל. ואולם היחסים שלהם משתבשים כשרובי מתחבר אליה כחלק מחברתם ב\"מיאגי דו\". רובי ומיגל שהחלו ביחסים עוינים מהטורניר בו ניצח מיגל נפגשים במסיבה על החוף ומיגל מתעמת עם רובי ועומד להכות אותו, אך מכה בטעות את סאם שנוטשת אותו. בהמשך היא ורובי מתקרבים בעוד היא חוסמת את מיגל שיוצא עם החבורה הנוקשה טורי ובהמשך מאבדת גם את חברתה, אעישה רובינסון. הלהט בין שני המחנות גורר את סאם להתקרב לרובי, הבחור המיומן ביותר בקבוצתה והם יוצאים יחד. עם זאת יש לה עוד קשר עם מיגל והיא מצטערת שרובי לא סיפר לה שהוא החזיר את מדליית הכבוד של מיסטר מיאגי אחרי שחלק מתלמידי קוברה קאי הורסים את הדוג'ו ,החשובה מאוד לדניאל ולסמנתה. במסיבה של מון היא מחליטה לצאת ראש בראש מול טורי ושניהן משתכרות עד שטורי נופלת. סאם מנצחת אך מבולבלת ביותר והיא נפגשת במיגל ומנשקת אותו להפתעתו, דבר שמכעיס מאוד את טורי. רובי מנסה לעזור לה ומבקש מאביו שתישן אצלו אך בבוקר דניאל קולט שבתו \"נחטפה\" בידי ג'וני ופורץ ביניהם דו-קרב קצר במהלכו דניאל נוטש את רובי. עם תחילת הלימודים טורי קוראת לסאם לדו-קרב בהפסקה שמתפתחת למריבת ענק. סאם נאבקת בטורי אך לטורי צמידים דוקרניים והיא פוצעת את יידה הימנית. למרות זאת סאם מצליחה להטיל אותה מהמדרגות, רגע לפני שמיגל מושלך בידי רובי מהקומה למעלה ונפצע אנושות. בבית החולים סאם דואגת בעיקר לחייו של מיגל. הם מתחילים להתקרב אחרי שמיגל חזר משיקומו וחזר לתיכון ואף בסוף חוזרים להיות זוג. בעונה הרביעית סם הגיעה לגמר הטורניר אך מפסידה לטורי בעקבות שיחודו של סילבר. בעונה החמישית סם נפרדת ממיגל כי צריכה הפסקה כדי להבין מי היא מחוץ לקראטה אך רוצה שיישארו ידידים. למרות הפסדם בטורניר האול ואלי ובעסקה עם קוברה קאי בהמשך העונה הדוג'ו ניבי מיאגי חוזר לפעילות ובסיום העונה סם עוזרת לפצח את מרמתו של סטינגריי ולהפיל את קוברה קאי, אחרי מעצרו של סילבר בעקבות שיחודו השופט ובתקיפת סטינגריי היא ומיגל מנהלים שיחה מלב אל לב ומיגל אומר לה שהוא אוהב אותה, היא אומרת את אותו הדבר, הם מתנשקים וחוזרים להיות ביחד.\nטורי ניקולס (פייטון רוי ליסט, עונות 2-5) - טורי ניקולס היא בחורה חצופה וקשוחה שמצטרפת לקוברה קאי ונראית מוכנה טבעית למלחמות גם בלי שעברה שיעורים בארגון קודם. אמה עבדה קשה כמלצרית ונתנה את השאריות של המנות למשפחתה וכשמנהל המסעדה גילה הוא פיטר אותה. דבר זה גרר אותה לייחס ממעות נמוכה למוסר או לחוקים על מנת לשרוד. טורי מתחילה לצאת עם מיגל בעוד היא מתחילה לשנוא את סאם שמטיפה לה לא לגנוב משקאות והיא מצפצפת עליה. בהמשך כשארנקה של אמנדה נעלם סאם חושדת בטורי, מה שמעצבן את איישה. במהלך מסיבת תיכון גדולה היא מתחרה עם סאם מי תשתה יותר כוסות אלכוהול וסאם מנצחת. בשכרותה היא מנשקת את מיגל המופתע וטורי נוטרת לשניהם טינה על כך. בתחילת שנת הלימודים טורי פורצת לחדר הכריזות כדי לקרוא לסאם לדו-קרב מולה. השניים נלחמות קשה אך טורי משתמשת בצמידים הדוקרניים שלה כדי לפגוע בסאם ודוקרת אותה בצלעות. למרות זאת סאם מטיחה אותה מהמדרגות. שניהן נמצאות כשמיגל נופל ונפצע באורח אנוש. בהמשך טורי היא אחת התלמידים שעצרו את ג'וני לחזור לארגון שהוא הקים, אחרי פציעתו של מיגל. לאחר התקיפה בבית הספר היא הורחקה לאלתר ומצויה במעקב צמוד, דבר המונע ממנה לחזור לקוברה קאי והיא צריכה לעבוד קשה בשביל אמה החולה, תוך שבעל הדירה שלה מנצל את מרותו עליה. לאחר שכריס מתערב בשבילה היא מקבלת פטור מתשלום וכך יכולה להתאמן בקוברה קאי. היא מאיימת על סאם ובקרב הסופי עומדת להכות אותה עם שוט ברזל אך סאם מצליחה להדוף אותה לאחר שהתגברה על פחדה ממנה. בעונה הרביעית טורי יוצאת עם רובי ואמנדה מחליטה להרחיק את טורי מבתה וממשפחתה תוך הגעה לעבודתה, מה שגורם בטעות לפיטוריה. לאחר שכריס מבקש מאמנדה להתרחק מטורי מאחר שהיא מפרסנת יחידה, אמנדה משנה גישה ומנסה לעזור לטורי. בתחילה טורי מתנגדת לכך בתקיפות אך לאחר מפגש עם דודתה, הרוצה לקבל את המשמורת על אחיה ועל כספיו, היא מבקשת עזרה מאמנדה לחזור ללימודים ואמנדה מסכימה, אף שסאם חוששת מהרעיון. בלימודים סאם מזהירה אותה מהתקרבות אליה ובנשף הסיום טורי עם רובי נלחמים בסאם ומיגל, מה שגורם לארבעתם ליפול לבריכה. בתחרות טורי מעפילה לגמר מול סאם אך עקב התחייבות לאמנדה משחקת לפי הכללים. היא מנצחת את סאם ומבטיחה את הגביע לקוברה קאי, אך כשהיא מגיעה למועדון היא מבינה שטרי סילבר שיחד את השופט. בעונה החמישית טורי מבקרת בכלא את כריס ומנסה להשתחרר מהארגון שהיא מתחילה לזנוח, תוך שגם רובי עזב אותו. היא מרגישה כישלון עקב השוחד של סילבר אף שהוא מנסה להרשים אותה, עוזבת את רובי שמנסה לשדל אותה לעזוב את קוברה קאי ומפתחת יריבות עם קים דה-און, הסנסאי החדשה הרואה בה חלשה ודורשת שתכה את חברותיה לארגון כמו דבון לי. היא נאלצת לשתף פעולה אך לבסוף מחליטה לעזוב לפני הטורניר העולמי, משאירה את דבון לי להחליף אותה. אז היא מגלה לסאם בהפתעה שהיא לא הפסידה בתחרות אך סאם מתעמתת איתה על שידעה על השוחד. טורי בורחת כשחברי מיאגי דו מתקרבים והיא גם נענשת בבעיטה דרך אבן מוצקה בידי דה-און הנוקשה, מה שגורם לידה לדמם. סאם מגיעה לפגוש אותה ומגלה שהיא מדממת וככה היחסים ביניהם נרגעים. אז טורי עוזרת לחבורה לפרוץ למטה קוברה קאי, בו נחשף סרטון התרמית של סילבר שנעצר. לאחר מכן טורי חוזרת לקשר עם רובי. \nאיליי מוסקוביץ / הוק (ג'ייקוב ברטראנד, ראשי, עונות 1-5) - איליי \"הוק\" מוסקוביץ' הוא בחור בעל שפתיים שסועות מכוערות, בעל אופי שקט, שסבל בילדות מהרטבת לילה וכן טען ששייך לספקטרום האוטיסטי, כך שהיה דחוי חברתית למעט מידי דמיטרי ומיגל. הדבר מתחיל להשתנות עם הפתיחה של ה\"קוברה קאי\" של ג'וני למרבית הבחורים בכיתתו של מיגל וכשנעלב מאמירותיו של ג'וני על שפתיו הוא מחליט לשנות את שמו ל\"הוק\", מגדל שיער מוהיקן ועושה קעקוע עיט על גבו כדי ליצור מעצמו מראה אחר, אכזרי ופראי יותר. הוא מנסה לשדל גם את דמיטרי להיפתח למועדון אך לאחר תקרית עם כריס דמיטרי מוותר ומחליט להצטרף ל\"מיאגי דו\" של דניאל. הדבר מקומם את הוק שהופך לאגרסיבי יותר ויותר ובטורניר הוא פוצע את רגלו של רובי קיין על פי הכלל \"ללא רחמים\". הוא גם הופך לתלמיד מוצלח ביותר בקוברה קאי ומגלה לצד מיגל על הקשר בין ג'וני לרובי. לאחר שדמיטרי כותב ביקורת על הקוברה קאי, הוק דורש ממנו למחוק אותה או שיחטוף. דמיטרי בתחילה המום אך מסרב למחוק את הביקורת והוא בורח מרודפיו. לעזרתו מגיעים סאם ורובי שמפילים את הוק לרצפה מנצחים. הוק מחליט בידיעתו של כריס לנקום ב\"מיאגי דו\" ובלילה הורס את ביתו של דניאל ואת מועדון המיאגי שלו וכן גונב מדליה של מיאגי, מסרב להודות באשמתו לג'וני. מיגל לא מאושר מזה והוא חוטף לו בתרגיל את המדליה ומחזיר אותה לדניאל. במסיבה גדולה דמיטרי מנסה ליישר את יחסו עם \"הוק\" אך זה לא מתרשם ודמיטרי נושא נאום פוגעני על חייו הקודמים של הוק. רגע לפני שהוק פוגע בו מגיעה משטרה והמסיבה מסתיימת. עם זאת בפתיחת הלימודים מתחילה מהומה שהוק מתלהב ממנה והוא מחפש את דמיטרי לנקום בו. הוא מוצא אותו אך דמיטרי מצליח להגיב במהירות גבוהה למכותיו והודף אותו על ארון זכוכית. הוק צופה כשחברו מיגל נופל על המעקה בצורה אנושה והוא מהבחורים החוסמים את הדרך לג'וני, מפני ששיטותיו \"הרגו\" את מיגל. החל מהעונה השלישית הוק הופך לעצבני יותר ויותר. בסיום העונה הוא עורק בחזרה אל חבריו ומצטרף למיאגי-דו. בעונה הרביעית הוא חווה קטטה אל מול קוברה קאי שמגלחים את שיער-ראשו, דבר שמוריד לו את הביטחון. לבסוף הוא מתאפס ועוזר לחבריו לנצח את טרי סילבר בקרב האחרון של העונה החמישית. \nאמנדה לרוסו (קורטני הנגלר) - אשתו של דניאל ואמם של סאם ואנטוני וכן היא בת דודתה של ג'סיקה אנדרווז. היא גם משמשת המזכירה של הפגישות העסקיות של סוכנות הרכב שלו. היחסים בינה לבעלה בריאים אך היא לא תמיד מסתדרת עם חמותה, לוסיל ועם בן דודו של דניאל, לואיס לרוסו. היא מעודדת את רובי להישאר בביתם כשהיא מבינה באיזה בית הוא חי, למרות היריבות של דניאל עם אביו ונותנת לו תמיכה מלאה וכן תומכת הרבה בבתה ואף מציעה לשבת במסעדה לצד ג'וני וכרמן דיאז. עם זאת היא מתנגדת לפתיחתו של מועדון ה- \"מיאגי-דו\" המסיח את דעתו של דניאל מהעבודה והיא מתעצבנת ביותר כשאחד העובדים הטובים שלהם, אנוש לא מקבל מענה מדניאל ולבסוף עורק לחברה של יריבו, טום קול. לאחר המהומה בסוף עונה שנייה, בה סמנתה נפצעת מטורי ונפגעת בצלעות היא דורשת להשעות אותה לאלתר מהלימודים. היא גם מודיעה לדניאל שהיריבות שלו בין המחנה של \"קוברה קאי\" לבין ה\"מיאגי דו\" גרמה לעניינים לצאת משליטה ודורשת שייפרק אותו. בעונה שלוש היא מחליטה למנוע מסאם לאמן את חברי מיאגי דו עד שהיא מגלה שכריס הוא המאמן החדש. בלהט ויכוח בינה לכריס היא סוטרת לו והוא מבקש צו הרחקה נגדה. לאחר מכן היא מאשרת את ההקמה של המיאגי דו, שהופך לאימון משותף עם ג'וני לורנס. בעונה הרביעית אמנדה מפעילה לחץ על טורי כדי שתתרחק ממשפחתה, אך כשכריס מודיע לה שהיא חוצה גבול ושלטורי אין משפחה תומכת היא משנה את גישתה ומנסה לעזור לה. טורי אף דופקת בדלתה כדי לקבל עזרה לחזור לבית ספר ואמנדה מספקת לה אותה, אף שסאם מתנגדת לכך. אמנדה לצד בעלה גם צריכים להתמודד עם הבריונות של אנתוני בבית הספר, אך אמנדה מפשלת בבלבול של ונסה לרוסו שניסתה לעזור. בתחרות אמנדה מבקשת מטורי לא לפגוע קשה בביתה והיא מכבדת את זה אך עדיין מנצחת. בעונה החמישית אמנדה מסתכסכת עם דניאל עקב פעילותו של סילבר לפגיעה במשפחתם, על ידי הפרעה לכנס צדקה למנהלים, אשר אמנדה חלמה עליו כשסילבר \"מוציא מהכלים\" את דניאל שמפיל אותו לרצפה ומביך את הסובבים. אמנדה מחליטה לקחת פסק זמן עם הילדים מדניאל וחוזרת לביתה המקורי באוהיו, אך שיחה עם ג'סיקה על החוויות הקשות מסילבר גורמות לה לחזור בה, תוך שהיא רבה עם יריבות מהתיכון בבר. אז אמנדה חוזרת לתמוך בדניאל, אף שהוא עצמו מחליט לפרוש. בסיום היא מלווה בסטינגריי ובדניאל המגיעים למטה קוברה קאי, שם סילבר מובס סופית. \nטרי סילבר (תומאס איאן גריפית, עונות 4-5) - לאחר שהוא מוזכר בידי קריס בסוף העונה השלישית הוא נראה בעונה רביעית כאשר קריס נוסע אליו לבקש ממנו עזרה באימון ה\"קוברה קאי\". טרי מסרב מאחר שמצא שלווה אך בהמשך מבין שהוא עוד קשור לקראטה. הוא מגיע למבנה הארגון ומתחיל לאמן את התלמידים אך קריס חושד בו שהוא זומם תחתיו, מאחר שהוא מציין שיש לו חולשה. קריס מזכיר לו שהוא הציל אותו בווייטנאם וטרי מחליט לפייס אותו בכך שהוא מביא את קריס ואת ג'וני לדוג'ו הישן של הארגון. טרי מכה את ג'וני בעוצמה אך קריס לא מתלהב מכך וטרי מתחיל לפעול נגדו כשהוא מנצל את \"סטינגריי\" נגדו ומכה אותו קשה מאוד. בטורניר הארגון מנצח בידי טורי, אך מאוחר יותר היא מבינה שטרי שיחד את השופט. בנוסף \"סטינגריי\" מפליל את קריס שתקף אותו, מה שמפנה לטרי מקום כמנכ\"ל הארגון, אף שקריס מאיים שזה יתנקם בו ונכנס על כך לכלא. בעונה החמישית סילבר מנסה להגדיל את הארגון ולשייך אליו מאמינים אכזריים וקשוחים, ביניהם את קים דה-און, נכדתו של קים סון-וונג, לה הוא מציע מורשת של משפחתה בתמורה לאימון תלמידיו. הוא גם מנסה להעפיל לטורניר העולמי של הקראטה ולהשליט את תורתו בעולם. ואולם דניאל וצ'וזן מנסים לחבל בתוכניתו על ידי שימוש במייק כדי לחפש את עורך דינו המושחת, דבר שהוא מגלה ואז דואג לשרוף את חנותו של מייק. הוא מנסה לגרום לקרע ביחסיהם של דניאל ואמנדה ולשם כך קונה במחיר גבוה את העצים המעוצבים של דניאל, כדי שידשנו את האדמה וכן מלחיץ אותו כדי שדניאל יתקוף אותו מול כולם ויהרוס את הערב. הדבר גורם לקרע בין בני הזוג ואמנדה נוסעת עם ילדיה לאוהיו, אך לאחר שיחה עם בת דודתה ג'סיקה היא חוזרת בה מהכעס על דניאל. דניאל מגיע לביתו של סילבר כדי לשדל את סטינגריי נגדו אך מותקף קשה בידי סילבר ובהמשך מחליט לפרוש. כשהוא חוזר הוא וג'וני מאמנים את ארגונם לטורניר העולמי של הקראטה, להפתעתו של סילבר. סילבר מנסה לאמן את טורי אך היא בורחת באמצע התחרות וקים דה-און מענישה אותה בידיעתו. לבסוף הוא מותקף בביתו בידי ג'וני, צ'וזן ומייק אך מצליח לחמוק מהם בידי אנשיו ובקרב מול צ'וזן הוא משסף אותו בחרב חדה ומנצח. הוא פונה למטה הקוברה קאי, בו נראה סרטון שלו מתוודה על השוחד שלו בפני טורי. אז הוא פונה לדניאל לדו-קרב אחרון אך דניאל מנצח אותו בבעיטת העגור, אותה למד ממנו בסרט. כשהוא נופל חברי הארגון עוזבים אותו והוא נעצר בידי המשטרה, לאחר שסטינגריי שינה את גרסתו על התקיפה.\n\n קוברה קאי, ברשת החברתית פייסבוק\n קוברה קאי, ברשת החברתית אקס (טוויטר)\n קוברה קאי, ברשת החברתית אינסטגרם\n קוברה קאי, סרטונים בערוץ היוטיוב\n \"קוברה קאי\", במסד הנתונים הקולנועיים IMDb (באנגלית)\n \"קוברה קאי\", באתר נטפליקס\n \"קוברה קאי\", באתר AllMovie (באנגלית)\n \"קוברה קאי\", באתר Rotten Tomatoes (באנגלית)\n\"קוברה קאי\", באתר Metacritic (באנגלית)\n \"קוברה קאי\", במסד הנתונים הקולנועיים KinoPoisk (ברוסית)\n\nיניב פוהורילס, הקוברה שקברה: איך הפכה \"קוברה קאי\" ללהיט ענק, באתר ynet, 30 בדצמבר 2020\n חן חדד, \"קוברה קאי\": הבינג' הכיפי של השנה שכנראה פיספסתם, באתר הארץ, 25 בנובמבר 2018\n חן חדד, \"קוברה קאי\": המעבר לנטפליקס לא היטיב עם הסדרה הזאת, באתר הארץ, 3 בינואר 2021",
    "pageid": 1880765
  },
  {
    "title": "ראפע סלאמה",
    "extract": "ראפע סלאמה (בערבית: رافع سلامة; ? – 13 ביולי 2024; או בכינויו אבו סלאח) היה טרוריסט פלסטיני, מפקד חטיבת ח'אן יונס בזרוע הצבאית של חמאס, גדודי עז א-דין אל-קסאם.\nהוא ניצל פעם אחת מחיסול אך חוסל לבסוף על ידי חיל האוויר הישראלי ב־13 ביולי 2024, במהלך התקיפה הישראלית באל-מוואסי, במסגרת מלחמת חרבות ברזל.",
    "pageid": 2319558
  },
  {
    "title": "רונה רמון",
    "extract": "רונה רמון (16 באפריל 1964 – 17 בדצמבר 2018) הייתה פעילת ציבור בתחום החינוך וזוכת פרס ישראל למפעל חיים לשנת ה'תשע\"ט (2019). רמון הייתה אלמנתו של אלוף-משנה אילן רמון, האסטרונאוט הישראלי הראשון, אשר נספה באסון מעבורת החלל קולומביה ב-2003, ואמו של סרן אסף רמון, שהמשיך בדרכו של אביו כטייס קרב בחיל האוויר, ונהרג בתאונת אימונים בשנת 2009. לאחר מותם של בעלה ובנה, הקימה את \"קרן רמון\", השואפת להקנות לדור הישראלי הצעיר \"מצוינות אקדמית, מנהיגות חברתית ותעוזה פורצת דרך\" ופועלת לקידומם של בני נוער וילדים בישראל.",
    "pageid": 1437637
  },
  {
    "title": "רוקדים עם כוכבים (עונה 3, קשת)",
    "extract": "רוקדים עם כוכבים עונה 3 היא העונה השלישית של תוכנית המציאות \"רוקדים עם כוכבים\" בזכיינית קשת 12. העונה עלתה לשידור ב-29 במאי 2024.",
    "pageid": 2341958
  },
  {
    "title": "רוקדים עם כוכבים (קשת)",
    "extract": "רוקדים עם כוכבים היא תוכנית מציאות ישראלית המבוססת על הגרסה של הזכיינית רשת. הפורמט שלה לקוח מהתוכנית הבריטית \"Strictly Come Dancing\"  של רשת BBC, ושמה נלקח מן הגרסה האמריקאית \"Dancing with the Stars\". בשנים 2005–2012 שודרה התוכנית במסגרת שידורי \"רשת\" בערוץ 2. בפברואר 2022 עלתה לשידור העונה הראשונה של התוכנית בקשת 12 בלבד, במאי 2023 עלתה לשידור העונה השנייה ובמאי 2024 עלתה לשידור העונה השלישית.",
    "pageid": 2090585
  },
  {
    "title": "תנועת החסידות",
    "extract": "תנועת החסידות היא תנועה רוחנית וחברתית יהודית שקמה באמצע המאה ה-18 במערב אוקראינה של היום, והתפשטה במהירות ביהדות מזרח אירופה. הבעל שם טוב נחשב למחוללה של החסידות. תלמידיו, בראשות המגיד ממזריטש, פיתחו את תורתה והפיצוה. הגותה של החסידות הושפעה, בפרט בדורותיה הראשונים, מקבלת האר\"י, תוך הדגשת נוכחות האל ביקום כולו, את הצורך להידבק בו בכל עת ומקום ואת הממד הרוחני הנסתר של המציאות.\nהחסידים מאוגדים ב\"חצרות\" שבראש כל אחת מהן ניצב אדמו\"ר, המקבל בדרך כלל את תוארו בירושה. במהלך הדורות נוצרו מאות חצרות עצמאיות, גדולות וקטנות, ולכל אחת מסורותיה ודגשיה. החסידים מחויבים להידבק באדמו\"ר שבראש החצר שלהם ולציית לו. הוא נחשב לסמכות רוחנית שיש להיעזר בה כדי להתקרב לאל. ההשתייכות לחצר נשמרת בדרך כלל בתוך המשפחה במשך דורות, והחסיד נולד על פי רוב בחצר מסוימת וגדל על מורשתה.\nמאז המחצית השנייה של המאה ה-20 מתגוררים מרבית החסידים בישראל, בארצות הברית, בבריטניה ובבלגיה. הם מהווים תת-קבוצה בתוך העולם החרדי ונחשבים בדרך כלל כאדוקים ושמרנים. החסידים משמרים רבות ממסורותיה של יהדות מזרח אירופה. הלבוש הישן והדיבור היומיומי ביידיש נעשו מזוהים עמם כמעט בלעדית. ישנן בעולם כתריסר חצרות גדולות עם אלפי בתי-אב ומאות חצרות קטנות יותר, לעיתים עם קהילה סמלית של בודדים. ב-2016 היו בעולם כ-130,000 בתי-אב חסידיים.",
    "pageid": 7837
  },
  {
    "title": "21 ביולי",
    "extract": "21 ביולי הוא היום ה-202 בשנה (203 בשנה מעוברת), בשבוע ה-29 בלוח הגרגוריאני. עד לסיום השנה, נשארו עוד 163 ימים.",
    "pageid": 15722
  },
  {
    "title": "אהוד יערי",
    "extract": "אהוד יערי (נולד ב-1 במרץ 1945) הוא עיתונאי, איש רדיו וטלוויזיה ישראלי, פרשן לענייני המזרח התיכון, האסלאם והערבים. משמש כיום פרשן של חברת החדשות לענייני ערבים. חתן פרס סוקולוב ופרס רשות השידור.",
    "pageid": 111266
  },
  {
    "title": "אור החיים",
    "extract": "אור החיים הוא ספרו המפורסם של פרשן המקרא רבי חיים בן עטר משנת 1741, משמש כאחד מכינוייו, ועל שמו נקראים מספר מקומות ומוסדות. ספר מפורסם אחר בשם זה נכתב למעלה מ-200 שנים לפני כן על ידי הרב יוסף יעבץ. כמו כן נכתב לקסיקון רבני בשם זה על ידי חיים מיכל, שיצא בשנת 1891.\nהאם התכוונתם ל...",
    "pageid": 26373
  },
  {
    "title": "איוונקה טראמפ",
    "extract": "איוונה מארי \"איוונקה\" טראמפ (באנגלית: Ivana Marie \"Ivanka\" Trump; נולדה ב-30 באוקטובר 1981) היא אשת עסקים, סופרת ודוגמנית עבר אמריקאית שהתגיירה. היא בתם של נשיא ארצות הברית לשעבר, דונלד טראמפ, ואשתו הראשונה, איוונה זלניצ'קובה. טראמפ הייתה סגן נשיא בכירה לפיתוח ולרכישות באימפריית הנדל\"ן ארגון טראמפ (\"The Trump Organization\") של אביה וממלאת מקומו בהיעדרו. סייעה לאביה בקמפיין הבחירות שלו, ולאחר בחירתו שימשה כיועצת שלו בבית הלבן.\nטראמפ הייתה מעורבת בכל פעילות הפיתוח העסקי בנדל\"ן ובמלונאות של הקבוצה, ובמקביל פיתחה גם \"מותג אישי\" בשם \"תכשיטי איוונקה טראמפ\" המשווק בשמים, הנעלה, תיקי יד, הלבשה עליונה ומשקפיים.\nנשואה לאיש העסקים האמריקאי-יהודי ג'ארד קושנר, שאף שימש כיועץ בכיר של אביה בבית הלבן. לפני נישואיה התגיירה טראמפ בגיור אורתודקוסי-מודרני ובחרה לעצמה את השם העברי \"יעל\". גיסתה היא הדוגמנית האמריקאית קרלי קלוס, אשת אחיו של ג'ארד קושנר, שהתגיירה אף היא.",
    "pageid": 1356085
  },
  {
    "title": "בית הדרקון",
    "extract": "בית הדרקון (באנגלית: House of the Dragon) היא סדרת דרמת פנטזיה אמריקאית המשמשת כפריקוול לאירועי סדרת הטלוויזיה \"משחקי הכס\" ומבוססת על חלקים מהרומן \"אש ודם\" מאת ג'ורג' ר. ר. מרטין. הסדרה נוצרה על ידי מרטין וראיין קונדל עבור רשת \"HBO\"; מתרחשת כ-200 שנה לפני תחילת \"משחקי הכס\" והיא מתעדת את תחילת נפילת בית טארגאריין, שהחלה בעקבות מלחמת הירושה על כס הברזל, המכונה \"מחול הדרקונים\".\nעם עלייתה לשידור, זכתה הסדרה לביקורות חיוביות, ובטקס פרסי גלובוס הזהב 2022, ניצחה הסדרה בקטגוריית סדרת הדרמה הטובה ביותר.\nהסדרה עלתה לשידור ב-21 באוגוסט 2022 בארצות הברית; ובישראל, הסדרה עלתה לשידור ב-22 באוגוסט 2022 ב-HOT HBO,‏ yes וסלקום tv. ב-26 באוגוסט 2022, פחות משבוע לאחר עלייתה לשידור, הסדרה חודשה לעונה שנייה שעלתה לשידור ב-16 ביוני 2024.",
    "pageid": 1891542
  },
  {
    "title": "בלה חדיד",
    "extract": "איזבלה ח'איר \"בלה\" חדיד (באנגלית: Isabella Khair \"Bella\" Hadid; נולדה ב-9 באוקטובר 1996) היא דוגמנית אמריקאית.\n\nחדיד נולדה בוושינגטון די. סי. שבארצות הברית, וגדלה בלוס אנג'לס. היא בת לאב פלסטיני-אמריקאי ולאם הולנדית-אמריקאית. אביה הוא מוחמד חדיד, יזם נדל\"ן שנולד בנובמבר 1948 בנצרת שבישראל למשפחה מוסלמית. אמה היא יולנדה חדיד (לבית ואן דן הריק) – דוגמנית עבר שנולדה וגדלה בפפנדרכט שבהולנד למשפחה נוצרית. אחותה הבכורה של חדיד היא הדוגמנית ג'יג'י חדיד, ולהן אח צעיר, גם הוא דוגמן, בשם אנואר חדיד. לה גם שתי אחיות-למחצה הגדולות ממנה, מנישואיו הראשונים של אביה, ועוד חמש אחיות חורגות מאביה החורג.\nלאחר שהוריה התגרשו, נישאה אמה בשנית למפיק המוזיקלי הקנדי דייוויד פוסטר. ב-2015 הם התגרשו, וב-2016 שינתה יולנדה את שם משפחתה מפוסטר שוב לחדיד. ב-2014, התארס אביה מוחמד לשיבא ספאי, דוגמנית ואשת עסקים ילידת איראן.\n\nב-2014, בגיל 17, נעצרה לאחר שנהגה בשכרות. רישיונה נשלל לשנה, ונגזרו עליה שישה חודשים על תנאי. בנוסף, נענשה וקיבלה 25 שעות של עבודות שירות, לצד 20 שעות של מפגשי אלכוהוליסטים אנונימיים.\nבשנים 2015–2019 הייתה בזוגיות לסירוגין עם הזמר הקנדי דה ויקנד.\nב-2017 השתתפה עם אחותה ג'יג'י בהפגנה בה מחו על צו איסור הכניסה על המוסלמים שהטיל נשיא ארצות הברית דונלד טראמפ. לפני כן אמרה חדיד למגזין \"פורטר\" כי אביהם מוחמד תמיד התפלל עמן כמוסלמי. ב-2017 השתתפה בהפגנה שנערכה בלונדון נגד הכרת ארצות הברית בירושלים כבירת ישראל.\n\nכשדנה בהתנגדותה למדיניות ההגירה של הנשיא טראמפ בשנת 2017, חדיד שיתפה במהלך ראיון כי היא \"גאה להיות מוסלמית\" בעודה משקפת את ההיסטוריה של אביה כפליט.\nבמרץ 2022, במהלך כתבת שער עם מגזין ווג, חדיד חשפה שהיא חיה אורח חיים רוחני, ולמרות שמשפחתה לא הייתה דתית, היא גדלה ללמוד על יהדות ומתעניינת באסלאם. \"אני מאוד רוחנית, ואני מגלה שאני מתחברת לכל דת\" אמרה. \"יש את הדבר הזה-הדרך שלי היא-הדרך הנכונה בטבע האנושי, אבל בשבילי זה לא קשור לאל שלי או לאל שלך. אני פשוט קוראת למי שמוכן להיות שם בשבילי.\"\nבינואר 2017, חדיד השתתפה בצעדת \"No Ban, No Wall\" (אין איסור, אין חומה) בניו יורק, ואמרה בראיון שההיסטוריה המשפחתית שלה היא שהניעה אותה להשתתף בצעדה: \"אני באה מרקע ממש מגוון. אני חוויתי חוויות מדהימות בכל העולם... ולמדתי שכולנו רק אנשים, ולכולנו מגיע כבוד וטוב לב. אל לנו להתייחס לאנשים כאילו הם לא ראויים לחסד רק בגלל האתניות שלהם. זה פשוט לא בסדר\".\nב-8 בדצמבר הצטרפה חדיד להפגנות בלונדון נגד החלטת טראמפ להעביר את שגרירות ארצות הברית בישראל ולהכיר בירושלים כבירת ישראל.\n\nחדיד ידועה בתור פרו-פלסטינית קיצונית.\nבמשך השנים השתתפה בעצרות והפגנות רבות הפועלות למען \"שחרור פלסטין\" ובעיקר נגד ישראל, עם קריאות אנטי-ציוניות.\nבשנת 2021, במהלך מבצע שומר החומות, השתתפה חדיד בהפגנה פרו פלסטינית בניו יורק, זאת לאחר עשרות פוסטים אנטי-ציונים בעמוד האינסטגרם שלה.\nהיא גם ידועה כאנטי ציונית המתנגדת לפעולות צה\"ל. במרץ 2022, בפוסט לעמוד האינסטגרם שלה, כתבה: \"הכיבוש הורג נשים וילדים על בסיס קבוע\", וספגה ביקורות רבות לאחר מכן.}\nבאוקטובר 2023, חודש לאחר מתקפת הפתע על ישראל, העלתה חדיד לראשונה פוסט לעמוד האינסטגרם שלה, וכתבה: \"אסור לקחת ילד או כל אדם ממשפחתו. זה נכון לגבי ישראלים ופלסטינים כאחד\". בנוסף ציינה כי היא מתכוונת לשני הצדדים: \"אני מתאבלת על המשפחות הישראליות שמתמודדות עם הכאב והתוצאות של ה-7 באוקטובר\" זאת לאחר שספגה איומים רבים בעקבות שתיקתה.\n\n2023: טיים 100\n\n בלה חדיד, ברשת החברתית פייסבוק\n בלה חדיד, ברשת החברתית אקס (טוויטר)\n בלה חדיד, ברשת החברתית אינסטגרם\n בלה חדיד, ברשת החברתית טיקטוק\n בלה חדיד, במסד הנתונים הקולנועיים IMDb (באנגלית)\n גרדיאן, אדידס הסירה את בלה חדיד מקמפיין רטרו לנעל מאולימפיאדת מינכן 72', באתר הארץ, 20 ביולי 2024",
    "pageid": 1855387
  },
  {
    "title": "בנק לאומי לישראל",
    "extract": "בנק לאומי לישראל בע\"מ הוא התאגיד הבנקאי הוותיק בישראל. נוסד בלונדון בשנת 1902 בשם \"בנק אנגלו-פלשתינה\", על פי חזונו של ד\"ר בנימין זאב הרצל, שראה צורך בהקמתה של זרוע פיננסית שתתמוך בפעילות התנועה הציונית בארץ ישראל. הבנק הפך בשנת 1951 לבנק לאומי לישראל, או בקיצור בנק לאומי. \nהבנק, הציג בשנת 1902 מאזן של 58,000 ליש\"ט, הפך עם השנים למודרני וגלובלי, ועל פי נתוני הדוחות הכספיים לשנת 2023 הוא הבנק הגדול בישראל במונחי הון עצמי.\nקבוצת לאומי מעסיקה כ-8,000 עובדים . מניות בנק לאומי מוחזקות על ידי הציבור והגופים המוסדיים ונסחרות בבורסה לניירות ערך בתל אביב.\nמנכ\"ל הבנק הוא עו\"ד חנן פרידמן, שהחל לכהן בתפקידו ב-1 בנובמבר 2019.",
    "pageid": 182945
  },
  {
    "title": "ג'יי. די. ואנס",
    "extract": "ג'יימס דייוויד ואנס (באנגלית: James David Vance; נולד ב-2 באוגוסט 1984) הוא פוליטיקאי אמריקאי המכהן כסנאטור מטעם מדינת אוהיו ומועמד לתפקיד סגן הנשיא מטעם המפלגה הרפובליקנית בבחירות 2024.\nלאחר שסיים את לימודיו התיכוניים שירת ואנס בין 2003 ל-2007 ככתב צבאי. לאחר מכן למד באוניברסיטת המדינה של אוהיו וסיים את לימודיו שם ב-2009. ב-2013 סיים את לימודיו בבית הספר למשפטים באוניברסיטת ייל. ספרו האוטוביוגרפי, \"Hillbilly Elegy\", שיצא לאור ב-2016, הפך לרב-מכר, זכה לתשומת לב עיתונאית משמעותית במהלך הבחירות לנשיאות ארצות הברית באותה השנה ועובד לסרט עלילתי ב-2020.\nב-2021 החל ואנס את הקריירה הפוליטית שלו כמועמד המפלגה הרפובליקנית בבחירות לסנאט של ארצות הברית באוהיו ב-2022, בהן הביס את מועמד המפלגה הדמוקרטית טים ראיין. בתחילה התנגד למועמדותו של דונלד טראמפ בבחירות ב-2016, אך מאז הפך לתומך נלהב שלו. ב-15 ביולי 2024 מינה אותו טראמפ לעמיתו למרוץ בבחירות לנשיאות ארצות הברית.\nואנס מתנגד חריף לתפיסות פוליטיקת הזהויות והווק (Woke) הרווחות בשמאל האמריקאי ונחשב בעיני מתנגדיו לניאו-ריאקציונרי ולפופוליסט ימני. בנושאים חברתיים השקפותיו שמרניות. הוא מסתייג מהפלות, אך תומך בזכות המדינות לחוקק חוקים בעניין לפי השקפותיהם. הוא התנגד לנישואים חד-מיניים, אך ציין כי אינו מאמין כי יש לפתוח את הנושא מחדש. הוא מתנגד בתוקף לטיפולי התאמה מגדרית לקטינים. \nואנס נבדל מהשקפותיה המסורתיות של המפלגה הרפובליקנית בנושא מיסים, שכר מינימום, התאגדות, מכסים ומדיניות הגבלים עסקיים. הוא מתנגד למתן סיוע צבאי אמריקאי נרחב לאוקראינה, אך נחשב כתומך מובהק של מדינת ישראל.",
    "pageid": 2101044
  },
  {
    "title": "ג'יל ביידן",
    "extract": "ג'יל טרייסי ביידן (באנגלית: Jill Tracy Biden; נולדה ב-3 ביוני 1951) היא הגברת הראשונה של ארצות הברית, אשתו של נשיא ארצות הברית ה-46, ג'ו ביידן. במקצועה היא דוקטור לחינוך.",
    "pageid": 1053820
  },
  {
    "title": "גדודי עז א-דין אל-קסאם",
    "extract": "גדודי עז א-דין אל-קסאם (בערבית: كتائب الشهيد عز الدين القسام, בתעתיק מדויק: כתאיב אלשהיד עז אלדין אלקסאם) הם הזרוע הצבאית של ארגון הטרור האסלאמיסטי-סוני הפלסטיני חמאס. הארגון ידוע בפיגועי ההתאבדות שיזם באינתיפאדה השנייה, ברקטות שפעיליו משגרים לעבר יישובים ישראליים, ובמתקפת הפתע על ישראל שאותה הוביל. זהו הארגון הצבאי הגדול והחמוש ביותר ברצועת עזה. נכון ל-2019 היו לארגון כ-30,000 פעילים, כ-7,000 אנשי עתודה וכ-15,000 רקטות.\nגדודי אל-קסאם נכללו באופן מפורש ברשימות ארגוני הטרור של האיחוד האירופי, אוסטרליה, ניו זילנד, מצרים, ובריטניה. ארגון האם של הגדודים, חמאס, נכלל ברשימות ארגוני הטרור של ארצות הברית וקנדה. מפקד הארגון, מוחמד דף, הוכרז כטרוריסט באופן רשמי על ידי ארצות הברית.",
    "pageid": 596561
  },
  {
    "title": "גיברלטר",
    "extract": "גיברלטר (באנגלית: Gibraltar; נהגה באנגלית: \"גִ'יבְּרוֹלטְר\", ובספרדית: \"חיברלטר\") היא טריטוריה של הממלכה המאוחדת, הנמצאת בקצה הדרום-מערבי של אירופה, בחצי האי האיברי. גיברלטר שוכנת מצפון למצר גיברלטר, נקודת הכניסה של האוקיינוס האטלנטי לים התיכון, ומשקיפה על מפרץ גיברלטר. גודלה של הטריטוריה הוא כשבעה קילומטרים רבועים, והיא חולקת גבול משותף עם ספרד מהצפון, ומשאר כיווניה גובלת בים התיכון. לגיברלטר חשיבות היסטורית לבריטניה ולכוחות המזוינים שלה. בטריטוריה שוכן בסיס של הצי המלכותי הבריטי.",
    "pageid": 2361
  },
  {
    "title": "גלגל המזלות",
    "extract": "גלגל המזלות או זודיאק (מיוונית: Ζῳδιακός κύκλος, \"גלגל החיות\") הוא דימוי ציורי של כוכבי השמים, למעין גלגל הנחלק ל-12 מערכי כוכבים או \"מזלות\". רצועה זו של מערכי הכוכבים היא רצועה דמיונית מעגלית הנמצאת על מישור המילקה. על רצועה זו עובר מסלולה של השמש עבור צופה מכדור הארץ.\nגלגל המזלות הוא מרכיב מרכזי באסטרולוגיה, שחסידיה מאמינים שמיקום הכוכבים משפיע על המתרחש על פני כדור הארץ, או משקף אותו, ולפיכך \"המזל\" - הן במשמעות השפעות על גורלו של האדם, הן במשמעות הגורם השמימי שישפיע על חייו, נקבע על פי יום התאריך והחודש שבו נולד - ממנו ניתן לכאורה לדעת את האזור בגלגל המזלות שבו נמצאת השמש בעת הולדתו.\nבעבר נאמר שמועד מסוים בשנה הוא \"במזל\" על פי שם הקבוצה בה נמצאה השמש. אסטרולוגים עדיין משתמשים בלוח זמנים בן כ-2,000 שנה, ומאז בשל תופעת הנקיפה השמש אינה נמצאת במזל האסטרולוגי, אלא מקדימה בחודש. לדוגמה, בטווח הזמנים 20 במרץ - 19 באפריל, המוכרז כמזל טלה, נמצאת השמש במזל דגים.\nלמרות שמסלול המילקה עובר גם דרך קבוצת נושא הנחש הושמטה זו מרשימת המזלות, ככל הנראה על מנת לשמר את החלוקה ל 12, כחלוקת החודשים.\nגלגל המזלות שימש את האסטרונומיה במיפוי השמים, כאשר כל אזור בשמים מכונה על שם המזל שלו - קבוצת כוכבים נראים שעל ידי חיבור קווים ביניהם יוצרים צורות. המזלות הותאמו לתקופות בשנה על ידי ייחוס כל מזל לתקופה שבה השמש עוברת במזל, ולכן קבוצת הכוכבים שלה לא נראית במהלך הלילה, אלא רק שאר המזלות. התקופה של כל מזל נמשכת כ-30 יום, בעונת שנה קבועה, ובאורך מקביל פחות או יותר לסיבוב הירח. עם השנים השתנו הכוכבים הנראים במהלך תקופות שנה ובתרבויות השונות החסירו והוסיפו כוכבים שונים כדי להתאימן לציור הידוע ולתקופה האמורה לייצג את המזל. זיהוי המזלות עם עונות שנה ושמות המזלות ניתנו בידי בני תרבות קדומה, ונמצאים בספרות הבבלית והמצרית העתיקה בכתב יתדות ובכתב חרטומים, וכן בציורים קדומים ששרדו, והיו מרכזיים גם לאמונות של התרבות האלילית היוונית והרומית. המזלות המייצגות את חודשי השנה מרכזיות לפולקלור של תרבויות רבות, ומשמשות בהן גם כיום.",
    "pageid": 55883
  },
  {
    "title": "הבונים החופשיים",
    "extract": "מסדר הבונים החופשיים (באנגלית: Freemasonary) הוא אגודת סתרים בין־לאומית רחבת־היקף הפועלת כארגון אחווה . הארגון מגדיר את עצמו כ\"מסדר בעל תורת מוסר מצועפת במשלים ומתוארת בסמלים\". באנגלית נקראים חברי־המסדר בשם \"Freemasons\" או לעיתים בצורה המקוצרת \"Masons\" בלבד, והמונח \"מסוני\" משמש כשם תואר לתיאור דברים הקשורים לבונים החופשיים. \nשלושת העקרונות המרכזיים של הבונים החופשיים הם חופש, אחווה, ושוויון בין \"האחים\" (כפי שמוגדרים חברי המסדר) ובין בני האדם. היות שהארגון מושתת על מוסר, על פי הגדרתו, על האחים לנהוג בהתאם לתפיסה המוסרית תוך הקפדה על אהבת אחים; סיוע (מתן צדקה וחסד); ואמת. חברי הארגון – שרובם המכריע הם גברים – מגדירים את עצמם כאחים באחווה כלל־עולמית.",
    "pageid": 18860
  },
  {
    "title": "הבנים (סדרת טלוויזיה)",
    "extract": "הבנים (באנגלית: The Boys) היא סדרת גיבורי-על סאטירית אמריקאית שנוצרה על ידי אריק קריפקי  עבור אמזון פריים וידאו. הסדרה מבוססת על סדרת קומיקס באותו השם שנכתבה על ידי גארת' אניס ואוירה על ידי דאריק רוברטסון . עלילת הסדרה עוקבת אחרי \"הבנים\", צוות של ויג'ילנטים שיוצאים להילחם בגיבורי-על מושחתים שמנצלים את כוחם לרעה בסתר, ובתאגיד הבידור שמממן ומשווק אותם.\nהסדרה עלתה לשידור בשירות הזרמת המדיה פריים וידאו ב-26 ביולי 2019. ב-10 ביוני 2022, נמסר על חידוש הסדרה לעונה רביעית. בתחילה, הסדרה עלתה בישראל עם כתוביות בעברית בלבד, אך ב-30 בינואר 2023 נוסף לסדרה דיבוב בעברית.",
    "pageid": 1659688
  },
  {
    "title": "ההתקוממות השיעית בתימן",
    "extract": "ההתקוממות השיעית בתימן (הידועה גם בשמות מרד החות'ים, מלחמת סעדה או העימות בסעדה) היא התקוממות שהתחוללה בצפון תימן. היא התחילה ביוני 2004 כאשר חוסיין בדר א-דין אל-חות'י, מתנגד משטר ומנהיג החות'ים, השייכים לשיעה הזיידית המהווה כ-30% מאוכלוסיית המדינה, פתח במרד נגד ממשלת תימן. מרבית הלחימה התרחשה במחוז סעדה, שבצפון-מערב המדינה, אולם היא התפשטה גם למחוזות השכנים חאג'ה, עמראן, אל-ג'וף ואף מחוז ג'אזאן, שבערב הסעודית. ממשלת תימן טוענת כי המורדים, שנקראים חות'ים על שם מנהיגם, מנסים להדיח אותה משלטונה ולכונן שלטון אסלאמי המבוסס על ההלכה השיעית. המורדים מצהירים כי הם \"מגינים על הקהילה שלהם מפני אפליה\" ומפני תוקפנות הממשלה. המשטר מאשים את איראן בהכוונת המרידה ובמימונה.\nבאוגוסט 2009 החל צבא תימן במתקפה מחודשת נגד החות'ים במחוז סעדה הצפוני, ומאות אלפים נעקרו מבתיהם בשל הלחימה. ב-4 בנובמבר 2009 התפשט העימות אל מעבר לגבולות תימן, כשפרצו קרבות בין המורדים לבין כוחות הביטחון של ערב הסעודית לאורך גבולן המשותף, וערב הסעודית פתחה במערכה נגד החות'ים. המורדים האשימו את ערב הסעודית בתמיכה בהתקפות של ממשלת תימן נגדם, אך השלטונות בריאד הכחישו זאת. מנהיגי החות'ים טענו כי ארצות הברית מעורבת במלחמה נגדם, לאחר שלכאורה ביצע חיל האוויר של ארצות הברית 28 פשיטות נגד יעדי המורדים.\nגנרל עלי מוחסן אל-אחמר פיקד על הכוחות המזוינים של תימן והוביל את כל מתקפות הממשלה נגד המורדים מ-2004 ועד 2011, אז התפטר מתפקידו כדי להגן על המפגינים במהלך המהפכה במדינה.\nב-20 בינואר 2015 תקפו המורדים את ביתו הפרטי של הנשיא עבד רבו מנסור האדי והשתלטו על ארמון הנשיאות בבירה צנעא. לדברי שרת המידע, נאדיה א-סקאף, הנשיא האדי שהה בביתו כשהחות'ים הפציצו אותו במשך כחצי שעה, אולם הוא לא נפגע ושומריו הגנו עליו. בתגובה להתפתחויות, מועצת הביטחון של האו\"ם התכנסה לדיון חירום ובסיומו התקבלה החלטה פה אחד המגנה את האלימות ומביעה תמיכה בשלטונו של האדי, שנותר במעצר בית.\nב-22 בינואר 2015 הכריזו הנשיא האדי וראש הממשלה ח'אלד בחאח על התפטרותם בעקבות המשבר ועל פירוק הממשלה. ארצות הברית ומדינות המפרץ גינו את ההתפתחויות הפוליטיות במדינה וטענו שמדובר בהפיכה נגד השלטון הלגיטימי.\nב-6 בפברואר 2015 הודיעו החות'ים על פיזור הפרלמנט ועל הקמת מועצה נשיאותית שתנהל את ענייני המדינה בשנתיים הקרובות. בעקבות השתלטותם הסופית של המורדים על המדינה, ב-11 בפברואר 2015 החלה ארצות הברית לסגור את שגרירותה בצנעא ויום למחרת עשו זאת גם צרפת והממלכה המאוחדת.",
    "pageid": 1222726
  },
  {
    "title": "החטופים הישראלים ברצועת עזה במלחמת חרבות ברזל",
    "extract": "החטופים הישראלים ברצועת עזה במלחמת חרבות ברזל הם ישראלים ותושבים זרים ששהו בישראל, שנחטפו במהלך מתקפת הפתע על ישראל שהוביל חמאס בבוקר 7 באוקטובר 2023, שמחת תורה, כ\"ב בתשרי ה'תשפ\"ד, מתקפה שבעקבותיה יצאה ישראל למלחמת חרבות ברזל. עם פריצת גדר המערכת סביב רצועת עזה פלשו לישראל מחבלים פלסטינים. מתקפת הטרור התפרסה על פני יישובים רבים במערב הנגב ועוטף עזה, וכן בפסטיבל מוזיקה ליד קיבוץ רעים, וכללה פשעי מלחמה ופשעים נגד האנושות שבהם מעשי טבח המוניים, אונס והתעללות, לצד חטיפת אזרחים וחיילים.\nהמחבלים חטפו מישראל אל רצועת עזה ביום המתקפה 251 אנשים חיים וגופות. בעוד שמיעוט מבין הנשבים היו חיילי צה\"ל מהבסיסים הסמוכים לגבול, רוב החטופים היו אזרחים, כולל נשים, גברים, קשישים וילדים, וכללו כמה עשרות עובדים זרים. על פי הערכות, מרבית החטופים הוחזקו בדרום רצועת עזה. עד ליוני 2024 הושבו לישראל 116 חטופים חיים, וחולצו 19 גופות, 116 חטופים נותרו בידי חמאס, ובתוכם 44 חטופים שנקבע כי נהרגו, כבר בפרוץ המלחמה או אחר כך. נוסף עליהם, אישה אחת מנתיב העשרה מוגדרת נעדרת וגורלה אינו ידוע.\nעוד קודם למתקפה החזיק חמאס ברצועה בשני אזרחים ישראלים שעברו את הגבול באופן עצמאי, אברה מנגיסטו והישאם א-סייד, וכן בגופותיהם של חיילי צה\"ל הדר גולדין ואורון שאול שנהרגו במבצע צוק איתן ב-2014.",
    "pageid": 2267673
  },
  {
    "title": "היקום הקולנועי של מארוול",
    "extract": "היקום הקולנועי של מארוול (באנגלית: Marvel Cinematic Universe, מוכר גם בראשי התיבות MCU) הוא זיכיון קולנועי של סרטי גיבורי-על שמופק על ידי אולפני מארוול, המבוססים על חוברות הקומיקס של חברת מארוול קומיקס. הזיכיון כולל סרטי קולנוע וסדרות טלוויזיה נפרדים המתרחשים באותו יקום בדיוני ונמצאים על אותו ציר זמן.\nהסרט הראשון שהתחיל את היקום הקולנועי של מארוול היה \"איירון מן\" משנת 2008, כשלב ראשון בסדרת סרטים שהסתכמו בסרט \"הנוקמים\" של שנת 2012. השלב השני החל עם צאתו של הסרט \"איירון מן 3\" משנת 2013 והסתכם בצאת הסרט \"אנטמן\" משנת 2015. השלב השלישי החל עם צאתו של הסרט \"קפטן אמריקה: מלחמת האזרחים\" משנת 2016 והסתכם בסרט \"ספיידרמן: רחוק מהבית\" משנת 2019. שלושת השלבים מכונים \"סאגת האינסוף\". השלב הרביעי החל עם צאתו של הסרט \"האלמנה השחורה\" משנת 2021 והסתכם בסרט \"הפנתר השחור: ואקאנדה לנצח\" משנת 2022. השלב החמישי החל עם צאתו של הסרט \"אנטמן והצרעה: קוונטומאניה\" משנת 2023 ויסתכם בסרט \"קפטן אמריקה: עולם חדש מופלא\" משנת 2025. בנוסף הוכרז גם על שלב שישי, שיתחיל עם צאת הסרט \"ת'אנדרבולטס\" משנת 2025 ויסתכם בסרט \"הנוקמים: מלחמות סודיות\" משנת 2027. שלושת השלבים הללו מכונים \"סאגת המולטיוורס\" היקום הקולנועי החל להתרחב עם שחרורם של סרטונים קצרים למדיות הביתיות בשנת 2011, וכן בשידורן של סדרת טלוויזיה ברשתות טלוויזיה שונות. סדרות טלוויזיה נוספות נמצאות בשלבי פיתוח.\nלאחר צאת \"הנוקמים: עידן אולטרון\", היקום הקולנועי של מארוול עבר את רף ההכנסות של זיכיון סרטי \"הארי פוטר\" והפך לזיכיון הסרטים בעל ההכנסות הגבוהות ביותר בעולם. הסרטים שבעצמם התבססו על חוברות קומיקס זכו לגרסה משלהם של חוברות קומיקס וסרטים קצרים. \"הנוקמים: סוף המשחק\", שהוא הסרט הרביעי מסדרת הנוקמים של מארוול, היה הסרט בעל ההכנסות הגבוהות ביותר בהיסטוריה, לאחר שעקף את הסרט \"אווטאר\". נכון לשנת 2022, הוא הסרט השני בעל ההכנסות הגבוהות בהיסטוריה, בהפרש של כחמישים מיליון דולר מ\"אווטאר\", שהופץ להקרנה מחודשת בסין ב-2021.",
    "pageid": 1125013
  },
  {
    "title": "הכוחות המזוינים של תימן",
    "extract": "הכוחות המזוינים של תימן (בערבית: الْقُوَّاتُ الْمُسَلَّحَةُ الْيَّمَّنِيَّة) הם הכוחות הצבאיים המשולבים של רפובליקת תימן. הם כוללים את צבא תימן (כולל המשמר הרפובליקני), הצי התימני (כולל הנחתים) וחיל האוויר התימני (כולל חיל ההגנה האווירית). בירת המדינה, צנעא, היא המקום שבו נמצאת המפקדה הצבאית. על פי חוקת תימן, נשיא תימן משמש כמפקד העליון.\nמספר אנשי הצבא בתימן גבוה יחסית. לתימן יש את הכוח הצבאי השני בגודלו בחצי האי ערב אחרי ערב הסעודית. בשנת 2012 נאמד סך החיילים הפעילים באופן הבא: חיל רגלים 66,700; חיל הים 7,000; חיל האוויר 5,000. בספטמבר 2007 הודיעה הממשלה על החזרת שירות החובה לצבא. תקציב הביטחון של תימן, שבשנת 2006 היווה כ-40% מסך התקציב הממשלתי, צפוי להישאר גבוה בטווח הקרוב, עם כניסת הגיוס הצבאי לתוקף ואיומי ביטחון הפנים אשר ממשיכים להסלים.\nמאז מלחמת האזרחים בתימן בשנת 2015, הכוחות המזוינים מחולקים בין נאמניו של הנשיא לשעבר עלי עבדאללה סאלח לבין הכוחות הפרו-ממשלתיים של הנשיא עבד רבו מנסור האדי.",
    "pageid": 2133442
  },
  {
    "title": "התנחלות",
    "extract": "התנחלות היא יישוב יהודי אשר הוקם בשטח שנשלט על ידי מדינת ישראל אך לא נמצא בתחום ריבונותה, לרוב בשטחים המוחזקים על ידי ישראל מאז מלחמת ששת הימים. כיום המונח מתייחס ליישובים ביהודה ושומרון, אך בעבר הוא כלל יישובים בסיני (עד החזרתו למצרים בשנת 1982, במסגרת הסכם השלום בין ישראל למצרים) וברצועת עזה (עד ההתנתקות ב-2005). למרות הסיפוח של רמת הגולן, מרבית הקהילה הבין-לאומית (מלבד ארצות הברית) עדיין רואה בו שטח סורי כבוש, ולכן היא מחשיבה את היישובים שבו להתנחלויות. בנוסף, החוק הבינלאומי אינו מכיר בסיפוח של מזרח ירושלים לישראל, ומחשיב את השטח כטריטוריה פלסטינית ואת ההתיישבות היהודית שבו כהתנחלות.\nההתנחלויות הראשונות הוקמו לאחר מלחמת ששת הימים על ידי ממשלות המערך בהתאם לתוכנית אלון. בשנים 1977-1986, תחת ממשלות בגין, שמיר ופרס, גדל מספרן במהירות. בהסכמי אוסלו התחייבה מדינת ישראל לא להקים התנחלויות חדשות, ומאז הוקמו רק מאחזים והורחבו התנחלויות קיימות. נכון לינואר 2024, מתגוררים בהתנחלויות ביהודה, שומרון ובקעת הירדן כ-517,000 ישראלים, המהווים כ-5% מאוכלוסיית מדינת ישראל. 42% מתוכם מתגוררים בערים: מודיעין עילית שבהרי בנימין, ביתר עילית שבגוש עציון, מעלה אדומים שבעוטף ירושלים ואריאל שבשומרון.\nמכיוון ששטחי יהודה ושומרון לא סופחו למדינת ישראל, הריבון באזור זה הוא אלוף פיקוד המרכז של צה\"ל ותושבי ההתנחלויות נתונים רשמית תחת ממשל צבאי. בפועל, חלקים רבים מהחוק הישראלי הוחלו על ההתנחלויות באמצעות צווים צבאיים וכן באמצעות חקיקה ישראלית, כגון \"תקנות יו\"ש\". משטרת ישראל נוכחת ביישובים אלה באמצעות מחוז ש\"י, שנוסד ב-1994, ומחזיקה בגזרתם מספר תחנות משטרה. כמו כן, צה\"ל ומשטרת ישראל מקיימים ביהודה ושומרון מנגנון של תיאום ביטחוני עם המשטרה הפלסטינית.\nההתנחלויות הן אחד מסלעי המחלוקת בפוליטיקה בישראל. התמיכה בהתיישבות של יהודים מעבר לקו הירוק מזוהה בעיקר עם הימין ועם הדתיים, וההתנגדות להן מזוהה בעיקר עם השמאל. המצדדים בהתנחלויות רואים בהן מימוש זכות היסטורית או דתית של עם ישראל על יהודה ושומרון; צורך ביטחוני קיומי; צורך אזרחי בשל הגדלת עתודות הקרקע לבנייה ופתרון למשבר הדיור; וכן גורם המונע השתלטות פלסטינים על השטח והקמת מדינה פלסטינית. מנגד, המתנגדים רואים בהן מכשול לתהליך השלום הישראלי-פלסטיני (למעט גושי התנחלויות שיכללו בתחום מדינת ישראל במסגרת חילופי שטחים עם המדינה הפלסטינית); סכנה להמשך קיומה של ישראל כמדינה יהודית ודמוקרטית (עקב תרחיש מדינה דו-לאומית); הפרה של זכויות אדם ושל החוק הבינלאומי; וכן גורם המקשה כלכלית וביטחונית על מדינת ישראל. \nבקהילה הבינלאומית ובשמאל בישראל מקובל שההתנחלויות מנוגדות לחוק הבינלאומי, בעיקר משום שסעיף 49 באמנת ז'נבה הרביעית אוסר על מדינה כובשת להעביר את אזרחיה לשטח הכבוש, וכן עקב הטענה כי ההתנחלויות מפרות את הזכות להגדרה עצמית של הפלסטינים. בחוות דעת של בית הדין הבין-לאומי לצדק מיולי 2024 נקבע כי נוכחותה המתמשכת של ישראל בשטחים הפלסטיניים אינה חוקית, וכי על ישראל לסיים את נוכחותה בשטחים אלה בהקדם האפשרי, להפסיק את הרחבת ההתנחלויות, לפנות את ההתנחלויות שהוקמו ולשלם פיצויים לפלסטינים. מנגד, למדינת ישראל יש השגות על הפרשנות לסעיף 49, ועל עצם תחולתה של אמנת ז'נבה הרביעית על יהודה ושומרון. בנוסף נטען על ידי ישראל כי גם אילו היה מקום להכיר בזכות להגדרה עצמית לפלסטינים, הרי שאין הכרעה ברורה באיזה שטח הם אמורים לקיים זכות זו, שכן הקו הירוק אינו קו גבול.\nלאור זאת, עמדתה של מדינת ישראל היא שהקמת ההתנחלויות מותרת על פי המשפט הבינלאומי. ארצות הברית הצטרפה לעמדה זו בהצהרה בנובמבר 2019 וחזרה בה בפברואר 2024. בהקשר זה יש להבדיל בין ההתנחלויות למאחזים ו\"גבעות\", שאינם חוקיים גם לפי החוק הישראלי, משום שלא הוקמו בעקבות החלטה רשמית של הממשלה ואין להם תוכנית בנין עיר.\n\nבהגדרתו הבסיסית, המושג \"התנחלות\" מקביל להתיישבות ב\"נחלה\". המילה התנחלות באה מהשורש נ-ח-ל בבניין התפעל, שפירושו, על פי מילון אבן-שושן: ירש, קיבל לרשותו אחוזה. הביטוי \"נחלת אבות\" מתייחס לחלקת ארץ העוברת מדור לדור כירושה משפחתית. כלומר, למונח \"התנחלות\" (שהוא בעיקרו מילה נרדפת ל\"התיישבות\") יש מובן שונה במקצת מ\"התיישבות\". \"התנחל\" מופיע פעמים אחדות בספר במדבר, למשל: ”וְהִתְנַחַלְתֶּם אֶת-הָאָרֶץ בְּגוֹרָל לְמִשְׁפְּחֹתֵיכֶם, לָרַב תַּרְבּוּ אֶת נַחֲלָתוֹ וְלַמְעַט תַּמְעִיט אֶת נַחֲלָתוֹ, אֶל אֲשֶׁר יֵצֵא לוֹ שָׁמָּה הַגּוֹרָל, לוֹ יִהְיֶה. לְמַטּוֹת אֲבֹתֵיכֶם, תִּתְנֶחָלוּ”. במשמעות זו הוא עוסק בהתנחלות בכל שטחי ארץ ישראל.\nהביטוי \"התנחלות\" מציין מעבר של קבוצת אוכלוסייה לאזור בו לא נמצאו בעבר, בין אם מדובר במעבר של שבטים נוודים מהמדבר לארץ נושבת ובין אם מדובר בהגירה מארץ לארץ.\nבראשית הציונות השימוש במושג \"התנחלות\" לתיאור ההתיישבות היהודית בארץ ישראל היה נדיר למדי. היישובים הראשונים שהוקמו במאה ה-19 נקראו \"מושבות\", מילה שחודשה כתרגום למילה הלועזית \"קולוניות\" שהתייחסה ליישובים אירופאים מחוץ לאירופה בתקופת הקולוניאליזם, ומראשית המאה ה-20 נקראו רוב היישובים החדשים, שרובם הוקמו על ידי ההתיישבות החלוצית העובדת, בכינוי \"קיבוץ\" או \"מושב\". עם זאת, לעיתים נעשה שימוש גם במונח \"מתנחלים\" לציון ראשוני המתיישבים ביישוב וב\"התנחלות\" כמילה נרדפת ל\"התיישבות\", כמו בדברי חיים ארלוזורוב: ”מהעליה החלוצית של חמש השנים האחרונות קיבל רק חלק קטן מאוד אפשרות התנחלות”.\nלאחר מלחמת ששת הימים והקמת התנועה שקראה להקמת יישובים יהודיים מעבר לקו הירוק, העדיפו דוברי התנועה לכנות את היישובים החדשים במונח \"התנחלות\", המתקשר למקרא ולזכות ההיסטורית של היהודים על הארץ.\nעם השנים, עם התגברות הביקורת על מפעל ההתנחלות ביהודה, שומרון ועזה ובשל היחס השלילי של חלקים בציבור למתנחלים ולהתנחלויות, היו שהעדיפו להימנע ממונחים אלה ולחזור לשימוש במילים \"התיישבות\" ו\"מתיישבים\" לתיאור היישובים והתושבים הישראליים ביהודה ושומרון. עם זאת, המושגים \"התנחלויות\" ו\"מתנחלים\" ממשיכים לשמש חלק גדול בציבור הישראלי, הן על ידי מתנגדי ההתנחלויות, הן על ידי תומכיהן, ולעיתים אף על ידי המתנחלים עצמם.\nבשנת 1992 טבע הרב יואל בן נון את המונח \"התנחלות בלבבות\", כדימוי לתהליך של הטמעת ערכי הציונות הדתית וגוש אמונים בציבור הישראלי, וליצירת שיתופי פעולה והבנות עם אנשים וגופים מכל קצוות הקשת הפוליטית בישראל. העיקרון של \"התנחלות בלבבות\" הוביל להשתתפות ביוזמות לגיבוש קונצנזוס בחברה הישראלית, כגון אמנת כנרת ואמנת גביזון-מדן ולהקמת גרעינים תורניים. \n\nמלחמת ששת הימים העמידה את ישראל בפני דילמה. מצד אחד, רצתה ממשלת ישראל להשתמש בשטחים שכבשה למטרות ביטחון, ולהמשיך ולהחזיק בכולם או ברובם לאורך זמן. גם הזיקה ההיסטורית לאזורים אלה עודדה צעד זה. מצד שני, סיפוח יהודה ושומרון למדינת ישראל היה עלול לעורר התנגדות בינלאומית (כפי שאכן עורר סיפוח מזרח ירושלים ולימים סיפוח רמת הגולן), וכן היה מחייב להעניק לתושבים הפלסטינים בַמקום, שהיו חפצים בכך, זכויות אזרח במדינת ישראל, מה שהיה מעמיד בסכנה את הרוב היהודי במדינה, רוב שכל ממשלות ישראל רואות בו חשיבות.\nהדרישה הציבורית להקים יישובים ישראליים בשטחים שנכבשו החלה להישמע זמן לא רב אחרי המלחמה, והשאלה שנותרה בלתי פתורה גרמה ליחס דואלי של ממשלות ישראל לחבלי ארץ אלו. כמה ממשלות מימין ומשמאל תמכו ואף יזמו הלכה למעשה את ההתנחלויות, אך הותירו את האזורים שבהן הוקמו מחוץ לשטחה הריבוני של מדינת ישראל. ממשלות אחרות פעלו להגבלה ואף לפינוי של ההתנחלויות. ברבות הימים הוקמו התנחלויות בכל השטחים שנכבשו ובחצי-האי סיני בכלל זה, אך לא בשטחים שנכבשו מאוחר יותר, כמו דרום לבנון.\nהסכם השלום בין ישראל למצרים הוביל לפינוין של ההתנחלויות בחצי האי סיני, ותוכנית ההתנתקות הביאה לפינוי ההתנחלויות ברצועת עזה ובצפון השומרון. אף ממשלה לא הכריעה בצורה חד-משמעית את גורלם של יהודה והשומרון. עקב כך, נוצרה מציאות שבה מאות אלפי ישראלים יהודים מתגוררים על אדמות, שמצד אחד לעם היהודי יש זיקה היסטורית ודתית אליהן, ורבים בימין הפוליטי סוברים שהן גם בעלות חשיבות ביטחונית למדינת ישראל, ומצד שני אדמות אלה אינן נמצאות בתחומה הריבוני של מדינת ישראל, והן ממוקמות בתוך אזור המיושב במספר רב של פלסטינים – אזור שרוב החברות בקהילה הבינלאומית סוברות שיש להקים על כולו או על מרביתו מדינה פלסטינית.\n\nההתנחלויות הראשונות היו היאחזיות הנח\"ל רפיח ותרשיש, שהוקמו מייד לאחר מלחמת סיני ב-1956 ופונו עם נסיגת צה\"ל מסיני ועזה.\nההתנחלות הראשונה לאחר מלחמת ששת הימים הייתה קיבוץ מרום גולן שהוקם ברמת הגולן ב-14 ביולי 1967, כחודש לאחר מלחמת ששת הימים. ההתנחלות הראשונה ביהודה ושומרון הייתה כפר עציון בגוש עציון, ששוקם ב-27 בספטמבר 1967 על חורבותיו של הכפר שנכבש במלחמת העצמאות, ובמקביל הוקם בית ספר שדה הר גילה על ידי יהורם בן-מאיר, שקיבל מעמד רשמי ב-1969. ההתנחלות הראשונה ברצועת עזה הייתה כפר דרום שהוקמה מחדש ב-1970. בדומה לכפר עציון, גם התנחלות זו הוקמה על חורבות יישוב יהודי שנכבש במלחמת העצמאות.\nרוב ההתנחלויות הוקמו במהלך שלוש ממשלות הליכוד הראשונות. בין 1977 ל-1986 גדל מספר ההתנחלויות בתוך הגושים מ-6 ל-17, ומספר ההתנחלויות מחוץ לגושים גדל מ-32 ל-110. גם מספר המתנחלים עלה בשיעור הגדול ביותר בתקופה הזו, מכ-1,900 מתנחלים בשנת 1977 לכ-50,000 מתנחלים בשנת 1986, גידול של פי 25. מאז, מספר ההתנחלויות נשאר דומה, ועמד בשנת 2015 על 19 התנחלויות בתוך הגושים ו-106 מחוץ לגושים.\n\nבקיץ 1967 הציג שר החקלאות יגאל אלון לראש הממשלה לוי אשכול את תוכנית אלון, שהמליצה לספח לישראל את בקעת הירדן, מדבר יהודה, גוש עציון ושטחים בין ירושלים ורמאללה (לצורך הרחבת פרוזדור ירושלים הצר), ואת רמת הגולן ושטחים בסיני ודרום רצועת עזה. התוכנית התחשבה בעיקר בשיקול הדמוגרפי, והשטחים שהמליצה לספח היו בעלי אוכלוסייה פלסטינית דלילה. על אף שהתוכנית לא אומצה על ידי הממשלה ולא קיבלה מעמד רשמי, ממשלות ישראל פעלו על פי רוחה עד למהפך של 1977, והתנחלויות הוקמו בשטחים שייעדה התוכנית לסיפוח. כך הוקמו התנחלויות בקעת הירדן ומדבר יהודה: ארגמן, מחולה וקליה (1968), גלגל, ייטב, מעלה אפרים ומשואה (1970), חמרה ומצפה שלם (1971), גיתית ומכורה (1973), מעלה אדומים ופצאל (1975), נתיב הגדוד ורועי (1976), אלמוג, כוכב השחר, נירן ותקוע (1977). בנוסף, הוקמו ושוקמו יישובי גוש עציון: כפר עציון (1967), ראש צורים ואלון שבות (1969-1970), אלעזר (1975) ומגדל עוז (1977), והוקמה (ב-1971) קריית ארבע בסמוך לחברון. כן הוקם מבוא חורון (1968) בכיס לטרון כדי למנוע ויתור על הכיס בכל הסכם עתידי.\nבפברואר 1973 התקבלה בוועדת השרים להתיישבות ההחלטה על הקמת העיר ימית ביוזמת השר ישראל גלילי ובתמיכת שר הביטחון משה דיין.\nב־3 בספטמבר 1973 אישרה מזכירות מפלגת העבודה את מסמך גלילי, שקרא להתיישבות בפתחת רפיח, רמת הגולן, בקעת הירדן והרכסים מעליה בהתאם לתוכנית אלון, כחלק ממצעה של המפלגה לקראת הבחירות לכנסת השמינית.\nמלחמת יום הכיפורים, בפברואר 1974, ותחושת השבר שהיא יצרה, גרמו להקמת \"גוש אמונים\" על ידי תלמידי הרב צבי יהודה הכהן קוק, והציונות הדתית נטלה לידיה את יוזמת ההתנחלות. התנועה, שנוצרה לאור החשש מנסיגות כתוצאה מהמלחמה, הצליחה להפיח תקווה בקרב תומכי ההתיישבות. בין תומכיה בציבור החילוני היו אנשי התנועה למען ארץ ישראל השלמה ובהם סופרים ואנשי ההתיישבות העובדת כגון משה שמיר, נעמי שמר, אריאל שרון, מאיר הר-ציון ויצחק טבנקין שראו במתנחלים את ממשיכי דרכם מבחינת התיישבות וציונות. התנועה יצרה את ההתיישבות בשומרון, על ידי הקמת עפרה במאי 1975, קדומים בשנת 1976 ואלקנה בשנת 1977.\nעד 1977 התגוררו בהתנחלויות כ-1,500 איש, קרוב למחציתם בסיני.\n\nעם עליית הליכוד לשלטון, ציפו בגוש אמונים להאצה משמעותית של קצב הקמת ההתנחלויות לאור הבטחתו של מנחם בגין: \"יהיו עוד הרבה אלוני מורה\", אולם ממשלתו של מנחם בגין היססה והקימה התנחלויות מעטות. בשנים 1977–1978 הוכנה והוצעה על ידי גוש אמונים \"הצעת תוכנית להתיישבות ביהודה ושומרון בקיץ תשל\"ז\" ובהתאם לכך, עלו להתיישבות גרעיני גוש אמונים במסגרת \"מבצע 12 הגרעינים\". ההתנחלויות היו: מצפה יריחו, נווה צוף, בית אל, שילה, שבי שומרון, גבעון, שא-נור, קרני שומרון, בית חורון, תקוע ואלון מורה. חלק מהנקודות שוכנו בתחילה בתוך מחנות צבא. הממשלה הייתה שותפה פעילה בבניית ההתנחלויות והיא תמכה בהן בהטבות כלכליות, בניית תשתיות והגנה משפטית, בניצוחו של שר החקלאות אריאל שרון, מתוקף תפקידו כיושב ראש וועדת השרים לענייני התיישבות.\nבשנת 1978 הוקמה תנועת אמנה, כתנועה המיישבת של \"גוש אמונים\". בשנת 1979 אישרה ממשלת ישראל את \"תוכנית שרון להתיישבות\", שכללה הקמת יישובים עירוניים בגב ההר כדי לשלוט במישור החוף, והקמת יישובים לאורך בקעת הירדן כדי להגן על גבולה המזרחי של ישראל.\nלאחר הנסיגה מסיני בעקבות הסכם השלום בין ישראל למצרים, נכנסה התחייה לממשלה ויובל נאמן מונה ליושב ראש ועדת השרים לענייני התיישבות. בשנים 1983–1984 הקימה הממשלה עשרות התנחלויות חדשות ברחבי יהודה ושומרון. עם זאת, ההתנחלויות היו ברובן קטנות וכלל המתנחלים ביהודה ושומרון מנו כ-23,700 נפש, כ-0.6% מאוכלוסיית ישראל.\n\nממשלת ישראל העשרים ואחת, שהייתה ממשלת אחדות לאומית, עצרה והפסיקה את הקמתן של התנחלויות חדשות. גם ממשלת ישראל העשרים ושלוש המשיכה את ההקפאה, ורק התנחלויות מעטות הוקמו על ידה, מפאת אילוצים מדיניים שראש הממשלה היה נתון להם. התנחלויות שהוקמו לאחר שנת 1990 הוקמו לרוב כ\"הרחבות\" של יישובים סמוכים ולא זכו לסמל יישוב נפרד. בין אלו ניתן למנות את שבות רחל, נריה וטל מנשה.\nהגם שבמחצית השנייה של שנות ה-80 הוקמו אך מעט התנחלויות חדשות, הוחל אז בהרחבה מסיבית של ההתנחלויות הקיימות. האינתיפאדה הראשונה שכנעה חלק מהיישובים, כמו עפרה, להתרחב כדי להביא ציבור יהודי גדול ליהודה ושומרון. בנוסף, הוקמו בשנים הללו היישובים העירוניים החרדיים הגדולים ביתר עילית (1988) ומודיעין עלית (1990), כפתרון מגורים מוזל בסמוך לריכוזים החרדיים בירושלים ובני ברק.\nבסוף 1990 הגיע מספר המתנחלים לכ-81,600 ובמהלך ממשלת הימין בראשות שמיר נעשתה בנייה מסיבית בהתנחלויות, מה שהוביל לחיכוך עם בכירים בממשל בוש לאחר מלחמת המפרץ ולאור ועידת מדריד.\n\nב-1992 הוקמה ממשלת רבין השנייה, שנקטה מדיניות שונה לחלוטין. לא רק שהיא לא הרחיבה את ההתנחלויות הקיימות, היא אף ביטלה חוזים לבניית בתים בהתנחלויות וסירבה לאכלס בתים שכבר נבנו. ב-22 ביוני 1992 החליטה ממשלת רבין השנייה (החלטה מספר 360) להפסיק את פעולות הבנייה ביישובים ישראלים ביהודה, שומרון וחבל עזה והליכים הנוגעים לתוכניות מתאר, מלבד כאלו שיאושרו בוועדת חריגים. בעקבות זאת הוציא ב-1993 אלוף פיקוד מרכז צו בדבר חוק תכנון ערים, כפרים ובניינים (הפסקת הליכי תכנון) (הוראת שעה) (יהודה ושומרון) (מספר 1385). בימי ממשלה זו נחתמו הסכמי אוסלו, שתחמו את ההתנחלויות לאזורים שכבר הוקמו בהם התנחלויות, ומנעה את הרחבתן העתידית לאזורים שהועברו לידי הרשות הפלסטינית, ואף גרמה לפינוין של שתי התנחלויות, נח\"ל גינת ונח\"ל עירית, שעקב היותן האיחזויות נח\"ל הוגדרו כמחנות צבא ולא כיישובים. עם זאת, בימי ממשלה זו נבנו ופותחו כבישים עוקפים במספר אזורים, כתוצאה מהסכמי אוסלו. אוכלוסיית ההתנחלויות המשיכה לגדול, בקצב של כ-10,000 נפש בשנה, בסוף 1993 הגיע מספר המתנחלים לכ-115,600 ובסוף 1995 הגיע מספרם לכ-134,300.\nב-1996 הוקמה ממשלת נתניהו הראשונה, שביטלה את האיסור הגורף שהטילה ממשלת רבין על בנייה בהתנחלויות. ב-2 באוגוסט 1996 החליטה הממשלה (החלטה 150) כי בנושאי מדיניות כוללת בנושאי התיישבות נדרשת החלטת ממשלה, ובנושאי הקצאת קרקע ותכנון נדרש אישור שר הביטחון. בעקבות ההחלטה הוצא צו אלוף בדבר אישור הליכי תכנון ובנייה (מספר 1445). עם זאת, ממשלה זו לא הקימה התנחלויות חדשות, ולא הוקמה בה ועדת שרים להתיישבות, לראשונה מאז שהוקמה ועדה כזאת ב-1972. אך הדבר לווה במדיניות לא רשמית של עידוד התיישבות לא מוסדרת – לימים תופעת ה\"מאחזים\"; המאחזים הראשונים, עמונה וגבעות עולם, הוקמו כבר ב-1996. בסוף ימי ממשלה זו, ב-1999, קרא שר החוץ אריאל שרון למתנחלים \"לרוץ ולתפוס את הגבעות\". צמיחת אוכלוסיית ההתנחלויות לא השתנתה מימי ממשלת רבין, ובסוף 1999 עמד מספר תושביהן על כ-183,900.\nבשלהי שנות התשעים ותחילת המאה העשרים ואחת, בין ימי ממשלת נתניהו הראשונה ועד אמצע ממשלת שרון השנייה, הוקמו ביהודה ושומרון מאחזים רבים, ללא אישור ממשלתי כפי שדורש החוק בישראל. שרון הזמין חוות-דעת בנוגע למאחזים מאת טליה ששון, שכללה המלצות על צעדים מנהליים, משפטיים ועוד \"להפסקת תופעת המאחזים ופינויים\", בהתאם להתחייבותו של שרון בהסכמתו ל\"מפת הדרכים\" האמריקאית מ-2001. גם ממשלת ברק ניסתה לעצור את תופעת המאחזים, אך הגיעה להסכמות עם מועצת יש\"ע להשאיר את רובם במקומם.\nהחל משנת 2002 הקימה ממשלת שרון את גדר ההפרדה, שהתוואי שלה חוצץ בין ההתנחלויות הסמוכות לקו הירוק ובין יישובים פלסטיניים. בשנת 2004 התקרב מספר תושבי ההתנחלויות לרבע מיליון.\nבמהלך שנת 2005 עמד מפעל ההתנחלויות בצילה של תוכנית ההתנתקות, שהוצגה על ידי אריאל שרון בסוף 2004, ובוצעה בשלהי 2005. התוכנית, שקראה לפינוי כל התנחלויות חבל עזה, חוללה דיון ציבורי סוער בסוגיית ההתנחלויות ומשבר גדול בקרב תושביהן והציונות הדתית. לאחר ביצוע תוכנית ההתנתקות הציג ממלא מקום ראש הממשלה אהוד אולמרט את תוכנית ההתכנסות, שקראה לנסיגה ישראלית חד-צדדית מרוב יהודה ושומרון ולפינוי רוב ההתנחלויות, אך למעשה לא קידם את התוכנית כראש ממשלה בעיקר לאור הביקורת הציבורית על הממשלה בעקבות מלחמת לבנון השנייה ירי הטילים המתמשך על עוטף עזה וחטיפת גלעד שליט לרצועת עזה.\nהעשור הראשון של המאה העשרים ואחת היה דליל בהקמת יישובים, והיישובים שהוקמו בו הוקמו בהיחבא, ללא הקמות רשמיות, כך שתל ציון הוקם ב-2000 כשכונה בכוכב יעקב, רותם אוזרחה ב-2001, ורועי הוקמה בהיאחזות נח\"ל נטושה ב-2006.\n\nב-2009 הוקמה ממשלת נתניהו השנייה, והיא הקפיאה את הבנייה בהתנחלויות. לצורך ההקפאה, אלוף פיקוד המרכז, אבי מזרחי, בתפקידו כריבון על אזור יהודה ושומרון, הוציא צו בדבר התליית הליכי בנייה (הוראת שעה) (יהודה והשומרון) (מס' 1653), התש\"ע-2009. צו זה הורה על הקפאת הבנייה בהתנחלויות למשך עשרה חודשים, מ-26 בנובמבר 2009 עד 26 בספטמבר 2010, שבהם נאסרו עבודות הכשרה ויציקת יסודות למבנים חדשים, אך מבנים שכבר נוצקו בהם יסודות לא נכללו בהקפאה ומותר היה להמשיך לבנותם. הקפאה זו הסתיימה כעבור 10 חודשים אולם הבניה ביו\"ש התחדשה באופן ממשי רק כתגובה לטבח בבני משפחת פוגל באיתמר במרץ 2011.\nב-2012 עלה לכותרות המאחז מגרון, שבג\"ץ קבע ב-2011 שיש לפנותו עד 31 במרץ 2012, כשהוא מקבל את תביעת עותרים פלסטינים וארגוני שמאל ישראלים שהמאחז מוקם על אדמה פרטית. בעקבות כך פונה המאחז לגבעה סמוכה והוכר כהתנחלות מן המניין. בעקבות האירוע החליטה ממשלת ישראל על הקמת ועדה בראשות השופט אדמונד לוי שהפיקה דו\"ח על מצב האדמות ביהודה ושומרון.\nבסוף 2013 הוערך מספר המתנחלים בכ-370,000 נפש, כ-4.3% מאוכלוסיית ישראל. בעשור השני של המאה ה-21 שיעור התחלות הבנייה בהתנחלויות לא היה יציב. בשנים 2013 ו-2016 היה המספר גבוה יותר מבשנים אחרות (אם כי לא הגיע לַשיאים מתחילת המאה ה-21). בסוף 2021 הבנייה בהתנחלויות נמשכה בקצב קבוע גם תחת ממשלת בנט–לפיד, לרבות מתן מעמד חוקי ליישובים לא מוכרים וניסיון הסדרת המאחזים. בשנה זו היה מספר תושבי ההתנחלויות כ-492,000, לא כולל את 375,000 היהודים שמתגוררים במזרח ירושלים. נכון לשנת 2021, כ-120,000 מהמתנחלים התגוררו מעבר לגדר ההפרדה.\nבקווי היסוד של ממשלת ישראל השלושים ושבע נקבע כי \"הממשלה תקדם ותפתח את ההתיישבות בכל חלקי ארץ ישראל – בגליל, בנגב, בגולן, ביהודה ובשומרון\". קווי היסוד גם קובעים הסדרה של ההתיישבות הצעירה, עידוד היישוב היהודי בחברון והשוואת החקיקה בשני צידי הקו הירוק. בנוסף, שר האוצר בצלאל סמוטריץ' קיבל את הסמכות על המנהל האזרחי, שהוצא ממשרד הביטחון, במטרה להעביר את הסמכויות על הישראלים ביו\"ש לידי משרדי הממשלה השונים ולהשוות את רישום המקרקעין בשטחים לזה שבתחומי הקו הירוק. צעדים אלו נועדו לקדם למעשה ריבונות ישראלית על ההתיישבות היהודית ביהודה ושומרון כחלק ממדיניות הממשלה. ממשלת ישראל הכשירה 16 מאחזים כהתנחלויות, וחוק יישום תוכנית ההתנתקות תוקן כך שהותרה שהיית יהודים בצפון השומרון. ממשלה זו גם הקלה משמעותית בנוהל קבלת האישורים לבנייה חדשה בהתנחלויות, בכדי לצמצם את הפער בין נוהל קבלת היתר בנייה ביו\"ש לזה שבתחומי הקו הירוק.\nבמהלך שנת 2023 מספר הישראלים המתגוררים בהתנחלויות עבר את חצי המיליון.\n\n ערך מורחב – תוכנית ההתנתקות\n\nההתנחלויות הראשונות שפונו היו גם ההתנחלויות הראשונות שהוקמו – נח\"ל תרשיש ונח\"ל רפיח – שהוקמו לאחר מבצע קדש ופונו עם נסיגת ישראל משטחי סיני.\nב-1975 נחתם הסכם הביניים בין ישראל למצרים, ובמהלכו פונתה ההתנחלות שלהבת במערב סיני.\nב-1979 נחתם הסכם השלום בין ישראל למצרים, ובמסגרתו פונו כלל ההתנחלויות בסיני בין 1979 ו-1982. הפינוי התבצע בשלבים, כשב-1982 פונה חבל ימית, וב-19 באפריל החל פינוי ימית שנמשך כשבוע וכלל עימותים בין התושבים והמפנים, והמפורסם שבהם הוא התבצרות על אנדרטת אוגדת הפלדה. סך הכל פונו 21 יישובים ושתי ערים (ימית ואופירה).\nבשנת 2005 התבצעה תוכנית ההתנתקות, ובמסגרתה פונו כלל ההתנחלויות ברצועת עזה והכוחות הישראליים נסוגו עד לקו הירוק. בנוסף פונו ארבע התנחלויות מבודדות בצפון השומרון: גנים, חומש, כדים ושא-נור. הפינוי כלל 25 יישובים וכ-8,600 מפונים וגרם למשבר נרחב בחוגי הציונות הדתית.\nלאחר תוכנית ההתנתקות, במהלך הבחירות לכנסת השבע עשרה, הציע ממלא מקום ראש הממשלה אהוד אולמרט את \"תוכנית ההתכנסות\", שנועדה להרחיב את מהלכה של ההתנתקות ולפנות אזורים נרחבים ביהודה ושומרון. התוכנית לא יצאה לפועל.\nפינוי מפורסם נוסף הוא פינוי עמונה ב־2006 ושוב ב-2017, שנעשה בעקבות פסיקת בג\"ץ כי הוקם על אדמות פרטיות ותוך דיון ציבורי סוער. הפינוי ב־2006 היה אלים במיוחד אבל כלל רק הרס חלקי של היישוב, ובעקבות הפינוי ב־2017 – שכלל הרס מלא של היישוב – ב־2018 הקימה הממשלה עבור התושבים את ההתנחלות עמיחי.\nבמרץ 2023 ולאחר שורה של ניסיונות של תלמידי ישיבה לשוב לישיבת חומש, אישרה ממשלת ישראל את ביטול חוק ההתנתקות בצפון השומרון, בכדי לאפשר את השיבה של הישיבה למקומה על חורבות היישוב חומש. בכפוף לביטול החוק עלתה הישיבה לאדמות מדינה בסמיכות למקום היישוב הקודם שפונה במהלך תוכנית ההתנתקות. צעד זה גונה על ידי האיחוד האירופי וארצות הברית, אך זכה לברכות רבות בימין הישראלי שראה בכך התחלה של ביטול תוכנית ההתנתקות בצפון השומרון ב-2005.\n\nחלק ניכר מתושבי ההתנחלויות התיישבו ממניעים אידאולוגיים וראו בהתיישבותם חלק מהחזון הציוני של התיישבות יהודית בארץ ישראל. לכך נוספו טיעונים ביטחוניים ודתיים, כגון מצוות יישוב הארץ, הקדמת הגאולה המשיחית, תרומה לביטחון ישראל, הגשמת הציונות והזדמנות להקים חברת מופת במסגרת התיישבות חלוצית הרחק מחיי העיר הסואנת. טיעונים ומניעים מקובלים למפעל ההתנחלויות הם:\n\nחלק מתומכי ההתנחלויות טוענים כי ההתנחלויות חשובות לביטחונה של מדינת ישראל, או לביטחונם של אזורים ותשתיות רגישים בה. לתפיסתם, ההתנחלויות מספקות לישראל עומק אסטרטגי וגבולות בני הגנה, בדומה לפעילותו של מערך הגנה מרחבית.[דרוש מקור: למשל, עותק מקוון של המאמר] טענה מרכזית המושמעת בהקשר זה היא שללא שטחי יהודה ושומרון רוחבה המינימלי של מדינת ישראל הוא כ-15 קילומטרים, וניתן לפצלה לשניים במתקפת בזק מהירה. לטענת ארגון \"הביטחוניסטים\", הרי יהודה וגבעות השומרון חולשים על מישור החוף, גוש דן וירושלים, וללא התנחלויות, טרוריסטים פלסטינים ומדינות ערב העוינות את ישראל, ינצלו את הרי יהודה וגבעות השומרון כבסיסים להתקפות רקטות וטילים על ריכוזי האוכלוסייה והתשתיות של ישראל. טיעונים דומים מושמעים לגבי ההתיישבות בבקעת הירדן, המהווה טריז בין הרי יהודה והשומרון לירדן, עיראק וסוריה, ומונעת יצירת חזית ערבית מאיימת מהמזרח, הנושקת לעורפה של ישראל.\nמנגד, מתנגדי ההתנחלויות טוענים כי ההתנחלויות מזיקות לביטחון ישראל, בהיותן נטל הפוגע בביטחון ישראל ובכלכלתה. המועצה לשלום וביטחון פרסמה בשנת 2012 מסמך שלפיו מפעל ההתנחלויות פוגע בביטחון ישראל.\n\nחלק מתומכי ההתנחלויות טוענים כי יהודה ושומרון הם חלק מרכזי מארץ ישראל ההיסטורית, וכי הם ערש תרבות התנ\"ך. על פי התנ\"ך ועל פי מקורות אחרים, שטחים אלו היו ברובם בריבונות יהודית בתקופת מלכות יהודה וישראל ובתקופת החשמונאים, והיו מיושבים ביהודים בתקופה הרומית עד מרד בר כוכבא, ועיקר החֲזָקָה היהודית על ארץ ישראל בא מהם. הטענה לחזקה יהודית על ארץ ישראל מתייחסת בראש ובראשונה לשטחי יהודה ושומרון, שההתיישבות היהודית בעת העתיקה הייתה בעיקר בהם ולא במישור החוף, שבו מרוכזת מרבית ההתיישבות היום. גם החשמונאים התבססו בכיבושיהם על זכויות היסטוריות (לרבות במישור החוף), וידועה תשובתו של שמעון החשמונאי (שכבש את יפו ואת גזר) לשליח אנטיוכוס השביעי שבא בדרישות טריטוריאליות: \"לא ארץ נוכריה לקחנו ולא ברכוש זרים מָשַלְנו, כי אם נחלת אבותינו, אשר בידי אויבינו בעת מן העיתים בלא משפט נכבשה. ואנחנו כאשר הייתה לנו עת, השיבוֹנו את נחלת אבותינו\".\nחלק מתומכי ההתנחלויות העלו גם טיעונים דתיים, שעיקרם הדגשה גוברת והולכת של מצוות יישוב ארץ ישראל, עד כדי טענה שהיא מהחשובות שבמצוות. הבולט שבהם הוא הרב צבי יהודה הכהן קוק, שהגותו שילבה בין שלושה מרכיבים: הצד המעשי בציונות המעשית, הצד הלאומי במחנה הרוויזיוניסטי, והתפיסה שמדינת ישראל היא תחילת תהליך הגאולה – תפיסה שהייתה חלק מהאידאולוגיה של אביו.\n\nחלק מהסיבות להקמת ההתנחלויות הן כלכליות וחברותיות, כגון דיור בר השגה, קליטת עלייה, ומתן שוויון הזדמנויות לדיור מרווח לאוכלוסייה מאשכולות חברתיים כלכליים נמוכים.\n\nישראל סיפחה את מזרח ירושלים מייד אחרי מלחמת ששת הימים בהחלטת ממשלה שהתבססה על סעיף 11ב לפקודת סדרי השלטון והמשפט ואת רמת הגולן על ידי חוק רמת הגולן ב-1981, אך אף מדינה לא הכירה בסיפוחים אלה, למעט ארצות הברית בשנת 2019. מ אך ישראל לא סיפחה שטחים אלה ולא החילה עליהם את החוק הישראלי. מעמדם החוקי של אזרחי ישראל הגרים באזורים אלה הושווה בחלק מחוקי המדינה לזה של תושבי ישראל (למשל: סעיף 3א לפקודת מס הכנסה וסעיף 378 לחוק הביטוח הלאומי), אולם השטח עצמו אינו מוגדר מבחינה חוקית כחלק ממדינת ישראל. אחת הטענות של מתנגדי ההתנחלויות בישראל היא שהקמתן מנוגדת לחוק הבין-לאומי, ובעיקר לאמנת ז'נבה הרביעית, האוסרת העברת אוכלוסייה לאזור כבוש, כשהדיון גולש גם לשאלה על זכותה של ישראל על יהודה ושומרון.\nלפי פסיקת בית המשפט העליון, אחיזתה של ישראל בשטחים שלא סופחו היא בגדר תפיסה לוחמתית, אולם הוועדה לבחינת הבנייה ביהודה ושומרון בראשות שופט העליון אדמונד לוי קבעה כי ההתנחלויות חוקיות ומעוגנות בזכות ההיסטורית של ישראל על השטח וקראה לבצע אסדרה בכדי להקל על הבנייה הישראלית בשטח. מאז הקמת ממשלת נתניהו בשנת 2015 ותחת כל הממשלות שכיהנו מאז, נעשו התאמות משפטיות להחלת חוקים ישראלים על ההתנחלויות והשוואת מעמדן למעמד יישובים בתוך הקו הירוק. בכלל זה חוקקו חוק ההסדרה, חוק החרם, הועברו דיונים על שאלת הקרקעות בשטח מבג\"ץ לבית המשפט המחוזי בירושלים, הוחלו תקנות השוק על היישובים ביהודה ושומרון בהסכמת היועץ המשפטי, הועברה האחריות על המנהל האזרחי ממשרד הביטחון לכלל משרדי הממשלה, בוטל האיסור על כניסת ישראלים לצפון השומרון, אשר נקבע במסגרת חוק ההתנתקות, וקוצר משמעותית הליך אישור הבנייה ביישובים הישראלים.\n\n ערך מורחב – מעמדם המשפטי של יהודה ושומרון\nקיימת מחלוקת לגבי מעמדם המשפטי של יהודה ושומרון. העמדה המקובלת בקהילה הבינלאומית רואה בהם שטח כבוש. עמדה זו משתקפת בהחלטות רבות של מועצת הביטחון של האו\"ם, וזוהי הדעה המקובלת בקרב מומחים למשפט בינלאומי, ביניהם גם מומחים ישראליים כגון פרופ' ארנה בן-נפתלי וד\"ר אייל גרוס.\nמנגד, יש הרואים בהם \"שטחים שנויים במחלוקת\", וטוענים שמכיוון שישראל כבשה את השטחים במסגרת הגנה עצמית במלחמת ששת הימים, זכותה להחזיק בשטחים עד השגת הסכם מדיני שיקבע גבולות אחרים. כך, למשל, המשפטן פרופ' סטיבן שוובל, יועץ משפטי למחלקת המדינה האמריקנית ולאחר מכן נשיא בית הדין הבינלאומי לצדק בהאג. פרופ' יוליוס סטון, פרופ' יוג'ין רוסטוב, ממנסחי החלטה 242, וכן משפטנים ישראלים, כגון פרופ' טליה איינהורן, ונשיאי בית המשפט העליון לשעבר שמעון אגרנט, ומאיר שמגר, אשר שוללים את הראייה של יהודה ושומרון כשטח כבוש, ואף רואים בישראל את בעלת הזכויות החזקות ביותר בשטחים אלה: יותר מירדן, שסיפוחה את הגדה המערבית לא הוכר רשמית על ידי רוב מדינות העולם, ויותר מהפלסטינים, שמעולם לא הייתה להם ריבונות שם.\nבנוסף, רבים מהתומכים בזכות ישראל על יהודה ושומרון מדגישים את הזכות ההיסטורית של היהודים, ששלטו בחבל ארץ זה במשך מאות שנים לסירוגין, עד לחורבן בית שני.\n\nקיימת מחלוקת בנוגע לתחולת אמנת ז'נבה הרביעית על יהודה ושומרון, כיוון שבאופן בסיסי האמנה חלה על כיבוש שטח של מדינה אחת על ידי מדינה אחרת. הטענה של ישראל היא שיהודה ושומרון לא הוחזקו באופן חוקי על ידי ירדן, ולכן האמנה אינה חלה עליהם, אך עם זאת, היא מחילה מרצון באופן כללי את רוח האמנה. עמדה זו אינה מקובלת על האו\"ם ועל הוועד הבין-לאומי של הצלב האדום. בשנת 1988 הכריזה ירדן על ניתוק הזיקה, מהלך בו היא מוותרת על כל תביעותיה לריבונות בשטחים ביהודה ושומרון.\nקיימת מחלוקת האם כוונת האמנה היא לאסור על אזרחי המדינה הכובשת לעבור באופן וולונטרי לשטח הכבוש, או רק על מדיניות גירוש כפוי של אזרחים לשטח הכבוש. אלה הסבורים שההתנחלויות אינן חוקיות, טוענים שכוונת האמנה היא שבתקופת הכיבוש, המדינה הכובשת חייבת להתייחס אל אוכלוסיית השטחים הכבושים הכפופה למרותה כאל אוכלוסייה מוגנת, ועל כן המדינה הכובשת חייבת למנוע באופן אקטיבי שינוי של המאזן הדמוגרפי בשטח הכבוש, ולמנוע מאזרחיה להשתמש במשאבי השטחים שתחת כיבושה (ובכלל זה משאבי קרקע, מים, מחצבים וכדומה). לפי התפיסה המקובלת בעולם, הקמת יישובים בשטחים אלו מהווה הפרה של עקרונות אמנת ז'נבה הרביעית, לפיהם \"המעצמה הכובשת לא תגרש ולא תעביר חלקים מאוכלוסייתה האזרחית לשטח שכבוש על ידה\", אולם יש החולקים על תחולת פסקה זאת של האמנה על ההתנחלויות. טענה נוספת שהועלתה נגד חוקיות ההתנחלויות היא שישראל מפלה לרעה את הפלסטינים ומונעת מהם לבנות בתים, בעודה נותנת למתנחלים סיוע לבנייה. לעומתם, טוענים משפטנים כי כוונת האמנה, שעוסקת בפשעי מלחמה, היא רק למנוע גירוש כפוי של אזרחים לשטח הכבוש, הן מבחינה פורמלית (המינוח המדויק באמנה, לצד \"דפורטציה\", הוא \"טרנספר\", מונח המתייחס להעברה, בדרך כלל שלא מרצון, של אוכלוסייה גדולה מחבל ארץ אחד לאחר; בפרסומי האו\"ם שאינם דנים ישירות בישראל, המונח \"טרנספר\" מיוחד להעברה כפויה של אוכלוסייה), והן מבחינת \"כוונת המחוקק\" – ניסוח זה נבחר לאחר מאמצים רבים מצד מדינות אירופאיות כגון צרפת ואנגליה, להגן על האוכלוסיות שלהן בשטחי האימפריות שלהן בעבר. עמדת ביניים גורסת שהאמנה אוסרת על התנחלות ביוזמה ובמימון ממשלתי, אך אינה אוסרת על התנחלויות שהן יוזמה פרטית.\nהתומכים בהתנחלויות מבססים את חוקיותן מבחינת המשפט הבינלאומי על ההכרה הבינלאומית בזכותם של היהודים להקים בית לאומי בארץ ישראל. בוועידת סן רמו (1920) החליטו 52 מדינות חבר הלאומים להפקיד בידי בריטניה את המנדט לשלוט בארץ ישראל לצורך מימוש סעיף 22 באמנת חבר הלאומים, הקובע כי \"קהילות שבעבר נשלטו בידי האימפריה הטורקית הגיעו לשלב התפתחות בו ניתן להכיר באופן זמני בקיומן כאומות עצמאיות, וזאת בכפוף למתן סיוע וייעוץ מנהלי על ידי המעצמה המנדטורית עד לרגע בו יוכלו לעמוד על רגליהן\". כתב המנדט הבריטי קבע כי \"שום שטח ארצישראלי לא יינתן בצמיתות או בחכירה לממשלתה של מעצמה זרה כלשהי ולא יושם באיזה אופן שהוא תחת שלטונה\" בנוסף, קבע כתב המנדט כי ממשלת ארץ ישראל תעודד \"התיישבות צפופה של יהודים על הקרקע\". לדעת המצדדים בגישה זאת, זכויות אלו נשארו בתוקף גם לאחר סיום המנדט הבריטי והחלפת חבר הלאומים בארגון האו\"ם, וזאת על סמך סעיף 80 פרק 12 למגילת האומות המאוחדות המעגן את כל ההסכמים והחוקים הבינלאומיים הקודמים. לדבריהם, גם תוכנית החלוקה מ-1947 אין בכוחה לבטל זכויות אלו, כיוון שהיא נדחתה על ידי העולם הערבי. פרופ' דאגלס פיית' ששימש תת-מזכיר ההגנה אף הוסיף כי \"אם ליהודים אין עתה שום זכויות חוקיות מוכרות בתביעתם ליהודה ושומרון כחלק ממדינתם, כי אז אין להם זכויות כאלה בשום מקום בארץ ישראל\".\nמספר משפטנים זרים תמכו בעמדה לפיה ההתנחלויות חוקיות. ביולי 2012 הוועדה לבחינת מצב הבנייה ביהודה ושומרון בראשות שופט בית המשפט העליון בדימוס אדמונד לוי, שהוקמה בהחלטת הממשלה, פרסמה את מסקנותיה, לפיהן ההתיישבות הישראלית ביהודה ושומרון חוקית, גם לפי המשפט הבינלאומי, ולישראל יש זכות להתנחל בכל יהודה ושומרון. פרקליטות המדינה ומשרד היועץ המשפטי לממשלה הגנו באופן שיטתי על עמדתם שזכותה של מדינת ישראל לבנות בהתנחלויות. משרד החוץ הישראלי אף הצהיר בשנת 2001 שהטענות שההתנחלויות אינן חוקיות לפי המשפט הבינלאומי הן חסרות בסיס ונובעות משיקולים פוליטיים. משרד החוץ הוסיף: \"ההתנחלויות הישראליות בגדה המערבית הן חוקיות גם תחת החוק הבינלאומי וגם תחת ההסכמים בין ישראל לפלסטינים.\"[דרוש מקור]\nמאידך מועצת הביטחון של האומות המאוחדות וגופים בינלאומיים רבים נוספים טענו שהקמתן הייתה בניגוד למשפט הבינלאומי. רוב מדינות העולם, לרבות חברות באיחוד האירופי, מתנגדות למדיניות הקמת ההתנחלויות של ישראל. ממשלת אוסטרליה הביעה מספר פעמים את הסתייגותה מגינויי ההתנחלות של הקהילה הבין-לאומית, אך בשנת 2023 הכריזה כי תשוב להשתמש במושג \"השטחים הפלסטיניים הכבושים\" וכי ממשלת אוסטרליה \"מעוניינת לחזק את התנגדותה להתנחלויות, שמנוגדות לחוק הבין-לאומי ופוגעות בתהליך השלום\". כמו כן ביטלה אוסטרליה את ההכרה בירושלים כבירת ישראל.\nמנגד, בנובמבר 2019 פרסם מזכיר המדינה של ארצות הברית, מייק פומפאו, את הצהרת פומפאו, לפיה ארצות הברית דוחה את הגישה הטוענת שההתנחלויות מנוגדות מטבען לחוק הבינלאומי.\n\nבמקומות רבים בעולם ממשל חדש עודד התיישבות של תושבי מדינתו בשטחים שסיפח, כגון ההתיישבות הצרפתית בחבל הסאר אחרי מלחמת העולם השנייה ועד 1957, או ההתיישבות האינדונזית במזרח טימור ובפפואה וההתיישבות הטורקית בקפריסין. לפי פרופ' יוג'ין קונטורוביץ' מאוניברסיטאות שיקגו וג'ורג' מייסון, גם כשהשלטון הזר מסתיים והטריטוריה מקבלת שלטון עצמי, אין דרישה לפנות את ההתנחלויות, או את תושבי הטריטוריה המשתייכים לקבוצה אתנית מסוימת, והדרישה הפלסטינית לפינוי היישובים הישראלים במובן זה היא חסרת תקדים.\n\nהעצרת הכללית של האומות המאוחדות הצהירה פעמים רבות כי ההתנחלויות מנוגדות למשפט הבינלאומי. באוקטובר 1977 קיבלה העצרת החלטה נגד פעולות ישראליות לשינוי המצב המשפטי בשטחים הכבושים, וכינתה צעדים אלו בלתי חוקיים. ביולי 1980 קבלה העצרת הכללית החלטה הקוראת לנסיגה ישראלית ללא תנאי מכל השטחים שנכבשו במלחמת ששת הימים כולל ירושלים, ולמימוש מלא של זכות השיבה תוך התנגדות לכל פתרון של בעיית הפליטים הפלסטינים מחוץ לגבולות ישראל. בדצמבר 1995 הצהירה העצרת הכללית שההתנחלויות ביהודה ושומרון ובירושלים הן בלתי חוקיות.\nבשנים 1979–1980, בעת ממשלו של הנשיא ג'ימי קרטר, נתקבלו במועצת הביטחון של האו\"ם החלטות 446, 452, ו-465, שכולן גינו את הבנייה הישראלית בהתנחלויות. בשנת 1981, לאחר שהתמנה רונלד ריגן לנשיא, הזמינה ממשלת ארצות הברית חוות דעת משפטית של מומחים מטעמה, ובה נקבע כי ההתנחלויות אינן בלתי חוקיות. הנשיא רונלד רייגן אמר בריאיון לניו יורק טיימס שההתנחלויות חוקיות, והממשלים אחריו נמנעו מלהגדירן כבלתי חוקיות. מאז ועד שנת 2016, מנעה ארצות הברית קבלת החלטות במועצת ביטחון בסוגיה, באמצעות זכות הווטו שלה. בתחילת 2011 ניסה ממשל אובמה לשכנע את הרשות הפלסטינית לוותר על הצעת החלטה שההתנחלויות \"אינן חוקיות\", תמורת הצהרה של יו\"ר מועצת הביטחון שההתנחלויות \"אינן לגיטימיות\", אך משלא נענה, הטיל וטו על הצעת ההחלטה. בסוף 2016, בשלהי כהונת הנשיא ברק אובמה, קיבלה מועצת הביטחון את החלטה 2334 שקובעת שההתנחלויות אינן חוקיות, בתמיכת כל חברות המועצה, למעט ארצות הברית שנמנעה. הנשיא הנבחר דונלד טראמפ והקונגרס החדש הביעו התנגדות להחלטה, בלי להתייחס לסוגיית החוקיות כשלעצמה. ראש ממשלת אוסטרליה מלקולם טרנבול התייצב לצד ישראל וגינה את ההחלטה. בינואר 2016, במהלך ביקורה של שרת החוץ האוסטרלית ג'ולי בישופ היא תקפה את מדינות מערב אירופה בשל הלחץ שהן מפעילות על ישראל.\nעד 2019 שמר הממשל בארצות הברית על עמימות בנוגע לעמדתו בנושא חוקיות ההתנחלויות. חוות דעת רשמית שהוכנה על ידי משרד החוץ האמריקאי בשנת 1978 קבעה שההתנחלויות אינן תואמות את החוק הבינלאומי. יש הטוענים שחוות דעת זאת ביטאה את העמדה הרשמית של ממשלת ארצות הברית גם בהמשך. אחרים טענו שרייגן שינה את המדיניות. מעבר לסוגיית החוקיות, הממשלים בארצות הברית התנגדו להרחבת ההתנחלויות, ראו בהן מכשול לשלום וכינו אותן בלתי לגיטימיות. בנובמבר 2019 הודיע מזכיר המדינה מייק פומפיאו שעמדת ממשל טראמפ היא שהקמת התנחלויות אינה נוגדת את המשפט הבינלאומי. עם זאת הדגיש שעמדתה של ארצות הברית ביחס למעמדה הסופי של הגדה המערבית לא השתנתה, ויש לקבוע את מעמדה הרשמי במשא ומתן בין הישראלים לפלסטינים. ארצות הברית חזרה מעמדה זו ביחס לחוקיות בפברואר 2024 ושר החוץ אנתוני בלינקן ואמר שהן גם מחלישות את ביטחון ישראל.\nבית הדין הבינלאומי לצדק, בפסיקתו נגד חוקיות גדר ההפרדה, פסק, בצטטו את החלטה 465 של מועצת הביטחון משנת 1980, כי ההתנחלויות אינן חוקיות.\nביוני 2008 קרא מזכ\"ל האו\"ם, באן קי-מון, להקפיא כל בנייה בהתנחלויות. המזכ\"ל אמר כי \"המשך הבנייה בהתנחלויות בשטחים הכבושים מנוגדת לחוק הבינלאומי, להתחייבויותיה של ישראל על פי מפת הדרכים ולתהליך אנאפוליס\".\nביולי 2013 פרסם האיחוד האירופי הנחיות לפיהן גוף ישראלי שירצה לקבל מימון מהאיחוד האירופי או לקחת חלק בפרויקט שלו יידרש להצהיר שאין לו כל קשר להתנחלויות בגדה המערבית, במזרח ירושלים וברמת הגולן.\nבינואר 2020 פרסם נשיא ארצות הברית דונלד טראמפ את 'תוכנית המאה' שבה הכירה ארצות הברית לראשונה בתביעה הישראלית לסיפוח כל היישובים הישראליים ביו\"ש; בהמשך להכרה של מזכיר המדינה מייק פומפאו בחוקיות ההתנחלויות בנובמבר 2019. התוכנית כוללת מפה המשרטטת רצף טריטוריאלי בריבונות ישראלית למרבית היישובים הישראליים.\nכמה מדו\"חות האו\"ם בעשור השני של המאה ה-21 ביקרו את הרחבת ההתנחלויות, ואת האלימות מצד מתנחלים כלפי פלסטינים.\n\nבראשית הקמת ההתנחלויות, שטחן נתפס על ידי צווי הפקעה צבאיים. בג\"ץ אומנם קיבל את הטענה שההתנחלויות חוקיות, ואת הטענה שלגיטימי, בעיקרון, להפקיע קרקעות פלסטיניות פרטיות לצרכים ביטחוניים, באמצעות צו תפיסה צבאי (לדוגמה, בבג\"ץ בית אל). אולם, בבג\"ץ אלון מורה אסר בג\"ץ על הפקעה כזו לצורך הקמת התנחלות, בשל חילוקי דעות פנימיים במערכת הביטחון לגבי מידת החשיבות הביטחונית של הקמת אלון מורה.\nבעקבות פסיקה זו התקבלה החלטת ממשלה כי מעתה ייבנו התנחלויות חדשות אך ורק על אדמות מדינה, ועל כן נעשה מאמץ להסדרת מעמד של אדמות מדינה לשטחים נרחבים ביהודה ושומרון. בראש המאמץ עמדה פליאה אלבק שהייתה במשך 24 שנים מנהלת המחלקה האזרחית בפרקליטות המדינה. בתפקידה זה הגדירה את המנגנון המשפטי שאיפשר להכריז על הקרקע כאדמת מדינה על פי החוק העות'מאני מ-1858. הדבר לא כלל את מערכת הכבישים העוקפים, שנבנו עקב בעיות ביטחון מחד ורצון להפרדה בין ישראלים וערבים מאידך, ושלצורך הקמתם הופקעו שטחים פרטיים נרחבים. עם זאת, במרץ 2007 פרסמה תנועת \"שלום עכשיו\" דו\"ח המתבסס על נתוני המנהל האזרחי, שלפיו כ-32% מהקרקעות שההתנחלויות שוכנות עליהן (ו-24% מהשטח הבנוי בהתנחלויות) הן קרקעות פלסטיניות פרטיות.\n\nבשנת 2015 פרסמה הנציבות האירופית מסמך הקורא לסימון נפרד של מוצרים מההתנחלויות כולל מזרח ירושלים ורמת הגולן. ההנחיה לסימון נפרד לא יושמה במרבית מדינות אירופה, אך בעקבות יישומה בצרפת פנה יקב פסגות לבית המשפט המנהלי בצרפת נגד סימון מוצריו. בית המשפט קיבל את עמדת היקב והורה על הקפאת יישום ההנחיה, והעביר את הנושא להכרעת בית הדין האירופי לצדק. בנובמבר 2019 פסק בית הדין שעל כל מדינות האיחוד האירופי לסמן את תוצרת ההתנחלויות כולל מזרח ירושלים ורמת הגולן. משרד החוץ של ישראל הגיב לפסק הדין: ”קיימים כ-200 סכסוכים טריטוריאליים שונים ברחבי העולם, אשר בעניין סימון מוצריהם לא פסק ביה\"ד ואליהם אף לא התייחס. זוהי החלטה פוליטית מפלה”. מכון המחקר NGO Monitor ביקר את פסיקת בית הדין, וקבע כי היא מהווה \"חלק בלתי נפרד מקמפיין ה-BDS\". גם מחלקת המדינה של ארצות הברית גינתה את הפסיקה: ”הנסיבות סביב דרישת התיוג והעובדות כפי שהוצגו בפני בית המשפט, מרמזות על הטיה אנטי-ישראלית. למעשה הדרישה זו משמשת רק לעידוד, הקלה וקידום של חרם, סנקציות ופגיעה בישראל”.\nהתנגדות לפסיקה עלתה גם בבתי הנבחרים של חלק ממדינות האיחוד האירופי. הפרלמנט של הולנד קרא לממשלה ההולנדית \"להסביר לנציבות האירופית כי ההנחיה לסמן רק מוצרים מישראל מהווה אפליה ביחס לסכסוכים אחרים בעולם\", וגם הפרלמנטים בהונגריה ובצ'כיה הביעו התנגדות לסימון המוצרים.\nבנובמבר 2020 הכריז מזכיר המדינה של ארצות הברית מייק פומפיאו, כי ארצות הברית תגדיר את מוצרי ההתנחלויות המיוצרים בשטח C ובשטח H2 כ\"תוצרת ישראל\".[דרושה הבהרה]\nמספר גופים פוליטיים בישראל ומחוצה לה קוראים לחרם על ההתנחלויות, פעולת מחאה נגד מדיניות ההתנחלות של ישראל מעבר לקו הירוק, בדרך של החרמת תוצרת ההתנחלויות, סירוב להופיע בהן, סירוב לשתף פעולה עם מוסדות הנמצאים בהן והחרמת חברות המספקות שירותים להתנחלויות.\n\nהדיון הציבורי בישראל בסוגיית ההתנחלויות החל לאחר מלחמת ששת הימים. באותם הימים, התמיכה בהתנחלויות חצתה שורות ומפלגות, החֵל בשורות ההתיישבות העובדת וחוג עין ורד וכלֵה בימין. עם השנים, הפכה התמיכה בהתנחלויות למזוהה עם הימין, והתומכים בהתנחלויות בקרב חוגי השמאל הצטרפו לשורות הימין.\nכך, לדוגמה, פורסם ב-1967 גילוי דעת של קבוצת סופרים ואנשי רוח תחת השם \"התנועה לשחרור ארץ ישראל\". בגילוי הדעת נכתב: \"ניצחונו של צה\"ל במלחמת ששת הימים העמיד את העם והמדינה בתוך תקופה חדשה וחותכת גורל. ארץ ישראל היא עתה בידי העם היהודי, וכשם שאין לנו רשות לוותר על מדינת ישראל, כך מצווים אנו לקיים מה שקיבלנו מידיה: את ארץ ישראל. הננו חייבים בנאמנות לשלמות ארצנו, כלפי עברו של העם וכלפי עתידותיו גם יחד, ושום ממשלה בישראל אינה זכאית לוותר על שלמות זו\". על גילוי הדעת חתמו נתן אלתרמן, שהיה פעיל מרכזי בתנועה, שמואל יוסף עגנון, אורי צבי גרינברג, חיים הזז, חיים גורי, יהודה בורלא, יעקב אורלנד, מנשה הראל, יצחק שלו, דב סדן, זאב וילנאי, רחל ינאית בן-צבי, זרובבל גלעד ומשה שמיר.\nלאחר מלחמת יום הכיפורים פחתה במידה ניכרת התמיכה ברעיון ארץ ישראל השלמה בקרב פעילי השמאל, אולם בקרב התנועה הדתית לאומית צבר הרעיון תאוצה, דבר שהתבטא בהקמת תנועת גוש אמונים.\nארגון השמאל הראשון שהוקם מתוך התנגדות להתנחלויות היה שלום עכשיו. ארגון זה הוקם ב-1978 בעקבות מכתב הקצינים שנשלח לראש הממשלה מנחם בגין לאחר ביקור סאדת בישראל בנובמבר 1977, שבו נאמר, בין היתר, \"ממשלה שתעדיף קיום יישובים מעבר לקו הירוק על חיסול הסכסוך ההיסטורי והשכנת מערכת יחסים נורמלית באזורנו, תעורר אצלנו סימני שאלה לגבי צדקת דרכנו\".\nקיימת התנגדות להתנחלויות מצד תנועות ומפלגות פוליטיות הרואות בהחזקת השטחים הללו כורח זמני עד להסכם שלום עם הפלסטינים, וכן תנועות המתנגדות לשלטון ישראל בשטחים, ורואות את מפעל ההתנחלויות כמפעל המפלה באופן שיטתי בין מתנחלים ישראלים לפלסטינים היושבים באותו חבל ארץ, ובכך יוצר מציאות של אפרטהייד. התומכים בפינוי ההתנחלויות רואים בהן מכשול לנסיגה עתידית מהשטחים. אחרים מבין מתנגדי השליטה הישראלית בשטחים קוראים לסיימה גם מבלי לפנות את ההתנחלויות, ולאפשר למתנחלים להישאר כאזרחים שווי זכויות במדינה פלסטינית.\nמפלגות הימין בישראל תומכות בדרך כלל בהתנחלויות, בעוד מפלגות השמאל דוגלות בפינוי חלקן, כולן או רובן, ובריכוז רוב המתנחלים בגושי התיישבות גדולים, במסגרת הסכם שלום עתידי עם הפלסטינים. תנועות השמאל הישראליות מתנגדות להתנחלויות מנימוקים אידאולוגיים, מוסריים, תועלתניים ומשפטיים ורובן דורשות לפנותן. חלק מתנועות אלו רואה בהתנחלויות פשע מלחמה; לעיתים מתורגמת ההתנגדות להתנחלויות לכדי שנאה גלויה כלפי המתנחלים עצמם. תנועות רדיקליות כגון גוש שלום מטיפות להחרמת תוצרת ההתנחלויות ומספר אנשים המזוהים עם השמאל הקיצוני אף נתנו לגיטימציה לטרור פלסטיני כנגד המתנחלים. במסגרת התנגדותה להתנחלויות הקימה תנועת שלום עכשיו צוות שמטרתו לעקוב אחרי הבנייה בהתנחלויות ולדווח לציבור הישראלי והעולמי על כל הרחבה שלהן, ובפרט של המאחזים, שלרוב נעשית בניגוד להסכמים והצהרות של הממשלה. בעשור השני של המאה ה-21, חלק גדול מפעילות התנועה מוקדש למאבק בהתנחלויות והם רואים את מפעל ההתנחלות כמכשול משמעותי לקראת הסכם עתידי. ההתנגדות מנומקת גם בטענה שפריסת היישובים מאלצת את צה\"ל לסכן כוחות גדולים באזורים עוינים.\nביוזמת ז'נבה, שנוסחה ב-2003 על ידי קבוצת אנשי שמאל ישראלים וקבוצת פלסטינים, במטרה לשמש בסיס להסדר בין ישראל והפלסטינים, סוכם כי מתוך ההתנחלויות יישארו בריבונות ישראלית שכונות יהודיות בירושלים וסביבה, גבעת זאב, יישובי גוש עציון, ומספר קטן של התנחלויות היושבות בסמוך לקו הירוק. הבנות ז'נבה נתקלו בהתנגדות רבה בישראל, אף בחלקים מהשמאל.\nלפי מצע מפלגת העבודה בבחירות לכנסת ה-16, \"גושי ההתיישבות הגדולים יצורפו למדינת ישראל. ההתנחלויות ביש\"ע, שאינן בגושי ההתיישבות המסופחים, יפונו.\" ובמצעה לבחירות לכנסת ה-18 נכתב באופן דומה: \"גושי ההתיישבות מרובי אוכלוסייה יהודית יישארו תחת ריבונות ישראלית, ההתנחלויות ביהודה ושומרון שאינן בגושי ההתיישבות המסופחים, יפונו בהסדר\".\nאהוד אולמרט הצהיר בתחילת 2006 שבכוונתו לשמור בריבונות ישראל את גוש אריאל, גוש עציון, גוש אדומים ואת בקעת הירדן, ובמסגרת המשא ומתן עם אבו מאזן דווח שאולמרט לא הסכים לוותר על גושי ההתנחלויות.\nבמערכת הפוליטית בישראל, יש הרואים בהתנחלויות המבודדות ובאחזקת השטחים המאוכלסים בצפיפות בעיה ביטחונית ומדינית ועול כלכלי ומוכנים להסכים על פינוי ההתנחלויות המבודדות תמורת סיפוח גושי ההתיישבות הגדולים ביהודה ושומרון, לרבות מעלה אדומים, אריאל וגוש עציון, למדינת ישראל. זו הייתה גם עמדתו של ראש הממשלה אריאל שרון, שהכריז שגושי ההתנחלויות יישארו בידי ישראל בכל הסדר קבע עתידי ואף אמר שהשיג בזמנו לעמדה זו גושפנקה אמריקנית.\nבנאום שנשא ראש ממשלת ישראל בנימין נתניהו במאי 2011 בפני הקונגרס של ארצות הברית, אמר כי כל פשרה עתידית \"חייבת לקחת בחשבון את השינויים הדמוגרפיים שחלו בשטח\", והוסיף כי \"בכל הסכם שלום אמיתי, חלק מההתנחלויות יהיו מחוץ לגבולות ישראל\". בפועל ממשלות נתניהו בנו בהתנחלויות, בדגש על היישובים שמעבר לגדר ההפרדה, ומספר הישראלים גדל ביהודה ושומרון למעל חצי מיליון. השיח הציבורי והפוליטי נע מנסיגה ופינוי, לדיון על החלת הריבונות וסיפוח חלק מהשטחים, בעיקר סביב פרסום תוכנית המאה, והתמיכה הציבורית בהקמת מדינה פלסטינית בירידה. יתרה מזו, גם ממשלת בנט-לפיד בנתה ביהודה ושומרון בהיקפים דומים לאלו של ממשלות נתניהו. ממשלת נתניהו השישית לראשונה קבעה בקווי היסוד שלה צעדים ממשיים להחלת הריבונות הישראלית על ההתנחלויות. הממשלה קבעה בקווי היסוד שלה כי היא תפעל לפתח את ההתיישבות ביהודה ושומרון ותשווה את החקיקה בה לזו של כלל מדינת ישראל. כחלק ממדיניות זו הועבר המנהל האזרחי מאחריות שר הביטחון לידי שר האוצר בצלאל סמוטריץ'. במרץ 2023 בוטל חוק ההתנתקות בצפון השומרון בכדי לאפשר את שיבתה של הישיבה בחומש. ביטול החוק נתמך גם על ידי חלקים מסיעת המחנה הממלכתי הנמצאת באופוזיציה.\nבסקר משנת 2008 סברו בטעות כ-40% מהמשיבים כי ההתנחלויות אריאל, קריית ארבע ומעלה אדומים נמצאות בגבולות הקו הירוק.\n\nאלו ההתנחלויות הגדולות ביותר בהן מתגוררים כ-60% מאוכלוסיית המתנחלים:\n\nצורת התיישבות רווחת בהתנחלויות היא יישוב קהילתי, שהוא יישוב המבוסס על קשרים חברתיים משמעותיים בתוך הקהילה. בניגוד לצורות יישוב כפריות אחרות בישראל (כגון מושב וקיבוץ) אין ביישוב קהילתי שיתוף כלכלי או דגש חקלאי. בנוסף, קיימות ביהודה ושומרון 4 ערים ישראליות, מושבי עובדים וקיבוצים.\nלארבע התנחלויות מרובות אוכלוסייה מעמד של עיר: מעלה אדומים, אריאל, ביתר עילית ומודיעין עילית. מודיעין עילית היא ההתנחלות האחרונה שהפכה לעיר, במרץ 2008, והיא גם העיר היהודית המאוכלסת ביותר ביהודה ושומרון (נכון ל-2021).\nההתנחלויות (שאינן במעמד של רשות מקומית עצמאית) מנוהלות על ידי שש מועצות אזוריות: מועצה אזורית שומרון, מועצה אזורית מטה בנימין, מועצה אזורית גוש עציון, מועצה אזורית הר חברון, מועצה אזורית בקעת הירדן ומועצה אזורית מגילות. בנוסף קיימות מספר מועצות מקומיות.\nההתנחלויות מרוכזות באזורים שונים:\n\nעוטף ירושלים – המרחב הגדול של ההתנחלויות הוא סביב ירושלים, ממעלה אדומים במזרח לגבעת זאב והר אדר בצפון, לגוש עציון בדרום. במרחב זה מצויות שתיים מבין ארבע ערי יהודה ושומרון (ביתר עילית ומעלה אדומים), שלוש מועצות מקומיות (אפרת, גבעת זאב והר אדר) ויישובים נוספים.\nמערב השומרון – מכונה לפרקים על ידי תושביו \"גוש דן מזרח\", כולל קבוצת יישובים סמוכים לקו הירוק, כמו אלפי מנשה ואורנית, ואת גוש ברקן העמוק יותר, הנפרש בין העיר אריאל וקרני שומרון.\nבקעת הירדן וצפון מדבר יהודה – אזור ההתיישבות הראשון ביהודה ושומרון, שיושב בהתאם לתוכנית אלון בשל דלילות האוכלוסייה הפלסטינית בו.\nאזורים נוספים – גוש שילה, גוש טלמונים, גוש שקד, דרום הר חברון (אזור מעון).\n\nצורת ההתיישבות של מרבית ההתנחלויות היא של יישובים קהילתיים המאופיינים בלכידות רעיונית ומשתייכים ברובם לציונות הדתית. מתנחלים רבים רואים את עצמם כממשיכי דרכם של הקיבוצים ושל יישובי חומה ומגדל, המממשים את הקריאה הציונית להתיישב בכל ארץ ישראל, ואף בלב יישוב ערבי, כדוגמת תל חי שהייתה דגל הציונות וחניתה שהייתה סמל ליישובי חומה ומגדל, שכן \"במקום בו תחרוש המחרשה היהודית את התלם האחרון שם יעבור גבולנו\" (יוסף טרומפלדור). מספר אנשי שמאל וקיבוצים מתנועת ארץ ישראל השלמה, כמו יצחק טבנקין, מנהיג הקיבוץ המאוחד, היו שותפים לראייה זו של המתנחלים את עצמם. חרף זאת, לא זכתה תנועת \"גוש אמונים\" לתמיכה רבה בקרב אנשי ההתיישבות העובדת.\nחלק מהמתנחלים ראו בהתנחלויות בחבלי ארץ התנ\"ך הזדמנות להקים חברת מופת המשלבת תורה ועבודה, יהדות וציונות בדומה לתנועה הקיבוצית. כך, למשל, נטען על ידי המתנחלים שדגם היישוב הקהילתי, השכיח באזורים רבים בארץ, הומצא לראשונה ביישוב עפרה. רבות מההתנחלויות בצורת התיישבות זו הן בעלות אופי של יישוב קהילתי-דתי. בלא מעט מהן הוקמו מוסדות חינוך ממלכתיים-דתיים ותורניים, לרבות ישיבות, ישיבות הסדר ומכינות קדם-צבאיות (המכינה הקדם צבאית הראשונה, מכינת בני דוד, הוקמה בהתנחלות עלי). רבים מתושבי גוש קטיף התגאו בקהילה שהקימו ובנווה המדבר הירוק שהקימו בלב החולות של רצועת עזה. רוב היישובים הללו היו יחסית סגורים ואפשרו הקפדה על אורח חיים דתי אדוק, ובמקומות מסוימים אף חרדי. מנגד ישנה ביקורת מימין על צורת התיישבות זו שהיא מסוגרת ומדירה חלקים רבים מהחברה הישראלית להצטרף למפעל ההתיישבות. בצורת התיישבות זו נכללות עשרות התנחלויות מאחזים רבים כגון רבבה, יקיר, שילה, סוסיא, עמיחי, אלעזר, אלון מורה ועוד רבות. בחלק מיישובים אלו ולאור הביקורת על אופיים המסוגר, בשנים האחרונות בוטלו וועדות הקבלה והחלה בנייה רוויה לגובה, בכדי להפוך את היישוב לעירוני ומגוון יותר.\n\nצורת ההתיישבות השנייה היא עירונית ובה נכללים ערים ומועצות מקומיות, בעיקר במערב השומרון ובעוטף ירושלים. לחלק מההתנחלויות עוברים ישראלים מתחומי הקו הירוק ממניעים של מגורים בקרבה למרכזי תעסוקה בגוש דן וירושלים. עיקר ההתנחלויות המרכזות תושבים אלו הן הערים מעלה אדומים ואריאל כאשר לאחרונה מתווספת אוכלוסיית סטודנטים גדולה עקב האוניברסיטה שבה. בהתנחלויות הר אדר, אלפי מנשה, אורנית, וסלעית, הנמצאות בסמוך לקו הירוק, רוב האוכלוסייה אינה מזוהה אידאולוגית עם ההתנחלויות ומאופיינות באחוזי הצבעה גבוהים למפלגות התומכות בפינוי של חלקים מההתנחלויות.\n\nברחבי יהודה ושומרון יש מספר יישובים עירוניים בעלי אוכלוסייה חרדית. שתי ההתנחלויות הגדולות ביותר הן ערים חרדיות: ביתר עילית ומודיעין עלית. בנוסף, גם בגבעת זאב, תל ציון (כוכב יעקב), עמנואל, מעלה עמוס ומיצד יש אוכלוסייה חרדית משמעותית. האידאולוגיה של התנחלויות אלה מבוססת על הרצון לחיות ביישוב שיהיו בו חרדים בלבד, והקמתן נבעה מהצורך בפתרון דיור ולא ממניעים אידאולוגיים לאומיים. בחלק מיישובים אלה פועלת ועדת אכלוס, שתפקידה לדאוג לצביונה החרדי של אוכלוסיית העיר.\nהתיישבות החרדים איננה זוכה להדים רבים בשיח אודות ההתנחלות, אף על פי שהם מהווים נכון לשנת 2020 כ-36% מאוכלוסיית המתנחלים. בחלק מיישובים אלה קצב גידול האוכלוסייה הוא המהיר ביותר, בפרט בשל ריבוי טבעי גבוה.\n\n ערך מורחב – תחבורה ביהודה ושומרון\nהתשתיות התחבורתיות המשמשות את ההתנחלויות משותפות ברובן ומשמשות גם את הפלסטינים. במהלך הסכמי אוסלו נסללו ביהודה ושומרון מספר כבישים עוקפים, המונעים את הצורך לעבור בתוך ערים פלסטיניות. המפורסמים שבהם הם כביש המנהרות ועוקף יריחו. סלילת כבישים היא לפרקים נושא שנוי במחלוקת, מפני שהיא מצריכה ומאפשרת הפקעת אדמות בבעלות פלסטינית. ממשלות ישראל בדגש מאז 2015 החלו בסלילת כבישים עוקפים נוספים, רימזור צמתים מסוכנים והרחבת הכבישים ביהודה ושומרון בכדי להדביק את קצב הגידול ביישובים, מפעילות התחבורה הציבורית תנופה, אגד תעבורה מפעילות קווים ברחבי יהודה ושומרון. חלקם באוטובוסים ממוגנים. ותכנון הקמת קו רכבת לכיוון אריאל וצומת תפוח. על אף זאת תושבים רבים באזור טענו בדבר עומסי תנועה קשים בכבישים בעיקר עקב המעברים השונים בכביש 5, כביש המנהרות וכיכר חיזמא.\n\nבנוסף לאזורי מגורים, קיימים בהתנחלויות גם אזורי תעשייה, כגון אזור התעשייה ברקן, שער בנימין ומישור אדומים. בכל אזורי התעשייה מועסקים עובדים פלסטינים, וקל יותר לפלסטינים להיכנס אל אזורי התעשייה מאשר להיכנס להתנחלויות, אך העסקים באזורי התעשייה הם כולם בבעלות ישראלית. בנוסף, פלסטינים רבים מועסקים בהתנחלויות השונות בענפי תעשייה שונים, אך בחלק מההתנחלויות, כגון יצהר, מקפידים על \"עבודה עברית\" ונמנעים מהעסקת פלסטינים.\nענף החקלאות התפתח בהתנחלויות כדרך להרחבת האחיזה היהודית, והתפתחה גם רעיית צאן וחקלאות אורגנית.\n\nהגוף הייצוגי וההנהגתי העיקרי של המתנחלים הוא מועצת יש\"ע, המאגדת את המועצות המקומיות ביהודה ושומרון.\nבין הרבנים הבולטים בהתנחלויות: דב ליאור, שלמה אבינר, זלמן ברוך מלמד, רא\"ם הכהן, אליעזר מלמד ואליקים לבנון. כמה מן הרבנים המרכזיים בהתנחלויות מאוגדים בוועד רבני יש\"ע.\nבעשור האחרון[דרושה הבהרה] גדל מספר חברי הכנסת מקרב המתנחלים. בכנסת השש עשרה היו 11 מתנחלים, שיעור כפול לערך משיעור המתנחלים מכלל תושבי ישראל. הייצוג המוגבר הושווה לייצוגם של חברי קיבוצים בעשורים הראשונים של מדינת ישראל. חברי כנסת מתנחלים ניתן למצוא במפלגות כמו הציונות הדתית, הליכוד, עוצמה יהודית וישראל ביתנו.\n\nאמנה – תנועת ההתיישבות של \"גוש אמונים\". בראשה עומד זאב חבר. זוהי התנועה המיישבת העיקרית כיום, לאחר שהתנועות המיישבות של ההתיישבות העובדת התפרקו למעשה.\nארגון זכויות האדם ביש\"ע – לשם הגנה על זכויות האדם של המתנחלים, נוסד על ידי אורית סטרוק.\nהפורום המשפטי למען ארץ ישראל – פורום שקם בעקבות תוכנית ההתנתקות, ועוסק בזכויות האדם של תושבי ההתנחלויות ומפוני גוש קטיף מנקודת מבט של חוק ומשפט.\nירוק עכשיו – ארגון סביבתי הפועל לשימור הטבע ביהודה ושומרון.\n\nבין כלי התקשורת המזוהים עם המתנחלים: כתב העת נקודה, ערוץ 7 וגלי ישראל. גלי ישראל הוקמה כרדיו אזורי במחוז יו\"ש, דבר שהצריך את הקמת הרשות השנייה לטלוויזיה ורדיו – איו\"ש, כהרחבה לרשות השנייה שפועלת בתחומי ריבונות ישראל.\n\nבהתנחלויות יש מספר מוסדות להשכלה גבוהה: אוניברסיטת אריאל בשומרון, המכללה האקדמית הרצוג ומכללת אורות ישראל. בגלל מחלוקות פוליטיות, סירבה המל\"ג לקבל אחריות על המוסדות הללו, דבר שהביא להקמת מל\"ג יו\"ש, שפעלה עד שחוק המל\"ג שונה ב-2019 והמוסדות הועברו לאחריות המל\"ג.\nבשל האופי הדתי של ההתנחלויות, ברבות מהן יש ישיבות. עם המפורסמות שבהן נמנות ישיבת הר עציון, ישיבת ניר קריית ארבע, ישיבת בית אל וישיבת ברכת משה. בנוסף, יש בהתנחלויות מכינות קדם-צבאיות, כגון המכינה הקדם-צבאית בני דוד. המכינות הקדם-צבאיות הראשונות נוסדו בהתנחלויות.\n\nההתנחלויות והתשתיות המשמשות אותן מהוות, בהרבה מקרים, יעד לטרור פלסטיני, הכולל יידוי אבנים, בקבוקי תבערה ופיגועי ירי (בהם: רצח טלי חטואל ובנותיה, הפיגוע בנחל תלם ורצח שלהבת פס) וכן פיגועים בתוך יישובים (בהם רצח בני משפחת שבו, רצח בני משפחת גביש, הפיגוע בישיבת עתניאל, החדירה למכינה בעצמונה וטבח משפחת פוגל באיתמר). התנחלויות רצועת עזה, כמו יישובי עוטף עזה, היו חשופות גם לירי פצצות מרגמה, רקטות קסאם וטילי נ\"ט.\nהביטחון בהתנחלויות מסופק על ידי מספר מערכות. הביטחון הפנימי ברוב היישובים ניתן על ידי תושביהם, בכיתות כוננות מקומיות וחברות אבטחה הממומנות על ידי הרשויות המקומיות, על פי חוק הרשויות המקומיות (הסדרת שמירה). בהתנחלויות המבודדות, השמירה מתוגברת בכוחות צה\"ל. כוחות צה\"ל מספקים גם את הביטחון בתשתיות שמחוץ ליישובים. במסגרת פעולות האבטחה, הוקמו גם יחידות הגנה מרחבית שבהן משרתים תושבי ההתנחלויות.\n\n ערך מורחב – החוק הישראלי בהתנחלויות ביהודה ושומרון\nהחוק הבסיסי החל בשטחי יהודה ושומרון הוא החוק הירדני שחל שם לפני מלחמת ששת הימים, והחוק הבסיסי שחל ברצועת עזה הוא החוק המצרי שחל שם לפני מלחמת ששת הימים. באמצעות צווים של אלוף פיקוד המרכז הוחלו ביהודה ושומרון הוראות חוק ישראליות, כגון פקודת הראיות. מעמדם החוקי של אזרחי ישראל הגרים באזורים אלה הושווה בחלק מן החוקים (למשל: סעיף 3א לפקודת מס הכנסה וסעיף 378 לחוק הביטוח הלאומי) לזה של תושבי ישראל. אופן תחולתו של חוק מס ערך מוסף בשטחי יש\"ע נקבע בסעיף 1א לחוק. ללא החלה מפורשת, בחקיקה, בצו של אלוף הפיקוד או בפסיקה, החוק הישראלי אינו חל על אזרחי ישראל הנמצאים ביהודה ושומרון או מתגוררים שם.\nצו אלוף הפיקוד מחייב תשלום שכר מינימום בהעסקת עובד בהתנחלות ובהעסקה על ידי מעסיק ישראלי גם מחוץ להתנחלות, אך אינו חל על העסקה בידי מעסיק פלסטיני. מרבית דיני העבודה לא הוחלו ביהודה ושומרון. עלו הצעות להחיל את דיני העבודה, כולם או מקצתם, על שטח C, אך הצעות אלה לא מומשו. לא מומשה גם הצעה להחלת כל חוקי מדינת ישראל על ישראלים בהתנחלויות באמצעות צווים של אלוף הפיקוד. סעיף 2(א1) לחוק פיצויים לנפגעי תאונות דרכים קובע כי הנוהג ברכב ישראלי חייב לפצות נפגע שהוא ישראלי או תייר חוץ על נזק גוף שנגרם לו בתאונת דרכים שבה מעורב הרכב אף אם התאונה אירעה ביהודה ושומרון, ויראו את התאונה כאילו אירעה בישראל.\nבפברואר 2017 אישרה הכנסת חוק מיוחד להתנחלויות – החוק להסדרת ההתיישבות ביהודה והשומרון – שמטרתו \"להסדיר את ההתיישבות ביהודה והשומרון ולאפשר את המשך ביסוסה ופיתוחה\" (סעיף 1 לחוק). ב-9 ביוני 2020 ביטל בג\"ץ את החוק. מאז הקמת ממשלת נתניהו בשנת 2015 והלאה לאורך הממשלות שכיהנו מאז, נעשו עוד התאמות משפטיות להחלת חוקים ישראלים על ההתנחלויות והשוואת מעמדן למעמד יישובים בתוך הקו הירוק. בכלל זה חוקק חוק החרם, הועברו דיונים על שאלת הקרקעות בשטח מבג\"ץ לבית המשפט המחוזי בירושלים, הוחלו תקנות השוק על היישובים ביהודה ושומרון בהסכמת היועץ המשפטי, הועברו האחריות על המנהל האזרחי ממשרד הביטחון לכלל משרדי הממשלה ובוטל חוק ההתנתקות בצפון השומרון.\n\nבעבר נכללו כמעט כל ההתנחלויות ברשימת היישובים הנהנים מזיכוי מס, לפי סעיף 11 לפקודת מס הכנסה (הרשימה כוללת בין היתר גם את יישובי גבול הצפון ויישובי עוטף עזה). הטבה זו נשללה מן ההתנחלויות החל מחודש יולי 2003, במסגרת חוק התוכנית להבראת כלכלת ישראל שיזם שר האוצר, בנימין נתניהו. בתחילת 2016 נקבעו קריטריונים אחידים למתן זיכוי ממס לפי סעיף 11, וגם התנחלויות העונות על קריטריונים אלה, כגון עתניאל וקריית ארבע, נכללות ברשימת היישובים המזכים בהטבה.\nבדצמבר 2012, 87 מתוך 131 ההתנחלויות הקיימות נמצאו ברשימה של 660 יישובי אזור עדיפות לאומית שבהם ישנן הטבות ברכישת קרקעות. הרשימה מבוססת על קריטריונים כגון ריחוק ממרכז הארץ, קרבה לאזורי עימות ודירוג חברתי-כלכלי.\nתקנה 12(ד) לתקנות פיצויי פיטורים (חישוב הפיצויים, והתפטרות שרואים אותה כפיטורים), תשכ\"ד-1964, קובעת כי רואים התפטרות של עובד כפיטורים, אם העובד העתיק את מקום מגוריו למקום התנחלות או היאחזות שאושרו לעניין זה על ידי שר הביטחון ושר החקלאות, וגר באותו מקום לפחות שישה חודשים רצופים. עשרות התנחלויות נכללות ברשימת היישובים שאושרו.\n\nבהקמת ההתנחלויות מעורבים גופים שונים, ממשלתיים ואזרחיים.\nגופים ממשלתיים:\n\nועדת השרים להתיישבות – ועדת שרים שהופקדה על הקמת יישובים והכרה בהם על ידי ממשלות ישראל מהממשלה השלוש עשרה ועד הממשלה העשרים וחמש.\nהחטיבה להתיישבות של ההסתדרות הציונית העולמית – הפועלת למעשה כזרוע ביצועית של ממשלת ישראל ומתוקצבת על ידה באופן מלא. מעמדה הוסדר בחוק החטיבה להתיישבות ב-2015.\nבנוסף, מעורבים בהקמת התנחלויות משרד הבינוי והשיכון, וחיל הנח\"ל באמצעות היאחזויות הנח\"ל.\nגופים אזרחיים:\n\nגוש אמונים – תנועת ההתיישבות העיקרית, שהוקמה בידי תלמידי הרב צבי יהודה הכהן קוק לאחר מלחמת יום הכיפורים ופעלה עד שנות ה-80 של המאה ה-20.\nאמנה – תנועת בת של גוש אמונים שפעילה עד היום.\nמועצת יש\"ע – פורום של המועצות המקומיות ביהודה ושומרון, שהיה מעורב בהקמת מספר יישובים.\nתנועות מיישבות נוספות הקימו יישובים שונים. כך פא\"י, שהקימה את נחליאל, נזר חזני, מבוא חורון ומתתיהו.\n\nציונות דתית\nגבולות מדינת ישראל\nמעמדה הבין-לאומי של ירושלים\n\nאהרן ביר, ההתיישבות: בארץ-ישראל מאז מלחמת ששת הימים, ביר, תשמ\"א (1981)\nחגי סגל, אחים יקרים - קורות תנועת המתנחלים מ-1968 ועד למחתרת היהודית ב-1984, כתר, 1987\nרנה בן-פזי, כמו בראשונה - פגישות עם ישראלים תושבי יהודה שומרון וחבל-עזה, ספריית בית אל, תשמ\"ח (1988)\nג'ואן פיטרס, מאז ומקדם - מקורות הסכסוך היהודי-הערבי על ארץ ישראל, הקיבוץ המאוחד, 1988\nיובל גינבר, ההתנחלות בשטחים כהפרת זכויות אדם: היבטים משפטיים ועקרוניים, בצלם, 1997\nאברהם שבות, העלייה אל ההר, ספריית בית אל, 2002\nעקיבא אלדר ועדית זרטל, אדוני הארץ - המתנחלים ומדינת ישראל 1967–2004, דביר, 2004\nגדי טאוב, המתנחלים והמאבק על משמעותה של הציונות, ידיעות אחרונות, 2006\nשלמה סבירסקי, מחיר היוהרה: הכיבוש - המחיר שישראל משלמת, 2005-1967, מפה, 2005, מסת\"ב 9655210146\nחגי הוברמן, כנגד כל הסיכויים - 40 שנות התיישבות ביש\"ע, מדרשת נצרים, 2008\nנעימה ברזל, המתנחלים בלבבות - הסוחפים ל\"גאולה עכשיו\" והמְהַלְכים בדרך, הוצאת הקיבוץ המאוחד, 2017\n\n אתר האינטרנט הרשמי של מועצת יש\"ע\n אתר האינטרנט הרשמי של אמנה\n אתר האינטרנט הרשמי של מועצה אזורית מטה בנימין\n אתר האינטרנט הרשמי של מועצה אזורית שומרון\nהמעמד המשפטי של ההתיישבות היהודית ביש\"ע\n\nטליה איינהורן, ארץ-ישראל ויישובה במשפט הבינלאומי, באתר News1 מחלקה ראשונה, 25 במאי 2003\nהווארד גריף, זכויותיו המשפטיות וריבונותו של העם היהודי על ארץ-ישראל על-פי המשפט הבינלאומי, מרכז אריאל למחקרי מדיניות\nאייל גרוס, מה הבעיה של האיחוד האירופי עם הכיבוש?, באתר הארץ, 20 ביולי 2013\nדייוויד פרידמן, ‏\"לישראל זכות בלתי מעורערת להתיישב ביהודה ושומרון\" (תרגום: יואב שורק), השילוח, 18, פברואר 2020.\nדו\"חות של עמותות שמאל\n\nשלמה סבירסקי, נטל הסכסוך הישראלי-פלסטיני: תמונת מצב 2012, בהוצאת מרכז אדוה\nדו\"חות תנועת \"שלום עכשיו\" בנושא ההתנחלויות\nיחזקאל ליין, גזל הקרקעות: מדיניות ההתנחלות בגדה המערבית, בצלם, 2002\nאופיר פוירשטיין, אדמה שדודה: חסימת הגישה של פלסטינים לקרקע סביב התנחלויות, בצלם, 2008\nאייל הראובני, כל האמצעים כשרים: מדיניות ההתנחלות בגדה המערבית, בצלם, 2010\nOrna Ben-Naftali, Aeyal M. Gross, Keren Michaeli, Illegal Occupation: Framing the Occupied Palestinian Territory, 23 Berkeley Journal of International Law (2005) 551-614. גרסה מקוצרת, בעברית: אייל גרוס, ארנה בן-נפתלי, קרן מיכאלי, ‏כיפוח: כיבוש, סיפוח, קיפוח – על המבנה המשפטי של משטר הכיבוש, תיאוריה וביקורת 31, חורף 2007\nדו\"חות של עמותות ימין\n\nאכיפת החוק ביהודה ושומרון, ארגון זכויות האדם ביש\"ע (2008)\n\"מי יגן על הזית שלי?\", ארגון זכויות האדם ביש\"ע\nכתבות\n\nאורי בלאו, חשיפה: הדו\"ח הסודי של מערכת הביטחון על הבנייה הבלתי חוקית בהתנחלויות, באתר הארץ, 30 בינואר 2009\nאיתמר מור, שיח שנואים, באתר nrg‏, 10 במרץ 2006\nאלוף בן, מה באמת כללו \"ההבנות בעל-פה\" בין הממשל האמריקאי לישראל בשנים האחרונות, באתר הארץ, 8 ביוני 2009\nחגי הוברמן, גוש, אמונים?, באתר ערוץ 7\nחגי הוברמן, כאן נולדתי, כאן בניתי את ביתי, באתר ערוץ 7\nמירון רפופורט, חשיפה: מפעל ההתנחלות נולד במוחו של משה דיין כבר ב-1956, באתר הארץ, 10 ביולי 2010\n יותם ברגר, מִפקד המתנחלים, באתר הארץ, 11 ביוני 2017\nאריאל הנדל, קהילה מג(ו)דרת: מערך ההתנחלויות בגדה המערבית, בתוך: אמנון להבי (עורך), קהילות מגודרות, 2010\nכתבות בנושא התנחלויות, באתר המכון הישראלי לדמוקרטיה",
    "pageid": 6720
  },
  {
    "title": "זיידים",
    "extract": "זיידים (בערבית: الزيدية) הם פלג שיעי הנקרא על שמו של האימאם זייד בן עלי, שנהרג בעקבות מרידתו נגד שלטון בית אומיה באזור חג'אז בשנת 740 לספירה.",
    "pageid": 248170
  },
  {
    "title": "חוסיין בדר א-דין אל-חות'י",
    "extract": "חוסיין בדר א-דין אל-חות'י (בערבית: حسين بدر الدين الحوثي; 20 באוגוסט 1959 – 10 בספטמבר 2004) היה מנהיג דתי, פוליטי וצבאי זיידי תימני, חבר אספת הנבחרים של תימן. אל-חות'י היה גורם מרכזי בהתקוממות השיעית בתימן נגד הממשלה שהחלה ב-2004, והתנועה החות'ית נקראה על שמו לאחר שנהרג באותה שנה.",
    "pageid": 2273829
  },
  {
    "title": "חץ (מערכת נגד טילים)",
    "extract": "מערכת החץ היא מערכת נשק ליירוט טילים בליסטיים אשר פותחה על ידי מפעל מלמ של התעשייה האווירית לישראל בישראל בסיוע מימון אמריקני ובשיתוף עם חברת בואינג האמריקנית. המערכת מפעילה שני סוגי מיירטים, חץ 2 וחץ 3 (ובעתיד גם חץ 4), ומורכבת ממערכת שו\"ב וניהול ירי, \"אתרוג זהב\", מרכז בקרת משגרים, \"אגוז חום\" ומכ\"מים ייחודיים – \"אורן ירוק\" ו\"אורן אדיר\". המערכת מבצעית בחיל האוויר הישראלי מחודש מרץ 2000, ומופעלת בצה\"ל על ידי יחידת \"חרב מגן\" הכפופה למערך ההגנה האווירית, המספק לישראל את מערך ההגנה הרב-שכבתית מפני ירי תלול מסלול.\n\nתחילתו של הפרויקט כאשר ארצות הברית החליטה לשתף את ישראל בפרויקט \"מלחמת הכוכבים\", של הנשיא רונלד רייגן. משרד הביטחון החליט להצטרף לפרויקט לאור הצטיידות מדינות ערב בטילי קרקע-קרקע ארוכי טווח, שאיימו על ישראל. ב־6 במאי 1985 נחתם מזכר הבנות בין ממשלות ארצות הברית וישראל. שנה לאחר מכן נקבעה מערכת טיל נגד טילים בליסטיים כמתאימה לחלק הישראלי בתוכנית, כאשר ארצות הברית משתתפת ב־65 אחוז מעלות הפיתוח של הפרויקט. מהצד הישראלי נוהל פיתוח המערכת בידי מנהלת חומה במפא\"ת ומהצד האמריקאי בידי ארגון ההגנה מפני טילים בליסטיים  (BMDO). בשלב הבא נערכה התחרות בין התעשייה האווירית לישראל לרפאל על פיתוח הטיל להגנה מפני טילים בליסטיים, במסגרת שיתוף הפעולה בין ישראל לארצות הברית בנושא. הצעתו של דב רביב, מנהל מפעל מלמ, גברה על זו של רפאל, והתעשייה האווירית זכתה בחוזה לפיתוחו. ב-29 ביוני 1988,⁩ חתם שר הביטחון יצחק רבין על על הסכם ישראלי־אמריקאי לפיתוח טיל ה\"חץ\".\nבשנות ה-90 של המאה ה-20 קודם במקביל לפרויקט \"החץ\" - פרויקט מואב - שעסק בפיתוח מערכת ליירוט טילי קרקע-קרקע באמצעות כלי טיס בלתי מאוישים,  כפתרון חליפי או משלים ל\"חץ\".\n\nהגרסה הראשונה של מערכת ה\"חץ\" נקראה \"חץ 1\" והיא שימשה לניסוי הטכנולוגיה של הטיל. בתחילת שנות התשעים נערכה ב\"חץ 1\" סדרת ניסויים:\n\nב־9 באוגוסט 1990: בחינת מערכת הבקרה ואמצעי החישה של מערכת ההנחיה בטיל בזמן מעופו. הניסוי הופסק מספר שניות לאחר השיגור והטיל הושמד בהוראה מהקרקע, בעקבות חשש שיסטה ממסלולו ויפגע במקום מאוכלס. התקלה נבעה מכך שמכ\"מי העקיבה שבקרקע לא הצליחו לעקוב אחר מעוף הטיל.\nב־25 במרץ 1991: בדיקת מערכות הטיל תוך כדי מעוף. השיגור בוצע מספינה, ותקלה בטיל גרמה להפסקת הניסוי.\nב־31 באוקטובר 1991: בחינת יכולת היירוט של החץ, ששוגר מספינה, למול טיל מטרה. התקלה שהכשילה את השיגור השני חזרה שוב. בעקבות כך ולאחר שמנהל מל\"מ דב רביב, פוטר, נדחה ניסיון השיגור הרביעי של החץ בשנה. בנוסף משלחת של אנשי צוות פרויקט מלחמת הכוכבים של ארצות־הברית הגיעה לישראל, במטרה לבדוק, לעומק, את הכישלונות והבעיות סביב המשך פיתוחו של הטיל.\nב־23 בספטמבר 1992: בדיקת מערכות הטיל בזמן המעוף. המערכות פעלו כמתוכנן, החץ הגיע לנקודה הרצויה בשמיים והטיל הושמד לאחר 45 שניות, כנדרש. הניסוי המוצלח חתם את שלב הבדיקות הראשוניות של המערכת.\nב־28 בפברואר 1993: בחינת כושר היירוט של הטיל. החץ חלף קרוב מאוד לטיל המטרה ששוגר מולו, והוכיח את יכולתו של החץ ליירט טק\"ק.\nב־14 ביולי 1993: בחינת כושר היירוט של הטיל. טיל המטרה שוגר, אך ה״חץ\" לא שוגר ליירט אותו בגלל תקלה.\nב־14 באוקטובר 1993: בדיקת מערכות. החץ חלף קרוב לטיל המטרה, אך תקלה בראש הקרבי של החץ מנעה אח פיצוץ טיל המטרה.\nב־1 במרץ 1994: הטיל לא שוגר עקב נפילת המחשב הקרקעי.\nב־12 ביוני 1994: הטיל שוגר כנגד טיל מטרה ויירט אותו בהצלחה.\n\n ערך מורחב – חץ 2\nלאחר הוכחת הטכנולוגיה על ידי \"חץ 1\" נבנה הטיל המבצעי \"חץ 2\" בו שופרו יכולות רבות, ובהם הטווח, הגובה, זמני התגובה והניידות. גם בו נערכו מספר ניסויים:\n\nב־30 ביולי 1995: בדיקת מערכות הניהוג, הבקרה והשיוט של החץ ללא טיל מטרה.\nב־20 בפברואר 1996: ניסוי מוצלח נוסף ללא שיגור טיל מטרה.\nב־20 באוגוסט 1996: יירוט מוצלח של טיל המטרה.\nב־11 במרץ 1997: יירוט מוצלח נוסף של טיל המטרה.\nב־20 באוגוסט 1997: הטיל הושמד בהוראה מהקרקע עקב תקלה במערכת הניהוג של הטיל.\nב־14 בספטמבר 1998: החץ שוגר לעבר הדמאה של מטרה שיצר סימולאטור מטרות ממוחשב והניסוי הסתיים בהצלחה.\nב־1 בנובמבר 1999: ניסוי מערכתי מלא. הטיל שוגר לעבר מטרה שדימתה של טיל סקאד, פגע בה והשמידה.\nב־14 בספטמבר 2000: החץ פגע והשמיד את טיל המטרה אנקור שחור, ששוגר ממטוס F-15 ודימה טיל סקאד.\nב־27 באוגוסט 2001: ניסוי מערכתי מלא בו שוגר החץ לעבר טיל מטרה אנקור שחור, שדימה מעוף של טיל בליסטי. היירוט בוצע בטווח גדול מ־100 ק\"מ ובגובה רב יותר מבעבר והחץ יירט את המטרה בהצלחה.\nב־5 בינואר 2003: ניסוי מערכתי שלא כלל יירוט. ארבעה טילים שוגרו במטח לעבר ארבע מטרות סימולציה כדי לבחון את ביצועי המיירט בתנאי טיסה מיוחדים ואת יכולת המערכת להתמודד עם רצף של שיגורים.\nב־16 בדצמבר 2003: בחינת ביצועים משופרים של המערכת שנתנו כחלק מחוזה השיפור שנחתם עם האמריקאים, בין היתר, יכולת יירוט בגובה רב.\nב־29 ביולי 2004: הניסויים היחידים ב\"חץ\" כנגד טילי סקאד אמיתיים נערכו בארצות הברית. בניסוי הראשון הצליח טיל ה\"חץ\" ליירט לראשונה טיל סקאד חמוש ששוגר לעברו מלב ים ממרחק של מאות קילומטרים. כל רכיבי המערכת תפקדו בניסוי בצורה מלאה. בניסוי השני, שנערך בקליפורניה בטיל סקאד מדגם מתפצל, הצליח ה\"חץ\" להבחין בין הראש הקרבי של הטיל לבין גופו, אך תקלה בשלב היירוט הסופי של הטיל מנעה את הצלחת הניסוי. מנהלי הפרויקט טענו שמדובר בליקוי קטן ובר תיקון.\nב־2 בדצמבר 2005: ה\"חץ\" יירט את טיל המטרה אנקור שחור אל מול חופי בסיס פלמחים. הניסוי הוכתר בהצלחה ובדק את יכולות המערכת אל מול איומים הדומים לטיל שיהאב 3 האיראני. הניסוי בוצע בגרסת המערכת החדשה של החץ, \"בלוק 3\", המשפרת משמעותית את מעטפת הביצועים של הטיל ומאפשרת לו התמודדות טובה יותר אל מול מטחים צפופים של טילים.\nב־11 בפברואר 2007 בוצע ניסוי מוצלח נוסף במערכת. מטרות הניסוי היו בחינת הביצועים המשופרים שהוקנו למערכת הכוללים הרחבת מעטפת היירוט. בניסוי זה נבחנה המערכת בתצורה מבצעית משולבת בהשתתפות שתי סוללות מרוחקות גאוגרפית תוך בחינת הפקת הלקחים מהעבר. הטיל המיירט, מסדרת הייצור המשותפת לתעשייה האווירית וחברת בואינג, שוגר בתנאי חשיכה, בתרחיש דמוי מבצעי, לגובה הרב ביותר עד כה. כל מרכיבי מערכת הנשק פעלו בתצורתם המבצעית.\nב־26 במרץ 2007 בוצע ניסוי מוצלח נוסף של הטיל, שבו נבדקו מערכות הטיסה בלבד, ולא הופעלו מערכות אחרות (כגון מכ\"ם או טיל מטרה) לאחר ששופרו חלק ממערכות הטיל.\nב־16 באפריל 2008 בוצע ניסוי סימולציה מוצלח בגרסת בלוק 4 של טיל מסוג \"חץ 2\", לאחר ששוגר לעברו טיל מטרה מתקדם מסוג \"אנקור כחול\", טיל המדמה את הטיל \"שיהאב 3\", ממטוס F15. בניסוי לקח חלק בפעם הראשונה גם המכ\"ם המיועד למערכת החץ 3, \"אורן אדיר\", שאמור להחליף את \"אורן ירוק\" ויודע לזהות מטרות רבות בו-זמנית ממרחק של כמעט 1,000 קילומטרים, מרחק כפול מזה של \"אורן ירוק\".\nב־7 באפריל 2009 בוצע ניסוי מוצלח בטיל \"חץ 2\" בלוק 4 בשטחי הים התיכון, בו יורט טיל מתקדם מסוג \"אנקור כחול\", ששוגר ממטוס F-15 של חיל האוויר הישראלי ממרחק של קרוב ל־1,000 קילומטרים. בניסוי לקחו גם חלק המכ\"ם הישראלי \"אורן אדיר\" והמכ\"ם האמריקאי החדיש, FBX-T - AN/TPY-2, שהוצב בנגב בסוף 2008[דרוש מקור][מפני ש...].\nב־ 23 ביולי 2009 בוצע ניסוי בבסיס חיל החלל ונדנברג במערכת. טיל המטרה הגיע מהאוקיינוס השקט, המכ\"ם המשופר \"אורן אדיר\" גילה ורכש את הטיל כנדרש, אך לא שוגר מיירט, כנראה בשל תקלה. בניסוי תורגלה יכולת המערכת לפעול עם מערכות הגילוי ובקרת האש האמריקיות.\nב־22 בפברואר 2011 יירט טיל \"חץ 2\" משופר טיל מטרה בליסטי שנורה לעברו, בניסוי שנערך בארצות הברית.\nב־10 בפברואר 2012 בוצע ניסוי מוצלח נוסף בטיל \"חץ 2\" בלוק 4, בו נבחן לראשונה שימוש במכ\"ם \"אורן אדיר\" כחלק ממערכת הנשק.\nב־3 בספטמבר 2013 נערך ניסוי שבו נורו שני טילי \"אנקור\" ממרכז הים התיכון למזרחו.\nב־9 בספטמבר 2014 נערך ניסוי במסגרתו היה אמור טיל מטיפוס חץ 2 ליירט טיל מטרה מסוג אנקור שחור. היירוט נכשל. מנכ”ל התעשייה האווירית, יוסי וייס התייחס לזה באומרו: \"הייתה לנו בעיה מסוימת בניסוי האחרון של ה’חץ 2’, כפי שפורסם, אבל אנחנו ממשיכים על פי התכנון. אין לנו פער טכנולוגי. אנחנו מחכים להחלטת מערכת הביטחון על ניסוי נוסף\".\nב־12 באוגוסט 2020 נערך ניסוי נוסף בטיל חץ 2, שמטרתו לבחון את שדרוג יכולות מערכת היירוט מול השדרוג בדיוק הטילים ארוכי הטווח, בעיקר אלה האיראניים, ומול האיום שהתהוותו התחזקה באותה שנה – טילים בעלי יכולת גרעינית, שטהראן עלולה לזרז את פיתוחם. במסגרת הניסוי, שוגר לעבר שטח ישראל טיל מטרה מסוג \"אנקור\" ממטוס קרב שחג בלב ים – שזוהה תוך שניות בודדות על ידי מכ\"ם החץ, שהעביר את נתוניו לחדר הבקרה. הניסוי בוצע בשיתוף פעולה עם הסוכנות האמריקנית להגנה מפני טילים (MDA).\n\nהגרסה העדכנית לשנת 2012 של מערכת חץ 2 היא בלוק 4, שלה נוספה היכולת ליירט טילים ורקטות לטווח בינוני.\n\n ערך מורחב – חץ 3\nב־2008 החלה ישראל בפיתוח \"חץ 3\", טיל נגד טילים מעבר לאטמוספירה שנועד ליירט טילים בליסטיים בגובה רב. ב־25 בפברואר 2013 נעשה ניסוי שיגור מוצלח של חץ 3. ה\"חץ 3\" מבצעי ומשרת במערך ההגנה האווירית של צה\"ל. ב-9 בנובמבר 2023 מערכת \"חץ 3\" ביצעה יירוט מבצעי ראשון של טיל קרקע-קרקע ששיגרו החות'ים מתימן לעבר העיר אילת.\n\n ערך מורחב – חץ 4\nבאוגוסט 2017 פורסם כי מפעל מלמ החל בפיתוח חץ 4, ובפברואר 2021 פורסם כי הפיתוח נעשה בשיתוף עם הסוכנות להגנה מפני טילים של ארצות הברית.\n\nתע\"א מפתחת במימון עצמי דור מתקדם יותר של טילים – חץ 5.\n\nעם אישור הפרויקט, ביוני 1988, נמסר כי עלות הפיתוח של הטיל תהיה 130 מיליון דולר ושארצות הברית תממן 80% ממנו. לאחר שנתיים של פיתוח נחשף כי העלות הסופית של הפרויקט תגיע לכ-2 מיליארד דולר, כולל שלב הייצור, ונדרש מימון מיידי נוסף של 200 מיליון דולר עבור הפרויקט. במאי 1991 סיכמו מזכיר ההגנה האמריקני דיק צ'ייני ושר הביטחון משה ארנס כי ארצות הברית תממן 72% להמשך שלב הניסויים, בעלות של 300 מיליון דולר. בינואר 1992⁩ החליט צה\"ל לערוך בדיקה של כדאיות המשך הפיתוח מול עלותו התופחת. בנובמבר 1992 הנשיא ביל קלינטון החליט להגדיל את המימון לפרויקט מעבר להיקף המקורי שנקבע בתוכנית \"מלחמת הכוכבים\".\nבספטמבר 1993, דווח כי יותר מחצי מיליארד דולר כבר הושקעו בפיתוח החץ, מתוכם מימנה ארצות הברית 478 מיליון דולר. בספטמבר 1998, החוזים המקוריים של התעשייה האווירית עם משרד ההגנה האמריקני וארגון ההגנה מפני טילים בליסטיים (BMDO) בנושא תוכנית הפיתוח של הטיל הסתיימו, בעקבות השיגור המסכם של ה\"חץ\" שבוצע באותו חודש. סיום החוזים העביר את ניהול הפרויקט באופן בלעדי לידי משרד הביטחון והתעשייה האווירית, ש\"מנהלת חומה\" ניהלה את המשך ההתקשרות משלה מול משרד ההגנה האמריקני. בשלב זה נמסר שההיקף הכולל של הפרויקט עד אז היה 1.6 מיליארד דולר, כולל תקציב ההצטיידות בשתי סוללות טילים מבצעיות. בנוסף שר ההגנה האמריקני, ויליאם כהן, התחייב להעביר לישראל מימון נוסף של כ-200 מיליון דולר לסיום הפיתוח והמעבר להצטיידות. במקביל החלו מגעים להעברת ייצור הטילים לארצות הברית, במטרה להוזיל את תהליך הייצור במידה משמעותית, וכן לאפשר גישה לטכניקות ייצור מתקדמות יותר מאלה הקיימות בישראל.  \nבעקבות פיגועי 11 בספטמבר 2001 החליטה ארצות הברית, באמצעות הסוכנות להגנה מפני טילים, להיות שוב מעורבת ישירות בפרויקט ולתקצב אותו. בדצמבר משרד ההגנה האמריקאי אישר תקציב של  330 מיליון דולר להשקעה בשדרוג מערכות ה\"חץ\" כך שיוכלו להתמודד עם טילים לטווח בינוני מסוג \"שיהאב 3\", המצוי בידי איראן. בינואר 2002 התעשייה האווירית וחברת בואינג חתמו על הסכם להקמת קו ייצור משותף בארצות הברית של טילי חץ. בין השאר במטרה להאיץ את תהליך ההצטיידות של חיל האוויר הישראלי בטילי חץ, לאפשר את רכישת הטילים באמצעות הסיוע הביטחוני האמריקאי, ובמטרה למכור מערכות טילי חץ למדינות אחרות. לצורך הקמת קו הייצור והמשך הפיתוח אושר תקציב נוסף של כ-460 מיליון דולר לשש שנים.\nבין השנים 2006–2012 העבירה ארצות הברית לישראל עוד כ-1.5 מיליארד דולר, לתוכניות הפיתוח השונות להגנה מפני טילים (כולל \"חץ 2\" ו\"חץ 3\").\nעלות הפרויקט כולו, מתחילת הפיתוח ב-1985 ועד להצטיידות המלאה בשלוש סוללות \"חץ 2\" מבצעיות עם מלאי טילים ב-2015, מוערכת בכ־10 מיליארד דולר. מדינת ישראל נשאה בכ־20% מהעלות, ויתר הכסף הגיע ממימון אמריקאי. מחיר טיל חץ 2 או חץ 3 בודד הוא כשלושה מיליון דולר.\n\nלמערכת החץ מספר רכיבים המפותחים על ידי תעשיות ישראליות: על המערכת שולטת מערכת שליטה ובקרה וניהול ירי \"אתרוג זהב\" המפותחת על ידי חברת אלישרא שנחשבת לאחת ממערכות השו\"ב המתקדמות בעולם. \"אתרוג זהב\" מסוגלת להתממשק ולהפעיל מערכות הגנה נגד טילים אחרות, דוגמת ה־MIM-104 פטריוט, וכן מקושרת למטה חיל האוויר הישראלי ולמטה פיקוד העורף. מערכת \"אתרוג זהב\" מקבלת נתונים ממכ\"ם המערכת, \"אורן אדיר\", המיוצר על ידי אלתא, ויכולה לחשב היכן ינחת טיל האויב, וכך הלוחם בעמדה יכול לתת התרעה מדויקת לפיקוד העורף כדי להזהיר את האזרחים, וכן הלוחם יכול להחליט לא ליירט את הטיל אם הוא ייפול בשטח פתוח. מערכת \"אתרוג זהב\" מפעילה את מערכת \"אגוז חום\", המפותחת על ידי מל\"מ, הקבלן הראשי האחראי על פיתוח המערכת, ששולטת על המשגרים עצמם. המערכת מורכבת מסוללת טילים ובה מספר משגרים, כאשר בכל משגר יש 6 טילים.\nהטיל עצמו בנוי משני שלבים: מאיץ ומיירט. המאיץ תוכנן על ידי התעשייה הצבאית, בעירת הדלק שלו נמשכת מספר שניות, שבמהלכן הוא מפתח מהירות גדולה. המיירט פותח על-ידי התעשייה האווירית, אין לו מנוע והוא נע מכוח המאיץ.\n\nב־29 בנובמבר 1998 התקיים טקס המסירה של טיל ה\"חץ\" הסדרתי הראשון ממנהל מפעל מלמ של התעשייה האווירית לידי יחידת \"חרב-מגן\" במערך הנ\"מ בחיל האוויר הישראלי. ביוני 1999 הודיעה מנכ\"ל משרד הביטחון, אילן בירן, כי המערכת תהיה מבצעית תוך שישה חודשים, אך תוכל להגן על מרכז הארץ מפני טילים רק החל משנת 2005. במרץ 2000 נפרסה סוללה אחת , מבין שלוש הסוללות המתוכננות, בבסיס חיל האוויר בפלמחים והפכה למבצעית. הקמת הסוללה השנייה, סמוך לקיבוץ עין שמר, נדחתה בגלל התנגדות התושבים מחשש להשפעות הקרינה. היא הוצבה לבסוף בנובמבר 2002. \nמערך ההגנה האווירית הציב סוללת \"חץ\" שלישית במהלך 2012 בסמוך למושב טל שחר שבאזור בית שמש ולכנף 2.\n\nב־17 במרץ 2017 ביצע טיל חץ 2 את היירוט המבצעי הראשון שלו, כשיירט טיל נ\"מ מדגם S-200 שנורה מסוריה לעבר מטוסי חיל האוויר הישראלי שחזרו מתקיפה שם.\nב-31 באוקטובר 2023, במהלך מלחמת חרבות ברזל, יירטה מערכת \"חץ 2\" מעל הים האדום טיל קרקע-קרקע בליסטי ששוגר על ידי החות'ים מתימן לעבר מדינת ישראל. הטיל ששוגר היה כנראה \"חאדר\", שיפור של שיהאב-3, לטווח של כ־1,600 ק\"מ. ראש הנפץ של המיירט פגע בדיוק בראש הנפץ של טיל המטרה (\"ברזל בברזל\"). יירוט זה היה היירוט המבצעי הראשון של טיל בליסטי בידי מערכת החץ, וכנראה ביירוט המבצעי של השיגור הארוך ביותר אי פעם.\nב-4 בנובמבר 2023 במהלך מלחמת חרבות ברזל, יירטה מערכת ה\"חץ 2\" רקטת עיאש 250 ששיגר חמאס מרצועת עזה לעבר יישובי דרום הערבה.\nב-9 בנובמבר 2023 מערכת \"חץ 3\" ביצעה יירוט מבצעי ראשון, כאשר יירטה טיל קרקע-קרקע בליסטי ששיגרו החות'ים מתימן לעבר העיר אילת.\nב-14 בנובמבר 2023 יירטה מערכת חץ טיל קרקע-קרקע ששוגר מתימן על ידי החות'ים לעבר העיר אילת.\nב-2 בפברואר 2024 יירטה מערכת חץ 2 טיל קרקע-קרקע ששוגר מתימן על ידי החות'ים לעבר העיר אילת.\nב-14 באפריל 2024, באופן תקדימי והיסטורי, פתחה איראן במתקפה גלויה ומכוונת נגד ישראל אשר כללה בין היתר כ-120 טילים בליסטיים אשר שוגרו מאיראן וממדינות חסות שלה. על פי הערכות, כמחצית מהטילים כשלו בשיגורם או נפלו בטרם הגיעו ליעדיהם והיתר יורטו ברובם על ידי מערכת החץ. תשעה טילים לא יורטו ופגעו בשני בסיסים של חיל האוויר בדרום הארץ, וגרמו לנזק קל.\n\nלפי דב רביב (הנחשב למייסד פרויקט החץ ואבי תוכניות טילי היירוט והמשגרים של מדינת ישראל), טיל חץ בודד יכול ליירט טיל בליסטי בודד ב־90% הצלחה. כדי לשפר את סיכויי היירוט, משוגרים שני טילי חץ כנגד טיל בליסטי יחיד, ואם שניהם אינם מצליחים ביירוט, משוגר טיל שלישי. בניסויים האחרונים של המערכת שולבה גם מערכת הפטריוט כשכבת הגנה נמוכה יותר, בתור גיבוי.\n\nבתחילת שנות ה־90 של המאה ה־20 שררו חילוקי דעות במערכת הביטחון הישראלית ומחוצה לה אודות נחיצות מערכת החץ. היו שגרסו כי הפרויקט מיותר, בזבזני ולא יעיל, זאת לאחר שנתיים של ניסויים כושלים. בכירי חיל האוויר חששו שהפרויקט יגרע מתקציב ההצטידות של החיל. היו שהסירו את התנגדותם ב־1991, כאשר מלחמת המפרץ הראתה עד כמה מוחשי איום הטילים על ישראל. בין מובילי ההתנגדות לפרויקט היו אריה סתיו וד\"ר ראובן פדהצור, שהטילו ספק באסטרטגיה שמנחה את פיתוח הטיל. כולל העבודה שהיא יתקשה להתמודד עם ראשי טיל מתפצלים, שבעלות נמוכה מאפיינים חדשים תמיד יביסו בקלות מערכות ההגנה. ואף מערכת לא תוכל לספק הגנה הרמטית, ודי באחוזי כישלון קטנים ביירוט לגרום נזק עצום במקרה של טיל גרעיני. בנוסף עלה החשש שפיתוח מערכת הגנה מקדמת השמדה הדדית מובטחת.\nאריה סתיו, עורך ביטאון \"נתיב\", משווה את הקונספציה של טיל החץ למקרה בו אדם נדרש לפגוע בקליע של האקדוחן שמולו במקום לירות באקדוחן עצמו. לטענתו, החץ איננו יכול לסגור ולהגן הרמטית על שמי ישראל, אינו מסוגל להתמודד עם טיל בליסטי עם ראשים מתפצלים, ובזבזני מאוד מכיוון שעל כל שיגור של טיל סקאד, שהוא זול יחסית, צריך יהיה לשגר שני טילי חץ בעלות של 3 מיליון דולר כל אחד. סתיו מוסיף שפיתוח החץ הוביל למרוץ חימוש של טילים מצד מדינות ערב. לטענתו, צריך היה לפתח מערכת אקטיבית הפוגעת במשגרי הטילים מיד עם השיגור על הקרקע, ולא לחכות עד שהטילים הבליסטיים יגיעו לשמי הארץ – פתרון שהיה לדעתו משיג כושר הרתעה גבוה יותר, מסב נזק לאויב במקרה של טילים לא קונבנציונלים, והיה גם זול יותר. סתיו טוען כי העובדה ששום מדינה בעולם (כולל ארצות הברית) לא רכשה את מערכת החץ, מעידה על הבעייתיות של מערכת זו.\nד\"ר ראובן פדהצור משווה את פרויקט החץ לפרויקט הלביא השאפתני שבוטל, וטוען שהוא מסוכן אף מבחינה כלכלית וטכנולוגית, ואף מצביע על ליקוי במערכת קבלת ההחלטות במדינת ישראל.\nמה שמערער במעט את טענתו הכלכלית, היא העובדה שבשנת 2002 הודו רכשה מספר אמצעי לחימה ובהם המכ\"ם \"אורן ירוק\", שפותח במסגרת החץ, כך שפרויקט זה גם התחיל להניב פירות כלכליים. ב־31 בינואר 2006 חתמה קוריאה הדרומית על קניית 36 טילי חץ ו־3 יחידות של המכ\"ם. בספטמבר 2023 נחתמה עסקה מול גרמניה בהיקף של 14 מיליארד ש\"ח לאספקת מערכת חץ 3.\nבנוסף, התבררה לימים נחיצותה של המערכת עם בואו של האיום האיראני וטיל השיהאב 3 המגיע לטווח של 1,300 ק\"מ שלימים אף עלול לשאת ראש נפץ גרעיני. בטווחים אלו האפשרות להשמיד את משגרי השיהאב מוגבלת ביותר, מה שמערער את טענתו של אריה סתיו. על הטענה הכלכלית ניתן להשיב כי יש להשוות לא את מחירו של טיל סקאד, אלא את עלות הנזק שעלול לגרום טיל שכזה בפוגעו באזור מאוכלס.\nהמערכת לא מספקת הגנה מוחלטת אלא כ־90% הצלחה, לכן המתנגדים טענו שכדאי להשקיע ביכולות מודיעיניות ובתקיפת משגרים במקום בפיתוח המערכת. גם מיעוט הפעמים שהמערכת הייתה בשימוש (שימוש אחד ב־23 השנים הראשונות עד למלחמת חרבות ברזל) מעלה טענה שההשקעה לא הייתה כדאית.\nמנהל לשעבר של מפעל מלמ של התעשייה האווירית, דב רביב, טען שהמתנגדים אינם מבינים את מטרת המערכת. לשיטתו מערכת החץ נועדה למנוע התקפת פתע של טילים גרעיניים על ישראל מצד מדינה עוינת שתשיג נשק גרעיני ולא תעמוד בפיתוי לשגר טיל יחיד או מטח של כמה טילים בודדים לעבר ישראל. זאת, על ידי החזקת שתי סוללות בעלות מספר מוגבל של טילים שמתאים (עד כמה שניתן להעריך) ליירוט כמות מקסימלית של טילים שניתן לירות מבלי לחשוף את המערכות לירי. לטענתו, אחרי יירוט מטח הפתע הראשון מסיימת המערכת את תפקידה. טיעון זה בא להתמודד מול הטענה שטיל גרעיני עלול להיות משוגר לאחר שיגורם של כמה עשרות סקאדים (לא גרעיניים), שיביאו ל\"בזבוז\" כל מאגר טילי החץ.\nהמצדדים בפרויקט מצביעים – מעבר להשגת ההגנה מפני טילים בליסטיים – על העליונות הטכנולוגית המרשימה של ישראל, שהיא המדינה היחידה בעולם שפיתחה נשק מבצעי מסוג זה. על ההתקדמות הטכנולוגית שהשיגה ישראל בעקבות הפיתוח בטילים, מערכות הנחיה ומכ\"מים, ושניתנת ליישום לתחומים נוספים, על המסר המועבר למדינות העוינות לישראל בפיתוח נשק אסטרטגי זה, על מערכת הקשרים שנרקמה עם ארצות הברית ועל כך שמדינות רבות ירצו לקנות מערכות טכנולוגיות בישראל.\n\nחץ 2\nחץ 3\nחץ 4\nקלע דוד\nכיפת ברזל\n\nגלית חמי וסופי שולמן, להמציא כל בוקר מחדש - סיפורה של החדשנות הישראלית, ידיעות ספרים, 2018, הפרק \"כחץ שלוח\", עמ' 206–211\n\nחץ 2 באתר התעשייה האווירית לישראל\nברושור הטיל \"חץ\" באתר התעשייה האווירית\nפליקס פריש, חיל האוויר: ישראל מוגנת מפני איום הטילים, באתר ynet, 8 בנובמבר 2002\n ברושור הטיל \"חץ\", מתוך אתר התעשייה האווירית בתאריך 2008, בארכיון האינטרנט\nחץ 2, באתר חיל האוויר הישראלי\nחץ: הגנה על ישראל, באתר \"חדשנות ישראלית\"\nעל גיבורת היום: מערכת ה\"חץ\", אתר Tech Time,‏ 14 באפריל 2024",
    "pageid": 27225
  },
  {
    "title": "טיטניק (סרט, 1997)",
    "extract": "טיטניק (באנגלית: Titanic) הוא סרט קולנוע אמריקאי מסוגת דרמת אסונות משנת 1997. את הסרט הפיק, כתב וביים ג'יימס קמרון. הסרט מבוסס על היבטים היסטוריים ודמיוניים, ועוסק בסיפור אהבה חוצה מעמדות על רקע פרשת טביעתה של הטיטניק. בסרט כיכבו לאונרדו דיקפריו וקייט וינסלט, אשר הייתה מועמדת לפרס אוסקר על תפקידה.\nהסרט הופק בתקציב עתק של למעלה מ-200 מיליון דולר וזכה להצלחה ביקורתית וקופתית חסרת תקדים. הכנסות הסרט מהקרנותיו בבתי הקולנוע היו מעל 1.84 מיליארד דולר (ואחרי ההקרנה מחדש בתלת מימד באפריל 2012 שגרפה 343.6 מיליון דולר, הכנסותיו עלו ל-2.18 מיליארד דולר), ובכך היה הטיטניק לסרט המכניס ביותר בכל הזמנים, תואר בו החזיק למעלה מעשור, עד שזכה בו סרט אחר של קמרון – \"אווטאר\". הסרט זכה בעשרות פרסים, ובהם 11 פרסי אוסקר, כולל פרס הסרט הטוב ביותר.",
    "pageid": 56479
  },
  {
    "title": "יוזף גבלס",
    "extract": "פאול יוזף גֶּבֶּלְס (בגרמנית: ‏‏?‏;‏ 29 באוקטובר 1897 – 1 במאי 1945) היה פושע מלחמה נאצי שהיה שר התעמולה של גרמניה הנאצית מ-1933 עד 1945, קנצלר גרמניה במשך יום אחד, והגאולייטר של ברלין. מחסידיו הקרובים והמסורים ביותר של אדולף היטלר. היה ידוע בכישוריו בדיבור בפני קהל ובנאומיו ובמאמריו גדושי האנטישמיות, אשר מילאו תפקיד מרכזי בהכשרת דעת הקהל לרדיפה גזענית של היהודים, ולבסוף להשמדתם בשואה.\nגבלס, ששאף להיות סופר, השלים לימודי דוקטורט בפילולוגיה באוניברסיטת היידלברג ב-1921. הוא הצטרף למפלגה הנאצית ב-1924, ועבד עם גרגור שטראסר בסניף הצפוני שלה. הוא מונה לגאולייטר של ברלין ב-1926, שם החל להתעניין בשימוש בתעמולה לקידום המפלגה הנאצית ותוכניותיה. לאחר עליית הנאצים לשלטון ב-1933, השיג משרד התעמולה הנאצי בראשות גבלס את השליטה על כלי התקשורת, על שירותי המידע ועל האמנות בגרמניה הנאצית. גבלס היה מיומן יחסית בשימוש ברדיו ובקולנוע למטרות תעמולה. נושאי התעמולה המפלגתית כללו אנטישמיות, תקיפות נגד הכנסייה, והחל מראשית מלחמת העולם השנייה, גם ניסיון לשפר את מורל האזרחים במדינה.\nב-1943 החל גבלס ללחוץ על היטלר להכניס אמצעים שיביאו ל\"מלחמה כוללת\", לרבות סגירת עסקים לא חיוניים למאמץ המלחמתי, גיוס נשים לכוח העבודה, וגיוס גברים שמקצועותיהם הקנו להם בעבר פטור משירות צבאי. לבסוף מונה גבלס על ידי היטלר ב-23 ביולי 1944 כ\"נציג הרייך למלחמה כוללת\". במהלך כהונתו בתפקיד נקט צעדים במטרה להגדיל את מספר האנשים הזמינים לייצור נשק לוורמאכט, אך מאמצים אלה נכשלו.\nב-22 באפריל 1945, ימים ספורים לפני תבוסת גרמניה הנאצית במלחמת העולם השנייה, הצטרפו מגדה גבלס, רעייתו של גבלס, וילדיהם להיטלר, ועברו להתגורר ב\"פורבונקר\", שבקומפלקס הבונקרים התת-קרקעיים של היטלר בברלין. היטלר התאבד ב-30 באפריל, ובהתאם לרצונו ירש אותו גבלס כקנצלר המדינה. למחרת התאבדו גבלס ואשתו, לאחר שהרעילו בציאניד את ששת ילדיהם.\nשמו של גבלס הפך לשם נרדף לתועמלן פופוליסט ודמגוג ארסי, שאינו בוחל בהפצת שקרים בוטים כדי לשרת את האינטרסים של המשטר הנאצי. באמצעות הרדיו והעיתונות שטף גבלס את מוחם של הגרמנים במשך שתים-עשרה שנים בתעמולה נאצית ואנטישמית שקרית וארסית.",
    "pageid": 13432
  },
  {
    "title": "יחסי מין",
    "extract": "יחסי מין (מלעז: סקס) הם פעילות מינית בין שני אנשים. משמעותו הצרה של המונח היא הזדווגות, אך הגדרות רחבות יותר מתייחסות לכל מגע מיני פיזי בין אנשים הכולל את איבר המין של לפחות אדם אחד.\nבדרך־כלל, המושג יחסי מין מתייחס למִשגל, כלומר לחדירה של הפין הגברי אל הפות הנקבי. פעילות מינית זו היא הפעילות המינית השכיחה ביותר בין בני זוג הטרוסקסואלים. עם זאת, בתחום המחקרי יש המתייחסים למושג יחסי מין באופן רחב יותר כך שיכלול גם יחסי מין בין בני זוג מאותו המין וממין שונה, וגם יחסי מין המלווים בחדירה (וגינאלי או אנאלי) וגם יחסי מין ללא חדירה, כמו אוננות הדדית, ויחסי מין אוראליים.\nיחסי אישות, הוא כינוי ליחסי מין, לרוב בהקשרים הלכתיים או משפטיים.\nעל קיום יחסי מין יש מגבלות חוקיות ותרבותיות שונות: יש איסורים שונים על קיום יחסי מין בתוך קבוצת שארות (יחסים אלו מוגדרים כגילוי עריות), עם קטינים, ועם אדם שמקיים קשר קבוע עם בן/בת זוג אחר/ת או עם יותר משותף אחד, וישנן תרבויות האוסרות על קיום יחסי מין שלא במסגרת חיי נישואים. כאשר יחסי המין מתקיימים ללא הסכמת אחד הצדדים המעורבים, הם מוגדרים כאונס, והדבר נחשב ברוב התרבויות כעבירה מוסרית וחוקית חמורה. בחברות רבות יש איסור על קיום יחסי מין עם בעלי חיים.\nלקיום יחסי מין ללא חשש מהיריון משתמשים באמצעי מניעה מסוגים שונים. הקונדום משמש גם להגנה מפני הידבקות במחלות מין, מחלות המועברות בעת קיום יחסי מין.",
    "pageid": 5562
  },
  {
    "title": "ירושלים",
    "extract": "יְרוּשָׁלַיִם (‏‏?‏; בערבית: ‏‏?‏, נהגה אל־קֻדְס; או לחלופין أُورُشَلِيم, אוּרֻשַׁלִים) היא בירתה של מדינת ישראל, והעיר הגדולה בה. ירושלים שוכנת בהרי יהודה, על קו פרשת המים הארצי של ארץ ישראל, בין הים התיכון וים המלח, ברום של 570 עד 857 מטר מעל פני הים. בירושלים שוכנים על פי חוק מוסדות הממשל של ישראל: הכנסת, בית המשפט העליון, משכן הנשיא, בית ראש הממשלה, המטה הארצי של המשטרה ורוב משרדי הממשלה. נכון לסוף אפריל 2024, מתגוררים בה 1,000,777 תושבים.\nהעיר מקודשת לשלוש הדתות האברהמיות: היהדות, הנצרות והאסלאם. היא הייתה המרכז הדתי והמדיני של חיי העם היהודי בימי קדם, ובה שכן בית המקדש, ושימשה מושא כמיהתו וכיסופיו בגלות. ירושלים מוזכרת בהבלטה בסידור התפילה היהודי, כגון בברכת המזון הנאמרת מדי יום, וכן בתפילת שמונה עשרה. משום חשיבותה הדתית לשלוש הדתות המונותאיסטיות, לאורך ההיסטוריה היוותה העיר מוקד של מאבקים וסכסוכים.\nהעיר הוקמה בתקופה הכלכוליתית על יד מעין הגיחון, באתר המכונה עיר דוד. היישוב התמקד בגבעה זו במשך כששת אלפים שנה, עד לאמצע תקופת הבית השני, בה הוסט המוקד העיקרי של העיר לאזורים הנמצאים כיום בתחומי העיר העתיקה. העיר העתיקה הייתה המוקד העיקרי של העיר עד לסוף המאה ה־19, בה התפתחו סביב העיר העתיקה שכונות העיר החדשה, והן משכנות בתוכן, נכון לתחילת המאה ה־21, את הרוב המוחלט של תושביה. ב־1981 הוכרזה העיר העתיקה של ירושלים כאתר מורשת עולמית על ידי ארגון אונסק\"ו, וב־1982 היא נכנסה לרשימת האתרים בעולם הנמצאים בסיכון בשל מה שהארגון מכנה כ\"חשש מאובדן משמעותי של אותנטיות היסטורית ומשמעות תרבותית, העדר מדיניות שימור והשפעות של תכנון העיר\".",
    "pageid": 325
  },
  {
    "title": "כריסטיאנו רונאלדו",
    "extract": "כריסטיאנו רונאלדו דּוֹס סַאנְטוֹס אוויירו (בפורטוגזית: Cristiano Ronaldo dos Santos Aveiro, הגייה: kɾɨʃtiˈɐnu ʁuˈnaɫdu; נולד ב-5 בפברואר 1985) הוא כדורגלן פורטוגלי המשחק בעמדות הקיצוני והחלוץ בא-נסר מליגת העל הסעודית ובנבחרת פורטוגל, בה הוא משמש כקפטן. רונאלדו זכה בחמישה כדורי זהב וארבע נעלי זהב אירופאיות, זכה ב־34 תארים בקריירה, כולל שבע אליפויות ליגה, חמישה תארי ליגת האלופות ואליפות אירופה אחת. רונאלדו הוא שיאן ההופעות (183), השערים (140) והבישולים (42) בכל הזמנים בליגת האלופות, מלך השערים של אליפות אירופה בכדורגל (14), מלך השערים הבינלאומיים (130) ושיאן ההופעות הבינלאומיות (207). רונאלדו הוא אחד השחקנים הבודדים שרשמו למעלה מ־1,100 הופעות רשמיות וכבשו למעלה מ־850 שערים עבור המועדון והנבחרת הלאומית. לפי הפדרציה הבינלאומית להיסטוריה וסטטיסטיקה של הכדורגל, רונאלדו הוא כובש השערים הפורה ביותר, עם 885 שערים. הישגיו האישיים והקבוצתיים קיבעו את מעמדו כאחד מגדולי הכדורגלנים בכל הזמנים ובעיני לא מעט אנשי מקצוע גם הגדול שבהם.\nרונאלדו החל את הקריירה הבוגרת שלו בספורטינג ליסבון, לפני שעבר למנצ'סטר יונייטד ב־2003. הוא זכה בגביע ה-FA בשנתו הראשונה, שלוש אליפויות אנגליה רצופות, ליגת האלופות וגביע העולם למועדונים; ובגיל 23 זכה בכדור הזהב הראשון שלו. ב־2009 עבר רונאלדו לריאל מדריד ששברה את שיא ההעברות עם 94 מיליון יורו. בתשע שנים בקבוצה, הוא זכה בשתי אליפויות ספרד, ארבעה תארי ליגת האלופות בתוך חמש שנים וארבעה כדורי זהב. בנוסף, הוא הפך למלך השערים של ריאל מדריד בכל הזמנים (450), מלך השערים בכל הזמנים בליגת האלופות, והיה מלך השערים של הטורניר שש עונות ברציפות (2012/13–2017/18), כולל שיא של 17 שערים בעונה אחת (2013/2014). ב־2018 עבר ליובנטוס תמורת 104 מיליון אירו וזכה עימה בשתי אליפויות איטליה, תוך שהוא הופך לשחקן הראשון שזוכה במלכות השערים בליגה האנגלית, הספרדית והאיטלקית. ב־2021 חזר למנצ'סטר יונייטד, שם שיחק במשך שנה וחצי עד שחוזהו בוטל בשלהי 2022.\nאת דרכו בנבחרת פורטוגל החל רונאלדו בגיל 18, ומאז רשם למעלה מ־200 הופעות ו־123 שערים ברמה הבינלאומית, והוא השיאן העולמי בשתי קטגוריות אלו של הופעות ושערים לשחקן בודד במדים הלאומיים, והראשון בהיסטוריה לרשום 200 הופעות בין-לאומיות. רונאלדו שיחק עם נבחרתו בשנים עשר טורנירים גדולים (חמישה גביעי עולם, חמש אליפויות אירופה, גביע הקונפדרציות וגמר ליגת האומות) וכבש בכולם; הוא כבש את שערו הבינלאומי הראשון ביורו 2004, אז הפסיד עם נבחרתו בגמר לנבחרת יוון. ב־2008 הפך לקפטן הנבחרת, וב־2015 נבחר לכדורגלן הפורטוגלי הטוב ביותר בכל הזמנים על ידי התאחדות הכדורגל הפורטוגלית. בשנה שלאחר מכן הוא הוביל את פורטוגל לזכייה ביורו 2016, זכייה שהייתה לתואר הבינלאומי הראשון של פורטוגל, ובנוסף זכה בנעל הכסף של הטורניר. על הישג זה הוא זכה בכדור הזהב השלישי שלו. ב־2017 הוא סיים עם נבחרתו במקום השלישי בגביע הקונפדרציות, וב־2019 הוביל אותה לזכייה בליגת האומות. אלו הם שני התארים היחידים בהם זכתה נבחרת פורטוגל אי פעם. ביורו 2020 הודחה פורטוגל כבר בשלב שמינית הגמר, אך רונאלדו זכה בנעל הזהב של הטורניר עם חמישה שערים. על הישגיו ותרומתו לנבחרת, זכה ב־2014 בתואר אצולה.\nרונאלדו הוא אחד הספורטאים העשירים והרווחיים ביותר, והוא הכדורגלן הראשון והספורטאי השלישי לחצות את קו מיליארד הדולר בקריירה. רונאלדו היה הספורטאי המרוויח בעולם לפי פורבס בשנים 2016 ו־2017, ודורג כאתלט המפורסם בעולם בשנים 2016–2019 על ידי ESPN. ב־2014 נכלל ברשימת 100 האנשים המשפיעים ביותר בעולם של מגזין טיים. רונאלדו הוא האדם הנעקב ביותר באינסטגרם ובפייסבוק.",
    "pageid": 80102
  },
  {
    "title": "לאמין ימאל",
    "extract": "לאמין ימאל נסראווי אבאנה (בספרדית: Lamine Yamal Nasraoui Ebana; נולד ב-13 ביולי 2007) הוא כדורגלן ספרדי המשחק בברצלונה מלה ליגה, ובנבחרת ספרד בכדורגל. נודע בכך שהגיע להישגים רבים בעולם הכדורגל עוד בטרם הגיעו לגיל 17. \n\nימאל נולד באספוייֶס דה לובריגאט (Esplugues de Llobregat) וגדל במטארו (Mataró), שתיהן במחוז ברצלונה בקטלוניה שבספרד, לאב בן למהגרים ממרוקו ואם מגינאה המשוונית. כשהיה בן 3 התגרשו הוריו והוא גדל עם אביו. בגיל 7 הוא חתם בלה מאסיה, אקדמיית הנוער של מועדון הכדורגל ברצלונה, לכן העביר את רוב שנות ילדותו בברצלונה ונחשב עד מהרה לאחד המוכשרים ביותר באקדמיה.\n\nלאחר שצורף לקבוצת נוער א' (עד גיל 19) לעונת 2022/23 כשהיה בן 14 בלבד, הוא נבחר על ידי מאמן הקבוצה הבוגרת צ'אבי להתאמן עם הבוגרים בתחילת ספטמבר 2022. עוד בטרם חתם על החוזה המקצועי הראשון שלו במועדון, ימאל נחשב לאחד הכישרונות המוערכים ביותר באקדמיה לדעתו של המאמן הספרדי.\nב-22 באפריל 2023 זומן לראשונה לסגל הקבוצה הבוגרת של ברצלונה, למשחק נגד אתלטיקו מדריד למחרת, במסגרת עונת 2022/2023 בלה ליגה, והפך לשחקן הצעיר ביותר בסגל בהיסטוריה של מועדון הכדורגל ברצלונה. שבוע לאחר מכן, בניצחון 4–0 על ריאל בטיס, נכנס בדקה ה-83 והפך לשחקן הצעיר ביותר בהיסטוריה של ברצלונה ששותף במשחק ליגה, וחמישי בהיסטוריה של ה\"לה ליגה\", בגיל 15 ו-290 ימים.\nב-20 באוגוסט פתח לראשונה בהרכב ברצלונה, בניצחון 2–0 על קדיס במסגרת המחזור הרביעי של עונת 2023/2024 בלה ליגה, והפך לצעיר ביותר שעושה זאת בגיל 16 ו-38 ימים. במחזור הבא הוא נבחר למצטיין המשחק בניצחון 4–3 על ויאריאל לאחר שבישל את השער הראשון לגאבי (והפך למבשל הצעיר בתולדות הקבוצה והליגה בכלל, בגיל 16 ו-45 ימים) ותרם גם לשער הניצחון של רוברט לבנדובסקי.\nב-19 בספטמבר, בגיל 16 ו-68 ימים, עקף ימאל את אנסו פאטי והפך לשחקן ברצלונה הצעיר ביותר (והשחקן השני בצעירותו אחרי יוסופה מוקוקו) שמשחק בליגת האלופות, לאחר שנכנס בדקה ה-68 בניצחון 5–0 על רויאל אנטוורפן, במשחק הראשון של עונת 2023/2024. במשחק השני בשלב הבתים, ניצחון 1–0 על פורטו ב-4 באוקטובר, הוא שבר את שיאו של סלסטין בביארו והפך לשחקן הצעיר ביותר שפותח במשחק ליגת האלופות, בגיל 16 ו-83 ימים.\nב-2 באוקטובר האריך את חוזהו בקבוצה עד 2026, וסעיף השחרור שלו נקבע על מיליארד אירו.\nב-8 באוקטובר, במהלך התיקו 2–2 מול גרנדה, כבש ימאל את שערו הראשון במסגרת ה\"לה ליגה\" והפך לכובש הצעיר בתולדותיה. ב-28 באוקטובר עלה כמחליף בהפסד 1–2 לריאל מדריד והפך לשחקן הצעיר ביותר בהיסטוריה של הקלאסיקו, כשהוא שובר את שיאו של ויסנס מרטינס אי אלמה מ-1941.\nב-11 בינואר 2024 כבש בניצחון 2–0 על אוססונה בחצי הגמר הסופר קאפ הספרדי 2023/2024, ובכך הפך לכובש הצעיר ביותר גם במפעל זה.\n\nימאל חבר בנבחרות הנוער של ספרד. ב-2021 הוא שיחק ארבעה משחקים וכבש שער אחד עבור נבחרת ספרד עד גיל 16.\nב-2022 שיחק גם בנבחרות עד גיל 15, 17 ו-19, ובמאי 2023 הוביל את ספרד לחצי גמר אליפות אירופה בכדורגל עד גיל 17, בו הפסידה 1–3 לצרפת. את שערה היחיד של הנבחרת במשחק זה כבש ימאל.\nב-1 בספטמבר 2023 זומן על ידי מאמן נבחרת ספרד הבוגרת, לואיס דה לה פואנטה, לסגל הנבחרת למשחקי מוקדמות יורו 2024. ב-8 בספטמבר הוא ערך את הופעת הבכורה שלו במדי ה\"לה רוחה\", ואף כבש בניצחון 7–1 על גאורגיה. בכך, הפך בגיל 16 ו-57 ימים לשחקן ולכובש הצעיר ביותר בהיסטוריה של נבחרת ספרד ושבר את שני השיאים של חברו לקבוצה, גאבי. בנוסף, הוא עקף את גארת' בייל ובפך לכובש הצעיר ביותר במוקדמות אליפות אירופה. ב-12 בספטמבר הוא הפך לשחקן הצעיר ביותר שפתח בהרכב נבחרת ספרד, בניצחון 6–0 על קפריסין.\nימאל זומן לסגל נבחרת ספרד ליורו 2024, וכבר במשחק הראשון בטורניר, ניצחון 3–0 על קרואטיה ב-15 ביוני, הפך לשחקן הצעיר ביותר שמופיע ומבשל באליפות אירופה בכדורגל, בגיל 16 ו-338 ימים. ב-9 ביולי הפך לכובש הצעיר ביותר בהיסטוריה של הטורניר, כשכבש בניצחון 2–1 על צרפת בחצי הגמר, וב-14 ביולי הפך לצעיר ביותר שזוכה בטורניר, בגיל 17 ויום.\n\nבין השיאים שימאל שבר טרם הגיעו לגיל 17 שנים:\n\nהצעיר ביותר שכבש שער במשחק בליגה הספרדית\nהצעיר ביותר שהשתתף אי פעם במשחק נוקאאוט בליגת האלופות\nהצעיר ביותר שהגיע ל-50 משחקים רשמיים בברצלונה\nהצעיר ביותר שבישל בברצלונה\nהצעיר ביותר שהשתתף בקלאסיקו\nהצעיר ביותר שהשתתף באליפות אירופה בכדורגל (וכתוצאה מכך הצעיר ביותר שבישל וכבש בטורניר).\nהצעיר ביותר לזכות בתואר \"איש המשחק\" במשחק תחת אופ\"א.\n\nנבחרת ספרד\n\nאליפות אירופה: 2024\n\nהשחקן הצעיר של טורניר יורו 2024\n\n לאמין ימאל, ברשת החברתית אינסטגרם\nלאמין ימאל, באתר Transfermarkt\nלאמין ימאל, באתר Fussballdaten.de (בגרמנית)\nלאמין ימאל, באתר Soccerway\nלאמין ימאל, באתר BDFutbol\nלאמין ימאל, באתר WorldFootball.net\nלאמין ימאל, באתר National Football Teams\nלאמין ימאל, באתר FootballDatabase.eu\nלאמין ימאל, באתר ESPN",
    "pageid": 2259731
  },
  {
    "title": "לוסי איוב",
    "extract": "לוּסִי אַיוּבּ (בערבית: لوسي أَيّوب; נולדה ב-21 ביוני 1992) היא מנחת טלוויזיה ורדיו ושחקנית ערבייה-ישראלית.",
    "pageid": 1574186
  },
  {
    "title": "ליונל מסי",
    "extract": "לְיוֹנֵל אַנדְרֶס \"לֵאוֹ\" מֶסִי קוּצִ'יטִינִי (או לִיאוֹנֵל; בספרדית: Lionel Andrés \"Leo\" Messi Cuccittini; נולד ב־24 ביוני 1987) הוא כדורגלן ארגנטינאי, המשחק בעמדות החלוץ והקשר ההתקפי במועדון האמריקאי אינטר מיאמי ובנבחרת ארגנטינה, בהם הוא משמש כקפטן. מכונה \"הפרעוש\" (בספרדית: \"La Pulga\"), בשל זריזותו וקומתו הנמוכה. מסי נחשב על ידי רבים לשחקן הכדורגל הגדול בכל הזמנים. הוא זכה בשמונה כדורי זהב ושישה נעלי זהב, ונבחר גם לנבחרת כל הזמנים של כדור הזהב. עד שעזב ב־2021, בילה את כל הקריירה המקצוענית שלו במועדון הקטלוני ברצלונה, עימה זכה ב־35 תארים, כולל עשר זכיות בלה ליגה, שבע זכיות בגביע המלך הספרדי וארבע זכיות בליגת האלופות. ככובש פורה ופליימייקר יצירתי, מסי מחזיק בשיאי שערים ובישולים רבים, הוא מלך השערים בכל הזמנים של הלה ליגה (474) ומלך השערים בהיסטוריה של נבחרות אמריקה הדרומית (104). מסי הבקיע 837 שערים בקריירת הבוגרים שלו, הוא סגן מלך השערים בכל הזמנים לפי הפדרציה הבין-לאומית להיסטוריה וסטטיסטיקה של הכדורגל. הוא מלך השערים עבור מועדון בודד (672) ומלך השערים של נבחרת ארגנטינה. הישגיו האישיים והקבוצתיים של מסי קיבעו את מעמדו כאחד מגדולי הכדורגלנים בכל הזמנים, ולדעת רבים גם כטוב בהיסטוריה.\nמסי נולד וגדל ברוסאריו, שם החל לשחק בילדותו במחלקות הנוער של ניואל'ס אולד בויס. בשנת 2000, בגיל 13, עבר לספרד והוחתם בברצלונה, שהסכימה לממן עבורו טיפול רפואי יקר בהורמון גדילה, לו הזדקק. באוקטובר 2004 שיחק לראשונה בקבוצה הבוגרת בגיל 17 בלבד. בשלוש השנים הבאות הוא ביסס את מעמדו כשחקן אינטגרלי עבור המועדון, ואף זכה בשתי אליפויות ספרד ואליפות אירופה. בעונתו המלאה הראשונה במדי הקבוצה, 2008/2009, הוא הוביל את הקבוצה לזכייה בטרבל ראשון מסוגו בכדורגל הספרדי. בהמשך שנת 2009 זכה בכדור הזהב בגיל 22 בלבד, והוא הוסיף וזכה בפרס בשלוש העונות הבאות והפך לשיאן הזכיות בו ולכדורגלן הראשון שזכה בו ארבעה פעמים ברציפות. בעונת 2011/2012, הוא כבש 50 שערי ליגה ו־73 שערים בכל המסגרות עבור ברצלונה, שיא אירופי של כל הזמנים. במהלך שנת 2012, כבש 91 שערים ב־69 הופעות במדי ברצלונה וארגנטינה, דבר שהוכר על ידי גינס כשיא עולמי. בשתי העונות הבאות זכה יריבו כריסטיאנו רונאלדו בכדור הזהב, וב־2015 זכה מסי בפעם החמישית לאחר עונת טרבל נוספת בה שבר את שיא השערים של הלה ליגה, שהחזיק מעמד 60 שנה. מסי הפך לקפטן הקבוצה ב־2018, וזכה בכדור הזהב השישי ונעל הזהב השישית שלו בסיום אותה עונה. ב־2021, לאחר שנות שפל בברצלונה, עזב מסי את ברצלונה שלא יכלה להכיל את חוזהו מבחינה כלכלית, וחתם במועדון הצרפתי פריז סן-ז'רמן, עימה זכה באליפות צרפת בעונת 2021/2022. ב-2023 חתם במועדון אינטר מיאמי.\nכשחקן נבחרת ארגנטינה, מסי הוא מלך השערים (106) ושיאן ההופעות (180) בכל הזמנים. ברמת הנוער, מסי זכה בגביע העולם בכדורגל עד גיל 20 ב־2005, בטורניר בו היה השחקן והכובש המצטיין, ומדליית זהב אולימפית באולימפיאדת בייג'ינג. סגנון המשחק שלו, מכדרר שמאלי ונמוך קומה, גרר השוואות לבן ארצו דייגו מראדונה, שהכריז אז על מסי כיורשו. לאחר הופעת בכורה בנבחרת הבוגרת ב־2005, הפך מסי במונדיאל 2006 לארגנטינאי הצעיר שמשחק וכובש בגביע העולם, הגיע לגמר קופה אמריקה 2007 (בו נבחר לשחקן הצעיר המצטיין) ולרבע גמר מונדיאל 2010. כקפטן הנבחרת החל מ־2011, הוביל מסי את נבחרתו לשלושה גמרים רצופים: גמר מונדיאל 2014, גמר קופה אמריקה 2015 וגמר קופה אמריקה 2016, אך היא הפסידה בכולם. לאחר ההפסד האחרון פרש מהנבחרת, אך חזר לאחר זמן קצר בעקבות לחץ כבד בארגנטינה. הוא הוביל את ארגנטינה להעפלה למונדיאל 2018, מקום שלישי בקופה אמריקה 2019, זכייה בקופה אמריקה 2021, בה נבחר לשחקן המצטיין והיה מלך השערים והבישולים, ובסיום שנת 2021 הוא זכה בכדור הזהב השביעי שלו. בשנת 2022 הוביל את נבחרתו לזכייה בפיינליסימה ובמונדיאל 2022, בו נבחר לשחקן המצטיין וזכה בנעל הכסף, עם שבעה שערים.\nמסי מעניק חסות לחברת אדידס מאז 2006. לפי העיתון פראנס פוטבול, הוא היה המשתכר הבכיר בעולם הכדורגל בחמש שנים מתוך שש בין 2009–2014 והוא דורג כספורטאי המרוויח ביותר לפי פורבס בשנים 2019 ו־2022. מסי נכלל ברשימת 100 המשפיעים בעולם של טיים מגזין בשנים 2011 ו־2012. בשנת 2020 זכה בפרס לוריוס לספורטאי השנה, והפך לספורטאי הקבוצתי הראשון שזוכה בפרס.",
    "pageid": 336762
  },
  {
    "title": "לינדון ג'ונסון",
    "extract": "לינדון ביינס ג'ונסון (באנגלית: Lyndon Baines Johnson, בראשי תיבות: LBJ; ‏27 באוגוסט 1908 – 22 בינואר 1973) היה נשיאהּ השלושים ושישה של ארצות הברית, בין השנים 1963–1969. כחבר המפלגה הדמוקרטית מטקסס, מילא ג'ונסון מספר תפקידים במהלך קריירה ארוכה בקונגרס האמריקאי, בו שירת כחבר בית הנבחרים (בשנים 1937–1949), וכן כסנאטור (בשנים 1949–1961). בין תפקידיו כיהן במשך שש שנים כמנהיג הרוב בסנאט, עד שנבחר לסגן נשיא ארצות הברית ב-1960, תחת הנשיא ג'ון קנדי. בנובמבר 1963, לאחר רצח קנדי, הפך לנשיא. ג'ונסון הוא אחד מארבעת האנשים ששירתו בכל המשרות הניתנות לבחירה בממשל הפדרלי.\nג'ונסון נולד בחווה בסטונוול, שבטקסס, ועבד כמורה ועוזר פרלמנטרי לפני שנבחר בעצמו לבית הנבחרים ב-1937. הוא נבחר לסנאט ב-1948, ומונה למצליף הרוב בסנאט ב-1951. ב-1953 הפך למנהיג המיעוט בסנאט, וב-1955 מונה למנהיג הרוב בסנאט. כמנהיג הרוב הסנאט, נודע ג'ונסון כאדם דומיננטי ובקשריו עם פוליטיקאים רבים שסייעו לו לקדם חקיקה. ניסה להתמודד במפלגה הדמוקרטית בבחירות של 1960 ונכשל, אולם קיבל את ההזמנה של המועמד שנבחר ג'ון קנדי להיות עמיתו למירוץ. הם ניצחו במירוץ צמוד את מועמדי המפלגה הרפובליקנית, ריצ'רד ניקסון והנרי קבוט לודג' הבן, וב-20 בינואר 1961, הושבע לתפקיד סגן הנשיא. ב-22 בנובמבר 1963, לאחר ההתנקשות בקנדי בדאלאס, טקסס ומותו באותו היום, ירש ג'ונסון את קנדי כנשיא. כעבור שנה, נבחר לכהונה מלאה בבחירות ב-1964 כשניצח את הסנאטור בארי גולדווטר מאריזונה ניצחון מוחץ.\nבתחומי הפנים, החל ותכנן את ביצוע \"החברה הגדולה\" – תוכנית חברתית רחבה שכללה שירותי בריאות לחולים ועניים כמדיקר ומדיקייד, שיפור מערכת החינוך, מלחמה בעוני, שיפור זכויות האדם ושוויון זכויות לשחורים. התוכנית כללה תמיכה בכלכלה צומחת, מלחמה בעוני ועזרה למיליוני אמריקאים לעלות מעל קו העוני. חוקי זכויות אזרח שנחתמו בידיו אסרו אפליה על רקע גזעי במקומות ציבוריים, בסחר בין-מדינתי, ובמקומות עבודה ובדיור. חוק זכות ההצבעה אסר דרישות מסוימות שהונהגו במדינות דרומיות על מנת להפלות אפרו-אמריקאים. עם העברת חוק ההגירה והאזרוח, ביצע רפורמה במערכת ההגירה של המדינה, ועודד הגירה ממדינות שאינן באירופה. נשיאותו נחשבה לשיא הליברליזם לאחר תקופת הניו דיל.\nבתחומי החוץ, נתפס ג'ונסון כאחראי לעיקר ההסלמה שחלה במלחמת וייטנאם, כאשר ב-1964 העביר הקונגרס חוק שאישר שימוש בכוח צבאי בדרום-מזרח אסיה ללא הכרזת מלחמה. מספר החיילים האמריקאים בווייטנאם גדל מכ-16,000 ב-1963 עד לכמעט 550,000 בתחילת 1968. מספר ההרוגים במלחמה עלה בהתמדה ומאמצי השלום נתקעו. חוסר שביעות הרצון מהמלחמה לווה בתנועות אנטי-מלחמתיות גדולות ואגרסיביות, בפרט בקרב אוניברסיטאות וקמפוסים בארצות הברית וברחבי העולם.\nבקיץ 1965 החלו מהומות רבות נגד מלחמת וייטנאם בערים הגדולות, והתפרעויות ומהומות בשכונות שונות במהלך הקיצים לאחר מכן. אויביו הפוליטיים של ג'ונסון החלו לדרוש החזרת החוק והסדר. על אף שהחל את נשיאותו עם תמיכה איתנה ונחשב למועמד מוביל בתחילת מערכת הבחירות של 1968, החליט לפרוש כבר בשלביה המוקדמים, נוכח התסכול הרב בציבור ובמפלגתו שלו עם המלחמה וההתנגדות לה. ניקסון נבחר להחליפו, כשקואליציית הניו דיל ששלטה בפוליטיקה במשך שלושים ושש שנה התפרקה. לאחר עזיבת תפקידו ב-1969, ג'ונסון חזר אל החווה שלו בטקסס, ומת מהתקף לב בגיל שישים וארבע ב-22 בינואר 1973.\nהוא הוכתר כאיש השנה של המגזין \"טיים\" לשנים 1964 ו-1967. בשנת 1973 החליטה סוכנות החלל האמריקאית נאס\"א לקרוא על שמו את \"המרכז לטיסות חלל מאוישות\" שביוסטון, הנקרא מאז \"מרכז החלל ג'ונסון\". עקב מדיניות הפנים שנקט, שהעבירה חוקים רבים בנושאי זכויות אזרח, שימוש בנשק, שימור הסביבה ומדיניות רווחה, היסטוריונים מחשיבים אותו לאחד הנשיאים הטובים שהיו לארצות הברית. עם זאת, ספג ביקורת רבה על מדיניותו במלחמת וייטנאם.",
    "pageid": 4223
  },
  {
    "title": "לן בלווטניק",
    "extract": "סר לאוניד \"לן\" ולנטינוביץ בלווטניק (באוקראינית: Леонід Валентинович Блаватнік, ברוסית: Леонид Валентинович Блаватник, באנגלית: Sir Leonard Valentinovich \"Len\" Blavatnik; נולד ב-14 ביוני 1957 בעיר אודסה) הוא איש עסקים, אוליגרך ופילנתרופ אמריקאי-בריטי יהודי, יליד אוקראינה הסובייטית. נמנה עם האוליגרכים הסובייטים שעשו את הונם עם התפרקות ברית המועצות. \nבמרץ 2022 העריך המגזין האמריקאי \"פורבס\" את הונו האישי בכ-35.4 מיליארד דולר. לפי הערכות העיתון הבריטי ה\"סאנדיי טיימס\", בלווטניק במהלך שנת 2021 הפך למיליארדר העשיר ביותר בממלכה המאוחדת.\nקיבל את תואר הכבוד התחילתי שניתן לבריטים מצטיינים Knight Bachelor בגין תרומותיו הפילנתרופיות הרבות לגלריית טייט ולמוזיאון ויקטוריה ואלברט שבלונדון.\nהשקעותיו בישראל כוללות את ערוץ הטלוויזיה המסחרי הישראלי רשת 13, והוא בעל השליטה בכלל תעשיות – שהיא בעלת חברת המלט נשר. הוא נדבן בולט גם בישראל.\n\nבלווטניק נולד בעיר אודסה שבאוקראינה, כשזו הייתה חלק מברית המועצות. לאחר סיום לימודי בית הספר התיכון, התקבל ללימודים במכון להנדסת תחבורה במוסקבה.\nבלווטניק ומשפחתו קיבלו אישור יציאה מברית המועצות ב-1978, והיגרו לארצות הברית. סיים לימודי מחשבים לתואר שני באוניברסיטת קולומביה שבניו יורק, והתחיל לעבוד בחברת בתי הכלבו האמריקאית מייסיס. מאוחר יותר קיבל תפקיד ניהולי זוטר, ועל כן החליט להתמקד בניהול, והחל ללמוד מנהל עסקים באוניברסיטת הרווארד שבבוסטון.\n\nלאחר סיום לימודיו עבד במשרד רואי החשבון \"ארתור אנדרסן\" כיועץ, ולאחר מכן בחברת ההשקעות \"אטלנטיק פרטנרס\".\nב-1986 הקים חברה בשם \"תעשיות אקסס\" דרכה השקיע בארצות הברית, באירופה ובאמריקה הדרומית. באותה שנה נישא לאמילי.\nכאשר החלה ההפרטה הגדולה בעקבות התפרקות ברית המועצות, חיפש חברו בעל הקשרים, ויקטור וקסלברג, שותף שיוכל לממן רכישת נכסים ופנה אל בלווטניק בהצעת שותפות בחברת ההשקעות \"רנובה\" שהקים.\nבלווטניק ווקסלברג רכשו את חברת \"צ'מינסקי נפט\" ואת \"סואל אלומיניום\". כעבור מספר שנים אוחדו שתי החברות, צ'מינסקי אוחדה עם \"טיומן אויל\" שבבעלות מיכאיל פרידמן וסואל אוחדה עם רוסאל של אולג דריפסקה.\nכאשר חיפשה בריטיש פטרוליום דריסת רגל בשוק הנפט והדלק ברוסיה, בחרה בחברה שבבעלות בלווטניק, וקסלברג ופרידמן והקימה איתם את חברת TNK-BP.\nבחלק מהכספים שקיבל רכש חברות מערביות, נדל\"ן כולל בתי מלון והשקיע בתקשורת.\nבשנת 2005 רכש ברכישה ממונפת את חברת הפטרוכימיה \"בזל פוליולפינס\" ובאמצעותה את חברת הפרוכימיה \"ליונדל\". הוא איחד את שתי החברות לחברה בשם \"תעשיות ליונדל בזל\", חברה הנחשבת מבחינת נפח הפעילות כשלישית בעולם בתחום הכימיקלים.\nבשנת 2007 ייסד את פרס בלווטניק למדענים צעירים.\nב-2008 רכש בלווטניק 20% ממניות חברת RGE הישראלית של אביב גלעדי.\nב-2011 רכש את חברת התקליטים וורנר מיוזיק גרופ האמריקאנית, תמורת כ-3.3 מיליארד דולר מאדגר ברונפמן הבן.\nב-2012 רכש את השליטה בחברת כלל תעשיות הישראלית.\nב-2016 רכשה RGE את השליטה בערוץ 10 (לימים ערוץ רשת 13) הישראלי. לימים העיד כי קנה את הערוץ לבקשתו של בנימין נתניהו. נתניהו גם סיפר כי ביקש מבלווטניק לקנות את הערוץ.\nב-2017 נחקר בלווטניק בלונדון בקשר לתיק 1000. לפי עדותו של בלווטניק, רכישת ערוץ 10 נעשתה לבקשת ראש ממשלת ישראל בנימין נתניהו, שהועברה באמצעות ארי הרו. על פי החשד, קבלת ההצעה של בלווטניק, שהציע מחיר כפול מזה של אילן שילוח, אפשרה העברת סכומי כסף לבעלי המניות וזה היה אחד התגמולים לארנון מילצ'ן. הדבר לא הוכח מעולם והמשטרה לא המליצה להגיש כתב אישום בגין האירוע הנטען, ולכן כתב האישום בפרשת 1000 אינו מזכיר חשד זה.\nב- 2018 בלטווניק זכה במכרז לרכישת התיאטרון המלכותי תיאטרון היימרקט, השוכן ברחוב הלונדוני היימרקט בווסט אנד של לונדון, ברובע הסיטי של וסטמינסטר. סכום הרכישה היה, לפי דיווחים, כ-40 מיליון ליש\"ט.\nב-2023 בעקבות אירועי מלחמת חרבות ברזל ואירועי האנטישמיות ההולכים וגוברים בקמפוסים בארצות הברית – ובפרט באוניברסיטת הרווארד (בה היה סטודנט בצעירותו), כולל עדותה הבעייתית של נשיאת האוניברסיטה קלודין גיי בקונגרס האמריקאי – הפסיק בלווטניק את תרומתו לאוניברסיטת הרווארד. זאת לאחר שהעמותה המשפחתית של המיליארדר תרמה להרווארד סכום מצטבר של כ-270 מיליון דולר, במהלך השנים.\nבדצמבר 2023 הטיל נשיא אוקראינה וולודימיר זלנסקי סנקציות אישיות על בלווטניק.\nתרומותיו בישראל כוללות תרומה לאוניברסיטת תל אביב שהביאה לקריאת בית הספר למדעי המחשב על שמו. קרן בלווטניק מעניקה מלגות בבית הספר למדעי המחשב. פרס בלווטניק למדענים צעירים ניתן גם לחוקרים בישראל.\n\nבלווטניק הוא חבר קרוב של בנימין נתניהו, ותרם להגנה המשפטית במשפטו של דונלד טראמפ.\nבלווטניק הוא גם חבר ותיק ושותף עסקי של האוליגרך הרוסי יליד אוקראינה ויקטור וקסלברג – אחד האנשים העשירים ביותר ברוסיה, מקורב לנשיא רוסיה ולדימיר פוטין, ונתון לסנקציות בינלאומיות בשל תמיכתו במשטרים טוטליטריים ובעבירות פליליות.\nמאז 1986 נשוי לאמילי (לבית אפלסון), ואב לארבעה. משפחתו מתגוררת בבריטניה.\n\n אתר האינטרנט הרשמי של לן בלווטניק (באנגלית)\nגלי וינרב וקים לב, ‏מיהו המיליארדר לן בלווטניק שנכנס למשא-ומתן לרכישת \"מעריב\" מעופר נמרודי?, באתר גלובס, 30 ביולי 2008\nרונית דומקה, האימפריה של לן בלווטניק: מסחורות וכימיקלים ועד למל גיבסון ומטאליקה, באתר TheMarker‏, 20 במאי 2012\nלי-אור אברבך, אהרון רוזן, טלי ציפורי ורועי גולדנברג, ‏נא להכיר: אלה בעלי השליטה החדשים בערוץ 10, באתר גלובס, 5 ביוני 2015 \n שוקי שדה, המיליארדר שעשוי להיות האיש הכי חשוב במשק הישראלי, באתר TheMarker‏, 5 ביוני 2015\nשלומית לן, ‏למיליארדר נגמרה הסבלנות? בלווטניק מחשב מסלול מחדש, באתר גלובס, 25 באוגוסט 2018\n לן בלווטניק, במסד הנתונים הקולנועיים IMDb (באנגלית)\n לן בלווטניק, במסד הנתונים הקולנועיים KinoPoisk (ברוסית)",
    "pageid": 562859
  },
  {
    "title": "מאיה האריס",
    "extract": "מאיה לקשמי האריס (באנגלית: Maya Lakshmi Harris;‏ נולדה ב-30 בינואר 1967) היא עורכת דין ופעילה פוליטית אמריקאית.",
    "pageid": 1907645
  },
  {
    "title": "מיוחדת (סדרת טלוויזיה)",
    "extract": "מיוחדת היא סדרת טלוויזיה ישראלית, אשר משודרת בכאן חינוכית החל מ-3 ביולי 2022.\nהסדרה זכתה בפרס בינלאומי בפסטיבל \"מיפקום\" 2022 בקטגוריית ייצוג מוגבלויות בסדרה מתוסרטת הטובה ביותר.\nב-25 בדצמבר 2022 פורסם כי הסדרה תחודש לעונה שנייה.\nב-27 ביוני 2023 פורסם כי הסדרה נמכרה לטורקיה וכי תופק שם עיבוד מקומי לסדרה. ב-14 בינואר 2024 פורסם כי העונה הראשונה של הסדרה משודרת בנטפליקס, והיא נמכרה לחברה זאת.\nב-11 ביוני 2024 פורסם הפרומו לעונה השנייה, והוכרז שהעונה השנייה תשודר ב-23 ביוני 2024.",
    "pageid": 2111413
  },
  {
    "title": "מישל אובמה",
    "extract": "מישל לווהן רובינסון-אובמה (באנגלית: Michelle LaVaughn Robinson-Obama; נולדה ב-17 בינואר 1964) היא עורכת דין וסופרת אמריקאית. היא רעייתו של הנשיא ה-44 של ארצות הברית, ברק אובמה והייתה הגברת הראשונה של ארצות הברית הראשונה ממוצא אפרו-אמריקאי.",
    "pageid": 602384
  },
  {
    "title": "מלאניה טראמפ",
    "extract": "מלאניה טראמפ (באנגלית: Melania Trump; נולדה ב-26 באפריל 1970) היא רעייתו של נשיא ארצות הברית ה-45, דונלד טראמפ, והייתה הגברת הראשונה של ארצות הברית משנת 2017 ועד שנת 2021. מלאניה, ילידת סלובניה שהיגרה לארצות הברית בבגרותה, הייתה בעבר דוגמנית ומעצבת שעונים ותכשיטים. לה ולדונלד טראמפ בן אחד משותף.",
    "pageid": 1356790
  },
  {
    "title": "מלחמת לבנון השנייה",
    "extract": "מלחמת לבנון השנייה התנהלה בין ישראל לחזבאללה בקיץ 2006 בלבנון ובצפון ישראל. המלחמה נפתחה בשם מבצע שכר הולם עקב חטיפתם של שני חיילי צה\"ל אלדד רגב ואהוד גולדווסר שלאחר מכן שונה לשם מבצע שינוי כיוון, אולם לאחר סיומה נקבע שמה למלחמת לבנון השנייה. בלבנון מכונה המלחמה מלחמת 34 הימים או מלחמת יולי (בערבית: حرب تَمُّوز, תעתיק מדויק: חַרְבּ תמוּז). המלחמה נמשכה 34 ימים, מ־12 ביולי (ט\"ז בתמוז ה'תשס\"ו) עד הפסקת האש ב־14 באוגוסט (כ' באב ה'תשס\"ו), אם כי כוחות צה\"ל המשיכו לפעול בלבנון עד 1 באוקטובר 2006.\nהעילה למלחמה הייתה תקיפה מתוכננת של חזבאללה באזור גבול ישראל–לבנון, בתקרית שבה נחטפו שני חיילי צה\"ל ונהרגו שלושה, במקביל להפגזה ארטילרית כבדה. בעקבות האירוע הגיבה ישראל בתקיפה מסיבית, ראשית מן האוויר, ולאחר מכן גם בעזרת יחידות הקרקע שנלחמו נגד כוחות החזבאללה בדרום לבנון.\nכחלק מתוצאות המלחמה, קיבלה מועצת הביטחון של האומות המאוחדות את החלטה 1701, האוסרת על הכנסת כל נשק לדרום לבנון. עם זאת, חזבאללה התעצם ברקטות ארוכות טווח, באיכויות ובהיקפים גדולים משמעותית ממה שהיו לו טרם המלחמה, אך נשמר שקט יחסי באזור הגבול.\nהמלחמה נתפסה בקרב הציבור הישראלי ככישלון ונמתחה ביקורת קשה על הדרג המדיני ועל הפיקוד הצבאי הבכיר על דרך ניהול המלחמה. הקמת ועדת וינוגרד ומחאה ציבורית גרמה, בין השאר, להתפטרותם של הרמטכ\"ל דני חלוץ ושל אלוף פיקוד הצפון אודי אדם.",
    "pageid": 217369
  },
  {
    "title": "נגה - ניהול מערכת החשמל",
    "extract": "נגה - ניהול מערכת החשמל בע\"מ היא חברה ממשלתית ישראלית לניהול מערכת החשמל הארצית.\nהחברה הוקמה במסגרת הרפורמה במשק החשמל בישראל, שנועדה לצמצם את המונופול של חברת החשמל בתחום זה. עד לחתימה על הרפורמה בחברת החשמל בשנת 2018 לא הייתה שום פעילות בחברה. במסמך הרפורמה נקבעו בין היתר עקרונות להעברת עובדי חברת החשמל לחברת ניהול המערכת. בעקבות החתימה התמנה יושב ראש, סמי תורג'מן והחלה פעילות להתארגנות לקראת הפעלת החברה.\nביוני 2020, רשות החשמל פרסמה \"רישיון ניהול המערכת\" ובכך נקבעה מסגרת רגולטורית לפעילות החברה. החברה החלה לפעול בסוף שנת 2020 כאשר הועברו אליה יחידת התכנון פיתוח וטכנולוגיה ויחידת הסטטיסטיקה מחברת החשמל. בהמשך, בנובמבר 2021 הועברה אליה יחידת ניהול המערכת והחברה החלה לפעול באופן מלא.\nמנכ\"ל החברה הראשון היה יורם כהן, וכיום המנכ\"ל הוא שאול גולדשטיין שכיהן בעבר כמנהל רשות הטבע והגנים.\nעם הפעלתה המלאה של החברה היא מנהלת את תכנון ופיתוח מערכת החשמל והפעלת יחידות ייצור החשמל בישראל, שכשני שלישים ממנו נמצאים בידי חברת החשמל לישראל, והשליש הנותר – בחברות פרטיות. כמו כן החברה אחריות על ניהול ביקוש החשמל על היבטיו השונים. המטה הטכני של החברה ממוקם בחיפה במרכז קסטרא.",
    "pageid": 2037771
  },
  {
    "title": "עומר אדם",
    "extract": "עומר אדם (נולד ב-22 באוקטובר 1993) הוא זמר ישראלי.",
    "pageid": 2259941
  },
  {
    "title": "עופר ינאי",
    "extract": "עופר ינאי (נולד ב-2 בפברואר 1975) הוא יו\"ר, מייסד ובעל השליטה של נופר אנרגיה, חברה ציבורית העוסקת בייזום, השקעה, הקמה והפעלה של מתקנים לייצור חשמל ממקורות אנרגיה מתחדשת, בעיקר על גגות ומאגרי מים. החל משנת 2023 ינאי נמנה עם בעלי מועדון הכדורסל הפועל תל אביב, ובעל השליטה בקבוצת הבוגרים.",
    "pageid": 1990984
  },
  {
    "title": "עמית איסמן",
    "extract": "עמית אַיְסְמַן (נולד ב-23 בנובמבר 1967) הוא עורך דין ישראלי המכהן כפרקליט המדינה. קודם לכן כיהן כפרקליט מחוז חיפה (פלילי). בין השנים 2015–2017 שימש משנה לפרקליט המדינה לתפקידים מיוחדים במינוי בפועל.",
    "pageid": 1875444
  },
  {
    "title": "ערב הסעודית",
    "extract": "הממלכה הערבית הסעודית (בערבית חג'אזית: ‏‏?‏, אַלְמַמְלַכַּה (א)לְעַרַבִּיַּה (אל)סֻּעוּדִּיַּה; בקיצור: ٱلسَّعُودِيَّة, (אל)סַּעוּדִיַּה; שם חוץ רשמי: ערב הסעודית, العرب السّعوديّة) היא מדינה בדרום-מערב אסיה, המדינה בעלת השטח הגדול ביותר בחצי האי ערב. היא גובלת בעיראק, בירדן, בכווית, בעומאן, קטר, איחוד האמירויות הערביות ותימן, במפרץ הפרסי בצפון-מזרחה ובים האדום במערבה. כלכלתה נשענת במידה רבה על מרבצי הנפט המצויים בה, והיא מדורגת כיצואנית הנפט הגדולה ביותר בעולם. השפה הרשמית בה היא הערבית, והמשטר בה הוא מסוג מונרכיה אבסולוטית עם מאפיינים של תיאוקרטיה אסלאמית.\nכ-40% מתושבי ערב הסעודית, כ-13.5 מיליון תושבים, מרוכזים בארבע ערים בלבד: ריאד, ג'דה, אל-מדינה ומכה.\nערב הסעודית היא חברה בכירה בארגון לשיתוף פעולה אסלאמי (OIC), וכן חברה-מייסדת בליגה הערבית.",
    "pageid": 4380
  },
  {
    "title": "פופאי (טיל)",
    "extract": "פופאי הוא טיל אוויר-קרקע שפותח בישראל על ידי חברת רפאל מערכות לחימה מתקדמות. הטיל נמצא בשירות חיל האוויר הישראלי ובמספר חילות אוויר זרים, כולל חיל האוויר האמריקני (תחת השם AGM-142). לטיל גם נגזרת טורבו ארוכת טווח שנטען שנעשה בו שימוש בצוללות הישראליות.",
    "pageid": 160050
  },
  {
    "title": "פרשת בלק",
    "extract": "פָּרָשַׁת בָּלָק היא פרשת השבוע השביעית בספר במדבר. לפי החלוקה לפרקים, היא מתחילה בפרק כ\"ב, פסוק ב' ומסתיימת בפרק כ\"ה, פסוק ט'.\nהפרשה עוסקת בעיקרה בסיפור ניסיונו של בלק מלך מואב לקלל את עם ישראל באמצעות בלעם בן בעור, במטרה להחליש את ישראל ולגרשם מגבולו. לבסוף אלוהים מאלץ את בלעם לברך את עם ישראל במקום לקלל. בסוף הפרשה מופיע גם חטא בעל פעור בו ישראל חוטאים עם בנות מואב ונענשים במגפה, פעולת הקנאות של פנחס מסיימת את המגפה. לרוב קוראים את הפרשה בשבת שלפני שבעה עשר בתמוז.\nבחוץ לארץ, בשנים שבהן יום טוב שני של שבועות חל בשבת קוראים את פרשת בלק ביחד עם פרשת חוקת. לפי מנהג תימן המקורי, שמקורו מהגאונים, במקום לחבר את מטות ומסעי (ברוב השנים), מחלקים את פרשת חוקת לשניים ומחברים את חציה הראשון (עד פרק כ', פסוק כ\"א) לפרשת קרח, ואת חציה השני, \"פרשת ויסעו מקדש\" (משם ואילך), לפרשת בלק. כיום מעטים מבני יהדות תימן משמרים מנהג זה בארץ ישראל, אך נפוץ יותר בקהילות התימנים בארץ ישראל לחבר חוקת ובלק, ויש נוהגים לחבר מטות ומסעי, כשאר הקהילות.\n\nבלק מודאג מבואם של בני ישראל לתחום ארצו ושולח שליחים להזמין את בלעם לקלל את ישראל. בלעם מסרב לשליחים בטענה שאלוהים מתנגד ללכתו איתם. בלק שולח שליחים נוספים ובלעם עונה להם: ”אִם יִתֶּן לִי בָלָק מְלֹא בֵיתוֹ כֶּסֶף וְזָהָב לֹא אוּכַל לַעֲבֹר אֶת פִּי ה' אֱלֹהָי לַעֲשׂוֹת קְטַנָּה אוֹ גְדוֹלָה.” לבסוף יוצא בלעם לארץ מואב לאחר שקיבל את התנאי שהציב לו אלוהים באותו לילה, לפיו יאמר רק את אשר ישים אלוהים בפיו.\n\nבדרך למואב מופיע מלאך הניצב בדרכו של בלעם. המלאך אוחז חרב בידו במטרה להרוג אותו אך בלעם אינו רואה אותו וממשיך לרכב לכיוונו. אתונו לעומת זאת רואה את המלאך ומפחדת, כתוצאה מכך היא סוטה מהדרך. בלעם, שאינו מבין את פשר התנהגותה המוזרה, מכה אותה כדי להשיבה אל הדרך.\nהמלאך מוסיף וחוסם את דרכו שוב, גם בפעם השנייה והשלישית האתון מנסה להתחמק ובלעם מוסיף להכותה.\nבפעם השלישית מתרחש מחזה ניסי כאשר אלוהים פותח את פי האתון אשר מסבירה לבלעם את פשר התנהגותה המוזרה.\nשיחת האתון ומפגש בלעם עם המלאך כפי שמופיעה בתורה:\n\nהמלאך שולח את בלעם לדרכו ומזכיר לו לומר רק את דברי אלוהים.\n\nבלעם נפגש עם בלק ומורה לו לבנות שבעה מזבחות ולהקריב עליהם שבעה פרים ושבעה אילים, כדי שרוח הנבואה תשרה עליו. למורת רוחו של בלק ובניגוד לתוכניותיו, בלעם מרעיף על עם ישראל נבואות ברכה ושבח במקום לקללם. לאחר שבלק מביע תרעומת, בלעם מודיע שוב ושוב על כוונתו לומר רק את הדברים שאלוהים שם בפיו. התרחשות זו חוזרת על עצמה שלוש פעמים. לאחר שבלק מצהיר על אכזבתו בפעם השלישית, מוסיף בלעם עוד נבואה שעיקרה תחזיות על עתיד העמים באזור.\n\n ערך מורחב – חטא בעל פעור\nבסיום הפרשה מתואר חטא בעל פעור: בני ישראל חוטאים וזונים עם בנות מואב ואף משתחווים לאלוהי מואב. בעקבות כך פורצת מגפה בעם. פנחס מקנא לאלהים ודוקר ברומח מנהיג ישראלי שזנה עם מדיינית לעיני העם, ובעקבות כך נעצרת המגפה.\n\nפרשת בלק מורכבת משלושה סדרים שלמים. לעומת זאת, לפי החלוקה הנוצרית לפרקים, הפרשה מתחילה באמצע פרק ומסתיימת באמצע פרק.\nיש בפרשה 104 פסוקים, המאוגדים בפרשה אחת פתוחה ופרשה אחת סתומה.\n\nהשבת בה קוראים את פרשת בלק יכולה לחול בשבעה תאריכים שונים:\n\nשנת השג - ז' בתמוז\nשנת החא - ט' בתמוז\nשנת זשה ושנת בחה, שנת בשה ושנת גכה - י\"ב בתמוז, בחוץ לארץ יחד עם פרשת חקת ובארץ ישראל בנפרד\nשנת זחג, שנת זשג ושנת בחג - י\"ד בתמוז\nשנת השא ושנת זחא - ט\"ז בתמוז\nשנת הכז - י\"ז בתמוז\nשנת בשז ושנת גכז - בארץ ישראל י' בתמוז, בחוץ לארץ י\"ז בתמוז\n\nההפטרה היא בספר מיכה, מפרק ה', פסוק ו' (האיטלקים מתחילים בפסוק ד') עד פרק ו', פסוק ח'. מיכה מזכיר בנבואתו את פרשת בלעם:\n\nכתובת בלעם\n\nהטקסט:\n\n פרשת בלק,  באתר ויקיטקסט\nפרשת בלק - הטקסט עם תרגום אונקלוס, באתר \"מכון ממרא\"\nפרשת בלק, באתר \"מקראות גדולות הכתר\"\nפרשת בלק, באתר \"תורת אמת\"\nפרשת בלק עם ההפטרה, להאזנה באתר \"ספוטיפיי\"\nפרשנות:\n\nגיליונות נחמה לפרשת בלק\nפרשת בלק, באתר אוניברסיטת בר-אילן\nפרשת בלק, באתר \"כיפה\"\nפרשת בלק עם פירוש רש\"י, באתר \"בית חב\"ד\"\nשיעורי תורה לפרשת בלק, באתר \"ישיבה\"\nשיעורים לצפייה על פרשת בלק, באתר \"בינינו\"\nפרשת בלק, באתר פרשת השבוע\nהערך \"פרשת בלק\", באתר ויקישיבה\nדברי תורה לפרשת בלק באתר ישיבת הר ברכה\nשיעורים לצפייה על פרשת בלק, באתר \"התנועה הרפורמית\"",
    "pageid": 87081
  },
  {
    "title": "פרשת פינחס",
    "extract": "פָּרָשַׁת פִּינְחָס היא הפרשה השמינית בספר במדבר. לפי החלוקה לפרקים, היא מתחילה בפרק כ\"ה, פסוק י' ומסתיימת בפרק ל', פסוק א'.\nפינחס אשר על שמו נקראת הפרשה כולה הוא נכדו של אהרון הכהן, שבקנאת ה' הרג בסוף הפרשה הקודמת (בלק) את זמרי בן סלוא, ובפרשה זו מקבל ברכה ייחודית מאת ה', וממונה 'לכהונת עולם'. \nפינחס עצר את המגפה שפרצה לאחר חטא השיטים בכך שהרג שנים מן החוטאים. פינחס מתבשר שהוא מקבל על כך מינוי לכהן וברית שלום. לאחר המגפה צבא עם ישראל מתארגן ונמנה לקראת הכניסה לארץ ישראל, בנות צלופחד פונות בבקשה לקבל את נחלת אביהן בארץ ישראל ונענות בחיוב. בסוף הפרשה מפורטים דיני קורבן התמיד, קרבן ראשי חודשים והמועדים השונים.\nפרשה זו היא השנייה באורכה מבין פרשות השבוע – יש בה 168 (קס\"ח) פסוקים. הפרשה נקראת לרוב בסמוך לשבעה עשר בתמוז.",
    "pageid": 88921
  },
  {
    "title": "צנעא",
    "extract": "צנעא (בערבית: صنعاء, תעתיק מדויק צַנְעַאא') היא בירת תימן והעיר הגדולה בה. העיר מחולקת לעשר יחידות שלטוניות משניות.\nצנעא נוסדה במאה ה-2 לפנה\"ס או במאה ה-1 לפנה\"ס, כמצודה מבוצרת במפגשן של דרכי מסחר. היא נשלטה על ידי ממלכות חמיר וסבא, והחל מהמאה ה-3 הייתה לבירתה של האחרונה. היא הייתה מרכז דתי יהודי ונוצרי ונשלטה על יד ממלכת אקסום ועל ידי האימפריה הסאסאנית. האסלאם הגיע לעיר בתחילת המאה ה-7 והיא הייתה למרכז חשוב להפצתו. השליטה בעיר עברה פעמים רבות בין השבטים והשושלות המקומיות בתימן, והיא נכבשה גם על ידי הממלוכים והעות'מאנים. מאז 1918 העיר היא חלק מתימן העצמאית, על גלגוליה השונים, ומשך רוב הזמן שימשה כבירתה. מרכזה ההיסטורי של העיר הוכרז כאתר מורשת עולמית בשנת 1986, והיא נבחרה כבירת התרבות הערבית לשנת 2004. כיום העיר נמצאת תחת שליטתם של החות'ים.\n\n",
    "pageid": 42124
  },
  {
    "title": "ראש המטה הכללי",
    "extract": "שגיאות פרמטריות בתבנית:משרה שימוש בפרמטרים מיושנים [ דרגה צבאית ] \nראש המטה הכללי (או בקיצור: הרמטכ\"ל) הוא הדרג הפיקודי העליון בצבא ההגנה לישראל.\nראש המטה הכללי נתון למרות ממשלת ישראל וכפוף ישירות לשר הביטחון. הוא קצין בדרגת רב-אלוף (רא\"ל), הדרגה הגבוהה ביותר בצה\"ל.",
    "pageid": 2443
  },
  {
    "title": "שלמה למברגר",
    "extract": "שלמה (מומי) למברגר (נולד בכ' בטבת תשכ\"ה, 25 בדצמבר 1964) הוא עורך דין ישראלי, המשנה לפרקליט המדינה לעניינים פליליים.",
    "pageid": 1782552
  },
  {
    "title": "תדלוק אווירי",
    "extract": "תדלוק אווירי הוא תהליך של העברת דלק מכלי טיס אחד למשנהו בזמן טיסה. פעולה זו מאפשרת להגדיל את משך הזמן שכלי הטיס נשאר באוויר, ואת טווח הטיסה. תדלוק אווירי מאפשר גם להגדיל את כמות הנשק, המטען או אנשי הצוות שכלי הטיס נושא. ההגדלה המרבית של המטען מתאפשרת על ידי הקטנת כמות הדלק שכלי הטיס נושא בזמן ההמראה, והשלמת הדלק החסר בזמן שכלי הטיס כבר באוויר.\nתדלוק אווירי כרוך בעלויות גבוהות ובסיכון גדול יחסית, ומצריך התקנה של ציוד מיוחד על המטוס באופן שמונע שימוש בו למטרות אחרות. עקב כך מבוצע כיום תדלוק אווירי לצרכים צבאיים בלבד.",
    "pageid": 311587
  },
  {
    "title": "קטגוריה:בני יפת",
    "extract": "",
    "pageid": 812726
  },
  {
    "title": "אור החיים (ספר)",
    "extract": "אור החיים הוא חיבורו המפורסם של רבי חיים בן עטר והוא ביאור על חמשת חומשי התורה, ומשלב ביאור עם דרש וקבלה. החיבור קודש על ידי ראשי תנועת החסידות, שראו בו ספר יסוד לדרכם והשתדלו להתמיד בלימודו ובהדפסתו, ואף ראו בכך סגולה לעניינים רבים ובעיקר לפוריות והולדה. ברבות השנים הוא הודפס במהדורות שונות של מקראות גדולות לצד ביאורם של הראשונים.",
    "pageid": 1209427
  },
  {
    "title": "איל וולדמן",
    "extract": "איל וַולדמן (נולד ב-16 ביולי 1960) הוא מהנדס חשמל, יזם ואיש עסקים ישראלי. המייסד של חברת מלאנוקס, אשר נמכרה לענקית הטכנולוגיה Nvidia בסכום של למעלה מ-7 מיליארד דולר בשנת 2020. חתן פרס ישראל ליזמות וחדשנות טכנולוגית לשנת ה'תשפ\"ד (2024).\nכיום וולדמן מכהן כיו\"ר וולדו הולדינגס, חברת השקעות פרטית בבעלותו. בנוסף הוא חבר דירקטוריון בחברת השבבים פליופס, ובעבר כיהן בדירקטוריון צ'ק פוינט.",
    "pageid": 1524825
  },
  {
    "title": "אילנה דיין",
    "extract": "אילנה דיין-אורבך (נולדה ב-8 במאי 1964) היא עיתונאית, פובליציסטית, שדרנית, ותחקירנית ישראלית; בעלת תואר דוקטור במשפטים. פעילותה העיתונאית הבולטת היא תוכנית התחקירים \"עובדה\" בעריכתה, אותה היא מובילה מאז 1993.",
    "pageid": 24095
  },
  {
    "title": "אסמאעיל הנייה",
    "extract": "אִסמאעיל עבד א-סלאם אחמד הנייה (בערבית: إسماعيل عبد السلام أحمد هنية; תעתיק מדויק: אסמאעיל עבד אלסלאם אחמד הניה, מוכר גם בכוניה \"אבו אל-עבד\"; נולד ב-29 בינואר 1962) הוא ראש הלשכה המדינית של חמאס החל ממאי 2017. הוא החליף בתפקיד זה את ח'אלד משעל. קודם לכן כיהן כראש ממשלת הרשות הפלסטינית ה-5, ולאחר ההפיכה בעזה המשיך לכהן כראש הממשלה של ארגון הטרור חמאס, ברצועת עזה, בניגוד להחלטת יושב ראש הרשות הפלסטינית מחמוד עבאס, שמינה כראש ממשלה את סלאם פיאד.\nהנייה הוא אחד מראשי הנהגת ארגון חמאס לאחר הריגת אחמד יאסין ועבד אל עזיז א-רנתיסי, ובאפריל 2012 נבחר גם לכהן כראש הלשכה המדינית של החמאס בעזה, עד להחלפתו בשנת 2017 על ידי יחיא סנוואר.",
    "pageid": 146532
  },
  {
    "title": "בדר א-דין אל-חות'י",
    "extract": "בדר א-דין אל-חות'י (בערבית: بدرالدين الحوثي; 3 בנובמבר 1926 – 25 בנובמבר 2010) היה פוליטיקאי תימני וחוקר אסלאם. הוא שימש כמנהיג הרוחני של ארגון הטרור התימני חות'ים ושימש כמנהיגו לתקופה קצרה ב-2004.",
    "pageid": 2270753
  },
  {
    "title": "בית\"ר",
    "extract": "ברית הנוער העברי על שם יוסף תרומפלדור, הידועה בראשי התיבות בית\"ר, היא תנועת נוער ציונית. היא קמה עבור צעירי התנועה הרוויזיוניסטית ולאחר הקמת המדינה של תנועת החרות.\nהתנועה נקראת על שם יוסף טרומפלדור, סמל לגבורה יהודית בעת החדשה, ועל שמה של עיר-המצודה ביתר, המסמלת גבורה יהודית בעת העתיקה. על מנת לשמר את שמה של המצודה, מאוית השם טרומפלדור בת'. השם נקבע על ידי זאב ז'בוטינסקי, מי שכונה \"ראש בית\"ר\" והיה אביה הרעיוני והנהיגה עד פטירתו. סמל התנועה, המנורה, נקבע לפי סמל הגדודים העבריים.",
    "pageid": 1874
  },
  {
    "title": "בני אבני",
    "extract": "בני אבני (נולד ב-26 בספטמבר 1970) הוא שחקן ישראלי וטייס באל על וביחידת הכיבוי האווירי.",
    "pageid": 1204156
  },
  {
    "title": "ג'ורג' ווקר בוש",
    "extract": "ג'ורג' ווקר בוש (באנגלית: ‏‏?‏; נולד ב-6 ביולי 1946) הוא פוליטיקאי ואיש עסקים אמריקאי, שכיהן כנשיאהּ ה-43 של ארצות הברית בשנים 2001–2009.\nבוש נולד בקונטיקט וגדל בטקסס. אביו, ג'ורג' הרברט ווקר בוש, כיהן כנשיאהּ ה־41 של ארצות הברית במשך קדנציה אחת וכסגן הנשיא במשך 2 קדנציות רצופות. ב-1994 נבחר לראשונה לתפקיד פוליטי, כמושל טקסס.\nבשנת 2000 נבחר בוש בבחירות לנשיאות לאחר שבועות שבהם התגלעו מחלוקת וחוסר ודאות לגבי תוצאות ההצבעה בפלורידה, שהסתיימו בסופו של דבר באמצעות פסיקה על חודו של קול בבית המשפט העליון. בחירות אלה היו הפעם הראשונה מאז 1888 שבהן נבחר נשיא ללא רוב של קולות הבוחרים אלא בהכרעת חבר האלקטורים.\nבוש הבטיח במערכת הבחירות לעסוק בעיקר בנושאי פנים, ועל כן כבר בראשית כהונתו הוביל רפורמה של קיצוץ מסים. פיגועי 11 בספטמבר גרמו לשינוי בסדרי העדיפויות של ממשלו, ומרכז הכובד של כהונתו התמקד במלחמה העולמית בטרור. בוש גיבש קואליציות בינלאומיות בראשות ארצות הברית שכוחותיהן הצבאיים כבשו את אפגניסטן ועיראק. כוחות אלה נשארו בשתי המדינות עד אחרי סיום כהונתו של בוש, ובמהלך העת הזו ספגו אבדות כבדות במאבקם נגד כוחות גרילה מקומיים. על הקדנציה השנייה של בוש העיבו בעיקר טיפול הממשל בהוריקן קתרינה, שספג ביקורת רבה, והמשבר הכלכלי העולמי שפרץ לקראת סופה.",
    "pageid": 1914
  },
  {
    "title": "דוד דביר",
    "extract": "דוד דביר (נולד ב-12 בספטמבר 1949) הוא רקדן ומורה ישראלי למחול. נודע לציבור הרחב בשל היותו שופט בתוכניות המציאות \"נולד לרקוד\", \"רק רוצים לרקוד\" ו\"רוקדים עם כוכבים\".",
    "pageid": 459037
  },
  {
    "title": "דמוגרפיה של ישראל",
    "extract": "אוכלוסיית מדינת ישראל מנתה נכון ל-9 במאי 2024, 9,900,000 תושבים (ישראלים). נתון זה כולל כחצי מיליון אזרחים יהודים אשר חיים בהתנחלויות ביהודה ושומרון, וכולל כ-350,000 ערבים תושבי מזרח ירושלים שאינם בעלי אזרחות ישראלית, אך אינו כולל את שאר הפלסטינים החיים ביהודה ושומרון תחת שלטון ישראל. כמו כן, הנתון אינו כולל כ-118,000 עובדים זרים (מתוכם כ-18,000 עובדים שאשרתם פגה); תיירים ללא אשרה בתוקף, שמספרם מוערך בכ-58,000; פליטים ומסתננים מאפריקה, שמספרם המוערך עומד על כ-23,000 (לא כולל ילדיהם שנולדו בישראל ולא כולל אלו שקיבלו מעמד בישראל לאחר שהסתננו) ומספר משתנה ובלתי ידוע של כמה אלפי שוהים בלתי חוקיים תושבי הרשות הפלסטינית.\nלשם השוואה, עם קום המדינה חיו בישראל כ-780,000 תושבים.\nנכון ל-2024 כ-73.2% מתוך 9.8 מיליון תושבי ישראל מוכרים כיהודים (כ-7.25 מיליון), כ-21.1% מהם הם ערבים-מוסלמים, ערבים-נוצרים או דרוזים (כ-2.037 מיליון) וכ-5.7% (כ-534 אלף), מוגדרים \"אחרים\" מהם 300,000 יהודים על פי חוק השבות הרשומים במשרד הפנים כחסרי סיווג דת והשאר הם נוצרים לא-ערבים – כולל בני משפחות של יהודים שלא התגיירו, ארמנים, כמרים ונזירים מלאומים שונים, כמו כן קהילה מוסלמית של צ'רקסים, קהילת העבריים השחורים, פליטים וייטנאמים לשעבר, ובני דתות ולאומים אחרים.\nתוחלת החיים הממוצעת בישראל נכון לשנת 2022 היא 83.5 שנה, מקום 5 בעולם.\nישראל היא המדינה בעלת קצב גידול האוכלוסין המהיר ביותר מבין המדינות המפותחות, 2% (קצב גידול של 2.1% של האוכלוסייה הערבית לעומת 1.7% של אוכלוסייה יהודית ו\"אחרים\") במהלך תשפ\"ב, בכך היא סוטה מהמודל הקלאסי של תמורה דמוגרפית וממוקמת במקום ה-26 ברשימת המדינות בעלות צפיפות האוכלוסין הגבוהה בעולם. עד 2040 צפויה ישראל להפוך למדינה הצפופה ביותר ב-OECD.\nבמהלך תשפ\"ב נוספו לאוכלוסייה במאזן ההגירה לישראל כ-63 אלף איש, מהם כ-59 אלף עולים חדשים.",
    "pageid": 4145
  },
  {
    "title": "דן תורג'מן",
    "extract": "דן תורג'מן (נולד ב-17 באוקטובר 1958) הוא במאי קולנוע וטלוויזיה ושחקן טלוויזיה, קולנוע ותיאטרון ישראלי.",
    "pageid": 208988
  },
  {
    "title": "דקל קינן",
    "extract": "דקל קינן (נולד ב-15 בספטמבר 1984) הוא כדורגלן ומאמן ישראלי המשמש מאמן-שחקן המשחק בעמדת הבלם בלוס אנג'לס פורס (Los Angeles Force) מהליגה האמריקנית השלישית בכדורגל (NISA). קינן שימש בעבר כקפטן קבוצת מכבי חיפה, בה ערך 273 הופעות והבקיע 21 שערים. לזכותו 27 הופעות בנבחרת ישראל.",
    "pageid": 169990
  },
  {
    "title": "המדינה האסלאמית",
    "extract": "המדינה האסלאמית (בערבית: الدولة الاسلامية, תעתיק מדויק: אלדולה אלאסלאמיה), הידועה גם בשמה הקודם דאעש (בערבית: داعش, ראשי תיבות של الدولة الاسلامية في العراق والشام, תעתיק מדויק: אלדולה אלאסלאמיה פי אלעראק ואלשאם, בעברית: \"המדינה האסלאמית בעיראק ובלבנט\"; ראשי התיבות באנגלית: ISIS או ISIL‏ – Islamic State of Iraq and Syria/Levant), היא ארגון טרור ג'יהאדיסטי-סלפי שהשתלט זמנית על שטחים נרחבים בסוריה ובעיראק ופועל גם במדינות נוספות. הארגון מגדיר עצמו כח'ליפות אסלאמית סונית.\nהארגון הוקם בסוף שנות ה-90 של המאה ה-20, ב-2004 הצטרף לארגון אל-קאעידה המרכזי באפגניסטן, ונודע כ\"אל-קאעידה בעיראק\". ב-2014, בעקבות חילוקי דעות בין ההנהגה המרכזית של אל-קאעידה למפקדי הארגון בשטח, התנתק מאל-קאעידה והפך לארגון עצמאי בשם \"דאעש\".\nמנהיג הארגון עד לשנת 2019 היה אבו בכר אל-בגדאדי. הארגון תחתיו השתתף בלחימה בסוריה, בעיראק, בלוב, בתימן, באפגניסטן ובפקיסטן. בסוף יוני 2014 הכריז הארגון על הקמת ח'ליפות אסלאמית עצמאית בשטחים שבשליטתו וקיצר את שמו ל\"המדינה האסלאמית\", שינוי המלמד על השאיפות שגדלו ואינן מוגבלות עוד מבחינה גאוגרפית. בנוסף, הוא הכריז שכל המוסלמים בכל העולם חייבים לציית לאל-בגדאדי, שהוכרז כח'ליפה. הארגון נודע לשמצה בעולם כמבצע פשעים כנגד האנושות לאחר שפרסם ברשת האינטרנט סרטונים בהם הציג את אנשיו עורפים את ראשיהם של קורבנות שנחטפו על ידי הארגון, רוצחים אזרחים וחיילים בעיראק ובסוריה באמצעות רובים, צליבה, שריפה בעודם חיים ומכירה פומבית לעבדות של נשים ייזדיות שנשבו על ידם.\nלמדינה האסלאמית זרוע תקשורת שהוקמה בתחילת 2014 הנקראת \"אל-חיאת\", שאחראית על פרסומי הארגון, סרטוני תעמולה ועיתונות כדוגמת המגזין דַאבֶּק.\nלאחר קרבות קשים, איבד הארגון שטחים נרחבים. ביולי 2017 הובס הארגון בקרב על מוסול ובאוקטובר 2017 הובס בקרב על א-רקה ונלקחה ממנו השליטה בערים הללו. בדצמבר 2017 הכריז ראש ממשלת עיראק, חיידר אל-עבאדי כי לאחר שלוש שנים של קרבות הביסה עיראק את המדינה האסלאמית.\nבמרץ 2019 הוכרז כי הארגון הובס גם בסוריה. לאחר הבסתו, ירד למחתרת. בסוף מרץ 2019, נפלה העיירה באגוז  בסוריה בידי הכוחות הדמוקרטיים הסוריים, והביאה לקץ הח'ליפות הטריטוריאלית של הקבוצה באזור המזרח התיכון. אולם, חלק מהאסטרטגיה של המדינה האסלאמית הייתה התרחבות גלובלית. ואכן, הם הצליחו ליצור מובלעות בחצי האי סיני של מצרים, אפגניסטן (חוראסאן), לוב, בנגלדש, הפיליפינים, מערב אפריקה, הסאהל ומרכז אפריקה (מוזמביק והרפובליקה הדמוקרטית של קונגו). מרכז הכובד של המדינה האסלאמית עבר לחלקים מאפריקה שמדרום לסהרה ודרום אסיה.  באופן כללי, המדינה האסלאמית שולטת כעת בשטחים נרחבים מפאתי החוף המערבי של אפריקה ועד לאגן אגם צ'אד.\nב-27 באוקטובר 2019 נהרג מנהיג הארגון, אבו בכר אל-בגדאדי, בפעולה של צבא ארצות הברית ושיתוף קואליציה בינלאומית נגד דאעש, ואבו אברהים אל-האשמי אל קוריישי מונה במקומו. ב-3 בפברואר 2022 התאבד אל האשמי בעקבות פשיטת כוחות אמריקאים על מחבואו בסוריה, וכחודש לאחר מותו הוכרז אבו חסן אל-האשמי לח'ליפה השלישי של הארגון. ב-30 בנובמבר 2022, לאחר 9 חודשים בלבד בתפקיד, דובר הארגון הודיע כי אבו חסן נהרג במהלך לחימה מבלי לספק פרטים נוספים. למחליפו מונה אבו אל-חוסיין אל-חוסייני אל-קורשי.\nלפי אינדקס הטרור העולמי  המדינה האסלאמית (דאעש) ושלוחותיה נותרו קבוצת הטרור הקטלנית ביותר בעולם בשנת 2023, זו השנה התשיעית ברציפות, עם פיגועים בכ-21 מדינות, שבהם נרשמו המספר הגבוה ביותר של פיגועים ומקרי מוות מטרור. אירועי טרור המיוחסים להם ברחבי אירופה, כוללים את ה-Bataclan בפריז (2015), מתקפת המטרו של בריסל (2016), ניס (2016), ברלין (2016), סטוקהולם ( 2017), איסטנבול (2017) וברצלונה (2017), ולאחרונה הפיגוע באולם הקונצרטים \"קרוקוס סיטי הול\" בעיר סמוכה למוסקבה, ב-26 במרץ 2024. בין 10 המדינות המובילות שנפגעו מטרור של המדינה האיסלאמית ושלוחותיה בשנת 2023 היו: בורקינה פאסו, מאלי, פקיסטן, אפגניסטן, סומליה, ניגריה וניז'ר. \n\nלאחר שחרורו מהכלא הירדני ב-1999, הגיע אבו מוסעב א-זרקאווי לאפגניסטן לפגוש את ראשי אל-קאעידה בניסיון להשיג את תמיכתם. ראשי הארגון הסלפי הסתייגו מעמדותיו האנטי-שיעיות הקיצוניות, אבל תמכו בו בשל קשריו עם ג'יהאדיסטים ירדנים, פלסטינים וסורים. בתמיכת ראשי אל-קאעידה, הקים א-זרקאווי מחנה אימונים לקבוצת הג'יהאדיסטים שלו ליד הראת.\nלאחר הפלישה האמריקאית לאפגניסטן ב-2001, ברח א-זרקאווי לאיראן ולאחר מכן לעיראק. ביחד עם פעילי קבוצתו, שנקראה \"קבוצת הייחוד והג'יהאד\" (جماعة التوحيد والجهاد – ג'מאעת א-תוחיד ואל-ג'יהאד), הקים א-זרקאווי רשת של תאי טרור ברחבי עיראק לקראת הפלישה האמריקאית המתוכננת.\n\nעם פרוץ מלחמת עיראק בשנת 2003, אשר במהלכה חילות קואליציה בהנהגת ארצות הברית פלשו לעיראק ולחמו נגד הכוחות של עיראק וארגונים שתמכו בשלטון של סדאם חוסיין הסוני, הצטרף הארגון ללחימה בכוחות הקואליציה ובה בעת גם תקף את השיעים בעיראק.\nהארגון נטל אחריות רשמית רק על מעט מהפיגועים שביצע בשל הכעס הרב בציבור העיראקי על הפגיעות הרבות באזרחים. רוב הפיגועים בעיראק בוצעו נגד כוחות הקואליציה.\nכבר בתחילת המלחמה, בשנת 2003, ביצע הארגון מספר פיגועים נגד כוחות הקואליציה. ב-7 באוגוסט 2003 התבצע פיצוץ של מכונית תופת ליד שגרירות ירדן בבגדאד בירת עיראק. בפיגוע נהרגו 17 בני אדם ונפצעו לפחות 40. על פי הערכות, הפיגוע בוצע בגלל תמיכת ירדן במלחמה בעיראק. 12 ימים לאחר מכן, ב-19 באוגוסט, התבצע פיצוץ נוסף, הפעם של משאית תופת ליד בניין מטה האו\"ם ששכן במלון קנאל בעיראק שנהרס לחלוטין. בפיגוע נהרגו הדיפלומט הברזילאי סרג'יו ויירה דה מלו ו-21 בני אדם נוספים. מעל 100 בני אדם נפצעו. באותו יום התרחש גם פיגוע במסגד האימאם עלי בעיר נג'ף שבעיראק. בפיגוע נהרגו מעל 85 בני אדם ובהם האייתוללה מוחמד באקר אל-חכים. מעל 500 בני אדם נפצעו. ב-12 בנובמבר 2003 שוב התפוצצה משאית תופת. הפעם, בעיר נאסריה שבעיראק. בפיגוע נהרגו 27 בני אדם, בהם 10 שוטרים צבאיים איטלקים. מעל 100 בני אדם נפצעו.\n\nב-17 באוקטובר 2004 הכריז א-זרקאווי על נאמנות ארגונו לאל-קאעידה ושינה את שם ארגונו ל\"ארגון בסיס הג'יהאד במסופוטמיה\" (تنظيم قاعدة الجهاد في بلاد الرافدين – תנט'ים קאעידת אל-ג'יהאד פי בלאד א-ראפדין) ובקיצור \"אל-קאעידה בעיראק\". הארגון המשיך לקחת חלק בניסיון לפגוע בכוחות הקואליציה, בעיקר בעיראק אך גם מחוץ לה.\nב-2 במרץ 2004 התבצעה שורת פיגועים על ידי הארגון בערים בגדאד וכרבלה במהלך יום העשורא. בפיגועים נהרגו 178 בני אדם ונפצעו מעל 500. ב-18 במאי 2004 בוצעה התנקשות באמצעות מכונית תופת במנהל המועצה העיראקי עז א-דין סלים בבגדאד. ב-19 באפריל 2004 סוכל ניסיון פיגוע בעמאן, בירת ירדן, באמצעות פצצה כימית. ניסיון הפיגוע מומן בידי הארגון. ב-18 ביוני 2004 התרחש פיגוע התאבדות באמצעות מכונית תופת בבגדאד, נהרגו 35 בני אדם ונפצעו כ-145. ב-14 בספטמבר 2004, התפוצצה מכונית תופת ברחוב חיפה בבגדאד, נהרגו 47 בני אדם ונפצעו כ-100, בהם גם שוטרים טירונים.\nב-2 ביולי 2005 נחטף איהאב א-שריף שהיה מיועד להתמנות לשגריר מצרים בעיראק. הוא נרצח ב־7 ביולי 2005 לאחר שהואשם כי הוא נציגו של ממשל כופר שתומך בנוצרים וביהודים בשל עבודתו עם ישראל. ב-9 בנובמבר 2005 ביצע הארגון פיגועי התאבדות בשלושה בתי מלון אמריקנים בעמאן בהם נרצחו כ-60 בני אדם ונפצעו מעל 100.\n\nב-15 בינואר 2006 התאחד הארגון עם מיליציות סוניות והקים ארגון מטרייה בשם \"מועצת השורא של לוחמי הג'יהאד בעיראק\" (مجلس شورى المجاهدين في العراق – מג'לס שורא אל-מג'אהדין פי אל-עראק). הארגון ביצע פעולות טרור עולמיות דוגמת מתקפת הטרור שהתרחשה ב-24 באפריל 2006. המתקפה כללה שלושה פיגועי התאבדות בשתי מסעדות וסופרמרקט בעיירה דהב שבסיני. בפיגועים האלו נרצחו כ-20 בני אדם ונפצעו מעל 70. בזמנו הלגיטימציה לפעילות טרור עולמי פורסמה יממה קודם לכן בקלטת וידאו של אוסאמה בן לאדן לפיה אזרחים מערביים משתפים פעולה ותומכים בממשל שלהם בין היתר באמצעות שליחת בניהם.\nב-7 ביוני 2006 הצליח חיל האוויר של ארצות הברית להרוג את מנהיג הארגון ומייסדו, א-זרקאווי, בהפצצה בעיראק, לאחר מספר ניסיונות חיסול קודמים שנכשלו. במקומו עלה אבו איוב אל-מסרי (אבו חמזה אל-מוהאג'ר).\n\nב-13 באוקטובר 2006 שינה הארגון את שמו ל\"המדינה האסלאמית בעיראק\" (دولة العراق الإسلامية). אבו עומר אל-בגדאדי מונה לאמיר הארגון והנהיג אותו לצד אל-מסרי. הארגון החריף את פעילויותיו בעיראק, ומטרתו הייתה לכונן מדינה אסלאמית סונית דתית בעיראק. הוא ביצע מספר פעולות טרור:\n\n3 בפברואר 2007: משאית תופת נהוגה בידי מחבל מתאבד התפוצצה בשוק השיעי בבגדאד בירת עיראק, בפיגוע נהרגו 121 אזרחים עיראקים ממוצא שיעי ונפצעו יותר מ-200.\nב-17 בספטמבר 2008 הארגון ביצע פיגוע בשגרירות ארצות הברית בצנעא בירת תימן. שתי מכוניות תופת פוצצו את שער השגרירות, ירי צלפים ומחבלים חמושים ברובים אוטומטיים ורקטות RPG אשר פתחו באש לעבר שומרי השגרירות. בפיגוע נהרגו 19 בני אדם ובהם שישה חיילים, שישה מחבלים ואזרחית אמריקנית ששהתה במקום. פיגוע זה בוצע בשיתוף עם ארגון אל-קאעידה בתימן.\n26 בדצמבר 2008: תקיפת תחנת משטרה בעיר רמאדי שבעיראק, הנמצאת כמאה קילומטרים מערבית לבירה בגדאד. בפיגוע נהרגו 13 אנשים כולל המחבלים (שישה שוטרים עיראקים ושבעה אנשי אל-קאעידה).\n8 במרץ 2009: הפצצת אקדמיית משטרה במרכז העיר בגדאד בירת עיראק. לפחות 30 בני אדם נהרגו ו-57 בני אדם נפצעו, הנפגעים הם בעיקר שוטרים ומגויסים טריים.\n8 בדצמבר 2009: הפצצת משרדי ממשלה בבגדאד בירת עיראק באמצעות שלוש משאיות תופת. לפחות 127 בני אדם נהרגו וכ-261 נוספים נפצעו.\n25 בינואר 2010: הפצצת מלונות פאר שבהם נוהגים לבקר זרים בבגדאד בירת עיראק באמצעות שלוש מכוניות תופת. לפחות 41 בני אדם נהרגו וכ-70 נוספים נפצעו.\nב-18 באפריל 2010 נהרגו אל-מסרי ואל-בגדאדי בפעילות אמריקאית-עיראקית. איבראהים עואד אבראהים אל-בדרי, הידוע בכוניה אבו בכר אל-בגדאדי, התמנה למנהיג הארגון.\n\nהארגון המשיך להוציא פיגועים בעיראק:\n\nב-10 במאי 2010, ביצע הארגון מספר פיגועים נגד יעדים שיעים ונגד כוחות הביטחון העיראקיים בערים שונות בעיראק, בהם נרצחו מעל מאה בני אדם ונפצעו מעל שלוש מאות.\n19 בספטמבר 2010: פיגוע במרכז בגדאד באמצעות פיצוץ של שתי מכוניות תופת כמעט בו-זמנית. לפחות 31 בני אדם נהרגו.\n1 בנובמבר 2010: חמושי הארגון החזיקו כ-120 בני ערובה במשך כארבע שעות בכנסייה הסורית בבגדאד בירת עיראק. בניסיון החילוץ נהרגו כ-52 בני אדם בהם כומר ו-10 קצינים עיראקים ונפצעו כ-67 בני אדם.\nעם עזיבתם של 500 החיילים האמריקאים האחרונים את עיראק ב-18 בדצמבר 2011, ניצל הארגון את חולשתה הצבאית והפוליטית של עיראק ואת שנאתם העזה של הסונים כלפי השיעים כדי להשיג את תמיכתה של האוכלוסייה הסונית ולהשתלט על שטחים במדינה.\nבד בבד, בפקודתו של מנהיג אל-קאעידה החדש, איימן א-זוואהירי, שלח אל-בגדאדי מוג'אהדין סורים ברובם, פעילי \"המדינה האסלאמית בעיראק\", להקים מיליציה שתילחם במלחמת האזרחים בסוריה. אל-בגדאדי מינה את אבו מוחמד אל-ג'ולאני לעמוד בראש המיליציה, שנקראה ג'בהת א-נוסרה.\nבאוגוסט 2012 הפיץ הארגון לאמצעי התקשורת סרטון באורך כ-49 דקות, שבו מוצגת מתקפת טרור שהוא ביצע בעיר חדית'ה שבמחוז אנבאר שבעיראק, ב-5 במרץ 2012. בסרטון נראים, בין היתר, עשרות הטרוריסטים לבושים במדים של יחידת ההסתערות המיוחדת של המשטרה העיראקית הלאומית, כשהם פורצים עם טנדרים, עליהם מורכבים מקלעים, לתחנות משטרה ויעדים נוספים בעיר, תופסים את השוטרים ומפקדיהם, כובלים אותם ורוצחים אותם ביריות.\n\n ערכים מורחבים – המתקפה בצפון עיראק (2014), הרס נכסי תרבות על ידי המדינה האסלאמית\nבין \"המדינה האסלאמית בעיראק\" לבין ג'בהת א-נוסרה התגלעו לא מעט סכסוכים על רקע אסטרטגי, כלכלי והנהגתי. ב-8 באפריל 2013 הודיע אל-בגדאדי שג'בהת א-נוסרה היא הסניף הסורי של ארגון \"המדינה האסלאמית בעיראק\". פירוש ההכרזה הוא שלאחרון יש נוכחות רשמית בסוריה, ולפיכך ייקרא מעתה \"המדינה האסלאמית בעיראק ובלבנט\" (الدولة الاسلامية في العراق والشام) – בראשי תיבות בערבית דאעש (داعش). כעבור חודשיים, דווח כי א-זוואהירי דרש מארגונו של אל-בגדאדי לסגת מסוריה ולהמשיך בפעילותו בעיראק. הוא דרש להותיר את הפעילות בסוריה לסניף הרשמי של אל-קאעידה במדינה, ג'בהת א-נוסרה. אל-בגדאדי לא נענה לדרישה של א-זוואהירי, וארגונו המשיך להשתלט על שטחים בעיראק ובסוריה במקביל.\nבינואר 2014 השתלט דאעש על פלוג'ה שבעיראק ועל א-רקה שבצפון סוריה. את האחרונה הוא קבע בהמשך כבירתו. באותה תקופה נהרג חאג' באכר שהיה ראש המועצה הצבאית של הארגון.\nב-3 בפברואר 2014 הודיע ארגון אל-קאעידה על ניתוק קשריו עם דאעש, לאחר שאל-בגדאדי המרה את פיו של א-זוואהירי וסירב להפסיק את פעילות ארגונו בסוריה.\nטבח מחנה ספייקר: ב-11 ביוני 2014 זכה הארגון להישג בולט כשכבש את מוסול – העיר הגדולה והחשובה ביותר בצפון עיראק, והביא למנוסתם של מאות אלפי פליטים מאזור הלחימה. כמו כן השיג הארגון שליטה בעיר תיכרית. ב-15 ביוני דווח כי ארגון דאעש כבש גם את העיר תל עפר, והוציא להורג כ-1,700 חיילים מצבא עיראק שנשבו על ידיו, בהוצאה להורג המונית על גדות נהר החידקל ובשדות הסמוכים לארמונות סדאם חוסיין בתיכרית, שכללה ירי ועריפת ראשים.\nבשלב זה החל הארגון לנצל באופן נרחב את הרשתות החברתיות לצורכי טרור, והיה חלוצי ביכולתו לרתום את הרשתות החברתיות כדי להגיע לתפוצה בינלאומית רחבה שתשפיע על התמיכה בארגון. בארגון הפיקו לרשתות החברתיות קמפיין רב לשוני שכלל קטעי וידאו, תמונות, מגזינים בהפקה עצמית ועוד. פעילותו הענפה של הארגון בטוויטר סייעה לו למתג את עצמו במערב כארגון הטרור הגלובלי המוכר ביותר, וסייעה להצלחתו ביצירת נראטיב אוטיפי למאבק של הארגון לצד תדמית חיובית שמשכה חברים חדשים לארגון (על פי הערכות של האו\"ם, כ-25,000 לוחמים ממדינות אחרות שהיגרו כדי להצטרף למאבק המזוין של הארגון). כחלק מקמפיין זה הפיקו דאעש סרטוני הוצאה להורג באיכות גבוהה, שנועדו ליצור זעזוע בקרב הצופים ולהגביר את העניין והשיח סביבם ברשתות החברתיות. השימוש המסיבי ברשתות החברתיות ניתק את התלות שהייתה קודם לכן בין ארגוני טרור לאמצעי תקשורת מסורתיים.\n\n2014:\n\nב-29 ביוני הכריז ארגון דאעש על הקמת \"ח'ליפות עולמית\", שבראשה עומד מנהיג הארגון, אל-בגדאדי, שהוכרז כח'ליפה וכונה \"אמיר המאמינים\". מאז הארגון נקרא \"המדינה האסלאמית\" (الدولة الاسلامية).\nביוני מנה הארגון כ-6,000 לוחמים בשטח עיראק וכ-4,000 לוחמים בשטח סוריה. מתוכם, כ-3,000 הם כנראה לוחמים זרים: כ-1,000 מצ'צ'ניה וכ-500 ממדינות אירופה. על פי מקור אחר מדובר ב-15,000 לוחמים, כולל 1,000 טורקים.\nביולי הרס הארגון את נבי יונס, אחד משלושת מקומות הקבורה המיוחסים ליונה הנביא בזרמים השונים באסלאם (השניים האחרים נמצאים בישראל, במשהד ובאשדוד) וכן את קבר דניאל הנביא.\nבראשית אוגוסט פלשו כוחות הארגון בסוריה ללבנון והחלו בקרבות מול צבא לבנון ומול ארגון חזבאללה. במקרה זה הצליח הארגון להשתלט על עמדות חזבאללה וצבא לבנון בגבול סוריה-לבנון וכבש בשיתוף כוחות מקומיים המתנגדים למשטר בלבנון, את העיר ערסאל, לקח בשבי 19 שוטרים והרג 18 חיילים לבנונים. עשרות אלפי פליטים ברחו מהמקום. לאחר מכן, צבא לבנון הדף את כוחות המדינה האסלאמית מערסאל. חזבאללה השתלט על העמדות בחזרה והוציא להורג את שבויי המדינה האסלאמית שהיו בידם. בתקיפת עמדות חזבאללה ומוצבי צבא לבנון השתתף גם ג'בהת א-נוסרה, וגם לוחמיו שנתפסו, הוצאו להורג על ידי חזבאללה. לאחר תקיפה זאת, ביצעו שני הארגונים, תקיפות משותפות. למשל, באוקטובר באותה שנה תקפו שני הארגונים את מוצבי חזבאללה וצבא לבנון בעיר ערסאל הלבנונית, הקרובה גם היא לגבול סוריה-לבנון. תקיפה זו נחשבה לכישלון מבחינת התוקפים. 28 מאנשי שני הארגונים נהרגו ו-4 נשבו, נוסף על כך, לא השתלטו על עמדות חשובות (לפי רשת אל ג'זירה).\nב-10 באוגוסט תקפו אנשי המדינה האסלאמית בצפון עיראק את העיר סינג'ר, והותירו לתושביה את הברירה להתאסלם או למות. לאחר שהיזידים סירבו, הוציאו אנשי הארגון להורג כ-500 גברים יזידים, אנסו נשים רבות וחטפו כ-300 בנות למכירה. אלפי יזידים ברחו מהאזור והיו נצורים בהר סינג'אר בחוסר כל. אנשי \"המדינה האסלאמית\" הצליחו להשתלט על סכר מוסול.\n2015:\n\nב-4 ביולי פרסם ארגון המדינה האסלאמית סרטון שבו 25 נערים, פעילי הארגון, מוציאים להורג ביריות 25 לוחמים של צבא סוריה בתיאטרון העתיק בעיר בת ה-2,000 שנה תדמור. עשרות פעילי הארגון ישבו במושבי התיאטרון וצפו במתרחש. נוסף על כך, לוחמי הארגון הרסו את מתקן העינויים של בשאר אל-אסד שקיים מאז שלטונו של אביו בעיר זו. עיר זו מוגדרת אתר מורשת של אונסק\"ו.\nב-7 באוגוסט חטפו לוחמי הארגון 230 בני אדם שהתחבאו במסתור קרקעי בכנסייה בעיר קריאטיין במחוז חומס שבסוריה. רוב החטופים היו נשים וילדים. כשהעבירו את החטופים לרכבים החלו אנשים שהתנגדו לארגון לפתוח באש לעבר לוחמי המדינה האסלאמית, לוחמי הארגון השיבו באש וחיסלו את המתנגדים.\nב-13 באוגוסט דווח בוול סטרייט ג'ורנל כי ביד ארצות הברית הוכחות שארגון המדינה האסלאמית השתמש בנשק כימי מסוג גז חרדל בתקיפותיו באזורי הלחימה בצפון עיראק, שנלקח מהמאגרים הסורים של בשאר אל-אסד. דווח גם כי עד כה ההערכות היו שהארגון משתמש בגז כלור במתקפות בעיראק, אך גז זה לא מוגדר כנשק כימי אסור לשימוש. דיווח זה יצר חשש כבד כי הארגון מחזיק במאגר גז החרדל שלא הועבר להשמדה בפירוק הנשק הכימי בסוריה על ידי פקחי האומות המאוחדות.\nב-24 באוגוסט הארגון פוצץ את מקדש בעל שמין הנמצא בעיר העתיקה תדמור המוגדרת אתר מורשת של אונסק\"ו. כמה ימים לפני כן דווח כי ח'אלד אל-אסעד המנכ\"ל של העתיקות בתדמור הוצא להורג על ידי הארגון.\nב-27 באוגוסט ביצע הארגון פיגוע מכונית תופת בעיראק בו נהרגו שני גנרלים השייכים לצבא עיראק. הארגון כבש 5 כפרים בסוריה סמוך לגבול עם טורקיה.\nב-30 באוגוסט פוצץ הארגון באופן חלקי את מקדש בל הנמצא בעיר העתיקה תדמור המוגדרת אתר מורשת של אונסק\"ו. המקדש נבנה במאה השלישית לפני הספירה צילומי לוויין שפורסמו ב-1 בספטמבר, הוכיחו שהמקדש נהרס במלואו.\nבאוגוסט פוצץ גם את מגדל אלהבל מבנה קבר ששכן בנקרופוליס של תדמור.\nב-4 באוקטובר פוצץ הארגון את הקשת המונומנטלית בתדמור שהייתה לסמל העיר העתיקה. המבנה הוא עתיקה בת 2,000 שנה ובין העתיקות הישנות ביותר בתדמור.\n2016:\n\nבמרץ נהרג אבו עומר א-שישאני (בכיר בארגון שלחם והיה אחראי על גיוס לוחמים) בתקיפה אווירית של חיל האוויר האמריקאי. מלבד אבו עומר א-שישאני נהרגו בהתקפה עוד 12 פעילי הארגון.\nב-22 במאי לאחר שהחלו לכבוש שטחים מסביב לעיירה פלוג'ה, כוחות הכורדים בעיראק וכוחות עיראקים לא מאורגנים יחד עם הפשמרגה וצבא עיראק החלו במבצע נרחב לכיבוש מחוז המדינה האסלאמית בפלוג'ה.\nב-17 ביוני 2016 הודיע ראש ממשלת עיראק כי העיר פלוג'ה שוחררה על ידי כוחות הכורדים בעיראק וכוחות עיראקים לא מאורגנים יחד עם הפשמרגה וצבא עיראק לאחר שהכוחות העיראקיים כבשו את בניין העירייה והניפו את דגל עיראק, ונכבשו רוב השטחים בעיר שליד בגדאד.\nב-3 ביולי ביצע ארגון הטרור פיגוע טרור ענק באמצעות מכונית תופת בבגדאד עיר הבירה של עיראק, בפיגוע נהרגו לפחות 126 בני אדם.\nבאוקטובר לאחר הצלחתם בכיבוש פלוג'ה החלו כוחות הכורדים בעיראק וכוחות עיראקים לא מאורגנים יחד עם הפשמרגה וצבא עיראק לנסות לכבוש מחדש את מוסול וסביבתה בפעילות התקפית קרקעית מידי הארגון, ובתגובה הארגון הוציא להורג מאות לוחמים ואנשים חפים מפשע.\n\nהמדינה האסלאמית הקימה במהירות רבה תשתיות בעיראק להקמת הח'ליפות האסלאמית. קצין בכיר בצה\"ל אמר: ”הם רוצים להגיע למשטר דתי שאין בלתו וכל מה שהוא מודרני וליברלי הם נגדו...דאעש כבר הקימו משרד פנים, משרד אוצר, סעד, רווחה, בתי ספר, מאפיות\nואפילו משטרה.” המדינה הנפיקה מעין דרכון רשמי עבור תושביה, דוחות פנימיים הדנים בהתממשות יעדיה, ובמוסול יצאה תוכנית לימודים המותאמת למדיניות הח'ליפה. התוכנית אינה כוללת מקצועות הומניים אך כן תכלול לימודים מדעיים (לא כולל תאוריות כשל דרווין ואחרות).\nברחובות, שמות בתי ספר נוצריים הוחלפו, ובנוסף קבוצת נשים לוקחות תפקיד בבריגדות בסוריה ובודקות כי חוקי השריעה מתנהלים כשורה. שכרן החודשי בגובה 25 אלף לירות סוריות (כ-585 שקלים). בנובמבר 2014 הודיעה המדינה האסלמית על הנפקת מטבעות שיקראו דינר אסלאמי. ב-29 ביוני 2014 שינה ארגון דאעש את שמו ל\"המדינה האסלאמית\" והכריז על ח'ליפות עולמית.\n\n ערך מורחב – מבצע נחישות טבועה\nב-16 באוגוסט 2014 החלה ארצות הברית לתקוף מהאוויר את לוחמי המדינה האסלאמית בעיראק, וביחד עם לוחמים כורדים הצליחו להסיג את אנשי הארגון מסכר מוסול. אנשי הארגון, שחטפו מספר עיתונאים מערביים, רצחו בתגובה את העיתונאי האמריקאי ג'יימס פולי, לאחר שנשיא ארצות הברית ברק אובמה סירב לשלם כופר בסך 132 מיליון דולר. הסרטון שתיעד את הרצח באמצעות עריפה פורסם בציבור ועורר תרעומת רבה ברחבי העולם, בין היתר בשל העובדה כי הרוצח בסרטון היה ממוצא בריטי. בתגובה גינה הנשיא אובמה בחריפות את המדינה האסלאמית וכינה אותם \"סרטן בגוף המזרח התיכון\", והכוחות האמריקניים הגבירו את התקיפות האוויריות על המדינה האסלאמית. ב-2 בספטמבר פרסם ארגון המדינה האסלאמית סרטון נוסף שבו מוצג הרצח של העיתונאי הישראלי אמריקאי, היהודי סטיבן סוטלוף. הרציחות העלו לדיון ציבורי באירופה את נושא \"תיירות הטרור\", שבה קיצונים ממוצא אירופאי שמים את פעמיהם לאזור המזרח התיכון על מנת להשתתף במלחמת ג'יהאד.\nב-19 באוגוסט 2014 הצהיר בריאד המופתי העליון של סעודיה, מבכירי העולם הסוני, שייח' עבד אל-עזיז א-שייח', כי המדינה האסלאמית (וכן אל-קאעידה) היא ה\"אויב מספר 1\" של האסלאם.\nב-5 בספטמבר 2014 הודה הנשיא ברק אובמה כי לארצות הברית לא הייתה אסטרטגיה בנוגע למדינה האסלאמית. בספטמבר 2014 בשולי ועידת נאט\"ו גיבשו המעצמות אסטרטגיה של תקיפות אוויריות על מטרות הארגון ללא כניסת חיילים לשטח שכינוייה \"No Boots on the Ground\". ב-15 בספטמבר 2014 החלו רשמית ההפגזות מן האוויר על יעדי הארגון. ארצות הברית הכריזה כי לראשונה תתקיף מטרות של הארגון גם בסוריה ללא תיאום עם ממשל אסד. בתגובה החלו פעילי הארגון להימלט מהעיר א-רקה לכיוון הגבול עם עיראק. התקיפות מתבצעות מנושאות המטוסים ג'ורג' בוש במפרץ הפרסי ודווייט אייזנהאור בים התיכון. לראשונה הופעלו מטוסי F-22 והפכו למבצעיים. זאת בנוסף למטוסי F-18 המשתתפים במערכה. בסוף דצמבר 2014 העידו תושבים בעיראק כי למרות הצהרת הנשיא ברק אובמה השתתפו חיילי צבא ארצות הברית בלחימה קרקעית בארגון.\nב-10 בספטמבר 2014 הודיע הנשיא אובמה על האסטרטגיה האמריקנית למלחמה במדינה האסלאמית ובה גיבוש קואליציה רחבה של מדינות שיסייעו למערכה, כאשר ארצות הברית בעיקר תסייע בכסף, נשק, ייעוץ, אימון, ותיתן מטרייה אווירית ללוחמים עיראקים וכורדים שילחמו על הקרקע. אובמה הבהיר שארצות הברית לא תכניס חיילים קרקעית, אם כי מספר החיילים האמריקניים בעיראק בתפקידי מודיעין, ייעוץ וסיוע אמור להגיע לכ-1,500.\nלמחרת מזכיר המדינה ג'ון קרי הודיע בסעודיה כי הצליח להרחיב את הקואליציה נגד המדינה האסלאמית ולצרף אליה עשר ממדינות ערב (מצרים, עיראק, ירדן, לבנון ושש מדינות המפרץ). מדינות אלו התחייבו לדאוג לעצירת העברת הכספים לארגון ולסיוע לשיקום הקהילות שנפגעו מהארגון. חלק נוסף בתוכנית הוא לאמן מורדים סורים על אדמתה של סעודיה בכסף אמריקני. בספטמבר 2014 הכריז שר הביטחון משה יעלון על ארגון זה כהתאחדות בלתי מותרת בישראל, ובאוקטובר 2015 הכריזה ממשלת ישראל על הארגון כארגון טרור.\nלאחר שאובמה הכריז מלחמת חורמה על המדינה האסלאמית, הראשונה להצטרף לקואליציה הייתה בריטניה, בעקבות רצח אזרחיה כגון דייוויד היינס בעריפות ראש מול המצלמה לצד אמריקאים כגון העיתונאי גיימס פולי שנרצח ב-2014. שתי המדינות גייסו לקואליציה מדינות נוספות מהעולם המערבי לצד מדינות העולם הערבי. הקואליציה, מלבד העברת נשק למורדים המתונים בסוריה וללוחמים הכורדים בעיראק, מבצעת גם תקיפות אוויריות נגד יעדים של הארגון. בתחילה ארצות הברית תקפה לבדה, אך עד מהרה הצטרפו לתקיפות ירדן, סעודיה, בריטניה, צרפת, ובלגיה, ומדינות נוספות, כגון הולנד ואוסטרליה ששלחו את מטוסי הקרב שלהן לצורכי איסוף מודיעין בסוריה ובעיראק. איראן, גם היא תקפה את כוחות המדינה האסלאמית מהאוויר, וכוחות משמרות המהפכה אף מעורבים בלחימה הקרקעית. שיתוף הפעולה של ירדן בהתקפות הקואליציה התהדק, לאחר שהארגון פרסם כי שרף למוות טייס ירדני שנפל בשבי במהלך גיחה מבצעית נגד מטרות של הארגון בעיראק.\nבמאי 2015 דווח כי מנהיג המדינה האסלאמית אבו בכר אל-בגדאדי נפצע בתקיפה מן האוויר, נפגע בחוט השדרה, והפך לנכה. על פי דיווחים מסוימים, מאז מנהיג את הארגון בפועל סגנו אבו עלאא אל-עפרי.\nעל פי דיווחים אחרים בטלוויזיה העיראקית ב-13 במאי 2015, אבו עלאא אל-עפרי נהרג בתקיפת כוחות הקואליציה.\nביולי 2015 אישרה טורקיה לארצות הברית להשתמש בבסיס חיל האוויר אינג'ירליק לצורך תקיפות בסוריה.\nבאוגוסט 2015 חיל האוויר של טורקיה החל לתקוף מטרות של המדינה האסלאמית לראשונה במסגרת הקואליציה.\nב-25 בספטמבר צרפת תקפה בפעם הראשונה את הארגון.\nב-1 באוקטובר רוסיה תקפה בפעם הראשונה את הארגון כחלק מהמעורבות הרוסית במלחמת האזרחים הסורית ומיחסי סוריה–רוסיה. התקיפה התרחשה בעיר א-רקה, בירת הארגון, מאז רוסיה המשיכה והרחיבה תקיפותיה ואת יחסי הכוחות שלה בצורה משמעותית במזרח התיכון ובעיקר בשטחי סוריה ועיראק.\nבמרץ 2016 נהרג אבו עומר א-שישאני (בכיר בארגון שלחם והיה אחראי על גיוס לוחמים) בתקיפה אווירית של חיל האוויר האמריקאי. מלבד אבו עומר א-שישאני נהרגו בהתקפה עוד 12 פעילי הארגון.\nב-25 במרץ הודיע הפנטגון כי עבד א-רחמן אל-קדוואלי \"מספר שתיים של הארגון\" נהרג בפעילות של כוח מיוחד של צבא ארצות הברית, הפעילות הייתה מתוכננת כדי להביא אותו בחיים אך בעקבות תקלה לא ידועה הלוחמים נאלצו להרוג אותו.\nב-30 ביוני 2016 נהרגו 250 לוחמי הארגון כתוצאה מתקיפה אווירית מסיבית של כוחות הקואליציה על בסיסי הארגון בעיר פלוג'ה בעיראק.\nב-30 באוגוסט דיווחה סוכנות הידיעות של ארגון הטרור כי סגן מפקד הארגון ודובר הארגון אבו מוחמד אל-עדנאני נהרג בתקיפה אווירית של צבא ארצות הברית.\nב-7 בספטמבר נהרג וואיל עאדל חסן סלמאן אל-פיאד שר ההסברה של הארגון בתקיפה של כוחות הקואליציה מחוץ לביתו בעיר א-רקה.\nבאוקטובר הכריזו על מבצע לשחרור העיר מוסול.\n2017 ואילך:\nב-6 ביוני פתחו הכוחות הסוריים הדמוקרטיים במבצע לשחרור א-רקה. ב-9 ביולי הכריז ראש ממשלת עיראק, חיידר אל-עבאדי, על שחרור מוסול מידי המדינה האסלאמית. א-רקה שוחררה ב-17 באוקטובר. ב-9 בדצמבר הצליחו כוחות צבא עיראק להשתלט באופן מלא על הגבול עם סוריה. תמה מלחמת האזרחים השנייה בעיראק.\nלחימה מתמשכת במדבר הסורי בין המדינה האסלאמית לבין צבא סוריה ותומכיו.\nהשלמת המבצע הבינלאומי נגד המדינה האסלאמית בעיראק בסוף שנת 2017, וההשתלטות על המעוז האחרון שבו החזיקה בסוריה במרץ 2019. במהלך שנת 2019 נהרג אבו בכר אל-בגדאדי.\n\nלאחר הבסתו בעיראק ובסוריה, פעל הארגון במחתרת וביצע פיגועים ולוחמת גרילה. בתקופת מגפת הקורונה כאשר תשומת הלב העולמית הוסטה למגפה, שדרשה ממדינות האזור הקצאת משאבים רבה, נחלשה ההתנגדות המאורגנת מול המדינה האסלאמית והארגון הגביר את כמות הפיגועים שהוא מבצע ומיקד את מאמציו בניסיון להחזיר לשליטתו מרחב תנועה באזור הגבול בין סוריה לעיראק.\nאף על פי כן, חיילים עיראקים, בעזרת אימון ומודיעין אמריקני, המשיכו ללכוד את לוחמי הארגון וסייעניו בניסיון למנוע את תחייתו המחודשת. בינואר 2021 נהרג מפקד הארגון בעיראק.\nמדינות המערב ניסו לבלום את התפשטות השלוחות של הארגון באפריקה – בניגריה, באגן ימת צ'אד ובסאהל המדברי במערב אפריקה.\n\nמוקד הפעילות של הארגון הוא בסוריה ובעיראק. לצד זאת, שלוחות של הארגון ותנועות השואבות ממנו השראה פועלות ברחבי העולם. הבולטות שבהן נמצאות בלוב, בסיני (אנצאר בית אל-מקדס) ובתימן. ב-7 במרץ 2015 הכריז ארגון בוקו חראם, באמצעות סרט שפורסם באינטרנט, כי הוא נשבע אמונים לארגון המדינה האסלאמית, ובכך הפך לשלוחה של הארגון בניגריה.\nברצועת עזה קמו מספר ארגונים קטנים השואבים השראה אידאולוגית מהמדינה האסלאמית, הנמצאים בחיכוך עם החמאס ששולט ברצועה.\nמאז 29 ביוני 2014 חותר הארגון להנהיג ח'ליפות אסלאמית עולמית (الدولة الاسلامية).\nבעימותים האלימים בהם נוטל הארגון חלק ברחבי העולם, נהרגו, נכון לפברואר 2017, כ-50,000 מאנשיו.\n\nאבו איוב אל-מסרי הודיע ב-24 באוקטובר 2008 כי הארגון יתמקד גם בתקיפות מחוץ לעיראק. בהודעתו רמז אל-מסרי כי ארגונו אחראי לפיגוע הכושל בנמל התעופה הבינלאומי בגלאזגו שבסקוטלנד ביוני 2007. בנוסף לפעילותו בעיראק, הארגון ושלוחותיו ביצעו פיגועים גם במצרים, ירדן, לבנון, תימן, קנדה, אוסטרליה, צרפת ובלגיה.\n\nהחשש הכבד של מדינות אירופה הוא שצעירים שנלחמו תחת ארגון המדינה האסלאמית יחזרו לאירופה וימשיכו לתפקד בה כאזרחים רגילים, אך בהמשך יוציאו פיגועים בתוך המדינה עצמה. בשל כך אזרחים השמיעו קולות בבריטניה לשלול אזרחות מג'יהאדיסטים. גם ארצות הברית ביקשה ממדינות להחמיר עם אזרחים שיצאו להילחם בשורות הארגון. בקארדיף, מוסלמים רבים דאגו מהטפות במסגדים ומחו על כך. הבעיה העיקרית היא שמנהלי המסגדים עצמם עלולים להיות קיצונים.\n\nארגון המדינה האסלאמית ותומכיו ביצעו מספר רב של פעולות טרור מחוץ לשטחים שבשליטת הארגון. בין פעולות הטרור הבולטות שבוצעו בהכוונת הארגון או בהשראתו נמנים הפיגועים הבאים:\n\n24 במאי 2014: בוצע פיגוע ירי במוזיאון היהודי של בלגיה, בבריסל. בידי ג'יהאדיסט אזרח צרפת שלחם בסוריה. שתי נשים ושני גברים נרצחו, בהם זוג ישראלי.\n18 בספטמבר 2014: ראש ממשלת אוסטרליה הודה כי התבצעו מעצרים של חברי ארגון המדינה האסלאמית, לאחר שהתברר כי אלו רצו לחטוף אדם ולהוציא להורג בשידור חי.\n20 בספטמבר 2014: סוכל פיגוע בבלגיה.\n21 באוקטובר 2014: פיגוע דריסה נגד חיילים קנדיים.\n13 בדצמבר 2014: מחבל החזיק בבני ערובה באוסטרליה.\n18 במרץ 2015: הפיגוע במוזיאון הלאומי בארדו שבתוניס, בירת תוניסיה, בו נרצחו 22 אנשים, רובם תיירים, בפיגוע ירי ומיקוח.\n27 ביוני 2015: בוצעו שלוש פעולות טרור. בסוסה שבתוניסיה נטבחו 38 אנשים בידי מחבל שהגיע לכפר נופש. בכווית סיטי התפוצץ מחבל במסגד ורצח 27 בני-אדם. כ-200 נפצעו. בצרפת נהרג מנהל מפעל שאחד מעובדיו השתייך למדינה האסלאמית.\n12 בנובמבר 2015: שני פיגועים בביירות, בירת לבנון, באמצעות מחבלים מתאבדים, בהם נרצחו 43 בני אדם.\n13 בנובמבר 2015: סדרת פיגועים בפריז, בהם נטבחו כ-130 איש ונפצעו מעל 350.\n19 במרץ 2016: פיגוע ההתאבדות באיסטנבול, מחבל מתאבד, חמוש במטען נפץ מכיל מסמרים, הפעילו בשדרות איסתיקלאל בצפון-מערב העיר. נהרגו ארבעה בני אדם, ונפצעו 36. הנפגעים היו אזרחי מדינות שונות; שלושה מההרוגים ועשרה מהפצועים היו ישראלים.\n22 במרץ 2016: שני פיגועים בבריסל, בירת בלגיה, בשדה התעופה ובתחנת המטרו, בהם נרצחו 35 איש ונפצעו כ-100.\n28 ביוני 2016: פיגוע התאבדות וירי בשדה התעופה הטורקי אטאטורק שבאינסטנבול, טורקיה, בו נרצחו 41 איש ונפצעו 239.\n20 באוגוסט 2016: הפיגוע בגזיאנטפ, פיגוע שבוצע באולם אירועים בגזיאנטפ שבטורקיה. לפחות 50 בני אדם נהרגו בפיגוע ו-94 נפצעו.\n1 בינואר 2017: פיגוע ירי במועדון הלילה \"ריינה\" באיסטנבול, טורקיה, בו נרצחו 39 אנשים ונפצעו 69.\n7 ביוני 2017: שני פיגועים בטהראן, בירת איראן, בהם נרצחו 18 אנשים ונפצעו 52.\n17 באוגוסט 2017: פיגועי הדריסה בקטלוניה, שני פיגועי דריסה בקטלוניה, הראשון בשדרות לה רמבלה בברצלונה, בו נרצחו 15 בני אדם ויותר ממאה נפצעו, השני בעיר קמברילס שמדרום לברצלונה, בו נרצחה אישה אחת ונפצעו שישה אנשים. חמשת המחבלים שביצעו את הפיגוע בקמברילס נהרגו במקום, והנהג הדורס בברצלונה נהרג לאחר מצוד.\n18 באוגוסט 2017: פיגוע הדקירה בטורקו, בעיר הנמל טורקו שבדרום-מערב פינלנד. בפיגוע נרצחו שתי נשים פיניות, וכשמונה אנשים נפצעו. המפגע מהגר מרוקאי בן 18.\n17 בפברואר 2018: חמש נשים נהרגו מירי לעבר מתפללים שיצאו מכנסייה ברפובליקת דגסטן שבדרום רוסיה.\n10 בינואר 2019: רצח תמר ויהודה כדורי, המחבל ואסים א-סעד מחברון פעיל דע\"אש רוצח את בני הזוג כדורי, מנהל משרד לראיית חשבון, ותמר כדורי, נרצחו בדקירות סכין בביתם בשכונת ארמון הנציב בירושלים.\n26 באוגוסט 2021: פיגוע בנמל התעופה חאמיד כרזאי באפגניסטן, במהלך פינוי הכוחות הבינלאומיים. מעל 180 איש נהרגו מתוכם 13 חיילים אמריקאים.\n21 במרץ 2022: פיגוע הדקירה בשכונת ארמון הנציב, המחבל ואסים א-סעד שרצח את בני הזוג כדורי ב-2019 רוצח עובד זר ממולדובה בשכונת ארמון הנציב בירושלים.\n22 במרץ 2022: פיגוע משולב בבאר שבע, ישראל, בו מחבל רצח 4 אזרחים ישראלים בדריסה ובדקירות סכין. דאעש לקחו אחריות על הפיגוע.\n27 במרץ 2022: פיגוע ירי בחדרה, בו שני מחבלים המשויכים לדאעש ביצעו פיגוע ירי בחדרה, ישראל. כתוצאה מכך נהרגו שני לוחמי משמר הגבול.\n23 בנובמבר 2022: הפיגוע הכפול בירושלים שני פיגועי תופת שהתרחשו בירושלים בזה אחר זה בבוקר 23 בנובמבר 2022, בשדרות בן-גוריון שביציאה מהעיר ובצומת רמות. בפיגוע נרצחו שני בני אדם ונפצעו 46 אנשים, מתוכם חמישה באורח קשה\n16 באוקטובר 2023: פיגוע הירי בבריסל, המחבל, תוניסאי שהזדהה בשם עבד אל-סלאם אל-גווילאני, ירה למוות בשני אזרחים שוודים, שצפו במשחק כדורגל, בכיכר סאינקטלט ברובע מולנבק בבריסל, ולפחות אחד נוסף נפצע.\n3 בינואר 2024: הפיגוע בכרמאן, במהלך טקס יום השנה להתנקשות בחייו של קאסם סולימאני, בבית הקברות בכרמאן. בפיגוע נהרגו 84 אנשים ונפצעו 284 נוספים.\n26 במרץ 2024: הפיגוע באולם הקונצרטים \"קרוקוס סיטי הול\" בעיר סמוכה למוסקבה. בפיגוע נהרגו לפחות 143 אנשים.\n\n ערך מורחב – טבח סינג'אר\nבאזורים שנכבשו על ידי המדינה האסלאמית, מפעיל הארגון לחצים שיטתיים ואגרסיביים נגד בני דתות המיעוט שחיים באזורים אלו.\nבמהלך מלחמת האזרחים השנייה בעיראק באוכלוסייה ביצע הארגון טבח מכוון נגד האוכלוסייה היזידית בצפון עיראק.\nבמהלך האירועים הוצאו להורג אלפי יזידים ולקחו בשבי כ-3,000 נשים וילדות יזידיות, על מנת שאלו ישמשו כשפחות מין בשביל חברי הארגון. אף על פי שהמספרים נמוכים בהרבה ממקרים אחרים שהוכרו כג'נוסייד, רבים מחשיבים את הטבח בסינג'אר ככזה מכיוון שמטרתו הייתה למחוק את האוכלוסייה היזידית משטח המדינה האסלאמית בשל מוצאם ואמונתם בלבד, וללא כל חשיבות אסטרטגית לכך.\nפרט ליזידים, המדינה האסלאמית ביצעה מספר מתקפות קטלניות גם כנגד יישובים המזוהים עם המיעוט הכאכאי. בשנת 2020 דווח בתקשורת שכ-300 כאכאים נהרגו במתקפות אלו. במקביל מדווחים כאכאים לתקשורת העולמית שמופעילים עליהם לחצים לנטוש את זרם הדת שלהם.\n\nבשנת 2014, הארגון הודיע שלחימה בישראל אינה על סדר היום הנוכחי שלו, אך הארגון טוען שהשטח ששייך לו כולל את מדינת ישראל, וש\"פלסטין תשוחרר\". על פי האידאולוגיה של הארגון ופרשנותו לקוראן, המלחמה במוסלמים שהפכו לכופרים חשובה הרבה יותר מאשר המלחמה בכאלו שהם כופרים מלכתחילה ולכן במיוחד מרכז הארגון את תקיפותיו נגד מנהיגי מדינות ערב. להשקפתו, רק לאחר נפילתם, יש טעם \"לפעול לשחרור ירושלים\". עם זאת, טענו אנשי הארגון לא פעם שהוציאו להורג כאלו ש\"שיתפו פעולה עם מדינת היהודים\" וכאלו ש\"ריגלו\" למענה.\nבמסגרת העימות עם חמאס במסגרת מבצע צוק איתן, השתתפו ארגונים, המזוהים עם המדינה האסלאמית, בירי לכיוון ישראל מסיני ומרצועת עזה. ב-3 ביוני 2015 ירה הארגון שלוש רקטות לעבר שטח ישראל לאחר שפג אולטימטום בן 48 שעות שהציב הארגון לחמאס לשחרור פעילי הארגון, לאחר ירי הרקטות הציב שוב אולטימטום של 24 שעות. כמו גם, מאחר שפעולות טרור עולמיות בוצעו לא פעם נגד ארגונים פרו-ישראלים או יהודים, המשיכה מדינת ישראל באזהרת תושביה מחופשות מחוץ לישראל.\nב-30 ביוני 2015 פרסם הארגון סרטון רשמי ובו הכריז בין היתר: \"נעקור את מדינת היהודים משורשיה\".\nלאור הפיגוע במצרים שנעשה על ידי מחוז סיני של המדינה האסלאמית, שבו על פי הדיווחים נהרגו לפחות 17 חיילי צבא מצרים ביולי 2015, תוגברו הכוחות בגבול מצרים–ישראל. מחשש שאנשי הארגון ינצלו את ההזדמנות ויתקפו את מדינת ישראל לאחר שהשיגו נגמ\"שים גבר החשש ש\"ישכיבו\" את הגדר וייכנסו לשטח ישראל.\nביולי 2015, בתקופת הרמדאן, פוזרו בירושלים כרוזים של המדינה האסלאמית נגד האוכלוסייה הנוצרית בעיר, ובהם איומים שהם \"יישחטו כמו כבשים\".\nפלוגות השייח' עומר חדיד, שלוחת הארגון ברצועת עזה, שיגרו רקטות לעבר ישראל פעמים רבות מסיני ומרצועת עזה.\nב-23 באוקטובר 2015 פרסם הארגון הפועל בעיראק ובסוריה, לראשונה בתולדותיו, הכרזה כלפי ישראל, דוברת עברית. במהלכה, הדובר מאיים בהשמדת ישראל, לועג לכך שמספר קטן של פיגועי דקירה הכניסו את היהודים לחרדות, ומעודד את הפלסטינים להמשיך באלימות שלהם – ה\"אינתיפאדה\" כלשונם – ולהרוג כמה שיותר יהודים, עד שלא ייוותר יהודי אחד בארץ ישראל. ההכרזה הופצה בידי הארגון ברשתות החברתיות.\nב-26 בדצמבר 2015 פרסם הארגון קלטת שמע שמיוחסת לאל-בגדאדי, מנהיג הארגון, בה הוא נשמע מאיים על ישראל ועל תושביה היהודים ואומר בין היתר: \"לא שכחנו את פלסטין לרגע... אנו מתקרבים אליכם יום יום... (פלסטין) לא תהיה ביתכם או אדמתכם. פלסטין תהיה רק בית הקברות שלכם. אללה כינס אתכם בפלסטין כדי שהמוסלמים יהרגו אתכם\".\nב-27 בנובמבר 2016 תקפה חוליית טרור של המדינה האסלאמית בגבול סוריה כוח של גולני. צה\"ל פגע בחברי החוליה והרג אותם, ובתגובה הפציץ בנוסף מוצב של הארגון בסוריה סמוך לרמת הגולן.\nארגון המדינה האסלאמית זוכה לשיתוף פעולה וסיוע מצד חמאס, דבר המתבטא בהעברת כספים, בהכשרת ואימון מחבלים, בסיוע בקשר ותקשורת ובטיפול בפצועים[דרוש מקור]. לפי מקורות אחרים דאעש וחמאס מתנגדים זה לזה כתוצאה מהמטרות השונות של הארגונים, וכן בגלל התמיכה שחמאס מקבלת מאיראן. הקשר עם שלוחת המדינה האסלאמית בחצי האי סיני מתבצע דרך מנהרות ההברחה של רצועת עזה מתחת לציר פילדלפי.\n\nישראל שותפה למאבק העולמי נגד המדינה האסלאמית ומסייעת בעיקר באמצעות מודיעין צבאי, אך לעיתים גם בפעולות צבאיות ישירות.\nב-2018 פרסם הניו יורק טיימס שחיל האוויר הישראלי הפציץ למעלה מ-100 מטרות טרור בחצי האי סיני, בהן רבות של המדינה האסלאמית, במסגרת סיוע צבאי חשאי למלחמה בטרור בסיני. ההפצצות נעשו בתיאום עם מצרים ונהרגו בהן מחבלים רבים. ב-21 בפברואר 2018 פורסם כי יחידה 8200 של צה\"ל השיגה \"ידיעת זהב\" לגבי פיגוע אווירי גדול (פיצוץ מטוס נוסעים) שארגון המדינה האסלאמית עמד לבצע כחצי שנה מאוחר יותר באוסטרליה. היא העבירה אותו מבעוד מועד למודיעין האוסטרלי שסיכל את הפיגוע ועצר את המחבלים לפני ביצועו. בנוסף, אמר ראש ממשלת ישראל בנימין נתניהו שישראל סיפקה מידע מודיעיני שבאמצעותו סוכלו למעלה מ-30 פיגועים שתוכננו להתבצע ברחבי העולם בידי המדינה האסלאמית. ביוני 2023 אישר הרמטכ\"ל לשעבר רא\"ל גדי איזנקוט שישראל ביצעה תקיפות נרחבות נגד דאעש ברחבי המזרח התיכון ושבתקיפות הללו נפגעו, נהרגו ונפצעו מאות מחבלים.\n\nבמהלך השנים הארגון שם לו במטרה להקים מדינה אסלאמית תחילה בעיראק, אחר כך מעיראק ועד ל\"שאם\" המובטחת ובהמשך בעולם כולו. הארגון הצליח לבסס בעיראק מדינה המתנהלת לכאורה על פי חוקי ההלכה האסלאמית, השריעה. הארגון מנסה לממש את אורחות החיים שאפיינו את התנהלות החברה המוסלמית של המאה השביעית עם עליית האסלאם, ומכאן יחסו אל נשים ולבושן. שיטות ענישה קדומות כדוגמת עריפת ראשים, קטיעת ידיים בשל גנבה, סקילה לנואפים ומלקות למקיימים יחסי מין מחוץ לנישואים כצו הקוראן, שרפה, צליבה והשחתת פנים בחומצה הפכו לסמלי הארגון.\nשמה הנוסף של המדינה, \"מדינת הח'ליפות האסלאמית\". ח'ליפה הוא יורש, יורשו של הנביא מוחמד, מי שנחשב למנהיגה הרוחני של המדינה האסלאמית. מוסד הח'ליפות התקיים במהלך כאלף שנים, ולאחר הפלישה המונגולית, שבה נרצח אחרון הח'ליפים בבגדד, ראו עצמם הסולטנים העות'מאנים כיורשי הח'ליפה והמשיכו את קיומו של המוסד. לאחר התפרקותה של האימפריה העות'מאנית במהלך מלחמת העולם הראשונה, הודיע מוסטפא כמאל אטאטורק על ביטולו של המוסד שהארגון מנסה להחזיר. הארגון הכריז כי אבו בכר אל-בגדאדי הוא הח'ליף החדש. המדינות הערביות לעגו למהלך זה וטענו כי הח'ליף החדש לא קיבל את הסכמת ה\"שורא\" (מועצת הנבחרים), לא זכה ל\"אג'מאע\" (אנשי הדת המוסלמית העולמית) ואינו צאצא של שבט קורייש (שבטו של מוחמד).\n\n ערך מורחב – דגל המדינה האסלאמית\nדגל הארגון הוא בעל רקע שחור ועליו כתובה השהאדה. בחלק העליון של הדגל כתוב בלבן על גבי שחור \"לא אלה אלא אללה\" ומתחתיו עיגול לבן בו כתוב בשחור \"אללה רסול מחמד\" (כך במקור, כדי שהמילה \"אללה\" תהיה למעלה). פירוש הכתוב הוא \"אין אלוהים מלבד אללה ומוחמד הוא שליח אללה\".\n\nהשיר 'אומתי, השחר הפציע' (أمتي قد لاح فجر; תעתיק מדויק: אֻמַתִי קַד לַאחַ פַגְ'רוּן) הוא שיר בן ארבע דקות שליווה את סרטון הכרזת המדינה האסלאמית ב-29 ביוני 2014. השיר כולל בתמצית את ה\"אני מאמין\" של המדינה. לשיר ארבעה בתים בין שורותיו נשזר מסר המפתח: \"מדינת האסלאם קמה בג'יהאד יראי השמיים – מדינת האסלאם זורחת במלוא תפארתה, הסתיים עידן השקיעה – הניצחון לא יושג, אלא רק בדם השהידים – הם אנשי ההקרבה והנתינה. הם אנשים גאים ונדיבים. – אומתי, התבשרי: כבר זורחת שמש העמידה האיתנה. ואנחנו צועדים כהמון להשיב את תהילת העבר.\"\n\nתחקיר מיוחד שפרסם המגזין \"פורבס ישראל\", בנובמבר 2014, שדירג את 10 ארגוני הטרור העשירים בעולם, דירג את ארגון המדינה האסלאמית כארגון הטרור העשיר בעולם והעשיר ביותר בהיסטוריה של הטרור המודרני. בראשית דרכה היו תהיות בנוגע לאם הארגון אשר מממנת אותו. סוריה האשימה את סעודיה, קטר וטורקיה. אכן ידוע כי סעודיה תמכה בקבוצות סוניות בשטחה ואילו קטר ידועה כתומכת של רוב הארגונים הג'יהאדיסטיים. פעילי האופוזיציה הסורית טוענים כי מדובר במזימה איראנית שמטרתה לפגוע בסונים.\nעל פי התחקיר, מלבד תורמים פרטיים מרחבי העולם (בעיקר מיליונרים מאזור המפרץ הפרסי), מממן הארגון את פעילותו בעיקר על ידי סחר בנפט, חטיפות ודמי כופר, גביית דמי חסות ומסים, שוד בנקים וביזה, כשעל פי ההערכות נאמדות ההכנסות השנתיות של הארגון בכ-2–3 מיליארד דולר.\nעל פי הערכות מודיעין של ממשלת צרפת הוזרמו לארגון מיליארדי דולרים ונשק רב מידי אזרחים תושבי קטר. קטר דחתה טענות אלה אך חשדות אלה נגדה נותרו על כנם.\nהארגון החזיק בכ-60 שדות נפט בעיראק מתוכם הופקו כ-110 אלף חביות ביום אשר הכניסו רווחים של בין שלושה לשישה מיליון דולר. אחד מהלקוחות של ייצוא הנפט הוא משטר בשאר אסד שנלחם בו. בנוסף הארגון מחזיק בכ-45% מעתודות הגז הסוריות, אך ללא יכולת להפיק מהן גז בשלב זה. הארגון שולט גם בארבע תחנות כוח בסוריה, עם תפוקה פוטנציאלית של 2,310 מגה ואט סך הכול.\nהארגון מחרים כספים מאזורים נכבשים, כולל בנקים. על פי הערכות, הוא החרים מהבנקים במוסול לבדה כחצי מיליארד דולר.\nהארגון מממן את עצמו גם באמצעות חטיפות למטרות סחיטת כופר ועל אף התנגדותן של ארצות הברית ובריטניה למתן הכופר, מדינות אירופה ממשיכות לשלם. צרפת שילמה כופר עבור 4 עיתונאים. וכך עשתה גם גרמניה. על פי הערכות, צרפת שילמה כופר של לא פחות מ-43 מיליון דולר מאז 2008 דרך חברות צרפתיות וחברות אחרות. עם זאת, על פי הערכות, פיטר תיאו קרטיס שוחרר באמצעות גורמים אמריקאים. כופר הוצע עבור החטוף ג'יימס פולי, משפחת פולי אף אוימה בידי הממשל האמריקאי שלא לנסות לממן את הכופר. משפחתו של סטיבן סוטלוף ניסתה לממן בעצמה את הכופר\n[דרוש מקור] תוך 8 שנים 120 מיליון דולר הועברו לארגון בידי ממשלות זרות וגורמים פרטיים.\nישנם סיפורים רבים אחרים של דרישות לכופר. בלב המלחמה, כורדים רבים ניסו לקנות נשים וילדות כורדיות לפני שיימכרו כשפחות מין. עם ביסוס הח'ליפה בעיראק נגבו מיסים כמו מס גולגולת, ומיסים אחרים.\nהארגון מרוויח גם מאות מיליוני דולרים מהברחת עתיקות מעיראק לטורקיה. בנוסף לכך מוכר הארגון גופות של מתים.\nבעזרת כל אלו הוא מתפקד כמדינה בפועל: הוא משלם משכורת ללוחמיו: כ-400 דולר בחודש לרווק ועוד 100 דולר נוספים לכל אישה. בנוסף, משפחות זוכות למגורים ולדלק בחינם ברחבי המדינה האסלאמית. לוחמי הארגון בעלי אזרחות זרה זוכים לכל התנאים וכן לתוספת הגירה מיוחדת בגובה של 400 דולר בחודש. הוא תומך ב\"קרנות צדקה\" לעניים, מנפיק דרכונים, מנפיק מטבעות ועוד.\nלאור התעצמות הלחימה כנגד המדינה האסלאמית ותבוסותיה הקשות בקרבות אשר הביאו להפסד שטחים נרחב ואיבוד שליטה על מיליוני בני אדם, עדכן \"פורבס ישראל\" ב-2017 את שווי ההכנסות השנתיות שמפיק הארגון. על פי התחקיר בתוך פחות מ-3 שנים איבדה המדינה האסלאמית כ-64% משטחה, אנשיה נסוגו משטח כולל השווה לגודלה של אירלנד והיא תפסה בנקודת זמן זו שטח בגודל של כ-36 אלף קמ\"ר בלבד. כמות התושבים בשליטת הארגון הצטמצמה בתקופה זו ב-9 מיליון, וירדה לכ-2.5 מיליון איש בלבד – ירידה של כ-77%. על פי ממצאי התחקיר נפלו הכנסותיו של ארגון הטרור הרצחני בתוך 3 שנים בלבד בשיעור של למעלה מ-90%, מכ-3 מיליארד דולר בשנת 2014 לכ-200 מיליון דולר בלבד בשנת 2017.\n\nמאחר שרבים מהלוחמים הם רווקים ורוצים להתחתן, יזם הארגון לשכת נישואים בה יכולות נשים שמעוניינות לתת את פרטיהן כדי להינשא לאחד מאנשי הארגון. לאחר מכן, ”לוחמי דאעש יקישו על דלתן ויציעו רשמית נישואים.” כדי לעודד את הגעתן של הנשים, הארגון הציע לממן את ירח הדבש של הזוג, סיור פעמיים בשבוע מא-רקה שבסוריה עד לאנבאר שבעיראק.\nבתחילה הארגון מנע מנשים להצטרף אליו, בהמשך הוא הראה עניין ברופאות, מהנדסות ומאבטחות. פורסם כי נערה בת 14 בעלת אזרחות ספרדית ניסתה לחצות את הגבול אל מרוקו יחד עם נערה בת 19, ומשם להצטרף לאחת מזרועות ארגון הטרור. חדייה דר נחשפה לתקשורת, סיפרה על החלטתה לעזוב את בריטניה לטובת סוריה ושודכה לבעלה בידי אמו. היא החלה להתחזק במהלך גיל 18 כשהתחברה עם גורמים קיצוניים במסגד באזור מגוריה. כך היא לבשה בורקה בעת שהותה בבריטניה. עתה היא מצהירה כי ברצונה להיות ”המחסלת ה-1 של דאעש” לא ברור איך הצהרה זו עומדת עם גישת הארגון שלא להעמיד נשים בשורות הקרב. הנשים בעיקר פעילות ברשתות החברתיות, גיוס כספים ונשים וניהול משק הבית. הן ממליצות למצטרפות מה להביא עמן ומזכירות כי ”התפקיד המרכזי של המוהג'ירה (הנשים המהגרות) הוא תמיכה בבעל ובג'יהאד ובהגדלת קהילת האסלאם”. על פי הערכות כשלושים נשים הצטרפו למדינה האסלאמית מהמערב אך הנתונים גדלים. לפי הערכות בצרפת במהלך חודש אוקטובר גויסו מעל 100 נשים צרפתיות אל הארגון. בנוסף, ב-9 בספטמבר 2014 פורסם כי חלק מהנשים לוקחות תפקיד בבריגדות בסוריה ובודקות כי חוקי השריעה מתנהלים בהתאם. תחילה, הקבוצה הוקמה בכוונה לחשוף גורמים עוינים שניסו להסתנן לשורותיה על ידי התחפשות לנשים. שכרן החודשי בגובה 25 אלף לירות סוריות (כ-585 שקל).\n\nגיוס זרים מתבצע ממגוון מדינות זרות ברחבי העולם. על פי בדיקת עיתון הניו יורק טיימס, טורקיה היא מייצאת מספר אחת של מתגייסים. שר התקשורת לשעבר של כווית פרסם בפורטל \"אל-שרק\", ”דאעש לא נחת מכוכב אחר. אנשיו גם לא צמחו במערב. הם למדו בבתי ספרינו, התפללו במסגדינו, האזינו לתקשורת שלנו, קראו את ספרינו והושפעו מפתוות (פסקי הלכה) של השייח'ים שלנו” (ynet). לעיתים המתגייסים לארגון עושים זאת במסגרת תיירות טרור.\nבתחילת דרכו של הארגון, קיצוני הארגון הטיפו לנערים במסגדים (כמו מסגד אל-מנאר בקארדיף), תחנות טלוויזיה, בתי כלא ובמסגרת לימודי אסלאם כדי לגייס זרים.\nעם עלייתו של הארגון, הגיוס של זרים התבצע בעיקר באמצעות רשתות האינטרנט; טוויטר ויוטיוב הם רק חלק ממערך האינטרנט בו נעזר הארגון. אומנם חשבונות נסגרים באופן תדיר, אולם לרוב הם נפתחים מחדש לעיתים באותו היום. לדעתן רשויות האכיפה במערב, טוויטר ופייסבוק אינן מנסות להילחם בתופעה.\nהארגון משחרר אסירים מבתי כלא ומשחד קבוצות כמו בדואים כדי לזכות לנאמנותם. עזפל אשרף, אישר כי יש מספר גבוה מאוד של פושעים, גנגסטרים וקצינים מהכלא.\nעל פי הערכות של צבא הגנה לישראל, ארגון המדינה האסלאמית מונה כ-30 אלף פעילים שפועלים בסוריה ובעיראק. כוח זה ממשיך הן באופן וולונטרי והן בכפייה. על פי עדות של אחד הלוחמים, חור ג'אפר, סוריה מלאה בזרים, ”יש כאן מכל המדינות בעולם. בריטים, אסיאתים, אירופאים ואמריקנים. מכל מקום” עם זאת הם מצליחים לתקשר זה עם זה. על פי המרכז הסורי לזכויות אדם, במהלך חודש יולי 2014, הצליחה המדינה האסלאמית לגייס כ-6,000 לוחמים מתוכם מעל לאלף לוחמים זרים. לפני הגיוס הארגון מנה כ-15 אלף איש. ה-CIA מעריך כי לארגון יש בין 20,000 ל-31,500 לוחמים זרים בשתי המדינות, נתונים הזהים להערכות של צה\"ל. הארגון מעודד בעלי השכלה, הן נשים והן גברים, להגיע ולפעול בו.\n\nעל פי נתוני גורמי הביטחון בישראל, נכון לחודש ינואר 2016 התנדבו לשורות הארגון למעלה מ-60 אזרחים ערבים ישראלים – אחד מהם שירת כחייל בחטיבת גבעתי. חלקם נפצעו ונהרגו, עם חלקם אבד הקשר וחלקם הוצאו להורג באשמת ריגול. חלקם חזרו לארץ ונשפטו למאסר.\nבין 2014 ל־2016 עצר השב\"כ מעל 100 ערבים ישראלים בחשד שתכננו להצטרף לארגון ולעבור לשטחי פעילותו, ובחשד לתכנון פיגועים בישראל על בסיס אידאולוגיית הארגון, כאשר זוהתה עלייה בתמיכה ובהזדהות עם הארגון בקרב צעירים מקרב ערביי ישראל במהלך שנים אלו. חשש משמעותי קיים מערבים-ישראלים חברי הארגון שישובו לארץ וינסו לבצע פעילות טרור על בסיס הכשרה צבאית שעברו בידי הארגון. בחקירה של אחד מפעילי הארגון שחזר לארץ, עלה שמפקדיו הורו לו להתארגן לפעילות טרור בתוך ישראל, ולחלופין לבצע עבירות שונות של פשיעה חקלאית וגרימת נזק לרכוש כדרך התנגדות למדינת ישראל.\nבגל הטרור של אביב 2022 ביצעו מספר ערבים ישראליים פיגועים קטלניים בשם דאעש: הפיגוע המשולב בבאר שבע שביצע בדואי תושב חמרה בו נרצחו 4 אזרחים בטרם המחבל נורה למוות, ופיגוע הירי בחדרה (2022) בו נרצחו 2 שוטרי מג\"ב על ידי שני מחבלים תושבי אום אל-פחם ונהרג על ידי שוטרי ימ\"ס ואיש שב\"כ שהיו בסביבה.\n\nכאמור אחד מאמצעי גיוס צעירים הן הרשתות החברתיות ראשית, הארגון נעזר באינטרנט כדי להדריך מצטרפים חדשים ולחשוף אותם בפני המלצות של מצטרפים ישנים. בנוסף באתרים שונים כמו באתר Ask.fm מצטרפים ישנים עונים לשאלותיהם של מתעניינים.\nבאוגוסט 2014, בעקבות מותו של רובין ויליאמס יצא ציוץ ”תישרף, רובין ויליאמס (אבל תודה על ג'ומנג'י)”. ציוצים כאלו יוצרים אהדה בקרב הקהל העולמי ואלו גורמים לחשש בקרב מומחים בנוגע ל\"מתקפת הקסם\" שמקרין הארגון. בהמשך לכך נאמר: ”אני ממש דואג מהאפשרות שאנשים יתחילו לעקוב אחריי בטוויטר כי הם רוצים לשמוע על הסרטים האהובים עליי במקום לשמוע דיווחים על הג'יהאד. אני כאן כדי למסור חדשות, לא כדי לדרג קומדיות רומנטיות”.[דרוש מקור]\nבמקביל לפעילות ברשתות החברתיות, בוצעו תקיפות סייבר והופץ עיתון לג'יהאדיסטים בשם דַאבֶּק.\n\nהמדיה החברתית משמשת ככלי נוסף לטרור, האדרת שם הארגון ועידוד גיוס צעירים. עוד בראשית דרכו, הארגון נודע לשמצה בעולם בעקבות פרסום ברשתות האינטרנט. הוא הציג סרטונים בהם עורפים את ראשיהם של חטופים. אחד המקרים היה פרשת חטיפתו ורציחתו של איש העסקים האמריקני-יהודי ניק ברג. לאחר שסגנו של אוסאמה בן לאדן, איימן א-זוואהירי, מתח ביקורת על אבו מוסעב א-זרקאווי, בטענה שפרסומים אלה גרמו לירידה בתמיכה בארגון בקרב המוסלמים, הופסקו הפרסומים לאלתר.[דרוש מקור] הכוחות המזוינים של ארצות הברית מצאו קלטות וידאו (שלא פורסמו באינטרנט) שבהן צילומים של כ-80 כריתות ראשים של אנשים שנחטפו ונרצחו בעיראק.[דרוש מקור] איימן א-זוואהירי אף מתח ביקורת על הפגיעות הקשות באזרחים שביצע הארגון, אך ביקורת זו לא הביאה לשינוי במדיניות הפגיעה באזרחים.[דרוש מקור] במהלך השנים חזר הארגון לנצל את רשת האינטרנט עבור חשיפה ועידוד צעירים להתגייס אל שורות הארגון. מסיבה זו, לכאורה, העדיפה ארצות הברית לפגוע אווירית בעיראק ולהימנע מתמונות מזעזעות של הלחימה.\nקצת לפני המתקפה בצפון עיראק, ארגון המדינה האסלאמית פרסם מספר סרטונים של עריפות ראשים בידי ג'ון הג'יהאדיסט. בסרטון הראשון פורסם עריפת ראשו של ג'יימס פולי, שהוחזק ועונה בידי הארגון. בעקבות הפצת התיעוד של רצח ג'יימס פולי נפתחו קמפיינים כמו #ISISmediablackout שמעודד את הקהל העולמי שלא להפיץ את סרטוני הארגון ובכך למנוע את התרחבותו. בסוף אוגוסט, החלו משתמשים שונים לכתוב דברי נאצה ולעג לארגון, ובמקביל ניסו ארגוני ביון בכל העולם לזהות במי מדובר. בתחילה סברו כי מדובר בראפר בריטי בשם \"עבד אל-מאג'ד עבד אל-בארי\", אך מאוחר יותר דווח ב-BBC כי מדובר במוחמד אמוואזי, אזרח בריטי שהיה מוכר לשירותי הביטחון הבריטים. ביולי 2015, פורסמו הערכות כי ג'ון הג'יהאדיסט, חדל מלהיות חבר בארגון המדינה האסלאמית, ואף נרדף על ידה. זאת לאחר שתקופה ארוכה נעדר מהופעות פומביות כלשהן.\nב-2 בספטמבר הארגון הוציא להורג את סטיבן סוטלוף, לאחר שתי עריפות ראשים של שבויי מלחמה – ב-29 באוגוסט, חייל כורדי וב-30 באוגוסט, חייל לבנוני ויתר חבריו המתחננים לחוס על חייהם, שלא משכו את דעת הקהל העולמית. ב-13 בספטמבר הוצא להורג אמריקאי נוסף דייוויד היינס.\nב-18 בספטמבר הועלה סרטון של השבוי הבא (ככל הנראה), העיתונאי הבריטי ג'ון קנטלי שהבטיח לחשוף פרטים אמיתיים בנוגע למדינה האסלאמית, על סמך התנהלות הארגון, קנטלי נכפה לומר את דבריו. ב-20 ביולי אושר בידי מקורות ביטחוניים בבריטניה כי קנטלי עבר התעללויות יחד עם פולי בכלא פרט לכך שהם הוחזקו בתנאי רעב ובחשכה. בוצע בהם ווטר בורדינג (עינוי טביעה) ולאחר מכן חושמלו באמצעות אקדחי טייזר. בנוסף הם אולצו להתאגרף זה נגד זה, כשהמפסיד עבר עינויים. עינויים נוספים שעברו בידי הארגון כללו שאבח (קשירת הידיים מאחורי הגב ותלייתן באוויר עד לפירוק ידיהם מכתפיהם), שיטת הצמיג (סביב הרגליים והידיים מכניסים צמיגים, האיש מגולגל ולאחר מכן מוכה), תלייה הפוכה, שטיח מעופף (הקורבן נקשר ללוח תלוי ולאחר מכן קצוות הלוח מקומרים זה אל זה כדי לכופף את הגב). כל העינויים, וכן פעולות אחרות שנוקט הארגון כמו שריפת אנשים, נהוגים גם בידי שלטון אסד.\nבינתיים ממשלת איטליה שילמה 2.5 מיליון לירות שטרלינג עבור השבוי פדריקו מוטקה. הוא פרסם מספר סרטונים נוספים.\nלבד מסרטוני עריפת הראש, ב-17 בספטמבר הוצא סרטון נוסף, המזכיר קדימון לסרט מלחמה הוליוודי, כסרטון אזהרה למשטר אובמה. ב-16 בנובמבר, פטר קאסיג הוצא להורג. בספטמבר הוצא להורג צרפתי באלג'יריה. באוקטובר הוצא להורג אלן הנינג. באוקטובר 2014 פורסם סרטון של בת הכורעת רגליה לפני אביה ומוצאת בידיו להורג בשל ניאוף.\nסרטונים נוספים שהופצו היו כריית קברים בידי שבויים, והטבעת שבויים.\nבינואר 2015 הוציא הארגון להורג בשרפה את מועאז אל-כסאסבה, טייס ירדני שנשבה על ידיו לאחר שמטוסו הופל במהלך גיחת התקפה בסוריה. הריגתו של הטייס פורסמה רק בפברואר. לפני הפרסום, הארגון ניהל משא ומתן להחלפתו, יחד עם חטוף יפני (שאף הוא הוצא להורג), בשני נידונים למוות האסורים בירדן ומקורבים לארגון. בתגובה לפרסום על הריגתו של הטייס הירדני, ירדן הוציאה מייד להורג את שני המקורבים לארגון שהיו כלואים אצלה, והגבירה את התקיפות האוויריות על מטרות ומתקנים של הארגון.\n\nתשומת לב רבה אל ילדי הארגון עלתה בעקבות פרסום כתבה בבלגיה. בכתבה דווח על נער בן 13, הנחשב לצעיר ביותר מבין לוחמי הארגון ובמקביל פורסמה תמונה של ילד האוחז בובה כרותת ראש משחזר את רצח האמריקאי. תמונה אחרת שזעזעה את העולם פורסמה בטוויטר ומראה ילד בן 7 מניף את ראשו הכרות של חייל סורי. אולם לא כל הילדים מגיעים ברצון אל המדינה האסלאמית. רוב הילדים מגיעים למדינה האסלאמית בידי לפחות אחד מהוריהם. לא תמיד זוג ההורים תומך ברעיון, למשל אם סעודית אשר גילתה כי בעלה לקח את שני ילדיה למלחמה ללא ידיעתה לאחר שטען כי הוא לוקח אותם לטיול.\nהארגון ככל הנראה משתמש בילדים בחזיתות השונות. באחד הסרטונים שהועלו לרשת נראים קבוצה של ילדים על משאיות אוחזים בנשק. בהמשך העלו תמונות של אימוני ילדים וחשיפתם אל הוצאות להורג כחלק מהכנתם לקרב. הם מגייסים ילדים תוך כדי שימוש בשטיפת מוח.\n\nבשנת 2014, בעקבות הצלחותיו של הארגון וחיסולו של הבכיר אבו עבד א-רחמן אל-בילאווי נחשפו פרטים על המבנה של הארגון. הארגון הצליח בתוך שנה להקים מיני ממשלה בגבולות עיראק–סוריה על השטחים שכבש. פעיל פוליטי מא-רקה אמר, ”בוא נהיה כנים, הם עושים עבודה ארגונית מאסיבית. זה מרשים”. באזורים הנדונים הארגון דיכא את האוכלוסייה ולאחר מכן ביסס את שלטונו. בניית התשתית התבצעה באמצעות מומחים שונים בעולם שמסייעים לארגון.\nעם עלייתו של הארגון, לבד מהח'ליף שעומד כביכול בראש מוסד הח'ליפות, אבו בכר אל-בגדאדי, לא היו מוכרים מנהיגי הארגון. TRAC (קונסורציום ניתוח ומחקר טרור) חשף שלצד אבו בכר אל-בגדאדי עומדים שני סגנים, אבו מוסלם א-תורכמאני (פאדל אחמד עבדאללה אל-הייאלי) ואבו עלי אל-אנבארי, מפקדים בשטח בעיראק ובסוריה, בהתאמה. מתחת לגופים אלו נמצא הקבינט ומועצת מלחמה. על אף ניסיון הארגון ליצור ח'ליפות מאוחדת, הארגון נאלץ לחלק את מפקדתו לשתי זרועות מקבילות, האחת בעיראק והשנייה בסוריה. ארצות הברית מזכה ב-5 מיליון דולר עבור מידע שיביא ללכידת רוצחי אזרחיה, ג'יימס פולי וסטיבן סוטלוף במסגרת חוק למאבק בטרור.\nמבנה ארגוני משוער (עדכני לנובמבר 2014):\n\nביולי 2016, פרסם הארגון סרטון המסביר על מבנה ה\"ח'ליפות\" שלו. לפי סרטון זה, אל-בגדאדי, המנהיג, נעזר במועצת השורא שלו ובוועדה מיופת כוח, שמקשרת אותו עם משרדי הממשלה והמחוזות של הארגון.\nבמדינה האסלאמית קיימים 14 משרדי ממשלה: משפטים ותלונות, הטפה (דעוה) ומסגדים, צבא, אוצר (בערבית: بيت المال – \"בית הכסף\"), חינוך, חקלאות, שלל, משטרת הדת (חיסבה), צדקה (זכאה), ביטחון כללי, תקשורת, בריאות, מחצבים (בעיקר נפט וגז טבעי) ושירותים.\n\nביולי 2016, המדינה האסלאמית מנתה באופן רשמי 35 מחוזות – 19 מתוכם בתחומי עיראק וסוריה ו-16 הנותרים מחוץ להם.\nב-2018, הנהגת הארגון החליטה על איחוד מחוזות במספר אזורים, וכתוצאה מכך נותרו המחוזות הבאים: עיראק, א-שאם (לבנט – סוריה), ח'וראסאן (מרכז אסיה), מזרח אסיה, מערב אפריקה, סומליה, סיני, לוב, תימן, קווקז, נג'ד ואלג'יר.\n\nמחוז בגדאד (ولاية بغداد), מחוז אל-אנבאר (ولاية الأنبار), מחוז צלאח א-דין (ولاية صلاح الدين), מחוז אל-פלוג'ה (ولاية الفلوجة), מחוז דיאלא (ولاية ديالى), מחוז צפון בגדאד (ولاية شمال بغداد), מחוז הדרום (ولاية الجنوب), מחוז נינווה (ولاية نینوى), מחוז כירכוכ (ولاية كركوك), מחוז החידקל (ولاية دجلة), מחוז אל-ג'זירה (ولاية الجزيرة), מחוז אל-ברכה (ولاية البركة), מחוז אל-ח'יר (ولاية الخير), מחוז א-רקה (ولاية الرقة), מחוז דמשק (ولاية دمشق), מחוז חלב (ولاية حلب), מחוז חומס (ولاية حمص), מחוז חמאה (ولاية حماة) ומחוז הפרת (ولاية الفرات).\nביולי 2018 הוכר צבא ח'אלד בן אל-וליד, סניף הארגון בדרום-מערב סוריה, כמחוז רשמי של המדינה האסלאמית ושמו שונה אל מחוז חורן (ولاية حوران). באותו חודש, איחדה המדינה האסלאמית את כל מחוזותיה בסוריה למחוז הלבנט (ولاية الشام). בהמשך אוחדו גם כל מחוזות עיראק למחוז עיראק (ولاية العراق).\n\n ערך מורחב – מחוז סיני של המדינה האסלאמית\nמחוז סיני (בערבית: ولاية سيناء) של המדינה האסלאמית הוקם על בסיס ארגון הטרור אנצאר בית אל-מקדס (בערבית: أنصار بيت المقدس, תרגום: \"נאמני ירושלים\"; הגיית השם בעברית: \"אנסאר בית אל-מקדיס\"), הפועל בחצי האי סיני מאז 2011, לאחר שחברי הארגון נשבעו אמונים ל\"מדינה האסלאמית\" בנובמבר 2014. מחוז סיני מתרכז בפגיעה בצבא מצרים ובמטרות צבא ומשטר בצפון סיני, אך לעיתים פעל גם נגד ישראל, אותה הגדיר כאויב רשמי. הארגון פוצץ את צינור הגז שבין ישראל למצרים, חדר לשטח ישראל ב-2012, וירה רקטות מספר פעמים לעבר ישראל מסיני ומרצועת עזה.\nמנהיג המחוז הוא שאדי אל-מניעי שעל ראשו הציעה ממשלת מצרים מיליון לירות מצריות. הלוחמים נמצאים במחנה צבאי שהקימו באזור שיח' זוויד סמוך למחנה נמצאים גם מחנות של ארגוני טרור סלפים נוספים. אחד ממייסדי הארגון איברהים מוחמד פריג' נהרג בתקיפה אווירית ואילו מייסד נוסף של הארגון ואליד אל עמר נשבה על ידי צבא מצרים ומצבו לא ידוע. הארגון הצהיר כי עמדתו היא שמפלגת האחים המוסלמים צריכה להנהיג את מצרים ואת עבד אל-פתאח א-סיסי יש להוציא להורג.[דרוש מקור]\nב-1 ביולי 2015 ביצע מחוז סיני פיגוע טרור בסיני שבו נהרגו 64 חיילים מצרים. המתיחות בין מצרים לארגון החלה עוד מספטמבר 2014, לאחר הצטרפות מצרים לכוחות הלוחמים. וכן בשל המאבק המתמשך באחים המוסלמים בעקבות עליית עבד אל-פתאח א-סיסי לשלטון. שני ארגונים אלו ביצעו מספרים ימים קודמים שלוש התנקשויות בשופטים מצרים והוציאו להורג את התובע הכללי המצרי. בעקבות הפיגוע התהדקו קשרים בין המצרים ואנשי חמאס ברצועת עזה.\nב-31 באוקטובר 2015 התרסקה טיסה 9268 של מטרוג'ט מעל סיני. מחוז סיני של המדינה האסלאמית לקח אחריות על ההתרסקות וטען שהפיל את המטוס באמצעות פצצה. בפיגוע נרצחו 224 בני אדם. הארגון אף הפיץ תמונה של ה\"פצצה\" שהפילה את המטוס.\nלפי דו\"ח של מועצת הביטחון של האומות המאוחדות, נכון ל-2018 יש במחוז סיני כ-1,000 פעילים.\n\n ערך מורחב – המדינה האסלאמית בלוב\n\nמחוזות המדינה האסלאמית בלוב (בערבית: ولايات الدولة الاسلامية في ليبيا) הוקמו בהצהרה רשמית של אבו בכר אל-בגדאדי ב-13 בנובמבר 2014. המחוזות (ولاية, וולאיית) שהוקמו הם פזאן (فزان), ברקה (برقة) וטראבלס (طرابلس, טראבלס). הארגון הוקם בעיר דרנה שבמזרח לוב בידי \"מועצת השורא של הנוער האסלאמי\", שנשבעו אמונים למדינה האסלאמית.\nנכון ל-2018 סניף המדינה האסלאמית בלוב מונה בין 3,000 ל-4,000 פעילים. מנהיג הארגון הוא עבד אל-קדר א-נג'די אולם ייתכן שהוא נהרג בספטמבר 2020. המדינה האסלאמית משתתפת במלחמת האזרחים השנייה בלוב ושולטת בעיקר ברצועת החוף המרכזית של המדינה ובה העיר סירת.\nהמדינה האסלאמית בלוב ידועה בפיגועי תופת ובהוצאות להורג המוניות, ביניהן עריפות ראשיהם של 21 נוצרים קופטים מצרים.\n\nארגון חיילי הח'ליפות באדמת אלג'יריה (בערבית: جند الخلافة في أرض الجزائر) התפצל מאל-קאעידה במגרב האסלאמי ב-14 בספטמבר 2014 כאשר מנהיג הארגון, ח'אליד אבו סולימאן (שכונה גם \"קורי עבד אל-מאלכ\"), הפר את שבועתו לאל-קאעידה ונשבע אמונים למנהיג המדינה האסלאמית, אבו בכר אל-בגדאדי. מאז מהווה הארגון את \"מחוז אלג'יריה (בערבית: ولاية الجزائر) של המדינה האסלאמית\".\nב-21 בספטמבר 2014 חטפו פעילי המדינה האסלאמית באלג'יריה תייר צרפתי בשם הרווה גורדל בתגובה להשתתפות צרפת בקואליציה הבינלאומית הנלחמת נגד המדינה האסלאמית. ב-24 בספטמבר 2014 פרסמו פעילי מחוז אלג'יריה סרטון המתעד את עריפת ראשו של הרווה גורדל.\nב-22 בדצמבר 2014 חיסל צבא אלג'יריה את מנהיג המחוז, אבו סולימאן, ושני חמושים נוספים.\nלאחר החיסול נותרו באלג'יריה עשרות בודדות של לוחמים פעילים המשתייכים למדינה האסלאמית ומנהלים לוחמת גרילה נגד כוחות צבא אלג'יריה.\n\n ערך מורחב – בוקו חראם\nמחוז מערב אפריקה (בערבית: ولاية غرب أفريقيا) של המדינה האסלאמית הוקם ב-7 במרץ 2015, לאחר שארגון בּוֹקוֹ חַרַאם (בערבית: بوكو حرام; תרגום: \"זיוף אסור\" או \"חינוך אסור\") נשבע אמונים למדינה האסלאמית. בוקו חראם הוקם ב-2002 בידי ג'יהאדיסטים קיצוניים מבני שבט האוסה ובראשם מוחמד יוסוף. בשנת 2009 החל הארגון במרד מזוין נגד ממשלת ניגריה. מרד זה התרחב בהמשך גם לקמרון, צ'אד וניז'ר.\nמנהיג הארגון כיום הוא אבו מוסעב אל-ברנוואי. אל-ברנוואי נעצר על ידי מחלקת ביטחון המדינה של ניגריה ב-29 בדצמבר 2016.\n\n ערך מורחב – מחוז ח'וראסאן של המדינה האסלאמית\n\nמחוז חֻ'ראסאן (בערבית: ولاية خراسان) הוקם באופן רשמי ב-26 בינואר 2015 בהכרזה רשמית של דובר המדינה האסלאמית לשעבר, אבו מוחמד אל-עדנאני. המחוז הוקם בידי מולה חאפז סעיד ח'אן, שהיה מפקד בטליבאן הפקיסטני , ומולה עבד א-ראוף ח'אדים, שהיה מפקד בכיר בטליבאן האפגני, אחרי ששניהם נשבעו אמונים לאבו בכר אל-בגדאדי.\nמחוז ח'וראסאן מגייס אליו פעילים אפגנים, פקיסטנים ואוזבקים – רבים מהם עריקים מהטליבאן.\nהמדינה האסלאמית באפגניסטן ובפקיסטן נלחמת נגד כוחות נאט\"ו, טליבאן, אל-קאעידה, צבאות פקיסטן ואפגניסטן.\nמולא עבד א-ראוף, שמונה לסגן מנהיג המחוז, נהרג בתקיפת כטב\"ם אמריקאי ב-9 בפברואר 2015. ב-18 במרץ 2015 חיסלו כוחות של צבא אפגניסטן את חאפיז ואחידי, סגן מפקד מחוז ח'וראסאן באפגניסטן, ו-9 חמושים נוספים שהשתייכו למחוז ח'וראסאן.\nב-10 ביולי 2015 התקבלו דיווחים על חיסולו של חאפז סעיד ח'אן, מנהיג המחוז, בתקיפת כטב\"ם אמריקאי במזרח אפגניסטן. ב-13 ביולי 2015 פרסמו פעילי המדינה האסלאמית קלטת שמע ובה נשמע, לדבריהם, קולו של חאפז סעיד ח'אן כשהוא מכחיש את חיסולו.\nב-23 ביולי 2016 פוצצו את עצמם שני מחבלים מתאבדים, שהשתייכו למדינה האסלאמית, בהפגנה של בני הזארה בקאבול, בירת אפגניסטן, ורצחו 80 אנשים.\nב-12 באוגוסט 2016 הודיעה ארצות הברית כי חיסלה בתקיפה אווירית את חאפז סעיד ח'אן. החליף אותו בהנהגת המחוז עבד אל-חסיב.\nב־13 באפריל 2017 התרחשה התקיפה האווירית בננגרהאר, בה ארצות הברית הטילה לראשונה פצצת GBU-43/B על מנהרות של הארגון באפגניסטן. שבועיים לאחר מכן נהרג עבד אל-חסיב בהפצצה של יחידת עילית אפגנית. אבו סעיד החליף את חסיב בהנהגת הארגון.\nב-25 באוגוסט 2018 נהרג אבו סעיד.\nב-26 באוגוסט 2021 ביצעו מפגעים השייכים לארגון את הפיגוע בנמל התעופה חאמיד כרזאי.\n\n ערך מורחב – המדינה האסלאמית בקווקז\nמחוז הקווקז (בערבית: ولاية القوقاز) הוקם באופן רשמי ב-23 ביוני 2015 בהכרזה של דובר המדינה האסלאמית, אבו מוחמד אל-עדנאני. המחוז הוקם בידי מפקדים מארגון הג'יהאד הסלפי \"אמירות הקווקז\", שנשבעו אמונים לאבו בכר אל-בגדאדי.\nלוחמי המדינה האסלאמית בקווקז נלחמים נגד רוסיה ומבצעים נגדה פיגועים. ב-15 בפברואר 2016 פוצצו מחבלי המדינה האסלאמית רכב תופת בעיר דרבנט שבדאגסטן. בפיגוע נהרגו 2 ונפצעו 17.\nמנהיג מחוז הקווקז היה רוסטם אסילדרוב. ב-3 בדצמבר 2016 דיווח שירות הביטחון הפדרלי של רוסיה כי אסילדרוב נהרג בפשיטה ליד מחצ'קלה שבדאגסטן.\n\nב-13 בנובמבר 2014 אל-בגדאדי הכריז על הקמת סניף של המדינה האסלאמית בערב הסעודית. סניף זה נקרא מחוז אל-חרמין (בערבית: ولاية الحرمين) על שם שני המקומות הקדושים ביותר לאסלאם הנמצאים באזור זה. קבוצה זו ביצעה שורה של פיגועים בערב הסעודית.\nכיום יש בערב הסעודית שני מחוזות רשמיים של המדינה האסלאמית: מחוז נג'ד (ولاية نجد) במרכז המדינה ומחוז אל-חג'אז (ولاية الحجاز) במערבה.\n\nסניף המדינה האסלאמית בתימן הוקם באופן רשמי ב-13 בנובמבר 2014, לאחר שמיליציה חמושה במדינה נשבעה אמונים לארגון. הארגון משתתף במלחמת האזרחים במדינה ונלחם נגד ממשלת תימן, הקואליציה הערבית הנלחמת בתימן בהובלת ערב הסעודית, החות'ים ואל-קאעידה בחצי האי ערב.\nסניף המדינה האסלאמית בתימן אחראי למתקפת הטרור במסגדי צנעא ב-20 במרץ 2015, בו נרצחו 142 בני אדם ונפצעו 351. הוא גם אחראי להתנקשות בחייו של מושל מחוז עדן והעיר עדן, ג'עפר מוחמד סעד, ב-6 בדצמבר 2015.\nבתימן יש שישה מחוזות רשמיים של המדינה האסלאמית: מחוז עדן אביין (ولاية عدن أبين), מחוז שבוה (ولاية شبوة), מחוז חצ׳רמוות (ولاية حضرموت), מחוז צנעא (ولاية صنعاء), מחוז אל-ביידא (ولاية البيضا) ומחוז אל-לווא אל-אח'צ'ר (ولاية اللواء الاخضر).\nמנהיג שלוחת המדינה האסלאמית בתימן הוא אבו בילאל אל-חרבי.\n\nבנוסף למחוזות, ישנם ארגוני טרור, השואבים השראה מהמדינה האסלאמית וסרים למרותה, אך הם אינם מוגדרים כמחוזות רשמיים שלה.\n\n ערכים מורחבים – אבו סיאף, מיליציית מאוט\nאבו סיאף (בערבית:جماعة أبو سياف; בפיליפינית: Grupong Abu Sayyaf) הוא ארגון טרור אסלאמי סוני הפועל בפיליפינים ובמלזיה. מייסד הארגון היה עבד א-רג'יק אבו בכר ג'נג'לאני. נכון לאפריל 2021 ההערכה היא שמספר הפעילים בארגון נע בין 60 ל-70 פעילים. הארגון ונחשב לאחד האלימים והמסוכנים ביותר בפיליפינים. הוא אחראי לחטיפות ולפיגועים רבים, שמכוונים לא פעם נגד תיירים. ב-23 ביולי 2014 מנהיג הארגון, איסנילון הפילון, נשבע אמונים למדינה האסלאמית.\nבתחילת 2015 ארגון \"ח'לאפת מינדנאו אל-אסלאמיה\" (خلافة مينداناو الإسلامية) נשבע אמונים למדינה האסלאמית. בד בבד, שני ארגונים, שזוהו עם המדינה האסלאמית, התאחדו והקימו את ארגון \"אנצאר אל-ח'לאפה פיליפינים\" (أنصار الخلافة الفلبينية).\nבאפריל 2016 פורסם בשבועון \"א-נבא\" של המדינה האסלאמית כי המנהיג אבו סיאף, הפילון, מונה ל\"אמיר של כלל כוחות המדינה האסלאמית בפיליפינים\".\nב-23 במאי 2017, אבו סיאף פתח בקרב על מאראווי באי מינדנאו נגד כוחות הממשלה לצד מיליציית מאוט, שנשבעה אף היא אמונים למדינה האסלאמית. עם זאת, באוקטובר אותה שנה חיסל צבא הפיליפינים את הפילון.\n\n ערך מורחב – מועצת השורא של לוחמי הג'יהאד בסביבות ירושלים\nמועצת השורא של לוחמי הג'יהאד בסביבות ירושלים (בערבית: مجلس شورى المجاهدين في أكناف بيت المقدس) הוא ארגון טרור פלסטיני ג'יהאדיסטי סלפי, הפועל בחצי האי סיני וברצועת עזה. אחראי לשיגור רקטות וטילים לעבר ישראל. ב-11 בפברואר 2014 חברי הארגון נשבעו אמונים למדינה האסלאמית בעיראק ובלבנט.\nב-2 באפריל 2015 הקימו פעילי ארגונים סלפים בעזה, המזוהים עם המדינה האסלאמית – כדוגמת \"מועצת השורא של לוחמי הג'יהאד בסביבות ירושלים\" והסניף העזתי של אנצאר בית אל-מקדס לשעבר – את \"חטיבת שייח' עומר חדיד\" (لواء الشيخ عمر حديد).\n\nהסניף הסומלי של המדינה האסלאמית התפצל מארגון א-שבאב, לאחר שעבד אל-קדר מומין, מנהיג כוחות א-שבאב בפונטלנד, נשבע אמונים לאבו בכר אל-בגדאדי ב-22 באוקטובר 2015.\n\nארגון אנצאר אל-ח'לאפה ברזיל (בערבית: أنصار الخلافة البرازيل) נשבע אמונים למדינה האסלאמית ולאבו בכר אל-בגדאדי ב-19 ביולי 2016. זהו הארגון הראשון באמריקה הלטינית המכריז נאמנות למדינה האסלאמית. הארגון איים לפגוע בספורטאים ובתיירים במהלך אולימפיאדת ריו דה ז'ניירו (2016).\nב-21 ביולי 2016 נעצרו עשרה חשודים בחברות בארגון. לדברי המשטרה החשודים אף דנו באפשרות לבצע פיגועים בריו דה ז'ניירו, לקראת האולימפאידה שנערכה בעיר.\n\nסקר שנערך בסתיו 2015 הראה אחוזי תמיכה נמוכים יחסית במדינה האסלאמית בקרב מוסלמים מרחבי העולם, כאשר אחוזי תמיכה גבוהים יחסית (בין תשעה לשנים-עשר אחוזים) נמצאו בסנגל, ניגריה, מלזיה ופקיסטן. בטורקיה ובבורקינה פאסו נמצאה תמיכה של כשמונה אחוזים במדינה האסלאמית, ברשות הפלסטינית כשישה וחצי אחוזים (בקרב תושבי יהודה ושומרון נמצאה תמיכה גבוהה יותר מאשר בקרב תושבי רצועת עזה), בקרב ערביי ישראל ארבעה אחוזים, בירדן שלושה אחוזים, ובלבנון פחות מאחוז אחד. אחוזי התנגדות גבוהים למדינה האסלאמית (מעל לשישים אחוזים) נמצאו בכל המדינות המוסלמיות בעולם שנבדקו, למעט פקיסטן.\n\nסקרים שנערכו ביבשת אירופה בקיץ 2014 הראו כי כשישה-עשר אחוזים מתושבי צרפת, כשבעה אחוזים מתושבי בריטניה, ובין שלושה לארבעה אחוזים מתושבי גרמניה תומכים/מזדהים (\"sympathises\") ב/עם המדינה האיסלאמית. עם זאת, צוין גם כי רוב תומכי המדינה האסלאמית הם מוסלמים ממוצא צפון אפריקאי ומהמזרח התיכון שהגיעו לאירופה כמהגרים.[דרוש מקור]\n\nהאזורים הגאוגרפיים: \"סוריה הגדולה\", \"לבנט\"\nאל-קאעידה\nהג'יהאד הסלפי\nהמתקפה בצפון עיראק (2014)\nהמערכה על כובאני\nג'ון הג'יהאדיסט (מוחמד אמוואזי)\nבוקו חראם\nחמאס\n\nצור שיזף, דאעש: מסע אל מפתנו של השטן, הוצאת הקיבוץ המאוחד, 2015\nיורם שוייצר ועומר עינב, עורכים, המדינה האסלאמית: דגל שחור מתנוסס מעליה, תל אביב: המכון למחקרי ביטחון לאומי, 2015\nג'ובי ווריק, דגלים שחורים - העלייה של דאעש, הוצאת משכל, 2016\nנטעלי ויינר בניה, 6 מטוסים מול העולם: מי מפחד מדאעש?, באתר ynet, 12 בפברואר 2016\nעוזי רבי ומיכאל ברק, דאעש וחזון המדינה האסלאמית, הוצאת רסלינג, 2021\n\nג'קי חורי, השחקן האסלאמיסטי העולה שמדיר שינה מעיני האמריקאים, באתר הארץ, 6 בינואר 2014\nרועי קייס, הכי קיצוני שיש: מכאן הגיע המחבל מבריסל, באתר ynet, 3 ביוני 2014\nרון בן ישי, אל-קאעידה בדרך ליצירת חליפות אסלאמית, באתר ynet, 11 ביוני 2014\n שבוי שנשבר חשף את ארגון הטרור העשיר בעולם, באתר הארץ, 16 ביוני 2014\nבגרפים ואיורים: אל-קאעידה בדו\"ח ביצועים, באתר ynet, 22 ביוני 2014\nיעקב אילון, ‏דאע\"ש עם שיר, באתר ‏מאקו‏, 7 באוגוסט 2014\nאוריה כנף‏, הצצה נדירה למפלצות של \"המדינה האיסלאמית\", באתר וואלה‏, 13 באוגוסט 2014\nהפנים מאחורי האכזריות. צמרת דאעש נחשפת, באתר ynet, 20 בספטמבר 2014\nאיתי זהוראי, איום עולמי: דאעש הוא ארגון הטרור העשיר בכל הזמנים, באתר פורבס ישראל, 13 בנובמבר 2014\nאיתי אנגל, \"עובדה\", ‏בחזית מול דאע\"ש, באתר ‏מאקו‏, 22 בדצמבר 2014 \n צבי בראל, קבוצות מיקוד, אפקטים מיוחדים ומזכרות: לצד הקרבות, דאעש לא מזניח את המערכה התקשורתית, באתר הארץ, 17 באפריל 2015\nירון פרידמן, ש' זה שריעה. המילון של דאעש, באתר ynet, 27 במאי 2015\nאדם הופמן ולירן אופק, 'המדינה האסלאמית' ב-4 דקות: הנרטיב המכונן, אתר המכון למחקרי ביטחון לאומי\n נדן פלדמן, כלכלת עורפי הראשים: איך הפך דאעש לארגון הטרור העשיר בעולם - ומה פוגע בו עכשיו, באתר TheMarker‏, 14 בנובמבר 2015\nלא רק טרור: כך מתכנן דאעש להקים מדינה, באתר ynet, 7 בדצמבר 2015\nאיתי זהוראי, כבר לא ארגון הטרור העשיר בעולם: הירידה הדרמטית של דאעש מנכסיו, באתר פורבס ישראל, 27 ביולי 2017\nירון פרידמן, איפה דאעש?, באתר ynet, 17 בנובמבר 2018\nנמרוד הורביץ, חמאס, דאעש – מה ההבדל?, באתר ynet, 19 בדצמבר 2018\nהמדינה האסלאמית, באתר אנציקלופדיה בריטניקה (באנגלית)\n דאעש (ארגון), דף שער בספרייה הלאומית\nיורם שוויצר, עומר עינב, המדינה האסלאמית: דגל שחור מתנוסס מעליה, באתר המכון למחקרי ביטחון לאומי (inss), 2015",
    "pageid": 1200691
  },
  {
    "title": "התקיפה האיראנית על ישראל (2024)",
    "extract": "המתקפה האיראנית על ישראל (השם האיראני למתקפה הוא: הבטחת האמת; בפרסית: وعده صادق) הייתה תקיפה אווירית נרחבת שביצעה איראן משטחה ומשטח מדינות נוספות נגד ישראל בלילה שבין 13 ל-14 באפריל 2024, וכללה 110–130 טילים בליסטיים, כ-185 כטב\"מים ו-36 טילי שיוט. במבצע הגנה נרחב, שקיבל את השם מבצע מגן ברזל, יירטו כוחות ההגנה של צה\"ל והקואליציה הצבאית בהובלת ארצות הברית, 99 אחוז מהאיומים.\nהתקיפה הייתה תגובה לתקיפת הקונסוליה האיראנית בדמשק שבועיים לפני כן שיוחסה לישראל, והפעם הראשונה שבה איראן תקפה את ישראל בגלוי משטחה. יעדי התקיפה היו בסיסי צה\"ל בנגב וברמת הגולן. זו הפעם הראשונה משנת 1991 שצבא של מדינה מוכרת החברה באו\"ם תוקף בגלוי את ישראל משטחה.\nכל טילי השיוט והכטב\"מים יורטו מחוץ לישראל על ידי ישראל ועל ידי קואליציית המדינות בהנהגת ארצות הברית. הרוב המוחלט של הטילים הבליסטיים יורט וטילים בודדים נפלו בשטח ישראל וגרמו נזק קל. על פי מקורות אמריקאיים, כמחצית מהטילים הבליסטיים האיראניים כשלו בשיגור או סטו ממסלולם ולא היה צורך ליירטם. המתקפה הייתה חסרת תקדים בתולדות ההגנה האווירית מבחינת כמות הטילים וכלי הטיס החמושים ששוגרו בבת אחת, ומבחינת אחוזי היירוט הגבוהים.\nב-19 באפריל 2024 הותקף בסיס חיל האוויר באספהאן שבאיראן, וכן הותקף שדה התעופה א-ת'עלה באזור א-סווידא בדרום סוריה. התקיפות מיוחסות לישראל.\n\n ערכים מורחבים – מלחמת חרבות ברזל, ההתנקשות במוחמד רזא זאהדי, מעורבות איראן במלחמת חרבות ברזל\nבליל 1 באפריל 2024 הותקף מבנה בבסיס אילת של חיל הים הישראלי על ידי כטב\"מ נפץ ששוגר מעיראק על ידי המיליציה הפרו-איראנית \"ההתנגדות האיסלאמית בעיראק\" . לא היו נפגעים בנפש. באותו היום, סמוך לשעה 17:00, הפציצו מטוסי קרב ישראליים את מבנה הקונסוליה האיראנית בדמשק, הצמוד לשגרירות האיראנית, ומשמש גם מעון לשגריר האיראני בסוריה. הבניין קרס, בתקיפה נהרג בריגדיר גנרל מוחמד רזא זאהדי, מפקד כוח קודס בסוריה ובלבנון ובכיר במשמרות המהפכה, ועוד לפחות 16 בני אדם. לפי דיווח של אל-חדת', בתקיפה נהרג גם סגנו, ראש מטה כוח קודס בסוריה ולבנון.  \nישראל תכננה את המתקפה חודשיים לפני כן, ושבוע לפני התקיפה החליט הקבינט הביטחוני על ביצועה. על פי תחקיר שפרסם הניו יורק טיימס הקבינט הניח שאיראן לא תגיב בעוצמה והעריך \"בצורה שגויה מאד\" את תגובתה לחיסול. ישראל הודיעה לארצות הברית על הפעולה דקות ספורות לפני הביצוע, בהודעה \"בדרג נמוך\". עוזרים בממשל האמריקאי יידעו בדחיפות את ראשי מערכת הביטחון, שצפו שלפעולה עשויות להיות תוצאות חמורות עם השלכות נרחבות באזור. אף שהקו הרשמי של ארצות הברית היה תמיכה בישראל, בשיחות פרטיות הובע זעם על כך שישראל לא התייעצה עם ארצות הברית ולא הודיעה לה מוקדם יותר. מזכיר ההגנה האמריקאי לויד אוסטין אמר בשיחה עם שר הביטחון יואב גלנט שישראל סיכנה את הכוחות האמריקאים.\nב-6 באפריל הודיעה ארצות הברית שלפי המודיעין שבידה, בשבוע הקרוב איראן תתקוף את ישראל בנחילי כטב\"מים וטילי שיוט בתגובה לחיסול. נשיא ארצות הברית, ג'ו ביידן, הודיע שארצו תסייע לישראל ביירוט אם זו תותקף בידי איראן או שלוחיה. פיקוד העורף פרסם על איסור פעילויות חינוכיות והגבלת התקהלות עד 1,000 איש ברחבי ישראל. ב-12 באפריל קראו צרפת ובריטניה לאזרחיהן להימנע משהות בישראל שלא לצורך חיוני. בריטניה, צרפת וגרמניה הזהירו את איראן שלא לתקוף את ישראל, וציינו שמתקפה כזו תהיה הסלמה שעלולה להוביל לתגובה צבאית של המערב נגד איראן. גם ישראל הזהירה את איראן שמתקפה כזו עלולה להוביל לתגובה צבאית ישראלית ישירה על אדמת איראן.  \n\nבמוצאי שבת, 13 באפריל, סביב השעה 22:40 שעון ישראל, פתחה איראן במתקפת כטב\"מים ולאחר מכן גם של טילי שיוט על ישראל. במתקפה שוגרו מאיראן 185 כטב\"מים מסוג שאהד 136 ושאהד 238, וכעבור מספר שעות התקרבו לשטח ישראל. בתקיפה נורו גם טילי שיוט פאווה מדגם 351 מסדרת טילי סומאר, וטילים בליסטיים לטווח בינוני.\nבמתקפה השתתפו גם גורמים ממדינות נוספות. כטב\"מים שוגרו מתימן, על ידי ארגון החות'ים, כשבמקביל החזבאללה מלבנון שיגר כ-25 רקטות שכוונו לעבר בסיסים ברמת הגולן.\nבעקבות המתקפה האיראנית, הכריזו ירדן ומצרים על מצב חירום. מקורות ביטחוניים בירדן אמרו לסוכנות הידיעות רויטרס כי \"ירדן מוכנה ליירט כל כטב\"ם איראני שיחדור למרחב האווירי שלה\". לפני תחילת המתקפה האיראנית החלו שיבושים נרחבים במערכות GPS בעיראק, בירדן, בכווית, בסוריה, בלבנון ובישראל.\nארגון אל-חשד א-שעבי בעיראק הכריז על מצב כוננות בקרב הפלגים העיראקיים, בציפייה לתגובה ישראלית או אמריקנית.\nהחל מהשעה 00:30 ב-14 באפריל, נסגר המרחב האווירי של ישראל לטיסות בינלאומיות ופנים ארציות. נמל התעופה רמון נסגר לתנועה. מוקדם יותר, גם מצרים, ירדן ולבנון הודיעו על סגירה זמנית של המרחב האווירי שלהן. מאוחר יותר, ירדן הכחישה את הפרסום בתקשורת הרשמית.\nבשעה 01:42 שוגרו מאיראן לישראל 110–130 טילים בליסטיים לטווח בינוני מדגמי עימאד וקדר 110. בעת השיגור נשמעו אזעקות ביישובים ברחבי ישראל, בין השאר באזור באר שבע והנגב, רמת הגולן, ירושלים, יהודה, השומרון ועוד. צה\"ל שיגר מיירטים לעבר הטילים הבליסטיים ששוגרו מאיראן. בתוך כך, צבא סוריה ניסה ליירט ולשבש את המיירטים הישראליים אשר חלפו מעל שמי סוריה על מנת לאפשר את הגעת הכטב\"מים והטילים למרחב האווירי הישראלי.\nעד השעה 02:00 שיגרה איראן לעבר ישראל 185 כלי טיס בלתי מאוישים, 110–130 טילים בליסטיים ו-36 טילי שיוט, בשלושה גלים. כל הכטב\"מים וטילי השיוט יורטו מחוץ לגבולות ישראל, וכן רוב מכריע של הטילים הבליסטיים. טילים בליסטיים מעטים פגעו בבסיס נבטים וגרמו נזק קל שלא פגע בתפקוד הבסיס, וכן נגרם נזק בציר במרחב החרמון. מקור אמריקאי דיווח על פגיעה בבסיס נוסף של חיל האוויר בנגב, וגם שם לא דווח על נזק משמעותי. על פי אותו מקור 9 טילים נפלו בבסיסים צבאיים וגרמו נזק קל. לעומת זאת פורסם בשם מקורות בצה\"ל כי בשטח ישראל פגעו רק ארבעה טילים, ובעוד שני מקרים לא ברור אם מדובר בפגיעה של טיל או של שברי יירוט. אותם מקורות הכחישו גם טענות בדבר פגיעה בבסיס רמון.\nמטוסי קרב ישראליים, אמריקאיים, ירדניים, בריטיים וצרפתיים השתתפו ביירוט הטילים והכטב\"מים. מטוסים אמריקאיים השמידו יותר מ-80 חימושים איראניים, שיותר ממחציתם איימו על ישראל – לפני שהגיעו ליעדיהם. ארצות הברית לא הודיעה מהיכן המטוסים המריאו, ולא ברור אם חלק מהם המריאו מבסיסים בערב הסעודית. כמו כן השתתפו מטוסים אמריקאיים מבסיסי יבשה וים. ירדן יירטה עשרות כטב\"מים במרחב האווירי שלה, בצד של בקעת הירדן שבשליטתה וסמוך לגבול ירדן–סוריה.\nהטילים הבליסטיים יורטו בעיקר באמצעות מערך ההגנה האווירית הרב-שכבתית ובעיקר על ידי מערכת ה\"חץ\" של ישראל, אך גם באמצעות קלע דוד. המערכות הישראליות ירטו בהצלחה כ90% מהטילים. כמו כן דווח שכוחות ארצות הברית יירטו לפחות 6 טילים בליסטיים. בהגנה השתתפו המשחתות של הצי האמריקני USS קרני ו-USS ארלי ברק (USS Arleigh Burke), שהיו שתיהן בפעילות בים התיכון. המשחתות עשו לראשונה שימוש מבצעי בטילים SM-3 ליירוט טילים בליסטיים. סוללת טילי פטריוט של צבא ארצות המוצבת בארביל בעיראק, הפילה לפחות טיל בליסטי אחד. בסך הכל יורטו בהצלחה כ-99% מהאיומים ששוגרו לישראל, הישג חסר תקדים בתולדות הלוחמה האווירית ולוחמת הטילים. הנפגעת היחידה במתקפה הייתה ילדה בת 7 מהפזורה הבדואית בנגב שנפצעה קשה מפגיעת חלקי מיירט.\nבסביבות השעה 03:00 לפנות בוקר הודיע מוחמד באגרי, מפקד משמרות המהפכה האסלאמית של איראן, שמבצע \"הבטחה אמיתית\" הסתיים. המבצע היה תגמול על ההתנקשות במוחמד רזא זאהדי שבועיים לפני כן, ואם ישראל תנקוט פעולת תגמול טהראן תגיב בתקיפה גדולה עוד יותר.\nעל פי מקורות אמריקאיים, סעודיה ואיחוד האמירויות חלקו עם ארצות הברית וישראל מודיעין צבאי שסייע ביירוט המתקפה האיראנית. כמו כן צוין שירדן עדכנה את ארצות הברית כי תאפשר לה לנוע במרחב האווירי שלה, ותסייע ביירוט. עוד נאמר כי ממשלות ערביות פעלו באופן זהיר סביב המתקפה האיראנית, בשל החשש שיהיו מעורבות בסכסוך גם כן.\nעלות ההגנה הישראלית מוערכת בין 2 מיליארד ל-4–5 מיליארד ש\"ח באותו לילה, בעוד עלות המתקפה האיראנית מוערכת בכעשירית ממחיר זה.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n מערך ההגנה האווירית:\n\n חיל האוויר הישראלי (כלי טיס):\n\nארצות הברית ארצות הברית:\nמטוסי קרב מדגמי F-16 פייטינג פלקון, F-18 הורנט ו-F-35 לייטנינג II.\nמערכת הגנה אווירית AEGIS על שתי משחתות (טילי SM-3)\nMIM-104D פטריוט\nהממלכה המאוחדת הממלכה המאוחדת:\nמטוסי קרב\nצרפת צרפת:\nמטוסי קרב\nירדן ירדן:\nמטוסי קרב מדגם F-16 פייטינג פלקון\n\n ערך מורחב – התקיפה הישראלית באיראן (2024)\n\nפורסם שנשיא ארצות הברית ג'ו ביידן קרא לראש ממשלת ישראל בנימין נתניהו בשיחת טלפון שלא לתקוף באיראן, ואף הודיע כי מדינתו לא תתמוך במתקפה כזו ולא תשתתף בה. מאוחר יותר פורסם כי ביידן אמר בשיחה שהיירוט הנרחב הוא הצלחה שיצרה \"מרחב וגמישות להחלטות על הצעדים הבאים\". הוא יעץ לישראל \"להאט את הקצב ולחשוב היטב\". היועץ לביטחון לאומי, ג'ייק סאליבן, הודיע כי ארצות הברית תטיל סנקציות על תוכניות הטילים והכטב\"מים של איראן, בתיאום עם מדינות ה-G7 שצפויות להצטרף למהלך. גם האיחוד האירופי הצטרף.\nבמערכת הפוליטית הישראלית קראו השרים בצלאל סמוטריץ', איתמר בן גביר ופוליטיקאים אחרים ממפלגות הקואליציה לצאת למתקפה משמעותית על אדמת איראן. מרב מיכאלי, מנגד, הביעה התנגדות לתקיפה.\nב-19 באפריל 2024, בלילה שבין חמישי לשישי, בסמוך לשעה ארבע בבוקר, על פי דיווחים זרים, ישראל תקפה מתקנים צבאיים של משמרות המהפכה באספהאן ובנתנז שבאיראן, ובעיראק. בנוסף, באותו לילה, ישראל תקפה אמצעי נ\"מ של צבא סוריה בדרום המדינה. לאור זאת, המועצה העליונה לביטחון לאומי של משמרות המהפכה התכנסה לדיון חירום.\nעל רקע התקיפה, הודיעה חברת S&P על הורדת דירוג האשראי של ישראל מדרגה של AA- ל-A+.\n\nהמעורבות האיראנית במלחמת חרבות ברזל\nהחזית הצפונית במלחמת חרבות ברזל\nמלחמת חרבות ברזל\n\n תיעוד מהיירוט המוצלח של עשרות הכטב\"מים וטילי השיוט מאיראן, באתר צה\"ל, 14 באפריל 2024\n עדכון דובר צה\"ל - 14.04, 07:15, סרטון בערוץ \"עדכוני צה\"ל\", באתר יוטיוב (אורך: 06:41), 14 באפריל 2024\nרון בן ישי, 0 מ-221: ההישג ההיסטורי מול טילי השיוט ונחילי הכטב\"מים | כך הם יורטו, באתר ynet, 14 באפריל 2024\nרון בן ישי, איראן נחלה תבוסה, ישראל הצליחה צבאית ומדינית - אבל את התגובה יש לשקול היטב, באתר ynet, 14 באפריל 2024\n לילה שרבים לא ישכחו לעולם: המתקפה האיראנית המשולבת נבלמה בשמי ישראל, סרטון בערוץ \"כאן חדשות\", באתר יוטיוב (אורך: 05:10), 14 באפריל 2024\n ליל לחימה היסטורי: חיל האוויר יירטו מאות טילים וכלי טייס ששוגרו מאיראן לישראל, סרטון בערוץ \"עכשיו 14\", באתר יוטיוב (אורך: 03:09), 14 באפריל 2024\n\"כמו 'אהבה בשחקים' פוגש את 'מלחמת הכוכבים'\": טייס שהשתתף במבצע משחזר את הלילה ההיסטורי, באתר מעריב אונליין, 17 באפריל 2024\nניצן סדן, טילים גרועים, פוליטיקה רעה: כך כשלה המתקפה האיראנית, באתר כלכליסט, 19 באפריל 2024",
    "pageid": 2327620
  },
  {
    "title": "חזבאללה",
    "extract": "חִזְבְּאַללַּה (בערבית: حزب الله – \"אנשי האל\" או \"מפלגת האל\", בתעתיק מדויק: חזב אללה) היא מיליציית גרילה וטרור ומפלגת ימין אסלאמיסטית-שיעית בלבנון. המפלגה הפרלמנטרית שהוקמה על ידי חזבאללה נחשבת כנציגה בולטת של בני העדה השיעית בלבנון, יחד עם מפלגת אמל הנחשבת למתונה יותר. הארגון נוקט בפעולות גרילה וטרור נגד מטרות ישראליות, פנים-לבנוניות, סוריות, ואף בין-לאומיות. הארגון כולו (או הזרוע הצבאית שלו) מוגדר כארגון טרור על ידי מדינות וישויות מדיניות רבות, ובהן אוסטרליה, ניו זילנד, ארצות הברית, האיחוד האירופי, גרמניה, הממלכה המאוחדת, אוסטריה, ליטא, סרביה, אסטוניה, הולנד, סלובניה, ישראל, מדינות המפרץ, רוב מדינות הליגה הערבית, קולומביה, ארגנטינה, פרגוואי, הונדורס וקנדה. אנשי הארגון עצמו וגורמים אסלאמיים אחרים נוהגים לכנותו \"אל-מוקַאוַמַה\" (בערבית: المقاومة – \"ההתנגדות\").\nחזבאללה הוקם כמיליציה ב־1982 (באופן רשמי ב־1984). קיימות עדויות רבות לכך שאיראן בנתה, מימנה וציידה את חזבאללה, ולכך שפעולות הטרור של הארגון נעשות בשיתוף פעולה מלא עם המשטר האיראני ובהוראתו. בנוסף, איראן עזרה לחזבאללה להקים מנגנון פוליטי שמטרתו להפוך את לבנון למדינה שיעית פונדמנטליסטית. מיום הקמתו רואה הארגון במדינת ישראל אויב ועוסק בפעילות עוינת נגדה. בהודעות רשמיות של הארגון לא מכונה ישראל בשמה אלא \"פלסטין הכבושה\" או \"האויב הציוני\". הארגון תובע מישראל להשיב את חוות שבעא, את שבעת הכפרים ואת צפון הכפר עג'ר לריבונות לבנונית. במהלך מלחמת האזרחים בסוריה השתתף חזבאללה באופן פעיל לצד המשטר הסורי, ואיבד מאות מלוחמיו.\nחזבאללה מחזיק בתפיסת הפעלה ייחודית, ורואה עצמו הן כארגון צבאי והן כארגון גרילה, בו-זמנית.\nמזכ\"ל הארגון משנת 1992 הוא סייד חסן נסראללה.\n\nצעדים של איראן להקמתה בלבנון של תנועה שיעית חדשה, שתהווה אלטרנטיבה לתנועת \"אמל\", החלו בשנת 1981.\nב-21 ביוני 1982 פרשה קבוצה דתית שיעית מאמל והקימה בראשות חוסיין מוסאווי את תנועת \"אמל האסלאמי\". הרקע לפילוג היה סירוב הקבוצה להשתלב בוועדת ההצלה הלאומית שבראשות הנשיא אליאס סרכיס.\nבספטמבר 1984, במלאת שנתיים לטבח בסברה ושתילה, הוקם חזבאללה בשמו זה והצליח להעביר אליו צעירים רבים מאמל, הן בשל התלהבותו והן בשל השכר הגבוה יותר שקיבלו לוחמיו.\nחזבאללה הוקם בעקבות רצונם של השלטונות האיראניים בכוח שיעי חלופי לתנועת אמל, ששינתה את דרכיה ולא שימשה עוד שופר למנהיגות האיראנית. לכן, פנו השלטונות האיראנים לשייח' סייד מוחמד חוסיין פדלאללה אשר היה איש דת מוכר ובעל השפעה בקרב העדה השיעית בלבנון. השלטונות האיראנים שלחו, לצורך הקמת התנועה, 1,500 אנשי משמרות המהפכה האיראניים, שעזרו לפדלאללה ולתומכיו להקים את הארגון בעיר בעלבכ. פדלאללה מצידו לא שייך עצמו באופן מופגן לארגון, מפני שפחד מפילוג בעדה ורצה לשמור את קולות תומכיו משני הצדדים – זה של חזבאללה וזה של אמ\"ל.\nאחד מהיוזמים המרכזיים היה שגריר איראן בדמשק, עלי אכבר מוחתשמיפור מקור שמו של הארגון, שתרגומו המילולי הוא \"עדת האל\" (ובערבית מודרנית גם \"מפלגת האל\") בקוראן, סורת אל-מאאידה (פרשת השולחן), פסוק נ\"ו:\n”وَمَن يَتَوَلَّ اللَّهَ وَرَسُولَهُ وَالَّذِينَ آمَنُوا فَإِنَّ حِزْبَ اللَّهِ هُمُ الْغَالِبُونَ” – \"וַאֲשֶר יִתְחַבֵּר אֶל אֱלֹהִים וְאֶל שְׁלִיחוֹ וְאֶל הַמַאֲמִינִים אֵלֶּה הֵם מִפְלַגַּת אֱלֹהִים וְהֵם יִגְבָּרוּ\". הסיפא של הפסוק מופיע על סמל הארגון (ראו תמונה בצד שמאל של עמוד זה).\nהמזכיר הכללי (תוארו של העומד בראש הארגון) הראשון היה סובחי אל-טופיילי, מקורבו של האיתוללה ח'ומייני. בשנת 1991, בשל התנגדות טופיילי להשתתפות בבחירות בלבנון, הוא סולק מהנהגת הארגון והוחלף בעבאס מוסאווי. להקמת הארגון סייעו לוחמי משמרות המהפכה האיראניים בהובלת חוסיין דהקאן, שעברו דרך סוריה לאזור הבקאע. לאחר חיסולו של מוסאווי בלבנון ב־16 בפברואר 1992 על ידי מסוקי חיל האוויר הישראלי מונה לראשות התנועה השייח חסן נסראללה. בתקופתו של נסראללה הקצינה התנועה את עמדותיה הדתיות והלאומניות,[דרוש מקור] בעיקר משום עידודם של חברי \"משמרות המהפכה\", ונעשתה ארגון טרור לכל דבר, המתכנן פיגועים נגד מרכזי יהדות בתפוצות ונגד תושבי ישראל.\nבהשראה איראנית ובהשגחה סורית היה חזבאללה לאחד מאויביה המרים של ישראל, ואף שכלפי חוץ הצהיר הארגון שמטרתו היא סילוק הכובש מאדמת לבנון ברוח הג'יהאד, נאבקים לוחמיו מתוך אמונה כי יוכלו למנוע את קיומה של ישראל, \"הישות הציונית\" בלשונם.\n\nראשיתו של חזבאללה בארגוני טרור שיעיים שפעלו בלבנון תחת שמות רבים, בהם: \"הארגון להגנת המשוחררים\", \"המאבק לחופש\", \"הג'יהאד האסלאמי\" ו\"המדוכאים עלי אדמות\". ארגונים אלו ביצעו פעולות טרור נגד זרים, שכללו חטיפות ורציחות של עיתונאים ודיפלומטים זרים, פיצוץ השגרירות האמריקנית, הריגת אנשי המארינס האמריקנים, אסון צור השני נגד ישראל, ואף טרור בין-לאומי ובו חטיפת מטוסים, בהם חטיפת טיסה 847 של TWA. בין השנים 1988–1991 החל שלב המיסוד וההתבססות בלבנון בעיקר בלחימה וניצחון נגד ארגון אמל השיעי, עד לחתימת \"הסכם דמשק השני\", שבו הובררה עליונותו של חזבאללה על אמל.\n\nלאחר כניסת ישראל ללבנון ביוני 1982, שלחה איראן, דרך סוריה, כמה מאות קציני משמרות המהפכה לאזור הבקאע שבמזרח לבנון, כדי לארגן תנועות מהפכה שמטרתן לבצע ג'יהאד נגד הכוחות הישראליים ולהקים רפובליקה אסלאמית בלבנון.\nכוחות אלו שכנעו את סייד מוחמד חוסיין פדלאללה, איש דת שיעי ידוע בלבנון, לעמוד בראש ההתארגנות החדשה. במהלך כל שנות קיומו קיבל הארגון סיוע חומרי, ארגוני ודתי-אידאולוגי מאיראן. הארגון החדש היווה מטרייה לקבוצה המורכבת מקצינים מיליטנטיים פרו־איראניים וחייליהם. במהלך שנות ה-80 עלי-רזא עסגרי היה בראש הקשר בין משמרות המהפכה לבין חזבאללה.\nמרבית ההתקפות נגד חיילי צה\"ל בלבנון בין השנים 1982–1984 בוצעו על ידי ארגון בשם \"הארגון המהפכני לצדק\" וארגון \"המדוכאים עלי אדמות\" (כינוי לעדה השיעית כולה). בשנת 1985, הודיע חזבאללה (\"מפלגת האל\") באופן רשמי על קיומו במכתב לעיתונות הלבנונית. הארגון קם במטרה מוצהרת להילחם נגד הנוכחות הישראלית בלבנון.\nלאחר נסיגת ישראל בשנת 1985 ממרבית השטח הכבוש בלבנון והקמת רצועת הביטחון בדרום המדינה, הפך חזבאללה לאויב העיקרי של צה\"ל וצד\"ל בלבנון. הארגון החל להפעיל את נשק הקטיושות נגד יישובי צפון ישראל. באותן שנים הארגון ביצע התקפות ישירות על מוצבי צד\"ל שהיה אז לא מאומן כיאות והצליח במספר רב של פעמים לכובשם, לשדוד את ציודם הצבאי ולטבוח בכל חיילי המוצבים שנכנעו. בעקבות כך צה\"ל אימן יותר וצייד יותר את צד\"ל במקביל לפריסה רחבה יותר של כוחותיו הוא על מנת לגבות אותו. חזבאללה המשיך בניסיונות הטקטיקה הזאת אך שורה של כישלונות עקובים מדם ובראשם ההסתערות על מוצב שומריה (37 הרוגים) ב-1987, וכן המתקפה של צה\"ל על המוצב שלו במיידון ב-1988 במסגרת מבצע חוק וסדר (30 הרוגים) גרמו לו להפסיק לנסות להסתער בצורה חזיתית על מוצבים, כמו גם להחזיק מוצבים מוצהרים משלו, ולעבור ללוחמת גרילה.\nבשנת 1987 הצליחו כוחות חזבאללה בפיקודו של חסן נסראללה להרחיק את כוחות אמל ממספר אזורים בפרברי ביירות, אולם סוריה התערבה וכפתה על הצדדים הפסקת אש. בינואר 1987 היה עימות אלים בין סוריה לחזבאללה בביירות, לאחר שהארגון חטף 14 חיילים סורים ואילו הסורים שפעלו במערב ביירות הרגו 23 אנשי חזבאללה. תוצאת עימות זה הייתה שימת קץ למעשי החטיפות של חזבאללה והפניית חזבאללה לעימות עם ישראל. בשנת 1989 התחדשה הלחימה בין חזבאללה לאמל. באביב 1990 הקים חזבאללה צבא סדיר שבראשו עמד נסראללה.\n\nשנות התשעים מאופיינות במאבק נגד ישראל ובכיבוש של דרום לבנון מידי צה\"ל. לאחר התבססות השלטון המרכזי בלבנון בחסות סורית, ולאחר פירוק המיליציות העדתיות מנשקן, ובשל שאיפתו ללגיטימיות בין-לאומית, הפסיק חזבאללה את פעילותו בתוך לבנון ומחוץ לה, ותיעל את עצמו להמשך המלחמה בישראל, בעיקר בתחומי לבנון אך גם בפגיעה במוסדות ישראלים ברחבי העולם, בעיקר כפיגועי נקמה.\nבשנת 1992 החל חזבאללה בפעילות פוליטית בלבנון, ונציגיו נבחרו לפרלמנט הלבנוני. במהלך שנות התשעים גרם חזבאללה לשני עימותים גדולים עם ישראל:\n\nמבצע דין וחשבון מ־25 עד 31 ביולי 1993, יצא אל הפועל לאחר שורת התקפות של חזבאללה נגד צה\"ל ויישובי הצפון, נמשך שבעה ימים, וגרם לגל של מאות אלפי פליטים לבנונים. בסופו של המבצע הגיעו הצדדים הלוחמים להפסקת אש ולהסכם הבנות בין ישראל ללבנון.\nמבצע ענבי זעם בין 11 ל־27 באפריל 1996, יצא אל הפועל לאחר שחזבאללה הפר את הסכם ההבנות של ישראל איתו בסוף מבצע דין וחשבון ותקף ברקטות את יישובי הצפון. במהלך מבצע זה תקפה ישראל בתותחים ובמטוסים את לבנון והטילה עליה מצור ימי, ואילו חזבאללה הגיב בעיקר בירי של מאות רבות של רקטות (777 במספר).\nהמבצע הופסק לאחר שהופעל לחץ בין-לאומי בשל פגז שגרם לכמאה הרוגים בכפר קאנא, וישראל, לבנון וסוריה הגיעו להסכם שכונה \"הבנות ענבי זעם\". עיקרו של ההסכם היה אי-פגיעה באזרחים ובתשתית משני צידי הגבול, מה שאיפשר לחזבאללה להמשיך לתקוף את כוחות צה\"ל מבלי להפר את ההסכם. המאבק נגד ישראל כוון לנוכחות צה\"ל ברצועת הביטחון והתמקד במטעני צד, תקיפות ראווה של מוצבים וניסיונות חיסול של בכירים בצה\"ל, במטרה לגרום לישראל לסגת מדרום לבנון.\nחזבאללה ניסה גם להחדיר לישראל את המחבלים חוסיין מקדאד, סטיבן סמירק הגרמני, ג'יהאד שומאן, פאוזי איוב ואיאד ח'אלד אשואח לאיסוף מידע וביצוע פיגועים.\n\nבעזרת שלוחותיו מחוץ ללבנון ובסיוע משמרות המהפכה האיראניים, ביצע חזבאללה פיגועים ביעדים יהודיים אזרחיים מחוץ לישראל כנקמה על פעולותיה של ישראל בדרום לבנון. בין פעולות הטרור הידועות, הפיגוע בשגרירות ישראל בבואנוס איירס, בירת ארגנטינה, ב־17 במרץ 1992 שהתרחש לאחר שצה\"ל חיסל בדרום לבנון את מזכ\"ל חזבאללה, עבאס מוסאווי. פיצוץ מרכז הקהילה היהודית בבואנוס איירס בארגנטינה ב־18 ביולי 1994 וניסיון נפל לפוצץ את שגרירות ישראל בממלכה המאוחדת שמונה ימים לאחר מכן (ב-26 ביולי) אירעו לאחר התקפה ישראלית על מחנה אימונים של חזבאללה וחטיפתו של מוסטפא דיראני.\n\n ערך מורחב – סכסוך ישראל-חזבאללה מהנסיגה מרצועת הביטחון עד מלחמת לבנון השנייה\nלאחר נסיגת צה\"ל מדרום לבנון בשנת 2000 נטל חזבאללה את השליטה באזור זה. אנשיו התפרסו בשטח, הקימו מוצבים, ופרסו בסיוען של איראן וסוריה, אלפי רקטות בדרום לבנון המאיימות על צפון ישראל. מצב זה יצר מאזן אימה שנמשך עד מחצית 2006, ושיתק את ישראל מלפעול בצורה נחרצת כלפי התגרויותיו של החזבאללה.\nאזור הר דב היווה בתקופה זו את זירת הלחימה העיקרית בין חזבאללה לישראל. במורדותיו של ההר מצוי האזור המכונה \"חוות שבעא\". אזור זה נכבש על ידי ישראל במלחמת ששת הימים, ואולם, בעת נסיגת צה\"ל לגבול הבין-לאומי, טענה ישראל כי אזור זה נכבש מידי סוריה ולכן הוא אינו רלוונטי כלל לנסיגה מרצועת הביטחון, אלא למשא ומתן עתידי עם סוריה. האו\"ם קיבל באופן רשמי את עמדתה של ישראל וקבע כי היא השלימה את נסיגתה מלבנון. חזבאללה לא קיבל עמדה זו, והמשיך לראות בחוות שבעא שטח לבנוני כבוש, שנגדו רשאי הארגון לפעול.\n\nבמסגרת כללי משחק אלה, ביצעו לוחמי חזבאללה התקפות טילי נ\"ט מפעם לפעם, בעיקר באזור חוות שבעא. בין פעולותיהם החמורות בתקופה זו: חטיפתם, ב־7 באוקטובר 2000, של שלושת חיילי צה\"ל: עדי אביטן, בני אברהם ועומר סואעד, באזור הר דב; וחטיפת אלחנן טננבוים כשבוע אחר כך. טננבוים, וגופותיהם של שלושת החיילים, שכנראה נהרגו במהלך החטיפה, הוחזרו ב-29 בינואר 2004 לאחר משא ומתן ממושך, בתמורה לשחרור מאות אסירים, רובם פלסטינים, על ידי ישראל. בנובמבר 2005 יצא לפועל מבצע חטיפה שסוכל עקב הצבת מארב של צה\"ל.\nפעמים רבות פתחו לוחמי החזבאללה בירי נ\"מ קני, בתגובה לטיסות סיור של מטוסי חיל האוויר הישראלי בשמי דרום לבנון. לא פעם טענת הפרת הריבונות היוותה כיסוי לשימוש בתותחי הנ\"מ לירי ארטילרי שפגע ביישובים בישראל. פעמים אחדות פתחו לוחמי חזבאללה באש לעבר חיילי צה\"ל וגרמו להרוגים. כמו כן, הטמינו אנשי חזבאללה זירות מטענים לאורך הגבול עם ישראל ולעיתים אף בתוך שטח ישראל, במטרה לערער את הביטחון בגבול ישראל.\nעוד לפני האינתיפאדה השנייה החל חזבאללה לסייע לארגוני הטרור הפלסטיניים באמצעות אספקת אמצעי לחימה והחדרת מומחי טרור. חזבאללה פעיל בעיקר בקרב חוליות תנזים וגדודי חללי אל-אקצא ביהודה ושומרון, חוליות שאף גייסו נשים וילדים לביצוע פיגועי התאבדות. חלק מפעולות אלו סוכלו על ידי צה\"ל.\nשמו של חזבאללה נקשר בעבר גם לביצוע פיגועים מחוץ לישראל. ראש הזרוע הצבאית שלו עימאד מורנייה וכך גם סגנו, טלאל חמיה, נחשדו כמתכנני פיגועים שהארגון היה קשור אליהם גם מחוץ לשטחה של ישראל (ביניהם הפיגוע בבואנוס איירס). מורנייה היה (עד לחיסולו ב־12 בפברואר 2008) ברשימת 26 הטרוריסטים המבוקשים ביותר על ידי ממשלת ארצות הברית, ביחד עם ראשי אל-קאעידה. פרס של חמישה מיליון דולר הובטח למי שימסור מידע שיוביל לתפיסתו ולהעמדתו לדין.[דרוש מקור]\n\n ערך מורחב – מלחמת לבנון השנייה\nב־12 ביולי 2006 חטף חזבאללה שני חיילי צה\"ל והרג עוד שמונה בהתגלגלות האירועים. צה\"ל הגיב בהפצצת מטרות חזבאללה ותשתית בלבנון. חזבאללה החל בהפגזה כבדה ומדורגת של רקטות ארטילריות מסוגים שונים על יישובי הצפון והצליח להגיע עד חיפה, נצרת, טבריה, ואף סביבות עפולה וחדרה.\nבמהלך 33 ימי לחימה, הארגון שיגר לעבר צפון מדינת ישראל כ-3,970 רקטות, כאשר הוא משתק את צפון ישראל וזורע הרס רב, בעיקר בקריית שמונה, נהריה, מעלות-תרשיחא וביערות הצפון, שעלו באש. צה\"ל תקף בעיקר את אזור ביירות (במיוחד רובע העוני השיעי הדאחייה), דרום לבנון והבקאע באמצעות אלפי הפצצות ממטוסים, ממסוקים ומסטי\"לים, והפגיז את דרום לבנון באמצעות תומ\"תים בכמאה וחמישים אלף פגזי ארטילריה, פעילות שגרמה לכמיליון פליטים לבנונים עד סוף המלחמה ולכאלף הרוגים. במסגרת כ-11,000 גיחות, צה\"ל פגע קשות בתשתיות לאומיות כגון גשרים, תחנות כוח, מאגרי דלק ונמל התעופה של ביירות, כדי שיהוו מנוף ללחץ על חזבאללה מצד אוכלוסיית לבנון. בשלב מתקדם של הלחימה, צה\"ל הכניס כוחות קרקעיים לדרום לבנון, שניהלו קרבות קשים עם לוחמי חזבאללה בכפרים שונים. צה\"ל הצליח לפגוע בתשתיות חזבאללה שונות, בהן מפקדות רבות, לפגוע ברקטות לטווח הרחוק, להרוס את קו הביצורים הקרוב לגבול, להרוג כ-700 אנשי חזבאללה, בהם מספר מפקדי שטח, לפצוע כאלף נוספים, ולתפוס נשק רב. חזבאללה הרג 121 חיילים ו-44 אזרחים ישראלים, השבית את צפון מדינת ישראל וגרם לכ-300,000 פליטים, פגע בסטי\"ל, במסוק תובלה מדגם יסעור ובכ-50 טנקי מרכבה ונגמ\"שים.\nעד להפסקת האש, שאותה ביקשה לבנון, בתמיכת חזבאללה, הארגון גילה יכולת עמידה ולא נשבר. צה\"ל לא הצליח להפסיק את ירי הרקטות, לשחרר את החיילים החטופים, לפרק את חזבאללה מנשקו, לשבור את מערך הפיקוד והשליטה שלו, ואף לא לגרום לו לעלות צפונית לנהר הליטני. עם זאת, מנהיגיו היו במחתרת כל זמן הלחימה, ואחריה צבא לבנון התפרס באזורים שהיו סגורים בפניו: דרום לבנון, ורובע הדאחייה בביירות בעוד חזבאללה קיבל על עצמו להצניע את נשקו, ויוניפי\"ל, כוח רב-לאומי חמוש שמונה 15,000 חיילים, נפרס ביחד עם צבא לבנון כדי לכפות אמברגו נשק על חזבאללה. בעוד שדעת הקהל העולמית בהשפעת התקשורת התייצבה ברובה נגד פעולות ישראל, נוצרה לראשונה קואליציה בין מדינות ערב המתונות ובין מדינות מפתח באירופה וארצות הברית, שיצאו נגד חזבאללה ופטרוניו, והתקבלו החלטות בפורומים בין-לאומיים שונים לרבות האו\"ם שלמעשה מגנות את חזבאללה, כובלות את ידיו ומצמצמות את מרחב פעילותו. בלבנון מצד אחד חלק מהשיעים חיזקו את תמיכתם בארגון, אך גורמים אחרים, כמו הנוצרים והדרוזים בעיקר, הביעו התנגדות גלויה לחזבאללה ולסוריה. ביקורת נגד הארגון נשמעה גם ברשתות תקשורת ערביות, ונראה שחלה היחלשות מסוימת במעמדו בלבנון בעקבות העימות, נסיבות שגרמו לנסראללה להתפתל, להצטדק ולהתחשבן עם גורמים לבנוניים ברשתות הטלוויזיה הערביות. בתום העימות הכריז הארגון על ג'יהאד של בנייה, במטרה לשקם את ההרס ואת מעמדו הציבורי.\nבעקבות העימות התברר כי לחזבאללה יש יכולות מבצעיות נרחבות, מוטיבציה ויכולת שרידות גבוהות, כלי נשק מגוונים ומתקדמים ובהם טילים מהמתקדמים בעולם, ומערכת של ביצורים איתנים, וכי הוא חורג מההגדרה של ארגון טרור או מיליציה צבאית, ולמעשה הוא מהווה כוח צבאי של ממש, הזוכה לתמיכה מאסיבית מאיראן וסוריה. ממחקר שנערך ב־2008 בעבור צבא ארצות הברית, עולה כי חזבאללה לחם בצורה יעילה יותר מכל צבאות ערב עמם התמודדה ישראל. בשיח התקשורתי בישראל היו קולות שטענו לניצחון של החזבאללה במלחמה.\nעם זאת, לאחר המלחמה נרתע הארגון מתקיפת גבולה הצפוני של ישראל, כפי שנהג לעשות בשש השנים שלאחר הנסיגה מלבנון וגם לאחר ההתנקשות בעימאד מורנייה חזבאללה העדיף להפנות את מרצו כלפי לבנון עצמה.\n\nלאחר כשנה של עימותים בין חזבאללה לכוחות התומכים בממשל, ב-27 בינואר 2008 פרצו מהומות בשכונת הדאחיה. צבא לבנון שנערך מראש פתח באש והרג שבעה אנשים בהם חמושי חזבאללה ואמל. באירוע נפצעו 29 איש. ראש הממשלה הכריז על יום אבל לאומי. ב-7 במאי 2008 פתח חזבאללה במהומות דמים, שנהרגו בהן לפחות 81 איש ונפצעו 250. העילה הייתה איסור הממשלה על רשת תקשורת פרטית שפרס חזבאללה ברחבי המדינה בתמיכה איראנית, שמקושרת לסוריה ואיראן, ופיטורי הגנרל ופיק שקייר, איש חזבאללה, שתחת חסותו הוברחו חומרי לחימה לחזבאללה, מתפקיד אחראי האבטחה בנמל התעופה של ביירות. במהומות אלו, שהתחילו כהפגנות תמימות והשבתה של נמל התעופה, פעלו כוחות חזבאללה, חמושים בטילים, במקלעים ובנק\"ל, בביירות ובערים נוספות כמו טריפולי, והשתלטו על חלקים נרחבים מהם. הכוחות הטילו סגר על נמל התעופה והנמל הימי, שרפו אולפנים של מערכות תקשורת המזוהים עם הממשלה כמו מערכת העיתון אל-מוסתקבל, וצרו על מבני ציבור ובהם מבנה הממשלה ובתים של אישים אנטי סוריים. בניגוד למהומות שהיו בתחילת השנה, הפעם צבא לבנון נצר את נשקו ועמד מנגד, ולא פעל נגד חזבאללה.\nפואד סניורה, שהתבצר במעונו תחת משמר של כוחות צבא, התבטא בחריפות נגד חזבאללה. אישים המזוהים עם החזית הפרו-מערבית דיברו על הפיכה צבאית, ועל הפרת הבטחה של חזבאללה שלא להפנות את נשקו כלפי פנים. חזבאללה הצליח, באמצעות נשקו, לפרק את הפלגים היריבים (כדוגמת הדרוזים) מנשקם, ומנהיג הדרוזים, וליד ג'ונבלאט, שיצא בעבר בהצהרות לוחמניות כלפי חזבאללה וסוריה, לאחר תקיפות שנעשו כלפי הר הדרוזים בהן נהרגו מאות מאנשי החזבאללה שני הצדדים הגיעו להודנה (מרבית הדרוזים לא היו חמושים). ב-14 במאי נכנעה הממשלה לתכתיבי החזבאללה, וביטלה את החלטותיה על הוצאת רשת התקשורת הפרטית מחוץ לחוק ועל פיטורי אחראי האבטחה בנמל התעופה של ביירות.\nב-21 במאי 2008 נחתם הסכם בקטר בין הממשלה לחזבאללה, שבו בין היתר סוכם כי שליש מהשרים בממשלת אחדות לאומית יהיו אנשי חזבאללה, דבר שיכול להקנות להם זכות וטו. שיטת הבחירות שונתה, והיא תבטיח ייצוג רב יותר לשיעים. הסכם זה סיים את המתיחות הגדולה של השנה וחצי שלפניו, וחיזק את מעמד הארגון בגוף השלטוני ובלבנון. לצד ההישג של חזבאללה נוצרה כלפיו התנגדות רבה בעולם הסוני. פובליציסטים ערבים שמשקפים דעות שלטוניות כינו את חזבאללה \"מפלגת שנאת אחים\" (פתנה), \"האויב האמיתי\", ו\"מפלגה בריונית שלקחה את לבנון בשבי\", ופקפקו לראשונה ב\"התנגדות\" לישראל (מוקַאוַּמַה) שנחשבה למושג מקודש שלא נוגעים בו.\n\nבבחירות לפרלמנט הלבנוני שהתקיימו בתחילת יוני 2009 גוש תומכי חזבאללה זכו ב-57 מושבים לעומת מחנה 14 במרץ – הגוש האנטי סורי שזכו ב-71 מושבים. אנשי החזבאללה המופתעים קיבלו את הפסדם בשקט, אך איימו לבל יעז השלטון לפרק אותם מנשקם.\n\nארגון חזבאללה המשיך להתעצם בשנים שלאחר מלחמת לבנון השנייה, והכפיל ושילש את כמות הרקטות והטילים. ב-2010 הוערך בישראל כי כמות הרקטות והטילים מגיעה לכ-45 אלף. באפריל 2010 הכריז שר הביטחון אהוד ברק בארצות הברית כי סוריה העבירה טילי סקאד לחזבאללה, ובכך הפרה את האיזון באזור. הפרה זו גרמה למתיחות בין ישראל לשכנותיה הצפוניות. רוברט גייטס, שר ההגנה האמריקני, גיבה את עמדת ישראל ואמר כי לחזבאללה יש יותר טילים מלרוב ממשלות העולם.\nב־2016 הוערך שלארגון 45,000 לוחמים (מתוכם 21 אלף בסדיר), 120,000–130,000 רקטות בטווח המכסה את כל שטח ישראל, מאות כטב\"מים, טילי חוף־ים יאחונט, אלפי טילי נ\"ט ומערכות נ\"מ SA-22.\n\nבחלוף חמש שנים מתום מלחמת לבנון השנייה, התחזק חזבאללה גם מבחינה פוליטית. הוא הצליח להפיל את ממשלתו של סעד חרירי, והיווה חלק בלתי נפרד מממשלת נג'יב מיקאתי אשר נשלטת על ידי \"מחנה 8 במרץ\" של החזבאללה, המונה 18 מתוך 30 השרים בממשלה זו. ד\"ר עמרי ניר, מהאוניברסיטה העברית בירושלים, הנחשב למומחה בנושא לבנון, קובע כי \"חזבאללה הוא הממשלה ולכן במצב מלחמה, לישראל יהיה הרבה יותר קל ליצור אפקט הרתעתי בהרס של תחנות כוח, כבישים, שדות תעופה אזרחיים וכולי\".\nחזבאללה הצליח גם לחדור עמוק יותר לצבא לבנון וליתר כוחות הביטחון במדינה. הוא הצליח לחדור גם למערכות השלטון השונות ולהפוך לגוף ממסדי. הוא מתקרב להשתלטות מלאה על לבנון ולמימוש החזון של שליטת השיעים בממסד. כתוצאה מכך, המדיניות הלבנונית הרשמית הפכה לזהה כמעט למדיניות של חזבאללה. עם זאת, חזבאללה גם בתושבים בדרום לבנון שמסרבים לאפשר לאנשיו להחדיר ולהסתיר נשק ותחמושת בכפריהם. פרופ' קייס פירו, מהחוג להיסטוריה של המזרח התיכון באוניברסיטת חיפה, מציין כי בניגוד לעבר, אנשי המחנה של חרירי \"לא מוכנים לקבל את התעצמותו הצבאית של חזבאללה שכן הם יודעים שהוא יפנה לעברם את הנשק, כפי שאירע ב-2008\".\n\n ערך מורחב – סכסוך ישראל-חזבאללה ממלחמת לבנון השנייה עד מלחמת חרבות ברזל\nבעקבות ההתנקשות בעימאד מורנייה בפברואר 2008, ראשי הארגון הצהירו כי ינקמו בישראל שנחשדה על ידם בכך.\nפורסם כי מספר פיגועים בשליחות החזבאללה סוכלו. בשנת 2008 נעצרו שני שליחי חזבאללה על ניסיון לפגוע בשגרירות ישראל בבאקו. באפריל 2009 נחשף במצרים תא טרור של החזבאללה שמנה 49 בני אדם. על פי המצרים, ביקשו אנשי התא לבצע פיגועים בסיני, ובאזור תעלת סואץ. בדצמבר 2009 כוחות הביטחון הטורקיים חשפו תא טרור של החזבאללה שביקש לפגוע בישראלים. ובתחילת ינואר 2012 נעצר בתאילנד פעיל חזבאללה בחשד לביצוע פיגוע. ב-24 בינואר 2012 סוכל פיגוע נוסף באזרבייג'ן בשליחי חב\"ד. כוחות הביטחון של אזרבייג'ן עצרו 3 מחבלים שאומנו, מומנו וצוידו על ידי איראן. על פי הרשויות הבולגריות, עקבות מבצעי הפיגוע באוטובוס בנמל התעופה בורגס, שבו קיפחו את חייהם שישה אנשים, הובילו לחזבאללה. על פי ישראל, מדובר בשיתוף פעולה בין איראן לחזבאללה.\n\nאיראן היא תומכת עיקרית בחזבאללה במובנים שונים וסוריה היא העורף הלוגיסטי העיקרי של חזבאללה ובעלת ברית חשובה של איראן (בין היתר, בשל גישה לים התיכון), ועל כן לחזבאללה יש אינטרס לשמר את המשטר הקיים בסוריה ומסיבה זו החל להתערב במלחמת האזרחים בסוריה.\nבזמן מלחמת האזרחים בסוריה נשלחו אלפי לוחמי חזבאללה לסייע לנשיא סוריה, בשאר אל-אסד. חזבאללה שמר על קשר הדוק עם המשטר הסורי, ייעץ לבכיריו, החזיק בבסיסים ובמחסני נשק בשטח סוריה, ואף השתתף בפועל בלחימה לצד חייליו של אסד.\nבמחצית הראשונה של שנת 2013 התנהלו מספר קרבות בחומס ובקוסייר בהם השתתפו לוחמי חזבאללה בגלוי, ואף ספגו אבדות כבדות (כמאתיים הרוגים), בהם מספר בכירים מהארגון, ובראשם: עלי שביב, ראש אגף המבצעים בארגון (מחליפו של עימאד מורנייה). המורדים תקפו בתגובה את רובע הדאחיה בביירות בשתי רקטות, ואף איימו על חזבאללה שאם לא ייסוג מסוריה, הם יתקפו אותו בלבנון. ביוני 2013 היו מספר עימותים בין תומכי סוריה לתומכי חזבאללה בלבנון. העימות הגדול שבהם התרחש בצידון. מיליציה סונית בהנהגתו של השייח' אחמד אל-אסיר תקפה את חיילי צבא לבנון ובעימות שהתפתח נהרגו עשרות אנשים משני הצדדים. המורדים גם תקפו את חזבאללה ומפעיליו בשרשרת של פיגועי תופת. בין יולי 2013 לינואר 2014 התרחשו חמישה פיגועי טרור שגבו קורבנות בנפש, ארבעה באזור הדאחיה ואחד נגד שגרירות איראן בביירות, שבו נהרגו 25 בני אדם, בהם נספח התרבות של שגרירות איראן. כמו כן, נורה למוות בכיר חזבאללה, חסאן א-לקיס. בעקבות ההתרחשויות הללו הוציא חזבאללה את בכיריו מאזור הדאחיה.\nבספטמבר 2013, כשארצות הברית התכוננה לתקוף את משטרו של בשאר אל-אסד ואת חזבאללה שסייע לו, עקב השימוש בנשק כימי (ובסוף לא תקפה) – יוסוף אל-קרדאווי, בכיר פוסקי האסלאם הסוני, תמך בהם ואמר: ”סוף סוף אנו יכולים בכל אופן להודות לאמריקה, ואנו מצפים ממנה ליותר, אנו מצפים שהיא תתייצב בעוז. חזבאללה היא מפלגת השטן! מפלגת הרוע! מפלגת העריצים!”.\nבמהלך מלחמת האזרחים בסוריה בוצעו מספר תקיפות אוויריות שיוחסו לישראל נגד משלוחי נשק מסוריה שיועדו לחזבאללה ונגד בכירים בארגון ששהו בסוריה, בהן תקיפת שיירת הנשק הסורית במחוז ריף דמשק בינואר 2013, תקיפות משלוחי הנשק האיראניים לחזבאללה בדמשק במאי אותה שנה, תקיפת שיירת הנשק הסורית לחזבאללה בבעלבכ בפברואר 2014, ותקיפה אווירית בגבול ישראל-סוריה בינואר 2015 שבה נהרגו הגנרל האיראני עלי אללה דאדי וג'יהאד מורנייה, בנו של עימאד מורנייה. בתגובה לתקיפה האחרונה ירה חזבאללה טילי נ\"ט על שיירת כלי רכב של צה\"ל סמוך לכפר ע'ג'ר. מהירי נהרגו שני חיילים מחטיבת גבעתי ו-7 נפצעו. בנאום שנשא מזכ\"ל חזבאללה, חסן נסראללה, הוא התייחס בהרחבה לתקיפה הישראלית ולתגובת חזבאללה.\nבמהלך הלחימה בסוריה איבד שם חזבאללה מאות רבות מלוחמיו (לפי ההערכות: בין 1,000 ל-3,000 הרוגים וכ-7,000–8,000 פצועים).\nב-13 במאי 2016 מוסטפא בדר א-דין, מפקד הזרוע הצבאית של חזבאללה אשר לפי משרד האוצר האמריקאי היה אחראי על פעילות חזבאללה בסוריה, נהרג בפיצוץ במתקן של חזבאללה באזור דמשק.\nבשנת 2016 הקים קאסם סולימאני את חטיבת האימאם חוסיין, כדי לסייע לאסד נגד דאעש והמורדים בסוריה.\n\n ערך מורחב – מבצע מגן צפוני\nבעשור השני של המאה ה-21 חפר חזבאללה מנהרות אחדות שחדרו מלבנון לשטח ישראל, מתחת לגבול הצפון. ב־4 בדצמבר 2018 החל צה\"ל במבצע מגן צפוני לנטרול מנהרות אלה. המבצע כולו נערך בתחומי ישראל, כדי שלא לתת לחזבאללה עילה לתגובה. כעבור מספר חודשים הסתיים המבצע כאשר כל המנהרות נוטרלו בידי לוחמי חיל ההנדסה הקרבית.\nלטענת חוקרים, גם לאחר שהושמדו אותן מנהרות לחימה, עדיין קיימת לחזבאללה מנהרות בתוך לבנון באורך של עשרות קילומטרים שכוללות מנהרות מרכזיות שמאפשרות מעבר כלי רכב.\n\n ערך מורחב – פרויקט דיוק הטילים\nבין השנים 2013 ל-2015, ובחסות מלחמת האזרחים בסוריה, החלה איראן להעביר לסוריה טילים מדויקים. על פי דיווחים זרים, חלק מההעברות הללו סוכלו על ידי תקיפות של חיל האוויר הישראלי. בעקבות הכישלונות שנחלו איראן וחזבאללה, החליטה איראן בשנת 2016 על שינוי בדפוסי הפעולה – במקום העברה של טילים שלמים, הסבה של רקטות קיימות לטילים מדויקים על אדמת לבנון. ההסבה כוללת בין היתר התקנת מערכות ניהוג והנחיה שהובאו מאיראן, ורקטות שהובאו מהמכון למחקרים מדעיים \"מרכז סרס\" בסוריה.\nהפרויקט נחשף על ידי דובר צה\"ל באוגוסט 2019. במסגרת החשיפה צוין גם כי ראש הפרויקט מטעם חזבאללה הוא פואד שכר. כמו כן, פורסמו שמות של גורמים מעורבים נוספים.\n\nלאחר שבשני העשורים הראשונים של המאה ה-21 חיזק הארגון את השפעתו על המתרחש בלבנון, הפך בסוף העשור השני של המאה להיות במוקד מחאותיהם של תושבים ברגעי משבר.\nבמחאות שהחלו בשנת 2019 מספר פעמים תקפו פעילי חזבאללה את המפגינים, ובין הצדדים התלקחו עימותים אלימים.\nבשנת 2020 במספר הפגנות, על רקע מגפת הקורונה והפיצוץ בנמל ביירות, הואשם ארגון חזבאללה במחדלים על ידי חלק מקבוצות המפגינים, ונשמעו דרישות שונות מהארגון, ביניהן קריאות לשנות מהיסוד את המערכת הפוליטית הנוכחית בה שולטים בפועל נציגים מטעם החזבאללה, קריאות לארגון להתפרק מנשקו, קריאות נאצה נגד חסן נסראללה, והצגת מיצגים הקוראים להרג ראשי הארגון.\nבעת ביקורו בביירות של נשיא צרפת, עמנואל מקרון, לאחר הפיצוץ בנמל, קראו אליו ההמונים שישחרר אותם משלטון החזבאללה.\n\nבמהלך מלחמת חרבות ברזל בשנים 2023–2024 השתתף חזבאללה באופן פעיל על מנת לתמוך בחמאס. במטרה להתיש את ישראל, ולמנוע ממנה להכריע את חמאס, פתח הארגון מול ישראל בחזית צפונית במלחמת התשה בה תקף את ישראל באזור הגליל והגולן באלפי רקטות, טילי נ\"ט וכטב\"מים וגרם לעשרות הרוגים ופצועים. מתקפות אלו גרמו לכ־60 אלף מפונים לעזוב את הצפון. מנגד הסב צה\"ל נזק כבד לכפרים השיעים בדרום לבנון, ולבריחת כמאה אלף תושבים, וגרם לחזבאללה למאות הרוגים, כולל חיסולם של בכירים רבים בחזבאללה. בין החיסולים המשמעותיים היו חיסולם של הבכירים ויסאם טוויל מפקד כוח רדואן, סמי טאלב עבדאללה מפקד יחידת \"נאסר\", ואבו נעמה נאסר, מפקד יחידת \"עזיז\".\n\nחזבאללה מצויד בנשק מגוון מסוגים שונים. מכיוון שהוא ארגון ממודר וחשאי, קשה לדעת במה הוא בדיוק מצויד; אולם ניכר כי מגיעים אליו כלי נשק ממקורות שונים, בעיקר מחבר המדינות, מאיראן ומסוריה. משלוחי הנשק הגדולים מגיעים לחזבאללה מאיראן, דרך סוריה ודרך טורקיה. במסגרת ההצטיידות שלו בולטת העובדה שהוא עושה שימוש רב בטילים וברקטות בהיבטים רבים של הלחימה החל מהתחום הטקטי וכלה בתחום האסטרטגי. ציודו של חזבאללה חורג מציוד של ארגון טרור, ולמעשה הוא מצויד כמו זרוע צבאית של מדינה ריבונית.\n\nבידי חזבאללה מגוון אמצעי לחימה קלים, לרבות רובי קלצ'ניקוב, מקלעים מסוגים שונים ורובי צלפים, וכן רימוני יד, חומר נפץ תקני ומטעני חבלה מתוחכמים. לצד אלו, בידי הארגון גם אמצעי תצפית ומעקב שונים: משקפות, מצלמות וידאו במעגל סגור, ציוד תרמי לראיית לילה, ומכשירי האזנה משוכללים. פעילי הארגון מפעילים גם מרגמות בקטרים שונים.\n\nעל פי הערכות שונות נמצאים בידי חזבאללה 150,000–200,000 רקטות וטילים, מתוצרת רוסיה, סוריה ואיראן, ובעת מלחמה יוכל לירות לעבר ישראל 1,200 טילים ורקטות בממוצע מדי יום. ישנן הערכות שונות לגבי היקף ארסנל הרקטות והטילים של החזבאללה אך ההערכה המדויקת והאמינה ביותר היא שלחזבאללה יש כ-40,000 רקטות מסוג \"גראד\" שממשים לטווח קצר של 15–20 ק\"מ, כ-80,000 רקטות מסוג פאג'ר 3 ו-5, חייבר או ראאד 2 ו-3 שמשמשים לטווחים בינוני-ארוך – עד 100 ק\"מ, וכ-30,000 רקטות וטילים מסוג זילזאל או פאתח 110 (M600) לטווחים ארוכים-ארוכים מאוד – 200–300 ק\"מ [דרוש מקור]. הם גם קיבלו מסוריה מספר מצומצם של טילי סקאד C ו-D בעלי טווח של 700 ק\"מ. כמה מאות מטילי הפאתח 110, הנושאים כחצי טון של חומר נפץ, מצוידים במנגנוני ניווט מדויקים מבוססי GPS והם בעלי פוטנציאל דיוק והרס ניכר.\n\nחזבאללה רואה את עצמו כצבא סדיר וכארגון גרילה בו זמנית, או כפי שניסח זאת נסראללה: \"זוהי אסכולת לחימה חדשה שאין דומה לה, כזו הנמצאת בין צבא\nסדיר למלחמת גרילה\". כוונתו לכך שהארגון משלב יכולות פיקוד ושליטה, תקשורת, מערכי אש, ולוגיסטיקה בקנה מידה המאפיינים צבא סדיר ועם זאת מדובר בארגון דל חתימה שהחדירות המודיעינית אליו קשה בדומה לארגוני גרילה.\n\nטקטיקה מרכזית שמשמשת את הארגון היא פעילות של כוח קטן ואיכותי. חזבאללה זיהה את חוסר יכולתו לפעול במסגרות גדולות ולכן הוא פועל במסגרת חוליות או לכל היותר מחלקות קטנות מאומנות ומצוידות היטב במתכונת קומנדו, גם בהטמנת מטעני חבלה ובפיגועים איכותיים.\nדפוס פעילות קבוע בהפעלת החוליות הוא שימוש רב בטילי נ\"ט, התנהלות שצה\"ל התקשה לתת מענה טוב נגדה בעימות ב-2006, בו נורו כאלף טילי נ\"ט, רובם מתוצרת רוסית, נגד כוחות חי\"ר, שריון והנדסה קרבית של צה\"ל.\n\nהחטיפות היו חלק מסממניו של הארגון ומהטקטיקה שלו, שכן לפני חטיפת חיילי צה\"ל חטפו אנשיו עשרות אזרחים מערביים שהוחזקו כבני ערובה, במטרה להפיק רווחים שונים מהחטיפות. המקרים המפורסמים ביותר היו: חטיפתו של טרי וייט, כומר בריטי, ושליח הכנסייה האנגליקנית שיצא במטרה לשחרר אזרחים מערביים שהוחזקו כבני ערובה, נלכד בעצמו והוחזק בשבי החזבאללה במשך חמש שנים כבול בשלשלאות בצינוק תת-קרקעי קטן. חטיפתו של טרי אנדרסון, עיתונאי אמריקני שנחטף ב-16 במרץ 1985 ושוחרר ב־4 בדצמבר 1991, לאחר כשש שנים וחצי. וחטיפתו של הקולונל האמריקני ויליאם באקלי, ראש נציגות ה-CIA בלבנון, שנרצח על ידי חוטפיו.\nאת שיטת החטיפות הפעיל הארגון כמה פעמים נגד ישראל, ואף שנכשל מספר פעמים כמו באירוע בכפר ע'ג'ר, הצליח פעמיים להפתיע באמצעות פעולה התקפית ממוקדת וחטף חיילי צה\"ל שסיירו על גדר המערכת, לאחר שהתקיף אותם במטען צד או באש טילים במארב מתוכנן היטב, כאשר הוא מפעיל ברקע הרעשה של כל הגזרה, כדי להסוות את הפעילות. במקרה של חטיפת שלושת חיילי צה\"ל באוקטובר 2000 נראה כי התקפת חוליית חזבאללה על כוח צה\"ל הביאה למותם של החיילים או לפציעתם באורח אנוש, כך שלמעשה אנשי חזבאללה חטפו את גופותיהם או שהחיילים היו מחוסרי הכרה בעת החטיפה ומתו זמן קצר לאחריה. גופות החיילים הובאו לקבורה בישראל בעסקה שבה שוחרר גם אלחנן טננבאום שנחטף בעת ששהה מחוץ לישראל. כמו כן במקרה של חטיפתם של אנשי המילואים ביולי 2006 התגלה שהשניים נהרגו ככל הנראה כבר בזמן ההתקפה והגופות נלקחו ללבנון. בעקבות עסקה עם החזבאללה ביולי 2008 הוחזרו גופותיהם של השניים והובאו לקבורה בישראל.\n\nהארגון עושה שימוש רב באוכלוסייה אזרחית שהצליח לרכוש את ליבה באמצעות פעילות צדקה וחינוך \"וולונטרית\" (דעוה) ותוך איומי הפחדה. לא רק שהוא פועל מתוך אוכלוסייה אזרחית לביצוע פעילות התקפית, ונסוג מהזירה חזרה אל תוך האוכלוסייה האזרחית, בטרם יוכל האויב להגיב. פעיליו קובעים את מגוריהם בין אזרחים, מאחסנים נשק במרתפי בתים אזרחיים, ואף ממקמים בונקרים תת-קרקעיים בתוך שכונות מגורים, כפי שנעשה בשכונת דאחיה בביירות בידי בכירי הארגון, מתוך כוונה להניא את האויב מלתקוף אותם, בשל החשש מפגיעה באזרחים. למעשה, חזבאללה משתמש באזרחים כמגן אנושי, דבר האסור על פי החוק הבין-לאומי.\nבעת מלחמת לבנון השנייה, חזבאללה הרבה להתערב באוכלוסייה אזרחית מקומית ועקב כך נפגעו אזרחים רבים. בנוסף, אנשי הארגון איימו על אוכלוסייה אזרחית לבל יעזו לעזוב את ביתם כפי שנצטוו על ידי צה\"ל. חזבאללה ביצע ירי רקטות לעבר ישראל מחצרות בתיהם של אזרחים ואף ממסגדים. לטענת ישראל, נעשה שימוש במסגדים גם לאחסון נשק וכמחסה ללוחמים, וכאשר חיל האוויר הישראלי פגע במקומות אלו, הוא הואשם בפגיעה בקודשי האסלאם. בעקבות הפגיעה בארבעת משקיפי האו\"ם מכוח יוניפי\"ל באזור אל-ח'יאם בידי ישראל במסגרת אותה מלחמה, התברר כי לוחמי חזבאללה השתמשו במשקיפים כמגן חי וירו באופן מכוון מקרבתם.\n\nחזבאללה זיהה את הבטן הרכה של ישראל כאוכלוסייה האזרחית, והקים ארסנל של נשק רב של רקטות וטילים לא מדויקים, המיועדים לתקוף ריכוזי אוכלוסייה ולהוות מאזן אימה שיהפוך את אזרחי ישראל לבני ערובה בידיו. בין השנים 2000 ל-2003, הצליח הארגון לבצע 33 פעולות צבאיות נקודתיות בגבול עם ישראל נגד חיילים ואזרחים בשל עילות שונות – פעולות שגרמו למותם של 5 חיילים ו-6 אזרחים ולפציעתם של עשרות. כמו כן, בוצעו ארבעה ניסיונות חטיפה, ששניים מהם הצליחו (שלושה חיילים בהר דב ואזרח ישראלי מחוץ לישראל). ישראל לא הגיבה נגד כל הפעולות הללו, בשל החשש שהארגון יפעל נגד האוכלוסייה האזרחית.\nלאחר חטיפת החיילים ב-2006, כשנכנסה ישראל לעימות עם חזבאללה, הארגון מימש את איומיו ותקף את עורף ישראל באלפי רקטות במטרה לגרום לאבדות, לזרוע פחד באוכלוסייה ולהביא להפסקת הפעילות הצבאית של ישראל נגדו, ואכן הצליח לפגוע בפעילות האזרחית בצפונה של מדינת ישראל. עיתון הארץ ציטט על פי דו\"ח הארגון הבין-לאומי \"Human Rights Watch\" כי \"הדו\"ח עצמו קובע כי דפוס הפעולה של חזבאללה היה \"ירי חסר אבחנה, ולעיתים מכוון, נגד אזרחים\". הארגון מציין כי הרקטות שירה חזבאללה פגעו בשלושה בתי חולים בנהריה, צפת ומזרע. לגבי בית החולים בנהריה מצטט הדו\"ח עדויות, ולפיהן הירי כוון אל בית חולים באופן ספציפי, שכן הוא נמצא באזור מבודד יחסית ועשרות רקטות פגעו בסביבתו לפני הפגיעה הישירה בו.\n\nאף שלעיתים ביצע פעילות התקפית נגד מוצבים, פעילות שלרוב נכשל בה ועניינה היה מורלי בעיקרו, הטקטיקה המרכזית של הארגון הייתה להתמודד באופן עקיף עם צה\"ל בפיצוץ מרחוק של מטעני צד ומטעני קלע בצירי התנועה. בשל פעילות זו, בשלב מסוים הוכנסו והוצאו חיילי צה\"ל מאזורים מסוימים בלבנון בדרך האוויר באמצעות מסוקי תובלה.\nאף שהארגון דוגל בהתאבדות לשם פגיעה באויב, לרוב אינו פועל בשיטה זו אלא אם כן השיטה אפקטיבית, כפי שפעל נגד השגרירות האמריקנית וחיל הנחתים האמריקני, ובאמצעות פיצוץ מכוניות ואף משאיות תופת שבהן נוהגים מחבלים מתאבדים, פעילות שהביאה את האמריקנים והצרפתים להסיג את כוחותיהם מלבנון בתקופת מלחמת האזרחים.\nלאחר נסיגת צה\"ל מלבנון בשנת 2000 החל הארגון להתמסד ובנה קווי מוצבים מבוצרים היטב בסמוך לגבול ישראל, אך אלו היו המטרות הראשונות של צה\"ל בתחילת מלחמת לבנון השנייה והם הופצצו על ידי חיל האוויר כבר ביום השני למלחמה. מאז המלחמה, הארגון לא שיקם את המוצבים ולא בנה אתרים צבאיים חדשים כדי שלא יהוו מטרות ברורות לצה\"ל. יחד איתם נבנו מחסני נשק בתוך בתים פרטיים של האוכלוסייה המקומית, והארגון אף מציע לכל בית תשלום על האחסון הזה.\nגם במלחמת לבנון השנייה המשיך הארגון להפעיל את טקטיקת העימות העקיף, בירי מרחוק של טילי נ\"ט, צלפים והפעלת מטעני צד. אף שהיו גם עימותים חזיתיים, רובם היו בשל יוזמת צה\"ל, שתקף מפקדות ובונקרים.\n\nטקטיקה נוספת ומרכזית שהארגון עושה בה שימוש רב היא לוחמה פסיכולוגית – באמצעות אמצעי התקשורת שלו: רשת הטלוויזיה אל-מנאר, תחנת הרדיו רדיו נור, כתבי העת \"אל-אנתקאד\" הפוליטי ו\"בקית אללה\" הדתי, ובאמצעות שורה של אתרי אינטרנט. הארגון שוקד על בניית תדמית של ארגון בלתי מנוצח, שכביכול הצליח לגבור על ישראל בלבנון; הוא צילם פיגועים והתקפות על חיילי צה\"ל ותקיפות ראווה של מוצבים ושידר אותם באל-מנאר. במסגרת הלוחמה הפסיכולוגית הִרְבה מנהיג חזבאללה, חסן נסראללה, להשתלח בישראל, ללעוג לה ולאיים על אזרחיה בשימוש בכלי נשק שונים, ואף הרבה לגדף את ישראל וארצות הברית בכינויים שונים. במסגרת לוחמה זו קיים הארגון ביום ירושלים מצעדים, שבהם דרכו אנשי הארגון על דגלי ארצות הברית וישראל. רשת הטלוויזיה \"אל-מנאר\" אף שידרה ב-2003 סדרה סורית אנטישמית בשם \"הפזורה\" (א-שתאת), גרסה ויזואלית של עלילות הדם, שבה נראות, בין היתר, סצינות של יהודים המבצעים רצח ריטואלי. בעיצומה של מלחמת לבנון השנייה, כאשר החזבאללה שיגר מספר רקטות פג'ר 5 משופר לאזור עפולה, הוא כינה אותן \"ח'ייבר 1\" כדי לרמוז על ההקשר ההיסטורי לקרב ח'ייבר, שבו מוחמד השמיד והכניע את יהודי ח'ייבר. פעולה זו, שלא נגרם בה כל נזק ממשי אך היה לה הד תקשורתי ותעמולתי מסוים בתקשורת הישראלית, מדגימה יפה את דפוס הפעולה של הארגון.\nלחזבאללה נוכחות מקוונת משנות ה-90 של המאה הקודמת. בשנת 1996 הקים החזבאללה פורומים שכללו שאלות ותשובות של הארגון. בעזרת פלטפורמה זו הארגון הסביר לקהל על פעילותו וביצע הסברה דתית ואידאולוגית. בעקבות אותם פורומים, שנחלו הצלחה רבה בקרב הציבור, קמו מספר אתרים נוספים לשם הסברה. פורומים אלו הציגו מידע ששירת את מטרותיו של ארגון חזבאללה. פרסומים שהציגו את הארגון באור שלילי ולא עלו בקנה אחד עם מטרותיו של הארגון (הסברה וגיוס) הוסרו מהאתרים לצמיתות. בשנת 2006 בעת מלחמת לבנון השנייה הארגון החל להפעיל ולחזק את אתרי האינטרנט והגביר את נוכחותו ברשת. נכון ל-2021 לארגון יש לפחות חמישים אתרים, הרשמי והמוכר בהם הוא \"אל-מוקאוומה אל-אסלאמיה – לובנאן\" (ההתנגדות האסלאמית לבנון). לצד אל-מוקאוומה ישנם מספר אתרים בולטים נוספים, אתר ההסברה הקרבית ואתרי מוסדות חברתיים: מוסד שהיד, מוסד הפצועים, ג'יהאד הבינוי ונוספים.\nהפעילות המקוונת של הארגון מאפשרת לו להגביר את התמיכה הבין-לאומית בו ולרכוש קהל רחב. התמיכה מתבטאת בהבעת דעה ובעשיית פעילות פיזית במקומות רבים (הפגנות, פיגועים ועוד). אתרי האינטרנט הם ארכיון נגיש מאוד לתוֹכְני טרור כמו נאומי בכירים, פעולות הארגון, מצע אידאולוגי, ופעילות סוציאלית בלבנון. ככלל, פעילות הארגון ברשתות החברתיות מאפשרת שיח יזום מצד הארגון תוך פנייה ישירה לקהל. בנוסף, פועל הארגון ברשת האפלה.\nעל פי ד\"ר גיא בכור, השימוש של חזבאללה בטקטיקות הלוחמה הפסיכולוגית אינו דבר שבמקרה, אלא דבר שחזבאללה שואב במישרין מהשיעה. הוא טוען כי השיעים שהיו מיעוט נרדף ומדוכא בתוך ים סוני במשך כאלף שנים, אימצו באמצעות מלומדי הפיקה שלהם, טקטיקות שונות כדי לשרוד פיזית. בין הטקטיקות העיקריות:\n\nתקייה – (מילולית: העמדת פנים), שהיא העמדת פנים והצגתך אחרת ממה שהינך באמת. התקיה היא התנהלות חזבאללה בלבנון, כאשר האינטרסים שלו משקפים אינטרסים איראנים ותפיסה שיעית, אבל הוא מעמיד פנים שהוא פטריוט לבנוני, שכל כוונתו היא בעצם להגן על לבנון מפני ישראל באמצעות \"ההתנגדות\". גם כלפי ישראל נעשה שימוש בטקטיקה זו, היות שארסנל הנשק העצום (שחזבאללה סירב להתפרק ממנו) קיים כביכול למטרת התגוננות בלבד, אבל יש לו יעדים אחרים, הן כלפי לבנון והן כלפי ישראל.\nתנפיה (מילולית: הכחשה) – הפניית כוחו של האויב נגד עצמו. טקטיקה שהופעלה כאשר החזבאללה השתמש במלחמת לבנון השנייה באוכלוסייה שיעית אזרחית כמגן אנושי ללוחמיו, בניסיון לפגוע בתדמיתה של ישראל בעולם, כאשר לעיתים נדירות וכתוצאה ישירה מטקטיקה זו של הארגון, נהרגו אזרחים לבנונים במהלך תקיפות מטרות של הארגון על ידי צה\"ל.\nח'ודֶה (מילולית: תחבולה) – תצוגת עוצמה בלתי הפיכה שנועדה לכך, שהאויב ישפוט את מצבו כבלתי ריאלי, ויתייאש מראש מן הניצחון. טקטיקת הח'ודֶה הופעלה פעמים רבות כלפי ישראל, הן כאשר נסראללה דיבר על ארגונו (שעמוד השדרה שלו מונה בסה\"כ מספר אלפים של לוחמים שרובם עברו הכשרה צבאית נחותה יחסית לצבאות מערביים כדוגמת ישראל) כעל הצבא החזק במזרח התיכון, הן כאשר תיאר שלכאורה בכל עימות קרקעי עם ישראל ידו הייתה על העליונה, הן כאשר הצהיר על \"ניצחון אלוהי\" בזמן שלבנון נכתשה בידי ישראל והוא ייחל להפסקת אש, והן בחגיגות שמונה שנים לנסיגת צה\"ל מלבנון עת \"בישר\" נסראללה חגיגית בעקבות אחמדינז'אד כי היעלמותה של ישראל קרובה.\nכִּתְמַ֫אן (מילולית: הסתרה) – שהיא חתירה מתמדת להגשמת אמונות, דעות ומעשים תוך כדי התכחשות להם. לדוגמה, ההתנהלות האיראנית הנוכחית בנושא הגרעין, והטענות בדבר \"אנרגיה אזרחית גרעינית\" היא כתמאן. חזבאללה שואף להפוך את לבנון למדינה איסלמית שיעית אך בפועל מתכחש לכך, ומדבר על חיים בצוותא.\nד\"ר בכור מציין כי בישראל נפלו לעיתים לתוך מלכודות תודעתיות ופסיכולוגיות אלו, בעיקר בעקבות העובדה כי מסריו הרבים של חסן נאסראללה שודרו בטלוויזיה הישראלית. החלק המשלים את הלוחמה הפסיכולוגית של הארגון כולל הימנעות משידור והסתרה של כל דבר שיש בו משום רמז לחוסר הצלחה של כוחות חזבאללה, או להצלחה של כוחות האויב, במי מאמצעי התקשורת של הארגון.\n\nאימונים בסיסיים ללוחמי הארגון נערכים בבקאע, במהלך קורס של 45 ימים בהם לומדים מיומנויות לחימה בסיסיות, שימוש בנשק, חבלה, קשר ועוד.\nלאיראן נשלחים מפקדים בארגון לאימונים מתקדמים ובתחומי התמקצעות שונים. על פי הידוע אלפי פעילי חזבאללה (כ-3,000) עברו הכשרה ואימונים צבאיים באיראן, שכללו: לוחמת גרילה, שיגור רקטות, ירי נגד מטוסים, הפעלת טילים נגד טנקים, הפעלת מזל\"טים ודאונים, בניית מטעני צד בצורת קלע, שיט בסירות מהירות ולוחמה ימית. כמו כן, עברו כמה עשרות פעילי חזבאללה קורס טיס באיראן. בלבנון נמצאים כמה מאות מדריכים ממשמרות המהפכה האיראניים, שנטמעו באוכלוסייה ונשאו נשים מקומיות.\n\n ערך מורחב – האידאולוגיה של חזבאללה\n\nארגון החזבאללה הוקם על ידי משמרות המהפכה האיראניים ועוצב במקור בדמות אידאולוגיית המהפכה האיראנית ועיקרון שלטון חכם ההלכה. מקדם חזון של חברה אסלאמית קונסרבטיבית, מבוססת על עקרונות השריעה, הדוגלת בשלטון דתי מוחלט.\nמאז הקמתו הוא רואה כמטרה עיקרית את הסרת ישראל מהמפה ומתנגד לכל פשרה עם ישראל. להלכה הארגון מתנגד רק למדינת ישראל ולציונות, אולם בפועל הוא אימץ אידאולוגיה אנטישמית ופועל נגד יהודים גם כשאינם קשורים לישראל.\n\nהנקראת גם \"המועצה העליונה של חזבאללה\" ובראשה עומד המזכיר הכללי (מזכ\"ל), חסן נסראללה. המזכיר הכללי משמש כמנהיג הארגון. תחת המועצה כפופות חמש מועצות ייעודיות שאחראיות על התשתיות והפעילות הצבאיות והאזרחיות של הארגון.\n\n ערך מורחב – הכוחות החמושים של חזבאללה\n\nבראשות ההיררכיה של הארגון עומדת \"מועצת הג'יהאד\". המועצה היא המפקדה העליונה בחזבאללה, בראשה עומד מזכ\"ל חזבאללה ואליו כפוף ראש הזרוע הצבאית. מועצת הג'יהאד אחראית על הפעלת הכוח המבצעי של יחידות חזבאללה השונות, קביעת המדיניות הצבאית של בשגרה ובחירום.\n\nפריסת היחידות המרחביות של חזבאללה מתחלקת לחמישה אזורים שונים מדרום לצפון:\n\nיחידת נאסר — אמונה על אזור הגזרה המזרחית של דרום לבנון מקו הליטני ועד הגבול עם ישראל.\nיחידת עזיז — אמונה על אזור הגזרה המערבית של דרום לבנון מקו הליטני ועד הגבול עם ישראל.\nיחידת באדר — אמונה על האזור הדרומי החל מצפון נהר הליטני ועד העיר צידון.\nיחידת ביירות — אמונה על רובע הדאחייה ואזור ביירות.\nיחידת חיידר — אמונה על האזור הגאוגרפי של בעלבכ, אל-הרמל, הבקאע של לבנון וגבול סוריה הדרום-מזרחי.\n\nנוסף ליחידות המרחביות פועלות תומכות לחימה נוספות בארגון:\n\nיחידת הטילאות – אחראית על פיתוח תעשיית הטילים של הארגון ודיוקם.\nיחידת הארטילריה – מפעילה משגרים ומרגמות.\nהיחידה האווירית – אמונה על הפעלת כלי טיס בלתי מאויש.\nהיחידה הימית – אמונה על הפעלת טילי יאחונט, וצוותי קומנדו ימי.\nיחידת \"כוח רדואן\" – יחידת העילית של חזבאללה.\nתיק הגולן – פועלת במערב סוריה, במטרה לפתוח חזית נוספת מול ישראל.\n\nבנוסף פועלות יחידות מטה, בהן:\n\nזרוע התקשורת – יחידת ההסברה, הלוחמה הפסיכולוגית, והתעמולה.\nיחידת הסייבר – אמונה על הלוחמה האלקטרונית.\nיחידת המבצעים – אמונה על תיאום תוכניות מבצעיות למלחמה והפעלת המפקדה של מועצת הג'יהאד.\nהיחידה הלוגיסטית – אחראי למתן מענה לוגיסטי לכלל היחידות.\nיחידת המחקר והפיתוח – אחראית על המחקר ופיתוח הצבאי של הארגון.\nהיחידה הרפואית – אחראית על מתן שירותים רפואיים לאנשי הארגון.\nהיחידה הפיננסית – אמונה על ניהול התקציב הצבאי של הארגון.\nהיחידה ההנדסית – מתמחה בכל הקשור להנדסה צבאית.\n\n\"יחידה 900\" – המשטרה החשאית של הארגון, אחראית על סיכול ריגול המתבצע נגד חזבאללה בפרט ונגד לבנון בכלל, ומעקב אחר גורמים העלולים להפריע לפעילות חזבאללה.\n\"יחידה 910\" – יחידת מודיעין החוץ של הארגון, שתפקידה לקיים הרתעה מול מדינות המערב וישראל באמצעות ביצוע פיגועים, פעולות ריגול ומבצעים חשאיים נגד יעדים ישראליים ומערביים מסביב לעולם וכמו כן מעורבת בפעילות פשיעה הכוללת סחר בסמים והברחות. מקים היחידה ומפקדה הראשי היה עימאד מורנייה, ומפקדה הנוכחי הוא טלאל חמיה. היחידה מורכבת מחוליות קטנות של פעילים, ברובם ממוצא לבנוני-שיעי.\n\"יחידה 3800\" – אחראית על סיוע מקצועי ואימון צבאי לחות'ים בתימן ולמליציות השיעיות בסוריה ובעיראק.\n\"יחידה 4400\" – היחידה האחראית על העברת אמצעי לחימה ותחמושת מאיראן וסוריה ללבנון, בשיתוף עם יחידה 190 של כוח קודס.\n\"יחידה 1600\" – אחראית על מעבדות נפץ, ייצור טילים וייצור וייצוא סם הקפטגון.\n\"יחידה 121\" – אחראית על ביצוע ההתנקשויות תחת הנחייתו הישירה של מזכ\"ל הארגון.\n\"יחידה 1800\" – אחראית לגיוס, מימון והפעלת חוליות פיגועים במדינות הנושקות לישראל. בראשות חאג' ח'ליל חרב. יחידה זו הייתה אחראית להחדרת המחבלים הפלסטינים בגבול הצפון ליד קיבוץ מצובה במרץ 2002, בפיגוע מצובה שבו נהרגו חמישה אזרחים ישראלים וקצין צה\"ל ולהפעלתו של הפלסטיני הישראלי-לשעבר קייס עובייד, שאחראי לחטיפתו של אלחנן טננבוים. יחידה זו הפעילה רשת טרור במצרים, שהייתה אמורה לבצע פיגועים נגד ישראליים בדהב, טאבה ונואיבה.\n\n ערך מורחב – שירותי הרווחה של חזבאללה\n\nהמועצה המבצעית משמשת כזרוע האזרחית של הארגון. המועצה אחראית על הפעלת ארגון הבריאות האסלאמי, אגודות הספורט, מוסדות חינוך, צדקה ורווחה, ובהם הקמת בתי ספר ומדרשות, תפעול בתי חולים, ושירותים סוציאליים שונים.\n\nמוסד השהיד – אחראי על תמיכה במשפחות שהידים\nמוסד הפצועים – אחראי על תמיכה בפצועי הארגון, שנכון ל-2019 מספרם מוערך בכ-9,000\nג'יהאד הבנייה – עוסק במיזמי שיקום ובנייה, ובסיוע נרחב לחקלאים.\n\nמרכז את הפעילות האזרחית, הרפואית של חזבאללה. תחומי האחריות של ארגון תחומה במתן שירותים רפואיים מסובסדים, הפעלת בתי חולים ומרפאות בריכוזי האוכלוסייה השיעית בלבנון.\n\nמפעילה את ארגוני הספורט של חזבאללה, משמשת כתנועת חינוך ספורטיבית לבני נוער שיעיים המכינה את הנוער לפעילות והשתלבות בזרוע הצבאית של הארגון. בין פעילויות הספורט ניתן למנות: אמנויות לחימה, ריצה, וגלישה בחבל.\n\nתנועת הצופים של חזבאללה, משמשת כתנועת הנוער של הארגון. התנועה פועלת להטמעת האידאולוגיה של חזבאללה. לאחר גיל 16 חניכים רבים מצטרפים היישר לפעילות הצבאית של חזבאללה. מפקדי היחידות מאתרים את החניכים הבולטים, \"מסמנים\" אותם ומגייסים אותם ליחידות הצבאיות השונות של חזבאללה.\n\n ערך מורחב – המימון של חזבאללה\nהיקף ההכנסות של חזבאללה נאמד בשנת 2013 בכ-800 מיליון עד מיליארד דולר לשנה, אך בעקבות החרפת העיצומים נגד איראן נקלע הארגון החל משנת 2019 למשבר כלכלי ותקציבו קוצץ בעשרות אחוזים. מקורות המימון שלו הם:\n\nאיראן – מקור המימון העיקרי (70% עד 90%) באמצעות גופים ממשלתיים: משמרות המהפכה ומשרד החוץ, וקרנות צדקה חצי-ממשלתיות. יש האומדים את היקף הכספים שהועברו מאיראן לחזבאללה בשנים 1982–2012 בכשלושים מיליארד דולר.\nפעילות פלילית בלבנון וברחבי העולם, המבוצעת על ידי פעילי חזבאללה, בעיקר בתחום הסחר בסמים וזיוף כספים.\nגיוס כספים בלבנון וברחבי העולם באמצעות קרנות צדקה וקהילות שיעיות. היקף התרומות נאמד במיליונים בודדים. המוקדים העיקריים הם בחוף השנהב וב\"משולש הגבולות\" באמריקה הלטינית, המשמשים גם כנקודת מעבר לכוח-אדם ולאספקה וכן לאימון.\nפעילות עסקית לגיטימית, כגון עסקי נדל\"ן, סחר בנפט, ובעלות על עסקים קטנים.\nתקצוב מממשלת לבנון, באמצעות \"סיעת הנאמנות להתנגדות\" – נציגת חזבאללה בפרלמנט הלבנוני, למימון פרויקטים בקרב ריכוזי האוכלוסייה השיעית השייכים לארגון.\nארגון חזבאללה משתמש בין היתר בחברות לבנוניות לשם הלבנת פעולותיו ברחבי העולם. בין החברות העיקריות חברת \"בַּיְת אל-מַאל\" וחברת \"יוסר\". ב-7 בספטמבר 2006 הקפיא משרד האוצר האמריקני את נכסיהן בארצות הברית והטיל חרם כלכלי על חברות אלו.\nבנובמבר 2014 פרסם המגזין פורבס-ישראל מחקר מקיף שעל פיו מייצר ארגון חזבאללה כחצי מיליארד דולר בממוצע מדי שנה מפעילותו הכלכלית ומדורג במקום הרביעי מבין ארגוני הטרור בעולם מבחינת הכנסות שנתיות. על פי התחקיר מעבירה איראן לחזבאללה כ-250 מיליון דולר, כ-50% מסך הכנסות הארגון. הפעילות הקרימינלית של הארגון הכוללת בין השאר הלבנות הון, זיוף שטרות וניירות ערך, סחר בנשק, גניבת מכוניות, הברחות ובעיקר ייצור וסחר סמים, מזרימה לחזבאללה עוד מאות מיליוני דולרים מדי שנה.\nבדצמבר 2017 עדכן פורבס-ישראל את רשימת ארגוני הטרור העשירים בעולם. מהתחקיר המעודכן עולה כי נכון לסוף שנת 2017 ארגון חזבאללה הוא ארגון הטרור העשיר ביותר, עם היקף הכנסות שנתי של כ-1.1 מיליארד דולר. על פי התחקיר המקיף איראן מימנה קרוב ל-75% ממקורות ההכנסה של חזבאללה (שעמדו אז על כ-800 מיליון דולר בשנה). עוד מאות מיליוני דולרים נוספים זורמים לקופת הארגון מפעילות פלילית – בעיקר סחר בסמים.\n\nבדומה להתנהלות מפלגות לבנוניות אחרות בעבר, חלק מאנשי חזבאללה עוסקים בענפי פשיעה שונים, המכניסים להם כסף קל. עם זאת, חלק ממקורות המימון של חזבאללה כארגון מגיע מסחר בסמים. לבנון ידועה כמדינת סמים, וחזבאללה, לטענת גורמי ביון מערביים, שולט בתחום זה: אנשיו המגיעים מקרב חמולות שיעיות עוסקים בגידול, יבוא חומרי גלם, ייצור והפצת סמים. עשרות מעבדות קיימות בפרט באזור העיירה בעלבכ, הנחשבת לבירת הסמים של לבנון. על פי הטענות האמריקניות והישראליות, באזור הבקאע מגדלים סמים בשטח של כ-50 אלף דונם, שמפיקים בין 250 ל-300 טון. על פי הערכות של גורמי שלטון ישראליים, מדי שנה מוברחים דרך הגבול הלבנוני כעשרה טון של חשיש לישראל, תחת עיניהם הפקוחות של אנשי חזבאללה. סמים מוברחים מלבנון לישראל גם דרך גבולה עם ירדן. לטענת חוקרים ישראליים כדוגמת ד\"ר בועז גנור, לחזבאללה יש עניין אסטרטגי להציף את מדינת ישראל בסמים. בנוסף התפרסמו ידיעות רבות על רשתות סחר בסמים שהפעיל הארגון בדרום אמריקה.\nתחום פשיעה נוסף הוא זיוף כספים והפצתם (במיוחד דולרים), באמצעות ידע איראני. העיירה בריתאל  שבשליטת חזבאללה נחשבת למרכז הזיוף הלבנוני, ובה כ-15 בתי דפוס המתמחים בזיופים. בתחום זה ניכרת זיקה ברורה בין איראן לחזבאללה. בתחילת שנות ה-90 הועברו מאיראן מכונות משוכללות לזיוף כסף לחזבאללה, שהפיקו זיופים באיכות גבוהה ביותר (Super Dollar). בעקבות לחץ אמריקני על סוריה, הוצאו מכונות אלו במחצית שנות התשעים. עם זאת, המשיכה הדפסתם של זיופים איכותיים פחות. הארגון ממנף את היכולות הטכניות של הזיוף לתחום המבצעי, לצורך זיוף תיעוד הכולל בין היתר זיוף דרכונים.\n\nחזבאללה הוכרז כארגון טרור על ידי ארצות הברית, ישראל, הממלכה המאוחדת, קנדה, אוסטרליה, ניו זילנד, הונדורס, הולנד, ארגנטינה, קולומביה, פרגוואי מדינות המפרץ, גרמניה, אוסטריה, ליטא, לטביה, סרביה, קוסובו, אסטוניה, סלובניה, אזרבייג'ן, גואטמלה, אוסטרליה, צ'כיה, האיחוד האירופי והליגה הערבית.\nמשרד החוץ של ארצות הברית מציין שחזבאללה אחראי למותם של יותר מ-300 אזרחים אמריקאים, יותר מ-200 מהם היו נחתים אמריקנים בלבנון. על עימאד מורנייה, שבין השאר, תכנן את הפיגועים ב-1983 נגד הנחתים, הוצא צו מעצר בין-לאומי עם פרס של חמישה מיליון דולר למי שיביא מידע עליו. גורמים רשמיים בקנדה ובהם השר לביטחון הציבור, סטוקוול דיי, אף השוו בינו לבין גרמניה הנאצית.\nבתחילה ארגון הביון הארגנטינאי, הגדירו כ\"ארגון בעל מאפיינים של ארגון טרור\", בעקבות הפיגועים בבואנוס איירס בארגנטינה, והתובע הכללי של המדינה הוציא צו מעצר בין-לאומי נגד אחד מבכיריו. ב-17 ביולי 2019 הכריזה ארגנטינה על חזבאללה כארגון טרור לאחר אישור תקנה שכל ארגון שביצע פעולת טרור על אדמתה, יוכרז כארגון טרור.\nלעומתם המדינות רוסיה, סוריה, קובה, קוריאה הצפונית, אלג'יריה, עיראק ואיראן אינן מחשיבות את חזבאללה כארגון טרור.\nב-4 בינואר 2005 החליט בית משפט בדיסלדורף שבגרמניה לאשר את גירושו של פעיל חזבאללה מהמדינה. בית המשפט קבע כי הארגון מוביל את המאבק בישראל \"תוך זלזול ברוטלי בחיי אדם\". התקשורת המערבית בדרך כלל מתארת את חזבאללה כ\"קבוצה מיליטנטית\" הקשורה ל\"טרוריזם\". מקורות אחרים, בעיקר במדינות ערביות במזרח התיכון, אינם רואים בחזבאללה ארגון טרור. חזבאללה הכחיש קשר לפעולות טרור מסוימות, בהן פיגועי 11 בספטמבר ורציחת ניק ברג, אך תמך בחמאס באופן פעיל. חמאס נחשב על ידי מדינות רבות לארגון טרוריסטי, ועל כן תמיכה בו היא הפרה של החלטת מועצת הביטחון 1373, לפי אותן מדינות.\nחזבאללה טוען שחמאס אינו ארגון טרוריסטי אלא ארגון התנגדות ל\"כיבוש הישראלי\", אף על פי שארצות הברית, הממלכה המאוחדת, קנדה, אוסטרליה והאיחוד האירופי הגדירו כולן את חמאס כארגון טרוריסטי. מנהיגי חזבאללה טוענים גם שחזבאללה מעולם לא ביצע פעולות טרור, והצדיקו את פעולותיו האלימות כצעדים הגנתיים מפני פעולות ישראליות. מדיניות \"הגנתית\" זו אינה מתיישבת עם מעורבותו של חזבאללה, כפי שנטען, בפיצוץ מטרות יהודיות וישראליות אזרחיות בארגנטינה למשל, בהן נהרגו 124 בני אדם.\nב-2005 החלו מדינות שונות באירופה לאסור את שידור ערוץ אל-מנאר של חזבאללה באירופה, בשל ההסתה האנטישמית שהוא משדר. כמו כן, בחודש מרץ 2005 הכריז האיחוד האירופי שחזבאללה הוא ארגון טרור, אך ההחלטה הייתה הצהרתית בלבד ולא חייבה נקיטת פעולות נגד חזבאללה או כספיו באירופה.\nבעקבות מלחמת לבנון השנייה טענה ישראל כי חל כרסום במעמדו של חזבאללה בעולם הערבי, שכן נשמעו קולות בכירים בסעודיה ובמצרים שטענו כי חזבאללה הוא למעשה ארגון טרור ולא תנועת התנגדות לגיטימית. מטיפים סונים קראו לו בעיוות שמו \"המפלגה האלילה\", וטענו שהוא איננו משרת את האל אלא את רצון איראן להשתלט על העולם הערבי. עם זאת, רבים בעולם הערבי ראו בחזבאללה כארגון היחיד שהצליח לשרוד התקפה רצינית של ישראל. עליית קרנו של הארגון בלבנון הובילה למשבר ממשלתי, שבמסגרתו פרשו השרים השיעיים (ותומכי מישל עאון) מהממשלה, לאחר שדרישתם לקבלת שליש מכיסאות השרים לא נענתה.\nברבע הראשון של שנת 2009, בעקבות תפיסת רשת ריגול וטרור של חזבאללה במצרים, שמנתה 49 חברים ואיימה להפיל את המשטר במצרים, הוחמרו היחסים בין מצרים לבין חזבאללה ואיראן, ומצרים החלה לפעול להפסקת שידורי אל-מנאר בלוויין שלה.\nב-2011 הוציא בית הדין הבין-לאומי לצדק (ICJ) צווי מעצר נגד ארבעה טרוריסטים של חזבאללה, בהם המפקד הבכיר מוסטפא בדר א-דין, גיסו ויורשו של עימאד מורנייה, באשמת תכנון וביצוע רצח ראש ממשלת לבנון רפיק אל-חרירי.\nבאוגוסט 2012 הכריזה ארצות הברית על הטלת סנקציות כלכליות והקפאת נכסי ארגון חזבאללה. הדבר נעשה בשל תמיכתו של הארגון הלבנוני במשטרו של נשיא סוריה בשאר אל-אסד, וסיועו לדיכוי העם הסורי במהלך מלחמת האזרחים שהתחוללה במדינה.\nב-22 ביולי 2013 הסכימו מדינות האיחוד האירופי להכיר בזרוע הצבאית של ארגון חזבאללה ארגון טרור, והוסיפו את הזרוע הצבאית לרשימת ארגוני הטרור. כתוצאה מכך על הארגון מופעלות סנקציות כגון הקפאת נכסים שמחזיק הארגון בתחומי 28 המדינות החברות באיחוד האירופי. הארגון באמצעות ערוץ התקשורת שלו אל-מנאר הגיב באומרו כי \"ישראל הכפיפה את האיחוד האירופי לרצונה לאחר מאמצים כבירים\". ישראל, מצידה, מחתה על הניסיון להפריד בין הזרוע הצבאית לבין הזרוע הפוליטית של הארגון (מחנה 8 במרץ), אך האיחוד האירופי לא רצה לפגוע בקשרים המדיניים עם לבנון, שמפלגה זאת הייתה חלק מממשלתה.\nב-2 במרץ 2016 הכריזה מועצת שיתוף הפעולה של מדינות המפרץ, הכוללת את ערב הסעודית, קטר, כווית, איחוד האמירויות הערביות, בחריין ועומאן, על חזבאללה כארגון טרור. כשבוע לאחר מכן עשתה כן גם הליגה הערבית.\nבפברואר 2019 הוציאה הממלכה המאוחדת גם את הזרוע המדינית של חזבאללה מחוץ לחוק וקבעה שחזבאללה על כל זרועותיו הוא ארגון טרור.\nב־18 ביולי 2019, לרגל 25 שנים לפיגוע בבניין הקהילה היהודית בבואנוס איירס, שבוצע לכאורה על ידי חזבאללה ואיראן, הקפיאה ארגנטינה נכסים של אנשי הארגון והכריזה עליו בפועל כעל ארגון טרור.\nב-19 באוגוסט 2019 הכריזה פרגוואי על חזבאללה כארגון טרור.\nבינואר 2020 הצטרפו הונדורס וקולומביה למדינות המגדירות את חזבאללה כארגון טרור.\nבאפריל 2020 הצטרפה גם גרמניה למדינות המכירות את חזבאללה כארגון טרור.\nבמאי 2020 הכירה אוסטריה בארגון על כל שלוחותיו כארגון טרור.\nבאוגוסט 2020 הכירה ליטא בארגון על כל שלוחותיו כארגון טרור.\nב-13 בספטמבר 2020 הכירו סרביה וקוסובו בחזבאללה כארגון טרור (כחלק מהסכם סרביה–קוסובו).\nב-22 באוקטובר 2020 הכריזה גם ממשלת אסטוניה על חזבאללה, על כל זרועותיו, כארגון טרור.\nב-23 באוקטובר 2020 הכירה גואטמלה בחזבאללה כארגון טרור.\nב-24 באוקטובר 2020, כחלק מהסכם ישראל–סודאן, נודע שממשלת סודאן תגדיר את חזבאללה כארגון טרור. עם זאת, לא היה אזכור לנושא בהצהרות הרשמיות מטעם שתי המדינות.\nב-28 באוקטובר 2020 הכירה צ'כיה בחזבאללה כארגון טרור.\nב-1 בדצמבר 2020 הכירה סלובניה בחזבאללה כארגון טרור.\nבפברואר 2021 הכיר מחוז ליגוריה שבאיטליה בחזבאללה כארגון טרור וזאת כחלק מהצעה שאנשי המחוז יגישו לממשלה האיטלקית להכרה לאומית בארגון כארגון טרור.\nבנובמבר 2021 הכירה אוסטרליה בחזבאללה על כל זרועותיו כארגון טרור.\n\nחזבאללה ביצע מגוון פעולות טרור בלבנון, בישראל ובעולם, הבולטות בהן:\n\nאסון צור הראשון ב-11 בנובמבר 1982, בפיגוע קרס בניין הממשל הצבאי הישראלי בצור שגרם ל-91 הרוגים, מתוכם 34 שוטרי משמר הגבול, 33 חיילי צה\"ל, תשעה אנשי שב\"כ ו-15 עצירים לבנוניים.\nשני פיגועי התאבדות בשגרירות האמריקנית בביירות: ב־18 באפריל 1983: (63 הרוגים), ובספטמבר 1984 (20 הרוגים).\nפיגוע התאבדות כפול באמצעות משאיות תופת ב־23 באוקטובר 1983: במטה הנחתים האמריקאיים בביירות, שהביא למותם של 241 איש, ובמחנה כוחות הצנחנים הצרפתיים בביירות, שהביא למותם של 58 איש.\nאסון צור השני ב־4 בנובמבר 1983: פיגוע התאבדות באמצעות מכונית תופת במפקדת צה\"ל בצור, שגרם ל-60 הרוגים, מתוכם 28 ישראלים.\nחטיפת טיסה 847 של TWA ב־14 ביוני 1985 והחזקת עשרות נוסעים כבני ערובה במשך שבועיים. אחד הנוסעים, שזוהה כקצין מהצי האמריקאי, נרצח על ידי המחבלים.\nפיגוע התאבדות נגד שיירה של צה\"ל סמוך לשער פטמה שליד מטולה ב־19 באוקטובר 1988. 8 חיילי צה\"ל נהרגו.\nפיגוע בשגרירות ישראל בבואנוס איירס, בירת ארגנטינה ב־17 במרץ 1992, שהביא למותם של 29 איש, מתוכם 4 ישראלים.\nפיגוע תופת בבניין מרכז הקהילה היהודית בבואנוס איירס, בירת ארגנטינה ב־18 ביולי 1994, שהביא למותם של 86 איש.\nירי רקטות גראד ו\"קטיושות\" על יישובי הצפון, בייחוד על קריית שמונה ועל נהריה.\nלאורך שנות התשעים של המאה העשרים קיים חזבאללה לחימה בכוחות צה\"ל בדרום לבנון (בעיקר על ידי הנחת מטעני חבלה וירי ארטילרי), תוך הימנעות מקרבות ישירים מול כוחות ישראליים. לאחר שבישראל הגיעו למסקנה כי הישארות בדרום לבנון מסכנת לשווא את ביטחון חיילי צה\"ל, וכי ניתן לפקח על הנעשה בלבנון ולהגן על גבולה הצפוני של ישראל גם ללא הימצאות פיזית בתוכה, הוחלט להחזיר את צה\"ל לגבול הבין-לאומי ב־24 במאי 2000.\nחטיפת 3 חיילי צה\"ל בהר דב ב־7 באוקטובר 2000.\nפיגוע ירי סמוך לקיבוץ מצובה ב־12 במרץ 2002 בו נרצחו 6 ישראלים. חזבאללה מכחיש קשר לפיגוע, וישנן טענות שהוא נעשה על ידי אנשי הג'יהאד האסלאמי הפלסטיני.\nמימון והכוונת פיגועי טרור משטחי יהודה, שומרון ועזה.\nרצח רפיק אל-חרירי, ראש ממשלת לבנון לשעבר, ב־14 בפברואר 2005, באמצעות מכונית תופת, אף על פי שארגון טרור סורי לקח את האחריות על הפיגוע.\nחטיפת שני חיילי צה\"ל והריגת שמונה סמוך לזרעית ב־12 ביולי 2006. פעולה זו הביאה לפרוץ מלחמת לבנון השנייה.\nמלחמת לבנון השנייה – לחימה מול צה\"ל בלבנון, כולל ירי רקטי תלול מסלול על אוכלוסייה אזרחית בצפון מדינת ישראל.\nירי רקטות ארטילריות מסיבי על יישובי צפון ישראל במהלך מלחמת לבנון השנייה (יולי–אוגוסט 2006), שהביא למותם של 44 אזרחים ולכ-2,000 פצועים.\nלחימה במלחמת האזרחים בסוריה לצד כוחותיו של בשאר אל-אסד. בלחימה זו נהרגו כ-1,700 מלוחמי חזבאללה.\nהפיגוע באוטובוס בנמל התעופה בורגס ב־18 ביולי 2012: פיגוע התאבדות בבולגריה בו נרצחו 7 אזרחים, בהם 5 ישראלים, שנעשה בשיתוף פעולה של חזבאללה עם משמרות המהפכה האסלאמית של איראן. מספר שבועות לפני הפיגוע נעצר פעיל חזבאללה בקפריסין כאשר ניסה להכין תשתית לפיגוע נגד יעדים ישראליים באי.\nלטענת סעודיה, הארגון היה אחראי על שיגור טיל בורכאן 2 מתימן לעבר ריאד. הטיל יורט על ידי פטריוט.\nהארגון השתתף במלחמת חרבות ברזל ולחם מול צה\"ל. כתוצאה מתקיפות וירי רקטות וטילים על ידי חזבאללה לעבר ישראל נהרגו 20 חיילים ו-12 אזרחים.\n\nמלחמת לבנון הראשונה\nמלחמת לבנון השנייה\nאסון השייטת\nרצועת הביטחון\nסכסוך ישראל-חזבאללה לאחר מלחמת לבנון השנייה\nאל-מנאר\nיחסי החוץ של חזבאללה\nירוק ללא גבולות\nהחזית הלבנונית במלחמת חרבות ברזל\nSpecial Force\nתיק הגולן\n\nשמעון שפירא – חזבאללה בין איראן ללבנון, הוצאת הקיבוץ המאוחד, 2000\nרונן ברגמן – נקודת האל-חזור: המודיעין הישראלי מול איראן וחזבאללה, הוצאת כנרת, זמורה-ביתן, 2007\nדניאל סובלמן, כללי משחק חדשים: ישראל וחזבאללה לאחר הנסיגה מדרום לבנון, מרכז יפה למחקרים אסטרטגיים, אוניברסיטת תל אביב, 2003\nמרטין קרמר – פדלאללה: המצפן של חזבאללה, הוצאת מרכז משה דיין ללימודי המזרח התיכון ואפריקה, אונ' ת\"א, 1998\nשאול שי – ציר הרשע: איראן, חזבאללה והטרור הפלסטיני, הוצאת מפעלות המרכז הבינתחומי, הרצליה, 2003\nאור פיאלקוב, שימוש בזרים על ידי ארגון חזבאללה לביצוע משימות איסוף מידע או לביצוע פיגועי טרור, מב\"ט מלמ 87, המרכז למורשת המודיעין, אוקטובר 2020, עמ' 25–27\nעבד אלקאדר כנאענה, חזבאללה והגמוניית המקאוומה, הוצאת מאגנס, 2021.\n\n אתר האינטרנט הרשמי של חזבאללה (בערבית)\nתא\"ל (מיל') ד\"ר שמעון שפירא, הולדתה של תנועת חזבאללה, מרכז המידע למודיעין ולטרור במרכז למורשת המודיעין, 19 בינואר 2023\n אלוהים (אסלאם), דף שער בספרייה הלאומית\nיעל פרייס-שמשי, חזבאללה, אתר מט\"ח, 2006\nיפתח שפיר, חזבאללה כצבא, מכון למחקרי ביטחון לאומי, 2017\nפעילות חזבאללה מול ערביי ישראל, אתר השב\"כ, 13 בספטמבר 2014\nיורם שוייצר וגלעד שטרן, ציר הפשע: חזבאללה, סוריה ואיראן, באתר nrg‏, 5 ביולי 2011\nלילך שובל, חיזבאללה 2013: הארגון שלא הכרתם, באתר ישראל היום, 10 במאי 2013\nאלי אשד, שלושים שנות החזבאללה, ניתוח עברו של הארגון ועתידו האפשרי, אתר מגזין יקום תרבות, 23 באוגוסט 2012\nיוסי מלמן, ‏מלחמה עם ישראל? חיזבאללה בדרך למשבר העמוק ביותר ב-36 שנות קיומו, באתר מעריב אונליין, 13 באוגוסט 2016\n סא\"ל (מיל) ד\"ר משה אלבו ורס\"ן עזנר, למידה והשתנות בחזבאללה: בדרך לתפיסת הפעלה חדשה?, באתר צה\"ל, כתב עת בין הקטבים, 2021\nסקירת מכון המחקר האמריקני Council on Foreign Relations על חזבאללה, שנתיים לאחר מלחמת לבנון, 13 באוגוסט 2008 (באנגלית)\nליאור אבני, מיקוח אילם בין מדינה לארגון תת-מדינתי: ישראל וחזבאללה מהבנות \"דין וחשבון\" עד \"ענבי זעם\", 1993–1996, פוליטיקה 21, קיץ 2012\nאיתי ברון, \"מנשק חכם\" ל\"צבא חכם\": ההשלכות התפיסתיות של הכניסה האיראנית ל\"מועדון הדיוק\", בין הקטבים, גיליון 39, מרץ 2023.\nאורנה מזרחי, יורם שוייצר, ישראל תידרש לשנות את משוואת ההרתעה מול חזבאללה, באתר המכון למחקרי ביטחון לאומי (INSS), 27 באפריל 2023\nספיר ליפקין, ‏אלפי רקטות ביום ושיגור טילי שיוט: כך עלול להיראות עימות עם חיזבאללה, באתר ‏מאקו‏, 18 באוקטובר 2023\nניצן סדן, הרקטות של חיזבאללה: עד כמה הן באמת מסוכנות?, באתר כלכליסט, 24 בנובמבר 2023\nחזבאללה, באתר אנציקלופדיה בריטניקה (באנגלית)\nיובל אזולאי, דו\"ח מצמרר חושף איך תיראה מלחמה עם חזבאללה, באתר כלכליסט, 8 בפברואר 2024",
    "pageid": 1318
  },
  {
    "title": "חטיבה 401",
    "extract": "חטיבה 401, המכונה גם \"עוצבת עקבות הברזל\", היא חטיבת שריון סדירה בצה\"ל תחת פיקוד עוצבת הפלדה (אוגדה 162). כיום החטיבה מפעילה טנקי מרכבה סימן 4מ עם מערכת הגנה אקטיבית לטנקים \"מעיל רוח\" ומערכת ניהול קרב ממוחשבת צי\"ד, וכן החלה בקליטת טנקים מסוג מרכבה ברק. טנקים אלה הם המתקדמים בצה\"ל ובין המתקדמים בעולם. מפקד החטיבה הנוכחי הוא אלוף-משנה אחסאן דקסה.",
    "pageid": 18478
  },
  {
    "title": "חנן פרידמן",
    "extract": "חנן פרידמן (נולד ב-4 בספטמבר 1971), הוא מנכ\"ל בנק לאומי לישראל. שימש במגוון תפקידים בכירים בלאומי, בהם ראש חטיבת אסטרטגיה, חדשנות וטרנספורמציה, ראש חטיבת אסטרטגיה ורגולציה וראש חטיבת ייעוץ משפטי. טרם הצטרפותו ללאומי כיהן כיועץ המשפטי הראשי של קבוצת הראל.",
    "pageid": 1747552
  },
  {
    "title": "טייסת 122",
    "extract": "טייסת 122, המכונה גם \"טייסת הנחשון\" (כונתה בעבר: \"טייסת הדקוטה\" או \"טייסת הדקוטות\"), היא טייסת מטוסי ריגול, ביון ובקרה בחיל האוויר הישראלי.\nכיום מפעילה הטייסת את סדרת מטוסי ה\"נחשון\": מטוסים מדגם גאלפסטרים GV בתצורת איסוף מודיעין אותות (\"נחשון שביט\"), מטוסים מדגם גאלפסטרים G550 בתצורת בקרה אווירית (\"נחשון עיטם\"), והחל משנת 2021, דגם נוסף של גאלפסטרים G550 – \"נחשון אורון\", אשר משלב מספר יכולות מודיעיניות מסווגות המשמשות את חיל האוויר, חיל המודיעין, חיל הים וגורמי ביטחון נוספים.\nהטייסת נחשבת כחלק משמעותי מהמערך האסטרטגי של חיל האוויר בעומק ובמעגל שלישי, ורוב פעולותיה במעגלים אלו מבוצעות תחת מעטה חשאיות.\nהטייסת מוצבת בבסיס נבטים.\n\nטייסת 122 הוקמה ב-1 ביוני 1971 בבח\"א 27, כטייסת DC-3 דקוטה וכונתה \"טייסת הדקוטה\". המשימות שיועדו לה כללו תובלה, סיור ומשימות מיוחדות נוספות.\nבתחילת שנת 1974 החליט חיל האוויר הישראלי לרכוש מצבא ארצות הברית שני מטוסי OV-1D מוהוק למשימות סיור ואיסוף מודיעין שנועדו לסייע בפיקוח על הסכמי הפרדת הכוחות עם מצרים וסוריה. באוגוסט 1974 הצטרפו מטוסי המוהוק למטוסי הדקוטה בטייסת 122. מטוס המוהוק, שזכה בחיל האוויר הישראלי לשם \"עטלף\", היה מצויד במצלמה אופטית אלכסונית, חיישן תת-אדום ומכ\"ם צד. המידע הנקלט בחיישניו של המטוס הועבר בזמן אמת לתחנה קרקעית לצורך פיענוח.\nב-10 ביולי 1980 התרסק מטוס דקוטה של הטייסת על צלע הר עריף בהר הנגב, עקב ראות לקויה, בעת אימון ניווט בגובה נמוך. בתאונה זו נהרגו ארבעה אנשי צוות.\nבמרץ 1982, בעקבות תאונת עבודה של שני מכונאים שגרמה לכוויה קשה של אחד מהם ושריפת אחד משני מטוסי המוהוק, הוחלט להוציא גם את המוהוק השני משירות. לאחר מספר חודשים הוא הועבר למוזיאון חיל האוויר בחצרים, ומאוחר יותר הוחזר לצבא ארצות הברית.\nבמלחמת לבנון הראשונה ביצעו מטוסי הדקוטה של הטייסת משימות תובלה, פינוי נפגעים, לוחמה אלקטרונית וממסר.\nהלוחמה האלקטרונית בוצעה על ידי יחידה 555 בגף \"כוכב חמה\" בטייסת, הן על ידי מטוסי ערבה מותאמים ל\"א (דגם שקיבל את הכינוי \"כוכב חמה\") והן על ידי מטוסי דקוטה שהותקנו במערכות ל\"א.\nב-30 באוקטובר 1983 קלטה הטייסת את ראשוני מטוסי הערבה (דגם 201), וכחצי שנה מאוחר יותר, באפריל 1984 ערכה את קורס האימון המבצעי הראשון במטוס החדש. ב-1987 החלה הטייסת לקלוט מטוסים מהדגם המתקדם יותר של הערבה, דגם 202A. קליטת המטוסים המשופרים נמשכה עד 1989.\nב-3 באוגוסט 2000 הוצאו מטוסי הדקוטה משירות בחיל האוויר הישראלי וב-30 בינואר 2001 נערך טקס פרידה רשמי מהם. שנים אחדות לאחר מכן, הוצאו משירות גם מטוסי הערבה והטייסת הודממה.\nהטייסת נפתחה מחדש כ\"טייסת הנחשון\" לאחר שבדיון שהתקיים ב-20 באוקטובר 2002 אצל ראש מטה חיל האוויר, תא\"ל אליעזר שקדי, הוחלט לדחות את עמדת מחלקת תכנון וארגון (תוא\"ר) שתמכה בהצבת מטוסי ה\"נחשון\" בטייסת 120 (\"טייסת הבינלאומית\") ולקבל את עמדת מערך התובלה שתמכה בהצבת המטוסים בטייסת 122. ב-26 ביוני 2005 קלטה הטייסת את מטוס ה\"נחשון\" הראשון, גאלפסטרים GV (\"נחשון שביט\").\nבמהלך מלחמת לבנון השנייה, בעוד על מטוסי הטייסת עדיין לא הוכרזה מבצעיות רשמית, הטייסת השתתפה באופן בלתי פוסק בלחימה ופיתחה תורת לחימה ויכולות תוך כדי המלחמה.\nעם חלוף השנים, ולאחר קליטת מטוסי נחשון-שביט בטייסת, בשנת 2006 נחת בארץ ראשון המטוסים מסוג גאלפסטרים G550, שלאחר הסבה והתקנות בתעשייה האווירית (אלתא) הפכו למטוסי נחשון-עיטם. בשנת 2007 נקלט ה\"עיטם\" בטייסת והחל את שירותו המבצעי. המטוסים אמנם מבוססים על פלטפורמה דומה לקודמיהם, אך מערכות המשימה והאמל\"ח עליהם שונה ועיקרו מכ\"ם, יכולות בקרה ושליטה ויכולות נוספות.\nבשנת 2012 זכתה טייסת 122 בפרס הרמטכ\"ל ליחידות מצטיינות.\nבשנת 2015 השתתפה הטייסת במשלחת ההומניטרית לנפאל, לאחר רעידת האדמה שפקדה אותה. בפעולה זו הוחזרו לישראל תינוקות פגים ישראליים שהיו בנפאל עם הוריהם והובהלו חזרה למולדת על ידי מטוס נחשון של הטייסת.\nבשנת 2019 מונתה סא\"ל ג' לפקד על הטייסת, והייתה לאישה הראשונה בחיל האוויר שמפקדת על טייסת טיסה.\nבשנת 2020 הובילה הטייסת מטס היסטורי מעל שמי גרמניה, בו עבר מבנה של מטוסי קרב ישראליים וגרמניים, מובלים על ידי מטוס נחשון של טייסת 122, מעל שמי מחנה דכאו ומעל מקום חטיפתם של ספורטאי אולימפיאדת מינכן. בקוקפיט הנחשון המוביל נכחו מפקד חיל האוויר הישראלי, מפקד חיל האוויר הגרמני ומפקדת הטייסת דאז.\nבאפריל 2021 החלה קליטתו בטייסת של מטוס גאלפסטרים G550 חדש שכינויו \"אורון\", ובו מותקנות מערכות מתוצרת ישראלית. יכולותיו של מטוס זה חדשניות, ייחודיות ומולטידיסיפלינריות. פרטים ויכולות אלו אינן מותרות בפרסום לאור סיווגן הגבוה.\nיחידת מעוף רחב פועלת בשיתוף פעולה עם הטייסת ואוספת מודיעין באמצעות מטוסי השביט שלה.\n\nבאוקטובר 2021 זכתה הטייסת בפרס מפקד חיל האוויר על יוזמה וחדשנות מבצעית.\nבנובמבר 2021 הוחלט להעניק לטייסת אות הערכה מבצעי מטעם הרמטכ\"ל על פעילות מבצעית מסווגת במב\"ם.\nב-20 ביולי 2024 השתתפו מטוסי הטייסת במבצע יד ארוכה, תקיפת נמל אל-חודיידה שבתימן.\n\nבטייסת פועל מטוס ה\"עיטם\", מטוס מסוג גאלפסטרים G-550 בתצורת בקרה אווירית, הפועל בשילוב עם מערך הבקרה בחיל האוויר הישראלי כמעין \"יב\"א מעופפת\". פעילות המטוס מרחיבה את טווח הכיסוי של היב\"אות הקרקעיות, המוגבלות על ידי טופוגרפיית הקרקע, ובכך מאפשרת לצפות במרחבים רחוקים יותר. מערכות המטוס פותחו באלתא מערכות והן כוללת מכ\"ם ייעודי ייחודי לזיהוי מטרות בגזרה של 360 מעלות, מערכת גילוי מקורות פולטי קרינה ומערכות הגנה עצמית על המטוס. במטוס טסים יחד עם צוותי האוויר גם בקרים מוטסים המגיעים לטייסת מאחת היב\"אות במערך הבקרה.\n\nסמל הטייסת המקורי הוא וריאציה לפיל קטן מעופף. בגרסתו החדשה, הסמל מייצג את עידן הנחשון הטומן בחובו משימות מורכבות, טיסה במהירויות גבוהות במעגלים קרובים ורחוקים. הסמליל מכוון לנקודת מכוון ברורה, תנועתי וחד, מתקדם בכיוון ברור, ומייצר פסי התעבות סילוניים.\nהסמל חודש בשנת 2021, במסגרת תהליך התחדשות הטייסת, שחגגה 50 שנים להיווסדה וקיבלה לזרועותיה את מטוס ה\"אורון\".\n\nטייסת הנחשון, באתר חיל האוויר הישראלי\nיואב זיתון, מפקד טייסת הביון: \"הייתה לנו שנה מאוד מגוונת\", באתר ynet, 20 בדצמבר 2012\nיואב זיתון, גיחות חשאיות ומשימות במרחק אלפי ק\"מ: המפקדת החדשה של טייסת הביון, באתר ynet, 7 באוגוסט 2018\nמטס חיל האוויר הישראלי והגרמני מעל שמי גרמניה ומחנה דכאו\nיואב זיתון, \"יכולות מפלצתיות\" ואלפי מטרות במקביל: מטוס הביון החדש של צה\"ל | תיעוד, באתר ynet, 4 באפריל 2021\nכוח חדש בשמיים: מטוס האורון נקלט בחיל האוויר, באתר ישראל היום, 4 באפריל 2021\nמיכל פומרנץ, ‏עיניים במרחקים, באתר חיל האוויר הישראלי, 1 במרץ 2023",
    "pageid": 378368
  },
  {
    "title": "טליה איינהורן",
    "extract": "טליה איינהורן (נולדה ב-15 בדצמבר 1951) היא משפטנית ישראלית ופרופסור אמריטה באוניברסיטת אריאל, חברה בוועדה המייעצת למינוי בכירים בשירות המדינה.",
    "pageid": 1842096
  },
  {
    "title": "יאנה יוסף",
    "extract": "יאנה יוסף-ברוך (נולדה ב-29 בנובמבר 1988) היא שחקנית ודוגמנית ישראלית. היא התפרסמה לראשונה בזכות השתתפותה בעונה הרביעית של תוכנית המציאות \"האח הגדול\", שבה הגיעה לשלב הגמר.",
    "pageid": 1191608
  },
  {
    "title": "יגאל כרמון",
    "extract": "יגאל כרמון (נולד ב-1946 ברומניה) הוא המייסד והנשיא של מכון המחקר ממרי שבוושינגטון. אלוף-משנה במיל', ולשעבר יועץ לענייני לחימה בטרור לשלושה מראשי ממשלת ישראל וראש המנהל האזרחי בפועל, ביהודה ושומרון וחבל עזה.",
    "pageid": 1067516
  },
  {
    "title": "יהדות תימן",
    "extract": "יהדות תימן היא קהילה יהודית עתיקת יומין. על פי החלוקה המודרנית של מסורות ישראל המכנסת את מסורותיהם של מרבית קהילות היהודים יוצאי מרכז ומזרח אירופה תחת \"מסורת אשכנז\", ואת מסורותיהם של מרבית קהילות המזרח התיכון וצפון אפריקה, הבלקן ודרום אירופה, כ\"מסורת ספרד\", יש לראות את מסורתם של יהדות יוצאי תימן כמסורת נוספת, מכיוון שהיא נוטה לשמר מנהגים עתיקים וייחודיים, בשונה ממסורות אחרות ביהדות המזרח שעברו היטמעות חלקית או מלאה במסורת יהדות ספרד.\nנכון ל-2024, לאחר גירוש 13 יהודים בני המשפחה האחרונה ופטירתם של חמישה קשישים יהודים נוספים, נותרו בתימן 5 יהודים בלבד, ביניהם לוי מרחבי.",
    "pageid": 57533
  },
  {
    "title": "יעל ארד",
    "extract": "יעל ארד (נולדה ב-1 במאי 1967 בתל אביב) היא יושבת ראש הוועד האולימפי בישראל. בעברה, ג'ודאית אולימפית, והספורטאית הראשונה בתולדות ישראל במשחקים האולימפיים שהשיגה מדליה אולימפית, כאשר זכתה במדליית הכסף באולימפיאדת ברצלונה (1992). בין תאריה הבולטים: סגנית אלופה אולימפית (ברצלונה 1992), סגנית אלופת העולם (המילטון 1993), אלופת אירופה (אתונה 1993) ואלופת ישראל.\nעם פרישתה, פיתחה ארד קריירה בעולם העסקי והיא אשת עסקים ומנכ\"לית במקצועה. מתמחה ביזמות, פיתוח עסקי ואסטרטגיה שיווקית. היא מנהלת בישראל את הזכויות המסחריות של התאגיד ViacomCBS. ארד יועצת לחברות בסקטורים שונים, ומרצה על מצוינות בספורט, בחיים ובעסקים.",
    "pageid": 9889
  },
  {
    "title": "כנף ציון",
    "extract": "כנף ציון (מכונה גם: מטוס ראשי המדינה או מטוס ראש הממשלה) הוא מטוס נשיאותי המשמש את ראש ממשלת ישראל ואת נשיא מדינת ישראל, לטיסות הרשמיות מחוץ לגבולות המדינה.\nהמטוס הוא מטוס נוסעים מדגם בואינג 767-338ER, שבעת רכישתו בידי ישראל היה בן כ-20 שנה מתוכן טס רק 11 שנים. עד לרכישתו על ידי ישראל המטוס היה באחסנה באוסטרליה ובארצות הברית ולאחר הרכישה היה בשיפוץ בישראל. ב-3 בנובמבר 2019 ערך המטוס את טיסת הניסוי הראשונה שלו. למטוס נבנה מתחם מיוחד בטייסת התובלה בבסיס נבטים. באמצעי התקשורת מקובל לעיתים לכנות את המטוס \"אייר פורס 1 הישראלי\", על שמו של אייר פורס 1.\nבאוגוסט 2020 הורה משרד ראש הממשלה לתעשייה האווירית לקרקע את המטוס. בדצמבר 2021, באיחור של שלוש שנים בהשוואה לתכנון הראשוני, קיבל המטוס תעודת כושר טיסה, אך לא נעשה בו שימוש. בתחילת ינואר 2023, עם שובו לכהונת ראש ממשלת ישראל, הורה בנימין נתניהו להכין את המטוס לפעילות.\nטיסה מבצעית ראשונה של ראש הממשלה נתניהו ורעייתו, לארצות הברית, התקיימה ב-22 ביולי 2024.",
    "pageid": 1401029
  },
  {
    "title": "לאונרדו דיקפריו",
    "extract": "לאונרדו וילהלם דיקפריו (באנגלית: Leonardo Wilhelm DiCaprio;‏ נולד ב-11 בנובמבר 1974) הוא שחקן ומפיק אמריקאי. זוכה פרס האוסקר לשחקן הטוב ביותר עבור הסרט האיש שנולד מחדש ו-3 פרסי גלובוס הזהב. דיקפריו החל את הקריירה שלו בהופעות בפרסומות בטלוויזיה, ולאחר מכן המשיך בתפקידי אורח בסדרות טלוויזיה כגון אופרת-הסבון \"סנטה ברברה\" והסיטקום \"להתבגר ולהתגבר\", בראשית שנות ה-90. את הקריירה הקולנועית שלו החל בשנת 1991 בתפקיד ג'וש בסרט האימה \"Critters 3\", ולאחר מכן בתפקיד טובי בסרט \"כך הייתי\" משנת 1993, לצידו של רוברט דה נירו. דיקפריו זכה לשבחים על תפקיד המשנה שגילם בסרט \"מה עובר על גילברט\" (1993), וזכה להכרה ציבורית בעקבות התפקידים הראשיים שגילם בדרמת ההתבגרות \"יומן נעורים\" (1995) והטרגדיה השייקספירית \"רומיאו וג'ולייט\" (1996), בטרם השיג תהילה בינלאומית עם האפוס הרומנטי של ג'יימס קמרון משנת 1997 - \"טיטניק\" - הסרט השלישי המכניס ביותר בכל הזמנים.\nדיקפריו זכה בשלושה פרסי גלובוס הזהב עבור השחקן הטוב ביותר בסרט דרמה על הופעותיו כהווארד יוז בסרט \"הטייס\" (2004) וכיו גלאס בסרט \"האיש שנולד מחדש\" (2015) ובעבור השחקן הטוב ביותר בסרט קומדיה או מוזיקלי על הופעתו כג'ורדן בלפורט בסרט \"הזאב מוול סטריט\" (2013). הוא זכה בפרס באפט\"א לקולנוע הראשון שלו עבור השחקן הטוב ביותר עבור \"האיש שנולד מחדש\". הוא היה מועמד לשישה פרסי אוסקר - חמישה מתוכם כשחקן ואחד כמפיק - וזכה בפרס אוסקר לשחקן הטוב ביותר לשנת 2015, עבור \"האיש שנולד מחדש\". בנוסף למשחק, דיקפריו ייסד חברת הפקות משלו, בשם Appian Way Productions. דיקפריו הוא פעיל סביבתי הפועל למאבק בשינוי האקלים.",
    "pageid": 52939
  },
  {
    "title": "מאיה קיי",
    "extract": "מאיה קרברושיץ' (נולדה ב-29 ביולי 2002), הידועה בשם \"מאיה קיי.\", היא דוגמנית, פרזנטורית ואושיית רשת ישראלית; השתתפה בתוכניות המציאות \"הישרדות\" (\"הישרדות מנילה\") ו\"רוקדים עם כוכבים\".",
    "pageid": 2290768
  },
  {
    "title": "מבצע ארנון",
    "extract": "מבצע ארנון (נקרא במקור מבצע זרעי קיץ) היה מבצע חילוץ של מערכת הביטחון הישראלית שנערך ב-8 ביוני 2024, במהלכו חולצו ארבעה חטופים ישראלים שהוחזקו במחנה הפליטים נוסייראת ברצועת עזה על ידי חמאס. ב-11:00 בבוקר פשטו כוחות שב\"כ וימ\"מ במקביל על שני מבנים במחנה, בגיבוי אש חיפוי של צה\"ל, ושחררו את החטופים נועה ארגמני, אלמוג מאיר ג'אן, אנדריי קוזלוב ושלומי זיו, אשר נחטפו במהלך הטבח בפסטיבל נובה. במהלך המבצע התקיימו חילופי אש כבדים בין הכוחות הישראלים לבין מחבלים, במהלכם נפצע אנושות מפקד צוות ולוחם הימ\"מ פקד ארנון זְמוֹרָה, שהיה חלק מכוח הפריצה הראשון. זמורה מת מפצעיו בבית החולים, והועלה לדרגת רב-פקד לאחר פטירתו.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\".\n\n ערכים מורחבים – הטבח בפסטיבל נובה, החטופים הישראלים ברצועת עזה במלחמת חרבות ברזל\nהארבעה נחטפו על ידי חמאס לרצועת עזה מפסטיבל \"נובה\" ב-7 באוקטובר. כבר באותו בוקר פורסם תיעוד החטיפה של נועה ארגמני, אשר הכה גלים בעולם, והפך לסמל המזוהה ביותר עם החטיפה עבור צרכני החדשות הזרים. במהלך הלחימה, פורסמו סרטונים נוספים שבהם הופיעה ארגמני, וכן קלטת שמע בה הושמע קולה בלבד.\nלאחר שחרורם סיפרו החטופים כי במהלך שהותם בשבי צפו בשידורי טלוויזיה ורדיו ישראליים, ושאבו תקווה מן ההפגנות למען שחרורם. הם סיפרו כי עברו התעללות רגשית ושטיפת מוח כשהמחבלים הכריחו אותם לקרוא בקוראן וללמוד פסקי הלכה מוסלמיים. פרופ' איתי פסח שטיפל בארבעת החטופים סיפר כי הם סבלו מהתעללות נפשית ופיזית לאורך זמן ממושך.\nלאחר החילוץ, סיפרה ארגמני כי שהתה זמן מה בשבי עם שני חטופים נוספים, יוסי שרעבי ואיתי סבירסקי. שרעבי נהרג בשבי, ככל הנראה במהלך תקיפה של חיל האוויר, וסבירסקי נרצח על ידי שוביו כמה ימים לאחר מכן. לדברי ארגמני, עמדה בסכנת מוות כשטיל פגע בבית בו שהתה. לאורך התקופה הועברה בין ארבע דירות, ולא הוחזקה במנהרות. המקום ממנו חולצה הייתה דירה פרטית של משפחה עשירה. מעת לעת יצאה ארגמני להתאוורר בחוץ, כשהיא מחופשת לאישה ערבייה בלבוש אסלאמי מסורתי. רק לעיתים רחוקות מאוד זכתה להתקלח. במהלך השהות בשבי למדה ערבית, והיא מבינה ומדברת היטב את השפה.\nאלמוג מאיר ג'אן שהה במשך כל תקופת השבי עם שלומי ואנדריי והם היו מאוחדים. מספר שבועות לפני החילוץ, ב-22 במאי, הוסרט על ידי חמאס כשציין את יום הולדתו בשבי, אולם הסרטון לא פורסם. אנדריי קוזלוב סיפר כי החזיק יומן וכתב במחברתו שורה מדי יום. הוא הוסיף כי למד עברית במהלך השבי בזכות שיחות עם החטופים האחרים. אנדריי הוחזק כבול במשך חודשיים, תחילה עם ידיים מאחורי הגב, ובהמשך מלפנים. בתקופה זו קיבל אוכל דל, שהסתכם בשישה תמרים ביום או חצי פיתה. לאחר מכן הם הועברו בין מספר דירות, בהן סבל מהתעללות רגשית, טרור פסיכולוגי והתעללות פיזית. הדירה ממנה חולצו הייתה של עבדאללה אל-ג'מאל, עיתונאי עצמאי, ושל אביו הרופא. אל-ג'מאל, אביו ואשתו נהרגו במבצע החילוץ.\n\nעד המבצע, כבש צה\"ל במהלך מלחמת חרבות ברזל את מרבית רצועת עזה, אולם טרם פעל באופן יסודי במחנה נוסייראת. מסדרון נצרים מצפון למחנה הפך, בהכוונת צה\"ל, לנתיב התעבורה ראשי כדי לנתק את העיר עזה משאר חלקי הרצועה.\nב-12 במאי ישראל קיבלה מידע מודיעיני שארבעת החטופים מוחזקים במחנה הפליטים נוסיראת. המודיעין הישראלי ניסה לאתר את המיקום המדויק. כוחות היחידה המבצעית של שירות הביטחון הכללי נכנסו מסוערבים למחנה, כאשר התחזו לשתי משפחות שנמלטות מהלחימה ברפיח ומחפשות דירה במקום. הם הגיעו בשני כלי רכב מלאים רהיטים ישנים, והצליחו לשכור דירה גדולה ברחוב בו הוחזקה ארגמני. צוות המסתערבים כלל גם לוחמות סמויות לבושות עבאיה וחיג'אב. הצוות התחלק לשתי קבוצות קטנות, וביקשו לאמת את מיקום החטופים. ב-31 במאי הצליחו לאתר את מיקומם המדויק. התגלה כי הם מוחזקים בשני מבנים נפרדים באותו אזור, כשנועה ארגמני הוחזקה בקומה הראשונה של אחד מהמבנים, והשלושה האחרים בבניין אחר. לאחר האימות המודיעין מיפה את המבנים שבהם החטופים החוזקו.\nבהמשך נבנתה עם הימ\"מ תוכנית חילוץ, 28 לוחמי ימ\"מ תרגלו פשיטה על מודלים המדמים את הבתים שבהם הוחזקו החטופים. אחת המורכבויות הייתה פריצה בשני מוקדים במקביל. החשש היה שהמחבלים באחת הזירות יוציאו להורג את החטופים שבידיהם, אם יבינו את המתרחש בזירה השנייה. שישה ימים טרם המבצע הפעולה אושרה על ידי קבינט המלחמה. אז צה\"ל החל, תוך שמירה על מעטה סודיות ומידור, בפעולות הכנת השטח ודרכי הגישה לכוח המחלץ. מאות לוחמי חטיבת כפיר, חטיבה 7 של חיל השריון והצנחנים ביצעו פעולות חישוף בנתיבי הכניסה לנוסייראת, תוך לחימה במחבלי חמאס מגדוד דיר אל-בלח. בליל 5 ביוני המסתערבים הונחו לעזוב את המחנה, כשארבע לוחמים אחרים נשארו בשטח לתצפת שהחטופים לא מועברים למבנה אחר.\n\nבבוקר שבת פיקדו על המבצע הרמטכ\"ל הרצי הלוי וראש שב\"כ רונן בר בחפ\"ק משותף. לפי דיווחים פלסטיניים, הלוחמים נכנסו למחנה הפליטים על גבי משאיות אזרחיות. חלק מהכוח היה מסוערב והתחזה לעקורים מרפיח.\nסביב השעה 11:00 בבוקר ניתנה הפקודה \"פעל\", להתחיל במבצע. הכוחות פרצו בו זמנית לשני מבנים שבמרחק 200 מטר זה מזה. באחד הוחזקה נועה ארגמני, ובשני הוחזקו אלמוג מאיר ג'אן, אנדריי קוזלוב ושלומי זיו. הם הוחזקו באזור השוק של מחנה הפליטים נוסייראת, בסביבה אזרחית ששימשה כמגן אנושי. פעולת החילוץ כללה הסחות דעת והונאות. רדיו חמאס דיווח כי חיילים כיתרו בית ספר צפונית למחנה הפליטים, וחמאס טען כי \"כוח מיוחד ישראלי הסתנן למרכז שוק נוסייראת\". המחבלים לא ציפו לפעולת חילוץ לאור יום. לאור זאת הוזרמו לסביבה כוחות ישראליים גדולים אשר הגיעו אל החטופים במהירות תוך הפתעה מוחלטת. כל זאת לצד מעטפת אש שהמטיר צה\"ל והעסיקה את מחבלי חמאס.\n\nהפריצה לדירה שבה הוחזקה נועה, בקומה הראשונה, נעשתה באופן מהיר והיא חולצה תוך שש דקות. צוות ימ\"מ פשט על המבנה, חיסל את המחבלים שהשגיחו עליה, וחילץ אותה במהירות. כוחות הימ\"מ והשב\"כ, יחד עם נועה ארגמני, חברו לכוחות צה\"ל והעבירו אותה למסוק אשר הטיס אותה ארצה. לעומת זאת, שלושת החטופים האחרים הוחזקו בקומה השלישית של מבנה אחר, ומהלך מבצע השחרור שלהם הסתבך. הצוות התפצל כאשר חלק מלוחמיו נכנסו בסולם לחדר בו ישנו החטופים. במקביל, שאר הכוחות עלו לדירה ממדרגות הבניין בכניסה הראשית. הצוות המחלץ נתקל באש כבדה בתוך המבנה ומחוצה לו, הכוחות הישראלים הופתעו מכמות המחבלים שהמתינו להם. ההנחה היא שהם הגיעו שעות קודם לכן כדי לתגבר את האבטחה על החטופים. במהלך חילופי אש נהרג לוחם הימ\"מ פקד ארנון זמורה. ב-11:15 התקבלה הקריאה \"היהלומים בידינו\".\nהכוחות, שנשאו את זמורה על אלונקה, הובילו את החטופים למשאית שחיכתה להם בלב נוסייראת. אולם הפעולה שנעשתה לאור יום, ובלב מחנה פליטים הומה אדם, עוררה מהומה רבתי. חמאס החזיק מאות מחבלים חמושים מסביב, אשר רדפו אחרי הכוחות המחלצים. הם ירו שני טילי RPG לעבר המשאית, והסבו נזק לתיבת ההילוכים שהשבית את המשאית. כמו כן צמיגי המשאית נוקבו באש העזה שירו המחבלים הפלסטינים. המחבלים ניסו לפגוע שוב במשאית באמצעות RPG, אך כטב\"מים של צה\"ל חיסלו אותם שניות לפני הירי.\nבינתיים, לוחמי הימ\"מ חילצו את החטופים מהמשאית לעבר מבנה סמוך. בשלב זה צה\"ל השיב אש באמצעות תקיפות עצימות של חיל האוויר אשר בחסותן כוח קרקעי גדול נכנס לתוך מחנה הפליטים במעורבות כוחות ניוד,שריון,גבעתי,צנחנים ולוחמים משייטת 13. לבסוף, צוות קרב של סיירת צנחנים ולוחמי שייטת 13 חבר לכוחות הימ\"מ והשב\"כ, העלה את לוחם הימ\"מ הפצוע ארנון זמורה,את יתר הלוחמים ואת שלושת החטופים על גבי כלים ממוגנים, בסיוע יחידת הניוד 5515, סיירת גבעתי וגדוד השריון \"שלח\".\nבשעה 11:50 הגיעו אחרוני הכוחות הישראליים לקו החוף, והעבירו את החטופים למסוקים של חיל האוויר. החטופים נחתו בישראל במצב רפואי תקין, והועברו להמשך בדיקות רפואיות במרכז הרפואי שיבא – תל השומר. בשעה 13:33 הותר לפרסום כי צה\"ל, שב\"כ והמשטרה, במאמץ משולב, שחררו את ארבעת החטופים הישראלים. בערב הובאה נועה ארגמני לבית החולים איכילוב, שם נפגשה עם אמה, אשר נמצאת על ערש דווי. אלמוג מאיר ג'אן נתבשר כי אביו, אשר סבל מבעיות בריאות, נפטר כמה שעות לפני החילוץ.\nלטענת משרד הבריאות של רצועת עזה, המנוהל על ידי חמאס, המבצע הוביל להרג של 274 פלסטינים ולפציעתם של 698 נוספים. דובר צה\"ל אמר כי \"יותר מ-100 נהרגו – בהם מחבלים ואזרחים שחמאס השתמש בהם כמגן אנושי\". בנוסף נגרם הרס רב באזור הפעולה.\n\nמבצע החילוץ נקרא במערכת הביטחון \"זרעי קיץ\". בעקבות מותו במבצע של פקד ארנון זְמוֹרָה, לוחם הימ\"מ ומפקד הכוח שחילץ את שלושת החטופים במבנה השני, סוכם על ידי הרמטכ\"ל ומפקד הימ\"מ כי המבצע ייקרא על שמו \"מבצע ארנון\". ההחלטה אושרה יום לאחר מכן בישיבת הממשלה. זמורה הועלה לדרגת רב-פקד לאחר מותו.\n\nבישראל התקבלה הידיעה בשמחה גדולה ובדמעות התרגשות באולפני החדשות. ברחובות פרצו חגיגות ספונטניות, כולל בקרב ישראלים שתיירו במדינות אחרות ובקהילות יהודיות בעולם. מנהיגי העולם המערבי נתנו את ברכתם. נשיא ארצות הברית ג'ו ביידן ונשיא צרפת עמנואל מקרון שיבחו את חילוץ בני הערובה. מדינות נוספות ובהן גרמניה, אוסטריה, הולנד ופולין בירכו על המבצע המוצלח. מנגד, מצרים, איראן ונורווגיה גינו את המבצע. שר החוץ של האיחוד האירופי, ז'וזפ בורל, זעם על הרג האזרחים בעזה במבצע חילוץ החטופים, וכינה אותו \"טבח מחריד, מרחץ דמים\".\nכלי התקשורת העולמיים חגגו את שובם של החטופים, ובהם העיתונים \"הגרדיאן\" הבריטי, \"לה מונד\" הצרפתי, והעיתונים האמריקאים \"וול סטריט ג'ורנל\", \"הוושינגטון פוסט\" ו\"הניו יורק טיימס\". ערוץ הטלוויזיה \"CNN\" פתח בסיקור נרחב מרגע פרסום החדשות.\nלטענת משרד ההסברה של חמאס, 274 פלסטינים, בהם 64 ילדים ונערים, 57 נשים ו-37 מבוגרים נהרגו במסגרת המבצע. דובר הזרוע הצבאית אבו עוביידה הכריז כי המבצע גרם למותם של חטופים ישראלים אחרים, אם כי לטענות אלו לא התקבל אימות.\nלאחר החילוץ נשא דברים יעקב ארגמני, אביה של נועה, בסרטון שהופץ על ידי דובר צה\"ל. בדבריו המקוריים הודה בין היתר לנשיא ארצות הברית ג'ו ביידן, אך בדובר צה\"ל השמיטו את ההתייחסות לביידן.\nב-11 ביוני האו\"ם הביע חשש מפני פשעי מלחמה שייתכן שבוצעו במהלך המבצע.\n\nמבצע ראשית האור\nמבצע יד זהב\n\n עדכון דובר צה\"ל - 08.06, צהריים, סרטון בערוץ \"עדכוני צה\"ל\", באתר יוטיוב (אורך: 07:49)\n פרטים נוספים מ\"מבצע ארנון\" לחילוץ החטופים, באתר צה\"ל, 9 ביוני 2024\nשי לוי, ‏\"באנו לחלץ אתכם. תהיו רגועים\": תיעוד דרמטי מרגע חילוץ החטופים, באתר ‏מאקו‏, 10 ביוני 2024\nניר דבורי, ‏מאש צלפים לשחרור חטופים: התוכנית שמעטים בצה\"ל ידעו עליה, באתר ‏מאקו‏, 11 ביוני 2024\nההכנות לחילוץ ארבעת החטופים נחשפות: \"מסתערבים שכרו דירה בנוסייראת, נשים הסתובבו עם שמלות וחיג'אב\", באתר ynet, 14 ביוני 2024\nהמחלצים: גיבורי מבצע \"ארנון\" לחילוץ ארבעת החטופים מדברים, באתר כאן – תאגיד השידור הישראלי, 14 ביוני 2024\nעידו סולומון, ‏כך התקבלה ההחלטה שהימ\"מ יחלצו חטופים ולא סיירת מטכ\"ל, באתר ‏מאקו‏, 14 ביוני 2024\nראיונות עם לוחמי הימ\"מ שחילצו את החטופים:\n \"נועה באנו להחזיר אותך לאמא\": השיחה המרגשת של לוחמי הימ\"מ עם נועה ארגמני, סרטון בערוץ \"כאן חדשות\", באתר יוטיוב (אורך: 11:27), 15 ביוני 2024\n שבוע אחרי שריגשו מדינה שלמה: לוחמי הימ\"מ מהחילוץ ההרואי בנוסיראת - נחשפים, סרטון בערוץ \"עכשיו 14\", באתר יוטיוב (אורך: 21:26), 15 ביוני 2024\n \"הם לא האמינו, היו בהלם\": לוחמי הימ\"מ משחזרים את מבצע חילוץ החטופים, סרטון בערוץ \"חדשות 13\", באתר יוטיוב (אורך: 15:33), 16 ביוני 2024",
    "pageid": 2345012
  },
  {
    "title": "מבצע רוטב",
    "extract": "מבצע רוטב ומבצע דורבן היו סדרת גיחות של מטוסי תובלה של חיל האוויר הישראלי לתימן בשנים 1964–1966 כדי להצניח כלי נשק וציוד אחר למורדים המלוכניים שנלחמו נגד צבא מצרים בתקופת מלחמת האזרחים בתימן.",
    "pageid": 529644
  },
  {
    "title": "מדינות ארצות הברית",
    "extract": "ארצות הברית היא פדרציה של 50 מדינות. אזרח של אחת המדינות הללו הוא בו-זמנית אזרח של המדינה שבה מקום מושבו ואזרח של האיחוד הפדרלי – ארצות הברית. כל אזרח בארצות הברית חופשי לגמרי לעבור ממדינה למדינה בלא צורך באישור ממשלתי כלשהו (למעט במקרים ספציפיים של אדם הנמצא במאסר על תנאי).\nחלוקת הסמכויות בין המדינה לפדרציה נקבעת על פי חוקת ארצות הברית. כל אחת מהמדינות, מרגע שאשררה את החוקה, העבירה חלק מסמכויותיה לשלטון הפדרלי, אך הותירה בידיה חלק מריבונותה. באופן עקרוני, תחומי המשפט (חקיקה פלילית ואזרחית וכן דיני המשפחה ודיני החברות), החינוך, הרפואה, התחבורה, התשתיות וביטחון הפנים נותרו בסמכות המדינות (אם כי – בתחומים מסוימים – במימון, לפחות חלקי, המועבר מהאוצר הפדרלי), בעוד החלטות בנוגע לסחר חוץ, חוקי הגירה, מדיניות צבאית ומדיניות בין-לאומית עברו לידי השלטון הפדרלי.\nבמהלך השנים שונתה חלוקת הסמכויות בין המדינות לבין השלטון הפדרלי, והמגמה הכללית היא של ריכוז סמכויות, דהיינו העברת יותר ויותר סמכויות מהמדינות אל השלטון הפדרלי.\n\nבעת הכרזת העצמאות של ארצות הברית בשנת 1776, היו באיחוד שהשתחרר משלטונה של בריטניה 13 מדינות. בתחילה היו לאיחוד מעט מאוד סמכויות, כפי שאלה נקבעו בתקנון הקונפדרציה. מאחר שאיחוד זה לא הצליח לקיים שלטון מרכזי מספק, הסכימו המדינות להגדיל את סמכויות השלטון המרכזי, ועשו זאת באמצעות ביטול תקנון הקונפדרציה והחלפתו בחוקת ארצות הברית שנכנסה לתוקף בשנת 1789. על פי החוקה, לקונגרס של ארצות הברית סמכויות לצרף לאיחוד מדינות נוספות.\nעם זאת, כאמור, נושא חלוקת הריבונות בין המדינות לממשל הפדרלי הוא דינאמי ונתון לשינוי במשך השנים, ולעיתים אף מעורר מחלוקות עד ימינו. חוקת ארצות הברית היא קשה יחסית לשינוי, ועם התגברות כוחו של בית המשפט העליון של ארצות הברית לספק פירושים לחוקה (התמציתית למדי ולעיתים לא ברורה מספיק בהקשר ליחס שבין המדינות לאיחוד), יחד עם יכולתו הגוברת של הממשל הפדרלי להטיל מס ישיר, התעצם כוחו של הממשל הפדרלי לעומת כוחן של המדינות במשך השנים.\nנושא הריבונות וחלוקת הסמכויות בין המדינות לבין הממשל המרכזי עמד תכופות במרכז העיסוק הפוליטי במאה השנים הראשונות לקיום המדינה. מצד אחד עמדו אישים כגון ג'פרסון ומדיסון אשר דגלו בגישה של \"זכויות המדינות\" (states' rights) וראו במדינות השונות כארצות ריבוניות כמעט, כשמעמדו של הממשל הפדרלי מוגבל בעיקרו אך ורק ליישוב סכסוכים בין המדינות שבפדרציה, לפיתוח מדיניות בין-לאומית ולפירוש מילולי ומצומצם מאוד של החוקה. כנגדם עמדו אישים כגון המילטון ומרשל אשר דגלו בממשל מרכזי חזק, בו המדינות אינן אלא מחוזות מנהליים הכפופים לשלטון פדרלי בעל סמכויות נרחבות, תוך כדי שהם נסמכים על פירוש נרחב לעקרונות החוקה כדי לספק בסיס חוקי להרחבת סמכויות הממשל הפדרלי. התוצאה היא מעין פשרה בין הגישות, אולם עם השנים יש מגמה ברורה של נטילת יותר ויותר סמכויות לממשל הפדרלי תוך כדי הצורך להתמודד עם בעיות כלל ארציות סבוכות כגון מלחמות בין-לאומיות, הגירה, שפל כלכלי, והמשבר העמוק ביותר שפקד את ארצות הברית אי פעם – שאלת העבדות ומלחמת האזרחים, בה טענו מדינות הדרום שזכותן לפרוש מהאיחוד, בעוד שהחוקה, בהיותה תמציתית, אינה מתייחסת לפרישה של מדינה מהאיחוד (אף על פי שתקנון הקונפדרציה שקדם לה קבע שהאיחוד הוא נצחי). לאחר מלחמת האזרחים בית המשפט העליון של ארצות הברית בפסק הדין – טקסס נגד וייט קבע כי אין למדינה זכות חד-צדדית לפרוש מהאיחוד.\nבשנת 1973 הועלתה הצעה לחשב מחדש את החלוקה המנהלית של מדינות ארצות הברית, לרבות שינוי הגבולות שלהן ואף צמצום מספרן הכולל ל-38 מדינות. ההצעה הועלתה על ידי ג'ורג' עצל פירסי, פרופסור לגאוגרפיה באוניברסיטת המדינה של קליפורניה . הוא סבר שהגבולות מיושנים מדי, מבוססים על ההתרחבות למערב ארצות הברית מהמאה ה-19, ולא מתחשבים בפריסת האוכלוסייה, ולכן צריך להזיז את הגבולות כך שריכוז האוכלוסיות יהיו במרכזי המדינות החדשות (להן גם הציע שמות חדשים). התוכנית שלו קנתה תומכים רבים, מכלכלנים, גאוגרפים, ועד לפוליטיקאים. אבל תוכניתו לא התקבלה לבסוף בידי הממשל הפדרלי בוושינגטון כנראה מפני העלויות הגבוהות של סידור מחדש כל תחומי הפנים שיושפעו מכך, כגון: מחוזות בחירה, מיסוי, מיפוי ועוד.\n\n נכון למפקד האוכלוסין שנערך ב-2020 בארצות הברית מתגוררים 331,449,281 תושבים.\n\nלהלן טבלת מדינות ארצות הברית, בירותיהן, שטחיהן, אוכלוסייתן וצפיפות האוכלוסין בהן (לנתוני אוכלוסייה מעודכנים היכנסו לערכי המדינות עצמן):\n\nרשימה של מדינות ארצות הברית לפי נתונים כלכליים נכון לפברואר 2011:\n\nמדינות ארצות הברית לפי קבוצות הדת הגדולות:\n\nלכל אחת ואחת ממדינות ארצות הברית יש מספר סמלים – ציפור המדינה, אבן חן או סלע המסמל את המדינה, פרח המסמל את המדינה, צבע המשויך למדינה, מאכל המשויך למדינה וכו'.\n\nאבנים המסמלות את מדינות ארצות הברית\nעצים המסמלים את מדינות ארצות הברית\nפרחים המסמלים את מדינות ארצות הברית\n\nגלריית דגלי מדינות ארצות הברית\nקהילייה (מדינות ארצות הברית)\n\nטבלאות מידע אודות מדינות ארצות הברית\nמדינות ארצות הברית, באתר אנציקלופדיה בריטניקה (באנגלית)",
    "pageid": 51172
  },
  {
    "title": "מלחמות ישראל",
    "extract": "מיום הקמתה, נלחמה מדינת ישראל בתשע מלחמות, עברה שתי אינתיפאדות וגלי טרור פלסטיני והייתה מעורבת במספר רב של מבצעים צבאיים, פעולות תגמול, עימותים צבאיים וסבבי לחימה, שאינם מוגדרים כמלחמות. כל אלה מהווים את ההיבט הצבאי במכלול המורכב של יחסי החוץ של ישראל.",
    "pageid": 341
  },
  {
    "title": "מלחמת יום הכיפורים",
    "extract": "מלחמת יום הכיפורים (נקראת גם מלחמת יום כיפור; מלחמת 73'; מלחמת יום הדין; בערבית: حرب تشرين, תעתיק: חַרְבּ תִּשְרִין או حرب أكتوبر – חַרְבּ אֻכְּתוֹבַּר: \"מלחמת אוקטובר\" וגם حرب رمضان – חַרְבּ רמצ'אן: \"מלחמת רמדאן\") פרצה ביום הכיפורים י' בתשרי ה'תשל\"ד, 6 באוקטובר 1973, בהתקפת קואליציה של צבאות מדינות ערביות נגד ישראל, בהובלתן של סוריה ומצרים, שנתמכו על ידי חילות משלוח מארצות ערב, בעיקר מעיראק ומירדן. המלחמה התרחשה בעיקר בסיני וברמת הגולן, ונמשכה עד כ\"ח בתשרי ה'תשל\"ד, 24 באוקטובר 1973, יום כניסת הפסקת האש לתוקף. חילופי אש נמשכו עד 26 באוקטובר בחזית המצרית בסיני, ועד מאי 1974 בחזית הסורית ברמת הגולן בתום מלחמת ההתשה במובלעת הסורית, אף שהרוב המכריע של הנפגעים בחזית הסורית היה במקביל למערכה בדרום.\nפתיחת המלחמה על ידי מדינות ערב הפתיעה את המודיעין של צה\"ל בראשות האלוף אלי זעירא, שלאחר הניצחון הגדול במלחמת ששת הימים ב־1967, פיתח את \"הקונספציה\", ולא צפה את מועד פתיחתה, את עוצמת המתקפה, את מהלכי הפתיחה ואת מאפייני הלוחמה של צבאות ערב. עם זאת, עד סוף המלחמה הצליח צה\"ל להפוך את הגלגל. עם ההתאוששות מההלם הראשוני, ועל אף ספיגת אבדות כבדות גם לאחריו בסדרת קרבות (כאשר מרבית ההרוגים היו בחזית הדרום), הצליח צה\"ל להדוף את הכוחות הסורים אל עומק סוריה, לצלוח את התעלה ולכתר את הארמייה השלישית – וכך להכריע את המלחמה לטובת ישראל, חרף מחיר כבד בפציעות ואבדות בנפש. מלחמת יום הכיפורים התאפיינה בשימוש בטקטיקות ובטכנולוגיות לחימה חדשות וביטאה תפישׂה אסטרטגית ומערכתית דינמית ביחס להתמודדות צבאות ערב מול צה\"ל, בייחוד מצד צבא מצרים. המלחמה הייתה גם לזירת עימות כחלק מהמלחמה הקרה, כאשר מדינות ערב נתמכו וחומשו על ידי ברית המועצות, בזמן שישראל נתמכה על ידי ארצות הברית, שאף חימשה אותה ברכבת אווירית. המלחמה הייתה למוקד מתח בין-גושי. ככל שהתארכה המלחמה והכף נטתה לטובת ישראל, עד כדי איום סובייטי מוחשי להתערבות צבאית.\nלמלחמה היו השפעות מדיניות ופוליטיות רבות: תחילה הביאה להקמת ועדת אגרנט שהצביעה על הדרג הצבאי כאשם במחדלי המלחמה, אך לא על הדרג המדיני, מה שהוביל ישירות להדחתם של הרמטכ\"ל דוד אלעזר וראש אמ\"ן אלי זעירא. עם זאת, מסקנות הוועדה לא הרגיעו את הרוחות הסוערות בחברה הישראלית, מה שהוביל למשבר פוליטי חריף שגרם להתפטרות ראש ממשלת ישראל גולדה מאיר, פחות משנה לאחר המלחמה; ולצד משבר כלכלי שבא לאחריה, נתפסת המלחמה כגורם מרכזי שהוביל למהפך הפוליטי ב-1977; בתחום המדיני, היא סללה את הדרך תחילה להסכם הביניים, ולבסוף להסכם השלום בין ישראל למצרים.",
    "pageid": 1284
  },
  {
    "title": "מלחמת לבנון הראשונה",
    "extract": "מלחמת לבנון הראשונה (שמה הרשמי בתחילתה: מבצע שלום הגליל, ובראשי תיבות: מבצע של\"ג) הייתה מלחמה בין ישראל לסוריה וארגוני טרור פלסטיניים שישבו בלבנון וביצעו פיגועים בישראל ובמדינות נוספות. המלחמה התרחשה ברובה בשטח לבנון. \"מבצע שלום הגליל\", שנודע לימים כ\"מלחמת לבנון הראשונה\", נערך בין 6 ביוני 1982 (ט\"ו בסיון תשמ\"ב) ל-29 בספטמבר 1982 (י\"ב בתשרי תשמ\"ג). במהלך הלחימה הפעיל צה\"ל שבע אוגדות בלבנון, ושתי אוגדות ברמת הגולן מול סוריה.\nהמלחמה הביאה להגליית מפקדות אש\"ף לתוניס, ולחיסול רוב הכוח הצבאי של הארגונים הפלסטיניים, אולם לא הצליחה להוציא את צבא סוריה מלבנון. בעקבות המלחמה קם הארגון השיעי הקיצוני חזבאללה, שמילא את החלל שנוצר בדרום לבנון עם יציאת הכוחות הפלסטיניים, ונלחם בכוחות צה\"ל שנותרו בדרום לבנון. 655 חיילי צה\"ל נהרגו במהלך מבצע שלום הגליל. המלחמה, יעדיה, מהלכיה, מחירה ותוצאותיה לוו בביקורת פנימית קשה. לחיילים ששירתו בתקופה זו הוענק אות מערכת שלום הגליל.",
    "pageid": 1305
  },
  {
    "title": "מלחמת ששת הימים",
    "extract": "מלחמת ששת הימים הייתה מלחמה שנערכה מבוקר יום 5 ביוני עד 10 ביוני 1967 (כ\"ו באייר – ב' בסיוון ה'תשכ\"ז), בין ישראל לבין מצרים, ירדן וסוריה, שנעזרו במדינות ערביות נוספות כגון עיראק, לבנון, ערב הסעודית ועוד. המלחמה הסתיימה בניצחון מובהק של ישראל.\nהמלחמה פרצה לאחר תקופת ההמתנה המתוחה, שהחלה עם חסימת מצרי טיראן לשיט ישראלי על ידי נשיא מצרים גמאל עבד אל נאצר. במהלך תקופת ההמתנה נעשו כמה ניסיונות להימנע ממלחמה. בתום ההמתנה, פתחה ישראל במלחמה במבצע מוקד שבו הושמד חיל האוויר המצרי, וישראל זכתה ביתרון ראשוני אדיר.\nבמהלך המלחמה כבשה מדינת ישראל שטחים נרחבים בסיני, רצועת עזה, רמת הגולן, יהודה ושומרון ומזרח ירושלים. השטח הכולל שנכבש גדול פי שלושה משטחה של מדינת ישראל לפני המלחמה.\nהשלכות המלחמה בתחומי הפוליטיקה הפנימית של המדינות שהשתתפו בה, הגאוגרפיה המדינית, הכלכלה האזורית, הגאופוליטיקה ומהלך המלחמה הקרה היו מרחיקות לכת וממושכות.",
    "pageid": 1302
  },
  {
    "title": "סיירת מטכ\"ל",
    "extract": "סיירת מטכ\"ל (בעבר \"יחידה 269\" או \"יחידה 262\") היא יחידת עילית של אגף המודיעין בכוחות המיוחדים של צה\"ל, ומהווה אחת מיחידות העילית של צה\"ל.  היחידה מאומנת בכל סוגי הלחימה, ומתמחה בסיור מיוחד, לוחמה בטרור, ואף מוסמכת גם כיחידת השתלטות. מבחינה ארגונית, היחידה כפופה למערך המבצעים המיוחדים, באגף המודיעין.",
    "pageid": 17560
  },
  {
    "title": "סימון ביילס",
    "extract": "סימון אריאן ביילס (באנגלית: Simone Arianne Biles; נולדה ב-14 במרץ 1997) היא מתעמלת אמריקאית, אלופה אולימפית בקרב רב אישי, קפיצות, קרקע וקבוצתי (ריו דה ז'ניירו 2016), 6 פעמים, מהן 3 פעמים ברציפות, אלופת העולם בקרב-רב אישי ובעלת 37 מדליות אולימפיות ומאליפויות העולם, מהן 27 מדליות זהב. היא בעלת המספר הגדול ביותר של מדליות, ובעלת מספר מדליות הזהב הגדול ביותר באליפויות העולם בהתעמלות.\nביילס היא המתעמלת האפרו-אמריקנית הראשונה בהיסטוריה שזכתה במדליית זהב אישית באליפות עולם.\nבעלת עיטור מדליית החירות הנשיאותית (2022)",
    "pageid": 1273180
  },
  {
    "title": "סלין דיון",
    "extract": "סלין מרי קלודט דיון (בצרפתית: Céline Marie Claudette Dion, ‏‏?‏, נולדה ב-30 במרץ 1968) היא זמרת קנדית. דיון ייצגה את שווייץ במסגרת אירוויזיון 1988 וזכתה במקום הראשון. היא מכרה כ-240 מיליון תקליטים ונחשבת לאחת מהמוזיקאים הנמכרים ביותר בעולם. נכון ל-2023 הונה עומד על כ-480 מיליון דולר מה שהופך אותה למוזיקאית ה-5 העשירה ביותר בצפון אמריקה",
    "pageid": 79493
  },
  {
    "title": "סמאד (כטב\"ם)",
    "extract": "סמאד (בערבית: صماد, בתעתיק מדויק: צמאד) הם סדרת כטב\"מים ארוכי טווח שמדינת המוצא שלהם לא ברורה עדיין, אשר בהם נעשה שימוש ברחבי המזרח התיכון. הסמאד זמין בשלוש גרסאות - סמאד-1, סמאד-2 (מכונה גם \"UAV-X\"), ו-סמאד-3. סדרת הכטב\"מים מסוג סמאד משמשים בעיקר את החות'ים במסגרת מלחמת האזרחים בתימן, והם משתמשים בכטב\"מים אלה גם לפגיעה במטרות בערב הסעודית, איחוד האמירויות הערביות וישראל.\n\nהכטב\"מים נקראים על שמו של מנהיג החות'ים סאלח עלי א-סמאד אשר נהרג בידי איחוד האמירויות הערביות ב-2018.\n\nהסמאד זמין בשלושה דגמים. לכל הדגמים יש סנפירי זנב ייחודיים בצורת V ומנוע דחף. לכטב\"מי סמאד יש בליטות בגחון (אחת לפנים, אחת מאחור) ושני מגלשים קלים בקצות הכנפיים אשר משמשים אותם להמראה ולנחיתה.\nלטענת החות'ים הם תכננו וייצרו את כל כטב\"מי הסמאד. לטענתם סמאד-1 תוכנן ב-2018 וסמאד 2 וסמאד 3 תוכננו ב־2019. ההערכה המקובלת בקרב אנליסטים לא מעורבים היא שהסמאד 2 כנראה פותח במקור באיראן. להערכתו של ג'יימס רוג'רס, מהמרכז לחקר המלחמה באוניברסיטת דרום דנמרק , איראן היא שמספקת את כטב\"מי סמאד 3 לחות'ים.\n\nסמאד-1 הוא הגרסה הבסיסית יותר של כטב\"מי הסמאד. מוטת הכנפיים הכוללת שלו היא כ-3.5 מטרים. הוא מגיע עד טווח של 500 קילומטרים ומיועד בעיקר למעקב.\n\nאורכו של הסמאד-2 הוא 2.8 מטר ומוטת הכנפיים הכוללת שלו הוא כ-4.5 מטרים. יש לו סנפירי זנב ייחודיים בצורת V והוא מופעל על ידי מנוע דחף גרמני מסוג 3W110i B2‏ או מנוע דחף סיני מסוג DLE 170.‏ סמאד-2 מכונה גם \"UAV-X\" - כינוי זמני שניתן לו במקור בדו\"ח של האו\"ם. סמאד-2 מסוגל לשאת ציוד הנחוץ לפעולות ריגול או מטען נפץ. הגרסה שמשמשת לריגול נושאת מצלמה דיגיטלית מסוג Nikon D810.‏ הגרסה שמשמשת לביצוע מתקפות נושאת ראש נפץ המכיל 18 ק\"ג חומר נפץ אשר מעורבבים עם מיסבים כדוריים.‏\n\nסמאד-3 הוא הגרסה שמסוגלת להגיע למרחק המרבי. גרסה זו מכילה מכל דלק המותקן על החלק העליון של הכטב\"ם. אורכו של סמאד-3 הוא 2.8 מטר ומוטת הכנפיים הכוללת שלו היא כ-4.5 מטרים - אותם הממדים כמו סמאד-2.\nלטענת החות'ים סמאד-3 מגיע לטווח של עד 1,500 קילומטרים והוא מסוגל לשאת מטען נפץ. לטענת מארק ווסקוייל (Mark Voskuijl) סמאד-3 מגיע לטווח של עד 1,800 קילומטרים. התקיפה של סמאד-3 בתל אביב ב-19 ביולי 2024 מוכיחה שהטווח שלו הוא מעל 2,000 קילומטר.\n\nהחות'ים משתמשים בכטב\"מי סמאד לכל המוקדם מאוגוסט 2018.\nלטענת החות'ים הארגון השתמש בסמאד-3 כאשר תקפו את נמל התעופה הבינלאומי באבו דאבי ב-26 ביולי 2018. איחוד האמירויות הכחישה שבוצעה מתקפת כטב\"מים על נמל התעופה. לטענת החות'ים הארגון ביצע שתי מתקפות נוספות על נמל התעופה הבינלאומי באבו דאבי, וכמו גם מתקפה אחת בנמל התעופה הבינלאומי של דובאי - הן דובאי והן איחוד האמירויות הכחישו שהמתקפות בוצעו והדבר מעולם לא אומת.\nב-29 בנובמבר 2023 משחתת הצי האמריקני USS Carney הצליחה להפיל כטב\"ם מסוג סמאד-3 אשר שוגר מאזור בתימן שבשליטת החות'ים לכיוון המשחתת בעת שהייתה בדרום ים סוף. המשחתת ליוותה באותה העת ספינה אמריקנית שהובילה ציוד צבאי לישראל.\nב-19 ביולי 2024 כטב\"ם מסוג סמאד-3 התפוצץ ברחוב בן יהודה פינת שלום עליכם בתל אביב, במרחק כ-150 מטר מסניף תל אביב של שגרירות ארצות הברית. כתוצאה מהפיצוץ נהרג גבר ישראלי כבן חמישים ונפצעו ארבעה. החות'ים נטלו אחריות על התקיפה.\n\nחזבאללה – סמאד-1 (על פי Oryxspioenkop)\nחות'ים החות'ים - סמאד-1, סמאד-2 ו-סמאד-3\nאיראן איראן – משמרות המהפכה, סמאד-1 (על פי הבלוגרים המוזכרים לעיל)\nגדודי חזבאללה בעיראק (ישנה סבירות לכך)",
    "pageid": 2357121
  },
  {
    "title": "עוצבת האש",
    "extract": "אוגדה 98, הידועה בכינויה עוצבת האש, היא אוגדה סדירה של חטיבות צנחנים וקומנדו בצה\"ל. האוגדה כפופה לפיקוד המרכז, ולוחמיה מתמחים בביצוע איגוף אנכי בצניחה, או נחיתת סער באמצעות מסוקי סער ומטוסי תובלה, ולחימה בעומק שטח האויב.",
    "pageid": 411420
  },
  {
    "title": "פונקציות זוגיות ואי-זוגיות",
    "extract": "פונקציות זוגיות ואי-זוגיות הן פונקציות ממשיות בעלות סימטריה מוגדרת ביחס לישר \n  \n    \n      \n         \n        x\n        =\n        0\n      \n    \n    {\\displaystyle \\ x=0}\n  \n (כלומר לציר ה-\n  \n    \n      \n        Y\n      \n    \n    {\\displaystyle Y}\n  \n).",
    "pageid": 294653
  },
  {
    "title": "פורמולה 1 עונת 2024",
    "extract": "עונת 2024 היא העונה ה-75 של אליפות הפורמולה 1. בעונה מתוכננים להתקיים מספר שיא של 24 מרוצים. לפני פתיחת העונה לא היו שינויים בהרכבי הנהגים והקבוצות.\nשתי קבוצות שינו את שמן לקראת העונה: אלפאטאורי שינתה את שמה לויזה קאש אפ ר.ב. ואלפא רומיאו שינתה את שמה לקיק סאובר.",
    "pageid": 2240476
  },
  {
    "title": "פייסבוק",
    "extract": "פייסבוק (באנגלית: Facebook) היא פלטפורמת רשת המופעלת על ידי חברת מטא האמריקאית. הפלטפורמה היא הרשת החברתית המקוונת הגדולה בעולם, והיא זמינה ביותר משבעים שפות במדינות רבות ברחבי הגלובוס. ביוני 2017, דיווחה החברה על כשני מיליארדי חברים הרשומים באתר, כש-800 מיליון מהם פעילים בתדירות יומיומית. בחודש פברואר 2022 דיווחה החברה לראשונה בתולדותיה על קיטון במספר המשתמשים היומיים ביחס לרבעון הקודם. מספר המשתמשים ירד לשיעור של 2.91 מיליארד. על פי חברת דירוג האתרים אלכסה, פייסבוק הוא האתר השביעי הנצפה ביותר באינטרנט ברחבי העולם והשלישי הנצפה ביותר בישראל.\nהאתר הוקם על ידי מארק צוקרברג, אדוארדו סברין, דסטין מוסקוביץ', כריס יוז ואנדרו מקקולום , בהיותם סטודנטים באוניברסיטת הרווארד, ב-4 בפברואר 2004. 28.2% ממניות החברה בבעלות צוקרברג. בתחילה התאפשר רק לסטודנטים מהרווארד להצטרף לרשת, אך ב-11 בספטמבר 2006 היא נפתחה לשימוש כלל הציבור.\nשם האתר נובע משמו של הספר המקובל במכללות ובאוניברסיטאות ברחבי ארצות הברית, המכיל את תמונות הסטודנטים, והמחולק להם בשנתם הראשונה באקדמיה על מנת שהסטודנטים החדשים יוכלו להכיר טוב יותר איש את רעהו. ספר זה מכונה \"Face Book\" (באנגלית \"ספר פנים\").",
    "pageid": 399097
  },
  {
    "title": "ראש ממשלת ישראל",
    "extract": "ראש ממשלת ישראל הוא ראש הרשות המבצעת בשיטת הממשל בישראל. החוק הישראלי מקנה לממשלה שאותה מנהל ראש הממשלה את סמכויות השלטון הביצועיות, על אף שנשיא המדינה מוגדר בחוק כראש המדינה. לראש ממשלת ישראל מתמנה אחד מחברי הכנסת, שנשיא המדינה הטיל עליו להרכיב ממשלה, אחר התייעצות עם נציגי הסיעות, ושהצליח לקבל את אישורה של הכנסת להרכב ממשלתו. תהליך בחירתו של ראש הממשלה, וכן סמכויותיו וסמכות ממשלתו נקבעו בחוק יסוד: הממשלה, שעבר גלגולים אחדים.\nראש ממשלת ישראל השלושים ושבע שהושבעה בדצמבר 2022 הוא בנימין נתניהו.",
    "pageid": 3296
  },
  {
    "title": "רוסיה",
    "extract": "רוסיה (ברוסית: Россия; מבטאים: ראסייה), כיום מכונה הפדרציה הרוסית (ברוסית: ‏‏?‏ תעתיק פונטי: רַאסִיֿיְסְקַאיָה פֶדֶרָֿאצְיָה), היא ארץ ומדינה חוצת יבשות המשתרעת על פני מזרח אירופה וצפון אסיה. \nרוסיה היא המדינה הגדולה בעולם לפי שטח, המשתרעת על פני 17,125,191 קמ\"ר (מתוכם כ-13 מיליון קמ\"ר באסיה וכארבעה מיליוני קמ\"ר באירופה), ומקיפה שמינית משטח היבשה של כדור הארץ. היא משתרעת על פני אחד-עשר אזורי זמן וגובלת בשש-עשרה מדינות ריבוניות (יש לה גבול יבשתי עם נורווגיה, פינלנד, אסטוניה, לטביה, ליטא, פולין, בלארוס, אוקראינה, גאורגיה, אזרבייג'ן, קזחסטן, סין, מונגוליה וקוריאה הצפונית, וגבול ימי עם יפן, טורקיה ועם ארצות הברית), יותר מכל מדינה בעולם. זוהי המדינה התשיעית באוכלוסייתה והמדינה המאוכלסת ביותר באירופה, עם אוכלוסייה של 145.5 מיליון תושבים. \nבירת המדינה והעיר הגדולה ביותר בה היא מוסקבה. סנקט פטרבורג היא המרכז התרבותי של רוסיה והעיר השנייה בגודלה. אזורים עירוניים מרכזיים נוספים כוללים את נובוסיבירסק, יקטרינבורג, ניז'ני נובגורוד וקאזאן. \nרוסיה חזרה להיות מדינה נפרדת עם התפרקות ברית המועצות בשנת 1991. תחת השלטון הסובייטי היא נקראה \"הרפובליקה הסובייטית הפדרטיבית הסוציאליסטית הרוסית\", ועם הקמתה הפכה לפדרציה עצמאית. רוב שטחה, אוכלוסייתה ותעשייתה של ברית המועצות, אחת משתי מעצמות העל, היו ברוסיה. כתוצאה מכך, לאחר פירוק ברית המועצות ירשה רוסיה את מושבה הקבוע במועצת הביטחון של האו\"ם.\nהקבוצה האתנית הדומיננטית ברוסיה הם הרוסים, ושמה \"רוסיה\" הוא גם כינוי מסורתי לארץ שבה חי והתרכז רוב העם הרוסי לאורך המאות ה-14–21. חלקים ממנו חיו גם בארצות שכנות, שבעבר היו חלק מהאימפריה הרוסית והפכו לעצמאיות במהלך המאה ה-20. ברוסיה חיות גם קבוצות שאינן מזהות עצמן עם הלאום הרוסי.\nלמרות התארגנותה מחדש אחרי שנת 1991 כמדינה רפובליקנית בעלת משטר דמוקרטי דה יורה, האופי הדמוקרטי של המדינה הלך ונפגע בהדרגה בתחילת המאה ה-21, וזכויות האדם בה מופרות באופן תדיר. מאז שנת 2000, תחת שלטונו של ולדימיר פוטין  נחשבת רוסיה למדינה בעלת משטר אוטוקרטי וסמכותני. פוטין סופג ביקורת בינלאומית חריפה בעקבות פגיעתו במתנגדי משטר, בעיתונאים, בבני מיעוטים ובפעילי אופוזיציה וזכויות אדם.",
    "pageid": 397
  },
  {
    "title": "רותם (יישוב)",
    "extract": "רֹתֶם (רותם יח\"ד) הוא התנחלות ויישוב קהילתי אקולוגי בבקעת הירדן השייך למועצה אזורית בקעת הירדן.\nהיישוב נקרא רותם על שם שיחי הרותם הנפוץ בסביבה, יח\"ד - יישוב חילוני דתי.\nהיישוב הוקם כהיאחזות נח\"ל בשנת 1984 בידי גרעינים מהתנועה הקיבוצית ואוזרח בשנת 2001 על ידי מספר רווקים ומשפחות חילוניים ודתיים. מתגוררות בו כ-35 משפחות וכן רווקים.\nתושבי היישוב הם בעלי אידאולוגיה אקולוגית ומתנסים במחזור בנייה אלטרנטיבית.\nהתושבים החיים במקום מתפרנסים בחלקם ממקצועות חופשיים באזור או במרכז. במקום ישנן מספר קליניקות לטיפולים אלטרנטיביים ברפואה סינית, נטורופתיה וכדומה. היישוב שותף במטע תמרים.\nהיישוב יושב מעל נחל מלחה שבצפון בקעת הירדן, על גבעה ששמה בערבית \"ראוס אל ג'בסין\" - אשר משמעותו קשורה בשכבות משקעי הגבס אשר מצויות בגבעות האזור.\nביישוב מספר רחובות כאשר רק אחד מתוכם סלול מכיוון שהיישוב אקולוגי.\nביציאה הדרומית מהיישוב נמצאת החווה \"כפר טהירו\". ב-22 בנובמבר 2020 נחנך ליד היישוב \"מצפה עמיתים\" לזכרו של הלוחם עמית בן יגאל שנפל בפעילות מבצעית בכפר יעבד ב-12 במאי 2020.",
    "pageid": 96760
  },
  {
    "title": "רן בוקר",
    "extract": "רן בוקר (נולד ב-16 באוגוסט 1989) הוא עיתונאי ישראלי, המשמש כתב לענייני תרבות ובידור באתר החדשות ynet.",
    "pageid": 1874168
  },
  {
    "title": "רצח רוז פיזם",
    "extract": "רצח רוז פיזם (בצרפתית: Rose Pizem) הוא רצח של הילדה רוז פיזם בת ארבע וחצי שנים בידי סבהּ ואמהּ, שאירע ב-12 במאי 2008, ונחשף ב-26 באוגוסט באותה השנה. המשפחה הסתירה את דבר הרצח במשך שלושה חודשים, אך לאחר פניית אמו של סבה של רוז לגורמי הרווחה נפתחה חקירה משטרתית שבסופה נמצאה גופתה של רוז במזוודה בנחל הירקון ב-11 בספטמבר 2008.",
    "pageid": 896194
  },
  {
    "title": "רקטות וטילים של צה\"ל",
    "extract": "אמצעי הלחימה המשמשים את צה\"ל כוללים גם קשת רחבה של רקטות וטילים המשמשים למגוון מטרות ומהווים חלק מאמצעי הלחימה של צה\"ל. רקטות וטילים אלה הם מתוצרת ישראל, מיבוא, ומשלל שנלקח במלחמות שונות.",
    "pageid": 235281
  },
  {
    "title": "שירת הים",
    "extract": "שִירַת הַיָּם היא אחת מהשירות שבתורה, ומופיעה בספר שמות פרק ט\"ו. על פי המסופר בתורה, השירה נאמרה לאחר שים סוף נבקע לשניים, בני ישראל עברו בו והמצרים טבעו בו. שירת הים מסודרת בספר התורה בצורה מיוחדת של שירה: אריח על גבי לבנה.\nהשירה נאמרת מדי יום בתפילת שחרית בסופם של פסוקי דזמרא. מלבד זאת, היא נקראת בשביעי של פסח, וכן בסדר הקריאה הרגיל. בקרב עדות שונות יש מנהגים של אמירת השירה ברוב עם בליל שביעי של פסח, לרוב בחצות הלילה.",
    "pageid": 62683
  },
  {
    "title": "תל אביב-יפו",
    "extract": "תל אביב-יפו (בערבית: تل أَبيب-يافا), המוכרת לרוב כתל אביב, היא עיר במחוז תל אביב שבישראל, השוכנת במישור החוף הדרומי, המרכזית מבין ערי גוש דן והשנייה בגודל אוכלוסייתה בישראל. תל אביב חברה בארגון פורום ה־15. תל אביב-יפו שוכנת לחוף הים התיכון. בשטחה זורמים נחל הירקון ונחל איילון. היא גובלת ממערב בים התיכון; מדרום בערים בת ים וחולון ובבית הספר מקווה ישראל; ממזרח בערים רמת גן, גבעתיים, בני ברק ופתח תקווה; ומצפון בערים רמת השרון והרצליה. ראש עיריית תל אביב-יפו הנוכחי הוא רון חולדאי.\nתל אביב היא מטרופולין המהווה את מרכז הכלכלה, התרבות, התקשורת והאמנות של ישראל. שוכנים בה מרכזי המערכת הבנקאית של ישראל, הבורסה לניירות ערך, שגרירויות ונציגויות בין-לאומיות, מערכות העיתונים הגדולים בישראל, התיאטרון הלאומי, התזמורת הפילהרמונית, בית העצמאות (בו הוכרז על הקמת המדינה) ומרכזי תרבות ארציים נוספים. \"העיר הלבנה\" בתל אביב הוכרה בשנת 2003 כאתר מורשת עולמית.\nתל אביב-יפו מוגדרת כ\"עיר עולם בהתהוות\". העיר היא אחת הערים המתוירות בישראל, עם כמיליון וחצי תיירים זרים בשנה.\nלתל אביב תפקיד מרכזי בהוויה הישראלית. רבים מהאירועים ההיסטוריים והמחאתיים שעיצבו את זהותה ואופייה של המדינה מראשית דרכה ועד היום התרחשו בה.\nבעיר מתגוררים (נכון לשנת 2023) 476,126 תושבים, ומספר התושבים לקמ\"ר הוא 9,204 איש. באותה עת התגוררו במחוז תל אביב 1,460,300 איש, ואוכלוסיית המטרופולין מנתה מעל 3,918,800 נפש. בתל אביב פועלים (נכון לשנת 2015) למעלה מ-70 אלף בתי עסק המהווים 13 אחוז מכלל העסקים בישראל. בעיר בולטת תופעת היוממות הגדולה בישראל – כ־64% מהעובדים בתל אביב גרים מחוצה לה.\nעיר הנמל העתיקה יפו הייתה ראשיתה של העיר תל אביב-יפו. יפו נחשבת לאחת מערי הנמל העתיקות בעולם; היא נזכרת בתנ\"ך (לרבות בסיפור יונה הנביא) ובמקורות קדומים אחרים, ובמשך דורות שימשה שער כניסה ימי לארץ ישראל. לבד מיפו התקיימו לאורך ההיסטוריה מספר ניכר של יישובים בשטחה של תל אביב. בראשית המאה ה־19 גדלה האוכלוסייה היהודית ביפו, וברבע האחרון של המאה ה-19 החלה התיישבות יחידים מחוץ לחומות יפו ולאחריה הקמת שכונות חדשות, כמו שכונות נווה צדק, מחנה יהודה, נווה שלום, יפה נוף וכרם התימנים מצפון ליפו.\nתל אביב זכתה לכינוי \"העיר העברית הראשונה\" מכיוון שהייתה המיזם היהודי הראשון לבניית עיר בארץ ישראל בתקופת שיבת ציון המודרנית. היה זה מיזם חדשני של ציבור מאורגן, שחלקו אנשי היישוב הישן וחלקו אנשי היישוב החדש בשיתוף עם מוסד ציוני בראשית דרכו – קרן קיימת לישראל. המטרה המוצהרת הייתה להקים עיר עברית לצד יפו הערבית, אך בתוך כארבעה עשורים צמחה תל אביב לכרך שהיה גדול פי כמה מיפו. רשויות המנדט הבריטי העניקו לתל אביב מעמד של עיר בינואר 1934.\nב־1949, לאחר הקמת מדינת ישראל, אוחדו מוניציפלית שתי הערים ונוצרה עיריית תל אביב-יפו המנהלת את העיר המאוחדת, אף שבמובנים מסוימים עדיין נהוג להתייחס ליפו ולתל אביב כאל שתי ישויות אורבניות נפרדות. בשנת 2009 חגגה העיר מאה שנים להיווסדה.",
    "pageid": 7779
  },
  {
    "title": "תשעה באב",
    "extract": "תשעה באב הוא יום תענית מדרבנן ושיא תקופת האבלות של ימי בין המצרים. תענית זאת היא החמורה מבין ארבע התעניות על חורבן בית המקדש, ומתאבלים בה על אסונות שונים שאירעו לעם היהודי לאורך הדורות, בדגש על אסונות שהתחוללו סמוך ליום ט' באב. האירועים שהתחוללו, לפי המסורת, ביום זה, גרמו לגלות עם ישראל בתקופות שונות ולבסוף הובילו לגלות בת כאלפיים שנה.\nבניגוד לשאר התעניות שהחובה להתענות בהן היא מדרבנן, תענית זו נמשכת מערב עד ערב (ולא מבוקר עד ערב) וכוללת את כל חמשת העינויים הנהוגים ביום הכיפורים. בנוסף, כוללת התענית מנהגי אבלות מיוחדים, כמו ישיבה על הרצפה ואיסור על לימוד תורה. עם תחילת התענית נהוג לקרוא בציבור את מגילת איכה, ולאורך היום לומר קינות על חורבן הבית ואסונות אחרים. במקרה שט' באב חל בשבת (כ־28% מהשנים), התענית נדחית מפניה לי' באב ומתחילה משקיעת החמה לקראת מוצאי שבת.\nלפי המסורת, לאחר ביאת המשיח ובניית בית המקדש השלישי, יהפוך תשעה באב ליום של חג ושמחה, כשאר הצומות על החורבן. בתלמוד הירושלמי נאמר כי מלך המשיח נולד בתשעה באב.",
    "pageid": 17360
  },
  {
    "title": "אבי ברדוגו",
    "extract": "אברהם (אבי) ברדוגו (16 ביולי 1943 – 21 ביולי 2024) היה עורך דין ופעיל חברתי, ממייסדי תנועת \"הפנתרים השחורים\" ומפלגת עלה ירוק.",
    "pageid": 2016686
  },
  {
    "title": "אדם (זמר)",
    "extract": "חיים כהן (1 במאי 1960 – 27 ביוני 2024), ידוע בשם הבמה אדם, היה זמר-יוצר ושחקן ישראלי. במרוצת השנים הוציא שבעה אלבומי אולפן, שני אוספים ושני אלבומי הופעה. הוא החל את דרכו כרקדן של יזהר כהן באירוויזיון 1985. בשנת 1987 הוציא לאור את אלבום הבכורה, \"סוד\". האלבום נבדל מהפופ המקומי של התקופה בזכות סגנון שירתו הייחודי של אדם, וקולו העמוק והמחוספס. האלבום נמכר בלמעלה מ-45,000 עותקים בחודשים הראשונים להפצתו, וכלי התקשורת בישראל גילו בזמר התעניינות רבה. אדם זכה בתואר \"זמר השנה\" של רשת ג' באותה שנה וב-1988.\nבשנת 1991 הוא השתתף לראשונה בקדם-אירוויזיון עם השיר \"יחד נעמוד\", שכתב אורי סלע על פי לחן של הנרי ברטר. הוא הגיע למקום השני, אחרי אורנה ומשה דץ ושירם \"כאן\". לאחר שנתיים ניסה את מזלו פעם נוספת עם השיר \"עד\", שנכתב והופק על ידי אהוד מנור וקובי אשרת. \"עד\" הגיע למקום השלישי, אחרי \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1999 פורסם אלבומו החמישי, \"סוד האחד\". יצירה זו הייתה שונה מאוד מקודמותיה: את מקומם של שירי פופ-דאנס, שהפכו ללהיטי מועדונים, תפסו שירים מספר הזוהר ומתורת הקבלה. האלבום לא זכה להצלחה, וסימן את תחילת ההפסקה הארוכה שלקח אדם מעולם המוזיקה. אלבומו השישי, \"רגעים קטנים\", יצא לאור לאחר 11 שנים. ארבע שנים אחר כך פורסם אלבום ההופעה הראשון שלו, \"LIVE זאפה – הלהיטים הגדולים\". בשנת 2019 הוציא את אלבום האולפן האחרון, \"גאולה\". שנה לפני מותו הועלה לשירותי הזרמת המוזיקה אלבום הופעה נוסף בשם \"לייב בגריי 2023\".\n\nאדם נולד וגדל בשם \"אדם חיים כהן\" בעיר עכו שבצפון ישראל. \"אדם\" היה שמו של אבי אמו, ואילו \"חיים\" היה שמו של סבו מצד אביו. בילדותו ראה את קרובת משפחתו רוקדת בלט, ופיתח עניין בדבר. בגיל 14 נוספה גם אהבתו לתיאטרון. הוא למד בבית הספר \"התומר\" במרכז העיר. בהמשך עבר לתיכון \"דרסקי\", הממוקם ברחוב \"אבות ובנים\" במערבה של עכו. אין בידיו תעודת בגרות מלאה. לאחר שירותו הצבאי עבר להתגורר בחיפה.\nכמה שנים אחר כך החל ללמוד ריקוד ומשחק בבית צבי, ועבר לתל אביב-יפו. תקופת לימודיו האקדמאיים נמשכה כשנה וחצי עד שהחליט לפרוש. מעברו לתל אביב התרחש במקביל לפריחה של ז'אנר הפופ בתעשיית המוזיקה בישראל, בעיקר בזכות השפעת הפופולריות של להקות כגון הסמית'ס, טוקינג הדס וקייט בוש, אשר היוו השראה ללהקות וזמרים וזמרות רבים בישראל. בריאיון משנת 1987 סיפר אדם על מעברו לתל אביב: ”בחיפה כולם מרוכזים בתוך עצמם ופחות במה שקורה סביבתם. בתל אביב נגנבים יותר על שירים, להקות ואופנות חדשות. בהתחלה דווקא לא אהבתי את תל אביב. בכל שעה פנויה נסעתי הביתה, לחיפה. לא מצאתי את העצמי גם בגלל שהייתי לבד (...). כל ערב ביליתי ב\"פינגווין\", זה היה כמו סטוץ אחד גדול. היום אני כבר לא יכול לגור בחיפה. היא נראית לי משעממת”.\n\nאדם החל לעבוד כתקליטן במועדונים, דוגמת \"הפינגווין\", \"דן\", \"מועדון התיאטרון\" ו\"דיווין\", שבאותה העת היה מקום המפגש של בני המגדר השלישי. בתחילת שנות ה-80 של המאה ה-20 הקים אדם עם רפי פרסקי להקת רוק משותפת בשם \"כתם\". הצמד הופיע במועדונים רבים באזור המרכז, דוגמת \"הפינגווין\", ואף הקליטו כמה קטעי דמו לשירים שכתבו והלחינו במכללת סאונד יואב גרא. היצירות שכתבו יחד לא התאימו למה שחיפשו חברות התקליטים באותה תקופה, ומשלא הצליחו להשיג עניין בחומרים המשותפים, הצמד התפרק. בד בבד נהג להשתתף בהפקות של הקאלט מופע הקולנוע של רוקי במועדונים באזור המרכז. אדם העריץ את הסרט, וצפה בו כ-250 פעמים. בהפקות שהעלה עם חבריו גילם את דמותו של ד\"ר פרנק נ' פורטר, מדען בעל קול בריטון, שהפך לסמל מין ברחבי העולם. המראה של הדמות אופיין בשפתיים עם אודם אדום ובוהק, איפור עיניים שחור ואפל, ביריות שחורות ונעלי עקב. הם העלו את המופע במשך כמה חודשים, עד שהסתכסכו זה עם זה והחליטו שלא לחדש את ההפקה.\nבשנת 1985 השתתף בקדם-אירוויזיון השנתי כרקדנו של יזהר כהן בשיר \"עולה עולה\". כהן דורג במקום הראשון, ונבחר לייצג את ישראל באירוויזיון 1985, שנערך בגטבורג שבשוודיה. הוא הגיע למקום החמישי בערב הגמר. בשל שביתה בנמל התעופה המקומי, נאלצה המשלחת הישראלית לנסוע לדנמרק באוטובוס, ולטוס ארצה דרך נמל התעופה קופנהגן קסטרופ. לימים תיאר אדם את הנסיעה כ\"סיוט בלהות\". הוא ישב באחד הספסלים האחוריים, וניסה להפיג את ההרגשה הרעה דרך שירה. לטענתו, באוטובוס השתררה דממה, וכולם האזינו לקולו. אילנה אביטל, שנלוותה למשלחת לצד שלמה צח, בעלה, שהיה אמרגנו ומנהלו האישי של נציג ישראל לתחרות, הסיתה את תשומת לבו של צח לנער. ”תראה איזה כוכב יש לנו פה, תראה איזה כוכב” – אמרה לבעלה. צח, שהיה מפיק מוזיקלי מצליח בישראל באותה תקופה, לקח תחת חסותו את אדם והחל את קריירת המוזיקה שלו באופן מקצועי.\n\nבשנת 1986 ניסה אדם את מזלו בצרפת, בליוויו הצמוד של צח. הוא אימץ את שם הבמה \"כריס לייף\" (\"Cris Life\"), והקליט שלושה שירים באנגלית: \"Gypsy Lady\",‏ \"Living Alone\" ו-\"No More Light\"‏. הראשון מביניהם יצא בפורמט תקליט 7 אינץ' בדנמרק תחת חברת התקליטים מגה רקורדס. הוא פורסם בפורמט זהה גם בהולנד ובגרמניה דרך אפיק רקורדס וקולומביה רקורדס בהתאמה. הבי-סייד של כל התקליטים היה \"Living Alone\". אדם החל להתראיין בתוכניות רדיו וטלוויזיה רבות ברחבי צרפת, גרמניה, הולנד ודנמרק. בווידאו קליפ ל-\"Gypsy Lady\" חיקה את הזמר דייוויד בואי, והסינגל נמכר בכמאה אלף עותקים ברחבי אירופה. על-אף הניסיון לבסס את מעמדו של אדם מעבר לים וההצלחה הנאה לה זכו הסינגלים, הוא לא נכנס לאף מצעד פזמונים ארצי. השיר \"No More Light\" הפך בגרסתו העברית ל\"אין מוצא\", שנכלל ב\"סוד\". בקליפ שלו היה אדם מעוטר בזיפים, לבוש בחולצת ג'ינס שמוטה על כתפיו וגופייה לבנה קרועה בחזה.\nלאחר תשעה חודשים החליט אדם לשוב ארצה. הוא וצח החליטו לנסות וליצור אלבום בכורה ישראלי בעברית, תוך עבודה אינטנסיבית עם מוזיקאים מובילים בישראל. חזונו של אדם היה לשנות מעט את הזמר המקומי באמצעות הדרמטיות שבו והתנועות הייחודיות שהוא משלב בהופעותיו להדגשת הרגש שבמוזיקה. צביקה פיק היווה עבורו השראה. באותה תקופה הגדירו כלי התקשורת את אדם כ\"תשובה הגברית לריטה\", שהייתה פופולרית מאוד באותה העת.\nעל אלבום הבכורה, \"סוד\", עבדו צח, אלונה קמחי, יואב גינאי, יזהר אשדות, סם סימפסון, אנתוני ג'יימס, הנרי ברטר ומיטש הילר. קמחי כתבה את כל רצועותיו, למעט הסינגל \"אין מוצא\", שנכתב על ידי גינאי, סימפסון וג'יימס. אשדות היה המפיק העיקרי של סוד. ברטר והילר הפיקו את \"קחי אותי\" ו\"אין מוצא\" בהתאמה. מתוך האלבום יצאו שישה סינגלים: \"הכרזת מלחמה\", \"סוד\", \"נוסע רחוק\", \"אין מוצא\", \"ימים ברקיע\" ו\"תמונות\". כולם זכו להצלחה רבה, ודורגו בין עשרת השירים הפותחים של המצעד השבועי ברשת ג'. האלבום עצמו נמכר בלמעלה מ-45,000 עותקים ברחבי ישראל, וקיבל תואר פלטינה. על הצלחתו זכה בפרס \"זמר השנה\" של תחנת הרדיו.\nהאלבום אופיין בצלילי פופ-רוק אלקטרוניים, שהושפעו מהמיינסטרים המקובל באירופה. סרטוני הקליפים של הסינגלים, שבמרביתם צולמו איברים חושניים שונים בגופו של אדם, כמו השפתיים, העיניים התכולות ואזור המפשעה, הביאו לאדם קהל מעריצים רחב, שכלל בעיקר נערות מתבגרות. כתוצאה מחלק מסצנות הסרטונים, שנתפסו ככוללות רמזים מיניים, הגדירו את הזמר החדש בקשת תארים, החל מ\"יפה תואר\" וכלה ב\"גבר מצ'ואיסטי הטרוסקסואלי\". ”אין שליטה על מוחות של אנשים. אני לא הומו. לא מטריד ולא מפחיד אותי מה אנשים חושבים” סיפר לעיתון \"מעריב\".\n\nלאחר ההצלחה של האלבום \"סוד\" זכה בהמשך שנת 1987 בתחרות הפסטיגל עם השיר \"לא לוקח בקלות\".\nצח ואדם פנו למוזיקאים נוספים על מנת ליצור אלבום חדש. לטובת המשימה התגייסו רחל שפירא, קורין אלאל, קמחי, אשדות, רון רוזנפלד, פיטר קינגסברי, ברוך פרידלנד, אהוד מנור, גינאי, מילר, נאוה ברוכין, שמעון ספיר, נתן כהן, דומיניק דיין ודובי קיזלשטיין. לאחר שהוקלט באולפני ד' וב' במהלך פברואר עד מאי 1988 יצא האלבום בחודש יולי, לצד חמישה סינגלים מסחריים: \"היא רוקדת לבדה\", \"מצטער\", \"שקיעה אחת\" (דואט עם תימנה בראואר), \"מכור לאהבה\" ו\"מרחוק לרחוק\". בניגוד ל\"סוד\", שבו הוצג אדם כדמות גברית חסרת רגשות, האלבום \"מרחוק לרחוק\" כלל טקסטים אינטימיים יותר על אהבה, סליחה, בדידות ונוסטלגיה.\nעל-אף השינוי באופי השירים, \"מרחוק לרחוק\" שחזר את הצלחתו של \"סוד\" כמצופה. הוא נמכר בכ-40,000 עותקים ברחבי ישראל, וזכה לקבל מהפדרציה הבין-לאומית לתעשייה הפונוגרפית תואר פלטינה. כל חמשת הסינגלים דורגו בין עשרת השירים הפותחים במצעד הפזמונים השבועי של רשת ג'. כל הסינגלים למעט מ\"רחוק לרחוק\", דורגו במצעד השנתי של רשת ג' לשנת ה'תשמ\"ח. \"מצטער\" זכה בקטגוריית \"שיר השנה\" של תחנת הרדיו, ואילו אדם קטף את תואר \"זמר השנה\" בפעם השנייה ברציפות. בדצמבר השתתף בפעם השנייה ברציפות בפסטיגל, וזכה במקום הראשון עם השיר \"אל תשכח\" (מילים: אהוד מנור; לחן ועיבוד: הנרי ברטר).\n\nבשלהי 1988 נפער קרע ביחסים בין צח לאדם. השניים החליטו להפסיק את השותפות ביניהם, ואדם פנה למתי כספי, שיפיק עבורו את אלבומו הבא. צוות יצירת אלבומו השלישי של אדם, \"חופשי\", נותר כמעט זהה. אליו הצטרפו יענקל'ה רוטבליט, מאיר גולדברג, אסתר שמיר, אלון אולארצ'יק, הראלה בר וראובן גבירץ. הוא יצא לאור בנובמבר 1989, וכלל עשר רצועות, מתוכן חמש יצאו כסינגלים: \"יש אהבה\", \"תפקיד חיי\", \"על במה\", \"עיר כסף\", ו\"איש עוד לא הכיר אותי\". \"חופשי\" לא הצליח כמו שני קודמיו; רק שני סינגלים התברגו לעשרת השירים הפותחים של מצעד הפזמונים השבועי של רשת ג'. בהתאם למסורת של אדם, נכללה גרסת כיסוי אחת באלבום לשיר עברי מוכר, \"בלדה בין כוכבים\", שבוצע במקור על ידי מרדכי (פופיק) ארנון. לטענת כספי, באותה תקופה, קהלי היעד של אדם לא הבינו את כוונתו האמיתית בשיריו ואת תוכנם. על שיתוף הפעולה ביניהם סיפר כספי כי הוא למד מאדם המון. לדבריו, היו לו שאיפות ומטרות מיוחדות באלבום הזה. הוא רצה להביא גוון אחר שלו, שמאזיניו טרם שמעו. ”העבודה ביחד הייתה מרתקת. אדם הוא איש קשה ולא ממקום רודה, הוא יודע בדיוק מה הוא רוצה לעשות” – אמר כספי. על-אף שהאלבום לא הצליח להתייצב במיינסטרים הישראלי, היה אדם מרוצה מכך שלראשונה יצר מוזיקה שלא נועדה למלא את רצונם של אחרים, אלא את רצונו האישי. בדצמבר אותה שנה השתתף וזכה בפעם השלישית ברציפות בפסטיגל בשיר \"כמו גיבור מצויר\" (מילים: אהוד מנור; לחן ועיבוד: הנרי ברטר). ניצחונו הרביעי והאחרון בפסטיבל נרשם ב-1990 עם השיר \"הנשיקה הצרפתית\", שנכתב והולחן על ידי שמרית אור ודן שאול.\nבשנת 1991 השתתף בקדם-אירוויזיון השנתי עם השיר \"יחד נעמוד\" (מילים: אורי סלע; לחן ועיבוד: הנרי ברטר). הוא הגיע למקום השני, והפסיד לאורנה ומשה דץ ושירם המשותף \"כאן\". באותה שנה פורסם אלבום האוסף הראשון של אדם, \"פעמיים ביום\". הוא כלל שירים משלושת אלבומי האולפן הראשונים שלו, וכמה שירים חדשים. השיר היחידי שנכנס למצעד הפזמונים הרשמי של ישראל הוא \"פעמיים ביום\", שהגיע למקום התשיעי, ודורג במצעד סוף השנה במקום ה-37. משנת 1992 החל לשחק בתוכנית \"פלאי קלעים\" בתפקיד עצמו. לרוב, גילם את הדמויות הראשיות ואת הנבלים בסדרה. תקופת השידור תמה שלוש שנים אחר כך.\nב-1 באפריל 1993 התחרה בשנית בקדם-אירוויזיון בשיר \"עד\" (מילים: אהוד מנור; לחן ועיבוד: קובי אושרת) והגיע למקום השלישי בתחרות, כשמעליו דורגו \"ריח וצבע\" של דורון מזר ו\"שירו\" של להקת שירו ושרהל'ה שרון.\nבשנת 1994 יצא אלבומו הרביעי, \"הימים שאנחנו ביחד\". אדם המשיך את קו הכתיבה הבוגר שעיצב לעצמו באלבום \"חופשי\". מנהליו טענו כי הוצאת האלבום וההחלטה לא להמשיך את טיפוח דמותו כאליל נוער וכסמל מין הן \"התאבדות מקצועית\". כל השירים נחלו כישלון, למעט \"נגד הגורל\" ו\"לילות אהבה\", שזכו להצלחה מועטה. באותה שנה החל לגלם את דמותו של איש הפח במחזמר \"הקוסם!\". ב-1999 יצא האוסף השני שלו, \"אדם – האוסף\", שהופץ על גבי תקליטור כפול דרך חברת התקליטים הד ארצי. מאוחר יותר באותה שנה פורסם \"סוד האחד\", אלבום האולפן החמישי של אדם. הוא היה שונה משאר אלבומיו, כיוון שכלל שירים הלקוחים מספר הזוהר ומתורת הקבלה. בד בבד שיחק בהצגת הילדים \"בגדי המלך החדשים\" לצד חנן גולדבלט.\n\nבשנת 2000 שיחק בהצגת הילדים \"גוליבר\" לצידם של שרון צור, גדי יגיל, אורי גבריאל וקרן שמש. בתום תקופת הרצת ההפקה החליט אדם לקחת הפסקה מהקריירה המוזיקלית שלו. בשנת 2004 פרסם את גרסתו ל\"סוס מעץ\", שבוצע במקור על ידי גלרון, כסינגל שלא מתוך אלבום אולפן. ב-21 באוקטובר אותה שנה הוצגה גרסתו כמועמדת לכניסה למצעד הפזמונים השבועי של רשת ג'. בשבוע שלאחר מכן דורגה במקום השמיני. ב-18 בנובמבר עלתה לשיאה במקום הרביעי. לבסוף, ב-23 בדצמבר יצאה מטבלת הדירוג לאחר שמונה שבועות צעידה רצופה. בשנת 2006 שימש כמנהל שייט באוניות \"הנסיכה\" ו\"הדרים\". ”זו היתה עבודה עם עניין וכיף. בריחה של ארבעה וחצי חודשים למציאות אחרת. התפקיד הוא לדאוג לבידור ולעוד המון דברים. אתה מתאם בין האורחים לבין הקפטן ומנהל המלון, וזו דרגת קצין על האונייה” – סיפר אדם על התפקיד.\nבשנת 2009 החל אדם לעבוד על אלבומו השישי, \"רגעים קטנים\". במצבת הכותבים נמנו יוני זיכהולץ, חמוטל בן זאב, אורן לב וחיים קינן. לטובת ההפקה חידש אדם את קשריו עם צח. ההקלטה בוצעה על ידי אליעד רמון באולפני גל-קול. את תהליך המאסטרינג עשה סידני טולדנו באולפני מאסטר דיסק. האלבום המלא יצא ב-11 בפברואר 2010 דרך חברת התקליטים פליי רקורדס, והוא כלל עשר רצועות, מתוכן שתיים יצאו כסינגלים: \"חורף\" ו\"סניוריטה\". השיר האחרון, \"בית\", הוקדש לאמו של אדם, חוה. באותה שנה יצא לאקרנים סרט דוקמנטרי אודותיו, \"חיים ואדם\". הוא בוים על ידי מירי פרלמן, וצולם במשך חמש שנים. מוטיב הסרט היו שתי הדמויות המרכזיות בחייו, \"אדם\" ו\"חיים כהן\".\nבמאי 2011 השתתף בתוכנית \"היכל התהילה\", ששודרה בערוץ 24. בסיומה הגיע למקום החמישי, כשמעליו דורגו אבי טולדנו, רוחמה רז, מייקל הרפז ובני אלבז. לאחר כשנתיים הוציא את \"הדברים הכי פשוטים\" כסינגל שלא מתוך אלבום. הוא דורג במקום השמיני במצעד הפזמונים השבועי של רשת ג', ונחשב להצלחתו הראשונה של אדם מאז אלבומו רביעי. בשנת 2014 ערך הופעה ב\"זאפה הרצליה\", שצולמה והופקה לאלבום הופעה בשם \"LIVE זאפה – הלהיטים הגדולים\". אדם ביצע את מיטב להיטיו, כמו \"אין מוצא\", \"סוד\", \"שקיעה אחת\", \"היא רוקדת לבדה\" ו\"מצטער\". בהופעה ביצע שיר חדש בשם \"מחר יהיה שקט\", שהגיע למקום החמישי במצעד השבועי של המוביל הארצי.\nב-2017 דיבב את בלתזר בראט, הנבל הראשי, בסרט \"גנוב על העולם\". במאי 2018, לאחר שהות ארוכה בבית חולים, פרסם אדם את הסינגל \"בסוף כולם רוצים אהבה\". בחנוכה של אותה שנה גילם את איש הפח בהצגה הקוסם מארץ עוץ. ב-11 במרץ 2019 יצא אלבומו השביעי והאחרון, \"גאולה\". הוא הושק במסיבה חגיגית במרכז ענב לתרבות ב-9 במרץ. יוסי חרסונסקי שיבח את אדם על הפקת ויצירת \"גאולה\", ואף העניק לו ארבע וחצי כוכבי זהב מתוך חמישה באתרו. גם תימורה לסינגר מ\"גלובס\" אהבה את האלבום, וכינתה אותו כ\"אלבום החזרה של אדם לחיים\". בחודשים יוני–יולי באותה השנה, שיחק במחזמר \"לזרוס\". בשנת 2020 השתתף בפסטיגל בפעם השישית. ב-2022 הוציא את הסינגלים \"הכוס הכחולה\" (גרסת כיסוי לשירו של עברי לידר), \"סוס מעץ\" (גרסה חדשה עם סי היימן), \"זו דרכו של הסתיו (באפריל או במאי)\" (דואט עם יאיר רוזנבלום), \"זה הזמן לניסים\" ו\"נתנה תוקף\". בשנה שלאחר מכן ערך הופעה במועדון הגריי, שב-2024 עלתה לשירותי הזרמת המוזיקה כאלבום הופעה בשם \"לייב בגריי 2023\". הוא אירח שם את סי היימן, רון רוזנפלד ומייקל הרפז.\n\nבתחילת הקריירה המוזיקלית שלו מותג אדם כסמל מין. שלמה צח, שהיה אמרגנו של אדם בשנותיו הראשונות כמוזיקאי, החליט להשתמש בקמפיין פרסום מסיבי, שהפך את הזמר למוקד התעניינות רב מצד כלי התקשורת. הושקו קווי מוצרים על שמו, הכוללים חולצות, כרזות, קלטות וידאו ואף נעליים ממותגות בדמותו בשם \"נעלי אדם\". מסעות הפרסום שלו כללו קדימונים לסרטים בקולנוע, תמונות בשלטי חוצות עצומים, כתבות בשערי מגזינים בישראל והשמעות רבות בתחנות הרדיו המקומיות. ב-6 ביולי 1988 פרסם ירון פריד בשבועון \"כותרת ראשית\" כתבה הסוקרת את אפיונו של אדם כמוצר מסחרי. הוא טען כי ההפקות הגרנדיוזיות שנעשו בהופעותיו דאגו לצמיחת המוניטין שלו בקרב נערים ונערות. לעיתים, כתב, אדם היה נחטף למאחורי הקלעים על ידי מעריצה, וחוזר אחרי כמה דקות. לאחר כל הופעה היה זורק את סרט הזיעה שלו לקהל. במקרים רבים הוצת ריב אלים בין מעריציו. יוסי חרסונסקי לא התחבר לדמות החדשה שפיתחו צח ואדם. במוסף ביקורת המוזיקה שלו אפיין את אדם כ\"בייבי פייס [פנים צעירות] בעל קול חצץ, אנרגיה גרונית (...), הבעה חסרת גוונים (...), חצי תשובה ליורופופ ורבע תשובה לברוס ספרינגסטין\". אריאל זילבר צידד בהשוואתו של אדם לספרינגסטין, וטען שאדם הוא זמר טוב, בעל חינניות ואמת.\nמבקרי המוזיקה בישראל לא חיבבו את אדם, הן כמבצע והן כאישיות, חרף הצלחתו המסחרית וקהל המעריצים הענק שחג סביבו. תפסו אותו כאדם רדוד ושטחי, שמבצע שירים ללא משמעות עמוקה. ב-2 באוקטובר 1987 פרסם יובל לוי את כתבתו במסוף התקליטים של השבועון \"כל העיר\". לטענתו, המבקרים הישראליים חשבו שאדם הוא שחזור לא מוצלח של צביקה פיק. לאורך הקריירה שלו לא חסך אדם את ביקורתו כלפיהם. בריאיון לעיתון \"חדשות\" סיפר: ”כל מבקרי המוזיקה הם מוזיקאים מתוסכלים (...). בהתחלה התייחסתי לכל ההתקפות בבאסה אמיתית (...). אם הם נהנים מהכסח [בלאגן] הזה, אני טוב מכדי לקלקל להם את ההנאה. אני יכול רק לנסות לשכנע אותם בטעותם, למרות שאני בטוח, למשל, שאת התקליט הבא שלי יהיו מי שיקטלו עוד לפני שישמעו אותו בכלל”.\nבאלבום \"חופשי\" ולאחריו החליט אדם לפנות לקהל מבוגר יותר. בנקודה זו החלה דעיכת הקריירה המוזיקלית שלו. מסעות הפרסום הפכו לקטנים יותר ומרבית שיריו לא נכנסו למצעד הפזמונים השבועי של רשת ג'. שני אלבומיו האחרונים תוארו כ\"קלאסיקה, שתיזכר למשך דורות\".\n\nעל-אף הקריירה הקצרה של אדם, הוא הפך לדמות מוכרת במוזיקה הישראלית. לאחר מותו ספדו לו מיטב אישי התרבות במדינה. דנה אינטרנשיונל כתבה בחשבון האינסטגרם שלה כי גם היא נמנתה בין מעריצותיו והוסיפה שהוא היה דבר מיוחד וחדשני בישראל, ולא היה דבר כמותו לפניו. דפנה דקל, שהופיעה עם אדם ב\"פלאי קלעים\", סיפרה שהוא היה חבר נהדר, אכפתי ורגיש. ירדנה ארזי כתבה שהוא \"נולד לבמה\" והיה זמר נשמה רגיש וכריזמטי, שחקן מוכשר ופרפורמר שמסוגל לסחוף כל קהל. רן דנקר סיפר שכשהיה ילד נהג לשמוע את שיריו של אדם, שהיו פסקול ילדותו. צח ארגן לזכרו מופע מחווה שעתיד להתקיים בשלהי יולי 2024 עם כמה אמנים נוספים.\nלאחר מתקפת הפתע על ישראל ב-7 באוקטובר 2023 הצטרף הזמר למטה משפחות החטופים, והופיע כמעט בכל התאגדות שלו בכיכר החטופים והנעדרים. בצוואתו תרם את קרניות עיניו ואת כל ההכנסות מהמופעים שיוקמו לזכרו למטה. הודעה רשמית מטעם הארגון יצאה לאחר מותו: ”מטה משפחות החטופים מרכין ראש בצער רב על לכתו בטרם עת של הזמר אדם, אשר ליווה את המשפחות במאבק להשבת החטופים. גם ברגעיו האחרונים חשב על 120 החטופים והחטופות. תודה, אדם. נוח על משכבך בשלום”. שר התרבות, מיקי זוהר, ספד לו וכתב ברשתות החברתיות כי הוא היה מוזיקאי פורץ דרך. יאיר לפיד, יושב ראש האופוזיציה, הקדיש לו את שירו של זילבר, \"ברוש\", ומסר את תנחומיו למשפחתו.\n\nאמו של אדם, חוה, סבלה ממאניה דפרסיה. בשנת 2010 חשף בסרט הדוקומנטרי אודותיו \"חיים ואדם\" כי הוא היה עד למספר התקפי זעם, כעס ודיכאון שהיו לה לאורך ילדותו ולכמה ניסיונות התאבדות. בגיל 8 מצא עצמו במרכז ריב בין הוריו. בלהט הרגע שלפה אמו סכין, דקרה את אביו בבטנו, ופצעה אותו. לאחר מכן אושפזה מספר פעמים במחלקה סגורה בבית חולים פסיכיאטרי. עוד הוסיף בשיחה עם הבמאית מירי פרלמן כי הוא מחק מזיכרונו את כל ילדותו עד גיל 12, ורק משנה זו החל להתעצב כאישיות באופן עצמאי. אדם הוא דור שני לניצולי שואה. חוה הייתה בגטו בעיירה נידחת בהונגריה. לטענתו, הזוועות שחוותה באותה תקופה פיתחו אצלה את המחלה הנפשית.\nבשנת 1981 התחתן אדם עם מיכל בת-שבע דנינו (לימים, רעייתו של שולי רנד), אך הם התגרשו תשעה חודשים מאוחר יותר. באוקטובר 2007 יצא אדם מהארון. לאחר מותו, חשף המפיק שמעון שירזי כי היו בעבר בני זוג במשך 8 שנים.\nאדם היה בעליהם של שני בתי קפה בשם \"אדמ'ס\" – האחד בתל אביב והשני בהרצליה פיתוח, בהם הופיעו אמנים צעירים, ולעיתים נהג להופיע בעצמו.\nבספטמבר 2017 הגיע לבית החולים איכילוב לניתוח להוצאת כיס המרה. הניתוח הסתבך, והוביל לדלקת בלבלב והיא גרמה לפגיעה באיברים סמוכים. ב-2 בינואר 2018, נודע שחלה החמרה במצבו והוא הועבר לטיפול נמרץ כירורגי. ב-8 בפברואר 2018 שוחרר מבית החולים.\nאדם שהיה מעשן כבד, לקה ב-COPD ובהמשך אובחן כחולה בסרטן הריאות. הוא בישר זאת למעריציו במאי 2023. נפטר ממחלתו ב-27 ביוני 2024. נקבר בבית הקברות שדה יהושע בחיפה. ביום פטירתו הוקרן ברשת 13 הסרט \"בלדה לחיים\", שעוקב אחר מצב בריאותו של אדם מ-2018.\n\n ערך מורחב – דיסקוגרפיה של אדם\n\n1987: סוד\n1988: מרחוק לרחוק\n1989: חופשי\n1994: הימים שאנחנו ביחד\n1999: סוד האחד\n2010: רגעים קטנים\n2019: גאולה\n\n1991: פעמיים ביום\n1999: אדם – האוסף\n\n2014: LIVE זאפה – הלהיטים הגדולים\n2024: לייב בגריי 2023\n\n אדם, ברשת החברתית פייסבוק\nאדם, במיזם \"אישים\" לתיעוד היצירה הישראלית\nאדם, באתר שירונט\n אדם, באתר MusicBrainz (באנגלית)\n אדם, באתר Discogs (באנגלית)\nאדם, באתר Tab4u\nאדם, באתר סטריאו ומונו\nאדם, דף שער בספרייה הלאומית\nאדם, באתר MOOMA (בארכיון האינטרנט)\nיונתן אסתרקין, אדם מחפש משמעות: ריאיון עם הזמר אדם, באתר nrg‏, 3 באפריל 2011\nחן לב, \"אם אין לך קהל, אתה לא קיים\": אדם בדרך לסיבוב הופעות, באתר nrg‏, 20 בספטמבר 2011\nעמית קוטלר, אדם בהופעה: נוסע רחוק, נשאר קרוב, באתר ynet, 24 בדצמבר 2013\nדודי פטימר, ‏הצגת בכורה: 30 שנה אחרי שיצא האלבום, אדם מגלה לנו את הסוד, באתר מעריב אונליין, 17 בדצמבר 2016\n עמי פרידמן, אדם: \"המעריצות מפעם מתנצלות בפניי היום\", באתר ynet, 18 ביולי 2017\nשגיא בן נון‏, הסטירות, המחלה והתשוקה לחיים: אדם מדבר על השנה הקשה בחייו. ריאיון, באתר וואלה‏, 23 באוגוסט 2018\nבר זגה, אדם: \"לא הייתי בארון אף פעם, אפילו לא דקה אחת בחיים שלי\", באתר ynet, 17 במרץ 2022",
    "pageid": 107997
  },
  {
    "title": "אורן וייגנפלד",
    "extract": "אורן וייגנפלד (נולד ב-19 באוקטובר 1971) הוא עיתונאי, עורך וידאו ומגיש טלוויזיה ישראלי. הגיש את מהדורה ראשונה בחדשות 12 וכיום מגיש את המהדורה המוקדמת ואת מהדורת סוף השבוע בI24NEWS.",
    "pageid": 451977
  },
  {
    "title": "אילן שילוח",
    "extract": "אילן שילוח (נולד ב-1957) הוא איש עסקים ישראלי, מנהל שותף קרנות הון סיכון ב־First Time, יו\"ר לשעבר במקאן תל אביב ישראל עד 2011 ומאז שמכר את אחזקתו מכהן כחבר דירקטוריון, ויו\"ר חברת ההשקעות בסטארטאפים The Time.",
    "pageid": 934887
  },
  {
    "title": "אלי מזרחי (רקדן)",
    "extract": "אלי מזרחי (נולד ב-29 באוקטובר 1965) הוא רקדן, כוריאוגרף שופט בינלאומי לריקודים סלוניים; בעלים ומנהל של \"האקדמיה לריקודים סלוניים בישראל\". מזרחי מוכר כשופט בתוכנית \"רוקדים עם כוכבים\".",
    "pageid": 1964265
  },
  {
    "title": "בואינג 707",
    "extract": "בואינג 707 הוא מטוס נוסעים מסחרי צר-גוף בעל ארבעה מנועים, שפותח בחברת בואינג בשנות ה-50 של המאה ה-20. שם הדגם מבוטא בצורה פופולרית \"שבע-אפס-שבע\". פאן אמריקן וורלד איירווייז החלה להפעיל את השירות המסחרי הראשון באמצעות דגם זה לפריז החל ב-26 באוקטובר 1958. בואינג סיפקה 1,010 יחידות של מטוס ה-707, ובכלל זה גם מדגם קטן ומהיר יותר שנקרא בואינג 720. אף על פי שהמטוס לא היה מטוס הנוסעים הסילוני המסחרי הראשון, ה-707 היה בין מטוסי הסילון הראשונים שזכו להצלחה מסחרית. מטוס זה הפך לכלי התובלה העיקרי להובלת נוסעים מסחרית בשנות ה-60, ונותר נפוץ גם לאורך שנות ה-70 של המאה ה-20. מטוס זה נתפס אצל רבים כמטוס שהוביל לתקופה הסילונית. מטוס הבואינג 707 הפך את בואינג לאחת מיצרניות מטוסי הנוסעים העיקריות והיה המטוס הראשון בסדרת ה-7x7 של החברה.",
    "pageid": 63744
  },
  {
    "title": "ג'ון פיצג'רלד קנדי",
    "extract": "ג'ון פיצג'רלד \"ג'ק\" קנדי (באנגלית: John Fitzgerald \"Jack\" Kennedy;‏ 29 במאי 1917 – 22 בנובמבר 1963), הידוע גם בראשי תיבות שמו JFK, היה נשיאה ה-35 של ארצות הברית, משנת 1961 ועד ההתנקשות בחייו ב-1963. קנדי היה הנשיא בשיאה של המלחמה הקרה, וברוב תקופת נשיאותו טיפל בניהול היחסים עם ברית המועצות. הוא היה חבר במפלגה הדמוקרטית, ולפני כהונתו כנשיא ייצג את מדינת מסצ'וסטס בבית הנבחרים ובסנאט. קנדי הוא הקתולי הראשון שכיהן כנשיא ארצות הברית, הנשיא הנבחר הצעיר ביותר בתולדות ארצות הברית, הנשיא השני הצעיר ביותר (אחרי תאודור רוזוולט), והנשיא הראשון שנולד במאה ה-20.\nקנדי נולד בברוקליין שבמסצ'וסטס לג'וזף ולרוז קנדי, בן למשפחת קנדי, ואחיהם המבוגר של הסנאטור רוברט קנדי, שכיהן בממשלו כתובע הכללי, ושל הסנאטור טד קנדי. הוא סיים את לימודיו באוניברסיטת הרווארד ב-1940, וכעבור שנה הצטרף למערך המילואים של הצי האמריקני. במהלך מלחמת העולם השנייה פיקד קנדי על כמה סירות טורפדו במהלך המערכה באסיה ובאוקיינוס השקט ועוטר במדליה על פעולותיו. לאחר מכן נבחר לייצג את מחוז הבחירה ה-11 מטעם מדינת מסצ'וסטס בבית הנבחרים, והיה חבר בו בין השנים 1947–1953. לאחר מכן נבחר לסנאט ושירת בו עד שנת 1960. באותה תקופה פרסם את הספר \"דיוקנאות באומץ\", שזכה בפרס פוליצר. באותה שנה ניצח בבחירות את סגן הנשיא והמועמד הרפובליקני לנשיאות, ריצ'רד ניקסון.\nבעת כהונתו של קנדי כנשיא הייתה מתיחות גבוהה בין ארצות הברית לברית המועצות. קנדי העלה את מספר היועצים הצבאיים שנשלחו לדרום וייטנאם ב-18%. באפריל 1961 אישר את הפלישה למפרץ החזירים, במהלכה ניסה ה-CIA להדיח את הממשלה הקובנית של פידל קסטרו. הוא התנגד לתוכניותיהם של ראשי המטה לבצע התקפות מבוימות על שטח אמריקני כדי להכשיר את דעת הקהל למלחמה מול קובה. באוקטובר 1962 גילו מטוסי ריגול אמריקניים שהסובייטיים הקימו בסיסי טילים בקובה, וכתוצאה נוצר משבר בין המעצמות שהביא את העולם אל סף מלחמה גרעינית. בנושאי פנים תמך קנדי בהקמת חיל השלום, תמך בתנועה לזכויות האזרח של ארצות הברית, ופעל לטובת זכויות השחורים. בנוסף, הגביר את המרוץ לחלל על ידי התחלת תוכנית אפולו, והציב את הנחיתה על הירח כמטרה להשגה עד סוף שנות השישים. קנדי זכה לאורך השנים לפופולריות רבה, ונחשב בעיני רבים לאחד הנשיאים הגדולים בתולדות ארצות הברית. במהלך כהונתו הוא קיבל מהציבור שיעור אהדה ממוצע של 70%, שיעור גבוה ביותר.\nקנדי נרצח במהלך כהונתו כשביקר בדאלאס שבטקסס ב-22 בנובמבר 1963, בעת שנסע במכונית פתוחה ברחובות העיר. לצידו ברכב היו רעייתו ג'קלין ומושל טקסס ג'ון קונלי. הרוצח, לי הארווי אוסוואלד, נעצר עוד באותו יום והואשם באותו לילה. ג'ק רובי ירה באוסוולד והרג אותו יומיים לאחר מכן, לפני שנערך לו משפט. ה-FBI וועדת וורן הגיעו למסקנה רשמית כי אוסוולד פעל לבדו. ועדת בית הנבחרים בנוגע להתנקשויות הסכימה עם המסקנה כי אוסוולד ירה בנשיא קנדי ורצח אותו, אולם הוסיפה כי קרוב לוודאי שקנדי נרצח כתוצאה מקונספירציה. לינדון ג'ונסון ירש אותו כנשיא מיד לאחר הרצח.",
    "pageid": 546
  },
  {
    "title": "ג'ימי קרטר",
    "extract": "ג'יימס ארל \"ג'ימי\" קרטר הבן (באנגלית: .James Earl \"Jimmy\" Carter Jr; נולד ב-1 באוקטובר 1924) הוא פוליטיקאי אמריקאי, שכיהן כנשיאהּ ה-39 של ארצות הברית בין השנים 1977–1981. לפני נשיאותו, כיהן כמושל מדינת ג'ורג'יה ה-76, בין 1971 ל-1975, אחרי שתי כהונות בסנאט של ג'ורג'יה בין 1963 ל-1967. מאז עזיבתו את הבית הלבן היה פעיל בקידום זכויות אדם, הקים את מרכז קרטר וזכה בפרס נובל לשלום בשנת 2002 על הקמת מוסד זה.\nקרטר למד באקדמיה הימית האמריקאית ושירת בצוללת בצי האמריקאי. לאחר מות אביו ב-1953 ניהל את העסקים המשפחתיים של גידול בוטנים בג'ורג'יה. ההפרדה הגזעית בתקופתו ועליית התנועה לזכויות האזרח הובילה אותו להפוך לפעיל בתוך המפלגה הדמוקרטית. בין 1963 ל-1967, כיהן בסנאט של ג'ורג'יה, וב-1970 נבחר למושל המדינה, כשהוא מקדם מצע שהתנגד להפרדה הגזעית, ותמך בהעדפה מתקנת. ב-1976 נבחר לתפקיד המועמד הדמוקרטי לנשיאות, ונכנס למירוץ כמועמד \"סוס שחור\". בבחירות הנשיאותיות, ניצח קרטר את הנשיא הרפובליקני המכהן, ג'רלד פורד, במערכת בחירות צמודה.\nקרטר העניק חנינה לכל משתמטי מלחמת וייטנאם. במהלך כהונתו, הוקמו שתי מחלקות בקבינט: מחלקת האנרגיה ומחלקת החינוך. בתחום האנרגיה, נקט מדיניות שכללה שימור סביבתי, בקרה על מחירי הדלק וניסיון להפיק דלק חדש. בתחום יחסי החוץ, יזם והשתתף בהסכמי קמפ דייוויד, הסכמים בנושאי תעלת פנמה, הסכם סאל\"ט 2, והחזרת אזור תעלת פנמה לפנמה. קרטר ביטל את מדיניות הדטאנט של קודמיו והוביל להחרפה במלחמה הקרה. בתחום הכלכלי, סבלה כלכלת ארצות הברית בתקופת כהונתו מסטגפלציה. בחציה השני של כהונתו התמודד קרטר עם המהפכה האיראנית ומשבר בני הערובה באיראן, אשר התרחש בין 1979 ל-1981, משבר הנפט ב-1979, תאונת אי שלושת המילין, והפלישה הסובייטית לאפגניסטן. בתגובה לפלישה הוביל חרם על אולימפיאדת 1980 במוסקבה. ב-1980 נחל הפסד בבחירות הכלליות למועמד הרפובליקני רונלד רייגן, שניצח ברוב מוחץ.\nהוא הקים את מרכז קרטר ב-1982 למען קידום זכויות אדם. הוא נסע רבות כדי לתווך בין צדדים בעימותים, לפקח על בחירות, ולקדם מניעת מחלות במדינות המתפתחות. בנוסף כתב כמה ספרים. קרטר נחשב למבקר גדול של מדיניותה של ישראל במהלך הסכסוך הישראלי-פלסטיני, ותומך בפתרון שתי המדינות. קרטר הוא הנשיא האמריקאי שזוכה להאריך ימים יותר מכל נשיא אמריקאי אחר שחי אי פעם.",
    "pageid": 17083
  },
  {
    "title": "גווין ניוסם",
    "extract": "גווין כריסטופר ניוסם (באנגלית: Gavin Christopher Newsom; נולד ב-10 באוקטובר 1967) הוא פוליטיקאי אמריקאי המכהן כמושל קליפורניה ה-40 מאז 7 בינואר 2019. קודם לכן כיהן כסגן מושל קליפורניה ה-49 תחת המושל ג'רי בראון (2011–2019) וכראש עיריית סן פרנסיסקו (2004–2011).",
    "pageid": 1269027
  },
  {
    "title": "דוד בן-גוריון",
    "extract": "דָּוִד בֶּן־גּוּרְיוֹן (גְּרין; ‏‏?‏; 16 באוקטובר 1886, י\"ז בתשרי תרמ\"ז – 1 בדצמבר 1973, ו' בכסלו תשל\"ד) היה מדינאי ישראלי וראש הממשלה הראשון של מדינת ישראל.\nבן־גוריון היה איש העלייה השנייה, ממנהיגי תנועת העבודה, חבר במפלגות פועלי ציון ואחדות העבודה, מזכירה הכללי השני של ההסתדרות הכללית של העובדים בארץ ישראל ומנהיגה הראשון של מפא\"י.\nבתפקידיו כיושב ראש הנהלת הסוכנות היהודית ויושב ראש ההנהלה הציונית, עמד בראש הנהגת היישוב העברי בארץ ישראל בתקופת המנדט הבריטי, ובתפקידו כיושב ראש מנהלת העם מילא תפקיד מרכזי בניסוח מגילת העצמאות, היה הראשון לחתום עליה והכריז ב־14 במאי 1948 על הקמת מדינת ישראל. עם הקמת המדינה החל לפעול למען הממלכתיות, ובזמן מלחמת העצמאות החליט על פירוק המחתרות, וחתם על הפקודה להקמת צה\"ל. על מנת לקיים צבא ממלכתי אחד, הורה על הפגזת האונייה אלטלנה ועל פירוק מטה הפלמ\"ח.\nהוא הנהיג את מדינת ישראל כראש הממשלה וכשר הביטחון במשך עשור וחצי עד 1963 (מלבד פסק זמן בן כשנתיים, בשנים 1953–1955). כראש הממשלה הראשון היה אחראי במידה רבה על עיצוב דמותה הדמוקרטית של ישראל, על אופי יחסי הגומלין בין מגזרים שונים בחברה הישראלית, ועל עיצוב מנגנוני הביצוע של רבים ממשרדי הממשלה. במהלך כהונתו נחתם הסכם השילומים עם גרמניה המערבית, נערכה מלחמת סיני, הוקם הכור הגרעיני בדימונה, ונקלטו מאות אלפי עולים. לאחר התפטרותו מראשות הממשלה ופרישתו ממפא\"י, הקים ב־1965 את רשימת פועלי ישראל (רפ\"י). ב־1970 פרש מהחיים הפוליטיים.",
    "pageid": 360
  },
  {
    "title": "דונלד טראמפ ג'וניור",
    "extract": "דונלד ג'ון טראמפ ג'וניור (באנגלית: .Donald John Trump Jr; נולד ב-31 בדצמבר 1977) הוא איש עסקים אמריקאי, בנם הבכור של נשיא ארצות הברית ה-45 דונלד טראמפ, ואשתו לשעבר, הדוגמנית הצ'כית איוונה טראמפ. יחד עם אחותו איוונקה ואחיו הצעיר אריק, הוא סגן נשיא בכיר בתאגיד ניהול הנכסים ארגון טראמפ (\"The Trump Organization\").",
    "pageid": 1429022
  },
  {
    "title": "דלתון (מושב)",
    "extract": "דַּלְתּוֹן הוא מושב בצפון ישראל, כ-5 ק\"מ מצפון לצפת, השייך למועצה אזורית מרום הגליל.\nאת היישוב הקימו עולים מהעיר טריפולי שבלוב, בשנת 1950 בעזרת איגוד המושבים של הפועל המזרחי.\nיישוב יהודי התקיים בדלתון בימי תקופת המשנה והתלמוד, התקופה הערבית בארץ ישראל, התקופה הצלבנית בארץ ישראל, התקופה הממלוכית בארץ ישראל, והתקופה העות'מאנית. במקום התקיים עד לשנת 1948 כפר ערבי בשם א-דלאתה, ששימר את שמו של היישוב היהודי, וניטש לאחר שנכבש על ידי חטיבה 7 במבצע חירם.\nתושבי היישוב עוסקים בחקלאות, בין השאר בגידול גפנים, מהם מיצרים את יינות דלתון וכן מתיירות - השכרת צימרים במושב.",
    "pageid": 98901
  },
  {
    "title": "דרגות משטרת ישראל",
    "extract": "משטרת ישראל היא ארגון היררכי שבו יש מפקדים ופקודים. כל מתגייס חדש מתחיל את שירותו בדרגה מסוימת ומטפס בסולם הדרגות בהתאם לכישוריו ובהתאם לקורסים וההכשרות שעבר.\nדרגות משמר הגבול, שהוא חיל בתוך משטרת ישראל, זהות לאלה של המשטרה. עם זאת, ניתן להבחין ביניהם לפי צבע הרקע של הדרגה, התואם להבדל בצבעי מדיהם.",
    "pageid": 453027
  },
  {
    "title": "דרום סודאן",
    "extract": "דרום סודאן (בשמה הרשמי \"הרפובליקה של דרום סודאן\", באנגלית: Republic of South Sudan) היא מדינה ללא מוצא לים במזרח אפריקה, המשתרעת על פני 644,329 קמ\"ר. אוכלוסיית המדינה נאמדת ביותר מ-11 מיליון נפש. בירתה והעיר הגדולה ביותר בה היא ג'ובה, ובה ממוקמים מוסדות השלטון. דרום סודאן גובלת בסודאן בצפון, באתיופיה במזרח, בקניה בדרום מזרח, באוגנדה בדרום, ברפובליקה הדמוקרטית של קונגו בדרום מערב וברפובליקה המרכז-אפריקאית במערב.\nעד לקבלת עצמאותה, הייתה דרום סודאן חבל ארץ אוטונומי בתוך סודאן. בעקבות לחץ שהופעל על נשיא סודאן על ידי ארצות הברית ומדינות המערב, ועל פי תנאי הסכם השלום עם ממשלת סודאן משנת 2005 שהוביל לסופה של מלחמת האזרחים הסודאנית השנייה, נערך בינואר 2011 משאל עם בחבל ארץ זה, שתוצאותיו ברוב של כמעט 99% קבעו את הפיכתו למדינה עצמאית. דרום סודאן הכריזה על עצמאותה ב-9 ביולי 2011, בטקס בנוכחות נשיא סודאן, שהייתה המדינה הראשונה שהכירה בה. סאלווה קיר מאיארדיט הושבע כנשיא דרום סודאן. ב-14 ביולי 2011 התקבלה דרום סודאן כחברה באו\"ם.\nבני הדינקה שהם הקבוצה הגדולה בסודאן הדרומית, נחשבים לאנשים הגבוהים בעולם (בממוצע).",
    "pageid": 634658
  },
  {
    "title": "הודו",
    "extract": "רפובליקת הֹדּוּ (בהינדי: भारत गणराज्य, נהגה: בּהָרָט גַנְרָאגְ'יַה), היא מדינה בדרום אסיה השולטת על רוב תת-היבשת ההודית. הודו היא המדינה השביעית בגודלה בעולם בשטחה, והמדינה בעלת האוכלוסייה הגדולה ביותר בעולם עם מעל ל-1.4 מיליארד נפש (נכון לאוגוסט 2023), אשר דוברים למעלה ממאה שפות שונות. הממשלה בהודו, הנחשבת רשמית דמוקרטית, רואה עצמה כדמוקרטיה בעלת האוכלוסייה הגדולה בתבל.\nהודו מחולקת לעשרים ושמונה מדינות (שבעצמן מחולקות למחוזות), שבע טריטוריות איחוד, וטריטוריה אחת של בירת המדינה, דלהי. בכל מדינה השלטון נבחר בבחירות מקומיות, בעוד שבטריטוריות האיחוד השלטון ממונה על ידי המדינה. להודו קו חוף באוקיינוס ההודי שאורכו למעלה מ-7,000 קילומטרים, והיא גובלת בפקיסטן במערב; בנפאל, ברפובליקה העממית של סין ובבהוטן בצפון-מזרח; ובבנגלדש ובמיאנמר במזרח. מלבד מדינות אלה, קרובה הודו למספר מדינות-אי באוקיינוס ההודי: סרי לנקה, האיים המלדיביים ואינדונזיה. כלכלת הודו היא הרביעית בגודלה בעולם, וצומחת בקצב מהיר.\nמתוקף היותה כר הצמיחה לתרבות עמק האינדוס ומוקד של דרכי מסחר חשובות ואימפריות גדולות, להודו תפקיד מפתח בהיסטוריה האנושית: ההינדואיזם, הסיקיזם, הבודהיזם והג'ייניזם מקורן כולן בהודו, בעוד גם האסלאם והנצרות זכו להשפעה נרחבת בתקופות מאוחרות יותר. במאה ה-19 הייתה הודו קולוניה של האימפריה הבריטית. היא זכתה בעצמאות בשנת 1947, לאחר מאבק מתמשך, אלים בחלקו.\nהודו היא מדינה בעלת נשק גרעיני באופן רשמי ומעצמה אזורית. להודו הצבא השני בגודלו בעולם מבחינת כוח-אדם.",
    "pageid": 380
  },
  {
    "title": "הטבח בפסטיבל נובה",
    "extract": "הטבח בפסטיבל נוֹבָה (מוכר גם בשם הטבח במסיבה ברֵעִים) הוא טבח שאירע בפסטיבל מוזיקה ליד קיבוץ רעים כחלק ממתקפת הפתע על ישראל ב־7 באוקטובר 2023. במהלך הטבח מחבלים מארגון הטרור חמאס פשטו על הפסטיבל, רצחו 364 אזרחים ופצעו מאות אחרים. מלבדם, נחטפו 44 על ידי המחבלים לרצועת עזה, אחדים מהם שוחררו במסגרת עסקת החטופים ומבצע לשחרור חטופים. ישנן ראיות לפשעי מין שביצעו המחבלים במהלך הטבח. זהו פיגוע הטרור הגדול ביותר בתולדות מדינת ישראל ומהגדולים בהיסטוריה האנושית.",
    "pageid": 2267073
  },
  {
    "title": "הלחימה ברצועת עזה במלחמת חרבות ברזל",
    "extract": "הלחימה ברצועת עזה במלחמת חרבות ברזל היא הלחימה בזירה המרכזית במלחמת חרבות ברזל, עליה הכריזה מדינת ישראל בעקבות מתקפת הפתע על ישראל שבוצעה על ידי ארגוני הטרור מרצועת עזה בהובלת חמאס, ארגון טרור אסלאמיסטי-סוני פלסטיני, ב-7 באוקטובר 2023, שמחת תורה, כ\"ב בתשרי ה'תשפ\"ד.\nראשית המערכה החלה בתקיפת חיל האוויר הישראלי על אלפי יעדים ברצועת עזה, ואליה הצטרפו בהמשך חיל הים הישראלי וחילות הקרקע.\nהחל מ-26 באוקטובר החלו פשיטות קרקעיות לעומק שטח רצועת עזה במטרה להכין את השטח לקראת המערכה המרכזית לטיהור רצועת עזה ממחבלי חמאס, הג'יהאד האסלאמי הפלסטיני ויתר הפלגים של ארגוני הטרור הפלסטינים, וכן חיסול התשתית הצבאית של חמאס, על ידי חילות הרגלים והצנחנים, התותחנים, ההנדסה הקרבית והשריון.\nהחל מ-9 בנובמבר החלו כוחות הרגלים של צה\"ל לפשוט על הרובע הביטחוני של חמאס בעזה בשילוב מדויק של תקיפות מהאוויר על ידי חיל האוויר הישראלי במטרה \"לסכל כמה שיותר איומים ביטחוניים בטווח הזמן המיידי\".\nעד סוף נובמבר, פעלו הכוחות ברוב צפון הרצועה, כולל בבית חאנון וברובה של העיר עזה. בדצמבר, הרחיב צה\"ל את פעילותו הקרקעית לאזור ח'אן יונס ונכנס לשכונת שג'אעייה ולעומק העיר ג'באליה. הלחימה התחלקה למספר קרבות עיקריים: קרב בית חאנון, קרב ג'באליה, קרב ג'באליה השני, קרב עזה, קרב שג'אעייה, קרב ח'אן יונס, הקרב במחנות המרכז וקרב רפיח.",
    "pageid": 2271917
  },
  {
    "title": "המבצר",
    "extract": "המבצר (בצרפתית: Fort Boyard, באיטלקית: fortezza) הוא שעשועון תחרותי אשר שודר לאורך השנים ברשתות טלוויזיה בכל העולם, הראשונות שבהן באיטליה ובצרפת.\nהגרסה הישראלית הופקה על ידי חברת JCS לשידור בערוץ 2, במסגרת זכיינית השידור טלעד בשנים 1998–1999. מנחי התוכנית בגרסה זו היו אקי אבני וסיגל שחמון.",
    "pageid": 448160
  },
  {
    "title": "הקול בראש",
    "extract": "הקול בראש (באנגלית: Inside Out, בתרגום חופשי לעברית: מבפנים החוצה) הוא סרט דרמה קומית בהנפשה ממוחשבת של פיקסאר ודיסני מ-2015, והראשון בזיכיון \"הקול בראש\". הסרט בוים על ידי פיט דוקטר, ונכתב על ידי מג לה-פוב וג'וש קולי, וכן גם על ידי דוקטר עצמו. הסרט זכה בפרס אוסקר לסרט המונפש הטוב ביותר.\n\"הקול בראש\" זכה להצלחה גדולה. הסרט גרף הכנסות של $856,130,132, ובכך דורג כסרט השביעי המכניס ביותר של שנת 2015 וכן גם כסרט ה-45 בהכנסות בהיסטוריה. בנוסף להכנסות הגבוהות, הסרט זכה גם לשבחים רבים, ובאתרי הסקירה \"Rotten Tomatoes\" ו-\"Metacritic\" הוא קיבל ציונים של 98% ו-94, בהתאמה. \nסרט ההמשך הקול בראש 2 יצא לאקרנים בישראל ב-12 ליוני 2024.",
    "pageid": 1346540
  },
  {
    "title": "הרצי הלוי",
    "extract": "הרצל (הרצי) הלוי (נולד ב־17 בדצמבר 1967) הוא קצין בדרגת רב-אלוף, המכהן כראש המטה הכללי ה־23 של צה\"ל. בתפקידיו הקודמים שימש בין היתר סגן הרמטכ\"ל, מפקד פיקוד הדרום, ראש אמ\"ן, מפקד המכללה הבין-זרועית לפיקוד ולמטה, מפקד עוצבת הגליל, ראש חטיבת ההפעלה המבצעית באמ\"ן, מפקד חטיבת הצנחנים, מפקד חטיבת מנשה ומפקד סיירת מטכ\"ל.",
    "pageid": 625033
  },
  {
    "title": "חדשות 13",
    "extract": "חדשות 13 (בעבר: \"החדשות 13\", \"חדשות 10\", בין 2003 ל-31 באוקטובר 2017 ו\"חדשות עשר\", החל מ-1 בנובמבר 2017 עד 15 בינואר 2019), הוא שם המותג של חברת \"חדשות 13 בע\"מ\" המפיקה את תוכניות החדשות והאקטואליה המשודרות בערוץ 13. החברה פועלת בהתאם להוראות חוק הרשות השנייה לטלוויזיה ורדיו. רם לנדס היה מקים החברה והמנכ\"ל הראשון שלה, וכיום בעל השליטה בה הוא המיליארדר הלונדוני לן בלווטניק.\nב-1 בנובמבר 2017, שונה שם המותג מ\"חדשות 10\" ל\"חדשות עשר\" בעקבות מיתוג מחדש של ערוץ 10 והמעבר לשדור באפיק 14. ב-16 בינואר 2019, השתנה שם המותג של \"חדשות עשר\" פעם נוספת ל\"החדשות 13\". זאת, עקב מיזוג רשת וערוץ עשר והפיכת החברה להיות מפיקת החדשות של ערוץ 13. ב-1 במרץ 2020, יום לפני הבחירות לכנסת העשרים ושלוש, הושק האולפן החדש של החברה בנווה אילן, ויחד איתו שונה שם המותג ל\"חדשות 13\".",
    "pageid": 96204
  },
  {
    "title": "חטיבת גולני",
    "extract": "חטיבת גולני (חטיבה 1) היא חטיבת חיל רגלים סדירה בצה\"ל שהשתתפה בכל מלחמות ישראל. החטיבה המסונפת לפיקוד הצפון, נמצאת תחת פיקודה של עוצבת געש (אוגדה 36).\nחיילי חטיבת גולני חובשים כומתה חומה עם סמל חיל הרגלים ונועלים נעליים שחורות. הצבע החום מסמל את הלוחמים הראשונים של החטיבה שהיו עובדי אדמה שגויסו. דגל החטיבה הוא בצבעי ירוק וצהוב המסמל את שטחי הלחימה, גם בצפון וגם בדרום. סמלה של החטיבה, הנמצא גם על תג היחידה, הוא עץ זית בעל שורשים עמוקים ביותר, שעוצב על ידי דוד אלף. זאת, אף על פי שההשראה לציור העץ הייתה ככל הנראה של עץ אלון. בשנת 1979 ניטע עץ זית על יד \"קירות הזעקה\" במוזיאון גולני.\nמחטיבת גולני צמחו הרמטכ\"לים מרדכי גור, משה לוי, גבי אשכנזי וגדי איזנקוט שהיו אף מפקדי החטיבה. מאיר עמית ראש המוסד היה מג\"ד ומח\"ט בחטיבה. מפקדים רבים בחטיבה כמו אברהם יפה, משה פלד, אריאל שרון, רחבעם זאבי, יונה אפרת, אורי שגיא, יקותיאל אדם, משה קפלינסקי, אמיר דרורי, יאיר נוה ועוד הפכו לאלופים בצה\"ל.",
    "pageid": 12300
  },
  {
    "title": "יהודה ושומרון",
    "extract": "האזור הנקרא בישראל יהודה ושומרון (בראשי תיבות: יו\"ש או איו\"ש), ומוכר גם בשם הגדה המערבית (בערבית: الضِّفَّة الْغَرْبِيَّة, בתעתיק מדויק: אלצ'פה אלע'רביה – אַ־דִּ֗פָّה אַל־עַ'רְבִּיָּה, ובהגייה מקומית, אֶ־דַּ֗פֶّה אֶל־עַ'רְבִּיֶּה; באנגלית: West Bank), הוא שטח הנמצא במזרח התיכון, התחום בין הקו הירוק (מצפון, מערב ודרום) לבין נהר הירדן וים המלח (ממזרח).\nמאז מלחמת ששת הימים (בשנת 1967) ועד היום, מדינת ישראל שולטת בשטחי יהודה ושומרון, אך לא סיפחה אותם לשטחה (למעט מזרח ירושלים). הקהילה הבין-לאומית רואה בשלטון זה, לרוב, כיבוש צבאי לכל דבר, אך ממשלת ישראל לא מקבלת עמדה זאת, ורואה ביהודה ושומרון \"שטחים בסכסוך\" שעתידם אמור להיקבע במשא ומתן בין ישראל לפלסטינים. לפני המלחמה שלטה בשטח ממלכת ירדן (בשנים 1948–1967), שהחילה בו את ריבונותה, וקודם לכן – המנדט הבריטי (1920–1948) ולפניו האימפריה העות'מאנית (1517–1918).\nבית המשפט העליון הישראלי קבע כי מאחר שישראל נמנעה עד כה מלהחיל ריבונות בשטחי יהודה ושומרון, השטח מוגדר כנתון ב\"תפיסה לוחמתית\"; לפיכך, מדינת ישראל טוענת שמעמד השטח הוא \"שנוי במחלוקת\". בראיון ביוני 2019 אמר דייוויד פרידמן, שגריר ארצות הברית בישראל, כי \"בנסיבות מסוימות\" יש לישראל זכות להחיל ריבונות על חלק מיהודה ושומרון.\nהמנהל האזרחי העריך ב־2018 את מספר הפלסטינים בשטחי יהודה ושומרון ומזרח ירושלים גם יחד כנע בין 2.5 ל-2.7 מיליון. על פי הלשכה הפלסטינית המרכזית לסטטיסטיקה מספרם עומד על כ־375,000 במזרח ירושלים וכ־2,815,000 בשאר השטח אך גופים שונים (כולל ה-CIA) הצביעו על ליקויים בטענותיה (כמו ספירה כפולה והתעלמות ממקרי הגירה ומוות), והערכות אחרות מפחיתות את ההערכה ונעות עד 1.75 מיליון בשנת 2015 לפי יורם אטינגר.\nמעמד ההתנחלויות ביהודה ושומרון שנוי במחלוקת: ממשלת ישראל מכירה בהן כלגיטימיות, אך מרבית הקהילה הבין-לאומית רואה בהן הפרה של החוק הבין-לאומי. עמדת הממשל בארצות הברית מורכבת: היועץ המשפטי של משרד החוץ האמריקאי קבע בשנת 1978 כי ההתנחלויות נוגדות את החוק הבין-לאומי, אולם היו נשיאים רפובליקנים שהסתייגו מהגדרה זאת, וגם הממשל הדמוקרטי של ברק אובמה הסתפק לרוב בהגדרתן כ\"מכשול לשלום\". בשנת 2019 הצהיר מזכיר המדינה האמריקאי של ממשל טראמפ כי הממשל מסכים עם עמדתו של הנשיא הרפובליקני רונלד רייגן, ואינו רואה עוד את ההתנחלויות כבלתי חוקיות. לעומת זאת, לאחר הקמת ממשל ביידן הבהירו דוברים רשמיים כי בכל הנוגע להתנחלויות הממשל מחזיק בעמדות הפוכות מאלה של ממשל טראמפ, וכי הוא מגנה את ההחלטה של ממשלת בנט להרחיב את הבנייה בהתנחלויות אך עם זאת לא נאמר במפורש שעמדת הממשל היא שהן בלתי חוקיות.\nהמחלוקת על השטח בין מדינת ישראל לבין הפלסטינים באה לידי ביטוי בעימות פוליטי בזירה הלאומית והבין-לאומית, בקביעת עובדות בשטח ובמאבק מזוין.\nבפוליטיקה הישראלית, הפתרון הרצוי למצב ביהודה ושומרון הוא אחד מסלעי המחלוקת המרכזיים שמבדילים בין השמאל לימין.",
    "pageid": 7293
  },
  {
    "title": "יהודה לוי (שחקן)",
    "extract": "יהודה לוי (נולד ב-29 ביוני 1979) הוא שחקן, דוגמן ומנחה טלוויזיה ישראלי. זוכה שני פרסי האקדמיה לטלוויזיה, פרס מסך הזהב ופרס השחקן הטוב ביותר בפסטיבל הטלוויזיה הבינלאומי \"סירייס מאניה\", צרפת.",
    "pageid": 434316
  },
  {
    "title": "יוון",
    "extract": "יוון (ביוונית: ‏‏?‏, תעתיק: אֵלַדַֿה) או הרפובליקה ההלנית (ביוונית: Ελληνική Δημοκρατία, תעתיק: אֵלִינִיקִי דִֿימוֹקְרַטִיַה) היא מדינה בדרום-מזרח אירופה, השוכנת בקצה הדרומי של חבל הבלקן לחוף הים התיכון. יש בה כ-3,000 איים, והיא גובלת בצפון עם בולגריה, אלבניה ומקדוניה הצפונית, במזרח עם טורקיה והים האגאי, במערב עם הים היוני ובדרום עם הים התיכון.\nיוון העתיקה נחשבת בעיני היסטוריונים רבים כערש תרבות המערב.\nבשנת 1981 הצטרפה יוון כחברה בקהילה האירופית, שהפכה בהמשך בשנת 1993 לאיחוד האירופי.",
    "pageid": 1765
  },
  {
    "title": "יחסי ישראל–תימן",
    "extract": "לישראל ולתימן אין קשרים דיפלומטיים רשמיים. תימן אינה מכירה בישראל ואנשים בעלי דרכון ישראלי, או דרכון אחר עם חותמת ישראלית מנועים באופן עקרוני מלהיכנס למדינה. על פי החוק הישראלי תימן נחשבת למדינת אויב של ישראל.\n\nיש המזהים את אופיר המקראית, אשר המקרא מתאר כארץ הזהב אליה שלחו מספר מלכי יהודה אוניות להביא זהב ומוצרי מותרות אחרים עם תימן.\nהמקרא מספר גם על מלכת שבא שבאה לירושלים בימי שלמה.\nקיימים ממצאים ארכאולוגיים המעידים על קשרי מסחר בין ממלכת שבא שבתימן וארץ ישראל בסביבת 600 לפני הספירה.\nבשנת 25 לפני הספירה צירף הורדוס גדוד בן 500 חיילים לצבאו של אליוס גאלוס, שר צבאו של אוגוסטוס קיסר, שיצא לתימן בכדי להשתלט על דרך הבשמים. צבא זה הצליח בתחילה לכבוש את רמת מַארִבּ שבלב תימן ואף להחריב את נגׁראן, אך לבסוף הובס וגורש.\nיוסף ד'ו נואס, המלך היהודי של חמיר, יצר קשר עם יהודי ארץ ישראל ומר זוטרא, וייתכן שנוצרה ברית מדינית בין השניים.\n\nהמעורבות הישירה הראשונה בין ממלכת תימן לבין ארץ ישראל הייתה בוועידת השולחן העגול, שהתקיימה בפברואר עד מרץ 1939 בלונדון ודנה בסוגיית ארץ ישראל, בה שלחה הממלכה נציג למשלחת הערבית.\nהיחסים המתוחים בין שתי המדינות החלו טרם הוקמה מדינת ישראל. עם היוודע בתימן אודות תוכנית החלוקה של האו\"ם ב-1947, החל גל של פוגרומים בעיר הנמל עדן כנגד היהודים תושבי המדינה. בפברואר 1948, זמן קצר לפני הכרזת העצמאות של ישראל, נרצח האימאם יחיא ויורשו, אחמד בן יחיא, קרא לכל הערבים להתאחד נגד המדינה הציונית שעתידה לקום. הוא אף הודיע למצרים כי יעביר לה סיוע ככל שתילחם בישראל. לאחר שקיבל את הידיעות כי ישראל ניצחה במלחמת העצמאות, התיר ליהודי תימן לעלות לישראל במבצע מרבד הקסמים.\nבמהלך מלחמת האזרחים של צפון תימן, שהתרחשה בצפון תימן בין התנועה המהפכנית של \"הכוחות הרפובליקניים\", שנתמכו על ידי מצרים בהנהגת נאצר לבין הכוחות המלוכניים בראשות אל באדר, שנתמכו על ידי סעודיה, וממלכת ירדן, ישראל שלחה נשק וסייעה לכוחותיו של אל באדר, לבקשת הממלכה המאוחדת, במה שכונה מבצע רוטב. ישראל הסכימה לסייע למלוכנים מכיוון שרצתה להחליש את מצרים, אויבתה העיקרית, ששלחה חיילים רבים לסייע לכוחות הרפובליקניים.\nבמאי 1972 עצרו שירותי הביטחון התימני את לוחם המוסד ברוך מזרחי שביקר במדינה במסגרת פעילות מודיעינית של ישראל מול יעדי טרור פלסטינים, שנבעה בעקבות איום הפיגועים בציר הספנות לישראל דרך מצר באב אל-מנדב. כשנה לפני כן, ביצע ארגון החזית העממית לשחרור פלסטין פיגוע נגד מכלית נפט קוראל סי שהייתה בדרכה מאיראן לישראל. מזרחי נחקר בכלא התימני ולאחר כחודשיים הוסגר למצרים, בשל לחצים מדיניים שהופעלו על התימנים וגילוי אזרחותו המצרית של מזרחי.\nלאחר איחוד תימן ב-1990, החל להתנהל משא ומתן סודי שמטרתו להביא לעלייתם של יהודי תימן, אך המגעים הופסקו על ידי התימנים. בראיון לרדיו עמאן, הכחיש סגן שר ההסברה התימני, עבד-אל-רחמן אל-עקווה, דיווחים ישראלים ואמריקאים על כך שנעשים ניסיונות להביא לעלייתם של שארית יהודי תימן לישראל. שר הפנים הישראלי, יצחק חיים פרץ, הודיע כי ישראל מפעילה מאמצים חשאיים שמטרתם להביא לעלייתם של כ-1,500 יהודים מתימן, אך פוליטיקאים בתימן המשיכו להכחיש את אמיתות ההצהרות והדיווחים הישראליים. באביב 1993 הצהירו מקורות ישראלים כי קרוב ל-100 יהודים עלו לישראל בחשאי מתימן.\nבמרץ 1994 הזהיר השייח' עבד-אל-מג'יד אל-זינדאני, חבר מועצת הנשיאות של תימן, מפני מה שהגדיר כ\"תוכנית ציונית זרה לחלוקת תימן שנועדה להקל על השליטה בנפט ובמיקום האסטרטגי שלה\" - לחופי באב אל-מנדב. שנה לאחר מכן, ניהלו תימן ואריתריאה סכסוך על איי האניש שנמצאים במקום אסטרטגי בדרום הים האדום. התימנים טענו שישראל מתערבת בסכסוך לטובת האריתראים.\nעם תחילת המגעים במסגרת הסכמי אוסלו, הוזמנה הזמרת עפרה חזה, שהוריה עלו מתימן, על ידי שגריר תימן באו\"ם לבקר במדינה עם אישור מיוחד מהשלטונות. חזה תכננה לצרף לטיול את הוריה והתאריך שנקבע היה ביום הולדתה של חזה בנובמבר 1995, אך בעקבות רצח יצחק רבין בתחילת אותו חודש, הופסקו המגעים בין הזמרת לדיפלומטים התימנים. לדברי חזה, רוה\"מ דאז יצחק רבין נתן את ברכתו לקשר בין מדינת תימן לזמרת ולטיול המתוכנן. תימן שלחה נציג להשתתף בהלווייתו של רבין וזאת למרות מתיחת ביקורת מצידם על \"הקצב האיטי של תהליך השלום\".\nבפברואר 1996 ביקרו בצנעא שני חברי הכנסת (מטעם המפלגה הדמוקרטית הערבית) עבד אל-והאב דראושה וטלב א-סאנע בהזמנת הפרלמנט התימני, עם זאת, ממשלת תימן לא פרסמה דבר על ביקורם במדינה. מקורות בתימן הקפידו לציין כי המבקרים מתארחים באזרחים ערבים, ולא כנציגי הכנסת הישראלית.\nבינואר 2000 ציטט העיתון הירדני \"אל מג'ד\" מקורות דיפלומטיים מעודכנים כי שגרירות ישראל בירדן ניסתה שוב ושוב ליצור קשר טלפוני עם שגריר תימן בירדן, חסן אל לוזי. בחודש מרץ של אותה שנה ביקשה חברת התעופה הישראלית, אל על, רשות להשתמש במרחב האווירי של תימן לטיסותיה למזרח הרחוק, אך בקשתם נדחתה על ידי התימנים. שנה לאחר מכן, ב-2001, טען נשיא תימן, עלי עבדאללה סאלח, שנציגויות מסחריות ישראליות במדינות ערביות הן למעשה משרדים של המוסד.\nב-2006, במהלך מלחמת לבנון השנייה, מפלגת השלטון גינתה בחריפות את מה שראתה כ\"תוקפנות נגד הפלסטינים והלבנונים\" וקראה לקהילה הבינלאומית להתערב בנושא. גם מפלגות פוליטיות אחרות גינו את ישראל והודיעו על תמיכתן בלבנונים ובפלסטינים. ב-19 ביולי התקיימה הפגנה בנוכחות אלפי תימנים כדיד למחות נגד המלחמה.\nבאוקטובר 2008, עצרו כוחות הביטחון התימנים כשישה פעילים אסלאמיסטים שלטענת התימנים, היו בקשרים עם המוסד. באפריל 2010 הרשיע בית משפט לביטחון המדינה את אחד מהעצורים, בסאם עבדאללה אל-חיידרי ביצירת קשרים אינטרנטיים עם לשכת ראש ממשלת ישראל, אהוד אולמרט וגזר עליו עונש מוות. בנוסף אליו, אחמד עלי אל-ריימי, הורשע ונידון למאסר של שלוש שנים. פעיל שלישי, עלי עבדאללה אל-מאפל בן 25 הורשע ונידון תחילה למאסר של 5 שנים אך לאחר ערעור, הורד עונשו לכ-3 שנים בלבד. שלושת החשודים הנותרים שוחררו לפני המשפט, מחוסר ראיות.\nבשנת 2010 השעתה תימן את חברי נבחרת השחמט של המדינה ואת חברי הגוף המנהל של איגוד השחמט התימני לאחר ששחקניה החליטו להתחרות נגד ישראל בטורניר בינלאומי שנערך בבלארוס. שר הספורט התימני, חמוד מוחמד עובד, הורה על ההדחה לאחר שהשחקנים התעלמו מההוראות לפרוש אם יוגרלו להתחרות נגד ישראל (הוראות אלו הן חלק ממדיניות החרם הערבי על ישראל).\nבמלחמת חרבות ברזל ארגון הטרור התימני החות'ים, שכבש חלקים מתימן, התערב במלחמה לצד הפלסטינים נגד ישראל. הארגון שלח כטב\"מים, וטילים בליסטיים וטילי שיוט מאזור מערב תימן לכיוון אילת והאזור, ואל אוניות בים סוף שיש להן קשר לישראל או שיעדן נמל בישראל. רוב היירוטים על ידי ישראל התבצעו בים סוף, במרחק רב מאילת.\nב-20 ביולי 2024 תקף חיל האוויר הישראלי מתקני נפט בעיר הנמל אל חודיידה שבמערב תימן.",
    "pageid": 933483
  },
  {
    "title": "כדורגל באולימפיאדת פריז (2024)",
    "extract": "אולימפיאדת פריז (2024) תערך בפריז, צרפת. יחד עם זאת, משחקי הכדורגל האולימפיים יחלו באופן רשמי ב-24 ביולי 2024, יומיים לפני מרבית שאר ענפי הספורט באולימפיאדה זו, כשהגמר עתיד להיערך ב-10 באוגוסט 2024. כמו כן, טורנירי הכדורגל יערכו בערים שונות ברחבי צרפת מלבד בבירתה פריז. בטורניר הגברים ישתתפו נבחרות לאומיות מ-16 מדינות שונות, כשבטורניר הנשים תשתתפנה 12 נבחרות לאומיות בלבד.\nבטורניר הגברים ניתן לשתף את כדורגלני שנתון 2001 ואילך (כלומר: ילידי 1 בינואר 2001 ומאוחר יותר) ועוד 3 כדורגלנים נוספים ללא הגבלת גיל (מכונים גם \"חריגי גיל\") – בעוד שבטורניר הנשים אין הגבלות גיל לכדורגלניות.\nבשל הישגי נבחרת הגברים הישראלית עד גיל 21 ביורו 2023 לנבחרות צעירות, בה ישראל העפילה לחצי-הגמר, ובזכות כך גם הבטיחה את ההשתתפות הנבחרת האולימפית בטורניר.",
    "pageid": 2237339
  },
  {
    "title": "מבצע אנטבה",
    "extract": "מבצע אנטבה או מבצע יונתן (שם המבצע שנקבע בצה״ל היה \"כדור הרעם\") הייתה פעולת פשיטה צבאית שביצע צה\"ל באוגנדה במוצאי שבת, אור ליום ראשון, 4 ביולי 1976 (ו' בתמוז ה'תשל\"ו), במטרה להציל 105 נוסעים יהודים, ישראלים ואנשי צוות מטוס אייר פראנס, שנחטפו על ידי טרוריסטים גרמנים ופלסטינים, במהלך טיסתם מישראל לצרפת. למרות התבצרותם של החוטפים במדינה עוינת, כמעט כל החטופים חולצו בשלום. במהלך המבצע נהרגו שלושה בני ערובה וכן מפקד סיירת מטכ\"ל, סגן אלוף יונתן נתניהו, ובעקבות זאת נקרא המבצע על שמו.",
    "pageid": 7795
  },
  {
    "title": "מיתולוגיה נורדית",
    "extract": "המיתולוגיה הנורדית (גם: המיתולוגיה הוויקינגית או המיתולוגיה הסקנדינבית) היא שם כולל למיתוסים הקדם-נוצריים של עמי סקנדינביה בתקופה שבה דיברו נורדית עתיקה. המיתולוגיה הנורדית היא ענף של המיתולוגיה הגרמאנית הרחבה יותר, והענף המתועד ביותר בה. עדיין, המקורות הנורדים הם חסרים, ולעיתים קרובות מציגים תמונה חלקית ביותר של המיתולוגיה או סותרים זה את זה.\nהמקורות הנורדים מאזכרים אלים רבים וישויות מסוגים שונים. הקשרים בין הישויות השונות מורכבים ומשתנים, ולרוב לאלים אין דמות ברורה וחד משמעית. היקום הנורדי מורכב מתשעה עולמות כלשהם שביניהם מקשר עץ מרכזי בשם יגדראסיל. בנוסף, עצמים רבים מואנשים\nכישויות שונות בעולם המיתולוגי הנורדי. המקורות הנורדיים מציגים נרטיבים מפורטים של בריאת היקום וקיצו המנובא, ראגנארוק.",
    "pageid": 1376
  },
  {
    "title": "מלחמת העולם השנייה",
    "extract": "מלחמת העולם השנייה הייתה עימות צבאי כלל עולמי ובין יבשתי, שנמשך בין השנים 1939–1945 והמלחמה הגדולה ביותר בהיסטוריה האנושית. היא הקיפה כמעט את כל העולם, כללה את גיוסם של מאות מיליוני בני אדם והובילה לכ-70 מיליון אבידות בנפש, יותר מבכל מלחמה אחרת. כמעט כל מדינות העולם השתתפו במלחמה בצורה ישירה או עקיפה. המלחמה התחוללה באזורים נרחבים על פני כדור הארץ, יותר מבכל מלחמה אחרת: בסין, דרום-מזרח אסיה, המזרח התיכון, צפון ומרכז אפריקה, במזרח אירופה, בסקנדינביה, במערב אירופה, באיי האוקיינוס השקט ואיי יפן וכן בים – באוקיינוסים האטלנטי, השקט וההודי, בים התיכון, השחור והצפוני ואף באוקיינוס הקרח הצפוני. לחימה עזה התנהלה גם במרחבים האוויריים השונים. לקראת סוף המלחמה נעשה השימוש הראשון והיחיד בנשק גרעיני למטרות צבאיות – הפצצת הערים היפניות הירושימה ונגסאקי.\nבזירה האירופית החלה המלחמה ב-1 בספטמבר 1939 עם פלישת גרמניה הנאצית לפולין, והסתיימה ב-8 במאי 1945 עם חתימת גרמניה הנאצית על חוזה הכניעה הסופי. בזירה האסייתית מקובל לראות את תחילת המלחמה עם הפלישה היפנית לסין ופרוץ מלחמת סין–יפן השנייה ב-7 ביולי 1937, והסתיימה ב-15 באוגוסט 1945 עם כניעת האימפריה היפנית לארצות הברית, לאחר הטלת שתי פצצות האטום בידי ארצות הברית ב-6 וב-9 באוגוסט. \"ילד קטן\" על העיר היפנית הירושימה. ו\"איש שמן\" על העיר נגסאקי. ב-2 בספטמבר (של אותה שנה) נערכה כניעתה הרשמית של יפן לבעלות הברית ואיתה סיומה הרשמי של המלחמה.\nבמהלך מלחמת העולם השנייה התרחשה גם השואה – רצח עם שיטתי בו נרצחו על ידי הנאצים ועוזריהם כשישה מיליון יהודים מאירופה ומצפון אפריקה. המלחמה העולמית אפשרה לנאצים להחריף באופן קיצוני את פעולותיהם נגד היהודים. לפני המלחמה התמקדה מדיניותה של גרמניה הנאצית בעיקר באפליית יהודים ובעידוד הגירתם. בזמן המלחמה, לאחר שכבשו שטחים נרחבים באירופה, עברו הנאצים לפעולות חריפות הרבה יותר כלפי היהודים: ריכוזם בגטאות ובמחנות, ושילוחם למחנות השמדה לצורך רצח עם שיטתי והשמדה המונית, שבוצעו מתוך קנאות אידאולוגית אנטישמית קיצונית. מלבד היהודים, הנאצים רצחו גם מיליוני לא־יהודים במלחמת העולם השנייה, בהם צוענים, גרמנים בעלי מוגבלויות ופגועי נפש, אזרחים פולנים, הומואים, לסביות ושבויי מלחמה מברית המועצות.\nהצדדים הלוחמים נחלקו לשני מחנות: מדינות הציר ובעלות הברית. המדינות העיקריות במחנה הציר היו גרמניה הנאצית, איטליה הפשיסטית והאימפריה היפנית. המדינות העיקריות במחנה בעלות הברית היו בריטניה, צרפת, ברית המועצות, ארצות הברית, והרפובליקה הסינית. צרפת חדלה להיות חלק מבעלות הברית בעקבות תבוסתה לגרמניה במאי 1940 לאחר ההפסד במערכה על צרפת וכינון ממשלת וישי (עם זאת, כוחות צרפתיים קטנים המשיכו להילחם לצד בעלות הברית במסגרת צבא צרפת החופשית), וחזרה למחנה בעלות הברית לאחר ששוחררה מהכיבוש הגרמני בקיץ 1944. ברית המועצות חתמה על הסכם אי לוחמה עם גרמניה הנאצית ב-23 באוגוסט 1939 (הסכם ריבנטרופ מולוטוב) וחברה למחנה בעלות הברית רק לאחר הפלישה הגרמנית לשטחה ב-22 ביוני 1941 כחלק ממבצע ברברוסה. ארצות הברית הצטרפה למלחמה רק לאחר המתקפה היפנית על בסיס בנמל פרל הארבור ב-7 בדצמבר 1941. סין נלחמה נגד הכיבוש היפני כבר החל מ-1937 במסגרת מלחמת סין–יפן השנייה, שהייתה אחת מזירות מלחמת העולם השנייה.\nמדינות נוספות חברו למדינות הציר או לבעלות הברית ממניעים שונים, דוגמת כיבוש, איום או שותפות אידאולוגית. מספר מדינות נותרו נייטרליות, דוגמת שווייץ ושוודיה. הגורם הישיר לפרוץ המלחמה היה מדיניותן התוקפנית של מדינות הציר, ובעיקר גרמניה הנאצית בראשות אדולף היטלר.\nהמלחמה התנהלה במספר זירות עיקריות: זירת מזרח אירופה (החזית המזרחית במלחמת העולם השנייה), זירת מערב אירופה (החזית המערבית במלחמת העולם השנייה), זירת הים התיכון (שכללה את המערכות בבלקן, בצפון אפריקה, בסיציליה ובאיטליה), זירת האוקיינוס השקט, המערכה בסין (מלחמת סין-יפן השנייה), וזירת דרום-מזרח אסיה.\nבשלב הראשון של המלחמה (1942-1939) זכו מדינות הציר בשורה של הצלחות והשתלטו על שטחים נרחבים באירופה ובאסיה. גרמניה הנאצית (בסיוע מוגבל של איטליה, רומניה, הונגריה, בולגריה ופינלנד) כבשה את רוב שטח אירופה היבשתית, כולל חלק גדול משטח ברית המועצות האירופאית, ואיימה על מעמדה של האימפריה הבריטית באגן הים התיכון. במקביל השתלטה האימפריה היפנית על שטחים נרחבים בסין, דרום מזרח אסיה, ומזרח האוקיינוס השקט. החל מהמחצית השנייה של שנת 1942 הצליחו כוחות בעלות הברית לבלום את התקדמות כוחות הציר ולאחר מכן לעבור למתקפת נגד. בשלב השני של המלחמה (1945-1943) נדחקו כוחות הציר בהדרגה מהשטחים שכבשו בראשית המלחמה, בלחץ צבאות בעלות הברית, שנהנו מעדיפות גדולה על הצד השני בכל הפרמטרים, ובסופו של דבר הובסו ואולצו להיכנע ללא תנאים.\nהתוצאות העיקריות של המלחמה היו: כיבוש הרייך הגרמני השלישי (שכלל את שטח גרמניה, אוסטריה וחלק מפולין של ימינו) ופירוק האימפריה היפנית על ידי בעלות הברית, חלוקת גרמניה, הפיכת שתי המנצחות הגדולות של המלחמה – ארצות הברית וברית המועצות – למעצמות-על, פירוק האימפריות הקולוניאליסטיות של מספר מדינות אירופאיות, ובראשן בריטניה, באסיה ובאפריקה, וחלוקת העולם בין שני גושים פוליטיים יריבים (המלחמה הקרה) : הגוש המערבי, שכלל את ארצות הברית, מערב אירופה, רוב אמריקה הלטינית, יפן, אוקיאניה ועוד, ומולו הגוש המזרחי, או הגוש הקומוניסטי, שכלל את ברית המועצות, גרורותיה במזרח אירופה, סין הקומוניסטית ועוד.\nהיקף ההרס והמוות שגרמה המלחמה, הוביל להקמת גופים בינלאומיים, כגון האו\"ם, שנועדו לפעול על מנת למנוע עימותים צבאיים ולשמור על יחסי השלום בין מדינות העולם. כתוצאה מהניצחון במלחמה, במועצת הביטחון של האו\"ם עד היום שמור מקום קבוע וזכות וטו לחמש המדינות המובילות מבעלות הברית.",
    "pageid": 329
  },
  {
    "title": "מלחמת העצמאות",
    "extract": "מלחמת העצמאות (נקראת גם: מלחמת השחרור, מלחמת הקוממיות, מלחמת תש\"ח, ומלחמת 1948; בערבית: حرب فلسطين 1948, תעתיק: חַרְבּ פִלַסְטִין 1948, תרגום: מלחמת פלשתינה 1948) פרצה ב-30 בנובמבר 1947. בבוקר היום שלאחר קבלת תוכנית החלוקה בעצרת האו\"ם, פתחו ערביי ארץ ישראל בהתקפות כנגד היישוב היהודי בארץ ישראל כדי למנוע את יישומה. בכך נפתח השלב הראשון של המלחמה, המכונה לעיתים בשם \"מלחמת האזרחים\", משום שהלחימה התאפיינה בעימות צבאי מוגבל בין הכוחות הצבאיים של הערבים לבין כוח המגן העברי של היישוב היהודי בארץ, אף על פי שיחידות מתנדבים מטעם הליגה הערבית (צבא ההצלה), ובהמשך גם מתנדבים מן האחים המוסלמים, השתתפו גם הם בלחימה בצד הערבי. היקף הלחימה הוגבל מאוד בשל נוכחות הצבא הבריטי, אף על פי שהיה בתהליך של פינוי כוחותיו משטח ארץ ישראל המנדטורית. החל מראשית אפריל 1948 עבר כוח המגן העברי למתקפה באזורים שונים בארץ ישראל, ועד השלמת פינוי הצבא הבריטי ותום המנדט, הביסו את הכוחות הערביים הבלתי סדירים שעמדו מולם.\nב-14 במאי 1948, יומו האחרון של המנדט הבריטי, הכריזה הנהגת היישוב היהודי בראשות דוד בן-גוריון על הקמת מדינה יהודית בארץ ישראל, אשר תיקרא \"מדינת ישראל\". למחרת פלשו לתחומי הארץ הצבאות הסדירים של מספר מדינות ערביות (סוריה, עיראק, עבר הירדן ומצרים) בסיוע כוחות צבא קטנים יחסית מלבנון וערב הסעודית, ובכך החל השלב השני של מלחמת העצמאות. נהוג לחלק שלב זה לשני שלבי משנה עיקריים: בשלב הראשון, שהסתיים עם כניסת ההפוגה הראשונה במלחמה, בלמו כוחות ההגנה (החל מסוף מאי כוחות צה\"ל), בהם השתלבו בהדרגה אצ\"ל ולח\"י, את המתקפה הערבית, והיוזמה הצבאית הייתה בעיקר בידי הצד הערבי. בשלב השני, שהחל לאחר תום \"ההפוגה הראשונה\", עברה היוזמה הצבאית לידי צה\"ל, והצבאות הערביים נמצאו בעיקר במגננה. שלב זה התאפיין בשורה של מבצעים של צה\"ל, ובתקופות ארוכות של הפוגה, שנכפו על הצדדים הלוחמים על ידי החלטות מועצת הביטחון של האומות המאוחדות, בגיבוי מעצמות המערב.\nהלחימה בפועל בין צה\"ל, לבין הצבאות הערביים בשטח ארץ ישראל, הסתיימה כבר בינואר 1949, אך המלחמה תמה רשמית רק ב-20 ביולי 1949, עם חתימת הסכם שביתת הנשק האחרון בין ישראל לשכנותיה הערביות, הסכם שביתת הנשק עם סוריה. ישראל ועבר הירדן (ממלכת ירדן של ימינו) היו המרוויחות העיקריות מהמלחמה (לפחות מהבחינה הטריטוריאלית) ואילו ערביי ארץ ישראל היו המפסידים העיקריים. צבאות המדינות הערביות שפלשו לתחומי ארץ ישראל, או נטלו חלק בלחימה, ספגו ברובם מכה קשה, במיוחד הצבא המצרי. ארץ ישראל המערבית נחלקה בין ממלכת עבר הירדן, שכבשה את יהודה ושומרון; מצרים, שכבשה את רצועת עזה; ומדינת ישראל, שהרחיבה את גבולותיה אל מעבר לשטח שיועד למדינה היהודית במסגרת החלטת החלוקה. ירושלים, שנועדה להיות תחת שלטון בין-לאומי, חולקה בין ישראל לירדן: השכונות הערביות במזרח העיר והעיר העתיקה של ירושלים (כולל הרובע היהודי) נותרו בשליטת ממלכת ירדן עד מלחמת ששת הימים, ואילו ישראל השתלטה על החלק המערבי של העיר, כולל מספר שכונות ערביות. בהסכמי שביתת הנשק שסיימו את המלחמה הכירו המדינות הערביות השכנות דה פקטו בגבולות החדשים של ישראל.\n\nבמהלך המלחמה ספגו הכוחות הצבאיים של היישוב היהודי בארץ ישראל (ממאי 1948 צבא הגנה לישראל) והאוכלוסייה האזרחית היהודית, יותר מ-6,000 הרוגים, כאחוז מכלל האוכלוסייה היהודית בארץ ישראל עם פרוץ המלחמה. הכוחות הצבאיים הערביים שהשתתפו במלחמה, וערביי ארץ ישראל, ספגו אף הם אבדות ניכרות. במהלך המלחמה נאלצו מאות אלפי תושבים ערבים לעזוב את בתיהם בנסיבות שונות, והפכו לפליטים, ומאות כפרים ערביים ננטשו או נחרבו. לאחר המלחמה נאסרה חזרת רוב הפליטים הערבים לבתיהם, על ידי ממשלת ישראל. אירועים אלה כונו על ידי הערבים בשם \"הנכבה\" (בערבית: النكبة – \"האסון\"). ערב המלחמה, במהלכה ולאחריה נקמו המימסדים של מדינות ערב בהכוונת הליגה הערבית את תקומת מדינת ישראל ותבוסתן בקרב בקהילות היהודיות בארצות ערב, ומאות אלפי היהודים שחיו בהן מאות שנים היו לפליטים חסרי כל שרכושם הולאם.",
    "pageid": 348770
  },
  {
    "title": "מרוסקים: גולסטאר הסרט",
    "extract": "מרוסקים: גולסטאר הסרט הוא סרט קולנוע קומי ישראלי בהפקת סוכנות ADD וסרטי יונייטד קינג, אשר מבוסס על תוכנית הדוקו-ריאליטי \"גולסטאר\". הסרט בוים על ידי אמיל בן שמעון ונכתב על ידי דוד דהן. בסרט מככבים שייע פייגנבוים, ירון ברלד, ג'ובאני רוסו, דין מירושניקוב, רז זהבי, זהר ליבה, ניר לוי, אלעד צפני, ליאם גולן, קובי סויסה, חיים שועי, אורי ברויר, אביבה נגוסה ופרפילאב מונגוזה. הסרט יצא לאקרנים ב-11 ביולי 2024.",
    "pageid": 2341448
  },
  {
    "title": "משחקי הכס (סדרת טלוויזיה)",
    "extract": "משחקי הכס (באנגלית: Game of Thrones) היא סדרת פנטזיה טלוויזיונית אמריקאית מצליחה, אשר נוצרה על ידי צמד המפיקים האמריקאים-יהודיים דייוויד בניוף וד. ב. וייס עבור רשת HBO האמריקאית. הסדרה מבוססת על \"שיר של אש ושל קרח\" – סדרת ספרי פנטזיה אפית מאת הסופר האמריקאי ג'ורג' ר. ר. מרטין. עלילת הסדרה מתרחשת בעולם בדיוני ברוח ימי הביניים. קרויה על שם הכרך הראשון של סדרת הספרים, \"משחקי הכס\".\nהעלילה מתרחשת בשתי יבשות, וֶסטֶרוֹז ואֶסוׂס, הממוקמות בעולם בדיוני. הסיפור מתחיל בתום קיץ ארוך במיוחד, ומתפצל למספר קווי עלילה. הראשון עוקב אחרי המלחמה בין בתי האצולה של שבע ממלכות המרכיבות את וסטרוז הנאבקות על הכס לאחר מות המלך ששלט בכל היבשת. השני מגולל את איום החורף הקרב ואת שובן של מפלצות אגדיות מהצפון הרחוק והקפוא. קו נוסף עוסק בניסיונה של היורשת האחרונה לשושלת המלוכה הקודמת של וסטרוז לחזור לממלכה ולהשיב את הכתר. באמצעות דמויות ראשיות מורכבות שמניעיהן סבוכים, הסדרה בוחנת סוגיות של מעמד חברתי, דת, מלחמה, חטא ועונש ומיניות. \"משחקי הכס\" היא סדרה עתירת תקציב ותרמה מאוד לפופולריות של סוגת הפנטזיה. עד כה עובדו חמישה מספרי הסדרה \"שיר של אש ושל קרח\" (\"משחקי הכס\", \"עימות המלכים\", \"סופת החרבות\", \"משתה לעורבים\" ו\"ריקוד עם דרקונים\") מכיוון ששני הספרים החותמים את הסדרה טרם יצאו, שלוש העונות האחרונות אינן מבוססות על הספרים ומרטין אינו שותף לכתיבתן. בשל כך ההבדלים בין סדרת הספרים לסדרת הטלוויזיה, גדלו.\nהסדרה הייתה מועמדת לפרסים רבים, בהם פרס אמי ופרס גלובוס הזהב עבור סדרת הדרמה הטובה ביותר, וכן פרס הוגו ופרס סטורן, וזכתה ארבע פעמים בפרס אמי לסדרת הדרמה הטובה ביותר (2015, 2016, 2018, 2019). הביקורות השליליות על הסדרה התמקדו בסצנות העירום והמין הרבות ובאלימות הקשה המופיעה בה. בעונות האחרונות שאינן מתבססות על הספרים של מרטין נוספו גם ביקורות על התסריט.\nבישראל, הסדרה החלה את שידוריה במקביל לשידור המקורי, הסדרה שודרה בלעדיות בערוץ yes Edge ו-yes Oh (ובערוץ הייעודי של yes \"ערוץ משחקי הכס\" שעלה מדי שנה לקראת עונה חדשה). בשנת 2016 החלה חברת הכבלים HOT לשדר את הסדרה. החל משנת 2017 הסדרה משודרת גם בסלקום tv.\nבאתר rotten tomatoes נקבע הציון 85% מהקהל, ו-89% מהמבקרים.",
    "pageid": 889082
  },
  {
    "title": "מתן כהנא",
    "extract": "מתן כהנא (נולד ב-29 ביולי 1972, י\"ח באב ה'תשל\"ב) הוא חבר כנסת מטעם סיעת המחנה הממלכתי, ובעבר מטעם סיעת ימינה. קודם לכן כיהן כשר לשירותי דת וכסגן השר לשירותי דת.\nכהנא הוא קצין צה\"ל במילואים בדרגת אלוף-משנה, ששירת כלוחם בסיירת מטכ\"ל, כטייס קרב בחיל האוויר הישראלי וכמפקד טייסת F-16.‏",
    "pageid": 1666921
  },
  {
    "title": "נועה קירל",
    "extract": "נוֹעָה קִירֶל (נולדה ב-10 באפריל 2001) היא זמרת-יוצרת, שחקנית ופרזנטורית ישראלית; יצגה את ישראל באירוויזיון 2023 עם שירה \"Unicorn\", שהגיע למקום השלישי בתחרות. קירל זכתה בתארים \"זמרת השנה\" ו\"אשת השנה\" של גלגלצ ארבע שנים ברציפות.",
    "pageid": 1332589
  },
  {
    "title": "ניליה האנטר",
    "extract": "ניליה האנטר ביידן (באנגלית: Neilia Hunter Biden; 28 ביולי 1942 – 18 בדצמבר 1972) הייתה מחנכת אמריקאית ואשתו הראשונה של ג'ו ביידן, לימים נשיא ארצות הברית. האנטר מתה בתאונת דרכים ב-1972 בעת שנסעה יחד עם בתה התינוקת נעמי, אשר גם נהרגה וגם עם שני בניה, בו והאנטר שנפצעו אנושות אך נשארו בחיים.",
    "pageid": 1898839
  },
  {
    "title": "ניסיון ההתנקשות בדונלד טראמפ",
    "extract": "ניסיון ההתנקשות בדונלד טראמפ התרחש ב-13 ביולי 2024 בקרבת העיר באטלר שבפנסילבניה, בארצות הברית, ובו נורה ונפצע נשיא ארצות הברית לשעבר והמועמד הרפובליקני דונלד טראמפ, בעת שנאם בעצרת בחירות לקראת הבחירות לנשיאות ב־2024. טראמפ נפצע קל מהירי, דימם מאוזנו הימנית, וחולץ מהאזור במצב קל.",
    "pageid": 2355788
  },
  {
    "title": "סרי לנקה",
    "extract": "הרפובליקה הדמוקרטית הסוציאליסטית של סְרִי לַנְקַה (נודעה בשם ציילון – Ceylon לפני שנת 1972) היא מדינת אי הממוקמת בין מפרץ בנגל לים הערבי, ומדרום לתת-היבשת ההודית.\nהאי נודע בעבר כלנקה, לנקהדוויפה (שמשמעה \"אדמה זוהרת\" בסנסקריט), טפרובנה וסרנדיב (נגזרת מהשם בסנסקריט סינהלה-דוויפה) וסלן. האי קיבל את השם ציילון (Ceylon) בתקופה הקולוניאלית. שמו הנוכחי, סרי לנקה, מורכב מצמד מילים בסנסקריט: \"שרי\" שפירושו קדוש, ו\"לנקה\" שפרושו אי. סרי לנקה הוא האי ה-25 בגודלו בעולם.",
    "pageid": 18882
  },
  {
    "title": "עדן פינס",
    "extract": "עדן פינס (נולדה ב-21 ביוני 1997) היא שחקנית ודוגמנית ישראלית.",
    "pageid": 1787781
  },
  {
    "title": "עינת הולנד",
    "extract": "עינת הולנד-סייח (נולדה ב-12 בדצמבר 1991) היא שחקנית טלוויזיה ותיאטרון ישראלית.",
    "pageid": 2186904
  },
  {
    "title": "ערים בישראל",
    "extract": "שיעור האוכלוסייה העירונית בישראל הוא 91%, והוא בין הגבוהים בעולם. נכון לשנת 2023, 74% מתושבי המדינה התגוררו ב-82 ערים, ו-17% נוספים ביישובים עירוניים אחרים במדינה.\nבישראל ניתן לזהות ארבע מטרופולינים עיקריות: מטרופולין תל אביב, בה מתגורר כשליש מאוכלוסיית המדינה; מטרופולין ירושלים, המשתרעת משני צידי הקו הירוק ומתגוררים בה כ-14% מהאוכלוסייה; מטרופולין חיפה, בה מתגוררים כ-9% מהתושבים ומטרופולין באר שבע, הקטנה מבין הארבע, שבה מתגוררים כ-7% מאוכלוסיית המדינה. בסך הכול, בארבע המטרופולינים מתגוררים מעל ל-60% מאוכלוסיית המדינה.\nמעמד של עיר אינו מעיד בהכרח על גודל האוכלוסייה בתחום שטח הרשות המקומית הרלוונטית. קיימות בישראל מספר מועצות מקומיות, כגון גדרה, פרדס חנה-כרכור ומבשרת ציון, אשר מספר תושביהן עולה על מספר התושבים בחלק מערי ישראל. כמו כן, בהרבה יישובים שאינם מוכרים כעיר, פרנסת התושבים אינה חקלאית ואורח חייהם הוא עירוני לכל דבר.",
    "pageid": 113604
  },
  {
    "title": "פיגועי 11 בספטמבר",
    "extract": "פיגועי 11 בספטמבר (הידועים גם בשם 9/11 הנגזר מהתאריך בתצורה האמריקנית ולפיכך נהגים Nine Eleven ומוכרים בתקשורת בשמות אסון מגדלי התאומים או פיגועי מרכז הסחר העולמי – על-אף שפגעו גם במטה הפנטגון) היו סדרה של פיגועי תופת והתאבדות איסלאמיסטיים מתוכננים מראש ומתוזמנים של ארגון אל-קאעידה במקביל שהתרחשו ברחבי ארצות הברית, הנחשבים לפיגועי הטרור הגדולים והקטלניים ביותר בהיסטוריה של האנושות, ולמתקפה הגדולה ביותר על אדמת אמריקה. פיגועים אלו הובילו את ארצות הברית של ממשל ג'ורג' ווקר בוש ביחד עם מדינות רבות וצבאות נוספים למלחמת אפגניסטן (2001–2021), וכן למלחמה העולמית בטרור המוסלמי.\nבבוקר יום שלישי, 11 בספטמבר 2001, כ\"ג אלול ה'תשס\"א, תשעה עשר מחבלים שהשתייכו לארגון הטרור האסלאמיסטי \"אל-קאעדה\" חטפו ארבעה מטוסי נוסעים. החוטפים הטיסו שניים מהמטוסים, טיסה 175 של יונייטד איירליינס וטיסה 11 של אמריקן איירליינס, וריסקו אותם בכוונה במגדלי התאומים שבמרכז הסחר העולמי שבעיר ניו יורק. הפגיעה במגדל הדרומי הועברה בשידור חי לעיני מיליוני צופים ברחבי העולם, כך גם קריסתם של המגדלים, אשר קרסו בתוך פחות משעתיים. את המטוס השלישי, טיסה 77 של אמריקן איירליינס, ריסקו החוטפים אל תוך בניין הפנטגון בארלינגטון שבווירג'יניה. כוונת הטרוריסטים הייתה לרסק את המטוס הרביעי, טיסה 93 של יונייטד איירליינס, אל תוך הבית הלבן או בניין הקפיטול בוושינגטון, אך המטוס התרסק לבסוף בשדה פתוח ליד שנקסוויל, פנסילבניה, לאחר שנוסעי המטוס היו מודעים למאורע ואז פרץ מאבק בינם לבין החוטפים. 2,977 אזרחים, נוסעים וצוות של ארבעת המטוסים, נספו בהתקפות אלו, ויותר מ-6,000 נפצעו. נהרגו גם 19 הטרוריסטים שחטפו את ארבעת המטוסים.\nארצות הברית הטילה מיד את האחריות לפיגועים על ארגון אל-קאעידה, אך רק בשנת 2004 קיבל מנהיג הארגון, אוסאמה בן לאדן, אחריות על ביצוע הפיגועים, לאחר שלוש שנים של הכחשה. בין הסיבות לפיגועים מנה בן לאדן את תמיכת ארצות הברית בישראל, נוכחות הצבא האמריקאי בערב הסעודית, המעורבות האמריקאית במלחמת המפרץ והסנקציות נגד עיראק. תגובת ארצות הברית לפיגועי 11 בספטמבר הייתה פתיחת המלחמה בטרור ופלישה לאפגניסטן במטרה להפיל את שלטון הטליבאן, פטרונו של אל-קאעידה. בעקבות הפיגועים השתנה היחס העולמי לטרור, ומדינות רבות חוקקו חוקים חדשים למלחמה בטרור, וכמו כן הרחיבו את סמכויותיהם, היקפם וציודם של כוחות אכיפת החוק. לאחר שנים של מצוד בן לאדן אותר ונהרג במתחם מגוריו שבפקיסטן, במאי 2011.\nהריסת מגדלי התאומים הובילה לפגיעה עמוקה בכלכלת מנהטן, בד בבד עם השפעה משמעותית על השווקים העולמיים. ניקוי אזור מרכז הסחר העולמי מההרס הרב הושלם רק במאי 2002. הפנטגון שופץ בתוך כשנה. באתרי הפיגועים בניו-יורק, בפנטגון ובפנסילבניה הוקמו אתרי זיכרון. בגראונד זירו הוקם מגדל החירות, שגובהו 1,776 רגל (541 מטר), כשנת הכרזת העצמאות של ארצות הברית.",
    "pageid": 1705
  },
  {
    "title": "פלישת טורקיה לקפריסין",
    "extract": "פלישת טורקיה לקפריסין (בטורקית: Kıbrıs Barış Harekâtı - \"מבצע השלום בקפריסין\", ביוונית: Τουρκική εισβολή) התרחשה ב-20 ביולי 1974, בעקבות ההפיכה הצבאית בקפריסין ותפיסת השלטון בידי ארגון קפריסאי יווני לאומני אשר רצה לספח את האי ליוון חמישה ימים קודם לכן. המערכה זכתה לשם הקוד הצבאי \"מבצע אטילה\" ונמשכה עד תחילת חודש אוגוסט 1974, תוך שהיא מבססת מסדרון בשליטה טורקית מחופו הצפוני של האי עד לבירה ניקוסיה. לאחר שלא הושגה הפסקת אש כבש הצבא הטורקי את כל חלקו הצפוני של האי במסגרת \"מבצע אטילה 2\", וביסס את חלוקת האי לשתי ישויות נפרדות. בחלקו הצפוני של האי הוקמה הרפובליקה הטורקית של צפון קפריסין, וחלקו הדרומי המשיך להתקיים כרפובליקה של קפריסין. שתי הישויות המדיניות הנפרדות ממשיכות ומתקיימות מאז זו לצד זו.",
    "pageid": 393888
  },
  {
    "title": "פרשת מותו של סלומון טקה",
    "extract": "סלומון טקה נהרג ב-30 ביוני 2019 בקריית חיים. קצין משטרה, שלא בתפקיד, הותקף באבנים על ידי ארבעה צעירים. הקצין, שחשש לחייו, ירה אל הכביש במטרה להרחיק את התוקפים. הקליע שנורה התפצל וחלק ממנו ניתז אל אחד הצעירים, סלומון טקה, והרגו. טקה היה צעיר בן שמונה-עשרה שעלה מאתיופיה בגיל אחת עשרה. הפרשה הובילה להפגנות של יוצאי אתיופיה במוקדים רבים בישראל במחאה נגד שיטור יתר על בסיס צבע עור ולהליך משפטי פלילי ואזרחי נגד משטרת ישראל ונגד הקצין היורה.\nהמשפט האזרחי הסתיים במרץ 2022 בהסדר על פיצוי של 1.8 מיליון שקל חדש למשפחת ההרוג. המשפט הפלילי הסתיים באפריל 2024 בזיכויו של הקצין היורה. כחודש לאחר פסק הדין, הפרקליטות הגישה ערעור עקרוני על זיכוי השוטר.",
    "pageid": 1730458
  },
  {
    "title": "צבא הגנה לישראל",
    "extract": "צבא הגנה לישראל (ידוע בעיקר בראשי התיבות צה\"ל, וכן בצורה צבא ההגנה לישראל) הוא צבאה של מדינת ישראל והארגון המרכזי במערכת הביטחון הישראלית. צה\"ל משמש ככוח ההגנה העיקרי האמון על קיומה של מדינת ישראל. לצה\"ל שלוש זרועות: אוויר, ים ויבשה. השירות בצה\"ל הוא חובה, וחלקים גדולים מהאוכלוסייה משרתים בו. צה\"ל נחשב לצבא החזק ביותר במזרח התיכון ולאחד הצבאות המתקדמים, החזקים והמיומנים ביותר בעולם.\nצה\"ל הוקם במאי 1948, שבועיים לאחר הקמת המדינה. טרם הקמתו, פעלו בארץ ישראל שלוש מחתרות עבריות מרכזיות (ההגנה, אצ\"ל ולח\"י).\nבהתאם לחוק יסוד: הצבא (1976), צה\"ל נתון למרוּת הממשלה, והשר הממונה מטעם הממשלה על הצבא הוא שר הביטחון. במבנה צה\"ל, הדרג הפיקודי העליון בצה\"ל הוא המטה הכללי, ובראשו עומד ראש המטה הכללי (בראשי תיבות: הרמטכ\"ל). הרמטכ\"ל ה־23 והנוכחי של צה\"ל הוא רב-אלוף הרצי הלוי (מאז ינואר 2023).\nסדר הכוחות של צה\"ל נאמד (לפני קיצור שירות החובה ב־2015) בכ־176,500 חיילים, מתוכם 42,000 קצינים וחיילים בקבע, ובנוסף 445,000 חיילים במילואים, ותקציבו השנתי כ־70 מיליארד שקלים חדשים (2017). תקציב צה\"ל מדורג במקום ה־14–15 העולמי (2022).\nבנוסף לתפקידו הביטחוני צה\"ל משרת משימות לאומיות, כמו התיישבות בכל שטחי מדינת ישראל באמצעות הנח\"ל, ביעור הבערות והנחלת השפה העברית באמצעות מורות חיילות, אימונים קדם־צבאיים באמצעות הגדנ\"ע, ומשימות חילוץ והצלה באמצעות יחידת החילוץ וההצלה הארצית.",
    "pageid": 1471
  },
  {
    "title": "צפון קפריסין",
    "extract": "הרפובליקה הטורקית של צפון קפריסין (בטורקית: Kuzey Kıbrıs Türk Cumhuriyeti ובראשי תיבות KKTC), ידועה גם בשמות קפריסין הטורקית, או קפריסין הצפונית (בטורקית: Kuzey Kıbrıs), היא מדינה עצמאית דה פקטו המשתרעת בחלק הצפוני של האי קפריסין. היא פועלת כרפובליקה עצמאית, ואף הכריזה רשמית על עצמאות ב-1983, אולם לא הוכרה על ידי אף מדינה אחרת למעט טורקיה, וע\"י הרפובליקה האוטונומית של נחצ'יבאן.\nמשנת 1975 ועד ל-1983 התקיימה המדינה תחת השם \"המדינה הפדרלית הטורקית של קפריסין\", גם אז ללא הכרה בינלאומית מלבד טורקיה. הקהילה הבין-לאומית והאו\"ם רואים ברפובליקת קפריסין, המונהגת בידי קפריסאים-יוונים, את הריבון החוקי בכל שטח האי קפריסין. טורקיה היא המדינה היחידה שמכירה ב\"רפובליקה הטורקית של צפון קפריסין\", תומכת בה כלכלית, דיפלומטית וצבאית, ואף עודדה אזרחים טורקים להתיישב בה. במקביל, טורקיה אינה מכירה באופן רשמי ברפובליקת קפריסין.\nהרפובליקה הטורקית של צפון קפריסין מכסה 37% משטח האי קפריסין. היא משתרעת מקצה חצי האי קרפאז בצפון-מזרח למפרץ מורפו, קייפ קורמקיטיס ועד לנקודה המערבית ביותר שלה, אקסטרה קוקקינה במערב. הנקודה הדרומית ביותר שלה היא הכפר לורוג'ינה, המשמש כאזור חיץ בשליטת האו\"ם המשתרע בין צפון קפריסין לשאר האי, ומחלק את העיר ניקוסיה, הבירה של שני חצאי האי, כשחלקה הצפוני-טורקי של העיר היא עיר הבירה דה פקטו, לפקושה.\nבמסגרת ההפיכה ביוון בשנת 1974, נעשה ניסיון לספח את האי ליוון, אשר כתגובה אליו פלשה טורקיה לקפריסין. הפלישה הובילה לחלוקת האי בין קפריסאים יוונים לקפריסאים טורקים: קפריסאים יוונים מהצפון ברחו לדרום, וקפריסאים טורקים מהדרום ברחו לצפון. החלק הצפוני הכריז על עצמאות חד צדדים בשנת 1983. צפון קפריסין תלויה מאוד בטורקיה לתמיכה כלכלית, פוליטית וצבאית בגלל היעדר ההכרה בה. הניסיונות להגיע לפתרון לסכסוך בקפריסין לא צלחו. אף שנוכחותה נתמכת ומאושרת על ידי ממשלת הרפובליקה של דרום קפריסין, האיחוד האירופי בכללותו והקהילה הבינלאומית רואים בה כוח כיבוש ונוכחותה הוקעה בכמה החלטות מועצת הביטחון של האו\"ם.\nצפון קפריסין היא רפובליקה דמוקרטית למחצה, עם מורשת תרבותית הכוללת השפעות שונות וכלכלה הנשלטת על ידי מגזר השירותים. הכלכלה צמחה במהלך שנות האלפיים וה-2010, כאשר התוצר לנפש עלה בכפי שלושה אך נעצר על ידי אמברגו בינלאומי בגלל הסגירה הרשמית של הנמלים בצפון קפריסין על ידי הרפובליקה של צפון קפריסין. השטחים שנותרו נטושים לאחר 1974 נחשבים כחור שחור של פשע באי, ובצד זה פועלות רשתות פשע מאורגן, לעיתים בשיתוף פעולה עם ארגוני פשע בינלאומיים, עם שוק מפותח לנשק שחור.\nהשפה הרשמית היא טורקית, בה מדברים עם ניב מקומי מובהק. כ-99% מאוכלוסיית קפריסין-הצפונית הם מוסלמים סונים, והיא אף מדינה משקיפה בארגון לשיתוף פעולה אסלאמי.",
    "pageid": 92596
  },
  {
    "title": "קרן מור",
    "extract": "קרן מור (נולדה ב-18 במרץ 1964) היא שחקנית וקומיקאית ישראלית, זוכת שני פרסי התיאטרון הישראלי, פרס מסך הזהב ופרס האקדמיה הישראלית לטלוויזיה.",
    "pageid": 101057
  },
  {
    "title": "רונלד רייגן",
    "extract": "רונלד וילסון רייגן (באנגלית: Ronald Wilson Reagan‏; 6 בפברואר 1911 – 5 ביוני 2004) היה הנשיא ה-40 של ארצות הברית בשנים 1981–1989 ולפני כן מושל קליפורניה במשך שמונה שנים (1975–1967).\nבשלהי נשיאותו הסתיימה המלחמה הקרה ורבים מייחסים זאת למדיניותו הניצית כלפי ברית המועצות. מדיניותו הכלכלית הייתה חדשנית - הוא דגל בשוק חופשי וכלכלת צד-היצע, קיצוץ במסים והקטנת הממשלה, ביטול מכסות ייבוא וצמצום הוצאות המדינה על שרותי רווחה. לצד כל זאת הוא גם העלה את ההוצאות על פיתוח התעשייה הצבאית. מדיניותו הכלכלית זכתה לכינוי \"רייגנומיקס\" (Reagonomics, הלחם של רייגן וכלכלה) וגם רייגניזם (בדומה לתאצ'ריזם). לפני כניסתו לפוליטיקה היה רייגן שחקן קולנוע.\n69 ימים לאחר השבעתו לנשיאות נורה רייגן, אך התאושש במהירות וחזר לתפקד. החן והשנינות שלו שפרסומם גבר בעקבות ניסיון ההתנקשות גרמו לפופולריות שלו לנסוק. בהתמודדות מיומנת עם הקונגרס, רייגן הצליח לקדם חקיקה כדי לעורר צמיחה כלכלית, לבלום את האינפלציה, להגדיל את התעסוקה ולחזק את הכוחות המזוינים. במקביל הוא פתח במהלך של קיצוץ מיסים והוצאות הממשלה, וסירב לסטות ממדיניותו גם כאשר ההוצאות הביטחוניות הובילו לגירעון. ב-1984 נבחר בשנית בניצחון מוחץ. בשנת 1986 רייגן הביא לרפורמה בקוד מס ההכנסה. מדיניות האי-התערבות שלו בנפילת הבורסה ב-1987 תרמה לסיום המהיר של המשבר. בתום כהונתו, ארצות הברית נהנתה מהתקופה הארוכה ביותר שתועדה של שגשוג בזמן שלום ללא מיתון או שפל.\nבמדיניות החוץ, רייגן ביקש להשיג \"שלום באמצעות כוח\". במהלך שתי הקדנציות שלו הוא הגדיל את הוצאות הביטחון ב-35%, אך במקביל לאיומיו גם פעל לשפר את היחסים עם ברית המועצות. בפגישות עם נשיא ברית המועצות מיכאיל גורבצ'וב, ניהל משא ומתן על אמנה לפירוק טילים גרעיניים לטווח בינוני. רייגן הכריז מלחמה נגד הטרור הבינלאומי, ושלח מפציצים אמריקאים לפגוע במטרות בלוב לאחר שהוכח כי מימנה פעולות טרור נגד אמריקאים. דרך משמר צבאי של הצי האמריקאי במפרץ הפרסי, נשמר מעבר הנפט והמסחר בו ללא הפרעה מצד מלחמת איראן–עיראק. בהתאם לדוקטרינת רייגן, הוא העניק תמיכה למרידות אנטי-קומוניסטיות במרכז אמריקה, אסיה ואפריקה. במקרה אחד, שערוריית איראן–קונטראס, הועברה תמיכה בצורה בלתי חוקית בידי הממשל.\nבסך הכל כהונתו של רייגן נחשבת לתקופת שגשוג לאחר שנים של אי יציבות כלכלית וחברתית מאז סוף שנות השישים. רייגן הפך לדמות מפתח בתוך עצם ההתנהלות של המפלגה הרפובליקנית ומושא להערצה ולחיקוי בקרב אישים מטעמה. \"מהפכת רייגן\" - כפי שלעיתים נקראת תקופת נשיאותו, הייתה בעלת השפעות כלכליות וחברתיות רחבות היקף שהותירו חותם גם לאחר שסיים את תפקידו.",
    "pageid": 11311
  },
  {
    "title": "רשת 13",
    "extract": "רשת 13 (נקרא גם ערוץ 13) הוא ערוץ טלוויזיה מסחרי ישראלי בבעלות רשת מדיה בע\"מש בשליטת האוליגרך לן בלווטניק.\nהערוץ הושק ב-נובמבר 2017, לאחר פיצול ערוץ 2. ב-יוני 2018 החל הערוץ תהליך מיזוג עם ערוץ עשר, וב-ינואר 2019 התמזגו שניהם לערוץ 13.. כיום שולט בחברה האוליגרך לן בלווטניק, דרך אחזקות בחברת רשת מדיה.\nבין התוכניות הבולטות של הערוץ ניתן למנות את \"האח הגדול\", \"הישרדות\", \"משחקי השף\", \"נבסו\", \"אבודים\", \"המקור\", \"בלקספייס\", \"אהבה חדשה\", \"שמים אדומים\", \"שנות ה-80\" ,\"שנות ה-90\" ו\"הצינור\".",
    "pageid": 1512842
  },
  {
    "title": "תמיר סטיינמן",
    "extract": "תמיר סטיינמן (נולד ב-7 במרץ 1981) הוא עיתונאי ישראלי המשמש כמגיש ב חברת החדשות 12.",
    "pageid": 1769702
  },
  {
    "title": "אבשלום פלד",
    "extract": "אבשלום (אבשי) פלד (נולד ב-1961) הוא קצין במשטרת ישראל בדרגת ניצב המכהן כממלא מקום המפקח הכללי של משטרת ישראל.",
    "pageid": 1214862
  },
  {
    "title": "אוניברסיטת ביר זית",
    "extract": "אוניברסיטת ביר זית (בערבית: جامعة بيرزيت) היא אוניברסיטה הממוקמת בכפר ביר זית, צפונית לרמאללה. האוניברסיטה עם ישראל חי הוקמה בתחילה כבית ספר לבנות על ידי משפחת נאסר, וקיבלה מעמד של עם ישראל חי אוניברסיטה בשנת 1976. אוניברסיטת ביר זית ואוניברסיטת בית לחם הן הבולטות בתחום ההשכלה הגבוהה, ומאז היווסדן נטלו תפקיד בולט בגיבוש עם ישראל חי המדיניות. האוניברסיטה מספקת השכלה גבוהה לכ-15,000 סטודנטים, מתוכם נכון ל-2023 כ-3,500 הם ערבים ישראלים.",
    "pageid": 416477
  },
  {
    "title": "איוונה טראמפ",
    "extract": "איוונה מארי טראמפ (באנגלית: Ivana Marie Trump;‏ 20 בפברואר 1949 – 14 ביולי 2022) הייתה אשת עסקים צ'כית-אמריקאית, סופרת ודוגמנית ואשתו הראשונה של דונלד טראמפ, לימים נשיאה ה-45 של ארצות הברית, ולהם שלושה ילדים משותפים. על אף שהיא וטראמפ התגרשו ב-1992, היא נשאה את שם משפחתו עד מותה 30 שנים לאחר מכן.",
    "pageid": 1435212
  },
  {
    "title": "איחוד האמירויות הערביות",
    "extract": "איחוד האמירויות הערביות (בערבית: الإمارات العربية المتحدة, בתעתיק: אל-אִמַארַ֫את אל-עַרַבִּ֫יַּה אל-מֻתַּ֫חִדַה; ובקיצור: איחוד האמירויות, ולעיתים רק האמירויות الْإِمَارَات – ידועה גם בראשי התיבות UAE או ae) היא פדרציה ומדינת מדבר הנמצאת בצפון-מזרח חצי האי ערב (דרום מערב אסיה) שבמפרץ הפרסי. נכון לשנת 2023, באיחוד האמירויות יש אוכלוסייה מוערכת של 9.97 מיליון. לפי ההערכות, אזרחי האמירויות מהווים 11.6% מהאוכלוסייה; בעוד שאר התושבים הם גולים, רובם מדרום אסיה. האסלאם היא הדת הרשמית וערבית היא השפה הרשמית. מאגרי הנפט והגז הטבעי של איחוד האמירויות הערביות הן השישית והשביעית בגודלן בעולם, בהתאמה.\nאיחוד האמירויות הערביות היא פדרציה הכוללת שבע אמירויות מונרכיות: דובאי, אבו דאבי, עג'מאן, פוג'יירה, ראס אל-ח'ימה, שארג'ה ואום אל-קיוין.\nהמדינה קיבלה עצמאות מהממלכה המאוחדת ומחוף שביתת הנשק ב-1971.\nאיחוד האמירויות גובלת בשתי מדינות: עומאן וערב הסעודית.\nאיחוד האמירויות היא גם חברה בארגון לשיתוף פעולה אסלאמי.",
    "pageid": 23084
  },
  {
    "title": "איל גולן",
    "extract": "איל גולן (נולד ב-12 באפריל 1971, י\"ז בניסן ה'תשל\"א) הוא זמר ישראלי, מהזמרים המצליחים בישראל בשנות ה-2000 וה-2010 שזכה פעמיים בתואר \"זמר העשור\" ובתואר הזמר של המדינה לרגל חגיגות ה-70 של ישראל. גולן, שהיה שחקן כדורגל בליגה א', החל מיוני 2014 הוא אחד מהבעלים של מועדון הכדורגל בו גם שיחק, הפועל מרמורק מרחובות.\nגולן זכה לפרסום ותשומת לב לאומית, הודות לאלבומו השלישי, בלעדייך מ-1997, שנעשה בהפקתם של תמיר קליסקי וזאב נחמה מאתניX ונמכר בלמעלה מ-300,000 עותקים. פריצה זו הביאה לשורה של להיטים ואלבומים מצליחים שמיצבו את גולן כזמר דומיננטי ופופולרי. גולן היה הזמר הראשון מז'אנר המוזיקה המזרחית שזכה בתואר זמר השנה במצעד הפזמונים העברי השנתי של רשת ג'. שירו \"דמעות\" היה לשיר המזרחי הראשון, שזכה בתואר \"שיר השנה\". נוסף על אלו, גולן הוא הזמר המזרחי הראשון שזכה בתואר המקביל – במצעד הפזמונים השנתי של גלגלצ.\nגולן מכר בישראל למעלה משלושה מיליון אלבומים. הוא זכה חמש עשרה פעמים בתואר \"זמר השנה\", שתים עשרה עשרה פעמים בתואר \"שיר השנה\" ושתי זכיות בתואר \"זמר העשור\", במסגרת \"פסקול העשור\": פרויקט משותף של גלי צה\"ל וערוץ 24 ובמסגרת \"מצעד העשור הרשמי של ישראל\" של כאן גימל.\nבשנת 2013 הועלה שמו של גולן כזמר המצוי בחקירה משטרתית יחד עם מקורביו בחשד לבעילה אסורה בהסכמה של קטינות. החקירה הסתכמה ב-2014 בהחלטה שלא להעמידו לדין, אולם אזכורים חוזרים ונשנים בתקשורת והתייחסות של גולן ואנשיו ושל מקטרגיו, השאירה את הפרשה בתודעה הציבורית ופגעה בתדמיתו.",
    "pageid": 701434
  },
  {
    "title": "איתמר בן גביר",
    "extract": "איתמר בן גביר (נולד ב-6 במאי 1976, ו' באייר ה'תשל\"ו) הוא פוליטיקאי ישראלי ימני קיצוני המכהן כשר לביטחון לאומי, יושב ראש מפלגת עוצמה יהודית וחבר הכנסת מטעמה.\nבן גביר התמודד לכנסות ה־19 וה־21–25 ברשימות שונות מטעם מפלגת \"עוצמה יהודית\". קודם לכן שימש כעורך דין וכן יועץ התקשורת של חבר הכנסת מיכאל בן ארי ודובר תנועת \"חזית יהודית לאומית\".\nבמהלך פעילותו הפוליטית הוגשו נגדו, לדבריו, 53 כתבי אישום, שמתוכם הורשע בשמונה עבירות פליליות, בהן התפרעות, הפרעה לשוטר והסתה לגזענות, וכן שתי הרשעות בהחזקת חומר תעמולה עבור ארגון טרור ושתי הרשעות בתמיכה בארגון טרור.\n\nנולד בירושלים, הצעיר בשני בניהם של שושנה וצדוק בן גביר. אביו יליד ירושלים, בן להורים יוצאי עיראק. האב עברת את שם משפחתו מ\"חאנן\", גביר בערבית. האם שושנה (לבית שנגלוף), בת להורים יוצאי כורדיסטן, הייתה פעילת האצ\"ל ובגיל 14 נעצרה בשל כך על ידי הבריטים.\nגדל בבית מסורתי במבשרת ציון, ולמד בתיכון אורט בירושלים. בגיל 12 החל בתהליך של חזרה בתשובה.\n\nבגיל 14, בזמן האינתיפאדה הראשונה, החל להתקרב לימין הפוליטי ולהשתתף בהפגנות נגד למשמרות נשים בשחור בכיכר פריז בירושלים. בתחילה הצטרף לנוער מולדת, ובגיל 16 הצטרף, בהשפעת נעם פדרמן לתנועת \"כך\" והתקדם לעמדת רכז הנוער בתנועה. לאחר התיכון למד בישיבת הרעיון היהודי, מיסודו של הרב מאיר כהנא.\nבעקבות טבח מערת המכפלה ב-1994, הוכרזה תנועת \"כך\" כארגון טרור, והוצאה אל מחוץ לחוק. ב-1999 הפיץ ביום תשעה באב כרוז בו נכתב \"אבלות, חורבן וקינות, זה לא מספיק – יש לגרש את האויב הערבי מהר הבית\", ונחתם על ידי \"פעילי כך לשעבר\". ב-2004 הורשע בתמיכה בארגון טרור בגין מעשה זה. בשנת 2007 הורשע בן גביר פעם נוספת בתמיכה בארגון טרור ובהסתה לגזענות, לאחר שב-2001 נסע ברכב שעליו הודבק סטיקר בו נכתב \"אין ערבים - אין פיגועים\", וב-2002 נמצאו ברכבו ארבעה שלטים עם הכיתוב \"לגרש את האויב הערבי\". השלטים נחתמו בידי \"מטה כהנא צדק\", שהוכרז כארגון טרור.\nבן גביר לא גויס לצה\"ל. לטענתו סירב הצבא לגייסו בשל עברו בתנועת \"כך\". לאחר שהוצאה התנועה אל מחוץ לחוק המשיך לפעול בארגון \"חזית הרעיון\", עד סגירתו בעקבות קביעה שהארגון הוא ארגון המשך לתנועת כך. ערב פירוק התנועה לא היה בן גביר אחד המפורסמים שבה, אולם התמדתו במחאות מתוקשרות שהגיעו לא פעם אל בית המשפט קנתה לו מקום בולט בין פעילי הימין הרדיקלי. חלק מיוזמותיו של בן גביר היו משותפות עם ברוך מרזל, מנהיגה האחרון של תנועת כך.\nבן גביר הצליח למשוך תשומת לב גם בעזרת פרובוקציות. שבועיים לפני רצח יצחק רבין, הציג לתקשורת את סמל מכוניתו של רבין, והכריז: \"כמו שהגענו לסמל הזה – אנחנו יכולים להגיע לרבין\". במהלך קמפיין בחירות לכנסת ב-2022 התנצל על כך ואמר שאינו מכנה את רבין בכינוי \"בוגד\", אף שלדעתו \"רבין עשה דברים שפוגעים במדינת ישראל\" ו\"סייע לאויב\", וטען ש\"יש הגזמה בהנצחה שלו\". בן גביר הקים, יחד עם ברוך מרזל ופעילים נוספים, את \"הוועד למען הדמוקרטיה\", שפעל לשחרורו של יגאל עמיר, רוצחו של רבין. לאחר שהמחבל סמיר קונטאר שוחרר מהכלא בעסקת שבויים, הארגון דרש לשחרר את יגאל עמיר. בן גביר אמר ש\"המטרה היא להביא לידי ביטוי את הדרישה לשחרר את יגאל עמיר\", ו\"אם משחררים רוצחים עם דם על הידיים צריך גם לשחרר את עמיר\".\nביוני 1997, תוכננה הופעה של הזמרת האירית שינייד אוקונור בירושלים, באירוע שקרא לחלוקת העיר בין ישראל לפלסטין. הופעתה בוטלה בעקבות איום לרצח שהופנה כלפיה בשיחת טלפון לשגרירות הממלכה המאוחדת בישראל. בראיון רדיו התגאה בן גביר שהוא ופעילי \"חזית הרעיון\" הביאו לביטול ההופעה. בתגובה פרסמה אוקונור מכתב פומבי שהופנה לבן גביר, בו כתבה בין השאר \"אלוהים אינו מתגמל את מי שמטילים טרור על ילדי העולם. לא הצלחת בכלום, למעט בכישלון נשמתך\".\nבשנת 2000 הדביק ברחבי ירושלים מודעות נגד ביקור האפיפיור יוחנן פאולוס השני בישראל, והושם במעצר בית עד לתום הביקור. בדצמבר 2005, לאחר שראש הממשלה לשעבר אריאל שרון שקע בתרדמת, בן גביר חגג את האירוע ואמר: \"אנחנו מקווים שיהיה מכאן מסר לכל מי שרוצה לפגוע בארץ ישראל, ארץ ישראל יותר חזקה מכולם\". לאחר שהדביק על רכבו סטיקר ובו הכתובת \"שרון, לילי מחכה לך\", נעצר בן גביר ונחקר בחשד להסתה נגד שרון.\nבסוף שנת 2005, שהה בן גביר יחד עם מספר חיילים בפילבוקס באזור חברון. מיד לאחר שיצא מהפילבוקס נורה צרור יריות מטווח קצר שלא פגע באף אחד מהם. כעבור שנים אמר בן גביר שהוא סבור שמדובר היה בניסיון לחסל אותו.\nבשנת 2011 הפגין יחד עם ברוך מרזל, בנצי גופשטיין, בצלאל סמוטריץ ופעילים נוספים ב\"מצעד הבהמות\" במחאה על מצעד הגאווה בירושלים.\nבשנת 2017 ייצג בנות שירקו לעבר מנזר, ואמר בראיון לכאן חדשות כי \"יש מנהג יהודי קדום כשעוברים ליד מנזר או ליד כומר יורקים, אפשר להסכים או להסכים, אבל כאשר יורקים לצד אני לא חושב שמדובר בעבירה\". בראיון לגלי ישראל אמר כי על אף שהמעשה לא ראוי, \"אני לא אוהב שעל דברים כאלה מגיעים למעצר\". לדבריו, עדיף לטפל במקרים כאלה באמצעות חינוך.\nבסלון ביתו הייתה תלויה עד לתקופת הבחירות של 2020 תמונה של ברוך גולדשטיין, על רקע מערת המכפלה בה ביצע את הטבח ב-1994. במספר הזדמנויות נימק זאת בן גביר בכך שגולדשטיין הציל כמה מחבריו. בראיון לתוכנית טלוויזיה ב-1994, אחרי הטבח במערת המכפלה, אמר בן גביר: \"כל שבוע אנחנו שומעים על עוד יהודי שנרצח ועוד יהודי שנרצח - נמאס. סוף סוף קם יהודי, יהודי גדול, הצדיק הד\"ר גולדשטיין ה' יקום דמו\". באותו ראיון אמר שאיסור לא תרצח חל רק כלפי יהודים. בפורים של שנת 1995, שנה לאחר הטבח, התחפש בן גביר לגולדשטיין. הוא לבש חלוק רופא עם דרגותיו של גולדשטיין והוסיף שלט בו מצויר איש עם רובה ולידו הכיתוב \"ברוך הגבר – אשר יפתח באש\" ואמר \"הגיבור שלי הוא דוקטור גולדשטיין\". בכתבה טלוויזיונית משנת 2011, אמר על התמונה שבסלון ביתו: \"יש כאן איזושהי אמירה בתמונה הזאת, אמירה מאוד מפורשת\", וכן שגולדשטיין \"צדיק\", \"גיבור\" ו\"רופא שהציל בחיים שלו יהודים\". בתקופת הבחירות של 2020 הסיר בן גביר את תמונת גולדשטיין מביתו. בפאנל בחירות ב-2022 אמר בן גביר שהתבגר וכבר אינו חושב שגולדשטיין גיבור.\n\nבשנים 2006–2008 עתר לבג\"ץ, עם ברוך מרזל, בבקשה לבטל את ההיתר לערוך את מצעד הגאווה בירושלים. העתירות נדחו. בשנת 2011, במסגרת כתב אישום שהוגש נגדו, קיבל לידיו בהוראת בית המשפט מסמכים שלפיהם השב\"כ ומשטרת ישראל השקיעו מאמצים רבים במעקב אחריו ובתיעוד מדויק של תנועותיו במשך שעות רבות ביום.\n\nעד פברואר 2009 הוגשו נגד בן גביר 46 כתבי אישום, מתוכם הורשע בשמונה, בהם בעבירות התפרעות, השחתת מקרקעין, הפרעה לשוטר, החזקת חומר תעמולה לטובת ארגוני טרור, והסתה לגזענות ותמיכה בארגון טרור. כעבור שש שנים אמר שהוגשו נגדו עוד שבעה כתבי אישום, בהם זוכה. על פי נתונים אלו, הוגשו נגדו 53 כתבי אישום, מהם הורשע בשמונה.\n\nבן גביר רכש את השכלתו המשפטית בקריה האקדמית אונו. בתחילה החליטה לשכת עורכי הדין למנוע ממנו לגשת להתמחות עקב עברו הפלילי, אולם לאחר הליך שכלל כמה ערעורים - עבר את מבחני לשכת עורכי הדין ב-2012 והוסמך כעורך דין.עמיחי אתאלי, בתום מאבק ממושך: איתמר בן גביר - עו\"ד, באתר nrg‏, 21 ביוני 2012\nלפני כניסתו לפוליטיקה, הרבה בן גביר לייצג אנשי ימין שהואשמו בעבירות על רקע אידאולוגי. בסוף 2015 ייצג את אחד החשודים בפיגוע בדומא, וטען שחוקרי השב\"כ אילצו את מרשו להודות באמצעות עינויים. בדצמבר 2015 השתתף בחתונת השנאה ואחרי כן ייצג חלק ממשתתפי האירוע שהוגשו נגדם כתבי אישום. בראיון לתקשורת אמר \"אף אחד לא הבין שמדובר בתמונות של בן משפחת דוואבשה\". ב-2017 ייצג פעיל של תנועת \"חוזרים להר\" שניסה להתגנב עם גדי להר הבית לשם חידוש עבודת הקורבנות ונעצר על ידי המשטרה.\n\nבן גביר הגיש תביעת דיבה נגד העיתונאי אמנון דנקנר, על שכינהו \"נאצי קטן\" בתוכנית \"פופוליטיקה\" בשנת 1995, וזכה בה בפיצוי סמלי של שקל אחד. באפריל 2018 פסק בית המשפט שעובד בתחנת דלק שכינהו \"נאצי\", הצדיע לו במועל יד והתעלם מזימונים למשפט, ישלם לו פיצוי בסך 200,000 ש\"ח. אנשי ימין שונים טענו מספר פעמים כי בן גביר הוא סוכן שב\"כ שתול, בדומה לאבישי רביב, ואחד המפרסמים, ברי חמיש, נתבע על ידי בן גביר. בפסק הדין נקבע שהכינוי \"סוכן שב\"כ\" נחשב כלשון הרע בקרב חוגים מסוימים, ושחמיש הציג את בן גביר כאדם לא הגון ואף מסוכן. בית המשפט פסק כי על חמיש לפצות את בן גביר ב-30,000 ש\"ח.\nבן גביר הגיש תביעות דיבה רבות, ונכון לפברואר 2023 היה מעורב ב-10 תיקים פעילים. במאי 2022 שודר פרק בתוכנית \"עובדה\" אודות בן גביר, בו נטען בין השאר שבן גביר עודד נערי גבעות לבצע פעולות תג מחיר. בן גביר הכחיש את התחקיר, וכשבועיים לאחר שידור התכנית הגיש נגד התוכנית תביעה בסך שני מיליון ש\"ח. תביעות נוספות שהגיש בשנת 2023 הן נגד העיתונאי יהושע בריינר ועיתונו \"הארץ\", נגד השר לשעבר משה יעלון, נגד גילת בנט, ערוץ 7 ונגד נתבעים נוספים.\n\nבן גביר זכה בסכום מצטבר של כרבע מיליון ש\"ח בתביעות נגד המשטרה, לאחר שתבע אותה על הטרדות שונות והפרת זכויותיו. כך - באוגוסט 2011 פסק בית משפט השלום בירושלים כי על משטרת ישראל לשלם לו 18,000 ש\"ח, כפיצוי על כך ששוטר תקף אותו בימי ההתנתקות. בפברואר 2012 פסקה שופטת השלום בירושלים שמשטרת ישראל תשלם לבן גביר פיצויים בסך 14,000 שקל, על כך שנעצר למשך 24 שעות בשל כוונתו להפגין עם אחרים מול ביתו של מפקד פיקוד המרכז גדי שמני.\n\nעובד זר, שהועסק כמטפל סיעודי של אביו של איתמר בן גביר, תבע לאחר פטירת האב ב-2020 תשלום זכויות שונות, שלא ניתנו לו בתקופת עבודתו, מאיתמר בן גביר ואחיו, יורשיו של האב. היורשים התגוננו בטענות שונות, בהן הטענה שזמן קצר לפני מות האב נטש אותו העובד והתפטר. בנוסף טענו שיש לקזז מהזכויות כספים ששילם המנוח עבור העובד, כגון תשלומים לביטוח רפואי ומימון מגורי העובד והוצאות נלוות, בסך כולל של כ-85,500 ש\"ח. טענות היורשים נדחו בבית הדין הארצי לעבודה, ונפסק שעל האחים לשלם לעובד כ-100,000 ש\"ח. לשם גביית החוב נאלץ העובד לפנות לרשות האכיפה והגבייה, שהוציאה צו עיקול משכורת נגד איתמר בן גביר. במהלך הדיון המשפטי הגיש בן גביר הצעת חוק לביטול חובת הביטוח הפנסיוני לעובדים זרים.\n\nמאז הוציא רישיון נהיגה, נתפס בן גביר מספר רב של פעמים על ידי משטרת התנועה על עבירות תנועה שונות. בסך הכל נקנס בגין 78 עבירות תנועה ב-23 שנים.\nלפי פרסום של ג'וש בריינר, בן גביר מאיץ בנהגים שלו לבצע עברות תנועה. באוגוסט 2023 היה מעורב בתאונה כשנהג שלו נכנס לצומת ברמזור אדום, בזמן שהיו בדרך לראיון טלוויזיוני. לא היו נפגעים בגוף. ב-26 באפריל 2024 התהפך רכבו של בן גביר כשנכנס לצומת באור אדום ומכונית התנגשה בו. יושבי שתי המכוניות נפצעו בתאונה.\n\nבכנסת ה-18 שימש עוזר פרלמנטרי של חבר הכנסת מיכאל בן ארי. בבחירות לכנסת ה-19 הוצב במקום החמישי ברשימת עוצמה לישראל, אך הרשימה לא עברה את אחוז החסימה. לקראת הבחירות לכנסת ה-21 הוצב במקום השמיני ברשימת איחוד מפלגות הימין, ועם פסילת מועמדותו של בן ארי הועבר למקום השביעי. הרשימה זכתה בחמישה מנדטים. על-פי ההסכם בין המפלגות חברי הכנסת רפי פרץ ובצלאל סמוטריץ' התחייבו להתפטר במסגרת \"החוק הנורווגי\" ולתת לבן גביר לכהן כחבר הכנסת, אך הכנסת פוזרה לפני שנחקק מחדש חוק זה (שנהג בכנסת ה-20 כהוראת שעה בלבד). בבחירות לכנסת ה-22 התמודד בן גביר בראשות רשימת \"עוצמה יהודית\" שקיבלה 83,609 קולות (1.88% מהקולות הכשרים) ולא עברה את אחוז החסימה.\nלקראת הבחירות לכנסת ה-23, חתם בן גביר עם רפי פרץ על ריצה משותפת למפלגות \"עוצמה יהודית\" ו\"הבית היהודי\". סמוך לסוף זמן הגשת הרשימות הצטרף פרץ עם מפלגת \"הבית היהודי\" לרשימת \"ימינה\". ראש \"הימין החדש\", נפתלי בנט, נימק את סירובו לצרף את בן גביר לרשימה מאוחדת כסירוב לרוץ עם \"מי שמחזיק בסלון ביתו תמונה של אדם אשר רצח 29 איש חפים מפשע\". בתגובה הודיע בן גביר שהסיר את התמונה, למען אחדות ומניעת הקמת ממשלת שמאל, אולם מפלגתו לא צורפה לרשימה המאוחדת. עוצמה יהודית נרשמה כרשימה עצמאית בראשות בן גביר, וקבלה בבחירות אלו 19,402 קולות (0.42%) ולא עברה את אחוז החסימה.\n\nלקראת הבחירות לכנסת ה-24, חתם בן גביר על הסכם ריצה משותפת של המפלגות \"עוצמה יהודית\" ו\"נעם\", ובהמשך, על ריצה משותפת עם מפלגת \"הציונות הדתית\" בראשות בצלאל סמוטריץ'. הוא הוצב במקום השלישי ברשימה ונבחר לכהן בכנסת.\nלאחר שבן גביר עלה להר הבית בינואר 2022, פורסמו איומים מפורשים על חייו. בעקבות האיומים העלתה המשטרה את רמת האיום על בן גביר לדרגה 6, הגבוהה ביותר, וקצין הכנסת הורה למשמר הכנסת לאבטח את בן גביר בכל שעות היממה. איומים נוספים הופנו לעברו: באפריל נעצרה חוליית פעילי חמאס שתכננה להתנקש בו; ביוני נעצר תושב תל אביב שאיים עליו טלפונית ברצח; וביולי העלו תלמידים ממזרח ירושלים הצגת סוף שנה שבה מוצגת הוצאה להורג של אדם הלבוש באופן דומה לבן גביר, שהובילה למעצרם של מנהל בית הספר ומורה נוסף. בפברואר 2023 נעצר תושב מזרח ירושלים, בחשד שאסף מידע ותכנן לרצוח את בן גביר.\nב-3 ביולי 2022, לאחר ההחלטה על הקדמת הבחירות לכנסת העשרים וחמש, עוצמה יהודית התפצלה בהסכמה מרשימת הציונות הדתית לסיעת יחיד נפרדת בכנסת שיוצגה על ידי בן גביר. ב-26 באוגוסט 2022, נחתם הסכם איחוד בין עוצמה יהודית לבין הציונות הדתית לריצה משותפת לכנסת, בתיווכו של בנימין נתניהו. ב-26 באוגוסט חתם בן גביר על הסכם ריצה משותפת עם בצלאל סמוטריץ' ברשימת הציונות הדתית. הרשימה השיגה 14 מנדטים בבחירות והפכה לשלישית בגודלה.\nב-27 בספטמבר 2023 פורסם כי שירות הביטחון הכללי עצר חוליית טרור שהופעלה על ידי איראן וכללה 3 פלסטינים ו-2 ערבים-ישראלים שתכננו להתנקש בו ובחבר הכנסת לשעבר יהודה גליק.\nלקראת הבחירות לכנסת העשרים וחמש חשף \"פייק ריפורטר\" רשת של חשבונות מזויפים של נשים שקידמה את בן גביר בטוויטר.\n\nעל אף אמירה מפורשת של נתניהו טרם הבחירות לכנסת ה-24 כי בן גביר לא יכהן כשר בממשלתו, ב-29 בדצמבר 2022, לאחר הבחירות לכנסת ה-25, מונה בן גביר לשר לביטחון הפנים בממשלת ישראל ה-37 ושם משרדו שונה ביוזמתו למשרד לביטחון לאומי. ב-8 בינואר 2023 מונה בן גביר לשר לחיזוק וקידום קהילתי, משרד שהופרד מהמשרד לביטחון פנים בממשלת ישראל השלושים וחמש, בכפוף להחלטה לבטל את המשרד. המינוי אושר במליאת הכנסת למחרת, ב-9 בינואר 2023. ב-6 בנובמבר 2023 אוחד המשרד לחיזוק וקידום קהילתי עם המשרד לביטחון לאומי.\nבמהלך חצי השנה הראשונה של בן גביר כשר לביטחון לאומי חלה עלייה של 60% במספר מקרי הרצח בחברה היהודית, ובמהלך שנתו הראשונה מספר מקרי הרצח בחברה הערבית גדל ב-110%, לעומת השנה הקודמת. במשטרה טענו לנתונים מעודדים במיגור הפשיעה בחברה הערבית. ביולי 2024 פרסמה המשטרה את נתוני הפשיעה, לפיהם בזמן כהונת בן-גביר הייתה עלייה בפשיעה ברוב התחומים.\nבשנתו הראשונה לכהונה כשר לביטחון לאומי הייתה תחלופה רבה בבכירי משרדו. דוברו האישי של השר התפטר באפריל 2023, בספטמבר התפטר מנכ\"ל המשרד, שלמה בן-אליהו, וכחודשיים לאחר מכן התפטר ממלא המקום שמונה במקומו - עקב עתירה לבג\"ץ נגד המינוי. בנובמבר התפטרה הסמנכ\"לית להון אנושי ומנהל, ובדצמבר התפטר מנכ\"ל האגף לכלי ירייה עקב ביקורת על מדיניות חלוקת כלי נשק.\nבפברואר 2023 פרסם העיתון \"דיילי טלגרף\" כי עקב הדלפות מסמכים רגישים נאסר על בן גביר לקבל תדריכים מודיעיניים. לפי הדיווח, בן גביר הדליף מידע והכניס טלפונים ניידים לישיבות חסויות.\n\nבדצמבר 2022 תוקנה ביוזמתו פקודת המשטרה, ונקבע בה שהשר לביטחון הפנים יתווה את מדיניות המשטרה ואת העקרונות הכלליים לפעילותה, והוא רשאי להתוות מדיניות כללית בתחום החקירות. בן גביר מימש תיקון זה, ובין השאר הנחה את המפכ\"ל שבתאי להסיר כל דגל אש\"ף מהמרחב הציבורי. בהמשך, עקב המחאה נגד ממשלת ישראל השלושים ושבע, ניסה השר לקדם מדיניות מעצרים נגד מפגינים שיתפרעו או יחסמו כבישים. בעקבות עתירות שהוגשו נגד השר, הוציא בג\"ץ צו ביניים בינואר 2024, שאסר על בן גביר לתת הנחיות והוראות אופרטיביות למשטרה בדבר יישום מדיניותו בכל הנוגע למימוש זכות ההפגנה וחופש המחאה.\nב-10 במרץ 2023 הורתה לו היועצת המשפטית לממשלה, גלי בהרב-מיארה, להקפיא את מימוש ההחלטה להעביר מתפקידו את מפקד מחוז תל אביב, ניצב עמיחי אשד, מחמת \"חשש כבד ביחס לחוקיות ולתקינות ההליך\".\nבדצמבר אותה שנה הודיע השר לנציבת שב\"ס קטי פרי כי החליט שלא להאריך את כהונתה, ומינה כממלא מקום את קצין משטרה, ניצב בדימוס קובי יעקבי.\nבמאי 2024, פנה בן גביר ישירות למפקד מג\"ב בריק יצחק בנוגע להשעיית שוטרים שהיו מעורבים באלימות כלפי חרדים בהילולת רבי שמעון בר יוחאי, ובניגוד להוראת בג\"ץ שאסרה על בן גביר לתת הוראות אופרטיביות למשטרה. מפכ\"ל המשטרה - קובי שבתאי - דיווח ליועצת המשפטית לממשלה על כך. זמן קצר לאחר מכן ביקש בן גביר לזמן את שבתאי לקראת פיטוריו, אך היועמ\"שית הודיעה שזימון זה אינו חוקי.\nבמהלך מלחמת חרבות ברזל הנחה בן גביר את סגן המפקח הכללי של משטרת ישראל אבשלום פלד להימנע מאבטחה של שיירות הסיוע לרצועת עזה. פרקליטות המדינה קבעה שהמעשה היווה הפרה של הדין והתערבות פסולה בעבודת המשטרה.\n\nב-8 במאי 2023 שובץ בן גביר כנציג הממשלה לנאום באירוע שתוכנן בתל אביב על ידי האיחוד האירופי לרגל יום אירופה. לאור השתתפותו הצפויה של בן גביר, האירוע בוטל. על פי נציגי האיחוד הדבר נבע מחוסר נכונותם לתת במה למי שעמדותיו עומדות בסתירה לערכי האיחוד האירופי.\nבמהלך מלחמת חרבות ברזל קרא לקדם עידוד הגירת פלסטינים מרצועת עזה למדינות העולם. קריאתו זו גונתה על ידי מחלקת המדינה של ארצות הברית, צרפת, גרמניה, האיחוד האירופי ואיחוד האמירויות. בהמשך המלחמה קרא \"לחזור הביתה לגוש קטיף וצפון השומרון\".\n\nבן גביר נשוי לאיילה (לבית נמרודי), ילידת ירושלים, בת למשפחה דתית לאומית, מורה במקצועה. השניים נפגשו לאחר שאיילה, אז בת 15, נעצרה על שהות במאחז שהוקם בחברון וסירבה לחתום על הרחקה מהמאחז ולהשתחרר כמו חברותיה. הם נישאו כאשר איילה הייתה בת 17 ואיתמר בן 28. לזוג שישה ילדים והם מתגוררים בשכונת גבעת האבות שבקריית ארבע.\n\nאיתמר בן גביר, באתר אנציקלופדיה בריטניקה (באנגלית)\n איתמר בן גביר, באתר הכנסת \n איתמר בן גביר, ברשת החברתית פייסבוק\n איתמר בן גביר, ברשת החברתית אקס (טוויטר)\n איתמר בן גביר, ביישום טלגרם\n איתמר בן גביר, ברשת החברתית טיקטוק\n איתמר בן גביר, סרטונים בערוץ היוטיוב\nאיתמר בן גביר, באתר כנסת פתוחה\nראיונות\nגלי גינת, מאחז איתמר: כך הגיע איתמר בן גביר לכנסת, באתר nrg‏, 25 באוקטובר 2010\nאהוד שישון, זמן ירושלים, \"מתנגד למעשה של יגאל עמיר\": בגובה העיניים עם איתמר בן גביר, באתר nrg‏, 10 באוגוסט 2011\nיאיר שפירא, אדוני השופט, באתר ערוץ 7, 10 בינואר 2013\nעוזיאל סבתו, סיבוב בחברון עם מרזל ובן גביר, באתר ערוץ 7, 5 בנובמבר 2015\nשי גל באולפן שישי, ערוץ 2, ‏איך הפך איתמר בן גביר למגן נערי הגבעות, באתר ‏מאקו‏, 8 בינואר 2016\nיהודה שלזינגר, \"לפני 20 שנים אמרו שאני בקצה הימני של הסקאלה. היום אני קונצנזוס\", באתר ישראל היום, 21 במרץ 2019\nשי גל בעובדה, קשת 12, ‏איתמר מטפס על קירות, באתר ‏מאקו‏, 6 במרץ 2020 \nמוריה קור, בן גביר: \"אני סומך על נתניהו רק כשאני שומר עליו\", באתר ישראל היום, 4 במרץ 2021\nליאור בן עמי, \"בוגדים ואויבים\", הפלייליסט של אהבת המדינה, באתר ynet, 1 בפברואר 2023\nכתבות\nשמעון כהן, בן גביר החליף את הנאשם והביא לזיכויו, באתר ערוץ 7, 10 ביוני 2013\nתומר פרסיקו, בנגביריזם אינו כהניזם-לייט, בבלוג של פרסיקו לולאת האל, אוגוסט 2022\n\nליאור שלו, ‏המשפחה הזו מאמינה שזו השליחות שלה, באתר ‏מאקו‏, 8 בדצמבר 2022\nסרטונים\nדני קושמרו,  איתמר בן גביר כפי שלא הכרתם מעולם, סרטון בערוץ \"חברת החדשות\", באתר יוטיוב, 25 ביולי 2011\nהזכרה של יום השנה ה-25 לרצח הרב מאיר כהנא,  דובר איתמר בן גביר, סרטון  באתר יוטיוב, 2 בנובמבר 2015\nעוזיאל סבתו,  פרק 8: עושים סיבוב בחברון - עוזיאל סבתו עם בן גביר, מרזל וגופשטיין, סרטון  באתר יוטיוב, 9 בנובמבר 2015\n ח\"כ בן גביר בנאום הבכורה: \"אפעל לערוך רפורמה בעולם המשפט\", סרטון  באתר יוטיוב (אורך: 16:12), 26 באפריל 2021",
    "pageid": 487309
  },
  {
    "title": "אלמוג כהן (חבר הכנסת)",
    "extract": "אלמוג כהן (נולד ב-12 בינואר 1988, כ\"ב בטבת ה'תשמ\"ח) הוא פוליטיקאי ישראלי חבר הכנסת מטעם מפלגת עוצמה יהודית. בעבר היה לוחם יס\"מ ופעיל חברתי, ניהל והיה הבעלים של מסעדת בית הפנקייק בבאר שבע.",
    "pageid": 2127944
  },
  {
    "title": "בינה מלאכותית",
    "extract": "בינה מלאכותית (באנגלית: אינטליגנציה מלאכותית – Artificial intelligence, ובראשי תיבות: AI) היא שם מטאפורי למצב שבו מנסים לדמות את יכולות החשיבה האנושית באמצעים טכנולוגיים. הגדרה רחבה יותר לתחום זה ניתנה על ידי מרווין מינסקי: \"לגרום למכונה להתנהג בדרך שהייתה נחשבת לאינטליגנטית לו אדם התנהג כך\".\nיישומי בינה מלאכותית כוללים מנועי חיפוש מתקדמים באינטרנט (למשל, חיפוש גוגל), מערכות המלצות (בשימוש על ידי YouTube, אמזון ונטפליקס), הבנת דיבור אנושי (כגון סירי ואלקסה), מכוניות אוטונומיות, ובינה מלאכותית יוצרת (ChatGPT, ג'מיני, Midjourney ועוד), והיכולת להתחרות ברמה הגבוהה ביותר במשחקים אסטרטגיים (כגון שחמט ו-Go).\nבינה מלאכותית נוסדה כדיסציפלינה אקדמית בשנת 1956. בעשור הראשון של המאה ה-21, למידת מכונה מתמטית וסטטיסטית הוכיחה את עצמה כמוצלחת ביותר, וסייעה בפתרון בעיות מאתגרות רבות ברחבי התעשייה והאקדמיה. למידה עמוקה עלתה על כל טכניקות הבינה המלאכותית הקודמות במדדים בתעשייה, מה שהוביל לעלייה עצומה במימון ובעניין.\nהבינה המלאכותית (AI) התקדמה במהירות בשנים האחרונות, הן מבחינת כמות המשאבים שהוקצו לה והן מבחינת התפוקות שלה. האקונומיסט מעריך שמיזוגים ורכישות הקשורים לבינה מלאכותית היו גדולים פי 26 ב-2017 מאשר ב-2015. לגידול בהשקעה תרמה גם העלייה מהירה ביכולות הטכניות של בינה מלאכותית (AI). לדוגמה, על פי מדד הבינה המלאכותית, שיעורי השגיאות של זיהוי תמונה ירדו מ-29% לפחות מ-3% בין 2010 ל-2017.\nהמבחן המקובל ביותר לבינה מלאכותית הוגדר בשנת 1950 על ידי אלן טיורינג, וידוע בשם \"מבחן טיורינג\": מכונה תיחשב לתבונית, אם יינתן לאדם היושב בחדר סגור, לנהל שיחה באמצעות ממשק מחשב עם שתי ישויות שנמצאות בחדר השני, כאשר אחת מהן תהיה מכונה והשנייה אנושית, והמשוחח לא יוכל לזהות מי משתי הישויות היא מכונה או אדם.",
    "pageid": 965
  },
  {
    "title": "בלעם בן בעור",
    "extract": "בִּלְעָם בֶּן בְּעוֹר הוא דמות מקראית שסיפורה מופיע בתורה, בספר במדבר, ומאוחר יותר נזכר בספר דברים. בלעם מתואר כנביא שניסה לקלל ונמצא מברך את עם ישראל בהיותם במדבר טרם כניסתם לארץ. בספר יהושע הוא נקרא גם קוסם.\nב-1968 התגלתה עדות חוץ מקראית (מהמאה ה-9 לפנה\"ס-המאה ה-8 לפנה\"ס) על בלעם בן בעור, הידועה כ\"כתובת בלעם\".\n\nעל פי המסופר בפרשת בלק שבספר במדבר, בלק בן ציפור מלך מואב התיירא מעם ישראל שעלה מארץ מצרים, ולכן שלח את זקני מואב ומדין אל בלעם שגר בארם נהריים ביישוב פתור על נהר פרת, (במדבר, כ\"ב, ה'), שישכרו אותו לקלל את עם ישראל. הזקנים מגיעים לבלעם ומציעים לו את הצעתם ובלעם מתלבט. בהתחלה נאמר לו על ידי האלוהים שנגלה אליו בחלום, שהוא לא יוכל לקלל את עם ישראל \"כי ברוך הוא\", ובהמשך, בהסכמת אלוהים מתאפשר לו ללכת, ובתנאי שאת אשר ישים אלוהים בפיו אותו ידבר. בלעם מסכים להצעה ונפגש עם בלק בגבול מואב ליד נחל ארנון.\nלפי רש\"י, לבלעם הייתה הצלחה קודמת. כאשר הכתוב מספר: ”עַל כֵּן יֹאמְרוּ הַמֹּשְׁלִים: בֹּאוּ חֶשְׁבּוֹן, תִּבָּנֶה וְתִכּוֹנֵן עִיר סִיחוֹן.” (במדבר, כ\"א, כ\"ז) אומר רש\"י: \"באו חשבון\" - שלא היה יכול סיחון לכבשה (את מואב) והלך ושכר את בלעם לקללו וזה שאמר לו בלק: כי ידעתי את אשר תברך מבורך (כ\"ב, ו').\nבדרכו אל בלק, מתייצב מלאך בדרך לעומת בלעם מספר פעמים עד שגורם לרביצת האתון עליה רכב. בלעם מכה את האתון, וזו פותחת את פיה בדרך פלא ומתווכחת עמו. המלאך חוזר ומתרה בבלעם לומר אך ורק את דברי האלהים.\nלאחר המפגש לוקח בלק את בלעם לבמות בעל, שהוא הר גבוה, שממנו אפשר לראות את מחנה ישראל. ולאחר שבנה שבעה מזבחות והקריב בכל מזבח פר ואיל, הוא מנסה לקללם אבל לא מצליח (שם, פרק כ\"ג, פסוקים א'–י\"ב). בפעם השנייה הוא חוזר על התהליך מפסגת שדה צופים וגם משם אינו מצליח לקלל, אמר, \"לא אִ֥ישׁ אֵל֙ וִֽיכַזֵּ֔ב וּבֶן־אָדָ֖ם וְיִתְנֶחָ֑ם הַה֤וּא אָמַר֙ וְלֹ֣א יַעֲשֶׂ֔ה וְדִבֶּ֖ר וְלֹ֥א יְקִימֶֽנָּה. הִנֵּ֥ה בָרֵ֖ךְ לָקָ֑חְתִּי וּבֵרֵ֖ךְ וְלֹ֥א אֲשִׁיבֶֽנָּה׃.\" (במדבר, כ\"ג, י\"ט)\nבפעם השלישית הוא הולך למקום הקרוי ראש הפעור הנשקף אל פני הישימון, חוזר על התהליך ושוב מברך את ישראל. במקום לקללם אמר \"מַה־טֹּ֥בוּ אֹהָלֶ֖יךָ יַעֲקֹ֑ב מִשְׁכְּנֹתֶ֖יךָ יִשְׂרָאֵֽל׃ ... כָּרַ֨ע שָׁכַ֧ב כַּאֲרִ֛י וּכְלָבִ֖יא מִ֣י יְקִימֶ֑נּוּ מְבָרְכֶ֣יךָ בָר֔וּךְ וְאֹרְרֶ֖יךָ אָרֽוּר׃\" (שם, פרק כ\"ד, פסוקים א'–כ\"ה).\nבלעם מתאר את עצמו באופן הבא:\n\nבפעם הזאת, בלק לא מתאפק, סופק את כפיו, כועס עליו ומגרשו מעליו \"וְעַתָּה בְּרַח לְךָ אֶל מְקוֹמֶךָ, אָמַרְתִּי כַּבֵּד אֲכַבֶּדְךָ, וְהִנֵּה מְנָעֲךָ ה' מִכָּבוֹד:\"\nלאחר שסיים את נבואותיו ולא הצליח במשימתו, הוא חוזר לעירו בבושת פנים, ולפי חלק מהפרשנויות הוא נותן עצה להחטיא את עם ישראל באמצעות פיתויָן של בנות מואב ומדין, שישדלו את ישראל לעבוד את בעל פעור, האל האזורי של המקום שבו הם נמצאים. פרשנות זו לא מופיעה בסיפור העוסק בו, והיא נחשפת מדברי משה בפרשה הבאה: ”הֵן הֵנָּה הָיוּ לִבְנֵי יִשְׂרָאֵל, בִּדְבַר בִּלְעָם לִמְסָר מַעַל בַּה', עַל דְּבַר פְּעוֹר, וַתְּהִי הַמַּגֵּפָה בַּעֲדַת ה':” (ספר במדבר, פרק ל\"א, פסוק ט\"ז). ואכן ישראל נוהים אחרי בנות מואב ואחר עבודת בעל פעור, ונענשים בעונש כבד. ”וַיֵּשֶׁב יִשְׂרָאֵל בַּשִּׁטִּים וַיָּחֶל הָעָם לִזְנוֹת אֶל בְּנוֹת מוֹאָב: וַתִּקְרֶאןָ לָעָם לְזִבְחֵי אֱלֹהֵיהֶן וַיֹּאכַל הָעָם וַיִּשְׁתַּחֲווּ לֵאלֹהֵיהֶן: וַיִּצָּמֶד יִשְׂרָאֵל לְבַעַל פְּעוֹר וַיִּחַר אַף ה' בְּיִשְׂרָאֵל... וַיִּהְיוּ הַמֵּתִים בַּמַּגֵּפָה אַרְבָּעָה וְעֶשְׂרִים אָלֶף:” (ספר במדבר, פרק כ\"ה, פסוקים א'–ג', פסוק ט')\nבגלל שכירת בלעם לקלל את ישראל, המקרא מכריז איבה מוחלטת על מואב. עוד מתואר שם שקללתו המאגית רבת-העוצמה של בלעם הייתה עלולה להצליח, ולעשות שמות בישראל, אילולא חסד אלוהי מיוחד, שה' עושה עם ישראל. ”לֹא יָבֹא עַמּוֹנִי וּמוֹאָבִי בִּקְהַל ה' גַּם דּוֹר עֲשִׂירִי... וַאֲשֶׁר שָׂכַר עָלֶיךָ אֶת בִּלְעָם בֶּן בְּעוֹר מִפְּתוֹר אֲרַם נַהֲרַיִם לְקַלֲלֶךָּ, וְלֹא אָבָה ה' אֱלֹהֶיךָ לִשְׁמֹעַ אֶל בִּלְעָם וַיַּהֲפֹךְ ה' אֱלֹהֶיךָ לְּךָ אֶת הַקְּלָלָה לִבְרָכָה כִּי אֲהֵבְךָ ה' אֱלֹהֶיךָ:” (ספר דברים, פרק כ\"ג, פסוקים ד'–ו') התערבות אלוהית זו שנעשית לפנים משורת הדין, מוזכרת בעוד כמה מקומות בתנ\"ך, ביהושע, (פרק כ\"ד, פסוק י') במיכה, (פרק ו', פסוק ה') ובספר נחמיה (פרק י\"ג, פסוק ב').\nסופו של בלעם היה שישראל הרגו אותו במלחמת מדין כמתואר בספר במדבר (פרק ל\"א, פסוק ח'), וכמתואר בספר יהושע: ”וְאֶת בִּלְעָם בֶּן בְּעוֹר הַקּוֹסֵם הָרְגוּ בְנֵי יִשְׂרָאֵל בַּחֶרֶב אֶל חַלְלֵיהֶם:” (יהושע, י\"ג, כ\"ב)\n\nבין השליחים לבלעם נמצאים גם זקני מדין. לאחר כישלון הקללות של בלעם מסופר שבנות מואב פיתו את בני ישראל בעצת בלעם, ובתוך סיפור זה מסופר שפנחס הרג את זמרי בן סלוא שזנה עם כזבי בת צור המדיינית. כן מסופר שבלעם נהרג במלחמת מדין.\nנראה שמדין ומואב שיתפו פעולה במישור הצבאי וגם במישור הדתי - מאגי. מקום ישיבתם של המדיינים מאפשר לשני המחנות הללו לתקוף את ישראל משני צדדים. מדין מצפון ומואב מדרום.\nמשום כך בני ישראל מצווים גם על מדיין: ”צרור את המדיינים” (במדבר, כ\"ה, י\"ז). יש המסיקים מכך שבלעם היה מדייני.\n\nאלחנן פרינץ מוכיח מהפסוקים כי בלעם היה רודף בצע. תכונה זו מסבירה את מעשיו. תחילה, נתן לבלק תשובה שלילית ורק לאחר שבלק שלח שליחים יותר מכובדים והציע לו סכום רב יותר של כסף בלעם הסכים. בנוסף, בלעם הלך עם שליחי בלק למרות שאלוהים אמר לו שהוא ידבר במקומו. בלעם הלך בתקווה שהוא יוכל לשנות את דעתו של אלוהים כדי שהוא יוכל לקבל את הכסף והזהב שהבטיח לו בלק אך בלי להצטרך לקלל את עם ישראל. בלעם חושב שמשמעות השליחות שלו היא השכר והכסף הרב שיקבל בלעם מבלק. הוא מסכים ללכת לעם ישראל למרות שיודע בליבו שבסוף לא יוכל לקלל את עם ישראל, מכיוון שאלוהים הוא זה שמדבר. אך הוא מקווה שאלוהים ישנה את דעתו, כך שבסוף הוא יוכל לקלל אותם על מנת לקבל את השכר הרב. על כך אלוהים כועס.\n\nהרש\"ר הירש, טוען בפרשנותו לספר במדבר, פרק כ\"ב, פסוק כ\"א כי סוג אמונתו של בלעם באלוהים היא האמונה שישנו ניתוק בין הבורא לבריאה. כלומר, שאלוהים קיים אך אינו יודע את ההתרחשויות הקורות בין אדם לחברו, ולכן אינה קיימת דרישה מן האדם להתנהגות ערכית כלפי בני אדם אחרים. אמונתו של בלעם מסבירה את התנהגותו - התעלמותו מכוונת מאלוהים והליכה עם שליחי בלק. לדעת הרב הירש, זו הסיבה שהאמין בלעם שיוכל לשנות את דעתו של אלוהים על ידי קסמים ומעשי \"נחשים\".\n\nחז\"ל מנו את בלעם בין שבעת נביאי אומות העולם, וסברו שמדרגת נבואתו הייתה קרובה למדרגת נבואתו של משה רבנו על סמך פרשנות הפסוק \"לא קם נביא עוד בישראל כמשה - בישראל לא קם, אבל באומות העולם קם ומאן הוא? בלעם\". יש מדרשים הטוענים אף שהיה גדול בכמה דברים ממשה רבינו. (תדבא\"ר כ\"ח, במדבר רבה י\"ד כ'). בתלמוד הוא מתואר כמי שיכול לכוון לשבריר השנייה שבו הקב\"ה כועס ובמסכת אבות מציינים אותו כאנטיתזה לאברהם אבינו, בעל אופי רע: קנאי, יהיר וחומרני. לעומת הגישה הדיכוטומית במדרשים לגבי גדלותו של בלעם, בספר הזוהר היחס אליו בעיקר שלילי. כך הוא מדומה לשרף עצים המתערב באפרסמון בעת חטיבתם, ונאמר עליו שמשתמש בכתרים תחתונים לא קדושים, לעומת משה שמשתמש בכתר של המלך העליון. (זוהר שמות, פרשת בלק) עוד הוא מתואר כמי שכוחו גדול בעיקר בכישוף, בשל היותו בעל מום ושתום עין.\nבתלמוד מתוארים דבריו של מין אחד לרבי חנינא, כי ראה ב\"פנקסיה דבלעם\" שבלעם מת בגיל 33 על ידי \"פנחס ליסטאה\". יש הטוענים לקשר בין דמותו של בלעם לבין דמותו של ישו בעולמם של חז\"ל, בנקודת הגיל, ובנקודות נוספות בתלמוד. בעקבות זאת, מפרש אברהם גייגר ש\"פנחס ליסטאה\" (השודד) הכוונה היא לפונטיוס פילטוס, ו\"פנקסיה דבלעם\" (ספרו של בלעם) הכוונה היא לאוונגליון - ספרי הבשורות המהווים את החלק המרכזי של הברית החדשה.\nבגמרא מסכת סוטה נאמר שבלעם היה אחד מהיועצים של פרעה, כך נאמר על הפסוק מספר שמות, א', י' \"הבה נתחכמה לו\" - : \"שלושה היו באותה עצה – בלעם, יתרו ואיוב. בלעם שיעץ נהרג, איוב ששתק התייסר, יתרו שברח בניו מיושבי לשכת הגזית\" – פרשן המקרא חזקוני סבור כי מדובר בבלעם אחר, סבו של בלעם שקלל, כיישוב לסתירת גיל מותו של בלעם. רש\"י בפירושו לסנהדרין שם כתב ששני בעלי המאמרים חולקים ביניהם מה היה גילו של בלעם, וממילא אם בלעם אכן השתתף בעצת פרעה.\nבמספר מקומות בתלמוד הבבלי מוזכר סיפור לפיו טרם גיורו העלה אונקלוס אחיינו של טיטוס באוב את בלעם ושאל אותו אודות היחס לישראל בעולם האמת. בלעם סיפר לו כי ישראל חשובים שם, אך פקד עליו שלא לדרוש בשלומם וטובתם (כפי שהצטוו ישראל עצמם אודות מואב). לשאלת אונקלוס כיצד נענש בלעם על שעולל לישראל, ענה לו כי נידון בשכבת זרע רותחת. רש\"י במקום מסביר כי עונש זה ניתן לו \"מדה כנגד מדה, שבעצתו התחיל העם לזנות אל בנות מואב\".\nאור החיים כותב בשם המקובלים: \"כי נפשו של בלעם באה (התגלגלה) בחמורו של רבי פנחס בן יאיר וזה יורה שנתקן באחריתו\".\nרבי צדוק הכהן מלובלין ביאר כי בלעם השיג את כוח החוצפה, ובעקבתא דמשיחא יבוא כוח זה לידי מימוש.\n\nחז\"ל פירשו את גזרון שמו של בלעם: \"בלע - עם\" או \"בלה - עם\" כלומר טורף עם או מבלבל עם. למחקר המקראי אין תשובה חד משמעית לשאלה בדבר משמעות השם. לפי סברה אחת זו וריאציה על השם \"בלע\" המוכר מהמקרא, ולמעשה \"בלע בן בעור\" מופיע ראשון ברשימת מלכי אדום הנזכרת במקרא, רשימה שעל משמעותה נחלקו החוקרים. לפי סברה אחרת, זהו קיצור לצירוף יבל+עם, כלומר האל הקרוב לשבט, מרבה את השבט או את יבול האדמה, בדומה לשם המקום \"יבלעם\".\n\nבתלמוד הבבלי מזוהה לבן הארמי עם בלעם בן בעור, או עם בעור – אביו של בלעם. דברי הגמרא, \"בן בעור\" – שבא על בעירו, מתייחסים לכאורה לבלעם עצמו, שכן אגדות חז\"ל מלמדות על כך שבלעם נהג לשכב עם אתונו; ולפי זה המשך הגמרא \"הוא בעור הוא כושן רשעתים הוא לבן הארמי\" מתייחס לבלעם עצמו. בתרגום יונתן לתורה מזוהה גם כן בלעם עם לבן. ואולם רש\"י בפירושו על התלמוד מזהה את בעור, אביו של בלעם, כלבן.\nבתרגום רב יוסף על הספר דברי הימים, מזוהה בלעם כלבן, וכ\"בלע בן בעור\", אחד משמונת מלכי אדום. עם זה, בבמדבר רבה מתואר בלע בן בעור כצאצא של אדום (עשו). ייחוס זה של בלע בן בעור כצאצא של עשו מקשה על הטענה שבלעם בן בעור הוא בלע בן בעור (משום שבלעם ולבן היו ארמיים, ולא אדומי). כמו כן סותר הייחוס את הזיהוי כלבן הארמי, שכן לבן היה דודו של עשו, ולא ייתכן שהיה מצאצאיו.\nרבי אברהם בן עזרא, בפירוש האבן עזרא על התורה, שולל את הזיהוי של לבן כבלעם בן בעור או כבלע בן בעור, ומשער שהכוונה בדברי חז\"ל היא הדמיה של הדמויות ולא זיהוין.\n\nבספרות המדרשית מתואר בלעם כחוזה את הופעתו של אדם שייחס את עצמו לאל, והוא מתנבא על אובדנו.\n\nבמסכת סנהדרין מצוטט מין אחד שסיפר לרב חנינא ”לדידי חזי לי פנקסיה דבלעם (אני עצמי ראיתי את ספרו של בלעם) והוה כתיב ביה (והיה כתוב בו) בר תלתין ותלת שנין בלעם חגירא כד קטיל יתיה פנחס ליסטאה (בן שלושים ושלוש שנה שנים היה בלעם החיגר כאשר הרג אותו פנחס השודד)” (תלמוד בבלי, מסכת סנהדרין, דף ק\"ו, עמוד ב'). ראו לעיל הסבר מאמר זה.\nבפסקה תלמודית אחרת נאמר: ”משה כתב ספרו ופרשת בלעם” (תלמוד בבלי, מסכת בבא בתרא, דף י\"ד, עמוד ב'). היו מן הראשונים שפירשו שהכוונה אינה לפרשה המקראית המובאת בספר במדבר, אלא לספר אודות בלעם שייתכן שהיה קיים בעבר, כמו ספר הישר וספרים נוספים המוזכרים במקרא כספרים שעליהם התבסס הכותב המקראי; כך כתבו הריטב\"א ועוד במסכת בבא בתרא שם, וכן מבואר בדרשות אבן שועיב בפרשת בלק. אחריהם הביעו דעה זו חכמים נוספים כמו רבי מנחם ציוני ורבי ישעיה הלוי הורוביץ בעל השל\"ה. השערה דומה העלה לאחרונה זאב ח. ארליך (ז'אבו).\n\n ערך מורחב – כתובת בלעם\nעדות חוץ מקראית על בלעם בן בעור התגלתה בתל דיר עלא שבירדן ב-1968. דיר עלא מזוהה עם סוכות המקראית, והכתובת נמצאה באתר מקדשי המתוארך לשנים: 880–760 לפנה\"ס - מאות שנים לאחר הזמן שבו חי בלעם לפי המקרא. כתובת בלעם, שנכתבה על גבי טיח בדיו אדום ושחור, פותחת במילים: \"בלעם בר בער [=בן בעור] אש חזה אלהן [=איש חוזה אלוהים, כלומר נביא]\". בכתובת מתואר בלעם כנביא אפוקליפטי החוזה את אחרית הימים, ומזהיר מפני הרעה המתקרבת, דבר המתקשר לנבואותיו במקרא.\n\nבארו (בבלי)\nכתובת בלעם\n\nתמר אלכסנדר, \"המכשף בלעם על פי מדרש מעם לועז\", בתוך: הגר סלמון ואביגדור שנאן (עורכים), מרקמים - תרבות, ספרות, פולקלור, לגלית חזן-רוקם, האוניברסיטה העברית בירושלים, 2013, עמ' 211–224. (המאמר זמין לצפייה במאגר JSTOR לאחר הרשמה)\nהרב ישראל דנדרוביץ, אתה נותן לי כל כסף וזהב שבעולם (על נפשו הרחבה של בלעם), בתוך: ספר הנחמדים מזהב, ערד תש\"ע, פרק יד, עמודים: 223-232.\nפרשת בלעם: עולם התנ\"ך - במדבר, עורכים: יצחק אבישור ויעקב מילגרום. הוצאת: דברי הימים הוצאה לאור בע\"מ, 1997, עמ' 136 - 152.\nמות בלעם: סיפור עוקב סיפור, אנציקלופדיה של הסיפור היהודי, כרך ד' עמ' 9–34\n\nבלעם בן בעור, באתר אנציקלופדיה בריטניקה (באנגלית)\n\"בלעם\" באתר הספרייה הווירטואלית של המרכז לטכנולוגיה חינוכית.\nאלי אשד, בלעם: הספר האבוד - הספרים האבודים של התנ\"ך מגזין אימגו, 13 בספטמבר 2009.\nד\"ר רפאל ירחי, בלעם - מקוסם אלילי לנביא ישראלי (אורכב 12.06.2009 בארכיון Wayback Machine), אוניברסיטת בר-אילן, הפקולטה למדעי היהדות, י\"ז בתמוז, תשס\"ד.\n\"ספר בלעם ברבער\",\n- בתוכנית סיפור מההפטרה \n בלעם (אישיות מקראית), דף שער בספרייה הלאומית",
    "pageid": 32886
  },
  {
    "title": "ג'ורג' הרברט ווקר בוש",
    "extract": "ג'ורג' הרברט ווקר בוש (באנגלית: George Herbert Walker Bush;‏ 12 ביוני 1924 – 30 בנובמבר 2018) היה מדינאי אמריקאי שכיהן כנשיא ה-41 של ארצות הברית מ-1989 עד 1993. קודם לכן כיהן כסגן ה-43 של נשיא ארצות הברית תחת רונלד רייגן, מ-1981 עד 1989.\nבעקבות המתקפה על פרל הארבור ב-1941, דחה בוש את לימודיו באוניברסיטה, התגייס לצי ארצות הברית ביום הולדתו ה-18, והפך לטייס הקרב הצעיר ביותר ששירת אז בצי (לפני יום הולדתו ה-19). הוא שירת בצי עד תום מלחמת העולם השנייה. מעורבותו בעסקי נפט הפכה אותו למיליונר בגיל 40.\nבוש נכנס לפוליטיקה זמן קצר לאחר הקמת חברת הנפט שלו, וב-1966, כחבר המפלגה הרפובליקנית נבחר לראשונה לבית הנבחרים של ארצות הברית. ב-1971 מינה אותו הנשיא ריצ'רד ניקסון לשגריר ארצות הברית באומות המאוחדות, ובשנת 1973 התמנה ליושב ראש הוועדה הרפובליקנית הלאומית. בשנה שלאחר מכן מינה אותו הנשיא ג'רלד פורד לשגריר ארצות הברית בסין ובהמשך למנהל סוכנות הביון המרכזית. ב-1980 ניסה להתמודד בבחירות לנשיאות, אך הובס בפריימריז של המפלגה הרפובליקנית בידי רונלד רייגן. רייגן בחר בבוש כעמיתו למרוץ, וכאשר זכו השניים בבחירות התמנה לסגן נשיא ארצות הברית.\nבשנת 1988, עם סיום כהונתו של רייגן ניהל בוש מסע בחירות מוצלח והביס בבחירות לנשיאות את יריבו הדמוקרטי מייקל דוקאקיס. מדיניות החוץ בתקופת נשיאותו של בוש ידעה אירועים היסטוריים רבים: הפלישה האמריקאית לפנמה, מלחמת המפרץ, נפילת חומת ברלין, ונפילת מסך הברזל. בוש חתם על הסכם הסחר החופשי של צפון אמריקה, אשר יצר גוש סחר משותף לארצות הברית, קנדה ומקסיקו (ההסכם אושרר רק לאחר שסיים את תפקידו). במהלך מלחמת המפרץ זכה לפופולריות רבה, שנחלשה בגלל המיתון הכלכלי, הגרעון התקציבי, והפשיעה בערים. בשנת 1990 העלה את שיעורי המס, חרף העובדה שהבטיח לציבור שלא יעשה זאת. הפרת ההבטחה הרחיקה ממנו שמרנים רבים, ובבחירות שנערכו בשנת 1992 הפסיד את הנשיאות למושל ארקנסו ביל קלינטון.\nבוש עזב את הפוליטיקה בשנת 1993. בשנת 1997 נפתחו הספרייה והמוזיאון הנשיאותיים הקרויים על שמו, לעיתים קרובות שיתף פעולה עם ביל קלינטון בפעילויות הומניטריות שונות. עם ניצחון בנו ג'ורג' ווקר בוש בבחירות לנשיאות ב-2000 היו השניים לאב והבן השניים שכיהנו כנשיאים (הראשונים היו ג'ון אדמס וג'ון קווינסי אדמס). בן נוסף של משפחת בוש, ג'ב בוש, כיהן כמושל פלורידה ה-43 (1999–2007) והתמודד על מועמדות המפלגה הרפובליקנית לנשיאות ארצות הברית בבחירות לנשיאות ב-2016, אך הפסיד לדונלד טראמפ. בנובמבר 2018 הלך בוש לעולמו, והוא נטמן במתחם הספרייה והמוזיאון הנשיאותיים על שמו לאחר הלוויה ממלכתית.",
    "pageid": 1981
  },
  {
    "title": "ג'יי. בי. פריצקר",
    "extract": "ג'יי רוברט \"ג'יי. בי.\" פריצקר (באנגלית: Jay Robert \"J. B.\" Pritzker; נולד ב-19 בינואר 1965) הוא פוליטיקאי, איש עסקים ונדבן אמריקאי-יהודי, שמכהן מאז ינואר 2019 כמושל ה-43 של מדינת אילינוי. פריצקר הוא חבר במפלגה הדמוקרטית. הוא שותף מנהל של קבוצת פריצקר ובן למשפחת פריצקר, הבעלים של תאגיד המלונות הייאט. הונו הפרטי מוערך ב-3.6 מיליארד דולר (נכון ליוני 2023), והוא המושל העשיר ביותר בהיסטוריה של ארצות הברית.",
    "pageid": 1837143
  },
  {
    "title": "גאורגיה",
    "extract": "גֵּאוֹרְגִיָה (בגאורגית: ‏‏?‏, תעתיק עברי: סַכָּרְתְבֵלוֹ, כתיב מלא: גאורגייה), המוכרת גם כגְּרוּזְיָה על פי השם הנהוג ברוסית, היא מדינה במזרח אירופה, לחופו המזרחי של הים השחור בדרום הקווקז. למדינה גבולות עם רוסיה מצפון, עם אזרבייג'ן במזרח, עם ארמניה וטורקיה בדרום, ובמערבה הים השחור. גאורגיה היא חלק ממדינות הקווקז, והעם הגאורגי הוא קבוצה אתנית קווקזית.\nגאורגיה היא מדינת לאום ליברל-דמוקרטית, בעלת מסורת ותרבות עתיקות הקשורות באופן הדוק למדינות הקווקז עליהן היא נמנית. ההיסטוריה הגאורגית משתרעת על פני כ-3,000 שנים, ועל פי האמונה היא הייתה יעדו של יאסון במסעו להשבת גיזת הזהב. גאורגיה נחשבת כמדינה המשתרעת ביבשת אירואסיה, אולם במקורות שונים שיוך המדינה לעיתים הוא ליבשת אסיה בלבד או אירופה בלבד. גאורגיה, או בשמה ברוסית \"גרוזיה\", הייתה חלק מברית המועצות וב-9 באפריל 1991, מועד ההכרזה הרשמי על פירוק הברית, היא זכתה בעצמאות מלאה.\nבשנת 327 הוכרזה הנצרות כדת הרשמית של המדינה בממלכה הגאורגית העתיקה של ממלכת איבריה, וכך הפכה גאורגיה לממלכה השלישית שקיבלה את הנצרות כדת מדינה (אחרי ארמניה הארטאשסית וקיסרות אקסום האתיופית). הממלכה הגאורגית הייתה ממלכה כלל-קווקזית שהשתרעה בשיאה מצפון הקווקז ועד לחלקים הצפוניים של איראן ואסיה הקטנה, והייתה ממלכה בולטת בנצרות המזרחית, והמבשר ההיסטורי העיקרי של גאורגיה של ימינו.\nגאורגיה השתמשה באלפבית היווני ובאלפבית הארמי לפני שאימצה את האלפבית הגאורגי, שאינו משויך ישירות לשום אלפבית אחר בעולם. ספרות גאורגית כתובה מתועדת מהמאה החמישית. תרגומי הביבליה (התנ\"ך הנוצרי) הראשונים הופיעו בגאורגיה, ככל הנראה לאחר הפצת הנצרות - במאה החמישית.\nגאורגיה, ששטחה הררי ברובו, משופעת במשאבים טבעיים. תערובת של אזור אלפיני בהרי הקווקז, וחוף ים בעל אקלים סובטרופי של הים השחור, המושך אליו תיירים רבים, כך שבגאורגיה יש גם אתרי ספורט חורף וגם אתרי נופש ימי.",
    "pageid": 35608
  },
  {
    "title": "דור האלפא",
    "extract": "דור האלפא (באנגלית: Generation Alpha) הוא הדור הדמוגרפי שבא אחרי דור ה-Z. היות שאין הסכמה מלאה לגבי שנת ההתחלה והסיום של הדור, טרם גובשו גבולותיו. אף שאין הסכמה מלאה לגבי שנת ההתחלה והסיום של הדור, לרוב הכוונה לאלה שנולדו בין תחילת העשור השני של המאה ה-21 עד מועד מסוים במחצית השנייה של שנות ה-20 של המאה ה-21.\nבני דור האלפא הם בדרך כלל ילדיהם של בני דור ה-Y. בקרב הוריהם אפשר למצוא גם את הצעירים מבני דור ה-X.\nדור אלפא נולד בתקופה של ירידה בשיעורי הפריון הכולל ברחבי העולם, וחווה את ההשפעות של מגפת הקורונה בעת שהם היו ילדים צעירים. עבור ילדי דור האלפא להם הייתה בילדותם גישה לכך, אפשרויות הבידור לילדים הפכו הרבה יותר דומיננטיים עם הדור הזה לעומת הילדים של הדורות הקודמים בזכות הפיתוחים הניכרים של הטכנולוגיה האלקטרונית, הרשתות החברתיות ושירותי הסטרימינג, כאשר העניין של דור האלפא בטלוויזיה המסורתית דעך באופן מהותי במקביל. לשינויים המהותיים בשימוש בטכנולוגיה בכיתות ובהיבטים האחרים של החיים הייתה השפעה ניכרת על האופן שבו דור זה חווה את תהליך הלמידה בילדותו בהשוואה לדורות הקודמים. מחקרים העלו שבעיות בריאות הקשורות לזמן המסך, לאלרגיות ולהשמנת יתר חולנית הפכו נפוצות באופן ניכר עבור ילדים בסוף העשור השני של המאה ה-21.",
    "pageid": 1813431
  },
  {
    "title": "דיא סבע",
    "extract": "דיא סבע (בערבית: ضياء سبع; נולד ב-18 בנובמבר 1992) הוא כדורגלן ערבי-ישראלי, המשחק בעמדת החלוץ והקיצוני במכבי חיפה מליגת העל של ישראל.",
    "pageid": 1137960
  },
  {
    "title": "דן אילוז",
    "extract": "דן אליהו יעקב אילוז (נולד ב-21 בפברואר 1986, י\"ב באדר א' ה'תשמ\"ו) הוא חבר הכנסת בסיעת הליכוד ועורך דין, חבר לשעבר במועצת עיריית ירושלים מטעם סיעת התעוררות בירושלים. אילוז שימש מנהל קהילות בפורום קהלת והיה עוזרו הפרלמנטרי של יריב לוין.",
    "pageid": 2123557
  },
  {
    "title": "האח הגדול עונה 13",
    "extract": "האח הגדול עונה 13 היא העונה ה-13 של תוכנית המציאות הישראלית \"האח הגדול\", והעונה השביעית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-30 במאי 2023. הגמר נערך ב-10 בספטמבר, ובסופו ניצחה הדיירת יובל מעתוק. את העונה הנחו גיא זו-ארץ ולירון ויצמן.\n\nזאת העונה הרגילה מספר שלוש עשרה במצטבר והעונה החמישית הרגילה ברשת 13.\nפרומו העונה שודר לראשונה ב-7 במאי 2023 במהלך התוכנית \"הצינור\". בפרומו מוצגות ההכנות של משפחות ישראליות שונות שמתכוננות כל אחת בדרכה לשידור התוכנית, ומתרכזות בשעה היעודה בסלון הבית לצפות בחזרתו של \"האח הגדול\" למסך. ב-17 במאי פורסם רשמית כי העונה תתחיל ב-30 במאי.\nעל אף היותה העונה הרגילה השלוש עשרה שהופקה לתוכנית, היא משווקת בגופי השידור השונים בתור \"עונה 5\", בהתאם להיותה העונה הרגילה החמישית של התוכנית במסגרת הזכיינית \"רשת\".\n\nבית האח הגדול בקריית התקשורת נווה אילן עוצב מחדש גם בעונה זאת. את הבית עיצב שמרי גל נובק, שעיצב את הבית גם בעונה הקודמת.\n\nחדרי הבית:\n\nרשימת 28 הדיירים שנכנסו לבית האח הגדול לפי סדר כניסתם (כולל הדיירים שהודחו בדו-קרב השלט הגדול):\n\nיעקב \"יענקי\" גולדהבר – בן 20, רווק, מבני ברק\nיובל מעתוק – בת 28, רווקה, מתל אביב\nשניר ניסים עופרי – בן 27, נשואי, מעומר\nניקול אורי בוטביניק – בת 21, רווקה, מנשר\nרוי רייניש – בן 26, רווק, מתל אביב\nגיא איתן – בן 33, רווק, מתל אביב\nאתי ייטב – בת 68, נשואה +3, ממנחמיה\nלין אלפי – בת 21, רווקה +1, מהרצליה\nאברהם אקלום – בן 27, רווק, מטירת כרמל\nגל קספרס – בת 37, גרושה +3, מהרצליה\nלרה מטודי – בת 55, גרושה +3, מאשקלון\nיובל לוי – בת 32, רווקה, מיפו\nעידן מורד – בן 26, רווק, מחיפה\nשי עופרי – בת 23, נשואה, מראשון לציון\nבן ויארניק – בן 32, נשוי +2, מאלפי מנשה\nסתיו קצין – בת 33, גרושה +2, מאריאל\n\nספיר בורגיל  - בת 30, רווקה, מעומר\nאלון חובל – בן 24, רווק, מאשדוד\nמאיה גרוסמן - בת 24, רווקה, מרעננה\nאורי כהן – בן 33, רווק +1, מראש העין\n\nליאל נועם קוצרי – בן 28, רווק, מתל אביב\nדנה משה – בת 21, רווקה, מבית שאן\nעדן שבירו – בת 23, רווקה, מחולון\nשיר צרפתי – בת 24, רווקה, מקריית גת\nריקי רוטר – בת 25, בזוגיות, מבת ים\nיאיר שלמה כמכאג'י – בן 31, רווק, מהרצליה\nאורי נגר – בן 30, גרוש +2, ממיתר\n\nבן סטרול – בן 26, בזוגיות, מראשון לציון\n\nביום ה-3, נכנסו לשלט חוצות ענקי שהוקם בגן המושבה שבראשון לציון 2 דיירים (אלון חובל ובן סטרול), באותו הערב נפתחה הצבעה של אלון נגד בן סטרול, המנצח בהצבעה, יכנס לבית כדייר מן המניין. באותו יום, נכנסה לבית ספיר בורגיל, אחותו של שניר בורגיל שנמצאת איתו בסכסוך. ביום ה-6, נחשף כי אלון נבחר להיכנס לבית ובן סטרול הודח אוטומטית.\nביום ה-6, מאיה גרוסמן נכנסה לבית בתור דיירת קבועה מן המניין. מאיה הייתה צריכה לבחור דייר שהיא חושבת שהיא יכולה לנצח, ולהתמודד איתו בדו-קרב על מקום בבית. מאיה בחרה ביובל לוי. ביום ה-12, יובל לוי ניצחה את מאיה, ומאיה הודחה והפכה למודחת הראשונה של העונה.\nביום ה-35, גיא איתן ביקש לעזוב את הבית.\nביום ה-40, אורי כהן, בן זוגה של ניקול נכנס לבית בקרוסלה בתור דייר קבוע מן המניין.\nביום ה-46, לין אלפי ביקשה לעזוב את הבית.\nביום ה-47, נכנסו לבית שבעה דיירים חדשים במסגרת הכניסה השנייה: ליאל נועם קוצרי, דנה משה, עדן שבירו, שיר צרפתי, ריקי רוטר, יאיר שלמה כמכאג'י ואורי נגר.\nביום ה-56, בן ויארניק ביקש לעזוב את הבית.\nביום ה-84, אורי נגר ביקש לעזוב את הבית.\nביום ה-104, התקיים גמר העונה, בו הגיע ליאל למקום החמישי, שניר למקום הרביעי, יענקי למקום השלישי, סתיו למקום השני ובסופו ניצחה יובל מעתוק.\n\nשני דיירים שלוהקו לתוכנית (בן סטרול ואלון חובל) נכנסו לשלט חוצות גדול שהוקם בגן המושבה בראשון לציון, לאחר מכן נפתחה הצבעה, והצופים היו צריכים להכריע מי מבין השניים ייכנס לבית ומי יודח.\nמאיה נכנסה לבית ביום השישי, והייתה צריכה לבחור ביום התשיעי לתוכנית דייר אחד שעמו תתחרה בהצבעת הצופים על מקום קבוע בבית.\nליד חדר האח הגדול, עמדה מכונת כדורים, שבכל הפעלה, היה לה שימוש אחר: ביום ה-17, שניר הפעיל את המכונה (בעזרת מטבע \"האח הגדול\"), ובתוך הכדור היה רשום: \"יציאה וכניסה לרשימת ההדחה\", כלומר, שניר היה צריך לבחור מועמד להדחה ולהוציא אותו מהרשימה, ודייר שיכנס לרשימה במקומו. שניר בחר להוציא את שי ולהכניס את עידן. ביום ה-45, יומיים לפני הכניסה השנייה, בתוך הכדורים היו מסרים אישיים מדיירי הכניסה השנייה לדיירי הכניסה הראשונה (ריקי מסרה ליענקי, עדן מסרה ליובל לוי ואורי נגר מסר לספיר). ביום ה-50, בתוך הכדור שיצא מן המכונה היה שלט, כל אחד בתורו ניסה להפעיל את הטלוויזיה עם השלט, ומי שהצליח קיבל מסר מקרוביו. בן ויארניק קיבל מסר מאשתו וילדיו. ביום ה-62, במסגרת משימת \"המכונה המקוללת\", המכונה הוציאה כדורים שנתנו לדיירים משימות.\nביום ה-40, בדומה לעונה הקודמת, התקיימה הדחה בסיבוב, כלומר, כל אחד מהמועמדים להדחה נכנס לקרוסלה, אם המועמד חזר לסלון, לא הודח, ואם המועמד לא חזר, ובמקומו יושב אדם זר, המועמד הודח, והאדם שיושב במקומו, הוא דייר חדש מן המניין שמחליף אותו. בהדחה בסיבוב הזאת, ניקול הודחה בהדחה מזויפת (הקהל לא הצביע, ההפקה קבעה שניקול תודח), וחזרה ביום ה-41. הדייר שישב במקומה בקרוסלה הוא אורי כהן, בן זוגה של ניקול. ביום ה-41, לאחר חזרתה של ניקול לבית, כל הדיירים למעט אורי היו מועמדים להדחה (שהייתה \"הדחה בסיבוב\") שבסופה הודחה לרה, ובמקומה נכנסה דיאן שוורץ למשימה.\nביום ה-52, סתיו, שקיבלה את סכום הטיפים הגדול ביותר במשימת \"ריזורט האח הגדול\", הייתה צריכה לבחור דייר כניסה שנייה שיכנס לחדר הכוחות, ובחרה באורי נגר. אורי נגר עמד בפני דילמה: לראות בהדחה הבאה את כל ההעמדות להדחה ואז להעמיד בעצמו להדחה, או לקבל חסינות להדחה הבאה – ובחר בחסינות. האח הגדול אמר לאורי נגר שיוכל להשתמש בחסינות על מי שירצה, אך הוא יצטרך גם לבחור מחליף שיכנס לרשימה במקום הדייר החסין, ואם לא ישמור על הכוח בסוד, יועמד להדחה. ביום ה-65, לאחר הדחתה, דנה הייתה צריכה לבחור דייר שיכנס לחדר הכוחות ביום ה-66, ובחרה בשי. שי ניצבה בפני דילמה: לנהל את ההעמדות להדחה ולאחר מכן להעמיד להדחה, או להשתיק דייר ולהעמיד להדחה במקומו, ובחרה בהשתקה. ביום ה-73, שניר, שהשיג את סכום הכסף הגבוהה ביותר במסגרת \"משימת המסע בזמן\", התבקש לבחור דייר שיהיה חסין מפני ההדחה המשולשת שהתקיימה ביום ה-75, ובחר בספיר.\nביום ה-68, נפתחה הצבעה, בה הקהל היה צריך לבחור אם להצביע לשי או ליובל מעתוק, והמנצחת תוכל לפגוש את משפחתה. ביום ה-69, יובל מעתוק נבחרה על ידי הקהל. ליאל היה צריך להחליט אם יובל מ. תפגוש את משפחתה ותהיה הדחה, או שלא תהיה הדחה, ובחר להעניק ליובל מ. את המפגש ושתהיה הדחה, ויובל לוי הודחה.\nביום ה-75, התקיימה הדחה משולשת, אליה היו מועמדים כל הדיירים למעט ספיר (שניצלה מהרשימה על ידי שניר), ובהדחה הודחו שלושה דיירים מהבית: שיר, אורי כהן ואתי. עם סיום ההדחה המשולשת, נקבעו עשרת הדיירים האחרונים של העונה: יענקי, יובל מעתוק, שניר, אברהם, שי, סתיו, ספיר, ליאל, עדן ואורי נגר.\nביום ה-79, נודע לדיירים כי תתקיים הדחה ביום ה-82, אליה כל הבית יהיה מועמד. מה שקרה בפועל, הוא שהקהל הצביע בשתי רשימות: הרשימה הכחולה והרשימה האדומה (במסגרת משימת \"המלחמה על הבית\"), והדייר שהגיע למקום האחרון ברשימה הכחולה, והדייר שהגיע למקום האחרון ברשימה האדומה, הועמדו להדחה בדו-קרב הדחה. ספיר הגיעה למקום האחרון ברשימה האדומה, ועדן הגיעה למקום האחרון ברשימה הכחולה, והשתיים הועמדו להדחה.\nביום ה-78, אברהם זכה בכוח גדול במסגרת משימת \"הקרב על הבית\". ביום ה-80, בחצר עמדו חמישה ארגזי Terminal X, ובכל אחד מהם כוח אחר. אברהם פתח את הארגז שבחר, וקיבל תקציב אישי עד סוף העונה.\n\nמשימה בלתי אפשרית – ביום ה-1, באופן של משימה סודית, יענקי, יובל מעתוק, רוי, ניקול, שניר וגיא היו צריכים לשכנע את הדיירים שהם נכנסו יומיים לפני אירוע הכניסה: יובל מעתוק הייתה צריכה לשכנע את הדיירים ששברה את היד שלה שירדה במדרגות הבית בכניסה, שניר וגיא היו צריכים לשכנע את הדיירים שהם אחים שנמצאים בסכסוך, ניקול ורוי היו צריכים לשכנע את הדיירים שהם \"התאהבו ממבט ראשון\" והפכו לזוג ויענקי יקבל משימה למחרת. כולם נכשלו במשימות שלהם, פרט ליענקי שעדיין לא קיבל משימה. המשימה של יענקי הייתה להחליט אם לקבל תקציב מותרות לכל הבית ושחברי המשימה הסודית לא יקבלו קשר עם משפחותיהם או לקבל קשר עם המשפחות ולחיות עם תקציב בסיסי בלבד. יענקי החליט לקבל תקציב מותרות עבור הבית.\nתיכון האח הגדול – ביום ה-6, כל פעם שנשמע הצלצול, הדיירים התאספו בכיתה. אתי נבחרה על ידי האח הגדול להיות המורה ובן ויארניק ולרה נבחרו בהצבעת הדיירים להיות מלך ומלכת הכיתה. באתגר הראשון, לבן ויארניק ולרה (מלך ומלכת הכיתה), ניתנו תכונות והם היו צריכים להתאים את ה\"טופ 3\" דיירים שהתכונה מתאימה להם, ובמקביל, הדיירים היו צריכים לנחש מי השלושה שבן ויארניק ולרה בחרו, על כל טעות הדיירים קיבלו פסילה אחת. מהאתגר הראשון הדיירים קיבלו 6 פסילות. באתגר השני (\"שיעור ספורט\"), האח הגדול הקריא משפטי עשיתי/לא עשיתי, מי שעשה את מה שהאח אמר, התקדם צעד אחד במסלול. המורה אתי, מלך הכיתה בן ויארניק, מלכת הכיתה לרה וליצנית הכיתה יובל מעתוק היו צריכים לנחש מי שלושת הדיירים הראשונים שיסיימו את המסלול, והם הימרו על אברהם, גיא ושניר. שלושת הדיירים שהגיעו בפועל לסוף המסלול הם אברהם, עידן ולין. הדיירים קיבלו על האתגר השני 2 פסילות (האתגרים הסתיימו והדיירים צברו סך הכל 8 פסילות). בנוסף, בכל לוקר של כל דייר היה פריט, והדייר היה צריך לספר מה הפריט הזה בשבילו. למשל: מאיה הוציאה מהלוקר שלט, והאח הגדול הקרין את תעודת הזהות שלה. בסוף המשימה, אתי פתחה את מעטפת הפסילות, מספר הפסילות הגבולי היה 8, והדיירים ניצחו במשימה וקיבלו תקציב מותרות.\nהחווה הגדולה – ביום ה-14, אברהם וספיר, שנבחרו על ידי האח הגדול להיות בעלי החווה, הביאו לכל דייר תפקיד במשימה: שניר וגיא - תרנגולים, בן ויארניק - בטטה, עידן - חמור, אלון וסתיו - חזירים, יובל לוי - צנון, יענקי, לרה, גל, יובל מעתוק, אתי, שי, ניקול ולין - כבשים. הכבשים נכשלו במשימתם, אך החזירים קיבלו דילמה: תקציב אישי של 1,000 שקלים לעצמם, או שהחזירים ישלימו את משימתם של הכבשים והבית יקבל תקציב מותרות. החזירים השלימו את משימתם של הכבשים והבית זכה בתקציב מותרות.\nכוכב או ניצב – ביום ה-20, הדיירים חולקו לקרבות שונים הקשורים לעולם התהילה, ולאחר כל קרב, צופי ערוץ 26 קבעו מי הכוכב של כל קרב, ומי הניצב של כל קרב, הקרבות היו: יובל מעתוק וסתיו, אתי ויובל לוי, יענקי, לין, אברהם, ושניר, גיא, אלון, בן ויארניק ולרה וגל ושי וספיר וניקול. שלושה ימים לאחר המשימה, אנה זק נכנסה לבית וצילמה עם נבחרת הכוכבים קליפ.\nחפי החפרפרת – ביום ה-27, חפרפרת בשם \"חפי\" נכנס לבית. לאחר שנפגש עם הדיירים, הציג את עצמו והסביר כי הוא אחראי על התקציב השבועי שלהם, ועל כל הצלחה של אתגר, חפי יוסיף כסף לתקציב השבועי. האתגרים היו היו: שי הפכה לפנטומימאית, סתיו נכנסה לחדר מלא קינוחים והייתה צריכה לאכול ארבעה קינוחים, שלידיהם רשום מה ההשלכה של הקינוח, ובן ויארניק הכין את יענקי לטירונות, בסוף הטירונות, יענקי עשה טקס השבעה, ובמהלך הטקס, הזמר חיים משה נכנס לבית ושר את השיר \"נשבע\". בסוף המשימה, חפי ארגן לדיירים מסיבת זוגות. למחרת, הדיירים התחרו בזוגות (בהם היו במסיבה) באתגר מיחזור, בו מי שיאסוף הכי הרבה פסולת ינצח ואחד מבני הזוג יקבל חסינות. סתיו, שנותרה ללא בן זוג, הייתה צריכה לבחור שתי זוגות שלא ישתתפו באתגר, והיא בחרה בשי ושניר ואברהם וספיר. בדו-קרב הראשון של רבע הגמר, התחרו ניקול ולרה נגד לין ויובל מעתוק, ולין ויובל מעתוק ניצחו ועברו לשלב חצי הגמר. בדו-קרב השני של רבע הגמר, התחרו יובל לוי ואתי נגד בן ויארניק ויענקי, ובן ויארניק ויענקי ניצחו ועברו לשלב חצי הגמר. בשלב חצי הגמר, התחרו גיא ואלון (שעברו אוטומטית לחצי הגמר), בן ויארניק ויענקי ויובל מעתוק ולין (שעברו אוטומטית לגמר, לאחר שקיבלו את הניקוד הגבוה ביותר ברבע הגמר). בחצי הגמר, בן ויארניק ויענקי ניצחו את גיא ואלון, ובגמר, יובל מעתוק ולין ניצחו את בן ויארניק ויענקי. יובל מעתוק ולין החליטו שלין תקבל חסינות מהדחה.\nמשימת האגדות – ביום ה-34, כל אחד מהדיירים קיבל דמות מהאגדות, וקיבל אתגר שמתאים לדמות, על כל הצלחה של אתגר, הדיירים קיבלו עוד כסף לתקציב: יובל מעתוק - מעתוק בת הים הקטנה, לרה - היפהפייה הנרדמת, בן ויארניק, יובל לוי, לין וספיר - גמדים, אברהם ושניר - פיטר פן והצל, אתי - המלכה הרעה, גיא - פינוקיו, שי - קווזימודו, ניקול - לכלוכית וסתיו ויענקי - רפונזל והנסיך יענקי.\nהסלון של דיאן – ביום ה-41, דיירת העונה הקודמת, נכנסה לבית. ביום ה-42, באופן של משימה סודית, דיאן סיפרה לדיירים שהיא תראיין כל אחד מהדיירים, ושכל הראיונות משודרים בשידור חי בערוץ 26, ובזמן כל ראיון הצופים בבית מחליטים אם לתת לדייר שמרואיין \"אנרגיה כחולה\" (מה שלא באמת קרה), והדייר שיקבל הכי הרבה \"אנרגיה כחולה\" יקבל פרס שאף דייר ב\"האח הגדול\" קיבל. האח הגדול סיפר לאברהם שההצבעה לא באמת קיימת, שהפרס הוא הצעה (עזיבה תמורת רבע מיליון שקלים) ושהמנצח הוא אברהם, ושביום ה-44, יום \"ההחלטה הסופית\", אברהם יצטרך \"להסכים להצעה\". ביום ה-44, אברהם נכנס לקרוסלה, שם נחשפה \"החלטתו\". אברהם נכנס לסוויטה, בזמן שהאח הגדול סיפר לדיירים שהמשימה הייתה משימה סודית של אברהם, ובזמן שהטלוויזיה של אברהם פתוחה, הם יצטרכו להיות עצובים כאילו באמת עזב. אברהם חזר ביום ה-45, ומכיוון שלא הבין שהדיירים נמצאים במשימה סודית, הדיירים קיבלו עוד כסף לתקציב השבועי. לאחר המשימה שיחקו הדיירים במשחק \"אמת או חובה\", בו שיתפו על חיי העבר שלהם. לאחר מכן ביצעה מולם בסלון הבית הזמרת עטרה אוריה את \"ילד מטריה\".\nריזורט האח הגדול – ביום ה-48, כל אחד מהדיירים הוותיקים של הבית קיבל תפקיד בבית המלון, בעוד שהדיירים החדשים הם האורחים של המלון: ניקול ואתי - פקידות קבלה, ספיר ואברהם - ברמנים, שניר וסתיו - צוות כללי, שי ויענקי - צוות מטבח ויובל לוי, יובל מעתוק ובן ויארניק - צוות בידור. כל העובדים צריכים לפנות לאורחים בחיוך, בנימוס ולסיים כל שירות במשפט \"נולדתי לתת שירות\". שיר וליאל קיבלו משימה סודית, בה תלויה המשימה כולה. שיר וליאל נכשלו במשימתם הסודית, והדיירים קיבלו תקציב בסיסי.\nמשימת ה-Freeze – ביום ה-55, בכל פעם שהדיירים שמעו את המילה \"Freeze\", הם היו צריכים לעצור במקום, ועל כל תזוזה של הדיירים, הדיירים צברו פסילה. במהלך כל פריז, הייתה הפרעה מצחיקה או מרגשת. הדיירים הצליחו במשימה וקיבלו מכתבים מקרוביהם, אך קיבלו תקציב בסיסי. זו הפעם הרביעית שמשימת ה-Freeze קורית בבית, אחרי העונה הרביעית, העונה השביעית ו-12.\nהמכונה המקוללת – ביום ה-62, כמה שעות לאחר הדחתה של ריקי, האח הגדול סיפר לדיירים שהוטלה על מכונת הכדורים קללה. כל עצימה או הסתרה של העיניים ליותר משתי שניות, תגרור קנס כספי, כלומר, לילה לבן, ובזמן הלילה הלבן, הדיירים יקבלו מהמכונה אתגרים שונים.\nמשימת המסע בזמן – ביום ה-69, האח הגדול סיפר לדיירים שהוא בנה מכונת זמן, והדיירים עברו בין תחנות בזמן בעזרתה. התחנות בזמן היו: 2 ביולי 2023, 17 בפברואר 2011, 9 במאי 1998, 31 בדצמבר 1977, 6 ביולי 2023 ו-28 ביוני 2023.\nהקרב על הבית – ביום ה-76, הדיירים התחלקו לקבוצות: הקבוצה האדומה והקבוצה הכחולה. הקבוצות התחרו במספר קרבות שונים, ניצחון בקרב זיכה את הקבוצה בנקודה ובפרס נוסף: הקרב הראשון היה בין ספיר מהקבוצה האדומה לאברהם מהקבוצה הכחולה, הקרב השני היה בין שניר, אורי נגר ויובל מעתוק מהקבוצה האדומה לסתיו, עדן ואברהם מהקבוצה הכחולה, הקרב השלישי היה בין ליאל מהקבוצה האדומה לסתיו מהקבוצה הכחולה, הקרב הרביעי היה בין שי ליובל מעתוק, הקרב החמישי היה בין ספיר לסתיו והקרב השישי היה בין הקבוצה האדומה לקבוצה הכחולה. הקבוצה הכחולה סיימה את המשימה עם 2,600 נקודות, והקבוצה האדומה סיימה את המשימה עם 3,200, כלומר, הקבוצה הכחולה ניצחה בקרב על הבית, וזכתה בתקציב מותרות.\nהטיול הגדול – ביום ה-83, הדיירים קיבלו תיקים וכובעים, ונכנסו לחדר המשימות שהפך לאוטובוס, שהסיע את הדיירים למספר תחנות: התחנה הראשונה הייתה שוק הפשפשים, התחנה השנייה הייתה קפה ג'ו והתחנה השלישית הייתה אולפן האח הגדול. הדיירים עמדו במשימה וקיבלו תקציב מותרות.\nהכסף הגדול – ביום ה-90, כל דייר קיבל מתנה אישית, אך אותו דייר שקיבל את המתנה, היה צריך לבחור איזה דייר ישלם על המתנה. כל דייר קיבל 600 שקלים ל\"אפליקציית ה\"פייבוקס\" שלו\". הדיירים שהצליחו לשמור על הכסף שלהם באפליקציה, יקבלו ריבית על היתרה, ויזכו להגדיל את הסכום שברשותם. סכום הכסף הכולל שצברו הדיירים, ירכיב את התקציב השבועי. בסיום המשימה, לשני הדיירים שנשארו עם הסכום הגבוה ביותר באפליקציה שלהם, תהיה אפשרות לזכות ב-30,000 שקלים. המתנות שהיו במהלך המשימה היו: מתנה לסתיו, שנת צהריים לדיירים, מתנה ליובל מעתוק, הופעה של אושר כהן בבית, מתנה ליענקי, מתנה לשי וליאל ומתנה לאברהם ושניר. הדיירים עמדו במשימה וקיבלו תקציב מותרות. יענקי ויובל מעתוק סיימו את המשימה בתיקו, והתחרו על 30,000 השקלים. בסוף המשימה, יענקי ויובל מעתוק התחלקו ב-30,000 השקלים, וכל אחד מהם קיבל 15,000 שקלים.\nנשף סיום תיכון האח הגדול – ביום ה-97, הדיירים חזרו למשימה הראשונה של העונה, משימת \"תיכון האח הגדול\". אתי, שהייתה \"מחנכת הכיתה\" במשימה, נכנסה לבית, והדיירים ואתי צפו בסרטון שצילמה מאיה בתחילת העונה וסיכמו את העונה. כל דייר בתורו צפה בתעודת הזהות שלו, ניהל שיחה עם קרוביו, צפה בסרטון קצר ממהלך העונה, קיבל בובה מיניאטורית של עצמו וקיבל מתנה נוספת.\nהערות\n\nהערות\n\n\"אח לילה\" משודרת אחרי כמעט כל פרקי העונה בתור לייט-נייט. את התוכנית מנחים שי לי שינדלר וקווין רובין, ומדי פרק, שלושה פאנליסטים אחרים מפאנל המומחים מצטרפים לשי לי וקווין, פאנל המומחים כולל את: בר כהן (עונה 12), אביחי אוחנה (עונה 8), עינב בובליל (עונה 1, עונה 6), שי חי (עונה 7, VIP עונה 3), נופר מור (עונה 3, עונה 6), גל גברעם (עונה 11), נטע ברזני (עונה 9), ליהיא גרינר (עונה 3), אודליה סויסה (עונה 10), מעיין אשכנזי (עונה 8), ספיר בורגיל (עונה 13) ונדיר אליהו.\n\nכמו בשאר העונות שבהן שודרה התוכנית ברשת 13, גם בעונה זו \"חושפים את הכל\" שודרה. בכל פרק דייר אחד או שניים מספרים את סיפורם האישי. בפרק החמישי, המשפחות והקרובים של הפיינליסטים הסבירו למה דווקא להם מגיע לנצח בגמר.\n\nהסלון של דיאן (מנחה: דיאן שוורץ): ב\"הסלון של דיאן\", דיאן שוורץ (משתתפת העונה הקודמת) מסכמת את השבוע ומראיינת את מודחי התוכנית.\nמסיבת בריכה (מנחה: ליהיא גרינר): ליהיא ואורחי הפרק מסכמים את האירועים הכי חשובים שקרו בבית.\nפותחות עין (מנחות: שקד בוארון וקורל מיכאלי): ב\"פותחות עין\", שקד וקורל נותנות ביקורות ל\"לוקים\" של הדיירים.\nהסיכום היומי (מגישים: דור עזאמי ושיר טרן): ב\"הסיכום היומי\", מגישי הפינה, דור עזאמי ושיר טרן מסכמים מדי יום את האירועים שקרו בבית באותו היום.\nפולואח (מגיש: שחר נרדע): מדי שבוע, שחר נרדע מסכם את מדד העוקבים באינסטגרם של הדיירים.\nהמדריך לחיים מאושרים (מגישה: אילנה ברנד): אילנה ברנד, מנטורית רשת 13, מסבירה מדי יום מה אפשר ללמוד מדיירי הבית.\n\nהאח הגדול, באתר חדשות 13, 20 במרץ 2017\n האח הגדול, ברשת החברתית אינסטגרם",
    "pageid": 2218872
  },
  {
    "title": "הממלכה המאוחדת",
    "extract": "הַמַמְלָכָה הַמְאֻחֶדֶת שֶׁל בְּרִיטַנְיָה הַגְּדוֹלָה וצפון אירלנד (באנגלית בריטית: The United Kingdom of Great Britain and Northern Ireland), המוכרת גם כממלכה המאוחדת (UK – United Kingdom) או בריטניה (Britain), היא מדינה השוכנת באיים הבריטיים, לא הרחק מחופיה המערביים של יבשת אירופה, מול צרפת. הממלכה המאוחדת מהווה הציר המרכזי של 54 מדינות חבר העמים הבריטי, שכולל את רוב המדינות שהיו בעבר חלק מהאימפריה הבריטית, ובראשן עומד המונרך הבריטי. כמו במונרכיות אחרות באירופה בימינו, סמכותו של המלך מצומצמת ביותר, ותפקידו בעיקרו טקסי, אם כי (בניגוד ליתר המונרכיות החוקתיות) בממלכה המאוחדת כל מוסדות השלטון עדיין כפופים להלכה למלך.\nהממלכה המאוחדת היא המדינה ה-22 בגודלה מבחינת אוכלוסייה, עם אוכלוסייה המוערכת בכ-65 מיליון תושבים. היא מונרכיה חוקתית עם שלטון דמוקרטי פרלמנטרי. בירתה לונדון היא עיר גלובלית חשובה ומרכז כלכלי עם אוכלוסייה של כ-10,310,000 תושבים, והרביעית בגודלה בערי אירופה. המדינה מורכבת מארבע אומות (המכונות אומות הבית, באנגלית: Home Nations), שבעבר התקיימו כמדינות נפרדות: אנגליה, ויילס, סקוטלנד וצפון אירלנד. אירלנד הייתה חלק מהממלכה בעבר, אך פרשה מהאיחוד בשנת 1921. עם זאת, חלקה הצפוני נותר בממלכה המאוחדת כישות בפני עצמה, המהווה שישית מהאי האירי.\nמאז התפרקותה של האימפריה הבריטית, הממלכה המאוחדת כבר לא נחשבת למעצמת על, אך היא בעלת אחד הצבאות הגדולים בעולם ואחת המעצמות המתועשות והחזקות בתבל. כחברת ארגון המדינות המתועשות (G7)‏ ו-G20, כלכלתה של בריטניה היא מהמשגשגות בעולם והיא המדינה בעלת התקציב השישי בגודלו בעולם, אחרי ארצות הברית, סין, יפן, גרמניה והודו. הממלכה המאוחדת היא חברה מייסדת של האו\"ם עם זכות וטו במסגרת חברותה הקבועה במועצת הביטחון, אחת החברות המייסדות של ברית נאט\"ו ואחת המדינות המחזיקות נשק גרעיני באופן רשמי.",
    "pageid": 2954
  },
  {
    "title": "חברת החדשות",
    "extract": "החדשות 12 (בעבר החדשות 2 ובשמה המלא חברת החדשות הישראלית בע\"מ) היא חברת תקשורת ישראלית, שמפיקה את מהדורות החדשות ואת רוב תוכניות האקטואליה עבור \"קשת 12\" ובבעלות \"קשת\". החברה פועלת בהתאם להוראות חוק הרשות השניה לטלויזיה ורדיו. מאז 2020 אתר חדשות 12 נודע גם בשם N12, כשהוא מתופעל על גבי אתר מאקו.\n\nהחל מ-2 באוגוסט 2020 משדרת החברה גם מבזקי חדשות בשמונה תחנות רדיו אזוריות, לאחר שנים רבות בהן שידרה \"חדשות 13\" את המבזקים, גם בימי \"חדשות 10\". החל משנת 2000 אולפני החברה שוכנים בקריית התקשורת שבנווה אילן שבהרי ירושלים. לפני כן שכנו אולפני החברה באולפני הבירה שבירושלים.\nבמשך שנים רבות הפיקה החברה את תוכני החדשות והאקטואליה עבור \"ערוץ 2\" הישראלי ולכל זכייניותיו – \"טלעד\", \"קשת\" ו\"רשת\", ובין פיצול \"ערוץ 2\" למיזוג \"רשת\"-\"עשר\" עבור \"רשת 13\". מאז פיצול ערוץ 2 ב-1 בנובמבר 2017 ועד 16 בינואר 2019, חברת החדשות התקיימה בבעלות משותפת של הזכייניות, ובהתאם לכך שידרה במקביל בערוצים \"קשת 12\" ו\"רשת 13\" את: מבזקי הבוקר, \"מהדורה ראשונה\", \"שש עם עודד בן עמי\", \"המהדורה המרכזית\", \"אולפן שישי\", \"סדר עולמי\" ו\"חדשות סוף השבוע\". בתקופת שידורי החברה בשני הערוצים במקביל, חדלה החברה מלקדם את שידורי הזכייניות בערוצים החדשים שלהן. כמו כן, שלוש תוכניות בולטות של החברה לא שודרו בשני הערוצים במקביל: \"לילה טוב ישראל\" (אשר ירדה מהאוויר עת מיזוג \"רשת\"-\"עשר\") ו\"פגוש את העיתונות\" שודרו רק ב\"ערוץ 13\" ואילו \"התוכנית הכלכלית\" (\"תוכנית חיסכון\") שודרה רק ב\"ערוץ 12\", זאת מאחר שהתוכנית מוגדרת כתוכנית תעודה – ואינן כלולות בתוכניות שמורשות לשידור בשני הערוצים. בנוסף, עובדי חברת החדשות לא הופיעו בתוכניות הזכייניות ובערוצים החדשים – ומגישים של מבזקי \"החדשות\" לא שוחחו עם מגישי התוכניות של \"רשת\" ו\"קשת\" ולא הופיעו לצידם ב\"חלונות\" (כפי שקרה עד אז במקרים של תוכניות בוקר ואקטואליה במסגרת שידורי \"ערוץ 2\").\nבתחילה, הפעילות המקבילה בשני הערוצים הייתה אמורה להימשך למשך שלוש שנים נוספות לאחר הפיצול – עד נובמבר 2020, כשבתום התקופה, החברה תועמד למכרז או שיתקיים תמחור בין הזכייניות. בעקבות מיזוג רשת-עשר, החברה עברה לבעלות בלעדית של \"קשת\" כבר בינואר 2019. ב-16 בינואר 2019, אחרי כ-25 שנים בהן הפיקה ושידרה חברת החדשות עבור \"רשת\", החברה עברה לשדר באופן בלעדי ב\"ערוץ 12\" של \"קשת\", ששילמה 120 מיליון ש\"ח עבור מחצית החברה, והפכה לבעלת השליטה היחידה בה.",
    "pageid": 35424
  },
  {
    "title": "חטיבת גבעתי",
    "extract": "חטיבת גבעתי (חטיבה 84) היא חטיבת חיל רגלים סדירה בצה\"ל, הנמצאת תחת עוצבת הפלדה (אוגדה 162). החטיבה הוקמה בשנת 1983 ונקראה על שם חטיבת גבעתי שפעלה במלחמת העצמאות.\nחיילי חטיבת גבעתי חובשים כומתה סגולה עם סמל חיל הרגלים ונועלים נעליים שחורות. סמלה של החטיבה משלב בתוכו את סמלי חטיבת גבעתי שלחמה בתש\"ח וסיירת שקד.",
    "pageid": 16249
  },
  {
    "title": "חטיבת הצנחנים",
    "extract": "חטיבת הצנחנים (חטיבה 35) היא חטיבת צנחנים סדירה בצה\"ל, הכפופה לעוצבת האש ומהווה חלק מחיל הרגלים והצנחנים. בראש החטיבה עומד קצין בדרגת אלוף-משנה. מפקד החטיבה הנוכחי הוא אל\"ם עמי ביטון.\nחטיבת הצנחנים היא חטיבה התנדבותית בצה\"ל ומוגדרת כחטיבה מוצנחת, מוטסת ורכובה. החטיבה מתניידת על גבי האמרים נגמשים וכלי רכב מיוחדים אחרים בהתאם לאופי הפעילות ותוואי השטח. יכולות אלו משפיעות על המקום והאופן בו יופעלו כוחות החטיבה בפעילות מבצעית ובמלחמה.\nמהחטיבה צמחו עשרה רמטכ\"לים: מרדכי גור, רפאל איתן, משה לוי, דן שומרון, אמנון ליפקין-שחק, שאול מופז, משה יעלון, בני גנץ, אביב כוכבי והרצי הלוי. שבעה מתוכם אף כיהנו כמפקדי החטיבה.\nבחטיבה ישנם ארבעה גדודים: גדוד 890 – אפעה, גדוד 101 – פתן, גדוד 202 – צפע, והסיירת 5135 – שרף.",
    "pageid": 16196
  },
  {
    "title": "חטיבת כפיר",
    "extract": "חטיבת כפיר (חטיבה 900) היא חטיבת חיל רגלים סדירה בצה\"ל. החטיבה הוקמה בשנת 2005 והייתה תחת פיקודה של עוצבת עידן, בספטמבר 2020 החטיבה הוכפפה לעוצבת הבזק (אוגדה 99) תוך הסבה לחטיבת חי\"ר-אש.\n\"כפיר\" היא החטיבה הגדולה מבין חטיבות החי\"ר. החטיבה מורכבת מארבעה גדודים וסיירת.החטיבה מתמרנת בכלל הגזרות. חיילי החטיבה חובשים כומתה בצבעי הסוואה (מנומרת) עם סמל חיל הרגלים ונועלים נעליים אדומות.\nמפקד החטיבה מאוגוסט 2023 הוא אלוף-משנה יניב בארוט.",
    "pageid": 239868
  },
  {
    "title": "חם, לוהט, רותח!",
    "extract": "חם, לוהט, רותח! (באנגלית: Too Hot to Handle) היא תוכנית מציאות אמריקאית-בריטית שהופקה על ידי Talkback , חברת ההפקה של Fremantle . היא נוצרה על ידי לורה גיבסון וצ'רלי בנט. התוכנית כללה שמונה פרקים, שיצאו ב-17 באפריל 2020 ברשת נטפליקס. המארחת של הסדרה היא עוזרת וירטואלי, בשם \"לאנה\", שמציגה למשתתפים את הכללים לפיהם עליהם לנהוג בעונה; דזירה ברץ' קריינה. הנחת המוצא של התוכנית היא ללמד צעירים וצעירות, רווקים וסטוציונרים, ליצור קשרים אמיתיים וארוכי-טווח. אם המתמודדים באים במגע מיני כלשהו באי, דמי הפרס פוחתים מסכום הפרס ההתחלתי, העומד על 100,000 דולר. בינואר 2021 חודשה הסדרה לשתי עונות נוספות, והצילומים נערכו במקביל למגפת הקורונה, באיי טרקס וקייקוס. העונה השנייה עלתה לשידור ב-23 ביוני 2021. ב-19 ינואר 2022 עלתה לשידור העונה השלישית. ב-7 בדצמבר 2022 עלתה לשידור בנטפליקס העונה הרביעית. העונה החמישית עלתה ביולי 2023.",
    "pageid": 1826757
  },
  {
    "title": "ימ\"מ",
    "extract": "הימ\"מ – היחידה הלאומית המיוחדת ללוחמה בטרור – היא היחידה הלאומית של ישראל ללוחמה בטרור. זוהי יחידת העילית של משטרת ישראל ומשמר הגבול ללוחמה בטרור ויחידת ההשתלטות (פריצה וחילוץ בני ערובה) הלאומית הבכירה בישראל, ובנוסף משמשת למשימות משטרה מיוחדות. השם \"ימ\"מ\" הוא ראשי תיבות של \"יחידה מרכזית מיוחדת\" או \"יחידה משטרתית מיוחדת\". הימ\"מ נקראת גם \"היחידה המיוחדת ללוחמה בטרור\" או \"היחידה הלאומית ללוחמה בטרור\". לשם ייצוג היחידה בחו\"ל משתמשת משטרת ישראל בשם Israel's National Counter Terror Unit ולעיתים בשמות Israel's Counter Terrorism Unit או Israel's Counter Terror Unit. היחידה נחשבת לאחת מהיחידות המיומנות והמקצועיות בעולם וליחידה המיומנת ביותר למטרות אלה בקרב כוחות הביטחון הישראליים.\nהימ\"מ הוקמה ב-1974 על ידי מפקד משמר הגבול ניצב חיים לוי, שהטיל על ראובן יעקב (נמרודי) (המפקד הראשון של הימ\"מ) להקים את היחידה כיחידת השתלטות, כמענה לפיגועי חטיפה ומיקוח. בהמשך הוטלו עליה משימות ותפקידים נוספים, שהעיקריים שבהם הם לוחמה בטרור, סיכול ומניעת פיגועים, מעצר מחבלים, הפעלת צלפים ומשימות משטרה מיוחדות. רוב פעילותה מסווגת, אך בעקבות מספר רב של מבצעים מוצלחים לאורך השנים זכתה היחידה למוניטין גבוה בקרב כוחות הביטחון בישראל ובעולם. כיום היא נחשבת לאחת היחידות המקצועיות, המנוסות והטובות מסוגה בעולם, למרות תקציבה הקטן יחסית. הימ\"מ היא אחת היחידות העסוקות ביותר במערכת הביטחון ומבצעת מאות מבצעים ופעולות מדי שנה. מאז 2022 מוגדרת הימ\"מ כיחידה הלאומית של ישראל ללוחמה בטרור.\nכאמור, הימ\"מ היא יחידת ההשתלטות הבכירה של ישראל. יחידות השתלטות נוספות בישראל הן סיירת מטכ\"ל ושייטת 13 של צה\"ל, לוט\"ר אילת – יחידת מילואים צה\"לית, ויחידת מצדה של שירות בתי הסוהר. הימ\"מ מקבילה ליחידות השתלטות ולוחמה בטרור בעולם, כגון יחידות ה-SWAT האמריקניות ויחידת חילוץ בני הערובה של ה-FBI, ה-GIGN הצרפתית, אלפא ואומו\"ן הרוסיות וה-GSG-9 הגרמנית, שהוקמה באירופה בשנות ה-70 של המאה ה-20 בעקבות רצח המשלחת הישראלית באולימפיאדת מינכן כדי להילחם בחטיפות מטוסים על ידי מחבלים פלסטינים.\nהמוטו של היחידה הוא ”אֶרְדּוֹף אוֹיְבַי וְאַשִּׂיגֵם, וְלֹא אָשׁוּב עַד כַּלּוֹתָם”, הלקוח מספר תהילים, פרק י\"ח, פסוק ל\"ח.",
    "pageid": 60375
  },
  {
    "title": "ליכטנשטיין",
    "extract": "נסיכות ליכטנשטיין (בגרמנית: Fürstentum Liechtenstein) היא מדינה זעירה במרכז אירופה, הגובלת בשווייץ במערב ובאוסטריה במזרח. המדינה חברה באו\"ם משנת 1990.",
    "pageid": 21150
  },
  {
    "title": "מבצע צוק איתן",
    "extract": "מבצע צוק איתן היה מבצע צבאי רחב-היקף שהוביל צה\"ל ברצועת עזה בין 8 ביולי (י' בתמוז) ל-26 באוגוסט 2014 (ל' באב ה'תשע\"ד), במשך 50 ימי לחימה בין ישראל לבין חמאס וארגוני טרור נוספים.\nהמבצע החל בעקבות מודל ההתרעה שנבנה ע\"י צוות משותף של השב\"כ, 8200 ואוגדת עזה.   לפי המודל אם מספר אלמנטים מתממשים זה סימן שחמאס עומד לבצע פעולה התקפית יזומה, במהלך עבודת הצוות הצטברו מספר אלמנטים כדלקמן -  אלמנט אחד שקשור למחבלים עצמם, אלמנט שני שקשור למועד ואלמנט שלישי קשור למיקום הצביעו על הכוונה לביצוע בזמן המיידי. הושקעו אמצי האזנה רבים ומאומצים. עם ההבנה שהדברים מתרחשים העביר הצוות את ההתרעה למפקדים שמעליו. \nהמבצע הוכרז בעקבות ירי רב של ארטילריה רקטית מרצועת עזה לעבר דרום ישראל, שהחל כתגובה ל\"מבצע שובו אחים\" ביהודה ושומרון ומעצרם של כ-400 פעילי טרור, בעיקר מארגון חמאס, לאחר חטיפת שלושת הנערים הישראלים ורציחתם ב-12 ביוני אותה שנה. המבצע החל בשלב של הפצצות כבדות של חיל האוויר הישראלי, חיל השריון וחיל התותחנים על רצועת עזה, כשבמקביל ישראל ספגה ירי רקטי מרצועת עזה והתמודדה עם חדירה של מחבלים חמושים לשטחה שהגיעו מרצועת עזה דרך הים או דרך מנהרות. בשלב השני, שהחל ב-17 ביולי, נכנסו כוחות קרקעיים של צה\"ל לרצועה, תחילה לבית חאנון, במטרה להרוס מנהרות טרור שחדרו לשטח ישראל, וכעבור שלושה ימים החל קרב שג'אעייה. במהלך הלחימה כוחות חיל ההנדסה הקרבית איתרו וניטרלו כ-30 מנהרות טרור שהיוו איום על יישובי עוטף עזה. הכוחות הקרקע הישראלים יצאו מהרצועה עד 5 באוגוסט, ובמשך 21 יום נוספים נמשכה הלחימה בתקיפות ארטילריה הדדיות ותקיפות אוויריות ישראליות. במהלך המבצע נעשו 12 ניסיונות תיווך לשם השגת הפסקת אש, כשרובם התקבלו על ידי ישראל ונדחו על ידי חמאס. המבצע הסתיים ב-26 באוגוסט לאחר 50 ימי לחימה, עם קביעת הפסקת האש.\nעם תחילת המבצע נפרסו סוללות כיפת ברזל ברחבי ישראל כדי להגן גם על יישובים במרכז הארץ. במהלך המבצע נורו 4,594 רקטות ארטילריות ופצצות מרגמה מרצועת עזה לעבר ישראל, מתוכן 735 יורטו על ידי כיפת ברזל, 64 מהן נפלו בשטחי מגורים, 3,607 נפלו בשטחים פתוחים בישראל ו-188 נפלו בתוך שטחי הרצועה. ישראל תקפה 6,231 מטרות בשטחי רצועת עזה; 10,590 מבנים נפגעו בתקיפות, 4,024 מבנים נהרסו כליל ו-32 מנהרות הושמדו.\nבצד הישראלי נהרגו 68 חיילים, 5 אזרחים ואזרח זר אחד, ונפצעו 1,433 חיילים ו-837 אזרחים. בצד הפלסטיני נהרגו בין 936 ל-1,408 פעילי טרור, ובין 761 ל-1,473 אזרחים, מעל ל-11,000 פלסטינים נפצעו, ומעל ל-200 פעילי טרור נעצרו בידי ישראל. בנוסף, עשרות פלסטינים ברצועת עזה הוצאו להורג בידי חמאס בטענה ששיתפו פעולה עם ישראל. במהלך הלחימה בין 300 אלף לחצי מיליון מתושבי הרצועה עזבו את בתיהם. ב-2019 אמר בני גנץ, הרמטכ\"ל שפיקד על צה\"ל במהלך צוק איתן, שבמבצע נהרגו 1,364 מחבלים פלסטיניים.\nהמבצע נחשב למבצע הצבאי הנרחב ביותר של צה\"ל בעזה עד למלחמת חרבות ברזל מבחינת משך הלחימה, מספר ההרוגים והפצועים בצד הישראלי ובצד הפלסטיני, עלותו הכספית לשני הצדדים הלוחמים ובהיותו המבצע הצבאי הראשון בהיסטוריה של מדינת ישראל שהוענק לאחריו אות מערכה למרות אי-הכרזתו כמלחמה.",
    "pageid": 1201545
  },
  {
    "title": "מלחמת אוקראינה–רוסיה",
    "extract": "מלחמת אוקראינה–רוסיה (או הפלישה הרוסית לאוקראינה; מכונה ברוסיה: המבצע הצבאי המיוחד באוקראינה) היא עימות צבאי בין רוסיה לאוקראינה, שפרץ ב-24 בפברואר 2022 כאשר כוחות רוסיים תקפו את אוקראינה וחדרו לשטחה מצפון, ממזרח ומדרום. במקביל למתקפה הקרקעית, הטיל צי הים השחור מצור על נמלי אוקראינה.\nהפלישה באה לאחר חודשים של משבר, בהם רוסיה פרסה כוח צבאי גדול על גבולותיה עם אוקראינה והייתה שיאו של סכסוך ועימות צבאי בעצימות נמוכה בין שתי המדינות, שהחל ב-2014, בעקבות שינוי השלטון באוקראינה, כאשר רוסיה סיפחה באופן חד-צדדי את חצי האי קרים ובדלנים פרו-רוסיים במזרח אוקראינה השתלטו על שטחים באזור דונבאס בסיוע רוסי עקיף.\nההנהגה הרוסית העריכה בטעות, שניתן יהיה להביא להפלת הממשל באוקראינה, ולהחלפתו בממשלה פרו-רוסית, באמצעות מלחמת בזק, מבלי להסתבך במערכה צבאית ממושכת. בשלושת הימים הראשונים של הפלישה התקדמו הרוסים במהירות, בעיקר בציר בלארוס–קייב, במחוז סומי בצפון מזרח אוקראינה ובמחוז חרסון בדרום המדינה. אולם התנגדות אוקראינית עזה ויעילה מהצפוי, ובעיות לוגיסטיות שונות גרמו במהרה להאטת קצב ההתקדמות של הכוחות הרוסיים ולבלימה כמעט מוחלטת של התקדמותם במספר אזורים. הצבא האוקראיני קיבל כמויות גדולות של ציוד לחימה מתקדם ממדינות ברית נאט\"ו ובמיוחד מארצות הברית, שסייעו לו בלחימה נגד הכוחות הפולשים. הרוסים ספגו אבדות כבדות בכוח אדם ובציוד צבאי, וחלק ניכר מכוחותיהם רותקו ללחימה בכיסי התנגדות שנותרו בעורפם. חיל האוויר הרוסי לא הצליח להשיג עליונות אווירית מוחלטת, ופעילותו בשטח אוקראינה הייתה מצומצמת למדי. עם זאת, המתקפה הרוסית בדרום אוקראינה זכתה להישגים קרקעיים משמעותיים. עד אמצע מרץ השתלטו הרוסים על החלק הדרומי של מחוז דונצק, רוב שטח מחוז זפוריז'יה וכמעט כל מחוז חרסון, ויצרו רצף יבשתי בשליטתם מהגבול הרוסי לחצי האי קרים, למעט העיר מריופול, שהושמה במצור.\nככל שהתמשכה המלחמה, היא קיבלה אופי של מלחמת התשה הדדית כמעט סטטית. החל מאמצע מרץ עברו הכוחות הרוסיים בצפון-מזרח אוקראינה למגננה, והאוקראינים החלו לקחת את היוזמה לידיהם, וביצעו שורה של התקפות-נגד באותם אזורים, וכן במחוז מיקולאייב שבדרום המדינה, שם נכשל הניסיון הרוסי להרחיב את ראש הגשר שלהם ממערב לנהר דנייפר.\nבראשית אפריל 2022 נסוג הצבא הרוסי, תוך מספר ימים, כמעט מכל השטחים שכבש בצפון-מזרח אוקראינה, במחוזות קייב, צ'רניהיב וסומי. הפיקוד הרוסי החל לפרוס מחדש את הכוחות שפונו מאותם מחוזות, מתוך כוונה לרכז את המאמץ ההתקפי בדרום-מזרח אוקראינה, ולהשלים את ההשתלטות על כל אזור דונבאס. אולם על אף שבאמצע אפריל הודיעו מקורות אוקראיניים ורוסיים על פתיחת \"השלב השני\" של המערכה, או \"הקרב על דונבאס\", בפועל לא נערכה מתקפה רוסית בקנה מידה רחב באזור זה. הרוסים המשיכו לבצע שורת התקפות מוגבלות, בעיקר בצפון הדונבאס, וקצב התקדמותם נותר איטי ביותר, ואילו האוקראינים ערכו התקפות נגד בעיקר באזור העיר חרקוב. ההישג הרוסי העיקרי במהלך אפריל היה כיבוש כמעט כל העיר מריופול לאחר קרבות קשים. במקביל למערכה הקרקעית, הרוסים המשיכו לתקוף, בעיקר באמצעות טילי שיוט, מספר רב של יעדים בעומק שטח אוקראינה, במטרה לפגוע בתשתיות צבאיות ואזרחיות חיוניות, ובמשלוחי ציוד צבאי מהמערב, ולנתק את זירת הלחימה בדרום-מזרח אוקראינה ממערב המדינה.\nבשבוע השני של מאי 2022 הצליחו הרוסים לפרוץ החוצה מהמבלט הקטן בו החזיקו באזור העיר פופאסנה, יצרו בליטה גדולה בקו החזית בצפון דונבאס והגיעו עד למרחק קטן מצומת הדרכים החשוב בבאחמוט. לקראת סוף יוני 2022 פתח הצבא הרוסי במתקפה גדולה ממספר כיוונים על אזור סוורודונצק-ליסיצ'נסק ועד 4 ביולי נפלה העיר ליסיצ'נסק, המאחז האוקראיני האחרון במחוז לוהנסק לידי הרוסים. הכוחות האוקראיניים, שהגנו על האזור, נאלצו לפנות אותו במהירות, לאחר שספגו אבדות כבדות, ולסגת מערבה לכיוון סברסק, כדי להינצל מכיתור.\nלאחר הנסיגה ממרחב ליסיצ'נסק, נערכו האוקראינים מחדש בקו סברסק–סולודר–באחמוט, וקו החזית בדונבאס נותר ללא שינוי משמעותי במהלך החודשיים הבאים. בסוף אוגוסט 2022 נטלו האוקראינים את היוזמה לידיהם, וביצעו שורת התקפות נגד רחבות היקף באזורים שונים של החזית. התקפת הנגד הראשונה באזור חרסון נתקלה בהתנגדות עזה והשיגה התקדמות מוגבלת, אולם המתקפה השנייה, שנפתחה בראשית ספטמבר בגזרה שמצפון לעיר בלקליה במחוז חרקוב, השיגה הבקעה עמוקה של מערך ההגנה הרוסי ונחלה הצלחה מלאה. הפיקוד הרוסי נאלץ לפנות תוך מספר ימים כמעט את כל השטח שבשליטתו במחוז חרקוב, כולל אזור איזיום, ולסגת לקו נהר אוסקיל.\nבמחצית השנייה של ספטמבר אירעו שני אירועים משמעותיים, עם פוטנציאל לשנות את מהלך המלחמה באוקראינה. ב-21 בחודש הודיע פוטין על \"גיוס חלקי\" של כוחות המילואים ברוסיה ושר ההגנה הרוסי הודיע שבשלב ראשון יגויסו כ-300 אלף חיילי מילואים לתגבר את הכוחות הרוסיים הלוחמים באוקראינה. במקביל הודיעו הרוסים על עריכת משאלי עם במחוזות דונצק, לוהנסק, זפוריז'יה וחרסון, על צירוף אותם מחוזות לפדרציה הרוסית. בעקבות התוצאות של משאלי העם, שנערכו בשטחים שבשליטת רוסיה במחוזות הנ\"ל בין 23 ל-27 בספטמבר, הכריזה הדומה הרוסית ב-30 בספטמבר על סיפוח ארבעת המחוזות של אוקראינה לרוסיה, אף שרוסיה לא שלטה על כל שטחם באותה עת, צעד שספג ביקורת בין-לאומית נרחבת.\nעל אף הסיפוח, המשיך הצבא האוקראיני לתקוף ולהשתלט מחדש על שטחים במחוזות שסופחו על ידי רוסיה. בצפון הדונבאס, האוקראינים הבקיעו את קו נהר אוסקיל ויצרו ראש גשר רחב בגדה המזרחית שלו, אך התקדמותם בגזרה זו נבלמה כמעט לחלוטין על ידי הכוחות הרוסיים. בדרום אוקראינה המשיכו האוקראינים לתקוף את ראש הגשר הרוסי בגדה המערבית של הדנייפר באזור חרסון. בראשית נובמבר החליט הפיקוד הרוסי לפנות ביוזמתו את ראש הגשר, ועד 11 בנובמבר השלים את פינוי כוחותיו מראש הגשר, מהלך שאיפשר לאוקראינים לשחרר את העיר חרסון, ולהשתלט מחדש על כ-30 אחוז משטח מחוז חרסון.\nבחודשים הראשונים של שנת 2023, היוזמה האסטרטגית הייתה בידי הצד הרוסי, שערך שורת מתקפות מוגבלות לאורך קו החזית באזור דונבאס. המאמץ ההתקפי העיקרי של הצבא הרוסי התמקד במרחב סביב העיר באחמוט. בשלב הראשון של המתקפה הצליחו הרוסים לכתר כמעט לחלוטין את הכוחות האוקראיניים שהחזיקו בעיר, ובשלב השני הם השתלטו בהדרגה על שטח העיר, לאחר קרבות רחוב קשים, והשלימו את כיבושה ב-20 או ב-21 במאי, לאחר כמעט שמונה חודשי לחימה. ביוני 2023, אוקראינה יזמה מתקפת נגד גדולה בדרום מזרח המדינה שנבלמה ברובה.\nהמלחמה הביאה לעיצומים בין-לאומיים נרחבים על רוסיה ולגינויה, ולהתגייסות המערב לסייע לאוקראינה בנשק ובממון. פינלנד ושוודיה הצטרפו לברית נאט\"ו. ככל שהתמשכה המלחמה הפכה אוקראינה תלויה יותר ויותר בסיוע הצבאי והכלכלי המערבי, כדי להמשיך לנהל את המלחמה. בשטחי אוקראינה נתגלו עדויות למעשי זוועה רוסיים נגד אזרחים בהיקף גדול, שנחקרים כפשעי מלחמה על ידי גופים מערביים ובין-לאומיים. כתוצאה מהמלחמה נגרם הרס עצום לתשתיות ולכלכלה באוקראינה, המוערך במאות מיליארדי דולרים, ומיליוני אוקראינים נאלצו לעזוב את שטח המדינה והפכו לפליטים. לקראת חודשי החורף רוסיה הגבירה את התקיפות נגד מתקני תשתית ברחבי אוקראינה. כתוצאה מכך, חלה פגיעה קשה באספקת חשמל, מים ושירותים חיוניים. ברוסיה פנימה הטיל נשיא רוסיה הגבלות נרחבות על האזרחים והידק את שליטתו במדינה.",
    "pageid": 2073829
  },
  {
    "title": "מלחמת העולם הראשונה",
    "extract": "מלחמת העולם הראשונה התחוללה בין השנים 1914–1918, והייתה המלחמה הגדולה ביותר בהיסטוריה עד זמנה. המלחמה נקראה באותה עת \"המלחמה הגדולה\" וכן \"המלחמה שתסיים את כל המלחמות\". השם \"מלחמת העולם הראשונה\" נטבע בשנת 1920 על ידי סגן-אלוף צ'ארלס רפינגטון בספרו \"The first world war, 1914–1918”. נהרגו בה למעלה מ-16.5 מיליון בני אדם, מתוכם כ־40% אזרחים.\nעיקרה של המלחמה התחולל באירופה, שבה היא נחלקה לחמש חזיתות עיקריות:\n\nהחזית המערבית, שכללה את בלגיה ואת צפון־מזרח צרפת.\nהחזית המזרחית, שכללה את מזרח אירופה עד גבול האימפריה הרוסית.\nחזית הבלקן.\nזירת המזרח התיכון, שנפרשה על-פני האימפריה העות'מאנית.\nהחזית האיטלקית, שהייתה באזור צפון איטליה.\nבנוסף לחמש חזיתות אלו, ששתיים מהן, החזית המערבית והחזית המזרחית, נחשבו לחזיתות החשובות ביותר במלחמה, התקיימה לחימה גם בזירה הימית ובמספר זירות משנה: דרום-מזרח אסיה, הים הצפוני, אפריקה ועוד.\nהמלחמה ארכה ארבע שנים ונהרגו בה מיליונים רבים של בני אדם משני הצדדים, אך בתחילתה איש ממקבלי ההחלטות לא שיער שהיא תהיה כה ארוכה וכה רבת הרוגים.",
    "pageid": 340
  },
  {
    "title": "משה כהן-אליה",
    "extract": "משה כהן-אליה (נולד ב-10 במאי 1967) הוא פרופסור מן המניין למשפט חוקתי, אשר כיהן בין השנים 2015–2022 כנשיא המרכז האקדמי למשפט ולעסקים.\nבמסגרת עבודתו באגודה לזכויות האזרח ניסח את הצעת \"חוק איסור הפליה במוצרים, בשירותים ובכניסה למקומות בידור ולמקומות ציבוריים\" וייצג את העותרים בבג\"ץ שגיא צמח.",
    "pageid": 1169389
  },
  {
    "title": "ניר בן ארצי",
    "extract": "ניר בן ארצי (נולד בשנת 1957) הוא מנהיג רוחני המתגורר במושב תלמים ומפעיל את עמותת \"תאיר נרי\". בן ארצי עוסק בקבלה ובגאולה, וטוען שהוא מחזיק ביכולות על-טבעיות.\n\nבן ארצי נולד במושב תלמים למשפחת בוכרית, שעלתה לישראל מהאי ג'רבה, תוניסיה. הוא למד בבית הספר במושב ולאחר מכן בפנימייה הדתית בכפר בתיה אך לא השלים את לימודיו התיכוניים. הוא שירת בצבא זמן קצר, השתחרר בגיל 19 והתחתן עם איריס (אז בת 18). הם הורים לארבעה ילדים.\nבן ארצי התפרסם כשהיה נהג טרקטור בגוש קטיף, וסופר עליו כי הוא בעל יכולות על-טבעיות, בהמשך עבר לעבוד בחנות למוצרי טבע באשקלון שהייתה בבעלות אחיו וסופר עליו שצפה מראש את פיגועי 11 בספטמבר. הוא צבר חסידים שהעריצו את יכולותיו והקים את עמותת \"תלמי גאולת עם ישראל\".\n\nכמה רבנים יצאו נגד בן ארצי, ובהם הרב אליהו בקשי דורון, הרב בן ציון מוצפי, הרב יגאל קמינצקי והרב יוסף קאפח. הרב שלמה אבינר פרסם ספר המזהיר מפני \"אדמו\"רים מזויפים\" הרומז לבן ארצי אך איננו מזכיר את שמו במפורש. רבנים אחרים תמכו בו, בהם הרב שמואל אליהו הרב מאיר מזוז, רב שכונת רמת-אשכול בירושלים והרב יוסף ישר רבה של עכו ועוד.\nביולי 1999 הגיש בן ארצי תביעה בבית הדין הרבני הגדול נגד הרב אבינר על סך מיליון ש\"ח באשמת הוצאת דיבה. הרב אבינר הגיש עם הרב יגאל קמינצקי כתב תביעה נגדי על סך 2.7 מיליון ש\"ח לאותה ערכאה ובו הואשם בן ארצי בהתחזות (למשיח), מעשים מגונים, הונאה, סחיטה ועבירות נוספות. בפברואר 2000 הגיעו שני הצדדים לפשרה בפני בית הדין ובה סוכם על כמה סעיפים האוסרים על בן ארצי להתחזות למשיח ולהתערב בעניינים שאינם ממקצועו (כגון רפואה וחיי נישואים). ערעור של בן ארצי לבית הדין לא התקבל.\n\nבשנת 2005 הפסיק בן ארצי להיראות בציבור ומאמיניו קיבלו מסרים בשמו, לכאורה, דרך מנהלי העמותה. ביום 4 באוגוסט 2008 הופיע בן ארצי וטען כי מנהלי העמותה שלו ובעלי השליטה בכספיה (שמואל שוקרון, שמעון קטורזה, צבי ויצמן ומיכה פטיטו) חטפו אותו וכלאו אותו במשך שלוש שנים. לטענתו הם כלאו אותו במספר דירות בטבריה, בתנאים גרועים, הורו לחסידיו הוראות מומצאות בשמו וכעת הם מחזיקים בכספי העמותה ובנכסיה. לדבריו הם הכריחו אותו לפברק מכתב שבו הוא מייחס לעצמו סטיות מיניות והפרעות נפשיות.\nלגרסת מנהלי העמותה, ביקש בן ארצי עזרה מהם על מנת להתמודד עם מחלת נפש קשה ממנה סבל בלי להיחשף לציבור. המנהלים עזרו לו להסתתר והעלימו את הידיעה כדי שלא להסב נזק לעמותה ולפעילות הציבורית שסביבה. מנהלי העמותה פרסמו קטעים לכאורה ממכתביו של בן ארצי, המתארים מעשי פדופיליה, ניצול מיני של חברי הקהילה וזואופיליה.\nבפברואר 2013 הורשעו הארבעה בבית המשפט המחוזי בבאר שבע בעסקת טיעון בעבירה של קבלת דבר במרמה. על כל אחד מהם הוטלו חמישה חודשי עבודות שירות, מאסר על תנאי ופיצוי לבן ארצי בסך 10,000 ש\"ח כל אחד.\nביולי 2015 נתן בית המשפט המחוזי בבאר שבע תוקף של פסק דין להסכם פשרה שלפיו ישלמו שלושה מן החוטפים פיצוי של 700 אלף ש\"ח לתלמידי הרב ניר בן ארצי, רעיה שטראוס, ואברהם משה מרגלית. כמו כן נקבע כי עליהם למסור מכתב חרטה על כך שקיבלו מהתובעים תרומות ניכרות על סמך מסרים פיקטיביים שמסרו להם בשמו של בן ארצי.\nפרשת ההיעלמות שימשה השראה לסרט הקולנוע הישראלי \"פלאות\" (2013).\n\nמוסדותיו של בן ארצי במושב תלמים כללו מפעל חסד, ישיבה גבוהה, מכון לחוזרים בתשובה, מכון להכשרת רבנים, מדרשה תורנית לנשים, גני ילדים ובית ספר. ברחבי הארץ החזיקה העמותה עוד כעשרה בתי מדרש. \nלעמותה, שהופעלה באמצעות שמואל שוקרון, שמעון קטורזה, מיכה פטיטו וצבי ויצמן, נתרמו מיליוני שקלים מדי שנה על ידי בעלי הון המקורבים לבן ארצי. בשנת 2012 העריך העיתון פורבס כי שווי מוסדותיו הוא כמאה מיליון ש\"ח. על חוג מקורביו נמנו אישים כמו רעיה שטראוס, גליה אלבין ופרופסור יעקב נאמן.[דרוש מקור]\nלאחר חשיפת פרשת היעלמותו, הוציאו מנהלי העמותה את בן ארצי מהשותפות בה, והפסיקו את התקציבים לישיבותיו במושב תלמים ובטבריה. בשל חשיפת שחיתויות לכאורה בניהול העמותה, שופטת בית המשפט בבאר שבע קבעה בחודש מרץ 2009 שיש להטיל הגבלות על הוצאות הכספים, ויש למנות חוקר שיחקור את התנהלותה. במקביל, הוקמה על ידי בן ארצי ותומכיו העמותה \"תאיר נרי\" התומכת בישיבה בתלמים.\n\nאיתן כלפה, תנועת \"תלמי גאולת עם ישראל\": כריזמה אישית, מנגנונים פסיכולוגים והקשר סוציו-תרבותי ופוליטי בקהילה משיחית בישראל, מנחים: יורם בילו ועמיה ליבליך - המחלקה לפסיכולוגיה באוניברסיטה העברית, 2003\n\nאתר עמותת תאיר נרי בנשיאות ניר בן ארצי\n\"תעלומת הרב הנעלם״ כתבת טלוויזיה מפורטת של לוי זיני, המציגה את סיפור חטיפת הרב ניר בן ארצי על כל עדויותיו במלואו, שודרה במוצ\"ש, 17 במרץ 2009\n\"תעלומת הרב הנעלם\" עם כתוביות באנגלית (Youtube).\n״The mystery of the disappearance of the Rabbi\". Investigative report broadcast on Channel 2 on Saturday night, Tishrei 17/10/2009, presents the full kidnapping story of Harav by his closest assistants, and how he managed to survive over three years.\n\nהרב ניר בן ארצי, אתר שהקים חסיד של בן ארצי, עתיר סרטונים וקישורים\nמוטי לוי‏, חזון הרב ניר בן ארצי: התמוטטות כלכלית בארה\"ב, באתר וואלה‏, 5 באפריל 2011\n ניר בן ארצי, דף שער בספרייה הלאומית\nכל הכתבות על הרב ניר בן ארצי, באתר ערוץ 7\nפרשת היעלמותו:\n\nאבישי בן-חיים, הרב בן ארצי לחסידיו: חטפו ועינו אותי, באתר nrg‏, 15 במרץ 2009\nצאלה קוטלר, ‏מגזין G: האם ניר בן-ארצי, רב החביב על הקהילה העסקית, נחטף והוחזק שלוש שנים בניגוד לרצונו?, באתר גלובס, 19 במרץ 2009\nכתבה בערוץ 10 ששודרה ב-21 מרץ 2010 בנושא העלמות הרב הסיפור האמיתי.\nברוך קרא ודניאל חג'בי, כתבה על ניר בן ארצי, ערוץ 10, 21 במרץ 2009\nאדם צחי, ‏הרב ניר בן ארצי: חטפו אותי,  באתר כיפה, 15 במרץ 2009\nגלי גינת, \"הם השתלטו לנו על המחשבה\", באתר nrg‏, 31 במרץ 2009\nיותם פלדמן, היעלמותו של הרב ניר בן ארצי, סחיטה וערימות של כסף - מי נגד מי במושב תלמים?, באתר הארץ, 2 באפריל 2009\nיניר יגנה, נעצרו 5 חשודים בסחיטת הרב ניר בן ארצי, שעוכב אף הוא לחקירה, באתר הארץ, 18 במאי 2009\nניסים בן חיים, חוטפי הרב ניר בן ארצי ישלמו 700 אלף ש\"ח לרעיה שטראוס ולבעלי 'אושר עד׳, באתר כיכר השבת, 9 ביולי 2015\nכתבה בערוץ 10 ששודרה ב-21 מרץ 2010 בנושא העלמות הרב הסיפור האמיתי.\nריקי רט, שלום לתמימות: ריאיון עם הרב ניר בן-ארצי, באתר nrg‏, 23 במרץ 2013\nיהונתן גוטליב, \"מגיל קטן לא היה לי אבא\": הבן של הרב ניר בן ארצי פותח את סיפור חטיפת אביו, באתר ערוץ 7, 27 בפברואר 2023",
    "pageid": 650174
  },
  {
    "title": "נשיא מדינת ישראל",
    "extract": "נְשִׂיא מְדִינַת יִשְׂרָאֵל הוא ראש המדינה של מדינת ישראל. מאחר שישראל היא דמוקרטיה פרלמנטרית, בה סמכויות הרשות המבצעת נתונות בידי הממשלה, ממלא נשיא המדינה תפקידים אשר בעיקרם הם ייצוגיים וטקסיים. מוסד הנשיאות נחשב למבטא את אחדות העם, והנשיא מכונה לעיתים \"האזרח מספר 1\". נשיא המדינה נבחר על-ידי הכנסת לכהונה בת שבע שנים, שלאחריה הוא לא יכול להיבחר בשנית. נשיא המדינה הוא מבעלי התפקידים היחידים בישראל שמחזיקים מתוקף תפקידיו בדגל רשמי, הנקרא נס הנשיא.\nתפקידיו, סמכויותיו ודרך בחירתו של נשיא המדינה מוגדרים בחוק-יסוד: נשיא המדינה, אשר נחקק ב-1964.\nהמעון הרשמי שבו גר הנשיא ומשפחתו הוא בית הנשיא ברחוב הנשיא בשכונת טלביה בירושלים.",
    "pageid": 2251
  },
  {
    "title": "עוזי פוגלמן",
    "extract": "עוזי פוגלמן (נולד ב-6 באוקטובר 1954) הוא משפטן ישראלי המשמש ממלא מקום נשיא בית המשפט העליון. כיהן גם כיושב ראש ועדת הבחירות המרכזית לכנסת ה-24.",
    "pageid": 328193
  },
  {
    "title": "עופר ניסים",
    "extract": "עופר נסים (נולד ב-16 באפריל 1964) הוא תקליטן ומפיק מוזיקלי ישראלי בסגנון דאנס וזרם הניו יורק האוס המוכר בכינוי \"עופרה\".\nבשנים 2005, 2006 ו-2007 זכה בתואר DJ השנה של ישראל. בנוסף נבחר ארבע פעמים לרשימת 100 נגני הדי ג'יי הטובים בעולם לפי דירוג DJ Magazine הבריטי: בשנת 2006 (מקום 29), בשנת 2007 (מקום 56), בשנת 2008 (מקום 51) ובשנת 2009 (מקום 43).",
    "pageid": 158575
  },
  {
    "title": "עכשיו 14",
    "extract": "עכשיו 14 (נקרא גם ערוץ 14), הוא ערוץ טלוויזיה מסחרי ישראלי.\nהערוץ הוקם תחת רישיון שידור כערוץ מורשת, ועלה לאוויר ב־30 ביוני 2014 באפיק 20 בכבלים ובלוויין תחת המיתוג \"ערוץ 20\". ב-18 בינואר 2021 זכה הערוץ במכרז לשידור באפיק 14, ובנובמבר של אותה השנה החל לשדר באותו אפיק תחת השם הזמני \"ערוץ 14 בהרצה\", ולאחר מכן מותג כערוץ \"עכשיו 14\", והחל לשדר שידורי חדשות ואקטואליה. הערוץ מזוהה עם הימין הפוליטי בישראל ואינו משדר בשבתות ובמועדי ישראל.\nהערוץ הוא בבעלות חברת ערוץ יהודי ישראלי בע\"מ שבעל השליטה בה הוא יצחק מירלשוילי, לאחר שאיש התקשורת אבי בר יצא מהשקעותיו בערוץ. מנכ\"ל הערוץ הוא אריאל אדרי, העורך הראשי הוא סתיו קוזניץ ומנכ\"ל חדשות 14 הוא יורם כהן.\nהערוץ הוא ערוץ מסחרי זעיר, ועל כן אין לו חברת חדשות והוא אינו מחויב להפיק הפקות מקור באמצעות בתי הפקה חיצוניים.",
    "pageid": 1129088
  },
  {
    "title": "עלמה גוב",
    "extract": "עלמה גוב (נולדה ב-13 במרץ 2002) היא זמרת-יוצרת, כותבת ומלחינה ישראלית. מאז החלה לפעול ב-2021 הוציאה שלושה אלבומי אולפן ומיני-אלבום (\"לב בקופסא\"). ב-2022 הייתה מועמדת לפרס \"פריצת השנה\" בגלגלצ. ב-2023 זכתה במקום השני במצעד שיר השנה של כאן 88 עם השיר \"מה לעשות עם הזאב\".",
    "pageid": 2315272
  },
  {
    "title": "עשרת הדיברות",
    "extract": "עֲשֶׂרֶת הַדִּבְּרוֹת הם רשימה של עשרה ציוויים דתיים ומוסריים, שכפי המסופר בתורה נאמרו על ידי אלוהים לעם ישראל במעמד הר סיני. הם נמסרו למשה על ידי אלוהים כשהם כתובים על לוחות הברית. הדיברות נחשבים למצוות יסודיות ביהדות, ולהם השפעה רבה על המשפט והמוסר ביהדות, בנצרות ובאסלאם.\nעשרת הדיברות הן:\n\nאָנֹכִי ה' אֱלֹהֶיךָ אֲשֶׁר הוֹצֵאתִיךָ מֵאֶרֶץ מִצְרַיִם מִבֵּית עֲבָדִים\nלֹא יִהְיֶה לְךָ אֱלֹהִים אֲחֵרִים עַל פָּנָי. לֹא-תַעֲשֶׂה לְךָ פֶסֶל, וְכָל-תְּמוּנָה\nלֹא תִשָּׂא אֶת שֵׁם ה' אֱלֹהֶיךָ לַשָּׁוְא\nזָכוֹר אֶת-יוֹם הַשַּׁבָּת לְקַדְּשׁוֹ\nכַּבֵּד אֶת-אָבִיךָ וְאֶת-אִמֶּךָ\nלֹא תִרְצָח\nלֹא תִנְאָף\nלֹא תִגְנֹב\nלֹא-תַעֲנֶה בְרֵעֲךָ עֵד שָׁקֶר\nלֹא תַחְמֹד",
    "pageid": 8281
  },
  {
    "title": "פאודה",
    "extract": "פאודה (בערבית: فوضى, תעתיק מדויק: פַוְצָ'א, בתרגום לעברית: \"כאוס\", \"בלאגן\") היא סדרת טלוויזיה ישראלית מסוג דרמת-פעולה, ששידורה החל ב-15 בפברואר 2015, בערוץ yes EDGE. את הסדרה יצרו העיתונאי אבי יששכרוף והשחקן ליאור רז. השניים התבססו בין היתר גם על חוויותיהם משירותם הצבאי ביחידת דובדבן. יששכרוף משמש ככתב וכפרשן לענייני ערבים של אתר וואלה ובעבר של קול ישראל. התסריטאי הראשי של העונה הראשונה היה משה זונדר. לסדרה ייעצו בין היתר גם גונן בן יצחק, רכז ביטחון בשב\"כ לשעבר, אבירם אלעד, יוצא יחידת דובדבן, ועמוס הראל, הפרשן הצבאי של עיתון \"הארץ\".\nב-2016 זכתה הסדרה ב\"פרס האקדמיה לטלוויזיה\" בקטגוריית סדרת הדרמה הטובה ביותר וב-2017 זכתה הסדרה ב-11 קטגוריות, בהן הדרמה הטובה ביותר, הבימוי הטוב ביותר (רותם שמיר) והשחקן הטוב ביותר בדרמה/דרמה יומית (ליאור רז).\nבנובמבר 2016, נרכשה הסדרה והועלתה לשידור על ידי שירות הצפייה נטפליקס. מינואר 2017 משודרת הסדרה בערוץ הראשון, ובהמשך בערוץ כאן 11.\nב-26 בדצמבר 2019 החלו שידורי העונה השלישית, וב-13 ביולי 2022 עלתה לשידור העונה הרביעית, שעלתה לשידור בנטפליקס בינואר 2023, והגיעה למקום השביעי בדירוג העולמי של נטפליקס, ולטופ 10 ב-21 מדינות באירופה, אפריקה ואסיה.\nב-4 בספטמבר 2023, הוכרז כי הסדרה תשוב לעונה החמישית.",
    "pageid": 1243000
  },
  {
    "title": "פצצה אלקטרומגנטית",
    "extract": "פצצה אלקטרומגנטית היא מתקן המחולל פעימה אלקטרומגנטית - גל אלקטרומגנטי רגעי בעל עצמה אדירה אשר הורס מערכות אלקטרוניות וחשמליות על ידי השראת עומס יתר.\nכמו כל פצצה, ניתן להפעיל פצצה אלקטרומגנטית בהשהייה, להטיל אותה ממטוס או לשגר אותה כראש קרב של טיל או רקטה. ישנם סוגים שונים של פצצות אלקטרומגנטיות המבוססים על דרכים שונות לחולל פעימה אלקטרומגנטית: דחיסת שטף מגנטי על ידי חומרי נפץ, או שידור הפעימה ממתח האגור בקבל או סוללת קבלים (מחולל מרקס), מתקן זה יכול להיות רב פעמי. יתרה מזאת, כל פצצת גרעין יוצרת גם פעימה אלקטרומגנטית כתופעת לוואי, ופיצוץ גרעיני מעל האטמוספירה מלווה בפעימה גדולה במיוחד המסוגלת לכסות יבשת שלמה ללא גרימת הנזק מהביקוע עצמו (הנזק שהיה נגרם מפיצוץ מעל פני האדמה), ובכך מהווה פצצה אלקטרומגנטית. במקרה כזה יש חשיבות לשדה המגנטי של כדור הארץ: הנשק יעיל יותר באזורים של כדור הארץ בהם השדה המגנטי חזק יותר, והפעימה מתפשטת לכיוון צפון פחות מאשר ליתר הכיוונים.\nמנגנון הנזק העיקרי כתוצאה מפעימה אלקטרומגנטית הפוגעת במעגל חשמלי מתואר בצורה הבאה: הפעימה האלקטרומגנטית החזקה שיוצרת הפצצה משרה שדה אלקטרומגנטי חזק ביותר. שדה זה יוצר בתורו מפלי מתח גבוהים מאוד, על פני מרחקים קטנים מאוד, במקטעי הולכה שבמעגל החשמלי המותקף. מפלי מתח אלה גורמים לזרמים חזקים מאוד במקטעי ההולכה שבמעגל והחום הרב שנוצר עקב הזרמים הללו גורם למקטעי ההולכה לנזק הרסני. מסיבה זו רכיבי אלקטרוניקה זעירים, פסי הולכה במעגלים מודפסים ומעגלים משולבים הופכים פגיעים במיוחד.\nמבטחים כלל אינם יעילים כהגנה על מעגלים אלקטרוניים במקרה של פעימה אלקטרומגנטית משום שעומס היתר מושרה בבת אחת ובכמה מקומות שונים במעגל ולא רק בכניסת הזרם למעגל, שאותה יכול המבטח לנתק.\nכלוב פאראדיי גם הוא אינו יעיל כהגנה מלאה מפני פעימה אלקטרומגנטית. הסיבה לכך היא שכלוב פאראדיי אידיאלי הוא תאורטי בלבד ולא ניתן לבנות במציאות כלוב שכזה, שיעצור חדירה של 100% מהקרינה האלקטרומגנטית. הבעיה ב\"איטום\" כנגד הקרינה נמצאת בעיקר בנקודות חיבור של יריעות המתכת המרכיבות את הכלוב. בנקודות חיבור אלה, גם אם מדובר בהלחמה ובוודאי אם מדובר בסימרור, נוצרת זליגה של קרינה המצליחה לחדור לפנים הכלוב. מאחר שפצצות אלקטרומגנטיות נועדו מראש לגרום נזק ועוצמת הקרינה האלקטרומגנטית שהן יוצרות חזקה וממוקדת, הרי שדי בזליגות אלה כדי לגרום לנזק במעגלים החשמליים ובאלקטרוניקה עדינה, שנמצאים בתוך כלוב הפאראדיי.\nבימי המלחמה הקרה נעשו מאמצים מצד ארצות הברית וברית המועצות לפתח פצצות אלקטרומגנטיות, וכן למגן את צבאותיהן ומתקני תשתית אסטרטגיים כנגד הפעימה האלקטרומגנטית המשתחררת במקרה של הפעלת פצצה כזאת. גם כיום ישנן מערכות הגנה מפני פעימה אלקטרומגנטית המיועדות לכלים צבאיים. פצצות אלקטרומגנטיות הופיעו במספר ספרים, סרטים ומשחקי וידאו, אך במציאות לא תועד שימוש בהן באף מלחמה (אם כי היו דיווחים בלתי מאומתים על שימוש שכזה במלחמת המפרץ הראשונה).",
    "pageid": 157387
  },
  {
    "title": "קיליאן אמבפה",
    "extract": "קיליאן אמבפה לוטן (בצרפתית: Kylian Mbappé Lottin; נולד ב-20 בדצמבר 1998 בפריז, צרפת) הוא כדורגלן צרפתי המשחק בעמדת החלוץ או הקיצוני בקבוצת ריאל מדריד ומשמש גם כקפטן בנבחרת צרפת.\nאמבפה נולד בפריז שבצרפת, אך גדל בעיר בונדי. בשנת 2015 כשהיה בגיל 16, שיחק במונקו מליגת העל הצרפתית, שם זכה איתם באליפות צרפת, הגיע איתם עד חצי גמר ליגת האלופות, כשהוא כובש שערים מול מנצ'סטר סיטי, דורטמונד, ויובנטוס. ב-2017 כשהיה בגיל 18, חתם ב-פריז סן ז'רמן תמורת 180 מיליון אירו. שם הוא זכה ב-5 אליפויות צרפת, 3 גביעי צרפת, והגיע עד גמר ליגת האלופות 2020. אמבפה הוא מלך השערים של פריז בכל הזמנים.\nאמבפה ערך את הופעת הבכורה שלו בנבחרת צרפת בשנת 2017, בגיל 18. אמבפה הוא השחקן הצרפתי הצעיר ביותר שהבקיע במונדיאל ובשנת 2018, כשהיה בגיל 19, היה שותף לזכייתה של נבחרת צרפת במונדיאל, ואף הבקיע שער במשחק הגמר. זכה בתואר השחקן הצעיר המצטיין של הטורניר, והשחקן הצרפתי הטוב ביותר של השנה. אמבפה הבקיע שלושער בגמר מונדיאל 2022, הוכתר מלך השערים של הטורניר עם שמונה שערים, מה שזיכה אותו בנעל הזהב, ועלה למקום חמישי משותף עם פלה בטבלת מלך שערי גביע העולם בכדורגל, עם 12 שערים.",
    "pageid": 1422565
  },
  {
    "title": "רמב\"ם",
    "extract": "רבי משה בן מימון (ד'תתצ\"ח, 1138 – כ' בטבת ד'תתקס\"ה, 13 בדצמבר 1204), המכונה בד\"כ בראשי תיבות רמב\"ם או הרמב\"ם (בערבית מוכר כמוסא בן מימון או כאבן עבד אללה, ובלשונות אירופה כמיימונידֶס) היה רב ספרדי ופילוסוף, מגדולי הפוסקים בכל הדורות, מחשובי הפילוסופים בימי הביניים, איש אשכולות ורופא. הרמב\"ם השפיע באופן משמעותי על תרבותו של העם היהודי ועל כן הוא אחד האישים החשובים והמוערכים ביותר ביהדות. עליו נאמר \"ממשה עד משה לא קם כמשה\" והוא אף הוכתר בכינוי \"הנשר הגדול\". הרמב\"ם החזיק במשנה רציונליסטית מובהקת שבאה לידי ביטוי בכתביו.\nמעמדו של הרמב\"ם כפוסק גדול כמעט משל כל פוסק אחר. הקודקס ההלכתי שלו, \"משנה תורה\", מקיף באופן כמעט בלעדי את כל תחומי ההלכה, ומהווה מקור בסיסי בכל דיון הלכתי. על דבריו נתחבר מספר עצום של פירושים וחיבורים. רבי יוסף קארו, השתית את חיבורו \"שולחן ערוך\" בראש ובראשונה על פסקי הרמב\"ם, שאותו הוא מנה כאחד משלושת \"עמודי ההוראה\". אף שלא פרסם את פירושו לתלמוד, במהלך לימוד של כמעט כל סוגיה תלמודית, דברי הרמב\"ם, הנדלים מחיבוריו השונים, מהווים מקור חשוב בהבנת הסוגיה.\nמכתביו של הרמב\"ם בתחום ההגות הושפע כמעט כל הוגה יהודי שקם אחריו, החל מרבי מנחם המאירי, דון יצחק אברבנאל, ברוך שפינוזה, הרב אברהם יצחק הכהן קוק, ישעיהו ליבוביץ, דניאל סיבוני ועוד. הוכר כפילוסוף וכרופא גם בתרבויות הערביות והאירופיות והשפיע על מגוון הוגים כגון תומאס אקווינס, גוטפריד לייבניץ ואף אייזק ניוטון. על ספרו מורה הנבוכים הוציא האפיפיור הונוריוס הרביעי כתב הגנה.\nהרמב\"ם היה בקיא בספרות הפילוסופית היוונית והאמין שהידע המדעי אינו סותר את האמת המקראית. כתביו קיימים ועומדים לא רק כפירוש למקרא אלא אף כיצירות פילוסופיות בפני עצמן. כמו כן, כתביו מעידים גם על כך שהיתה לו השכלה רחבת-היקף בפיזיקה, באסטרונומיה, במתמטיקה, ברפואה ובלוגיקה של זמנו.",
    "pageid": 647251
  },
  {
    "title": "רן דנקר",
    "extract": "רן חליל יוסף דנקר (נולד ב-7 בינואר 1984) הוא זמר-יוצר ושחקן ישראלי.",
    "pageid": 96468
  },
  {
    "title": "רפאל נדאל",
    "extract": "רפאל \"רפא\" נדאל פרירה (בקטלאנית ובספרדית: Rafael \"Rafa\" Nadal Parera; הגייה בקטלאנית: rəfəˈɛɫ nəˈðaɫ pəˈɾeɾə; הגייה בספרדית: rafaˈel naˈðal paˈɾeɾa; ידוע בכינויו \"רפא\", \"השור ממאיורקה (El toro de Mallorca)\" ו\"מלך החימר (El rey de la arcilla)\"; נולד ב-3 ביוני 1986) הוא טניסאי מקצועני ספרדי. נדאל דורג במקום הראשון בעולם במשך 209 שבועות (לא ברציפות), מקום שישי בכל הזמנים. יש המחשיבים אותו לאחד מגדולי שחקני הטניס בכל הזמנים.\nבמהלך הקריירה שלו זכה נדאל ב-92 טורנירים לגברים יחידים (מקום חמישי בכל הזמנים), מהם זכה ב-22 תוארי גראנד סלאם (שני בכל הזמנים אחרי נובאק ג'וקוביץ' מסרביה - 24) ואלוף אולימפי (בייג'ינג 2008) לגברים יחידים. נדאל הוא הטניסאי השני בהיסטוריה של ה-ATP (בנוסף לאנדרה אגאסי מארצות הברית) שהשלים במהלך הקריירה \"גולדן סלאם\" - זכייה בכל ארבעת טורנירי הגראנד סלאם ובמדליית זהב אולימפית. הוא מכונה \"מלך החימר\" בזכות 14 הזכיות באליפות צרפת הפתוחה (2005–2008, 2010–2014, 2017–2020, 2022). נוסף לכך, הוא זכה ב-36 טורנירים מסדרת \"המאסטרס 1000\" (מקום שני בכל הזמנים).",
    "pageid": 89599
  },
  {
    "title": "רצועת עזה",
    "extract": "רצועת עזה (בערבית: قطاع غزّة – קִטַאע עַ'זַּה; בערבית מדוברת: קִטַאע עַ'זֶּה) היא רצועת אדמה חופית בדרום מישור החוף הדרומי של ארץ ישראל. היא גובלת במצרים מדרום-מערב, בים התיכון ממערב ובישראל מדרום, מזרח וצפון. אורכה כ-40 קילומטרים, רוחבה נע בין 5.7 ל-12.5 קילומטרים ושטחה הכולל כ-365 קילומטר רבוע. לאחר הסכמי אוסלו נשלטה על ידי הרשות הפלסטינית, אך בשנת 2007 התרחשה השתלטות חמאס על רצועת עזה ומאז הוא שולט בה. נכון ל-2024 מוערכת אוכלוסיית רצועת עזה על ידי ה-CIA ב-2,141,643 תושבים.\nקו עקבה–רפיח הוא קו גבול שנוצר בשנת 1906 בין מצרים שהייתה בשליטת בריטניה (למרות שייכותה הפורמלית לאימפריה העות'מאנית) לבין ארץ ישראל שהייתה בשליטת האימפריה העות'מאנית וכלל את רצועת עזה בתחומי ארץ ישראל העות'מאנית.\nרצועת עזה נכללה בתחום המנדט הבריטי על ארץ ישראל שיועד להקמת בית לאומי לעם היהודי. ב-29 בנובמבר 1947 קיבלה העצרת הכללית של האו\"ם את תוכנית החלוקה, במסגרתה נועדה הרצועה, לצד שטחים נוספים סביבה, להיכלל במדינה ערבית שנועדה לקום. הניצחון של המדינה היהודית שהוקמה, ישראל, על הצבא המצרי במבצע חורב בשלהי מלחמת העצמאות הביאו להקטנת השטח שלא נכלל במדינה היהודית לרצועת חוף צרה. גבולותיה של הרצועה הוגדרו בהסכמי שביתת הנשק בתום מלחמת העצמאות שנחתמו ברודוס בין ישראל למצרים בשנת 1949 והרצועה נותרה בשליטה מצרית.\nעד למלחמת ששת הימים הייתה רצועת עזה נתונה לשלטון מצרי (למעט תקופה קצרה של כיבוש ושלטון צבאי ישראלי לאורך כחצי שנה בעקבות מלחמת סיני). במלחמת ששת הימים שבה וכבשה ישראל את הרצועה, והקימה בה יישובים ישראלים, בעיקר בגוש קטיף, ששכן בין ח'אן יונס ורפיח לבין הים. בין היישובים חודש גם כפר דרום שהיה ברצועה עוד לפני מלחמת העצמאות וישראל נסוגה ממנו בהסכמי שביתת הנשק בתום המלחמה.\nבהסכמי אוסלו הועברה השליטה ביישובים הפלסטינים שברצועת עזה לידי הרשות הפלסטינית, אם כי הריבונות נותרה בידי צה\"ל. גם לאחר ההסכמים נותרה בידי ישראל השליטה על היישובים הישראליים ברצועה, הדרכים המובילות אליהם משטח ישראל, ציר פילדלפי (רצועה צרה לאורך הגבול בין רצועת עזה לבין מצרים) ומעבר הגבול עם מצרים ברפיח. כחלק מן ההיערכות החדשה של העברת השליטה בהסכמי אוסלו, אורגנה והושלמה גדר המערכת סביב רצועת עזה לפי תפיסת-הפעלה צה\"לית המקובלת בגדרות המערכת בגבולות המדינה מול מדינות שכנות אחרות.\nבמהלך האינתיפאדה השנייה ולאחריה התגברו פעולות הטרור משטח הרצועה, כלפי היישובים היהודיים ברצועה וכלפי האזור שמסביבה, שקיבל את הכינוי עוטף עזה. פעולות אלו כללו גם ירי מרגמות ושיגור רקטות פלסטיניות לעבר ישראל. באוגוסט 2005 הושלמה תוכנית ההתנתקות של ממשלת ישראל, במסגרתה פונו יישובי גוש קטיף ויישובים יהודיים נוספים, וכוחות צה\"ל נסוגו מכל שטחי הרצועה, למעט חדירות זמניות לשטח, סגר ימי ופיקוח ושליטה אווירית על השטח.\nפחות משנתיים לאחר מכן, ביוני 2007 השתלטו כוחות חמאס על הרצועה, כבשו את המתקנים הצבאיים שבשליטת פת\"ח שבהנהגת מחמוד עבאס (אבו מאזן) והוציאו להורג קצינים במנגנוני הביטחון, כאשר בחלק מהמקרים הושלכו אנשי הרשות הפלסטינית מגגות הבניינים הגבוהים בעזה. בתגובה פיזר מחמוד עבאס את ממשלת האחדות הפלסטינית והכריז על מצב חרום.\nשלטון חמאס ברצועה הביא להגברת ירי הרקטות לעבר ישראל בעיקר לשדרות ויישובי עוטף עזה. ממשלת ישראל הטילה, מצד הגבול הישראלי, סגר יבשתי וימי על עזה, אך מאפשרת הכנסת מוצרי מזון מסוימים וציוד רפואי לרצועה. כמו כן, המצור הביא אותה לספק מים וחשמל לתושבי הרצועה, על רקע משבר המים ברצועת עזה.\nב-27 בדצמבר 2008, לאחר תקופה ממושכת של ירי רקטות לשטחה, יצאה מדינת ישראל למבצע עופרת יצוקה נגד שלטון חמאס במטרה להביא לידי שינוי יסודי במצב הביטחוני השורר בדרום ישראל ולהסיר את האיום על אזרחיה. במהלך המבצע נהרגו ברצועת עזה 1,166 בני אדם ונגרם הרס רב. ביולי 2014, לאחר ירי רקטות רבות מרצועת עזה לישראל, פתח צה\"ל במבצע צוק איתן. במבצע נהרגו למעלה מ-2,000 פלסטינים, ונפצעו יותר מ-8,000 מהם, גם נגרם הרס נרחב ברצועת עזה. טווח הרקטות שנורו מהרצועה לישראל התרחב, וכלל יישובים ממצפה רמון וירוחם בדרום ועד חיפה וקיסריה בצפון.\nב-7 באוקטובר 2023, שמחת תורה התשפ\"ד, יזם חמאס מתקפת פתע נרחבת על ישראל מהרצועה, שכללה מטחי ירי נרחבים לאזורים רבים בישראל, פריצת גדר הגבול וחדירת אלפי מחבלים חמושים לישראל. המחבלים השתלטו על יישובים ומתקנים צבאיים, ביצעו טבח המוני, מעשי זוועות, אונס, התעללות ורצח אזרחים נרחב במקביל לחטיפת אזרחים וחיילים וירי רקטי מתמשך. בעקבות כך פרצה מלחמת חרבות ברזל במהלכה נהרגו יותר מ-37,000 פלסטינים, וכוחות צה\"ל השתלטו על אזורים נרחבים ברצועה, החריבו שטחים נרחבים בה ופינו מבתיהם כ-1.9 מיליון תושבים.",
    "pageid": 2543
  },
  {
    "title": "רצח תאיר ראדה",
    "extract": "רצח תאיר ראדה היה רצח של נערה בכיתה ח', שהתרחש בתא שירותים בבית הספר התיכון \"נופי גולן\" שבקצרין ב-6 בדצמבר 2006.\nבדצמבר 2006 נעצר רומן זדורוב, אזרח אוקראינה שעבד כרצף בבית הספר, והודה ברצח ראדה בפני מדובב משטרתי. בזמן החקירות טען כי המניע לרצח היה גידופים שהטיחה בו ראדה. זדורוב הודה בפני החוקרים ברצח ושחזר אותו, ובמסגרת זו מסר מספר פרטים שבערכאות השונות הוכרו כפרטים מוכמנים. תוך ימים בודדים חזר בו זדורוב מהודאתו וב-14 בספטמבר 2010 הורשע זדורוב ברצח של ראדה ונידון למאסר עולם.\nבהמשך הגיש זדורוב מספר ערעורים. זדורוב הורשע שוב, ובערעור נוסף אישר בית המשפט העליון ברוב קולות את פסק הדין המרשיע. במהלך אחד הערעורים, הציגה ההגנה חוות דעת של מומחה, לפיה טביעת דם שנמצאה בתא שירותים ושאינה שייכת לזדורוב, היא עקבה של אדם שעשוי להיות הרוצח. בעקבות זאת, הורה השופט חנן מלצר על עריכת משפט חוזר לזדורוב, וזדורוב שוחרר למעצר בית בתנאים מגבילים. המשפט החוזר נפתח בספטמבר 2021 בבית המשפט המחוזי בנצרת, וב-30 במרץ 2023 זוכה זדורוב בדעת רוב.\nב-14 במאי הודיעה פרקליטות המדינה שלא תערער על זיכויו.\nלאורך השנים הפרשה זכתה לכיסוי תקשורתי נרחב. מספר סרטים וסדרה נעשו עליה ופותחו תיאוריות קשר שונות לגבי זהות הרוצח, והתנהלות החקירה והמשפט.",
    "pageid": 621929
  },
  {
    "title": "שייטת 13",
    "extract": "שייטת 13 היא יחידת הקומנדו הימי של חיל הים הישראלי ואחת מיחידות העילית של צה\"ל. בסיס הקבע של היחידה הוא בסיס עתלית, והיא כפופה ישירות למפקד חיל הים. מפקד השייטת הוא קצין ים בדרגת אלוף-משנה. נוסף על סוגי הלוחמה האופייניים לקומנדו ימי, בפרט פעולות המצריכות נחיתה מהים, פעולות חבלה בכלי שיט והשתלטות על כלי שיט, מאומנים לוחמי היחידה בפאסט-רופ (השתלשלות בחבלים ממסוקי סער) ובכל צורות לוחמת היבשה ובצניחה מבצעית. השייטת מפעילה צלפים ומשתתפת בלחימה יבשתית טיפוסית ללוחמי חיל רגלים (כך למשל, בזמן האינתיפאדה השנייה השתתפו לוחמי השייטת במספר רב של פשיטות, פעולות ומבצעי מעצר בשטחי יהודה ושומרון נגד פעילי טרור). בעשורים האחרונים המוניטין של שייטת 13 עלה באופן ניכר וכיום היא נחשבת לאחת מיחידות הקומנדו הטובות ביותר בצה\"ל, ולאחת מיחידות הכוחות המיוחדים הטובות בעולם. נכון לשנת 2023 זכתה היחידה ב-8 ציונים לשבח מטעם הרמטכ\"ל ובאות הערכה מטעם הרמטכ\"ל.\nהיחידה משתתפת באימונים משותפים עם יחידות מקבילות מצבאות זרים, כמו אריות הים של צי ארצות הברית (Navy SEALs) וה-SBS הבריטית.\nמוטו היחידה: ”כעטלף המגיח בעלטה, כלהב המבתר בדומיה, כרימון המתנפץ ברעם”",
    "pageid": 677803
  },
  {
    "title": "שממית הבתים",
    "extract": "שממית הבתים (שם מדעי: Hemidactylus turcicus, בתרגום: Hemi – חצי, Dactylus – אצבע, Turcicus – טורקי) היא לטאה ממשפחת השממיתיים, הנפוצה בין הלטאות במגורי האדם בארץ ישראל.",
    "pageid": 164933
  },
  {
    "title": "שמעון פרס",
    "extract": "שמעון פֶּרֶס (‏‏?‏; 2 באוגוסט 1923, כ' באב ה'תרפ\"ג – 28 בספטמבר 2016, כ\"ה באלול ה'תשע\"ו) היה פוליטיקאי ומדינאי ישראלי, שכיהן כנשיאהּ התשיעי של מדינת ישראל וכראש ממשלתה השמיני.\nפרס החל את מעורבותו בציבוריות הישראל כבר בגיל צעיר. בשנת 1952, בגיל 29, מונה למנכ\"ל משרד הביטחון. הוא נמנה עם מקימי הקריה למחקר גרעיני בדימונה והתעשייה האווירית הישראלית.\nבשנת 1959 נבחר לראשונה לכנסת מטעם מפא\"י, ומאז כיהן בה כחבר במשך 48 שנים רצופות (למעט תקופה קצרה של חודשים מספר, ובסך הכול – 17,272 ימים) – יותר מכל אדם אחר. זמן קצר לאחר בחירתו לכנסת מונה לסגן שר הביטחון. בשנת 1965 פרש פטרונו הפוליטי, דוד בן-גוריון, ממפלגתו הוותיקה מפא\"י, והקים את רשימת פועלי ישראל. פרס הצטרף לבן-גוריון ומונה כמזכ\"ל המפלגה החדשה. רפ\"י לא עמדה בציפיותיה להפוך למפלגת שלטון ונותרה באופוזיציה עד ל-1967, עת צורפה לממשלה על רקע תקופת ההמתנה. בדצמבר אותה שנה הוביל פרס את ההחלטה למזג את רפ\"י עם מפא\"י ליצירת מפלגת העבודה הישראלית.\nב-1969 מונה לראשונה לשר בממשלת גולדה מאיר, ושימש במספר תיקים חברתיים-כלכליים. לאחר שמאיר התפטרה מראשות מפלגת העבודה, התמודד פרס מול יצחק רבין על ראשות המפלגה, אך הפסיד. רבין הרכיב את הממשלה ומינה את פרס לשר הביטחון.\nבשנת 1977 התפטר יצחק רבין מראשות מפלגת העבודה; פרס התמודד על התפקיד וניצח. מאז כיהן כיו\"ר המפלגה במשך כ-15 שנים רצופות. בבחירות לכנסת התשיעית נחלה מפלגת העבודה מפלה דרמטית, ולשלטון עלתה לראשונה מפלגת הליכוד. פרס היה לראש האופוזיציה ושימש בתפקיד עד לכינונה של ממשלת האחדות הלאומית בשנת 1984.\nבבחירות לכנסת האחת עשרה לא הושגה תוצאה שאיפשרה לאחת מן המפלגות הגדולות (קרי, הליכוד או המערך) לכונן ממשלה אידאולוגית. בתיווכו של נשיא המדינה הוחלט על כינונה של ממשלת אחדות, בה יכהן פרס כראש הממשלה תחילה, ולאחר שנתיים יתפטר ואחריו יכהן יצחק שמיר. כך אכן היה, ולאחר שסיים את כהונתו כראש הממשלה ב-1986, מונה פרס לשר החוץ. ב-1988 התקיימו בחירות, שלאחריהן הוחלט לכונן שוב ממשלת אחדות, אך הפעם בלי לקיים רוטציה על ראשות הממשלה. בממשלה זו כיהן פרס כשר האוצר, עד שהגה תוכנית להפלת הממשלה ולהקמת ממשלה בראשות המערך בלבד, מה שכונה \"התרגיל המסריח\". ביום הצבעת האי-אמון פיטר שמיר את פרס. והממשלה אמנם נפלה, אך פרס כשל בהקמת ממשלה. שמיר הצליח לכונן ממשלה בראשות הליכוד, ופרס היה שוב לראש האופוזיציה.\nב-1992 התקיימו בחירות על ראשות מפלגת העבודה לקראת הבחירות לכנסת השלוש עשרה. בבחירות אלו ניצח רבין את פרס, ולאחר ניצחון מפלגת העבודה בבחירות היה רבין לראש הממשלה ופרס מונה לשר החוץ. בכהונתו זו היה פרס ממובילי תהליך אוסלו, ועל כך זכה בפרס נובל לשלום לשנת 1994. ב-4 בנובמבר 1995 נרצח יצחק רבין, ופרס מונה לראש הממשלה בפועל. פרס הקים ממשלה והחליט על הליכה לבחירות. בבחירות לכנסת הארבע עשרה נבחר ראש הממשלה בבחירות ישירות, ובהן ניצח בנימין נתניהו את פרס.\nב-1999 ניצח אהוד ברק את נתניהו בבחירות, והקים ממשלה. פרס היה לשר לשיתוף פעולה אזורי, והתמודד בשנת 2000 בבחירות לנשיאות המדינה, אך הפסיד בהן למשה קצב. פרס נבחר בשלישית לראשות מפלגת העבודה ב-2003, ובשנת 2005 הצטרף למפלגת קדימה. בשנת 2007 התמודד שוב בבחירות לנשיאות המדינה, והפעם ניצח. הוא כיהן כנשיא מדינת ישראל עד שנת 2014. נפטר בשנת 2016 ונקבר בחלקת גדולי האומה.",
    "pageid": 519
  },
  {
    "title": "תומר בר",
    "extract": "תומר בר (נולד בשנת 1969) הוא קצין צה\"ל בדרגת אלוף, המכהן כמפקד חיל האוויר. כיהן בין היתר כראש אגף התכנון ובניין הכוח הרב-זרועי, ראש להק המטה וראש להק מבצעי אוויר בחיל האוויר הישראלי.",
    "pageid": 1211247
  },
  {
    "title": "תומר יוסף",
    "extract": "תומר יוסף (נולד ב-8 בספטמבר 1975 בכפר סבא) הוא זמר, קומיקאי, במאי ושחקן ישראלי, סולן להקת \"בלקן ביט בוקס\" וחבר בלהקת \"החצר האחורית\" .",
    "pageid": 188152
  },
  {
    "title": "תומר קאפון",
    "extract": "תומר קאפון (נולד ב-15 ביולי 1985) הוא שחקן ויוצר ישראלי.",
    "pageid": 1364188
  },
  {
    "title": "תקיפת הכור הגרעיני בעיראק",
    "extract": "תקיפת הכור הגרעיני בעיראק, הידועה גם כמבצע אופרה ומבצע תמוז, היא מבצע הפצצת הכור הגרעיני העיראקי תמוז (אוסיראק) שהתרחש ב-7 ביוני 1981 ערב חג השבועות ה'תשמ\"א על ידי מטוסי חיל האוויר הישראלי. התקיפה בוצעה על ידי רביעיית מטוסי F-16 מטייסת 117 (\"טייסת הסילון הראשונה\"), רביעייה נוספת של מטוסי F-16 מטייסת 110 (\"טייסת אבירי הצפון\") ומבנה של שישה מטוסי F-15 לחיפוי. המטוסים המריאו מבסיס חיל-האוויר \"עציון\" וטסו 1,100 ק\"מ מעל ערב הסעודית. בתום הפעולה הושמד הכור העיראקי, הופסקה תוכנית הגרעין העיראקית, והוסר האיום הפוטנציאלי על מדינת ישראל. בני בריתה של ישראל הופתעו מהפעולה, ועימותים דיפלומטיים הביאו לגינוי ישראל באומות המאוחדות ולסכסוך עם ארצות הברית שהתנגדה לפעולה ולשימוש שנעשה בכלי נשק אמריקאיים. בישראל הייתה תקיפת הכור הגרעיני בעיראק לסוגיה מרכזית בקרב מפלגות הליכוד והמערך במערכת הבחירות לכנסת העשירית, שהתקיימה שלושה שבועות לאחר מכן, וייתכן שהכריעה את הבחירות לטובת הליכוד.",
    "pageid": 19575
  },
  {
    "title": "אחים ואחיות לנשק",
    "extract": "אחים ואחיות לנשק (ידוע בשם הקודם אחים לנשק) הוא ארגון מחאה והתנדבות ישראלי שנוסד על ידי אנשי מילואים כחלק מתנועת המחאה נגד הרפורמה המשפטית שהוכרזה בינואר 2023. בינואר 2024 נרשם הארגון כעמותה בשם \"אחים ואחיות לנשק - למען הדמוקרטיה\".\nבמשך תשעת חודשי הפעילות הראשונים היה הארגון ממוקד במחאה, הסברה, ארגון הפגנות ופעולות ישירות של הקמת מיצגים ותליית שלטי ענק. עם פרוץ מתקפת הפתע על ישראל ב-7 באוקטובר 2023 ומלחמת חרבות ברזל בעקבותיה, הארגון סייע לאזרחים וחיילי צה\"ל בדרכים שונות, ביניהן הסעות ורכישה והפצה של ציוד חסר, כגון אפודים קרמיים.\n\nבינואר 2023 הקימו את הארגון סגן אלוף (מיל') רון שרף, רב-סמל (מיל') אייל נווה ורב-סמל (מיל') איתן הרצל, יוצאי סיירת מטכ\"ל, בעקבות הצגת הרפורמה המשפטית על ידי שר המשפטים יריב לוין, שלתפיסתם צפויה הייתה לגרום לפגיעה קשה במשטר הדמוקרטי בישראל. ביוני 2023 נרשם הארגון כעמותה, שמייסדיה הם איתן הרצל והראל טיקטין.\nמטרות הארגון הראשוניות היו עצירת צעדי החקיקה המתוכננים כחלק מהרפורמה, וביצור הדמוקרטיה הישראלית. מטרות אלו הורחבו לקידום תרומה והתנדבות לטובת החברה בישראל בדרך של שירות אזרחי ו/או צבאי; פיתוח והעצמת רעיונות של מנהל ציבורי תקין וטוהר מידות; הגנה על זכויות האזרח; קידום, פיתוח ומימוש מדינת ישראל כמדינה יהודית ודמוקרטית ברוח מגילת העצמאות וברוח מגילת זכויות האדם; קידום ופיתוח רעיונות של הגנה פורמלית על זכויות מיעוט וקידום שיח מכבד בין אוכלוסיות במדינת ישראל.\nהארגון החל בקבוצת וואטסאפ של חברים מסיירת מטכ\"ל, שפתח איתן הרצל במהלך מילואים משותפים. פעילותו החלה במסע של שלושה ימים, שהחל ב-8 בפברואר 2023, מלטרון לבית המשפט העליון בירושלים, אותו הגדירו היוזמים כמסע לשמירה על הדמוקרטיה בישראל. למסע הצטרפו יוצאי יחידות לוחמות ובכירים לשעבר במערכת הביטחון. ביומו השלישי השתתפו במסע כ-10,000 איש. למסע, כמו לפעילויות נוספות של הארגון, הצטרפו גם אזרחים, שאינם אנשי מילואים, התומכים במטרות הארגון ובפעולותיו.\nעל פי ראיונות שבוצעו עם המייסדים, הארגון פעל בתקופת המחאה באמצעות מספר מעגלים: צוות היגוי שהורכב משבעה אנשים, שלכל אחד מהם תחום אחריות (דוגמת אסטרטגיה, מבצעים, קשרי חוץ, תקשורת, מודיעין); תחתם פעל צוות, שהוציא לפועל את המשימות, מטה ובו מספר מחלקות ומנגנון של כ-300 פעילים. בקבוצות וואטסאפ לעדכונים של הארגון חברים עשרות אלפים. חלק מהפעולות היו חשאיות וחלקן היו פתוחות לקהל הרחב. כל הפעילות נעשית בהתנדבות. מרבית אנשי הוועד המנהל הם מסיירת מטכ\"ל ופעילים בו אנשי מילואים פעילים ולשעבר, יוצאי יחידות צבאיות נוספות, כמורן, שריון ושלדג.\nפעולות הארגון ממומנות באמצעות תרומות של הציבור הישראלי, יהדות ארצות הברית וכן ממכירת ציוד ממותג של הארגון (חולצות וכובעים).\n\n ערך מורחב – המחאה נגד הרפורמה המשפטית\nבמחאתו נגד הרפורמה המשפטית, הארגון קיים הפגנות מול בתיהם של שרים וחברי כנסת, \"משמרות\" עם עמדות שיח, הסברה בישראל ושאר העולם, עתירות משפטיות ופעולות שיבוש ומחאה, כגון תליית שלטי ענק, חסימת כבישים וחסימת הכניסה לארגונים ואתרים הנתפסים כאחראים ליוזמת החקיקה (כגון פורום קהלת) או מסמלים תחומי חיים שצפויים לדעת אנשי הארגון להיפגע קשות בעקבותיה (כגון משרד הביטחון והבורסה לניירות ערך). פעילות מרכזית נוספת הייתה החתמת אנשי מילואים על הצהרה להפסקת התנדבותם לשירות מילואים עד לעצירת צעדי החקיקה המתוכננים.\nב-28 במרץ הודיעו מובילי הארגון שהשהו את המחאה בעקבות הצהרת ראש הממשלה בנימין נתניהו על השהיית החקיקה, על מנת לתת הזדמנות למהלך ההידברות וכי יהיו ב\"דקת קריאה\" לחידושה אם ההידברות לא תישא פרי. זמן קצר לאחר מכן שב הארגון לפעילות מחאה מלאה, לאחר שחברי הממשלה המשיכו לקדם את צעדי החקיקה.\nהחל מיוני 2023, פעילים של הארגון קיבלו הודעות על ביטול רישיון הנשק שלהם. הודעות על ביטול רישיון הנשק התקבלו גם לאחר אירועי 7 באוקטובר בקרב פעילים שהם קצינים במילואים עם נשק ארוך וחברים בכיתות כוננות.\nב-2 בפברואר 2024 פורסמו מטעם אחים לנשק מודעות ענק בעיתונים ובהם קריאה לקבוע תאריך מוסכם לבחירות עוד השנה.\n\nבמחאה קיימו פעילי הארגון מוקדי הפגנה, חלקם קבועים, מול בתיהם של שרים בממשלה וחברי כנסת ובקואליציה. בנוסף קיימו מחאות וביצעו פעולות שיבוש.\n\nב\"יום שיבוש\" של ארגוני המחאה ב-1 במרץ 2023 נחסם כביש 1 באזור שער הגיא והוקמת מעבר גבול סמלי בין הדמוקרטיה לדיקטטורה.\nיום שיבוש ב-9 במרץ, נחסמה הכניסה למשרדי פורום קהלת, עמותה בעלת השפעה דומיננטית על קידום צעדי החקיקה של הממשלה, באמצעות חוטי תיל ושקי חול. בפעילות נעצרו רון שרף, ממייסדי הארגון, וחמישה פעילים נוספים. באותו יום חסמו עשרות מפעילי הארגון, בהם מפקדי חיל הים לשעבר עמי אילון ודוד בן בעש\"ט, את נמל חיפה עם אבוקות וסירות, למשך כשעתיים תחת הכותרת \"בדיקטטורה אין חופש תנועה\".\nביום שיבוש ב-16 במרץ, הוקמה לשכת גיוס סמלית מול עיריית בני ברק בקריאה לשוויון בנטל.\nהגעת קבוצה של פעילים מהים, בקיאקים ובשחייה, להפגנה מול ביתו של ראש הממשלה בנימין נתניהו בקיסריה ב-17 במרץ, במטרה להעביר לו את המסר שעליו להתערב ו\"לעצור את ההפיכה המשטרית\"\nהפגנה בפתח היישוב קריית ארבע, בו מתגורר השר לביטחון לאומי איתמר בן גביר, וקריאה לו להתפטר מתפקידו, ב-26 במרץ. הפגנה נוספת התקיימה ב-4 במאי מול ביתו של בן גביר בקריית ארבע. הוקם מיצג העוסק במקרי הרצח בחברה הערבית וברצח הנשים\nביום העצמאות ה-75 למדינת ישראל ב-26 באפריל תלו פעילי הארגון שלט עם הכיתוב \"דמוקרטיה\" על מצוק מצדה ואת דגל ישראל ומגילת העצמאות בנחל קומראן. בנוסף קיימו פעילים מחיל הים משט לאורך חופי תל אביב בכ-150 יאכטות.\nביום השוויון הלאומי ב-4 במאי, נערכו הפגנות כנגד אי גיוס בני ישיבות סמוך לביתו של הרב גרשון אדלשטיין ונפתחה \"לשכת גיוס\" סמלית מול ישיבת פוניבז', בקריאה לחרדים לחתום על חוזה חדש עם המדינה ולקחת חלק בנטל השירות. כמו נערכה תפילת שחרית בשיתוף עם ארגון המחאה \"דתיים, ציוניים, דמוקרטים\" למול ביתו של השר בצלאל סמוטריץ' בקדומים\nהפגנה של עשרות פעילים מול ביתו של השר יצחק גולדקנופף בירושלים ב-16 במאי, במחאה על העברת הכספים הקואליציוניים לחרדים וקרן הארנונה. ב-17 במאי התקיימה הפגנה בבני ברק, בסמוך לביתו של יו\"ר ועדת הכספים ח\"כ משה גפני, כנגד הצעת חוק הארנונה וחלוקת התקציב הצפויה לציבור החרדי.\nחסימת הגישה לרחוב בעיר מודיעין שבו מתגורר שר המשפטים יריב לוין, עם גדרות תיל וצמיגים בוערים, ב-27 ביוני.\nביום מחאה שנערך ב-3 ביולי, חסמו פעילים את הכניסה לנמל חיפה.\nב-9 ביולי קיימו מאות פעילים \"לילה לבן\" מול ביתו של שר הביטחון, במהלכו נשאו נאומים בכירים לשעבר במערכת הביטחון וקראו לגלנט שלא לתת יד להמשך החקיקה.\nביום מחאה ב-18 ביולי אזקו עצמם עשרות פעילים בשרשראות לשער הקריה ברחוב קפלן, תל אביב. כמו כן, מאות מפגינים חסמו את הכניסות לבורסה לניירות ערך בתל אביב.\nב-24 באוגוסט הפגינו פעילי הארגון מול ביתו של בצלאל סמוטריץ' ביישוב קדומים, עם אבוקות ומיצג של לוחות הברית, ומנעו את יציאתו מביתו.\nב-11 בספטמבר, ערב הדיון בבג\"ץ על ביטול עילת הסבירות, הפגינו מאות פעילים ליד ביתו של יריב לוין, חסמו את חניון ביתו והוא חולץ ברכב אבטחה דרך יציאה צדדית.\nב-4 באוקטובר 2023, הפגינו אחים לנשק בנווה אטי\"ב נגד נתניהו שהתארח במלון ביישוב.\n\nלאורך תקופת המחאה נאמו מייסדי הארגון ופעילים מרכזיים בו בהפגנות, דוגמת הבמה המרכזית של המחאה ברחוב קפלן בתל אביב. פעילי הארגון התראיינו באמצעי התקשורת בישראל, וכתבות על הארגון פורסמו בתקשורת זרה ואף הוקדשה להם כתבה בתוכנית \"60 דקות\" האמריקאית. פעילי הארגון הקימו עמדות שיח מחוץ לבתי שרים וחברי כנסת וניהלו שיחות עם רבנים מהציונות הדתית במטרה לייצר הידברות ולהעביר את המסר שצבא העם מתפרק בעקבות צעדי החקיקה. כמו כן הוקם אוהל הידברות עם צעירים חרדים המגיעים ללשכת הגיוס בתל השומר לצורך קבלת פטור מגיוס, שפעל במשמרות, החל מ-20 במרץ. אנשי הארגון הפיקו סדרת סרטוני הסברה (\"המגדלור\") עם דמויות מובילות בחברה הישראלית. בנוסף נעשו פעולות הסברה וקירוב נקודתיות, ותפילה משותפת לשלמות העם, חלוקת זרי פרחים בתחנות המשטרה, וקמפיין הקורא לחרדים לחלוקה בנטל באמצעות שירות צבאי או אזרחי.\n\nב-21 במרץ קיימו מובילי הארגון מסיבת עיתונאים ובה הכריזו שיחתימו אנשי מילואים על עצומה לפיה יפסיקו את התנדבותם לשירות מילואים אם צעדי החקיקה המתוכננים יעברו. בימים שלאחר מכן הלכו והתרבו הדיווחים על חתימות של אנשי מילואים על העצומה.\nפעילי הארגון חזרו והזהירו מפני נזק בלתי־הפיך שיתרחש בצבא אם לא תיעצר החקיקה. ב-19 ביולי התכנסו חברי הארגון ברחבת מוזאון תל אביב לאירוע שבו הודיעו על השהיית ההתנדבות במילואים במטרה לשמור על ערכי רוח צה\"ל. בימים שלאחר מכן פנו פעילי הארגון לרמטכ\"ל רב-אלוף הרצי הלוי בדרישה: \"דפוק על השולחן ואמור בקול רם וברור: 'אתם מפרקים את צבא העם! החקיקה שלכם מסוכנת לביטחון המדינה!\"\nב-22 ביולי קיים הארגון מסיבת עיתונאים עם נציגי עשרות יחידות והודיע ש־10,000 איש הפסיקו התנדבותם למילואים בעקבות קידום החקיקה.\n\nב-16 באוגוסט 2023 הגיש הארגון לבג\"ץ עתירה למתן צווים לממשלה בנוגע להחלטתה לא לאכוף גיוס חרדים בעקבות פקיעת חוק שירות ביטחון.\n\nבבוקר 7 באוקטובר 2023, עם היוודע דבר מתקפת הפתע על ישראל ועל רקע הידיעות על הטבח בדרום, הודיעו מובילי התנועה שכל פעילות המחאה נפסקת, וקראו לחיילי המילואים להתייצב להגנת המדינה. הארגון פתח חמ\"ל הסעות לנקראים בצו 8 ולאזרחים הזקוקים להסעה מהעוטף, בעת שהתחבורה הציבורית לא פעלה עקב השבת. עוד באותו יום הוסבו התשתיות ששימשו למחאה כדי לסייע לכוחות הביטחון ולניצולי הטבח שביצע חמאס. הארגון פעל במלחמה, במענה על צרכים אזרחיים וצבאיים, תחת השם \"החמ\"ל האזרחי\", שנרשם כעמותה בשם \"אחים ואחיות לישראל - חמ\"ל אזרחי\" עוד ביוני 2023.\nהתנועה הקימה חמ\"לים בתל אביב, בבית קמה ובאילת, שריכזו יוזמות שבהן פעלו 15 אלף מתנדבים. המתנדבים חילצו כ־2500 משפחות מאזורי העימות בעוטף עזה למרחבים מוגנים תוך כדי הלחימה של כוחות צה\"ל באזור, והסיעו חיילי מילואים ומשפחות, אירחו אותן, ומצאו פתרונות דיור עבורן; הם גם סייעו לכוחות הביטחון באיתור נעדרים באמצעים טכנולוגיים; חילצו בעלי חיים וחיות מחמד שנותרו באזורי העימות; חילקו ערכות רפואיות; הפעילו מערך תמיכה במשפחות חללים, נעדרים וחטופים; מסרו ארוחות חמות למשפחות הפצועים; סיפקו ציוד למשפחות המתאבלות; והקימו אתר הנצחה ומידע לזכרם של החיילים שנפלו והאזרחים שנרצחו.\nלקראת הלחימה ברצועת עזה, הארגון אסף ציוד נדרש למשפחות ולחיילים, וייבא בהיטס ציוד חסר כגון אפודים קרמיים ורובוטים דמויי־כלב. ב-20 באוקטובר החלו מתנדבי אחים לנשק לסייע במשקים חקלאיים בעוטף עזה, ובהמשך גם בצפון ישראל, שסבלו ממחסור בידיים עובדות.\nיוזמה נוספת של הארגון, \"בצרה קראת ואחלצך\" (First Line Med), עסקה בגיוס תרומות ורכישת ציוד רפואי שחולק ליחידות הצבא בחזית וכן למרפאות ואנשי ביטחון בעורף. בנוסף, היוזמה מסייעת במתן טיפולי בריאות הנפש לנפגעים.\nבנובמבר 2023 החל הארגון בהקמה והפעלה של כ-100 מרכזים לחינוך משלים, בשיתוף עם המועצות המקומיות והאזוריות באתרים אליהם פונו אזרחים, בהם חלה פגיעה משמעותית במסגרות החינוך הפורמלי ופעילויות החינוך המשלים, בעיקר לבני נוער.\nב-12 באוקטובר 2023 ביקר מזכיר המדינה האמריקאי אנתוני בלינקן בחמ\"ל שהקימה התנועה במתחם אקספו בתל אביב. בחמ\"ל התנועה ביקרו ותמכו גם נציגים תקשורת מהעולם, עיתונאים ישראלים, שגרירים זרים, ופוליטיקאים. גם הקומיקאי ג'רי סיינפלד ביקר בחמ\"ל הארגון.\nב-15 בנובמבר 2023 אישרה ועדת הכספים של הכנסת בנוהל מקוצר מתן זיכוי ממס לתרומות (סעיף 46) לעמותת \"אחים ואחיות לישראל - חמ\"ל אזרחי\", בשל תרומתה למדינה ואזרחיה מאז פרוץ המלחמה.\nב-20 במאי 2024 היה הארגון שותף, עם עוד ארגוני מחאה, בשיירת מחאה שעלתה לירושלים במטרה להפגין מול משכן הכנסת, בשעת פתיחת כנס הקיץ, בתמיכה בחטופים ובקריאה להקדמת הבחירות. המפגינים חסמו את כביש 1 ובמקום התפתחו עימותים בין מפגינים לשוטרים. שבעה מפגינים נעצרו ובית המשפט הורה על שחרורם.\nביוני 2024 נמנתה עמותת \"אחים ואחיות לישראל - חמ\"ל אזרחי\" עם מקבלי אות הנשיא להתנדבות, על פעילותה ש\"נעשתה בהיקף עצום, בכל הארץ עם עשרות אלפי מתנדבים ובזמן שיא\".\n\nהארגון קיבל את פרס ג'ון מקיין בכנס Halifax בקנדה על הגנתו על הדמוקרטיה הישראלית, וסיועו האזרחי מאז אירועי 7 באוקטובר. ב-18 בנובמבר 2023, העניק לו הפורום הביטחוני הבין-לאומי של הליפקס  את הפרס השנתי ע\"ש הסנטור ג'ון מקיין על \"מנהיגות יוצאת דופן בחתירה לצדק אנושי\".\nב־22 בינואר 2024 קיבל הארגון את אות גיבורי העורף של המועצה הציונית בישראל על פעילותו בעורף הישראלי במלחמה.\nב-28 בפברואר 2024 קיבלו הנשים הפעילות בארגון (\"אחיות לנשק\") את אות אבירות מרכז פרס לשלום ולחדשנות לאותה השנה, בעקבות פעילותן למתן מענה במגוון תחומים לאחר אירועי 7 באוקטובר.\nביוני 2024 הוענק אות הנשיא להתנדבות לחמ\"ל האזרחי שהפעיל הארגון בעת מלחמת חרבות ברזל. באותו החודש העניקה אוניברסיטת רייכמן לאייל נווה תואר דוקטור לשם כבוד, כהוקרה על הקמת החמ\"ל האזרחי.\nביולי 2024 העניק ראש עיריית שדרות, אלון דוידי, אות הוקרה לחמ\"ל האזרחי של \"אחים לנשק\", זאת בשל \"תרומתם הייחודית לעיר בתקופת המלחמה\".\n\nב-26 ביוני 2023 כינה השר בצלאל סמוטריץ' את פעילי הארגון \"טרולים\" בעקבות הודעתם על החזרת איום הפסקת ההתנדבות, וקרא לראשי מערכת הביטחון לטפל בהם בחומרה.\nב-27 ביוני 2023 לאחר שפעילים חסמו את הכניסה לרחוב מגוריו בעזרת גדרות תיל וצמיגים בוערים, כינה השר יריב לוין את המפגינים \"קבוצה אלימה\".\nב-18 ביולי 2023 תקף הרמטכ\"ל רא\"ל הרצי הלוי את הארגון ואמר \"כל מי שקורא לאי התייצבות בימים אלה, פוגע בצה\"ל, פוגע גם בביטחון המדינה\". ב\"אחים לנשק\" הגיבו: „הרמטכ\"ל יורה את חציו בכיוון הלא נכון. האחראים האמיתיים לסכנת האי התנדבות יושבים במשרדי הממשלה ומסדרונות הכנסת, קורעים את העם, מפרקים את הצבא ומסכנים את ביטחון ישראל. הפטריוטים הישראלים נמצאים היום ברחובות ומגינים על ישראל כיהודית ודמוקרטית, כי צבא עם יש רק בדמוקרטיה”.\nראש הממשלה בנימין נתניהו תקף את אנשי המילואים שהודיעו על הפסקת התנדבות ואמר: \"הסרבנות מסכנת את הביטחון של כל אזרחי ישראל. בדמוקרטיה הצבא כפוף לממשלה ולא מכופף את הממשלה. כשגורמים בצבא מנסים באיומים להכתיב את מדיניות הממשלה זהו דבר פסול, ואם הם מכתיבים אותה - זהו קץ הדמוקרטיה. מי שגורר את צה\"ל לוויכוח הפוליטי, מי שמאיים בסרבנות, צריך לדעת שסרבנות מצד אחד מובילה בהכרח לסרבנות מהצד השני”. \"אחים לנשק\" הגיבו: „מי שציפה בערב תשעה באב למנהיגות אחראית ומאחדת קיבל את ביבי לחוץ מסית משקר ומרמה את הציבור. ביידן, הנגיד, מנדלבליט, ראשי מערכת הביטחון והעם כבר אמרו לך כולם – רק גניזה של חוקי הדיקטטורה תציל את ישראל כי עילת הסבירות היא דיקטטורה על מלא. כמו ששמרנו על מדינת ישראל במשך עשרות שנים ככה נמשיך לשמור ולהגן עליה כמדינה יהודית ודמוקרטית לדורות. צבא העם יש רק בדמוקרטיה”.\nבמהלך ההפגנה המרכזית נגד צעדי החקיקה ברחוב קפלן בתל אביב, ב-1 ביולי 2023, התפתח עימות אלים בין פעילי הארגון לבין פעילי \"הגוש נגד הכיבוש\" שהניפו דגלי פלסטין, וניסו לפרוש שלט שעליו כתוב \"חובה להתנגד לטרור מתנחלים\". בתגובה, אחד מפעילי הארגון תקף בגז פלפל מפגין שהיה בידו דגל אש\"ף, במקום התפתח עימות והתוקף עוכב לחקירה. האירוע גרר ביקורת, וגם הארגון פרסם הודעה שבה כתב שהוא מכבד את כל שותפיו למחאה ומגנה את גילויי האלימות.\n\n אתר האינטרנט הרשמי של אחים ואחיות לנשק\n אחים ואחיות לנשק, ברשת החברתית פייסבוק\n אחים ואחיות לנשק, ברשת החברתית אקס (טוויטר)\n אחים ואחיות לנשק, ברשת החברתית אינסטגרם\n אחים ואחיות לנשק, ברשת החברתית טיקטוק\n אחים ואחיות לנשק, ברשת החברתית LinkedIn\n אחים ואחיות לנשק, סרטונים בערוץ היוטיוב\nאחים ואחיות לישראל - חמ\"ל אזרחי (ע\"ר), באתר \"גיידסטאר ישראל\"\nעדכונים מהחמ\"ל האזרחי של אחים לנשק\nערוץ 13, המקור, עונה 22, פרק 6: המהפכה המשפטית | משדר מיוחד\n אחים לנשק - פורום חדש של יוצאי יחידות עילית בו חברים לוחמים בעלי דעות משני צידי המתרס, סרטון בערוץ \"דמוקרטTV\", באתר יוטיוב (אורך: 10:11)\n המרקרים, \"ראיתי מה קורה בבית שמש והבנתי - בתוך עשור ישראל כולה תיראה כך\", באתר TheMarker‏, 27 באפריל 2023\nThe Marker, \"מזל שהחומר האנושי בכנסת גרוע. מיהרו לחוקק הכל - וחשפו את קהלת\", פודקאסט \"האינטרסנטים\", 27 ביולי 2023.\n באין מדינה יש אזרחים - כל הטוב הזה, סרטון בערוץ \"כאן 11\", באתר יוטיוב (אורך: 9 ד'), 8 בנובמבר 2023",
    "pageid": 2243041
  },
  {
    "title": "אילון מאסק",
    "extract": "אִילון ריב מאסק (באנגלית: Elon Reeve Musk; נולד ב־28 ביוני 1971) הוא איש עסקים, יזם ומשקיע אמריקאי-קנדי יליד דרום אפריקה.\nמאסק הוא המייסד, המנהל הכללי, מנהל הטכנולוגיות הראשי והמעצב הראשי של חברת SpaceX; המנהל הכללי וארכיטקט המוצר של חברת טסלה; הבעלים של תאגיד אקס; המייסד של The Boring Company; ושותף בהקמת החברות ניוראלינק, PayPal ו־OpenAI. בשנת 2018 הוענק לו תואר עמית החברה המלכותית בבריטניה והוא דורג במקום ה־25 ברשימת האנשים החזקים בעולם לפי \"פורבס\".\nבינואר 2021 הפך לראשונה לאיש העשיר בעולם, עם הון שהוערך בכ־200 מיליארד דולר. ביולי 2024 כאיש העשיר בעולם, הונו הוערך על ידי \"פורבס\" בכ־250 מיליארד דולר. ב־2022 רכש את הרשת החברתית המקוונת טוויטר (ושינה את שמה ל-X).\nמאסק טוען כי הוא בעל תסמונת אספרגר (אוטיסט בתפקוד גבוה). מאסק אב ל־12 ילדים מ-3 נשים שונות.",
    "pageid": 849675
  },
  {
    "title": "אסלאם שיעי",
    "extract": "אסלאם שיעי (בערבית: شيعة; תעתיק מדויק: שיעה) הוא הזרם השני בגודלו באסלאם, המונה כ-15% מהמוסלמים בעולם (הזרם הגדול, הסונה, מונה כ-80% מהמוסלמים). השיעים רואים בעלי בן אבי טאלב, בן דודו של מוחמד ובעלה של פאטמה בתו (שקיבל עליו את האסלאם ראשון או שני אחריו), הח'ליף הרביעי, את יורשו הבלעדי של מוחמד. הם אינם מכירים בשלושת הח'ליפים הראשונים אבו בכר, עומר ועות'מאן.\nייסוד הזרם השיעי מיוחס לבנו של עלי, חוסין, שהוא ו-70 מבני משפחתו נרצחו בעיר כרבלא שבעיראק בשנת 680 על ידי צבא סוני. לזכר הירצחו מציינים השיעים את חג העשוראא ובתוכו את טקס התעזיה בו הם מכים את עצמם עד זוב דם לזכר ייסוריו. בשל ההיסטוריה של רדיפת השיעים בידי הסונים, השקפת העולם השיעית ככלל קודרת ופסימית. משמעות המילה \"שיעה\" מלשון \"סיעה\", \"פלג\", \"קבוצה\".\nלשיעים עמוד אמונה שישי, הוולאיה, על החמישה המקובלים באסלאם, והוא האמונה שמנהיג האסלאם (אימאם) חייב להיות מזרע עלי בלבד ולו סמכות בלעדית בקדושה וחולין. השיעים גם מאמינים שבכל דור ודור, ישנו מנהיג שמתווך בין אלוהים לבין המאמינים, ובדור הנוכחי הוא נסתר ועדיין לא התגלה.\nלשיעים מספר ערים קדושות בנוסף על מכה ואל-מדינה המקודשות גם אצל הסונים, והחשובות שבהן הן כרבלא ונג'ף שבעיראק ומשהד וקום שבאיראן. בתוך השיעה יש כיתות משנה שונות, שמאמינות בשושלות שונות של אימאמים. בני כת ה-\"את'נא עשריה\" (או \"התריסרים\") מצפים לשובו של האימאם ה-12 (שנעלם במאה ה-9) שישוב בתור מהדי באחרית הימים.",
    "pageid": 12369
  },
  {
    "title": "בית טארגאריין",
    "extract": "בית טארגאריין הוא בית אצולה דמיוני המופיע בסדרת הספרים \"שיר של אש ושל קרח\" שכתב ג'ורג' ר. ר. מרטין.\nלאורך הסדרה בית טארגאריין מהווה שחקן חשוב בעלילה ופרקים רבים בספרים סובבים סביב הנצר האחרון לבית טארגאריין דאינריז טארגאריין.",
    "pageid": 187582
  },
  {
    "title": "בנימין זאב הרצל",
    "extract": "בנימין זאב תאודור הרצל (בגרמנית: Theodor Herzl; בהונגרית: Herzl Tivadar; י' באייר ה'תר\"ך, 2 במאי 1860 – כ' בתמוז ה'תרס\"ד, 3 ביולי 1904) \"חוזה המדינה\", המדינאי שפיתח, גיבש ואירגן באופן משמעותי את רעיון הציונות המדינית, ביוזמתו כונס הקונגרס הציוני הראשון באוגוסט 1897 והצלחת הקונגרס והתמדת כינוסו הביא את הציונות לתפקד כתנועה לאומית-מדינית ממוסדת, הן ברחבי העולם היהודי בתפוצות והן בקרב יהודי ארץ-ישראל.\nלפני שהחל במפעלו הציוני (שלהי 1894), היה הרצל משפטן, סופר, מחזאי ועיתונאי.\nחלק מרכזי בפועלו הציוני של הרצל עד מותו (קיץ 1904) היה בתחום הדיפלומטיה. במסגרת מסעותיו ברחבי היבשת, הביא את בשורת הציונות ליהדות אירופה, והצלחתו היתה בעיקר במזרחה. על אף כישלונותיו הדיפלומטיים, הצליח ביעדו להפוך את השאלה היהודית לנושא ציבורי, ובכך תרם לגיבוש פרהסיה יהודית לאומית, שקיבלה ביטוי במוסדות ציוניים שהוקמו עוד בימיו של הרצל: הקונגרס (כגרעין של פרלמנט ממלכתי), קק\"ל (כמכשיר ליצירת תשתית לחיים יהודיים בקנה מידה נרחב), אוצר התיישבות היהודים (כמכשיר פיננסי בלעדיו אין אפשרות לקדם שום יוזמה) וכדומה, כל אלו היו מסד להקמת מדינת ישראל.",
    "pageid": 336
  },
  {
    "title": "ברט קוואנו",
    "extract": "בְּרֶט מייקל קָוָואנוֹ (או קבאנו; באנגלית: Brett Michael Kavanaugh; נולד ב-12 בפברואר 1965) הוא שופט בית המשפט העליון של ארצות הברית. בשנים 2003–2006 היה מזכיר סגל הבית הלבן בתקופת נשיאותו של ג'ורג' ווקר בוש, ובשנים 2006–2018 כיהן כשופט בבית המשפט הפדרלי לערעורים במחוז קולומביה.",
    "pageid": 1605391
  },
  {
    "title": "גלעד שליט",
    "extract": "גלעד שליט (נולד ב־28 באוגוסט 1986) הוא ישראלי שנחטף בהיותו חייל צה\"ל בשירות סדיר, באזור כרם שלום ב־25 ביוני 2006 על ידי מחבלים פלסטינים, שהשתייכו לארגוני הטרור חמאס, ועדות ההתנגדות העממית וצבא האסלאם. שליט הוחזק בשבי ברצועת עזה במשך כחמש שנים וארבעה חודשים (1,941 ימים). במסגרת עסקה בין ישראל לחמאס הוא שוחרר והושב לישראל ב-18 באוקטובר 2011, תמורת שחרור 1,027 אסירים ביטחוניים, בהם מאות אסירי עולם.",
    "pageid": 212034
  },
  {
    "title": "גנוב על החיים",
    "extract": "גנוב על החיים (באנגלית: Despicable Me 4, בתרגום חופשי לעברית: \"נבזה שכמותי 4\") הוא סרט קומדיה אמריקאי בהנפשה ממוחשבת שיצא בשנת 2024. הסרט הופק על ידי חברת אילומיניישן, בוים על ידי כריס רנו, ונכתב על ידי מייק ווייט. הסרט יהווה המשך ל\"גנוב על העולם\" מ-2017, והוא הסרט השישי בזיכיון \"גנוב על הירח\".\nב-2024 יצא סרט קצר בשם \"mooned\" וסרט שני (Costume (Migration שמהווה פריקוול לסרט הרביעי, וגם קרוסאובר בין הסרטים \"סיפור הברווזים\" ו\"גנוב על הירח\". הסרט יצא בישראל ב-27 ביוני 2024.",
    "pageid": 2120318
  },
  {
    "title": "גרמניה",
    "extract": "גרמניה (בגרמנית: Deutschland – דויטשלנד) היא ארץ במרכז אירופה, כיום מדינה בשם הרפובליקה הפדרלית של גרמניה (בגרמנית: Bundesrepublik Deutschland – בּוּנדֶס־רֶפּוּבְּלִיק, דוֹיִטְשׁלַנד), הנמנית עם המדינות המתועשות החזקות בתבל וחברה באיחוד האירופי. בצפונה גובלת גרמניה בים הצפוני, בדנמרק, ובים הבלטי; במזרחה בפולין ובצ'כיה; בדרומה באוסטריה ובשווייץ ובמערבה היא גובלת בצרפת, בלוקסמבורג, בבלגיה ובהולנד. נהרות הריין, האלבה והדנובה חוצים את שטחה, דבר שהקנה לה לאורך ההיסטוריה מעמד של מרכז כלכלי, מסחרי ותרבותי ביבשת כולה.\nגרמניה היא כיום איחוד פדרלי הכולל שש-עשרה מדינות (Bundesländer, הגייה [ˈbʊndəsˌlɛndɐ]). היא לא התקיימה כמדינת לאום מאוחדת עד 1871, אף שהתרבות והשפה הגרמנית עתיקות הרבה יותר. במשך כמעט אלף שנה, עד 1806, הייתה גרמניה בבחינת מקבץ מדינות אוטונומיות למדי, במסגרת האימפריה הרומית הקדושה. בין 1815 ל-1867 התאגדו המדינות הגרמניות בקונפדרציה רופפת. תחת אוטו פון ביסמרק אוחדו אותן מדינות ב-1871 לקיסרות גרמנית מאוחדת, שהפכה באחת לכוח החזק ביותר באירופה. המדינה תועשה במהרה ורשמה זינוק כלכלי עצום אולם ניסיונותיה להשיג מעמד של מעצמה אירופית מן הדרג הראשון הגיעו לקיצם עם תבוסתה במלחמת העולם הראשונה.\nהסנקציות והקנסות שספגה גרמניה ממדינות ההסכמה לאחר המלחמה וכן קשייה הכלכליים החמורים של רפובליקת ויימאר, יחד עם ייאוש מתבוסת המלחמה, הובילו במידה רבה לעלייתם לשלטון של אדולף היטלר והמפלגה הנאצית, אשר סחפו בסופו של דבר את מדינתם ואת שאר העולם למלחמת העולם השנייה. במהלך מלחמה זו, חוללה גרמניה תחת השלטון הנאצי את השואה – רצח עם ייחודי בתולדות העמים – במהלכה נרצחו באופן שיטתי כשישה מיליון יהודים בשל יהדותם, ממניעים אידאולוגיים-אנטישמיים. כמו כן, במהלך המלחמה, נרצחו בידי הנאצים כחמישה מיליון בני עמים נוספים.\nגרמניה הובסה בשנית ונכבשה על ידי בעלות הברית, ואולם לנוכח המלחמה הקרה פוצלה המדינה למערב גרמניה (הרפובליקה הפדרלית של גרמניה), בעלת משטר דמוקרטי מערבי וכלכלת שוק קפיטליסטית, ולמזרח גרמניה (הרפובליקה הדמוקרטית הגרמנית), מדינת לוויין בעלת משטר קומוניסטי, בפועל בחסות ברית המועצות. בנפול הקומוניזם והגוש המזרחי, התאחדו שתי הגרמניות תחת הרפובליקה הפדרלית בשנת 1990. השוני בין מזרח ומערב וצמיחה כלכלית איטית, מוסיפים להקשות על המדינה.\nכחברת ארגון המדינות המתועשות (G7), כלכלתה של גרמניה היא הרביעית בגודלה בעולם, והיא ידועה בתעשיות הברזל, הפלדה, המיכון והרכב שלה. גרמניה היא עמוד תווך מרכזי של האיחוד האירופי, לצד צרפת, בהיותה אחת ממייסדות הארגון ובפרט כחברה בעלת האוכלוסייה והכלכלה הגדולה ביותר באיחוד. המדינה חברה גם באומות המאוחדות ובברית נאט\"ו.",
    "pageid": 482
  },
  {
    "title": "דשן",
    "extract": "דֶּשֶׁן הוא חומר המשמש בחקלאות להעשרת הקרקע במינרלים לשם שיפור הצמיחה של גידולים.",
    "pageid": 86892
  },
  {
    "title": "האדון השני של ארצות הברית",
    "extract": "",
    "pageid": 1906658
  },
  {
    "title": "הדוב",
    "extract": "הדוב (באנגלית: The Bear) היא סדרת דרמה נוקבת העוסקת בלבטיו של האדם בחברה העירונית המודרנית, שנוצרה על ידי היוצר האמריקאי כריסטופר סטורר. הסדרה עלתה לשירות \"הולו\" ב-23 ביוני 2022, ומככבים בה ג'רמי אלן וייט, אבון מוס-בכרך, איו אדבירי, ליונל בויס, ליזה קולון-זייאס ואבי אליוט. הסדרה זכתה לשבחי המבקרים, וביולי 2022, הודיעו מפיקיה על כוונה לשדר עונה שנייה, שאכן עלתה לשידור בקיץ 2023 והכוללת 10 פרקים. בנובמבר 2023 הוחלט להמשיך את הסדרה לעונה שלישית.\nבטקס פרסי גלובוס הזהב ה-80, הועמדה הסדרה בשתי מועמדויות – בקטגוריית סדרת הקומדיה או הסדרה המוזיקלית הטובה ביותר והשחקן הטוב ביותר בסדרת קומדיה או סדרה מוזיקלית עבור וייט, וזכתה באחרונה. בטקס פרסי מבקרי הטלוויזיה ה-13, הועמדה הסדרה בשלוש מועמדויות – הסדרה הקומית הטובה ביותר, השחקן הטוב ביותר בסדרה קומית ושחקנית המשנה הטובה ביותר בסדרה קומית. בנוסף, וייט קיבל מועמדות נוספת בפרסי גילדת שחקני המסך ה-29 עבור \"ההופעה הטובה ביותר של שחקן בסדרה קומית\", בעוד שאנסמבל שחקניה היה מועמד בקטגוריית \"ההופעה הטובה ביותר של אנסמבל בסדרה קומית\".",
    "pageid": 2185093
  },
  {
    "title": "ווארט (תוכנית טלוויזיה)",
    "extract": "ווארט היא תוכנית מציאות תיעודית ישראלית העוסקת בעולם השידוכים בחברה החרדית. במסגרת התוכנית, קבוצה של שדכנים ושדכניות משדכים בין רווקים מהחברה החרדית על מנת להגיע לאירוסין. התוכנית משודרת החל מ-20 במאי 2024 ברשת 13.\nב-18 ביוני 2024 נפתחה ההרשמה לעונה השנייה של התוכנית.",
    "pageid": 2333456
  },
  {
    "title": "ויקינגים: ולהאלה",
    "extract": "ויקינגים: ולהאלה (באנגלית: Vikings: Valhalla) היא סדרת טלוויזיה מסוגת דרמה היסטורית, שנוצרה על ידי מייקל הירסט וג'ב סטיוארט, המהווה סדרת ספין אוף לסדרה \"ויקינגים\". עלילת הסדרה מתחילה כמאה שנה לאחר אירועי הסדרה המקורית ומגוללת את סיפוריהם של כמה מהוויקינגים הידועים בהיסטוריה, ביניהם נמנים לייב אייריקסון, פריידיס איריקסדוטיר, האראלד השלישי, מלך נורווגיה, והמלך הנורמנדי ויליאם הכובש.\nהסדרה עלתה לשידור בשירות \"נטפליקס\" ב-25 בפברואר 2022. במרץ 2022, נמסר על חידוש הסדרה לשתי עונות נוספות.",
    "pageid": 1941952
  },
  {
    "title": "וניין גבריאל",
    "extract": "וניין גבריאל (באנגלית: Wenyen Gabriel; נולד ב-26 במרץ 1997) הוא כדורסלן דרום סודאני-אמריקאי המשחק בעמדת הסנטר במכבי תל אביב מליגת העל בכדורסל והיורוליג.",
    "pageid": 2354823
  },
  {
    "title": "טדי שגיא",
    "extract": "טדי שגיא (נולד ב-14 בנובמבר 1971) הוא איש עסקים ומיליארדר ישראלי, שבסיסו בדובאי, הפועל בתחומי ההיי-טק והנדל\"ן. הוא המייסד של ענקית תוכנת ההימורים \"פלייטק\", שנמכרה תמורת כ-3.7 מיליארד דולר והמייסד של חברת הפינטק, \"סייפצ'ארג'\", שנמכרה תמורת כ-900 מיליון דולר. המייסד והבעלים של חברת הנדל\"ן הבריטית, \"לאב-טק\", המנהלת נכסים בהיקף של כ-3.5 מיליארד דולר ובעל השליטה בחברת אבטחת הסייבר הבריטית \"קייפ טכנולוגיות\". טדי שגיא הוא אחד מהאנשים העשירים בישראל ואחד מהאנשים העשירים בעולם, הונו האישי מוערך על-פי המגזין האמריקאי, \"פורבס\", בכ-6.4 מיליארד דולר, נכון לשנת 2024.",
    "pageid": 711483
  },
  {
    "title": "טור דה פראנס 2024",
    "extract": "טור דה פראנס 2024 (בצרפתית: Tour de France 2024) היה המהדורה ה-111 של הטור דה פראנס, מרוץ האופניים השנתי המתקיים בצרפת. הטור נפתח בפירנצה, איטליה, ב-29 ביוני והסתיים בקטע ה-21 בניס, צרפת, ב-21 ביולי. לראשונה בתולדותיו, המרוץ לא הסתיים בפריז או בקרבתה בשל ההכנות לאולימפיאדת הקיץ 2024 בעיר. טאדיי פוגאצ'אר הסלובני מקבוצת יו. איי. אי. אמירטס (שניצחה בקטגוריית הקבוצות) זכה בהכי הרבה קטעים (6) ובמרוץ כולו, לאחר שהקדים את יונאס וינגגור הדני ב-6 דקות ו-17 שניות. ביניאם גירמאי האריתריאי זכה בקטגוריית הנקודות, ריצ'רד קאראפאס האקוודורי זכה בקטגוריות הרוכב ההתקפי וההרים ורמקו אוונפול הבלגי זכה בקטגוריית הרוכב הצעיר.\nבמהלך המרוץ זכה מארק קוונדיש הבריטי בקטע ה-35 בקריירה שלו בטור, ושבר את שיאו של אדי מרקס הבלגי שזכה ב-34 קטעים.\n\n22 קבוצות אופניים משתתפות בטור. כל 18 קבוצות ה-UCI World Tour הוזמנו אוטומטית, ואליהן הצטרפו 4 קבוצות UCI ProSeries: שתי הקבוצות המדורגות ראשונות בשנת 2023, לוטו–דסטני וישראל - פרמייר טק, יחד עם Uno-X Pro Cycling Team וטוטאל אנרג'יס (Team TotalEnergies) שנבחרו על ידי ארגון אמאורי שמארגן את הטור. הקבוצות הוכרזו ב-18 בינואר 2024.\n\nישראל - פרמייר טק\nלוטו–דסטני\nקבוצת טוטאל אנרז'י\nקבוצת Uno-X Pro\n\nלראשונה בהיסטוריה אירחה איטליה את ה-Grand Départ, הקטע הראשון בטור, לרגל 100 שנים לניצחונו של אוטביו בוטקיה, האיטלקי הראשון שזכה בטור, ב-1924. המסלול עבר גם בסן מרינו, מה שהפך אותה למדינה ה-14 המארחת קטע בטור. כמו כן, לראשונה בתולדותיו, הטור לא הסתיים בפריז בשל ההכנות למשחקים האולימפיים והפראלימפיים בעיר שיחלו ב-26 ביולי. במקום זאת הסתיים הטור בניס עם מרוץ נגד השעון – הפעם הראשונה מאז 1989 שהמרוץ מסתיים בקטע כזה.\n\n אתר האינטרנט הרשמי של טור דה פראנס 2024 (באנגלית)",
    "pageid": 2355124
  },
  {
    "title": "טייסת 120",
    "extract": "טייסת 120, המכונה גם טייסת \"ענקי המדבר\" (בעבר נקראה \"הבינלאומית\"), היא טייסת תובלה בחיל האוויר הישראלי. הטייסת מפעילה מטוסי בואינג 707 מבסיס נבטים.\nהטייסת הפעילה את מטוסי הבואינג 707 בארבע תצורות:\n\nתובלת נוסעים – \"ראם\"\nתדלוק אווירי – \"שקנאי\"\nביון וזיהוי מערכות מכ\"ם ומערכות נ\"מ אחרות, מערכות ממסר תקשורת ומערכות בקרה:\nמטוסי \"ברבור\" (מערכות \"אלינט\") ומטוסי \"טופז\" (מערכות \"סיגינט\")(ראו הרחבה בסעיף יחידת אס\"מ 5708)\n\nהטייסת החלה את דרכה ב-15 במאי 1963 כגף טיסה של טייסת 103 (\"הפילים\"). הגף הוקם בשדה התעופה לוד והיה כפוף לבסיס תל-נוף (בבסיס לוד עדיין לא הוקם בח\"א 27). הגף כלל עם הקמתו חמישה מטוסי סטרטוקרוזר (שנקראו בחיל האוויר \"ענק\") מדגם אזרחי שנרכשו בארצות הברית וזוג מטוסי דקוטה. ב-1 ביולי 1964 הפך הגף לטייסת שכונתה \"הבינלאומית\".\nבשנים 1964 - 1966 השתתפה הטייסת במבצע רוטב (ובשמו המאוחר יותר מבצע דורבן) להצנחת סיוע למורדים המלוכניים בתימן. הטיסה הראשונה יצאה ב-31 במרץ 1964 בפיקוד מפקד הטייסת אריה עוז.\nהטייסת השתתפה במלחמת ששת הימים במשימות תובלה, הצנחה (כולל הצנחת אספקה) וממסר קשר. הטייסת עסקה במשימות אלה ומשימות נוספות כמו לוחמה אלקטרונית גם במהלך מלחמת ההתשה. ב-17 בספטמבר 1971 הופל מטוס סטרטוקרוזר שהיה במשימת צילום אוויר מעל חצי האי סיני מפגיעת טיל קרקע-אוויר מדגם SA-2. שבעה מתוך שמונת אנשי הצוות נהרגו.\nב-1971 קלטה הטייסת שני מטוסי לוקהיד C-130 הרקולס הראשונים שהגיעו לארץ. מטוסים אלה השתתפו שנה לאחר מכן, ב-14 בספטמבר 1972, בטיסת תובלה יוצאת דופן: העברת ערודים מאתיופיה לישראל. המשימה הייתה ביוזמת האלוף (במילואים) אברהם יפה, אז מנהל רשות שמורות הטבע. המטוסים נחתו בשדה מאולתר באתיופיה והביאו משם 12 ערודים, שהועברו לשמורת חי בר יוטבתה.\nבמלחמת יום הכיפורים הפעילה הטייסת מטוסי סטרטוקרוזר ושני מטוסי הרקולס. שני האחרונים הועברו במהלך המלחמה לטייסת 131 (\"הציפור הצהובה\"). בשל הצורך הדחוף במטוסי תובלה גדולים, כדי להוביל חיילים אל זירת הלחימה וממנה וכדי להטיס לארץ ציוד לחימה שנרכש בארצות הברית, \"גויסו\" לטייסת שני מטוסי בואינג 707, שהיו בעת פרוץ המלחמה בשלבי שיפוץ אחרונים בתעשייה האווירית. משימות הטייסת במהלך המלחמה כללו, כאמור, תובלה של חיילים ושל ציוד, וכן פינוי נפגעים, לוחמה אלקטרונית וממסר קשר.\nמטוסי בואינג 707 הפכו לחלק מהטייסת באופן רשמי ב-4 בנובמבר 1973. המטוסים כונו בחיל האוויר \"ראם\". המטוס התבלט מיד בכושר הנשיאה הגדול שלו, משך השהייה הרב באוויר ומהירותו הרבה יחסית. כל אלה הפכו את הראם למטוס אידיאלי למגוון משימות צבאיות, וחיל האוויר רכש מטוסים נוספים מסוג זה. שניים מהמטוסים השתתפו במבצע יונתן: מטוס אחד הוכשר לשמש כבית חולים מוטס, והמתין בניירובי שבקניה למטוסי ההרקולס שנחתו שם לאחר המבצע לנחיתת ביניים, והשני שימש כמטוס פיקוד, שממנו פיקדו על המבצע סגן הרמטכ\"ל, האלוף יקותיאל אדם, ומפקד חיל האוויר, האלוף בני פלד.\nלאחר חדירות המחבלים מן הים בשנות ה-70 של המאה ה-20, ובהם הפיגוע בנהריה ב-1974 והפיגוע במלון סבוי ב-1975, ננקטו צעדים רבים למניעת חדירות כאלה. אחד מן הצעדים היה הפעלת סיורים אוויריים. ביוני 1977 רכש חיל הים שלושה מטוסים למטרה זו, שהופעלו כגף בטייסת 120. המטוסים שנרכשו היו מטוסי סי סקאן - מטוסי ווסטווינד מתוצרת התעשייה האווירית שהותאמו למשימה על ידי התקנת מכ\"ם ייעודי ומערכות גילוי נוספות. המטוסים הוטסו על ידי טייסים של חיל האוויר, וצוות הבדיקה והגילוי הורכב מאנשי חיל הים.\nהחל משנת 1978 החלו מטוסי הראם לשמש גם להטסת מנהיגי המדינה בביקורים רשמיים בחו\"ל. בינואר 1978 הטיס מטוס ראם לקהיר את משלחת ישראל לשיחות השלום בין ישראל למצרים. מספר חודשים לאחר מכן טס ראש הממשלה מנחם בגין במטוס של הטייסת לביקור בארצות הברית, ובדצמבר באותה שנה טס ראש הממשלה לאוסלו לטקס קבלת פרס נובל לשלום. במרץ 1979 טס ראש הממשלה לארצות הברית, לטקס חתימת הסכם השלום עם מצרים, ובאפריל טס לקהיר לביקור רשמי; באוקטובר 1980 טס נשיא מדינת ישראל יצחק נבון במטוס ראם לקהיר, גם הוא לביקור רשמי. בינואר 1983 הטיס מטוס ראם את שר הביטחון, אריאל שרון, לביקור בזאיר.\nבמקביל, המשיכו המטוסים בתפקידים מבצעיים. ב-1 באוקטובר 1985 השתתפו מטוסי ראם במבצע רגל עץ, הפצצת מפקדת אש\"ף בתוניס, כמטוסי תדלוק אווירי ופיקוד. מטוסי ראם השתתפו גם במבצעים הומניטריים: בספטמבר 1985 הוביל מטוס ראם ציוד למקסיקו, שנפגעה ברעידת אדמה, בדצמבר 1988 הובילו המטוסים צוותי חילוץ וצוותים רפואיים לארמניה, שנפגעה גם היא ברעש אדמה.\nב-24 ו-25 במאי 1991 השתתפו מטוסי הטייסת במבצע שלמה, במהלכו הועלו לארץ כ-14,500 יהודים. שישה מטוסי ראם של הטייסת השתתפו במבצע, וכל אחד מהם ביצע שני סבבים, בהם הביאו המטוסים לישראל כ-5,600 עולים. באפריל ומאי 1994 הטיסו מטוסי ראם לרואנדה, בשש גיחות, עזרה רפואית ומזון לפליטים ששרדו את רצח העם שביצעו אנשי שבט ההוטו בשבט הטוטסי. בעקבות הפיגוע בבית הקהילה היהודית בארגנטינה ב-18 ביולי 1994 הטיס מטוס ראם מטען גדול של ציוד לסיוע, עם צוות פינוי וחילוץ. ב-25 ביולי 1995 הטיס מטוס ראם ציוד רפואי רב לסיוע לפליטים המוסלמיים בבוסניה בעקבות מלחמת בוסניה. משלחת זו הייתה בשיתוף חיל האוויר המלכותי הירדני.\nב-2002 הטיסו מטוסי ראם למומבסה, בקניה, צוותים רפואיים וצוותי פינוי וחילוץ, בעקבות פיגוע טרור בו נהרגו שלושה ישראלים ו-13 מקומיים. ב-2006 שוב הוטס סיוע לקניה, בעקבות אסון בו התמוטט בניין בניירובי. ב-2010 הטיסו מטוסי ראם ציוד רפואי וציוד סיוע אחר ליפן, לאחר רעידת האדמה והצונמי בסנדאי שגרם להרס רב.\nב-25 באוגוסט 2008, כחלק מהמגמה הכלל-צה\"לית של העברת בסיסים מהמרכז לנגב, הועברה הטייסת, יחד עם שאר טייסות התובלה של בח\"א 27, לבסיס נבטים שבנגב הצפוני‏‏. בחודש פברואר 2010, שינתה הטייסת את שמה מ\"הבינלאומית\" ל\"ענקי המדבר\".\nבעבר היה קיים בטייסת גף סיורי ים, גף מיוחד שהופעל במשותף על ידי חיל האוויר וחיל הים, אשר הפעיל את מטוסי הסי-סקאן (\"שחף\"). החל מסוף שנת 2016, עבר \"גף סיורי ים\" להשתמש במטוס הכטמ\"מ מסוג הרון 1 (\"שובל\") כחלק מטייסת 200 מבסיס פלמחים.\nב-20 ביולי 2024 השתתפו מטוסי ראם כמטוסי תדלוק אווירי במבצע יד ארוכה, תקיפת נמל אל-חודיידה שבתימן, הנמצא כ1700 קילומטרים משטח מדינת ישראל.\n\nעל פי אתר מרקיע שחקים\n\nסמל הטייסת עוצב עם הקמתה בשנת 1963, על ידי נגה יהלום, סמלת במחלקת ההדרכה, לבקשת מפקדה הראשון של הטייסת, סא\"ל אריה עוז. היה זה סמל הטייסת הראשון בחיל האוויר שנענד כטלאי על הסרבל.\n\nסמלים נוספים בטייסת\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nטייסת \"ענקי המדבר\", באתר חיל האוויר הישראלי\n גילי כהן, ענקי המדבר || עלייה במספר אימוני התדלוק שעורך חיל האוויר, באתר הארץ, 16 באפריל 2014\nסא\"ל בירן יצחק (איז'ו), מפקד טייסת 120 במלחמת ששת הימים, באתר \"מתקומה לשחקים\"\nמטוס ה\"ראם\" בחיל האויר, באתר \"מרקיע שחקים\"\nזרוע ארוכה: מטוסי \"ראם\" שברו 3 שיאים, באתר חיל האוויר, 9 בנובמבר 2015\nאילי פארי, ‏ראמים באלסקה, באתר חיל האוויר הישראלי, 1 ביוני 2018\nשירה פיינסקי, ‏מסביב לאפריקה ב-19 יום, באתר חיל האוויר הישראלי, 1 במאי 2021",
    "pageid": 692993
  },
  {
    "title": "טיל שיוט",
    "extract": "טיל שיוט הוא טיל מונחה, שטס למטרה בתוך האטמוספירה, בדומה למטוס. הוא משמש כנגד מטרות קרקעיות וימיות, ונקרא כך משום שעיקר מסלול הטיסה שלו נעשה בשיוט. בניגוד לטיל בליסטי, מסלולו אינו פרבולי או אליפטי. טילי השיוט מצוידים בכנפיים, מונעים בדרך־כלל על ידי מנוע סילון, נושאים ראש קרב עם חומר נפץ רגיל או גרעיני, בעלי טווח ארוך של מאות קילומטרים ומאופיינים כמדויקים ביחס לטילים בליסטיים (בעלי CEP נמוך בהרבה).\nטילי שיוט מודרניים טסים במהירות על־קולית או תת־קולית גבוהה ובגובה נמוך, כדי לחמוק מגילוי על ידי מכ\"ם. ככלל הטילים לרוב מצוידים במערכת ניווט אינרציאלית.",
    "pageid": 95128
  },
  {
    "title": "יוסי שלי",
    "extract": "יוסי שלי אברהם (נולד ב-15 באוקטובר 1957) הוא איש ציבור ישראלי המכהן כמנכ\"ל משרד ראש הממשלה. שימש בתפקיד שגריר ישראל בברזיל, מנכ\"ל עיריית באר שבע, חבר מועצת העיר באר שבע, מנכ\"ל החברה למשק וכלכלה של השלטון המקומי, יו\"ר דירקטוריון \"איסתא ליינס\", ומנכ\"ל רשות הדואר.",
    "pageid": 1462037
  },
  {
    "title": "יחידות מובחרות בצה\"ל",
    "extract": "מעגל היחידות המובחרות בצה\"ל מאגד בתוכו את יחידות העילית, חטיבת הקומנדו, יחידות טקטיות מיוחדות ואת סיירות החי\"ר.",
    "pageid": 220916
  },
  {
    "title": "יחידת שלדג",
    "extract": "יחידת שלדג (יחידה 5101) היא יחידת העילית של חיל האוויר הישראלי. \nהיחידה כפופה לכנף כוחות אוויר מיוחדים (כנף 7) בחיל האוויר. היחידה הוקמה בהשראת ה-SAS, \"שירות האוויר המיוחד\" של הצבא הבריטי. היא מתמחה בביצוע משימות קומנדו ומודיעין עומק. בסיס הקבע של היחידה הוא בסיס פלמחים. מפקדה הוא קצין בדרגת סגן-אלוף.",
    "pageid": 369026
  },
  {
    "title": "יפת בן נח",
    "extract": "יֶפֶת, דמות מקראית, בנו הקטן של נח במקרא, אחיהם של שם ושל חם.\nעל פי רשימת העמים שבבראשית, י', ליפת היו שבעה בנים (כלומר, מיוחסים לו שבעה עמים): גומר, מגוג, תירס, יוון, תובל, משך, ומדי. (משך ותובל מוזכרים מספר פעמים בנבואת יחזקאל, ומהנבואות כמו גם ממקורות אשוריים ויווניים נובע כי שתי האומות שכנו באזור מזרח אסיה הקטנה. גם במקורות האשוריים והיווניים שתי האומות בלתי ניתנות להפרדה).\nובני גומר: אשכנז וריפת ותוגרמה. ובני יוון: אלישה ותרשיש, כתים ודודנים.\nיפת ושם אחיו נתברכו על ידי אביהם בשל התנהגותם הנאה בשעת המעשה המגונה של חם: ”יַפְתְּ אֱלֹהִים לְיֶפֶת וְיִשְׁכֹּן בְּאָהֳלֵי שֵׁם” שכוונת הדברים כנראה: ירחיב אלוהים ליפת (נחלתו) ובשכנותו עם שם ישעבדו להם את כנען. בעקבות פסוק זה נוצר הביטוי \"יפיותו של יפת באהלי שם\" שמשמעו היא להשתמש בתורות ושיטות מודרניות (בעבר, החוכמות היווניות) על מנת לפאר את התורה היהודית (אהלי שם).",
    "pageid": 34335
  },
  {
    "title": "ישראל במשחקים האולימפיים",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית בארבעת העשורים הראשונים, מאז שנות ה-90 הצליחה ישראל לזכות ב-13 מדליות בכל המשחקים שנערכו משנת 1992 מלבד אולימפיאדת לונדון ב-2012 .\nהישגי השיא של מדינת ישראל במשחקים האולימפיים הם זכייה ב-13 מדליות: הראשונה בהן היא מדליית הכסף היחידה של ישראל עד היום, שבה זכתה יעל ארד באולימפיאדת ברצלונה (1992) ובהמשך זכו ישראלים בשלוש מדליות זהב, הראשונה של גל פרידמן בגלישת רוח על גלשן מדגם \"מיסטרל\" באולימפיאדת אתונה (2004), השנייה של ארטיום דולגופיאט במדליית זהב בתרגיל הקרקע בהתעמלות מכשירים באולימפיאדת טוקיו (2020) והשלישית של לינוי אשרם בתחרות קרב רב אישי בהתעמלות אומנותית באולימפיאדת טוקיו (2020). מלבד זאת, זכתה ישראל ב-9 מדליות ארד נוספות על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג, וכן ארד אחד לנבחרת ישראל בג'ודו בתחרות קבוצתית מעורבת. גל פרידמן הוא הספורטאי היחיד שזכה בשתי מדליות אישיות, ואורי ששון הוא הספורטאי היחיד שזכה גם במדליה אישית וגם מדליה קבוצתית. כמו כן, נציגי המשלחת הישראלית הצליחו להגיע לשלבי גמר בתחרויות רבות לאורך השנים.\nמתוך 13 המדליות, שש הן בענף הג'ודו, שלוש בענף השייט (גלישת רוח), שתיים בענף ההתעמלות, אחת בענף הטאקוונדו והמדליה הנוספת, בענף הקיאקים. שמונה מהמדליות הושגו על ידי גברים, ארבע על ידי נשים ואחת קבוצתית בנבחרת מעורבת.\nישראל השתתפה בכל אולימפיאדות הקיץ מאז 1952, מלבד החרמת אולימפיאדת מוסקבה בשנת 1980 יחד עם מדינות מערביות רבות בשל פלישת ברית המועצות לאפגניסטן. באולימפיאדת החורף החלה ישראל להשתתף באולימפיאדת לילהאמר (1994), כששלחה לאולימפיאדה זו נציג בודד, המחליק האמנותי על קרח מיכאל שמרקין, ומאז היא משתתפת בקביעות.\nעד היום שלחה ישראל שני ספורטאים ערבים להתחרות באולימפיאדה: אדוארד מרון ורפעת טורק.\n\n ערך מורחב – הוועד האולימפי בישראל\nכבר בשנת 1933 הוקם בארץ ישראל \"הארגון האולימפי הארץ-ישראלי\", ביוזמת ארגון \"מכבי\" ובראשותו עמד הקולונל פרדריק קיש. שנה לאחר מכן הוכר הארגון על ידי הוועד האולימפי הבינלאומי כוועד הלאומי המייצג את פלשתינה המנדטורית. למעשה ייצג הארגון אך ורק את מרכז מכבי, ולא כלל את ארגוני הספורט האחרים ביישוב העברי (הפועל, בית\"ר ואליצור) ואת הספורטאים הלא-יהודיים. ב-1936 הוזמן האיגוד על ידי יוזף גבלס להשתתף באולימפיאדת ברלין שהתקיימה בשנת 1936, אך החליט לדחות את ההזמנה בשל קיומה בגרמניה הנאצית, אשר אינה מאפשרת שוויון ליהודים ומכיוון שארצות הברית כבר החליטה להחרים (אף על פי שחזרה בה לאחר מכן).\nלאחר הקמתה של מדינת ישראל במאי 1948, כחודשיים וחצי לפני תחילת אולימפיאדת לונדון ביולי אותה שנה, ביקש האיגוד להשתתף במשחקים, אך הוועד האולימפי הבינלאומי דחה את הבקשה בנימוק שפלסטינה הפסיקה להיות ישות קיימת עם סיום המנדט ולכן איננה רשאית להשתתף במשחקים.\nבקשת ישראל להשתתף באולימפיאדת הלסינקי נדחתה תחילה, לכן מחו על כך הספורטאים היהודים, שהתכנסו לרגל המכביה השלישית, ב-1950.\nרק בשנת 1951, שלוש שנים לאחר הקמת המדינה, הושג הסכם בין מרכזי הספורט שאיפשר את הקמת הוועד האולימפי בישראל שבו היה ייצוג שווה למכבי והפועל. בינואר 1952 הוכר הוועד החדש על ידי הוועד האולימפי הבינלאומי והתאפשרה השתתפות משלחת ישראל באולימפיאדת הלסינקי.\n\nפרידה ליכטבלאו ורעיה ברונשטיין נבחרו לייצג את ישראל באולימפיאדת לונדון (1948), אך הוועד האולימפי הבינלאומי דחה את הבקשה בנימוק שפלשתינה הפסיקה להיות ישות קיימת עם סיום המנדט ולכן איננה רשאית להשתתף במשחקים. ההזמנה למשחקים האולימפיים הייתה מופנית לוועד האולימפי של פלשתינה, ועד שלאחר הכרזת מדינת ישראל הכריז על עצמו כוועד האולימפי של מדינת ישראל. בעקבות לחץ מדינות ערב, שאיימו בהחרמת המשחקים האולימפיים, ביטלו הבריטים את ההזמנה למשחקים והקונסול הבריטי בחיפה סירב לתת ויזות לחברי המשלחת.\n\n ערך מורחב – ישראל באולימפיאדת הלסינקי (1952)\nהמשלחת הראשונה של מדינת ישראל לאולימפיאדה הייתה לאולימפיאדת הלסינקי בפינלנד. המשלחת כללה 26 ספורטאים, ובהם גם נבחרת הכדורסל שהיוותה מחצית מכלל הספורטאים. הספורטאי הבולט במשלחת היה הקופץ למים יואב רענן שסיים במקום התשיעי. האתלט דוד טבק ניצח במקצים המוקדמים בריצות 100 ו-200 מטר, הישג שאף אתלט ישראלי (גבר) לא חזר עליו.\n\n ערך מורחב – ישראל באולימפיאדת מלבורן (1956)\nבשנת 1956 התקיימה אולימפיאדת מלבורן באוסטרליה. המשחקים במלבורן החלו בנובמבר באותה שנה, שבועות ספורים לאחר פרוץ מלחמת סיני. המלחמה גררה את ביטול ההשתתפות של רוב הסגל האולימפי הישראלי, ובהם גם של נבחרות הכדורגל והכדורסל, ונשלחו 3 נציגים בלבד לייצוג סמלי - הקופץ למים יואב רענן, שהשתתף גם באולימפיאדת הלסינקי, השחיינית שושנה ריבנר, והקופץ לרוחק דוד קושניר. כמחאה על פלישת ישראל למצרים החליטו מצרים, עיראק ולבנון להחרים את אולימפיאדת מלבורן, וביטלו את השתתפותן כליל.\n\n ערך מורחב – ישראל באולימפיאדת רומא (1960)\nלאולימפיאדת רומא שלחה ישראל 23 ספורטאים. לראשונה השתתפה ישראל בענפים התעמלות, אופניים (הופעה חד פעמית), סיוף והרמת-משקולות. לאולימפיאדה זו נשלח לראשונה ערבי-ישראלי, מרים המשקולות אדוארד מרון.\n\n ערך מורחב – ישראל באולימפיאדת טוקיו (1964)\nלאולימפיאדת טוקיו ב-1964 נשלחו עשרה ספורטאים ישראלים בלבד, לאחר שבעקבות הכישלון ברומא החליט הוועד האולימפי בישראל להציב לראשונה קריטריונים להשתתפות באולימפיאדה. מחצית מהספורטאים הישראלים היו מענף האתלטיקה והשאר בקליעה ושחייה.\n\n ערך מורחב – ישראל באולימפיאדת מקסיקו סיטי (1968)\nבשנת 1968, באולימפיאדת מקסיקו סיטי התרחשה נקודת מפנה לספורט הישראלי האולימפי. נבחרת ישראל בכדורגל, אשר מנתה 19 ספורטאים מכלל ה-31 שישראל שלחה לאותה אולימפיאדה, הצליחה להעפיל עד לשלב רבע הגמר בטורניר הכדורגל, שם שיחקה מול נבחרת בולגריה. בסיום הזמן החוקי הייתה התוצאה 1:1, ומאחר וטרם הוכנסו חוקי הפנדלים במקרה של שוויון, הוכרע לבסוף המשחק על ידי הגרלה. בשלבים המוקדמים ניצחה נבחרת ישראל את גאנה ואת אל סלוודור והפסידה לנבחרת הונגריה.\nבנוסף, הצליח אברהם מלמד להעפיל לחצי הגמר בתחרות 100 מטר פרפר, ולסיים במקום הרביעי במקצה ובמקום ה-11 הכללי, הישג שיא לשחיין ישראלי עד אז.\n\n ערכים מורחבים – ישראל באולימפיאדת מינכן (1972), טבח הספורטאים באולימפיאדת מינכן\nב-5 בספטמבר 1972, חדרו שמונה מחבלים חמושים מארגון \"ספטמבר השחור\" לבניין שבו שכנו חברי משלחת ישראל לאולימפיאדה, והשתלטו עליו. בעת ההשתלטות על הדירה רצחו המחבלים שניים מחברי המשלחת הישראלית, ותפסו תשעה בני ערובה, עליהם התמקחו על מנת לגרום לשחרורם של 232 מחבלים שהוחזקו בישראל, ועוד שני מחבלים שנכלאו בגרמניה. בשעות הלילה הועברו בני הערובה והמחבלים במסוקים לשדה התעופה פירסטנפלדברוק, משם היו אמורים לטוס למדינה ערבית. במהלך ניסיון חילוץ של כוחות הביטחון הגרמנים, נרצחו כל תשעת בני הערובה, וחמישה מחבלים ושוטר גרמני נהרגו.\nלמחרת הרצח נערך טקס זיכרון באצטדיון האולימפי, ולאחריו חודשו התחרויות. המשלחת הישראלית עזבה את המשחקים האולימפיים וחזרה לישראל.\nעד הטבח הספיקו 14 מ-15 ספורטאי המשלחת להשתתף בתחרויות. המתאבק מרק סלבין נרצח ביום שבו היה אמור להתחרות. ההישג הבולט היה של האתלטית אסתר שחמורוב. במוקדמות ריצת מאה מטר היא קבעה שיא ישראלי של 11.45 שניות, שנשבר רק ב-2018. היא העפילה עד לחצי הגמר, בו סיימה במקום החמישי, 4 אלפיות שנייה אחרי הרצה במקום הרביעי שעלתה לגמר. שחמורוב העפילה גם לחצי הגמר בריצת 100 מטר משוכות, אך פרשה ממנה בעקבות הטבח, בו נרצח מאמנה עמיצור שפירא.\nבאולימפיאדה זו השתתפה ישראל לראשונה בענפים שיט והיאבקות, וחזרה להשתתף בהרמת משקולות וסיוף אחרי הפסקה של 12 שנים.\n\n ערך מורחב – ישראל באולימפיאדת מונטריאול (1976)\nעשרים ושמונה ספורטאים ייצגו את ישראל באולימפיאדת מונטריאול בקנדה, 17 שחקני נבחרת הכדורגל, ואחד עשר ספורטאים בענפים אישיים, כמספר הנרצחים במינכן.\nההישג הבולט היה של אסתר רוט-שחמורוב שהפכה לישראלית הראשונה שהעפילה לגמר אולימפי, כאשר הצליחה להעפיל לגמר ב-100 מטרים משוכות, ולסיים בו במקום השישי, בתוצאה של 13.04 שניות.\nהישג נוסף שייך לאדוארד וייץ, שסיים במקום החמישי בענף הרמת המשקולות, ההישג הטוב ביותר של ישראל באולימפיאדות עד אז. המתאבק רמי מירון דורג באופן בלתי רשמי במקום השביעי.\nנבחרת הכדורגל העפילה בשנית עד לשלב רבע הגמר, שם הפסידה לנבחרת ברזיל, והשוותה את הישגה מאולימפיאדת מקסיקו סיטי (1968). בשלב המוקדם סיימה ישראל בתיקו את שלושת משחקיה נגד גואטמלה, מקסיקו וצרפת.\nבאולימפיאדה זו השתתפה ישראל לראשונה בענף הג'ודו, ובפעם השנייה בשיט, היאבקות והתעמלות.\n\nישראל, בדומה למרבית המדינות המערביות ובלחץ של ארצות הברית, החרימה את האולימפיאדה במוסקבה בשל פלישת ברית המועצות לאפגניסטן כשבעה חודשים לפני תחילת המשחקים האולימפיים.\nב-7 בספטמבר אותה שנה הוענקו 24 \"עיטורי מוסקבה\" (עיטור כבוד ותעודת הוקרה) לספורטאים שהיו חברי הסגל האולימפי ונמנע מהם להשתתף במשחקים אלה בגלל אותו חרם.\n\nאיגרוף: אדיב ניסנס, אתלטיקה: אסתר רוט-שחמורוב, ג'ודו: יונה מלניק, אדי קואז, הרמת משקולות: מאיר דלויה, התעמלות מכשירים: סיגל וינר, יעקב וישנייה, דב לופי, חץ וקשת: האוורד ליפשיץ, ירי ספורטיבי: אברהם גולדשטיין, ד\"ר מיכאל גורביץ, שמואל ספורטה, אברהם צפניה, שחייה: אמיר גניאל, רון קרמן, ניר שמיר ושיט: שמשון ברוקמן, איתן פרידלנדר\n\n ערך מורחב – ישראל באולימפיאדת לוס אנג'לס (1984)\nישראל שלחה לאולימפיאדה בלוס אנג'לס את המשלחת הגדולה ביותר שלה עד סידני 2000, עם 33 ספורטאים ב-11 ענפים אישיים. ההישגים הבולטים היו של הג'ודוקא אדי קואז שדורג במקום השביעי, הקלע יצחק יונסי אשר סיים במקום השמיני ברובה אוויר בתוצאה של 582 נק', תוך שהוא שובר את שיאו הישראלי ב-10 נקודות. השייטים יואל סלע ואלדד אמיר בדגם הולנדי מעופף, ושמשון ברוקמן ואיתן פרידלנדר בדגם 470, סיימו גם כן במקום שמיני.\nבאולימפיאדה זו ייצג עמוס מנסדורף לראשונה את ישראל בענף הטניס, אשר היה ענף ראווה, ואבירם מזרחי היה הקיאקיסט הישראלי הראשון, כאשר סיים במקום הרביעי בחצי הגמר. כמו כן, השתתפו ספורטאים ישראלים לראשונה באיגרוף, התעמלות אמנותית וגלשני רוח.\n\n ערך מורחב – ישראל באולימפיאדת סיאול (1988)\nישראל שלחה לאולימפיאדת סיאול בקוריאה הדרומית משלחת בת 19 ספורטאים בלבד, הקטנה ביותר מאז אולימפיאדת מינכן (1972).\nשני השייטים יואל סלע ואלדד אמיר, שהתחרו בדגם ההולנדי המעופף, היו קרובים מאוד להשיג את המדליה הראשונה לישראל. הם לא השתתפו בשיוט השני מתוך שבעה בתחרות השיט משום שחל ביום הכיפורים, ובעקבות זאת קטנו סיכוייהם לזכות במדליה. לבסוף, סיימו סלע ואמיר במקום הרביעי, הישג שיא לנציג ישראלי במשחקים האולימפיים עד אז. לעומתם, השייטים והאחים רן ודן טורטן שהתחרו בדגם 470 השתתפו בשיוט ביום הכיפורים בניגוד להוראות ראשי המשלחת, ועל כך הורחקו מהמשלחת הישראלית במהלך האולימפיאדה. בגלל יום הכיפורים נאלץ המתאגרף יהודה בן חיים לפרוש מקרב שנקבע ליום זה. מתאגרף נוסף, יעקב שמואל, הגיע עד לשלב רבע הגמר. האולימפיאדה הזו היא היחידה שבה לא השתתפה ישראל בענף האתלטיקה.\n\n ערך מורחב – ישראל באולימפיאדת ברצלונה (1992)\n\nבשנת 1992, ארבעים שנה לאחר הצטרפותה של מדינת ישראל למשחקים האולימפיים, השיגו נציגיה מדליות ראשונות בתחרויות, והיוו אבן דרך חשובה בהתקדמותה של ישראל במשחקים.\nבאולימפיאדת ברצלונה זכתה יעל ארד להיות הישראלית הראשונה שזכתה במדליה כלשהי במשחקים האולימפיים, כאשר הצליחה לזכות במדליית הכסף בענף הג'ודו (עד 61 ק\"ג). יום למחרת זכה נציג ישראלי נוסף, אורן סמדג'ה, במדליית ארד, גם הוא בענף הג'ודו (עד 71 ק\"ג). מאז זכייתם של השניים במדליות, בכל אחת מהאולימפיאדות הבאות הצליחו נציגי ישראל לזכות לפחות במדליה אחת עד לאולימפיאדת לונדון 2012 שבה לא זכתה ישראל באף מדליה אך הצליחה להגיע לתחרויות גמר.\nמלבד יעל ארד ואורן סמדג'ה הצליח דני קרסנוב להגיע לגמר בקפיצה במוט ולסיים במקום השמיני, ולהיות הגבר הישראלי הראשון אשר מגיע למעמד זה בענף האתלטיקה.\nבאולימפיאדה זו זכה השייט יואל סלע להיות הישראלי הראשון שהשתתף ב-4 אולימפיאדות. לולא החרמת אולימפיאדת מוסקבה בשנת 1980 על ידי ישראל, היה סלע עשוי להשתתף בחמש אולימפיאדות רצופות.\n\n ערך מורחב – ישראל באולימפיאדת אטלנטה (1996)\nבשנת 1996, שלחה ישראל לאולימפיאדת אטלנטה משלחת בת 25 ספורטאים. גל פרידמן, לימים זוכה מדליית הזהב האולימפית הראשון בישראל, הצליח לזכות במדליית ארד בגלשני מיסטרל, ולהיות הישראלי השלישי שזוכה במדליה אולימפית כלשהי.\nבנוסף לפרידמן, העפיל דני קרסנוב לגמר בקפיצה במוט, וסיים במקום ה-11, תוך שהוא זוכה להיות הישראלי הראשון שמצליח להגיע לשני שלבי גמר ברציפות.\nהצלחה נוספת הייתה של נבחרת השחייה הישראלית ב-4X100 מעורב, שהצליחה לראשונה להגיע לגמר בענף השחייה. השחיינים איתן אורבך, ודים אלכסייב, דן קוטלר ויואב ברוק סיימו את מקצה המוקדמות בתוצאת שיא ישראלי של 3:42.24 דקות, שהקנה להם את העלייה לגמר, בו סיימו במקום השמיני.\nזוכי המדליות בברצלונה, אורן סמדג'ה ויעל ארד, השתתפו במשחקים האולימפיים באטלנטה, אך לא הצליחו לשחזר את הישגיהם. יעל ארד הפסידה בקרב על המדליה ודורגה במקום החמישי. באותו מקום דורג גם גוצ'ה ציציאשווילי בענף ההיאבקות בסגנון יווני-רומי.\n\n ערך מורחב – ישראל באולימפיאדת סידני (2000)\nבשנת 2000, שלחה ישראל לאולימפיאדת סידני את המשלחת האולימפית הגדולה עד אז שמנתה 40 ספורטאים.\nאת המדליה האולימפית הישראלית השיג חותר הקייק מיכאל קולגנוב ביום האחרון של המשחקים, כאשר זכה במדליית ארד ב-500 מטר קיאק יחיד. בנוסף, היה במרחק נגיעה ממדליה נוספת, כאשר סיים במקום הרביעי במקצה ה-1,000 מטרים.\nבנוסף לקלגנוב, הצליחו ישראלים רבים להגיע להישגי-שיא אולימפיים לנציגים ישראלים, כאשר שני קדמי וענת פבריקנט היו גם כן במרחק נגיעה ממדליית ארד, אך סיימו במקום הרביעי בשיט מפרשיות מדגם 470. המתאבק יורי יבסייבצ'יק סיים גם כן במקום הרביעי, והקופץ לגובה קונסטנטין מטוסביץ' סיים במקום החמישי. אריק זאבי, אשר ארבע שנים מאוחר יותר זכה במדליית הארד, סיים במקום החמישי בענף הג'ודו.\nהישג נוסף היה העפלתו של השחיין איתן אורבך לגמר אולימפי שני, הפעם ב-100 מטר גב, שם סיים במקום השמיני הכללי. בחצי הגמר קבע אורבך שיא ישראלי, עם תוצאה של 55.31 שניות.\nשייט המיסטרל עמית ענבר השיג את המקום השביעי בתחרות, ואלכס אברבוך סיים במקום העשירי בקפיצה במוט.\n\n ערך מורחב – ישראל באולימפיאדת אתונה (2004)\n\nבשנת 2004, שלחה ישראל לאולימפיאדת אתונה 36 ספורטאים והתחרתה במספר שיא של ענפים, 14 במספר. לראשונה השתתפו ספורטאים ישראלים בטניס שולחן, טקוונדו ושחייה אמנותית.\nבמהלך האולימפיאדה הצליח נציג ישראלי לזכות לראשונה במדליית זהב. היה זה גולש המיסטרל גל פרידמן, מחזיק מדליית הארד מאולימפיאדת אטלנטה. פרידמן, אשר רק שנתיים קודם לכן זכה באליפות העולם באותו ענף, הצליח להאפיל על מתחריו לענף, לזכות במדליית הזהב האולימפית הראשונה של ישראל, והמנון התקווה הושמע בפעם הראשונה במשחקים האולימפיים.\nבנוסף לפרידמן, אריק זאבי, אלוף אירופה 3 פעמים, זכה במדליית ארד בענף הג'ודו (עד 100 ק\"ג), והביא לישראל מדליה שנייה באולימפיאדה באתונה.\nפרט להישגיהם של פרידמן וזאבי, סיימה לריסה פסחוביץ במקום השישי בחתירת קיאקים במקצה ה-500 מטרים, צמד הטניסאים יוני ארליך ואנדי רם העפילו לרבע הגמר בטניס הזוגות ופבל גופמן, העפיל לגמר קרב-רב בהתעמלות מכשירים.\nתוצאה מכובדת נוספת הגיעה מכיוונו של הקופץ במוט אלכס אברבוך, שסיים שמיני בגמר עם תוצאה של 5.65 מטרים, אך הייתה זו אכזבה עבורו לאחר שבשנים שקדמו לאולימפיאדה זכה באליפות אירופה באותו ענף ואף הוכתר כסגן-אלוף העולם בשנת 2001.\nאכזבה מרובה גם חווה אלוף העולם לשנת 2003 בהיאבקות בסגנון יווני-רומי, גוצ'ה ציציאשווילי, אשר הפסיד כבר בסיבוב השני של שלב הבתים.\nרץ המרתון היילה סטאין סיים את המרוץ בעודו מבצע הקפה מיותרת של האצטדיון בהגיעו לקו הסיום. לאחר ערעור ראשי המשלחת הישראלית לוועד האולימפי אושר זמנו ומיקומו המקורי של סטאין, המקום ה-20.\nאודי וקס, הג'ודוקא, היה מעורב בעל כרחו בתקרית דיפלומטית קטנה כאשר בסיבוב הראשון בו האיראני, אראש מירסמאלי, לא התייצב לקרב והפסיד הפסד טכני. האירני טען כי הוא פרש כהזדהות עם הסבל הפלסטיני, אך כנראה פרישתו באה לאחר לחצים מצד הממשל האיראני שגם הבטיח לו 115,000 דולר פיצוי כבונוס על המעשה. פסילתו של מירסמאלי הביאה את אודי לסיבוב השני בו הפסיד נגד עמר מרידייה מאלג'יריה.\n\n ערך מורחב – ישראל באולימפיאדת בייג'ינג (2008)\n\nלאולימפיאדת בייג'ינג שלחה ישראל משלחת בת 43 ספורטאים ב-10 ענפים, הגדולה ביותר בהיסטוריה האולימפית עד אז ושלישית בגודלה אחרי המשלחת לטוקיו ולריו.\nהגולש שחר צוברי זכה במדליית הארד בתחרויות דגם הניל פרייד. זו הייתה המדליה השביעית של ישראל בחמש האולימפיאדות האחרונות, והשלישית בתחרות הגלשנים לגברים.\nהישגים נוספים ראויים לציון:\n\nמקום רביעי לשייטות ורד בוסקילה וניקה קורניצקי בדגם 470.\nמקום חמישי לג'ודוקא גל יקותיאל במשקל עד 60 ק\"ג.\nמקום שישי לנבחרת ישראל בגמר קרב רב קבוצתי בהתעמלות אמנותית.\nמקום שמיני לאלכס שטילוב בגמר תרגילי קרקע בהתעמלות מכשירים.\nמקום תשיעי לאירה ריסנזון בגמר קרב רב אישי בהתעמלות אמנותית.\nמקום עשירי למעין דוידוביץ' בגלשן רוח מדגם ניל פרייד.\nהישגים טובים, יחסית לציפיות, היו גם בענף השחייה, בו נרשמו 4 דירוגים בין 16 המקומות הראשונים (יותר מבכל אולימפיאדה קודמת), ונשברו 11 שיאים ישראליים ב-17 משחים. השחיין הבולט היה גל נבו שדורג במקום 11 ב-400 מטר מעורב אישי ובמקום 13 ב-200 מטר מעורב אישי. כמו כן הגיעו לחצי הגמר נמרוד שפירא בר אור שדורג במקום 12 ב-200 מטר חופשי, וגיא ברנע שסיים במקום 16 ב-100 מטר גב.\nאף שההישגים באולימפיאדה זו לא נפלו מבאולימפיאדות קודמות, הייתה אכזבה מכשלונם של מספר ספורטאים שנחשבו כמועמדים למדליות, לדוגמת אריק זאבי, אלכס אברבוך ואנדי רם ויוני ארליך; והזכייה במדליה אחת מארד הייתה ירידה לעומת הזכייה ב-2 מדליות, ומתוכן אחת מזהב, באולימפיאדת אתונה.\n\n ערך מורחב – ישראל באולימפיאדת לונדון (2012)\nמשלחת ישראל כללה 37 ספורטאים, והייתה הרביעית בגודלה בהיסטוריה. הענפים הבולטים במשלחת היו התעמלות (10 ספורטאים, מספר שיא לענף), שחייה ושיט (7 כל אחד).\nהאולימפיאדה נחשבה לבעלת ההישגים הנמוכים ביותר של המשלחת מאז אולימפיאדת לוס אנג'לס. אחרי זכיות במדליות בחמש האולימפיאדות הקודמות, לא זכתה הפעם המשלחת הישראלית אף לא במדליה אחת.\nהאכזבה הגדולה ביותר הייתה בענף השיט, כאשר לי קורזיץ שהייתה מועמדת בכירה למדליה, ירדה בשיוט האחרון מהמקום השני לשישי, ושאר השייטים סיימו מחוץ ל-10 הראשונים.\nבג'ודו, אליס שלזינגר הייתה היחידה מבין חמישה ג'ודוקא שהגיעה לשלב רבע הגמר, אך הפסידה בשלב זה ליריבה שזכתה בהמשך במדליית הזהב, ולאחר מכן הפסידה בקרב נוסף וסיימה במקום השביעי. שני ג'ודוקא נוספים הודחו בשלב שמינית הגמר, לאחר שניצחו בקרב אחד, ושניים נוספים הפסידו בקרב הראשון, ביניהם אריק זאבי, בעל מדליית הארד באולימפיאדת אתונה (2004).\nההישגים הבולטים הושגו בענפי השחייה וההתעמלות. השחיין יעקב טומרקין עלה לגמר ב-200 מטר גב לגברים, בו סיים במקום השביעי, שמהווה את הישג השיא של שחיין ישראלי בכל האולימפיאדות. גל נבו דורג פעמיים במקום העשירי, במשחי 200 ו-400 מעורב לגברים. עמית עברי דורגה במקום ה-13 ב-200 מטר מעורב, והייתה השחיינית הישראלית הראשונה בהיסטוריה בחצי גמר.\nהמתעמל אלכס שטילוב עלה לשני גמרים. בגמר הקרב רב סיים במקום ה-12, הגבוה ביותר במקצוע זה. הוא עלה לגמר על מכשיר הקרקע בפעם השנייה ונחשב לבעל סיכוי למדליה, אך סיים רק במקום השישי.\nבהתעמלות אמנותית, עלתה לגמר בתחרות היחידות נטע ריבקין, וסיימה במקום השביעי, הישג שיא למתעמלת ישראלית במקצוע זה. נבחרת ישראל עלתה לגמר בתחרות לקבוצות וסיימה שמינית.\nהטניסאים אנדי רם ויוני ארליך, שכמו באתונה הגיעו עד שלב רבע הגמר, הפסידו במשחק צמוד לבוב ומייק בריאן שזכו בהמשך במדליית הזהב.\nמישה זילברמן היה הספורטאי הראשון שייצג את ישראל בבדמינטון. לעומת זאת, נעדרו מרשימת הענפים במשלחת הישראלית סייף (לראשונה מאז 1988), קאנו/קיאק (לראשונה מאז 1992), וטאקוונדו (לאחר פעמיים רצופות), שהיו מיוצגים באולימפיאדה הקודמת.\nאריק זאבי היה הספורטאי השלישי בהיסטוריה שהשתתף ב-4 אולימפיאדות, יחד עם יואל סלע וגיא סטריק. 6 ספורטאים השתתפו בפעם השלישית, 9 בפעם השנייה ו-21 בפעם הראשונה. ביחד איתם מגיע מספר הספורטאים הישראלים בכל האולימפיאדות ל-320.\n\n ערך מורחב – ישראל באולימפיאדת ריו דה ז'ניירו (2016)\nהמשלחת הישראלית כללה 47 ספורטאים שהתחרו ב-17 ענפי ספורט שונים.\nירדן ג'רבי ואורי ששון זכו במדליות ארד בג'ודו. המדליה של ג'רבי הייתה המדליה השמינית של ישראל באולימפיאדות, ושל אורי ששון התשיעית. מדליות אלה העלו את מספר המדליות הישראליות בג'ודו ל-5.\nהישגים נוספים ראויים לציון:\n\nמקום חמישי לאתלטית חנה קנייזבה-מיננקו בקפיצה משולשת.\nמקום חמישי לג'ודוקא שגיא מוקי.\nמקום שישי לנבחרת ישראל בגמר קרב-רב קבוצתי בהתעמלות אמנותית.\nמקום שביעי לג'ודוקא לינדה בולדר.\nמקום שביעי לגולשת מעין דוידוביץ' בדגם ניל פרייד (RS-X).\nלראשונה השתתפה ישראל בשלושה ענפים: טריאתלון, גולף ואופני הרים. שלוש הופעות הבכורה הללו נחשבו למוצלחות, כאשר רון דרמון סיים במקום ה-26 (טריאתלון), שלומי חיימי סיים במקום ה-29 (אופני הרים) ולטיסיה בק סיימה במקום ה-31 (גולף).\nאנסטסיה גלושקוב הייתה האישה הישראלית הראשונה בהיסטוריה שהשתתפה ב-4 אולימפיאדות, והרביעית בסך הכל, יחד עם אריק זאבי, יואל סלע וגיא סטריק. 4 ספורטאים השתתפו בפעם השלישית, 9 בפעם השנייה ו-33 בפעם הראשונה. אילנה קרטיש הייתה האישה הראשונה שמייצגת את ישראל בענף ההיאבקות, שני בלוך הייתה האישה הראשונה בענף האופניים ורון אטיאס היה הגבר הראשון שמייצג את ישראל בענף הטאקוונדו.\n\n ערך מורחב – ישראל באולימפיאדת טוקיו (2020)\n\nהמשלחת הישראלית כללה 90 ספורטאים וספורטאיות שהתחרו ב-15 ענפי ספורט, והיא המשלחת הגדולה ביותר ששלחה ישראל מאז שהחלה להשתתף במשחקים האולימפיים.\nזו הייתה האולימפיאדה המוצלחת ביותר של ישראל בתולדות המשחקים האולימפיים כאשר המשלחת הישראלית סיימה במקום ה-39 בטבלת המדליות עם ארבע מדליות; שתיים מזהב ושתיים מארד. ארטיום דולגופיאט זכה במדליית הזהב בתרגיל הקרקע, שהיא המדליה האולימפית הראשונה של ישראל בענף ההתעמלות, לינוי אשרם זכתה במדליית הזהב בקרב רב אישי, שהיא המדליה האולימפית הראשונה של ישראל בענף ההתעמלות האמנותית, ובכך הפכה לאשה הישראלית הראשונה המוכתרת כאלופה אולימפית. אבישג סמברג זכתה במדליית ארד בקטגוריית המשקל עד 49 ק\"ג, שהיא המדליה האולימפית הראשונה של ישראל בענף הטאקוונדו, ונבחרת ישראל בג'ודו זכתה במדליית ארד בתחרות הקבוצתית המעורבת.\nבענף השייט, הגולשים יואב כהן וקטי ספיצ'קוב סיימו במקום הרביעי והשישי בהתאמה בתחרויות דגם הניל פרייד RS:X. הג'ודוקא שירה ראשוני וברוך שמאילוב הפסידו בקרב על הארד וסיימו את התחרות במקום החמישי.\nבאתלטיקה קלה, חנה קנייזבה-מיננקו סיימה במקום השישי בגמר הקפיצה משולשת. לונה צ'מטאי במרתון נשים נלחמה על מקום בפודיום, אך נאלצה לעצור בקילומטר ה-38 עקב כאבים, וסיימה במקום ה-66. גם באופניים עומר שפירא הובילה לאורך רוב המרוץ, אך בקילומטרים האחרונים הדבוקה עקפה אותה, וסיימה במקום ה-24.\nבשחייה, השחיינית אנסטסיה גורבנקו העפילה לגמר משחה 100 מטר גב אותו סיימה במקום השמיני, והייתה לאישה הישראלית הראשונה המעפילה לגמר במשחקים האולימפיים. מתן רודיטי הגיע למקום הרביעי בשחייה במים פתוחים, הישג שיא לשחייה הישראלית. נבחרת השליחים בשחייה המשולבת, גורבנקו, אנדראה מורז, גל כהן גרומי ואיתי גולדפדן העפילו לגמר השליחים במשחה 4X100 מטר מעורב אותו סיימו במקום השמיני. בהתעמלות אומנותית, ניקול זליקמן סיימה במקום השביעי בתחרות הקרב רב.\nהמשלחת השתתפה לראשונה בחמישה ענפי ספורט: בייסבול, גלישת גלים, קשתות, רכיבה ושחייה במים פתוחים.\n\nישראל החלה להשתתף במשחקי החורף האולימפיים (אולימפיאדת החורף) רק בשנת 1994 באולימפיאדת לילהאמר בנורווגיה. הנציג היחיד של ישראל באולימפיאדה זו היה מיכאל שמרקין שהגיע למקום ה-16 בתחרות הגברים בהחלקה אמנותית.\nבאולימפיאדת נאגנו ביפן ב-1998 הצטרפו לשמרקין, שדורג הפעם במקום ה-18, גם גלית חייט וסרגיי סחנובסקי, שהגיעו למקום ה-14 בריקוד על הקרח.\nבאולימפיאדת סולט לייק סיטי ב-2002 התקדמו חייט וסחנובסקי עד למקום ה-6, המהווה הישג שיא לספורטאים ישראליים במשחקי החורף האולימפיים. אליהם הצטרפו גם נטליה גודינה ואלכסיי בלצקי, אשר סיימו במקום ה-19 באותה תחרות, ואולגה דנילובה בענף החלקה מהירה על קרח במסלול קצר שהישגה הבולט היה המקום ה-14 בתחרות למרחק 1500 מטר.\nגם לאולימפיאדת טורינו ב-2006 שלחה ישראל חמישה נציגים. גם הפעם בלטו הזוג חייט וסחנובסקי אשר הגיעו למקום השמיני באולימפיאדה השלישית שלהם. בנוסף אליהם התחרו בריקוד על הקרח גם אלכסנדרה ורומן זרצקי אשר סיימו במקום ה-22.\nמיכאל רנזין היה הגולש הישראלי הראשון בענף סקי אלפיני. הוא סיים במקום 32 בסלאלום ענק ומקום 37 בסלאלום.\nניסיונם של מספר יהודים מארצות הברית וקנדה להקים נבחרת מזחלות (בובסלי) במטרה לייצג את מדינת ישראל באולימפיאדה זו נכשל.\nבאולימפיאדת ונקובר (2010) השתתפו שלושה ספורטאים, כולם בפעם השנייה. אלכסנדרה ורומן זרצקי הגיעו למקום ה-10 בריקוד על הקרח, ומיכאל רנזין דורג במקום 35 בסלאלום ו-55 בסלאלום ענק. המחליקה תמר כץ שהשיגה את הקריטריון הבינלאומי להשתתפות בתחרות הנשים לא נשלחה לאולימפיאדה על ידי הוועד האולימפי של ישראל מאחר שלא עמדה בדרישות הקריטריון הישראלי המחמיר יותר.\n\n ערך מורחב – ישראל באולימפיאדת פיונגצ'אנג (2018)\nהמשלחת הישראלית לאולימפיאדת פיונגצ'אנג מנתה עשרה ספורטאים והייתה המשלחת הגדולה שישראל שלחה עד כה. הישג השיא של המשלחת היה בענף החלקה אמנותית, בתחרות הגברים בה סיים אלכסיי ביצ'נקו במקום ה-11 עם שיא אישי של 257.01 נקודות ודניאל סמוכין שסיים במקום ה-13 עם שיא אישי של 251.44 נקודות. נוסף לכך, זוהי הפעם הראשונה שישראל השתתפה בתחרות הקבוצתית בענף החלקה אמנותית בה היא סיימה במקום השמיני. אדם אדלמן היה לנציג הראשון של ישראל בענף סקלטון וסיים במקום ה-28. המשלחת השתתפה גם בתחרויות בענפי סקי אלפיני והחלקה מהירה במסלול קצר.\n\n ערך מורחב – ישראל באולימפיאדת בייג'ינג (2022)\nמשלחת ישראל לאולימפיאדת בייג'ינג כללה שישה ספורטאים: שלושה בהחלקה אמנותית, אחד בהחלקה מהירה במסלול קצר ועוד שניים בסקי אלפיני, מתוכם להישג הגבוה ביותר הגיע ברני סזולוש בסקי אלפיני כשהגיע למקום השישי.\n\nבטבלה מפורטים לפי סדר כרונולוגי הישגים ממקום שמיני ומעלה להוציא זכיות במדליה אולימפית. בתחרויות בשיטת נוק-אאוט מצוינת העפלה לרבע הגמר.\n\n448 ספורטאים נכללו במשלחות האולימפיות של ישראל, 424 באולימפיאדות קיץ ו-24 באולימפיאדות חורף. שבעה מהספורטאים לא נטלו חלק פעיל בתחרויות.\n\nהמשחקים האולימפיים\nמדליות באולימפיאדות\nספורט בישראל\nהוועד האולימפי בישראל\nיהודים במשחקים האולימפיים\nישראל במשחקים הפאראלימפיים\nישראל במשחקים האולימפיים לנוער\n\nהוועד האולימפי בישראל - הרגעים הגדולים\nרון עמיקם, מה שעשינו ב-48: חוויות מלונדון, באתר nrg‏, 10 באוגוסט 2012",
    "pageid": 336841
  },
  {
    "title": "ישראל זיו",
    "extract": "ישראל ברוך זיו (נולד ב-6 ביולי 1957) הוא מנהל ואיש צבא ישראלי.\nמכהן כמנכ\"ל חברת \"גלובל גרופ\" העוסקת בייעוץ ביטחוני לאימונים צבאיים ובניהול פרויקטים אזרחיים. שירת כאלוף בצה\"ל ושימש כמפקד אוגדת עזה וראש אגף המבצעים בין השנים 2003–2005.",
    "pageid": 104334
  },
  {
    "title": "לוי מרחבי",
    "extract": "לוי סאלם מוסה מרחבי (נודע גם בשם \"ליבי מרחבי\", בערבית: ليبي سالم مرحبي נולד ב-1982 לערך) הוא יהודי תימני שנודע כאסיר פוליטי מאז חודש מרץ בשנת 2016 בידי החות'ים.",
    "pageid": 2298515
  },
  {
    "title": "מכבי חיפה (כדורגל)",
    "extract": "מכבי חיפה הוא מועדון כדורגל ישראלי מהעיר חיפה המשחק בליגת העל הישראלית. המועדון הוקם בשנת 1913, והוא נמנה עם המועדונים הוותיקים ביותר בליגה הבכירה בארץ ישראל (השתתף בעונת הבכורה 1931/1932). החל משנת 1992 הוא מנוהל על ידי איש העסקים יעקב שחר, שמכהן כנשיא המועדון. המועדון כולל גם קבוצות נוער, נערים וילדים ובתי ספר לכדורגל.\nצבע התלבושת הביתית הקבועה של המועדון הוא ירוק, ולאורך השנים שולב בה גם הצבע הלבן. החל משנת 1955 ועד 2014 ערכה הקבוצה את משחקי הבית שלה באצטדיון קריית אליעזר. החל מעונת 2014/2015 משחקת הקבוצה באצטדיון סמי עופר.\nברוב התארים שלו זכה המועדון החל משנות השמונים של המאה ה-20, והוא הפך לאחד מהמובילים בכדורגל הישראלי. המועדון זכה לאורך שנותיו ב-15 אליפויות ישראל, בשישה גביעי מדינה, בחמישה גביעי טוטו ובארבעה גביעי אלוף האלופים. כמו כן, הוא הגיע להישגים רבים במפעלים האירופיים: הוא המועדון הישראלי הראשון בתולדות הכדורגל הישראלי שהעפיל לשלב הבתים של ליגת האלופות (בעונת 2002/2003), הראשון שהעפיל בפעם השנייה לשלב זה של המפעל (בעונת 2009/2010) והיחיד שהעפיל שלוש פעמים (פעם נוספת ב-2022/2023). בנוסף, הוא המועדון היחיד שהעפיל לרבע גמר גביע אירופה למחזיקות גביע (בעונת 1998/1999). המועדון חבר שותף בארגון המועדונים האירופיים.",
    "pageid": 1739
  },
  {
    "title": "מכבי תל אביב (כדורגל)",
    "extract": "מכבי תל אביב הוא מועדון כדורגל ישראלי מהעיר תל אביב, שנחשב לאחד ממועדוני הכדורגל המובילים בישראל ומשחק בליגת העל. המועדון הוקם בשנת 1906 והוא נמנה עם המועדונים הוותיקים ביותר בליגה הבכירה בארץ ישראל כשהשתתף בעונת הבכורה, ומאז 2009 הוא בבעלות המיליארדר היהודי-קנדי מיטשל גולדהאר. המועדון חבר מן המניין בארגון המועדונים האירופיים.\nמכבי תל אביב היא הקבוצה המעוטרת ביותר בכדורגל הישראלי. הקבוצה מובילה את טבלת הקבוצות הזוכות באליפות המדינה עם 25 אליפויות ואת טבלת הזוכות בגביע המדינה עם 24 גביעים, מתוכם שבעה נלקחו בעונת דאבל (אליפות וגביע) ואחד בעונת טרבל (אליפות, גביע המדינה וגביע הטוטו). כמו כן, מובילה הקבוצה גם את טבלת הזוכות בגביע הטוטו לליגת העל, עם שבע זכיות. מכבי תל אביב גם זכתה פעמיים בגביע אסיה לקבוצות, והיא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגת המשנה.\nאצטדיון בלומפילד הוא אצטדיונה הביתי של מכבי תל אביב. צבעי הקבוצה הם צהוב וכחול. כינוייה הבולטים של הקבוצה הם \"מכבי\" ו\"הצהובים\". מכבי תל אביב היא אחת משלוש הקבוצות הישראליות שהעפילו לשלב הבתים של ליגת האלופות.",
    "pageid": 584855
  },
  {
    "title": "מלחמת ההתשה",
    "extract": "מלחמת ההתשה (בערבית: حرب الاستنزاف, חַרְבּ אֶל־אִסְתִנְזַאף) הייתה מלחמה בין ישראל לבין מצרים, שהחלה ב-11 ביוני 1967 ונמשכה עד 7 באוגוסט 1970, מועד שבו הסכימו הצדדים על הפסקת אש שנכנסה לתוקף למחרת. המלחמה החלה כיוזמה מצרית להתשת ישראל תוך הפרת הסכם הפסקת האש שסיים את מלחמת ששת הימים. את השם \"מלחמת ההתשה\" (\"חרב אל-אסתנזאף\") העניק לה נשיא מצרים גמאל עבד אל נאצר, והיא הסתיימה בהתשה של שני הצדדים.\nהמלחמה נמשכה למעלה משלוש שנים לאורך החזית המצרית, הירדנית והסורית. עיקר הלחימה היה בחזית תעלת סואץ שבה צבא מצרים וצה\"ל ניהלו מלחמת התשה זה כנגד זה. הצבא המצרי ביצע הפגזות חוזרות ונשנות של המוצבים לאורך תעלת סואץ. בנוסף, נעשה ניסיון מצד המצרים להוביל באו\"ם החלטה שתאלץ את ישראל לסגת מסיני. ישראל ניסתה לשמר את הישגיה במלחמת ששת הימים, ופעלה במלחמת ההתשה למניעת הישג קרקעי מצרי. מלחמת ההתשה החלה בעצימות נמוכה לאורך קו התעלה זמן קצר לאחר סיומה של מלחמת ששת הימים. העימות הסלים לעצימות גבוהה החל במרץ 1969.\nבחזית המצרית, המלחמה התאפיינה בהפגזות כבדות של ארטילריה מצרית על עמדות צה\"ל לאורך התעלה, ופשיטות קומנדו מצריות. בתגובה הפעיל צה\"ל את חיל האוויר שניסה לשתק את מקורות הירי לאורך התעלה ובשלב מאוחר יותר עבר לתקיפת מטרות רבות בעומק מצרים. בנוסף, יזמה ישראל פשיטות קומנדו ופשיטות משוריינות לשטח מצרים. תקיפות אלו, שאיתן לא יכלו המצרים להתמודד, גרמו להתערבות סובייטית ישירה במלחמה. המלחמה הובילה לעליית המעורבות הסובייטית במצרים, ובסופו של דבר להתבססות של חיל האוויר הסובייטי להגנת ערי מצרים שהובילה לקרב אווירי ישיר בין ישראל לברית המועצות. בנוסף חימשה ברית המועצות את מצרים בסוללות ארטילריה להגנה אווירית, ששינו את המאזן האסטרטגי והשפיעו משמעותית על מלחמת יום הכיפורים.\nבסופו של דבר, המלחמה נגמרה בתיקו אסטרטגי. אף צד לא הצליח להדביר את הכוחות של היריב. לצד מלחמה זו התנהלה גם מלחמת ההתשה בבקעת הירדן ומלחמת ההתשה בחזית הסורית. בסיומה של המלחמה, מצרים, בסיועה המסיבי של ברית המועצות, הצליחה לנטרל חלק מהעליונות האווירית הישראלית באזור העימות מעל תעלת סואץ, הודות לקידום מערכי הנ\"מ המתקדמים אל עבר התעלה. לפיתוח ולהצבה של מערך הנ\"מ המצרי ברדיוס שמכסה מספר קילומטרים לתוך הגדה המזרחית של התעלה, היו השלכות מהותיות על המערכה האווירית במלחמת יום הכיפורים.",
    "pageid": 1291
  },
  {
    "title": "משה סעדה",
    "extract": "משה סעדה (נולד ב-14 בספטמבר 1972, ז' בתשרי ה'תשל\"ג) הוא חבר הכנסת מטעם מפלגת הליכוד בכנסת העשרים וחמש ועורך דין ישראלי, ששימש כשנה כממלא מקום מנהל המחלקה לחקירות שוטרים (מח\"ש), וכשבע שנים כסגן מנהל המחלקה.",
    "pageid": 2118184
  },
  {
    "title": "נגיף הפוליו",
    "extract": "נגיף הפוליו (באנגלית: Poliovirus) הוא הנגיף הגורם למחלת שיתוק הילדים (המחלה הידועה בכינויה \"פוליו\") ואחריה ללקות מסוג שיתוק פוסט-פוליו. זהו נגיף מסוג אנטרו-וירוס (Enterovirus)  ממשפחת Picornaviridae.\nנגיף הפוליו הוא בעל גנום RNA חד-גדילי קריא (positive sense), וקפסיד איקוסהדרלי בגודל של כ-30 ננומטר, והוא חסר מעטפת. הגנום שלו מורכב מרצף של כ-7,500 נוקליאוטידים. בשל הגנום הקצר שלו ומבנהו הפשוט, נחשב נגיף הפוליו לנגיף המשמעותי הפשוט ביותר.\nהנגיף בודד לראשונה ב-1909 על ידי קרל לנדשטיינר וארווין פופר. ב-1981 פורסם הגנום של נגיף הפוליו על ידי שתי קבוצות חוקרים שונות.",
    "pageid": 1312119
  },
  {
    "title": "נדודי בני ישראל במדבר",
    "extract": "נדודי בני ישראל במדבר (או מסעי בני ישראל) נמשכו לפי המסופר בתורה ארבעים שנה, מתום יציאת מצרים ועד לכניסתם לארץ כנען. בלשון חז\"ל מכונים האנשים שיצאו ממצרים ולא זכו להיכנס לארץ המובטחת \"דור המדבר\".\nעל פי המסופר בתורה, בחודש השלישי לאחר שיצאו בני ישראל ממצרים התרחש מעמד הר סיני, ובו התגלה אליהם אלוהים ונתן להם את התורה.\nבמהלך המסע אכלו בני ישראל מן שירד מהשמים ושליו. המן ירד פעם ביום במשך ימי השבוע, ובימי שישי ירדה כמות כפולה, שכן המן לא ירד בשבת משום קדושתה.",
    "pageid": 723296
  },
  {
    "title": "נטלי פורטמן",
    "extract": "נטלי פורטמן (באנגלית: Natalie Portman; נולדה בשם נטע-לי הֵרְשְׁלַג; ב-9 ביוני 1981) היא שחקנית, במאית ומפיקת קולנוע אמריקאית-ישראלית.\nפורטמן התפרסמה לראשונה בשנת 1994, כששיחקה לצד ז'אן רנו בסרט \"לאון\". מאז שיחקה בעשרות סרטים, בהם בטרילוגיית \"מלחמת הכוכבים\", \"קרוב יותר\", \"ונדטה\" ו\"ברבור שחור\". בשנת 2005 הייתה מועמדת לפרס אוסקר וזכתה בפרס גלובוס הזהב עבור תפקידה בסרט \"קרוב יותר\". בשנת 2011 זכתה בפרס אוסקר לשחקנית הטובה ביותר, בפרס גלובוס הזהב, בפרס גילדת שחקני המסך ובפרס באפט\"א, עבור תפקידה בסרט \"ברבור שחור\". בשנת 2016 הייתה מועמדת בשלישית לפרס אוסקר, לפרס גלובוס הזהב ולפרס באפט\"א עבור תפקידה בתור ג'קלין קנדי-אונאסיס בסרט \"ג'קי\".",
    "pageid": 32942
  },
  {
    "title": "נמלי אש",
    "extract": "נמלי אש (שם מדעי: Solenopsis, או \"להבית\" בעברית) הוא סוג של נמלים עוקצות, מתוך סוגים רבים אחרים של נמלים עוקצות. ישנם מינים רבים של נמלים המכונים \"נמלת אש\", והם אינם קרובים זה לזה.",
    "pageid": 126773
  },
  {
    "title": "סוקוטרה",
    "extract": "סוקוטרה (בערבית: سُقُطْرَى) הוא ארכיפלג קטן באוקיינוס ההודי הנקרא על שם האי הגדול שבו. סוקוטרה נמצא כ-350 ק\"מ דרומית לתימן וכ-250 ק\"מ מזרחית לסומליה. האיים בריבונות תימן. שטחו של האי המרכזי הוא 3,650 קמ\"ר והאיים האחרים קטנים וחלקם לא מיושבים. בשנת 2008 הוכרז הארכיפלג כאתר מורשת עולמית.\nב-2 במאי 2018, כחלק ממלחמת האזרחים בתימן, נחתו באי כוחות צבא של איחוד האמירויות הערביות והשתלטו על נקודות מפתח בו. נכון להיום, האי נמצא בשליטה דה פקטו של מועצת המעבר הדרומית הנתמכת על ידי איחוד האמירויות הערביות.\nיש מעשיות פולקלור הקושרות את האי להולדתם של קין והבל וגם למקום שבו רצח קין את הבל. פולקלור זה נקשר לעץ דם הדרקון (דרקונית קינבר)  ממנו יוצא שרף שצבעו מזכיר דם.",
    "pageid": 35952
  },
  {
    "title": "עבד רבו מנסור האדי",
    "extract": "עבד רבו מנסור האדי (בערבית: عبد ربه منصور هادي, תעתיק מדויק מערבית: עבד רבה מנצור האדי; נולד ב-1 בספטמבר 1945) הוא איש צבא ופוליטיקאי תימני, כיהן כנשיא תימן בשנים 2012–2022. קודם לכן כיהן כסגנו של נשיא תימן עלי עבדאללה סאלח מאז 3 באוקטובר 1994. הוא מונה לנשיא תימן בפועל ב-4 ביוני 2011 במהלך ההפגנות בתימן, לאחר שהנשיא עלי עבדאללה סאלח נפצע בפיצוץ בארמונו והובל לטיפול רפואי בערב הסעודית. הנשיא סאלח חזר מערב הסעודית לאחר כשלושה חודשים, אך ההפגנות נגדו המשיכו ולכן סאלח העביר את הנשיאות לסגנו האדי.",
    "pageid": 905083
  },
  {
    "title": "עדי הימלבלוי",
    "extract": "עֲדִי הִימֶלְבְּלוֹי (נולדה ב-27 בנובמבר 1984) היא פרזנטורית, דוגמנית, מנחה ושחקנית ישראלית.",
    "pageid": 148192
  },
  {
    "title": "עדן",
    "extract": "עַדַּן (בערבית: عدن נהגה ʿAdan; באנגלית ובשפות לועזיות נוספות ידועה כ-Aden) היא עיר נמל בתימן, לשעבר בירתה של הרפובליקה העממית של דרום תימן עד האיחוד בין הצפון והדרום של תימן, עת הוכרזה העיר כעל מרכז סחר חופשי. על שמה מפרץ עדן. נמל עדן היה ליעד נכסף עבור המעצמות משום מיקומו האסטרטגי כתחנת מעבר בין הודו לאירופה.",
    "pageid": 49558
  },
  {
    "title": "עומאן",
    "extract": "סולטנות עוּמאן (בערבית: سلطنة عُمان, סַלְטנת עֻמַאן) היא מדינה מזרח-תיכונית, בחלק הדרומי-מערבי של אסיה, בדרום-מזרח חצי האי ערב. היא גובלת באיחוד האמירויות הערביות בצפון-מערב, בערב הסעודית במערב, בתימן בדרום-מערב, בים הערבי בדרום ובמזרח, ובמפרץ עומאן במזרח ובצפון. הדת הרשמית בעומאן היא האסלאם, והשפה הרשמית היא הערבית.\nהיא גם חברה בארגון לשיתוף פעולה אסלאמי.",
    "pageid": 29455
  },
  {
    "title": "פאר טסי",
    "extract": "פאר טסי (נולד ב-10 במאי 1984) הוא זמר-יוצר ומלחין ישראלי, זוכה פסטיבל הזמר והפזמון לשנת 2013 ופרס אקו\"ם לשיר השנה 2015 ולאלבום השנה 2023.",
    "pageid": 1151673
  },
  {
    "title": "פרישת ג'ו ביידן מהמירוץ לנשיאות ארצות הברית ב-2024",
    "extract": "שגיאות פרמטריות בתבנית:איחוד פרמטרים [ דיון ] לא מופיעים בהגדרת התבנית \n\nב-21 ביולי 2024 הסיר ג'ו ביידן, נשיא ארצות הברית מאז הבחירות ב-2020, את מועמדותו כמועמד הצפוי של המפלגה הדמוקרטית בבחירות לנשיאות ב-2024.\nטענות על מצבו הבריאותי הלקוי של ביידן של גילו , עוררו דאגה במפלגה הדמוקרטית האם ביידן יוכל לנצח את דונלד טראמפ בבחירות ולכשירותו לכהן בקדנציה שנייה.\nלאחר העימות הטלוויזיוני בין ביידן לטראמפ גברו הקולות במפלגה הדמוקרטית שקראו לו לפרוש מהמירוץ.\nביידן הוא הנשיא המכהן הראשון שלא התמודד לכהונה שנייה מאז לינדון ב' ג'ונסון ב-1968.",
    "pageid": 2357808
  },
  {
    "title": "צרפת",
    "extract": "צָרְפַת (נקראת רשמית: הרפובליקה הצרפתית; בצרפתית: République française, \"רֶפובְּלִיק פרָאנְסֶז\") היא מדינה במערב אירופה המחזיקה גם מספר טריטוריות ביבשות אחרות. היא משתרעת בין הים התיכון בדרום, מפרץ ביסקאיה במערב, התעלה האנגלית בצפון-מערב, ונהר הריין והאלפים במזרח.\nצרפת המטרופוליטנית גובלת בבלגיה ובלוקסמבורג בצפון-מזרח, בגרמניה, בשווייץ ובאיטליה במזרח, במונקו בדרום-מזרח, ובאנדורה וספרד בדרום. לצרפת חיבור יבשתי מלאכותי לממלכה המאוחדת באמצעות מנהרת התעלה, העוברת מתחת לתעלה האנגלית. צרפת היא המדינה המתויירת ביותר בעולם; בשנת 2018 הגיעו אליה 89.4 מיליון תיירים זרים.\nצרפת היא רפובליקה דמוקרטית, ועקרונותיה המרכזיים מבוטאים בהצהרת זכויות האדם והאזרח. כחברת ארגון המדינות המתועשות (G7)‏ ו-G20, זוהי מדינה מפותחת אשר כלכלתה מהגדולות בעולם. היא אחת המדינות המייסדות של האיחוד האירופי ושל ברית נאט\"ו, והמדינה הגדולה ביותר באיחוד האירופי מבחינת שטח והשנייה בגודל האוכלוסייה והכלכלה. צרפת היא גם אחת החברות המייסדות של האו\"ם ומוענקת לה זכות וטו במסגרת חברותה הקבועה במועצת הביטחון של הארגון; צרפת היא מדינה בעלת נשק גרעיני באופן רשמי.\nצרפת הוא גם שם הארץ של העם הצרפתי ושל גלגוליה הקודמים של מדינתו.",
    "pageid": 389
  },
  {
    "title": "קדימה (מפלגה)",
    "extract": "קדימה (או בשמה הראשון אחריות לאומית) הייתה מפלגה ישראלית שהוקמה בנובמבר 2005 על ידי אריאל שרון, לאחר פרישתו ממפלגת הליכוד על רקע תוכנית ההתנתקות מרצועת עזה וסיימה את תפקידה הפוליטי בכנסת במרץ 2015, כאשר יו\"ר המפלגה, שאול מופז, החליט לא להשתתף בבחירות וראש המפלגה שנבחר במקומו אכרם חסון החליט גם הוא לפרוש מהמפלגה ולעבור למפלגת כולנו.\nבעת הקמת המפלגה הצטרפו אל שרון שליש מחברי הכנסת של הליכוד. שמעון פרס, חיים רמון ודליה איציק ממפלגת העבודה ומיכאל נודלמן מהאיחוד הלאומי הודיעו על תמיכתם במפלגה אך לא יכלו להצטרף לסיעה בכנסת מסיבות חוקיות.\nבבחירות 2006 זכתה קדימה, הפעם בהנהגת אהוד אולמרט, להישג חסר תקדים והייתה למפלגה הגדולה ביותר, ולראשונה, המפלגה הגדולה ביותר בכנסת לא הייתה מפלגת הליכוד או מפלגת העבודה. בבחירות 2009 שוב זכתה קדימה, בראשות ציפי לבני, במספר הקולות הרב ביותר, אך נשארה באופוזיציה בשל חוסר תמיכה של רוב חברי הכנסת.\nמ-28 במרץ 2012 עד שנת 2015 היה חבר הכנסת שאול מופז יושב ראש המפלגה. ב-8 במאי 2012 נכנסה קדימה לממשלה ה-32, אך פרשה ממנה כחודשיים מאוחר יותר, ב-17 ביולי, לאחר שלא הגיעה להסכמה על חלופה לחוק טל. ב-3 בדצמבר התפלגו שבעה חברי כנסת מהסיעה והקימו את סיעת התנועה. לבסוף, בבחירות 2013 צנח מספר מושביה של קדימה ל-2 בלבד (בהשוואה ל-28 בכנסת היוצאת). בשנת 2015 אכרם חסון היה מנהיג המפלגה ליומיים לקראת הבחירות לכנסת, אך לבסוף המפלגה לא הגישה רשימת מועמדים לבחירות לכנסת והתפרקה ביום הבחירות.\nהמפלגה חייבת סך של 18 מיליון ש\"ח למדינת ישראל עקב חריגה מתקציב הבחירות.",
    "pageid": 121504
  },
  {
    "title": "קנוט הגדול",
    "extract": "קְנוּט השני מלך דנמרק (הראשון מאנגליה)\"הגדול\" (בדנית: Knud den Store – קְנוּד דֶן סטוֹר, לעיתים נהגה קָאנוּט;‏ 994/995 – 12 בנובמבר 1035) היה מלך אנגליה, דנמרק ונורווגיה, שליט ומושל שלזוויג ופומרניה. בנם של סוויין פורקבירד וסיגריד, אלמנת אריק המנצח. אביו של קנוט היה עובד אלילים, אך קנוט עצמו נטבל לנצרות בגיל צעיר, וקיבל את השם למברט.",
    "pageid": 59357
  },
  {
    "title": "קרן היסוד",
    "extract": "קרן היסוד – המגבית המאוחדת לישראל היא המוסד הכספי המרכזי לפעולותיה של ההסתדרות הציונית בארץ ישראל, מרכזת את כל המגביות בחו\"ל (למעט ארצות הברית) לאיסוף תרומות לבניין הארץ.",
    "pageid": 98599
  },
  {
    "title": "רן כוכב",
    "extract": "רן (רנכו) כוכב (נולד ב-6 ביולי 1971) הוא קצין צה\"ל במילואים בדרגת תת-אלוף. כיהן כדובר צה\"ל, כמפקד מערך ההגנה האווירית וכקצין המשטרה הצבאית הראשי (הקַמצָ\"ר).",
    "pageid": 1395734
  },
  {
    "title": "שקשוקה (סדרת טלוויזיה)",
    "extract": "שקשוקה היא סדרת טלוויזיה ישראלית המשודרת בכאן חינוכית. הסדרה נוצרה על ידי אבנר ברנהיימר ואסיה לבטוב ובוימה על ידי אביעד קידר. הסדרה נכתבה בהשראת ספריה של גליה עוז \"שקשוקה\" ו\"אני מייקי\".\nהסדרה החלה את שידוריה ב־3 במרץ 2021. ב־13 במרץ 2022 עלתה העונה השנייה. העונה השלישית של הסדרה עלתה ב־12 במרץ 2023. יוצרי הסדרה הודיעה על עונה רביעית ועונה חמישית, העונה הרביעית עלתה ב-10 בספטמבר 2023. העונה החמישית עלתה ב-31 במרץ 2024. ב-16 ביולי 2024 יצא טריילר לעונה השישית שתשודר ב-4 באוגוסט 2024.",
    "pageid": 1957975
  },
  {
    "title": "תוכנית הגרעין של ישראל",
    "extract": "ישראל הייתה המדינה השישית שהשיגה יכולת שימוש עצמאית בנשק גרעיני. עם זאת לישראל מדיניות של \"עמימות גרעינית\" - כלומר, לא לאשר ולא להכחיש יכולת גרעינית. אף על פי שישראל לא הודיעה במפורש על יכולתה הגרעינית, על פי הדלפה לעיתונות של מרדכי ואנונו (טכנאי שעבד בקריה למחקר גרעיני) וכן על פי הערכות של מומחים וארגוני מודיעין שונים ורמיזות של אנשי ממשל בישראל, ישראל נמנית עם המדינות שברשותן נשק גרעיני.\nבשל העמימות אין מידע אמין אודות המספר המדויק של הפצצות הגרעיניות שברשות ישראל, אך מקובל להעריך סדר גודל של עד 600 פצצות מדגמים שונים. ההערכות מתבססות על הדלפתו של ואנונו, על קיומו של הידע הנדרש בידי מדעני ישראל, ועל פוטנציאל הייצור של הקריה למחקר גרעיני.\nהדיון ביכולתה הגרעינית עולה מפעם לפעם לכותרות העיתונים. ראשי ממשלה ישראלים שונים התבטאו בעניין ובפרט עלתה הסוגיה לדיון עם המידע שפרסם ואנונו בשנת 1986. בעקבות הפרסום הורשע ואנונו בבגידה ובריגול חמור. הדיון ביכולתה הגרעינית של ישראל מקודם בחלקו גם על ידי ממשלת מצרים.",
    "pageid": 13234
  },
  {
    "title": "תקרית קראודסטרייק 2024",
    "extract": "",
    "pageid": 2358150
  },
  {
    "title": "קטגוריה:מנחי טלוויזיה אמריקאים",
    "extract": "",
    "pageid": 964699
  },
  {
    "title": "7 באוקטובר",
    "extract": "7 באוקטובר הוא היום ה-280 בשנה בלוח הגרגוריאני (281 בשנה מעוברת). עד לסיום השנה נשארו עוד 85 ימים.\nלאחר מתקפת הפתע על ישראל שהחלה ביום זה בשנת 2023, הפך הביטוי \"7 באוקטובר\" בישראל לכינוי נפוץ לאסון הגדול ולמחדל הישראלי מאותה התקפת הפתע, וכן כינוי כללי לאסונות גדולים דומים שעלולים לקרות בעתיד. מלחמת חרבות ברזל מכונה לעיתים קרובות \"מלחמת 7 באוקטובר\".",
    "pageid": 2888
  },
  {
    "title": "אושר כהן",
    "extract": "אושר כהן (נולד ב-15 בדצמבר 1998) הוא זמר, פזמונאי, מלחין ומפיק מוזיקלי ישראלי.",
    "pageid": 1754037
  },
  {
    "title": "אזרבייג'ן",
    "extract": "רפובליקת אָזֶרְבַּיְיגָ'ן (באזרית: Azərbaycan Respublikası) היא מדינה באירואסיה, בעבר הקווקז הסמוכה לים הכספי. היא גובלת ברוסיה בצפון, בגאורגיה ובארמניה במערב, ובאיראן בדרום.\nהרפובליקה האוטונומית של נחצ'יבאן היא מובלעת המצויה אף היא בשליטת אזרבייג'ן, ולה גבול עם ארמניה מצפון וממזרח, עם איראן מדרום וממערב, ורצועה קצרה של גבול עם טורקיה מצפון-מערב. לאזרבייג'ן ישנן שלוש מובלעות נוספות (קארקי, בארחודארלי ויוחארי אסקיפארה) בתוך שטח ארמניה ואף מכילה בתוכה את מובלעת ארטסוואשן הארמנית.\nלרפובליקה האזרית יש מורשת תרבותית עתיקה. היא שוכנת בחבל ארץ הנחשב למקור של ציוויליזציות עתיקות. היא נחשבת כבעלת אחת החברות האסלאמיות המתפתחות והכי פחות אדוקות, ולאחת המדינות עם הסובלנות הגבוהה ביותר לבני דתות אחרות, כמובן כל זאת ביחס לכלל המדינות המוסלמיות בעולם. בעוד שהחוקה האזרית לא מגדירה דת רשמית במדינה, מרבית אזרחיה משתייכים לזרם האסלאם-השיעי. למרות זאת, הזהות המוסלמית של האזרים נוטה להיות מבוססת יותר על זיקה אתנית ותרבותית. עיר הבירה של אזרבייג'ן היא באקו.\nאזרבייג'ן הייתה למדינה השנייה בעלת רוב מוסלמי (אחרי הרפובליקה העממית של קרים) הנחשבת כבעלת משטר דמוקרטי לא-אדוק (הרפובליקה הדמוקרטית של אזרבייג'ן). היא נוסדה בשנת 1918, והצטרפה לברית המועצות בשנת 1920. בשנת 1991 עם התפרקות השלטון הסובייטי היא שבה והפכה לעצמאית. זמן קצר לאחר מכן, במהלך מלחמת נגורנו קרבאך, כבשה ממנה ארמניה את חבל נגורנו-קרבאך, את השטחים המקיפים אותו, וכן גם מספר מובלעות נוספות.\nרובם המכריע של אוכלוסיית אזרבייג'ן הם מוסלמים, והיא אף מדינה חברה בארגון לשיתוף פעולה אסלאמי.",
    "pageid": 22117
  },
  {
    "title": "אחמד יאסין",
    "extract": "אַחְמַד אִיסְמָעִיל חַסַן יַאסִין (בערבית: أحمد ياسين; 28 ביוני 1936 – 22 במרץ 2004) היה אימאם שייסד והנהיג את ארגון הטרור \"חמאס\", והעניק ביסוס תאולוגי וחותם דתי לטרור. כונה \"השייח' יאסין\" על שום מעמדו כמנהיג תנועת חמאס. חוסל על ידי צה\"ל בסיכול ממוקד במהלך האינתיפאדה השנייה.",
    "pageid": 10824
  },
  {
    "title": "איטליה",
    "extract": "אִיטַלְיָה (בשמה הרשמי: הָרֶפּוּבְּלִיקָה הָאִיטַלְקִית; באיטלקית: Repubblica Italiana, \"רֵפּוּבְּלִיקָה אִיטַלְיָאנָה\" ‏‏?‏) היא מדינה בדרום אירופה, המכסה את רוב חצי האי האפניני, ואזורים נוספים. היא כוללת למעלה מ-20 איים, הגדולים שבהם הם סיציליה וסרדיניה. מצפון היא תחומה על ידי הרי האלפים, שם היא גובלת בצרפת, בשווייץ, באוסטריה ובסלובניה. בצפון-מרכז המדינה נמצאת המדינה הזעירה סן מרינו, ובמרכז המדינה, בתוך העיר רומא, נמצאת קריית הוותיקן. בשל צורתה הגאוגרפית המזכירה מגף היא מכונה \"ארץ המגף\".\nאיטליה היא מולדת העם האיטלקי.",
    "pageid": 619735
  },
  {
    "title": "אל-חודיידה (מחוז)",
    "extract": "מחוז אל-חודיידה (בערבית: محافظة الحديدة, תעתיק מדויק: אלחדידה; בתרגום מילולי: מטיל הברזל) הוא מחוז במערב תימן, הגובל בים האדום. נכון ל-2004 התגוררו במחוז 2,161,379 תושבים.\nהעיר המרכזית במחוז היא עיר הנמל אל-חודיידה, בה שוכנים כחמישית מתושבי המחוז.",
    "pageid": 50714
  },
  {
    "title": "אלי כהן (פוליטיקאי, 1972)",
    "extract": "אלי (אליהו) כהן (נולד ב-3 באוקטובר 1972, כ\"ה בתשרי ה'תשל\"ג) הוא פוליטיקאי ישראלי המשמש כשר האנרגיה והתשתיות מטעם מפלגת \"הליכוד\" וחבר בקבינט המדיני ביטחוני. שימש כשר החוץ, שר הכלכלה והתעשייה, שר המודיעין וכיושב ראש ועדת הרפורמות. הוא רואה חשבון במקצועו, וכיהן בתפקידים בכירים במגזר העסקי.",
    "pageid": 1266674
  },
  {
    "title": "אריאל שרון",
    "extract": "אריאל (אריק) שרון (26 בפברואר 1928, ה' באדר ה'תרפ\"ח – 11 בינואר 2014, י' בשבט ה'תשע\"ד) היה ראש ממשלת ישראל ה-11 בין השנים 2001–2006, שר בממשלות ישראל, חבר הכנסת מטעם סיעת הליכוד, מייסד ויושב ראש מפלגת קדימה. לפני כניסתו לחיים הפוליטיים היה שרון מפקד חטיבת הצנחנים, מקים יחידה 101 ונודע בפעולות התגמול שעליהן פיקד וכמי שהכריע את הטרור ברצועת עזה בתחילת שנות ה-70 כאלוף פיקוד הדרום. במלחמת יום הכיפורים חצה עם אוגדתו את תעלת סואץ והביא למפנה העיקרי בחזית הדרום.\nהיה ממייסדי מפלגת הליכוד, שחרתה על דגלה את חזון ארץ ישראל השלמה. במשך שלושים שנות פעילותו הפוליטית בלט בגישתו התקיפה למלחמה בטרור ובתמיכתו במפעל ההתנחלויות, ואף כונה \"אבי ההתנחלויות\". כשר הביטחון הוביל את צה\"ל למלחמת לבנון הראשונה, ונמצא אחראי לטבח סברה ושתילה. כראש הממשלה הוביל במרץ 2002 את ישראל למבצע חומת מגן, ובשנים 2003-2005 הכריז והוביל את ביצוע תוכנית ההתנתקות - במסגרתה פונו כל ההתנחלויות מרצועת עזה וכן ארבע התנחלויות בצפון השומרון. לאחר ביצוע תכנית ההתנתקות פרש מהליכוד והקים את מפלגת קדימה.",
    "pageid": 298565
  },
  {
    "title": "בו ביידן",
    "extract": "ג'וזף רובינט \"בו\" ביידן השלישי (באנגלית: Joseph Robinette \"Beau\" Biden III;‏ 3 בפברואר 1969 – 30 במאי 2015) היה פוליטיקאי, עורך דין וקצין אמריקאי בסגל הפרקליטות הצבאית הראשית מווילמינגטון, דלאוור. הוא היה הבכור מבין שלושת הילדים מנישואיהם של נשיא ארצות הברית, ג'ו ביידן, ואשתו הראשונה, ניליה האנטר. הוא שימש כתובע הכללי של דלאוור וכמייג'ור במשמר הלאומי של דלאוור.",
    "pageid": 1894401
  },
  {
    "title": "בואו לאכול איתי עונה 8",
    "extract": "בואו לאכול איתי עונה 8 היא העונה השמינית ועונת היחידים השביעית של תוכנית המציאות הישראלית \"בואו לאכול איתי\". העונה משודרת החל מ-14 ביולי 2024 בכאן 11 והיא תכלול 25 פרקים.",
    "pageid": 2348748
  },
  {
    "title": "בר רפאלי",
    "extract": "בר רפאלי (נולדה בט\"ו בסיון ה'תשמ\"ה, 4 ביוני 1985) היא דוגמנית, מנחת טלוויזיה, שחקנית ואשת עסקים ישראלית בעלת מוניטין בינלאומי.",
    "pageid": 92899
  },
  {
    "title": "גולן אזולאי",
    "extract": "גולן יוסף אזולאי (נולד ב-3 בספטמבר 1968 בקריית שמונה) הוא שחקן קולנוע, טלוויזיה ותיאטרון וזמר ישראלי.",
    "pageid": 192147
  },
  {
    "title": "גילה אלמגור",
    "extract": "גילה אלמגור-אגמון (שמה המקורי: גילה אלכסנדרוביץ'; נולדה ב-22 ביולי 1939, ו' באב ה'תרצ\"ט) היא שחקנית קולנוע, תיאטרון וטלוויזיה, סופרת, תסריטאית וזמרת ישראלית. שיחקה בהצגות תיאטרון רבות וכן בכ-50 סרטי קולנוע - עובדה שזיכתה אותה בכינוי \"מלכת הקולנוע הישראלי\". כלת פרס אופיר, פרס כינור דוד ופרס ישראל לקולנוע.",
    "pageid": 7685
  },
  {
    "title": "גלי להב",
    "extract": "גלי להב (1942 - 20 ביולי 2024) הייתה שחיינית ישראלית, אלופת ישראל ושיאנית ישראל בשחייה במשחים ל-100 מטר חופשי, 400 מטר חופשי, 100 מטר גב, 100 מטר פרפר ו-400 מטר מעורב אישי. ספורטאית השנה של ישראל לשנת 1959.\n\nלהב נולדה וגדלה בקיבוץ ניר דוד (תל-עמל) למשפחת לבקוביץ', בת ללאה ומשה ואחות של ערן ואקי.\n\nבתחרויות השחייה של המכביה החמישית שנערכו בספטמבר 1957 זכתה להב במדליית זהב, במשחה שליחות 4x100 מטר חופשי ביחד עם שושנה ריבנר, דורית שרצר וברגר בשיא מכביה חדש של 5:13.3 דקות.\n\nבאליפות הפועל בשחייה שנערכה בגבעת חיים בספטמבר 1959 קבעה להב במשחה ל-100 מטר פרפר שיא ישראלי חדש 1:29.5 דקות, שיפור לשיאה של שושנה ריבנר (1:30.0 דקות). חודש לאחר מכן, באליפות ישראל בשחייה שנערכה באוקטובר אותה שנה היא זכתה ב-3 מדליות זהב, במשחה ל-100 מטר חופשי בתוצאה של 1:11.5 דקות, במשחה ל-400 מטר חופשי בתוצאה של 5:58.8 דקות ובמשחה ל-100 מטר פרפר בתוצאה של 1:30.4 דקות.\n\nבתחרות שחייה בין נבחרת ישראל לנבחרת יוון שנערכה בבריכת בת גלים בחיפה באוגוסט 1960 קבעה להב במשחה ל-100 מטר פרפר שיא ישראלי חדש של 1:24.6 דקות.\n\nבתחרויות השחייה של כינוס הפועל השביעי שנערכו בבת גלים במאי 1961, זכתה להב ב-3 מדליות, 1 זהב ו-2 ארד. מדליית זהב, במשחה ל-100 מטר פרפר בשיא ישראלי חדש של 1:22.8 דקות ומדליות ארד, במשחה ל-100 מטר חופשי בתוצאה של 1:09.9 דקות, אחרי האלופה האולימפית כריס וון סלטצה מארצות הברית (1:02.7 דקות) וסגניתה יין קדרקוויסט משוודיה (1:06.0 דקות) ובמשחה ל-200 מטר חופשי בתוצאה של 2:44.1 דקות, אחרי כריס וון סלטצה (2:25.5 דקות) וזיגריד מילר מאוסטריה (2:40.4 דקות). חודשיים לאחר מכן, בתחרות שנערכה בכפר המכבי ביולי אותה שנה היא קבעה במשחה ל-200 מטר מעורב אישי שיא ישראלי חדש של 2:58.5 דקות, שיפור לשיאה של שושנה ריבנר (3:08.4 דקות). שיא זה נשבר לאחר 3 שנים על ידי איבונה טוביס (2:46.60 דקות).\nבתחרויות השחייה של המכביה השישית בספטמבר אותה שנה היא זכתה במדליית ארד במשחה שליחות 4x100 מטר מעורב ביחד עם נוגה הררי, חיותה מרצביאק ורמה קורין בשיא ישראלי חדש של 5:47.2 דקות, אחרי ארצות הברית שקבעה שיא מכביה חדש של 5:09.8 דקות ודרום אפריקה (5:31.7 דקות) וסיימה במקום חמישי במשחה ל-400 מטר חופשי בתוצאה של 5:43.4 דקות.\n\nבתחרות שנערכה בבריכת גלי הדר בחיפה ביולי 1962 קבעה להב במשחה ל-100 מטר גב שיא ישראלי חדש של 1:21.2 דקות.\nלהב נבחרה עם עוד שני שחיינים (גרשון שפע ואסף פורת) לייצג את ישראל במשחקי אסיה שנערכו בג'קרטה אינדונזיה בסוף אוגוסט אותה שנה, אך בשל לחץ ערבי כבד נמנעה השתתפותם של ספורטאים מישראל במשחקים.\nבאליפות ישראל בשחייה שנערכה באוקטובר אותה שנה היא זכתה להב בשתי מדליות זהב, במשחה ל-100 מטר חופשי ביחד עם מרי שנטל טראו מצרפת בתוצאה של 1:08.9 דקות ובמשחה ל-100 מטר גב בתוצאה של 1:23.1 דקות.\n\nבתחרות שנערכה בבת גלים ביוני 1963 קבעה להב במשחה ל-400 מטר מעורב אישי שיא (יסוד) ישראלי חדש של 6:31.1 דקות. שיא זה נשבר לאחר שנתיים על ידי איבונה טוביס (6:03.0 דקות). חודש לאחר מכן בתחרות שחייה בין נבחרת ישראל לנבחרת יוון שנערכה באתונה בסוף יולי אותה שנה היא זכתה במשחה ל-100 מטר חופשי בשיא ישראלי חדש של 1:08.7 דקות, שיפור לשיאה של שושנה ריבנר (1:08.9 דקות). שיא זה נשבר לאחר שנתיים על ידי איבונה טוביס (1:06.9 דקות).\n\nהמשורר נתן אלתרמן הוא הדוד של להב מצד אמא שלה. היא למדה במכון וינגייט ונישאה ליואב צרי, אלוף ישראל ואלוף המכביה החמישית בשחייה ובשנת 1965 נולד לזוג בן, נועם. יואב נהרג ב-6 ביוני בקרב על גבעת התחמושת במלחמת ששת הימים.\n\nבשנת 1959 זכתה להב בתואר ספורטאית השנה בישראל מטעם עיתון מעריב.\n\nיוסף טלקי, עונה פוריה היתה השנה לשחייה הישראלית, דבר, 12 בנובמבר 1961\nאלעזר לוין, גלי להב אלופת השחיה, באתר הארץ, 31 ביולי 1963\nשיאי ישראל בשחיה, מעריב, 24 ביולי 1964\nאורי ירון, הגל החדש בשחייה, מעריב, 23 ביולי 1974\nחגי אשלגי, בחייהם ובמותם – יואב צרי וגיורא אשכנזי באתר Shvoong",
    "pageid": 1184167
  },
  {
    "title": "הבעל שם טוב",
    "extract": "רבי ישראל בן אליעזר, הידוע כבעל שם טוב (בראשי תיבות: בעש\"ט ולעיתים ריב\"ש; בין ת\"נ לת\"ס, 1690 ל-1700 – ו' בסיוון ה'תק\"ך, 21 במאי 1760) היה מקובל ומנהיג ציבור יהודי במזרח אירופה, הנחשב לאבי תנועת החסידות.\nהחל משנת ה'ת\"ק (1740) התגורר במז'יבוז', שהייתה אז עיר ראשית במחוז פודוליה (כיום באוקראינה), ובה חי עד פטירתו. שם יצא לו מוניטין של בקיא בחכמת הנסתר שמשך אליו מעגל תלמידים. הוא הדגיש בתורתו מאפיינים כמו חשיבות הכוונה הנאותה בתפילה ובשמירת המצוות, קדושת האותיות המרכיבות את מילות הטקסטים, ועדיפות השמחה על פני הייסורים העצמיים כאמצעי לדבקות באל. תלמידיו ותלמידי תלמידיו, שהיוו את שדרת ההנהגה של החסידות ופיתחו את האידאולוגיה שלה, ייחסו לו את ייסוד התנועה.",
    "pageid": 8045
  },
  {
    "title": "הטלת פצצות האטום על הירושימה ועל נגסאקי",
    "extract": "הטלת פצצות האטום על הירושימה ועל נגסאקי היו שתי תקיפות בנשק גרעיני שביצעה ארצות הברית נגד האימפריה היפנית בהוראת נשיא ארצות הברית הארי טרומן, בימיה האחרונים של מלחמת העולם השנייה. פצצת האטום שכונתה \"ילד קטן\" הוטלה על העיר הירושימה ב-6 באוגוסט 1945 פצצה גרעינית נוספת, שכונתה \"איש שמן\", הוטלה על העיר נגסאקי שלושה ימים לאחר מכן, ב-9 באוגוסט 1945. הטלת שתי פצצות האטום על יפן הייתה השימוש המבצעי הראשון – והיחיד – שנעשה בנשק גרעיני עד היום.\nבין 90,000–146,000 בני אדם נהרגו בהירושימה, ובין 39,000–80,000 בני אדם נהרגו בנגסאקי בימי הטלת הפצצות ובארבעת החודשים הבאים. כמחצית מההרוגים קיפחו את חייהם ביום הטלת פצצת האטום, ושאר ההרוגים נספו כתוצאה מהשפעות הלוואי של הפצצות, שכללו כוויות ותסמונת קרינה חריפה. הרוב המכריע של ההרוגים בשתי הערים היו אזרחים בלתי מעורבים במלחמה.\nב-15 באוגוסט 1945, שישה ימים לאחר הפצצת נגסאקי, הודיע הירוהיטו קיסר יפן, על כניעה ללא תנאי לבעלות הברית. \nב-2 בספטמבר 1945 חתמו היפנים על הסכם הכניעה הרשמי, שהיה אקט הסיום של המערכה באסיה ובאוקיינוס השקט ושל מלחמת העולם השנייה.\nהתפקיד שמילאו פצצות האטום הללו בכניעתה של יפן, וההצדקה האתית לשימוש בהן, שנויים במחלוקת עד היום.",
    "pageid": 909537
  },
  {
    "title": "הרפובליקה העממית של סין",
    "extract": "הרפובליקה העממית של סין (בסינית מפושטת: 中华人民共和国, בפין-יין: Zhōnghuá Rénmín Gònghéguó, בתעתיק: ג'וֹנְגְּ-חוּאָה רֵנְמִין גוֹנְגְ-חֶה-גּוּוֹ; נקראת בקיצור סין העממית, סין הקומוניסטית או רק סין) היא מדינה במזרח אסיה. אוכלוסייתה מונה כ-1.4 מיליארד תושבים, שנייה רק להודו. בגודל שטחה, ממוקמת סין במקום החמישי בעולם, והיא גובלת ב-14 מדינות: קוריאה הצפונית, רוסיה, מונגוליה, קזחסטן, קירגיזסטן, טג'יקיסטן, אפגניסטן, פקיסטן, הודו, נפאל, בהוטן, מיאנמר, לאוס ווייטנאם.\nהרפובליקה העממית של סין הוקמה בשנת 1949. היא מחולקת ל-33 מחוזות מנהליים. מאז, היא טוענת לריבונות על האי טאיוואן ומספר איים נוספים הנמצאים בשליטת טאיוואן, וכן על איי סנקאקו שבשליטת יפן. המונח \"סין היבשתית\" מבדיל בין הרפובליקה הסינית שעל האי טאיוואן, לבין הרפובליקה העממית של סין. מאז 2021, גברה המתיחות בין המדינות על רקע תביעת הריבונות של סין היבשתית על טאיוואן העצמאית.\nהמשטר הסיני הוא משטר חד-מפלגתי הנשלט על ידי המפלגה הקומוניסטית של סין. זאת אף על פי שרוב החוקרים לא מגדירים אותו כמשטר קומוניסטי או סוציאליסטי.[דרוש מקור] התאגדויות הנחשבות סכנה עבור המשטר, כגון הפאלון גונג ותנועות לשחרור טיבט, נרדפות על ידי השלטונות, ומחבריהן נמנעות לעיתים תכופות זכויות האדם. בשנת 2018 סימן דו\"ח החירות המקוונת של Freedom House  את סין כמובילה עולמית במודל שלטון טוטליטרי עדכני, אותו מאמצות מדינות נוספות שמנסות להתקרב לסין.\nכלכלת סין, נכון לשנת 2018, היא השנייה בגודלה בעולם. למרות זאת, סין אינה חברה בארגון המדינות המתועשות הן משום שהתמ\"ג לנפש שלה נמוך בהשוואה למדינות המפותחות והן מסיבות פוליטיות אחרות. לסין הצבא הגדול בעולם מבחינת כוח אדם. תקציב הביטחון של סין שני רק לארצות הברית. בנוסף, סין היא מדינה החמושה בנשק גרעיני וחתומה על האמנה למניעת הפצת נשק גרעיני.",
    "pageid": 1835
  },
  {
    "title": "הרשות הפלסטינית",
    "extract": "הרשות הפלסטינית (בערבית פלסטינית: السلطة الوطنية الفلسطينية – תעתיק: א-סֻּלטה אל-וַטניּה אל-פלסטיניּה, הרשות הלאומית הפלסטינית; בראשי תיבות: הרש\"פ) היא ישות אוטונומית למחצה, השולטת על 90% מהאוכלוסייה הפלסטינית בשטחי יהודה ושומרון מאז 1996[דרוש מקור]. מאז הקמת הרשות הפלסטינית ב-1994, הפך הפת\"ח למפלגת השלטון ורבים מאנשיו מצאו עבודה במנגנוני הרשות (הביטחוניים והאזרחיים). באופן פורמלי שולטת הרשות גם ברצועת עזה, אולם בפועל היא איבדה שליטה זו בהפיכת חמאס ברצועה בשנת 2007. \nהחלוקה המנהלית שנקבעה לאחר הסכמי אוסלו מחלקת את הרשות הפלסטינית ל-16 נפות, מהן 11 ביהודה ושומרון ו-5 ברצועת עזה. במסגרת הסכמי אוסלו חולקו שטחי יהודה ושומרון ורצועת עזה לשלוש קטגוריות:\n\nשטח A:‏ 18% מאזור יו\"ש; שטחים בשליטה אזרחית וביטחונית של הרשות הפלסטינית.\nשטח B:‏ 22% מאזור יו\"ש; שטחים בשליטה אזרחית של הרשות הפלסטינית (כולל שיטור) ושליטה ביטחונית של ישראל.\nשטח C:‏ 60% מאזור יו\"ש; שטחים בשליטה אזרחית וביטחונית של ישראל, שטחים אלה כוללים גם את ההתנחלויות. על פי ההסכם היה השטח אמור לעבור לידי הרשות הפלסטינית בתוך חמש שנים, אולם בעקבות עימותים ביטחוניים שבשיאם האינתיפאדה השנייה, הדבר לא מומש.\nבאינתיפאדה השנייה (2000–2005) נפגע קשות מעמדה של הרשות הפלסטינית. ישראל טענה שהרשות לא נלחמה בטרור ואף לקחה חלק פעיל בארגון ומימון פיגועים כלפי ישראלים. ב-2002 כבש צה\"ל במבצע חומת מגן את הערים שבשטח A, פגע בתשתיות הרשות ועצר עשרות מפעיליה שהיו מעורבים בטרור. לאחר סיום האינתיפאדה ישראל שינתה את מדיניותה כלפי הרשות לפי התקדמות התהליך המדיני. הרשות שולטת בשטחי A ביהודה ושומרון וזוכה לשיתוף פעולה חלקי עם ישראל בשטחי B, בעיקר בתחום הביטחוני והמנהלי.\nב-29 בנובמבר 2012 אישרה העצרת הכללית של האומות המאוחדות ברוב גדול את החלטה 67/19 בדבר צירופה של \"מדינת פלסטין\" לארגון כמדינה משקיפה שאינה חברה מלאה.\nמשנת 1969 הרשות הפלסטינית היא חברה בארגון לשיתוף פעולה אסלאמי.\n\n ערך מורחב – היסטוריה של הרשות הפלסטינית\nבמלחמת ששת הימים, שפרצה ביוני 1967, כבשה ישראל את יהודה ושומרון מידי ממלכת ירדן, ששלטה בשטחים אלו מאז תום מלחמת העצמאות ללא הכרה בין-לאומית, ואת חבל עזה מידי מצרים. בשטחים אלו היה רוב פלסטיני. פרט למזרח ירושלים שטחים אלו לא סופחו למדינת ישראל ומעמדם הושאר לדיון עתידי בין ישראל למדינות ערב. בהסכם השלום בין ישראל למצרים נקבע שתוקם אוטונומיה פלסטינית בשטחי יהודה ושומרון וחבל עזה.\nב-15 בנובמבר 1988 הכריז ראש אש\"ף, יאסר ערפאת, על הקמתה של מדינת פלסטין. מעמד ההכרזה התקיים באלג'יר בכינוס המועצה הלאומית הפלסטינית. באותה העת השטחים הפלסטיניים היו תחת שליטה ישראלית ובשל כך להכרזה לא הייתה משמעות מעשית.\n\nב-1992 לאחר ניצחון יצחק רבין ומפלגת העבודה בבחירות בישראל, נשלח סגן שר החוץ הישראלי יוסי ביילין לקיים משא ומתן עם נציגי הארגון לשחרור פלסטין (אש\"ף) באוסלו. המתווה שהם יצרו כלל הקמת רשות פלסטינית למשך תקופת ביניים של חמש שנים, אשר תקבל בהדרגה את האחריות על שטחי יהודה ושומרון ורצועת עזה. המתווה לא פתר את הנושאים הנפיצים: ההתנחלויות, זכות השיבה ומעמד ירושלים, והותירם לשלב מאוחר יותר בתהליך. ב-13 בספטמבר 1993 נחתמו הסכמי אוסלו בין אש\"ף וישראל, במסגרתם ראש אש\"ף יאסר ערפאת וראש ממשלת ישראל יצחק רבין החליפו מכתבי הכרה הדדיים – יאסר ערפאת הכיר במדינת ישראל בשם אש\"ף, ויצחק רבין הכיר באש\"ף כארגון המייצג את העם הפלסטיני בשם מדינת ישראל.\nבמאי 1994 פינתה ישראל את כוחות צה\"ל מרוב רצועת עזה ומאזור העיר יריחו במסגרת הסכם קהיר והשטחים הועברו לידי הרשות הפלסטינית שהוקמה באותו זמן. בהדרגה החלו להעביר שטחים נוספים לידי הפלסטינים. ממשלת ישראל והרשות הפלסטינית החדשה חתמו ביניהן על הסכמים כלכליים, וכן הוקמה המשטרה הפלסטינית במטרה לאכוף את הסדר באזורי הרשות. צה\"ל המשיך להחזיק באחריות על ההגנה מפני איומים חיצוניים ועל הישראלים שגרים בהתנחלויות.\nתהליך אוסלו נמשך גם אחרי רצח רבין ב-1995, והמשיכו בתהליך בנימין נתניהו ואהוד ברק. בראשית 1996 נערכו ברשות בחירות ראשונות לתפקיד יושב ראש הרשות ולמועצה המחוקקת הפלסטינית. בבחירות ניצח יאסר ערפאת ותנועת הפת\"ח זכתה ברוב המושבים במועצה.\n\nבשנת 2000, זמן קצר לאחר כישלון המשא ומתן בועידת קמפ דייוויד (2000), פרצה האינתיפאדה השנייה. בעקבות האינתיפאדה, הורע מאוד מצבה של הרשות, וישראל שבה לשלוט (בפועל) ביהודה ושומרון.\nבנובמבר 2004 מת נשיא הרשות הפלסטינית, יאסר ערפאת, ובמקומו נבחר מחמוד עבאס, \"אבו מאזן\". בין דצמבר 2004 לדצמבר 2005 נערכו בחירות לרשויות המקומיות בהם זכה החמאס בהצלחה יחסית. עם תחילת כהונתו, הכריז מחמוד עבאס כי בכוונתו לאחד את מנגנוני הביטחון הפלסטיניים ולהפסיק את חופש הפעולה של ארגוני הטרור. עד סוף שנת 2009, נפסקו פיגועי ההתאבדות כליל בשטחי יהודה ושומרון, חודש התיאום הביטחוני עם ישראל ומספר התקפות הטרור שיצאו ממנה היה הקטן ביותר מזה כשני עשורים. ברצועת עזה לעומת זאת, ובמיוחד לאחר השתלטות חמאס, נמשך אי השקט הביטחוני. אף היו מקרים של חטיפת אזרחים זרים ותקיפת מבנים ומשרדים של הרשות והמשטרה הפלסטינית, זאת במקביל להמשך ירי רקטות קסאם על היישובים הישראליים הסמוכים לרצועת עזה.\nבאוגוסט 2005 בוצעה תוכנית ההתנתקות, במסגרתה פונו ההתנחלויות הישראליות בשטח רצועת עזה, והשליטה בה עברה לידי הרשות הפלסטינית.\nב-25 בינואר 2006 נערכו בחירות ברשות הפלסטינית. בבחירות ניצח במפתיע החמאס וזכה ב-76 מושבים במועצה המחוקקת הפלסטינית לעומת 48 שקיבל הפת\"ח. נציגי תנועת חמאס הרכיבו את הממשלה והעמידו בראשותה את אסמאעיל הנייה. בעקבות חטיפת החייל גלעד שליט ב-26 ביוני 2006 עצרה ישראל שרים וחברי המועצה המחוקקת הפלסטינית מטעם החמאס כקלפי מיקוח. בניסיון לפתור את הבעיות הכלכליות והדיפלומטיות שאיתן נאלצה להתמודד הרשות החליטו חברי המועצה על הקמת ממשלת אחדות. בפועל התארכו המגעים ורק ב-17 במרץ 2007 הושבעה ממשלת אחדות. בראשות הממשלה עמד הנייה והיא כללה נציגים של מרבית המפלגות הפלסטיניות.\n\nעימותים מזוינים בין חמאס לבין פת\"ח החלו ב-15 בדצמבר 2006, ולאחר מספר הפוגות, ב-15 במאי 2007 התחדשו העימותים בעצימות גבוהה, עם עשרות הרוגים – רובם מהפת\"ח. החמאס התחיל להשתלט על רצועת עזה, וב-12–14 ביוני 2007 כבש החמאס את כל מחנות תנועת פת\"ח ברצועה והוציא להורג מספר רב של תומכי פת\"ח. ישראל החליטה שלא להתערב בנעשה. בעקבות ההשתלטות המוחלטת על הרצועה הכריז יו\"ר הרשות הפלסטינית מחמוד עבאס ב-15 ביוני, על פיזור ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. עבאס מינה את סלאם פיאד לראש ממשלת חירום, אך חמאס סירב להכיר בפירוק ממשלת האחדות וטען כי ראש הממשלה הוא עדיין אסמאעיל הנייה. ב-25 באוגוסט 2009 יצא פיאד עם תוכנית להקמת תשתיות המדינה הפלסטינית, עבור הממשלה ה-13 של הרשות הפלסטינית, בשם \"פלסטין – סיום הכיבוש, הקמת מדינה\", המפרטת תוכנית עבודה לבניית התשתיות והמוסדות של המדינה בדרך, במטרה להקים מדינה פלסטינית דה פקטו, מתוך הנחה כי שיחות השלום מקרטעות ולא מובילות לשום מקום.\nב-3 במאי 2011 חתמו פת\"ח וחמאס על הסכם בקהיר ובו הוסכם על הקמת ממשלת אחדות עתידית. הסכם דומה נחתם בדוחה ב-3 במאי 2012, אולם רק לאחר מינויו של ראמי חמדאללה לראש ממשלת הרשות הפלסטינית ב-2013 בשלו התנאים להקמת ממשלת אחדות.\nב-11 באפריל 2013 התפטר פיאד מתפקידו כראש ממשלת הרשות הפלסטינית, וביוני 2013 החליף אותו ראמי חמדאללה. מיוני 2014 עד יוני 2015 התקיימה ממשלת אחדות כשראש הממשלה היה ראמי חמדאללה. במהלך מבצע צוק איתן התפטרו מספר שרים מהממשלה, בטענה כי הממשלה לא פעלה כיאות בתגובתה למבצע. עקב כך, ב-17 ביוני 2015 הודיע מחמוד עבאס על פירוק הממשלה. הוא מינה שרים חדשים במקום אלה שהתפטרו, וטען שמדובר בחילופי האישים \"טכניים ולא פוליטיים\", צעד שגונה על ידי חמאס. הממשלה החדשה עדיין מכונה \"ממשלת קונצנזוס\".\n\n ערך מורחב – ממשלת אשתייה\n ערך מורחב – פוליטיקה של הרשות הפלסטינית\n\nבראש הפוליטיקה המקומית עומד נשיא, שאמור להיקבע בבחירות. עם זאת, נכון לסוף שנת 2023, לא התקיימו בחירות מאז שנת 2006, והכוח מרוכז באופן מעשי בידיו של הנשיא, מחמוד עבאס.\nרשמית, בבסיס החקיקה של הרשות הפלסטינית ישנם חוקי יסוד שמשמשים מעין חוקה זמנית, ואשר ניתן לתקן באמצעות רוב של שני שלישים מבין המחוקקים. על פי חוקי היסוד, הנשיא נבחר ישירות לתקופת כהונה של ארבע שנים, עם מגבלה של שתי קדנציות. הנשיא הוא מפקד כוחות הביטחון, מנהל יחסי חוץ ובכוחו להטיל וטו על חקיקה. ראש הרשות המבצעת הוא ראש הממשלה שמתמנה על ידי הנשיא ומועצת השרים. המועצה המחוקקת הפלסטינית מורכבת מ־132 חברים שנבחרו לתקופות של ארבע שנים.\nבבחירות האחרונות שנערכו למועצה המחוקקת הפלסטינית בשנת 2006 זכה החמאס לרוב, והוא הקים ממשלה בראשות אסמאעיל הנייה. בפועל, חתר הפת\"ח תחת הממשלה, ובעקבות עימות חמאס–פת\"ח ברצועת עזה הדיח נשיא הרשות הפלסטינית אבו מאזן את הממשלה ופיזר (דה פקטו) את הרשות המחוקקת. בעקבות כך התחזק הכוח הריכוזי  שבידי עבאס, ונפגעו המאפיינים הדמוקרטים שהחלה הרשות לאמץ קודם לכן. עבאס חוזר ומצהיר על נכונותו לחזור ולקיים בחירות, אולם בד בבד, על פי פרסומת בתקשורת הפלסטינית, מאיים במוות על מי שיתמודד ברשימות אופוזיציה בבחירות אלו, במקביל לדיכוי של חופש עיתונות וחופש ביטוי של פעילי זכויות אדם.\n\nבראש הרשות עמד מאז הקמתה יאסר ערפאת, אשר ב-20 בינואר 1996 נבחר רשמית כנשיא הרשות הפלסטינית (בישראל נהגו להשתמש במונח \"ראיס\", או יושב-ראש בשביל להימנע מהשימוש במילה המפורשת \"נשיא\"). ב-19 במרץ 2003 מונה מחמוד עבאס (ידוע גם כאבו מאזן) לראש הממשלה הראשון של הרשות הפלסטינית. הוא התפטר מתפקידו בספטמבר 2003, על רקע קריסת ה\"הודנה\", הפסקת האש שהוכרזה על ידי ארגוני החמאס והג'יהאד האיסלאמי. עם מותו של ערפאת ב-11 בנובמבר 2004 החליף אותו באופן זמני יושב ראש המועצה המחוקקת רוחי פתוח, אם כי מילא את התפקיד רק באופן רשמי. ב־9 בינואר 2005 נבחר מחמוד עבאס לראשות הרשות ואחמד קריע מונה לראש הממשלה.\nב־25 בינואר 2006, לאחר שנדחו מספר פעמים, נערכו בחירות למועצה המחוקקת הפלסטינית, בחירות שניות לגוף זה מאז הקמת הרשות הפלסטינית. הסוקרים הפלסטינים, שירות המודיעין הישראלי וממשלת ישראל צפו ניצחון דחוק של תנועת הפת\"ח. העיתונות דיווחה כי ישראל מסייעת לפת\"ח בבחירות ואף הקלה על מעצרו של מרואן ברגותי והתירה לו להתראיין ולקרוא לאזרחים לבחור, כדי לעצור את ארגון החמאס הנחשב קיצוני יותר. אף על פי כן, ארגון החמאס הפתיע וזכה ברוב גדול. מתוך 132 מושבים, תנועת החמאס קיבלה 76 מושבים לעומת 48 של הפת\"ח; החזית העממית לשחרור פלסטין זכתה בשלושה מושבים; קואליציית השמאל \"בדיל\" (חלופה) זכתה בשני מושבים; מפלגת השמאל \"פלסטין העצמאית\" בראשות ד\"ר מוסטפא ברגותי זכתה בשני מושבים; והדרך השלישית בראשות שר האוצר הפלסטיני לשעבר, סלאם פיאד, קיבלה שני מושבים גם היא. על אף התחזיות, הבחירות היו שקטות ואושרו על ידי נציגות בינלאומית כדמוקרטיות.\nממשלת חמאס, שסירבה להכיר בישראל, נקלעה למשבר כספי. הפגנות של פעילי פת\"ח ושוטרים פלסטינים נגד הלנת שכרם ואי-תשלום משכורתם התפתחו לעימותים אלימים בהם נהרגו פעילי פת\"ח ופעילי חמאס. ביולי הסתיימה הפסקת האש בין חמאס לישראל, כאשר מחבלי חמאס וועדות ההתנגדות העממית, חדרו לשטח ישראל, הרגו שני חיילים וחטפו את החייל גלעד שליט. בתגובה פתחה ישראל במבצע גשמי קיץ, ובמקביל גברו העימותים האלימים בין פת\"ח לחמאס. מגעים להקמת ממשלת אחדות פת\"ח-חמאס כשלו ומחמוד עבאס שקל לקיים משאל עם שדרכו קיווה להביא לסופה של הממשלה בראשות חמאס. בעקבות לחץ של ערב הסעודית, נחתם בריאד הסכם לכינון ממשלת אחדות פלסטינית פת\"ח–חמא\"ס (הסכם מכה), שיצאה אל הפועל לבסוף ב-17 במרץ 2007.\nביוני 2007 התפורר ההסכם, וב-14 ביוני הכריז אבו מאזן על פירוק ממשלת האחדות הפלסטינית, על פיטורי ראש הממשלה אסמאעיל הנייה ועל מצב חירום כללי. במקום הנייה מינה אבו מאזן את סלאם פיאד, לשעבר שר האוצר בממשלת האחדות, שנחשב למתון ומקובל על ידי ישראל וארצות הברית. ב-17 ביוני הושבעה הממשלה בראשות פיאד, אף על פי שלא זכתה לאימון המועצה מחוקקת הפלסטינית.\n\nהסכמי אוסלו ב' שנחתמו בשנת 1995 קבעו שש סוכנויות ביטחון של הרשות הפלסטינית, את הרכבם ואת תפקידיהם. הסוכנויות היו משטרה אזרחית, ביטחון כללי, הביטחון המסכל, מודיעין, המשמר הנשיאותי והגנה אזרחית. אולם, במהרה התפתחו 11 מנגנונים נפרדים, אשר כל אחד מהם היה כפוף ישירות ליאסר ערפאת. האינטרס של ערפאת היה ליצור כפילויות בסמכויות ותחומי פעולה של הארגונים על מנת לעודד תחרות ביניהם ולמנוע היווצרות ארגון דומיננטי מדי שהיה עלול לאיים על מעמדו.\n\nהמשטרה הפלסטינית האזרחית הכוללת בין השאר ענפי תנועה, סמים, חקירות וניהול בתי סוהר. בראש המשטרה הפלסטינית עמד ראזי ג'באלי שנחשב נאמן של ערפאת, ומשנת 2008 עומד חאזם עטאללה\nמשטרת גבולות\nהמשטרה הימית הידועה גם כמשמר החוף.\nהביטחון המסכל שהיה מורכב מענפים נפרדים ביהודה ושומרון בראשות ג'יבריל רג'וב וברצועת עזה בראשות מוחמד דחלאן. היה מנגנון הביטחון הפעיל ביותר ברשות ללא מגבלות ברורות על סמכויותיו.\nהמודיעין הכללי המורכב מכאלף איש ומהווה את המודיעין שהוקם על פי ההסכם עם ישראל. מפקד הענף ביהודה ושומרון היה תאופיק טיראווי ומפקד הענף העזתי היה אמין אל הינדי.\nהמודיעין הצבאי\nכוח 17 – ביטחון הנשיאות\nמשמר הנשיאות\nהביטחון הלאומי\nכוחות מיוחדים שככל הנראה אחראים לפקח על מנגנוני הביטחון האחרים\nהגנה אזרחית – אחראי לאספקת שירותים חיוניים, חילוץ והצלה\nבאוגוסט 1996 הודיע ערפאת על כוונה להקים משטרת קמפוסים למניעת התקוממויות של סטודנטים, אולם התנגדות של האוניברסיטאות וחברי המועצה המחוקקת הביאו לזניחת הרעיון. במהלך השנים נע מספר מנגנוני הביטחון בין 10 ליותר מ-15, מרביתם בעלי תחומי אחריות חופפים ואף זהים. הסיבות לריבוי המנגנונים היו בעיקר פוליטיות: כך התאפשר לערפאת לספק תפקידים רשמיים ברשות לנאמניו ולנציגי כוחות פוליטיים, וכן למנוע הצטברות כוח רב מדי בידי מספר קטן של קצינים בכירים. מרבית מנגנוני הביטחון הוקמו על בסיס הקצונה הבכירה של היחידות הצבאיות בפת\"ח, שהגיעו עם ערפאת מתוניס עם כניסתו לשטחים.\nלקראת סוף חייו של ערפאת ובמהלך שלטונו של מחמוד עבאס בוצעו רפורמות במערך הביטחון, ומספר מנגנונים אוחדו. בנוסף, באופן רשמי הועברו חלק ממנגנוני הביטחון לשליטת משרד הפנים והממשלה עוד בימי ערפאת (לפני כן הייתה השליטה הישירה על כל המנגנונים בידי מוסד הנשיאות).\nמאז עליית החמאס לשלטון בראשית 2006 הוחזרו בפועל מרבית המנגנונים לשליטת הנשיאות, והיוו כח משמעותי ביותר לפת\"ח במאזן הכוחות שלו מול חמאס. עם זאת, כאשר התרחשה הפיכת החמאס ברצועת עזה ב-2007, המנגנונים נכנעו וברחו כמעט ללא התנגדות והוחלפו באנשי חמאס. לעומת זאת, ביהודה ושומרון עדיין מהווים מנגנוני הביטחון מרכיב חשוב במניעת השתלטות חמאס על האזור, ומאז ההפיכה בעזה ניכרת פעילות פעילה יותר נגד חמאס, הכוללת מעצרים של אנשיו.\n\nהתיאום הוא אינטרס הדדי, משום שהוא מסייע לשמירת הסדר והביטחון באזור. בעקבות הסכמי אוסלו החלו סיורים משותפים בין מנגנוני הביטחון הפלסטינים למקביליהם הישראלים. הצדדים קיימו מפגשים משותפים, ימי עיון והשתלמויות משותפות. עם זאת, בשנת 2000 פרצה האינתיפאדה השנייה, שבמהלכה נרצח שוטר מג\"ב, פקד יוסף טבג'ה, על ידי שוטר פלסטיני, ועקב זאת בוטלו הסיורים המשותפים. בהמשך, סגר צה\"ל בשנת 2002 את משרדי התיאום הביטחוני ביהודה ושומרון.\nביהודה ושומרון מתקיים תיאום ביטחוני שוטף בין גורמי הביטחון הישראליים למנגנוני הביטחון הפלסטיניים. לאחר השתלטות חמאס על רצועת עזה ביוני 2007 הופסק שם לחלוטין התיאום הביטחוני.\nלמרות הקריאות ברשות הפלסטינית להפסיק את התיאום, יושב ראש הרשות, אבו מאזן, תמך בדרך כלל על שמירתו ואף כינה אותו בשנת 2014 \"קדוש\" ולפי ראש מנהלת התיאום והקישור של הרשות הפלסטינית, ג'יהאד אל-ג'יוסי, במהלך שנת 2015 העבירו מנגנוני הביטחון הפלסטיניים לידי כוחות הביטחון הישראליים 634 אזרחים ישראלים אשר נכנסו ליישובים פלסטיניים ביהודה ושומרון. במאי 2020 הודיע אבו מאזן על הפסקת התיאום הביטחוני עקב כוונת ישראל להמשיך עם \"עסקת המאה\" של הנשיא טרמאפ ולהחיל ריבונות בשטחים ביהודה ושומרון. הוא חודש בנובמבר על רקע חילופי הממשל בארצות הברית.\nעל פי הערכות שנמסרו על ידי משה יעלון ועל ידי גורמים בשב\"כ, שיעור הפיגועים שסוכלו בזכות הרשות הפלסטינית הוא כ-20% עד 25%.\n\n ערך מורחב – עידוד טרור על ידי הרשות הפלסטינית\nדו\"ח שפרסמה ישראל על פי מסמכים ומידע שנאספו במהלך מבצע חומת מגן קבע כי ערפאת היה מעורב בתכנון פיגועים וכספי הרשות הפלסטינית, כולל כספים שמקורם באיחוד האירופי ובמדינות התורמות, שימשו למימון פעילות טרור. עוד הצביע הדו\"ח על כך שסעודיה, סוריה, איראן ועיראק העבירו כסף רב וסיוע אחר לבניית תשתית הטרור ולתמיכה במשפחות של מחבלים מתאבדים. בעקבות הפרסומים פתח האיחוד האירופי בחקירה. מספר חברי מנגנוני הביטחון של הרשות הפלסטינית היו מעורבים בפיגועי טרור נגד ישראל.\nב-23 בפברואר 2015 הרשיע בית המשפט הפדרלי של ארצות הברית את הרשות הפלסטינית באחריות לפיגועי טרור שביצעו מחבלים פלסטינים בזמן האינתיפאדה השנייה וחייב אותה בתשלום פיצויים של מאות מיליוני דולרים לקורבנות הטרור ומשפחותיהם. באוגוסט 2016 הפך בית המשפט לערעורים בניו-יורק את ההחלטה.\nבפרסום של השב\"כ משנת 2007 נכתב כי מבוקשים פלסטינים מאזור רמאללה ניצלו את מטות מנגנוני הביטחון, כולל המוקטעה, כמקום מסתור מפני צה\"ל וכבסיס יציאה וחזרה מפיגועים. מסרים לראשי הרשות הפלסטינית לא הועילו, ובעקבות זאת ערך צה\"ל מספר מבצעים למעצר מבוקשים. עוד נכתב בפרסום כי מנגנוני הביטחון הפלסטינים נוהגים להציג מצגי שווא על פעילות סיכול נרחבת ומשמעותית כביכול, כגון אמצעי לחימה מזויפים ומעצרים שלא בוצעו.\n\n ערך מורחב – הסתה לטרור ברשות הפלסטינית\nבשנת 2008 שיבח אבו מאזן את האסירים הביטחוניים היושבים בכלא הישראלי, ובפרט מחבלים שביצועו פיגועים נגד אוכלוסייה אזרחית.\nמבט לתקשורת פלסטינית הראו שברשות השידור הפלסטינית מפורסמים לעיתים דברי הלל לשהידים, קליפים המעודדים שהאדה בטלוויזיה ושירים מעודדי שהידים ברדיו הרשמי. הרשות מנציחה מחבלים שביצעו פיגועים קשים: טורניר כדורגל לילדים בני 14 נקרא על שמו של עבד אל-בסט עודה, שביצע את הפיגוע במלון פארק שבו נרצחו 30 ישראלים. על שמה של דלאל מוגרבי, שהובילה את הפיגוע בכביש החוף שבו נרצחו 35 ישראלים, נקראו מחנות קיץ, בתי ספר, טקסי סיום ואירועי ספורט. טהאר חאמד, שהרג 10 ישראלים במחסום צה\"ל בוואדי חרמיה בשנת 2002, זכה בעיתון הרשמי של הרשות לכינוי \"גיבור האינתיפאדה\" בינואר 2016 פרסם השב\"כ שיש להסתה בשידורי הטלוויזיה הפלסטינית השפעה מעודדת טרור.\nבאמצע 2020, דווח שבספרי הלימוד הפלסטיניים נמחקו כל ההסכמים ושיחות השלום עם ישראל מאז הסכם אוסלו, והוכנסו במקומם תכנים רבים יותר המקדמים ג'יהאד, אלימות ושנאת האחר, מה שהוביל לשלילת כספים ולביקורת מהאו\"ם. לאחר הטבח בישובי עוטף עזה שהתרחש ב-7 לאוקטובר 2023, פורסם מסמך רשמי של משרד ההקדשים של הרשות המייחל ל\"סילוק הכיבוש\" ומצטט סימוכין מתוך השריעה המתייחס להרג יהודים: \"לא תגיע השעה עד אשר יילחמו המוסלמים ביהודים והמוסלמים יהרגו אותם, עד אשר היהודי יתחבא מאחורי האבנים והעצים, והאבנים או העצים יאמרו 'הו מוסלמי, הו עבד אללה, זה יהודי מאחוריי, בוא והרוג אותו'\".\n\n ערך מורחב – תשלומי הרשות הפלסטינית למחבלים ולמשפחותיהם\nהרשות הפלסטינית מעניקה תמיכה חודשית למחבלים ולאסירים ביטחוניים נוספים הכלואים בישראל בגין פעולות טרור ולמשפחותיהם. התמיכה ניתנת בצורת משכורת חודשית והטבות נוספות, כדין עובדי הרשויות הפלסטיניות. על פי החוק הפלסטיני, חוק האסירים המשוחררים 2004/19, זכאים למשכורת כל היושבים בבתי הכלא הישראליים על רקע השתתפותם במלחמה נגד ישראל (אסירים פליליים אינם זכאים למשכורת). גובה המשכורת החודשית נגזר מאופי פעולת הטרור, משך תקופת המאסר ואזרחות המחבל. מחבלים בעלי אזרחות ישראלית מקבלים משכורות גבוהות יותר מתושבים פלסטינים. אבו מאזן אמר בכמה הזדמנויות שגם אם יהיה לו גרוש אחד הוא ישלם אותו למחבלים, משום ש\"אנחנו שלחנו אותם\". הרשות תומכת באופן חודשי בכ-5,000 מחבלים מורשעים הכלואים בישראל וכ-5,500 מחבלים שכבר שוחררו. הסכום המוקצב לתשלום משכורות המחבלים ומשפחותיהם עומד על קרוב ל-1.3 מיליארד שקל בשנה, שהם כ-7% מהתקציב הכולל של הרשות. כחצי מסכום זה משולם למחבלים עצמם וכחצי למשפחות מחבלים שנהרגו.\n\nהרשות הפלסטינית מיוצגת על ידי הארגון לשחרור פלסטין שמנהל רשת של משלחות ושגרירויות פלסטיניות. יש לה שגרירויות במדינות אשר מכירות במדינה פלסטינית ובמדינות אחרות אשר נמנעות להביע את עמדתן בסכסוך הישראלי-פלסטיני היא מנהלת \"משלחות\" או \"משימות\". מדינות זרות מיוצגות ברשות הפלסטינית באמצעות \"שליחות\" או \"משרדים\" ברמאללה ובעזה.\nב-5 בינואר 2013, בעקבות החלטה 67/19 של העצרת הכללית של האו\"ם, הורה נשיא הרשות הפלסטינית מחמוד עבאס לכל השגרירויות הפלסטיניות לשנות כל אזכור רשמי בשם הרשות הפלסטינית ל\"מדינת פלסטין\". כמו כן, הורה לממשלה הפלסטינית להנפיק דרכונים ומסמכים רשמיים נוספים בהם תוטבע החותמת \"מדינת פלסטין\". 145 מתוך 193 המדינות החברות באו\"ם הצביעו בעד החלטה 67/19, ובכך הכירו ברשות כמדינה משקיפה באו\"ם.\nהרשות הפלסטינית נכללת במדיניות השכנות האירופית של האיחוד האירופי (ENP), שמטרתה לקרב את האיחוד האירופי ושכנותיו.\n\n ערך מורחב – כלכלת הרשות הפלסטינית\n\nכלכלת הרשות הפלסטינית מקבילה לכלכלת מדינת עולם שלישי לפי מדדים מקובלים. התוצר הלאומי הגולמי של התושבים נאמד בכ-2,900 דולרים לנפש לשנה. השכר הממוצע בשנת 2006 הוערך בין 1,570-1,800 ש\"ח לחודש. רוב התושבים הם חקלאיים או עובדים כלליים ללא השכלה גבוהה. שירותי הבריאות, החינוך והרווחה נתונים לחסדי התרומות של מדינות ערב, ארצות הברית ואירופה. כמו כן, קיימים פערים כלכליים גדולים בין האליטה הפלסטינית בעלת הממון לבין האוכלוסייה קשת היום ומרובת הילדים.\nהקשרים הכלכליים בין ישראל לרשות מסייעים לכלכלת שני הצדדים. בשנות ה-90 כמאה אלף פלסטינים הועסקו מדי יום בידי ישראלים. בנוסף, היצוא מהרשות לישראל עמד על כ-500 מיליון דולר בשנה. עם זאת, בשנים הראשונות לפעילותה של הרשות הכלכלה הפלסטינית אופיינה בריכוזיות גבוהה, בהיעדר שקיפות, ולעיתים אף בשחיתות. עסקים רבים בשטחים הוחזקו בידי הרשות או אנשיה. מדיניות זו הפחיתה את התחרותיות במשק ואת הניצול של המשאבים הפיסקליים. משנת 1997 החלה מגמת צמיחה, שנמשכה עד פרוץ האינתיפאדה השנייה. הצמיחה נבעה מגידול במספר העובדים הפלסטינים בישראל, ירידה באבטלה משיעור של 25% בשנת 1996 ל-11% בשנת 2000, מיסים שגבתה ישראל עבור הרשות והירתמות הקהילה הבינלאומית. בשנים 1994–2001 הזרימה הקהילה הבינלאומית לרשות 4.5 מיליארד דולר. הסכמי אוסלו הביאו השקעות בתחומי הרשות ובישראל ובתקופה שבין ההסכמים לאינתיפאדה השנייה (1993–2000) צמח התמ\"ג הפלסטיני בכ-230%.\nהאינתיפאדה השנייה הסבה נזק כבד למשק הפלסטיני. בעקבות פיגועי הטרור, צה\"ל הטיל סגרים על השטחים וקשרים כלכליים רבים בין ישראל והפלסטינים נותקו. אלפי פלסטינים איבדו את מקור עבודתם. כיבושן מחדש של הערים הפלסטיניות ביהודה ושומרון במבצע חומת מגן הביא לסגירת מרכזים כלכליים כמו בנקים, שעליהם פשט צה\"ל כדי לקטוע הזרמת כספים לטרור. במקביל הועלו טענות כלפי ההנהגה הפלסטינית על שחיתויות ונטילת כספים שהיו מיועדים לרווחת כל התושבים, עובדה שתרמה לעליית החמאס לשלטון ב־2006. ניצחון החמאס הביא להפסקת הזרמת הכספים של מדינות אירופה וארצות הברית, וזו היוותה פגיעה נוספת בכלכלה הפלסטינית, ובעיקר בזו שברצועת עזה.\nבניגוד למצב הקשה בעזה, בשנים 2008 ו-2009 ניכר שיפור בכלכלת יהודה ושומרון, בעקבות הקלות שהנהיגה ישראל על התנועה והסרת מחסומים, לצד היתרים גורפים לכניסת ערבים ישראלים לשטחים, שיפור פנימי בסדר ובביטחון בערים, וכינון ממשלה חלופית לממשלת חמאס (פעולה שהחזירה את הסיוע בינלאומי). בשנת 2005 היה התמ\"ג לנפש ביהודה ושומרון גבוה בעשרה אחוזים מזה שנרשם ברצועת עזה, ובשנת 2015 הוא היה גבוה ב־128 אחוזים.\nהרשות הפלסטינית מקבלת סיוע כלכלי מארגונים בינלאומיים, ממדינות המערב וממדינות המפרץ. סמוך להסכמי אוסלו הוקמה ועדת הקישור אד-הוק לסיוע כלכלי לרשות הפלסטינית.\n\n ערך מורחב – נפות הרשות הפלסטינית\n\nב\"הצהרת העקרונות\" שעליה חתמו נציגי ממשלת ישראל והנהגת אש\"ף ב-13 בספטמבר 1993, ואשר קבעה קווים מנחים למשא ומתן בין הצדדים, נקבע:\n\n\"תחום שיפוטה של המועצה (=הרשות הפלסטינית) יכסה שטחי הגדה המערבית ורצועת-עזה, מלבד הנושאים שיידונו במסגרת המשא-ומתן על מעמד הקבע. שני הצדדים רואים את הגדה המערבית ואת רצועת-עזה כיחידה טריטוריאלית אחת, ששלמותה תישמר במסגרת תקופת הביניים.\" (סעיף 4, נוסח מלא בעברית באתר הכנסת)\nאף כי בפועל הרשות הפלסטינית אינה שולטת במרבית שטח יהודה והשומרון (המכונה בהצהרת העקרונות \"הגדה המערבית\"), הרי שלפי \"הצהרת העקרונות\", רוב השטח שמעבר לקו הירוק יכול לעבור לשליטתה במסגרת המשא ומתן עם ישראל על הסדרי הביניים. לפי סעיף 5 ב\"הצהרת העקרונות\", שטחי מזרח ירושלים וההתנחלויות לא ייקבעו אלא בהסכמי הקבע בין הצדדים. מאז הפיכת חמאס ברצועת עזה איבדה הרשות הפלסטינית את שליטתה ברצועה, וחמאס שולט בה באופן מעשי.\n\nמדינה פלסטינית\n\nרונן ברגמן, והרשות נתונה, הוצאת משכל.\n\n הרשות הפלסטינית, דף שער בספרייה הלאומית\nהרשות הפלסטינית, באתר אנציקלופדיה בריטניקה (באנגלית)\nסוכנות הידיעות הפלסטינית וואפא – אתר בעברית המדווח מהרשות הפלסטינית\nמאמר על ספרי הלימוד של הרשות באתר המחלקה לשיחות השלום של אש\"ף\nדנה באלנדר, בִּרְשות מי הרשות?, באתר המכון הישראלי לדמוקרטיה, 24 ביוני 2007\nהרשות הפלסטינית, מכון ראות\nמאמרים בנושא הרשות הפלסטינית אתר המרכז הירושלמי לענייני ציבור ומדינה.\nמשה יעלון, ‏ישראל והפלסטינים: חזרה ליסודות, תכלת 33, סתיו תשס\"ט, 2008\nהרשות הפלסטינית - האם היא כישלון מדינתי? אתר המכון למחקרי ביטחון לאומי.\nארכיון אסף פרסומי הרשות הפלסטינית, בספרייה הלאומית\nהרשות הפלסטינית - יחסי ישראל - פלסטינים, המכון למחקרי ביטחון לאומי (inss).",
    "pageid": 646326
  },
  {
    "title": "חטיבת הנח\"ל",
    "extract": "חטיבת הנח\"ל (חטיבה 933) היא חטיבת חיל רגלים סדירה בצבא ההגנה לישראל, הכפופה לעוצבת הפלדה (אוגדה 162). החטיבה השתתפה בכל מערכות ישראל החל ממלחמת שלום הגליל, למעט מבצע עופרת יצוקה בה תפסה קו בגבולות סוריה ולבנון.\nשמה של החטיבה נגזר מראשי תיבות של מסגרת נוער חלוצי לוחם (נח\"ל), משום שמקורה בגרעיני הנח\"ל שהוקמו החל מימיה הראשונים של מדינת ישראל. עם זאת, רוב החטיבה מורכבת מחיילים מכלל הציבור, שאינם קשורים לתנועת ההתיישבות ולגרעינים.\nחיילי חטיבת הנח\"ל חובשים כומתה בצבע ירוק בהיר עם סמל חיל הרגלים ונועלים נעליים אדומות. תג היחידה של הנח\"ל מורכב מחרב, מגל וחיטה. החרב מסמלת את ההגנה והמגל והחיטה מסמלים את עבודת האדמה והחלוציות. ארבעת החצים מסמלים את גדודי החטיבה: שחם (931), גרניט (932), בזלת (50) והסיירת (934).\nמפקד החטיבה הוא אלוף-משנה יאיר צוקרמן, שמונה לאחר נפילת מפקד החטיבה הקודם יהונתן שטיינברג, בתחילת מלחמת חרבות ברזל.\nבסיס האימון החטיבתי של חטיבת הנח\"ל (בא\"ח נח\"ל) שוכן בתל ערד החל מחודש מארס 1993.",
    "pageid": 6950
  },
  {
    "title": "טאדיי פוגאצ'אר",
    "extract": "טאדיי פוגאצ'אר (באנגלית: Tadej Pogačar; נולד ב-21 בספטמבר 1998) הוא רוכב אופני כביש סלובני בקבוצת יו.איי.אי אמירטס. מנצח טור דה פראנס 2020, 2021 ו-2024 במהלכם ניצח ב-17 קטעים, את קטגוריית ההרים וקטגוריית הרוכב הצעיר. מנצח הג'ירו ד'איטליה ב-2024, בו ניצח גם בקטגוריית ההרים. פוגאצ'אר הוא גם מנצח המונומנטים לייז'–בסטון–לייז' (2021, 2024),  ג'ירו די לומברדיה (2022) והרונדה ון פלנדרן (2023). ב-2019 ניצח את הטור של קליפורניה והוואלטה או אלגארבה, הוא ניצח שלושה קטעים וסיים שלישי בוואלטה אספנייה באותה השנה. \nפוגאצ'אר הפך לסלובני הראשון שניצח בטור דה פראנס, כשגם בשתי הקטגוריות האחרות הוא היה לסלובני הראשון שניצח בהן ולסלובני השני אחרי פרימוש רוגליץ' לנצח בקטע במרוץ. בנוסף לכך הוא גם היה לרוכב הצעיר ביותר, מאז הנרי קורנט ב-1906, לנצח בטור.",
    "pageid": 1752395
  },
  {
    "title": "טור דה פראנס",
    "extract": "הטור דה פראנס (בצרפתית: Tour de France) הוא מרוץ אופני כביש היוקרתי ביותר בעולם, המתקיים מאז 1903. התחרות נערכת פעם בשנה ברחבי צרפת בחודש יולי. ב\"טור\" משתתפים מיטב הרוכבים מכל רחבי העולם. המרוץ זוכה לפופולריות ובעקבות כך גם לחשיפה תקשורתית גדולה.\nשערוריות השימוש בסמים, המתפרסמות מפעם לפעם בהקשר למרוץ, מטילות, לדעת חלק מאוהדי הספורט, צל כבד על ה\"טור\" כולו.",
    "pageid": 19467
  },
  {
    "title": "טיילור סוויפט",
    "extract": "טיילור אליסון סוויפט (באנגלית: Taylor Alison Swift; נולדה ב-13 בדצמבר 1989) היא זמרת-יוצרת אמריקאית ואחת הזמרות עם שיאי המכירות הגבוהים בעולם.\nסוויפט נולדה בווסט רידינג, פנסילבניה. עברה להתגורר בנאשוויל, טנסי בשנת 2004 כדי להמשיך בקריירת מוזיקת הקאנטרי שלה. אלבום הבכורה שלה משנת 2006 היה האלבום היחיד משנות ה-2000 שהצליח לשהות 275 שבועות במצעד הבילבורד 200. הסינגל השלישי מתוכו, \"Our Song\", הפך אותה לאדם הצעיר ביותר שכתב והקליט שיר לבדו, שהגיע למקום הראשון במצעד שירי הקאנטרי. אלבום האולפן השני שלה, Fearless ‏(2008‏), הכיל בתוכו את סוגת הקאנטרי פופ וזיכה אותה בפרס גראמי לאלבום השנה. לאור הצלחתם הבינלאומית של שני הסינגלים \"Love Story\" ו-\"You Belong with Me\", ‏Fearless קיבל את תואר היהלום, על ידי איגוד תעשיית ההקלטות האמריקאי (RIAA). ‏Speak Now‏ (2010), אלבומה השלישי, משלב את סוגת הקאנטרי פופ עם קאנטרי רוק והוא הנפיק את שני הלהיטים \"Mine\" ו-\"Back to December\". אלבום האולפן הרביעי שלה, Red ‏(2012), היה אלבום ניסיוני שהכיל סוגות כמו פופ, קאנטרי ורוק. הוא כלל את שני הלהיטים \"We Are Never Ever Getting Back Together\" ו-\"I Knew You Were Trouble\", שהפכו לשניים מהשירים המצליחים ביותר בעשור השני של המאה ה-21.\nעם צאת אלבום האולפן החמישי שלה, 1989 (2014), הודיעה סוויפט על מעבר מלא שלה לעולם הפופ. האלבום הפך אותה לאישה הראשונה שזכתה פעמיים בפרס גראמי לאלבום השנה והנפיק שלושה להיטים שכבשו את פסגת מצעד הבילבורד הוט 100: \"Shake It Off\",‏ \"Blank Space\" ו-\"Bad Blood\". היא המשיכה להשתמש בסוגת הפופ האלקטרוני בשני אלבומי האולפן הבאים שלה: Reputation ‏(2017), ששילב אלמנטים של היפ-הופ והנפיק את הלהיט \"Look What You Made Me Do\" ו-Lover ‏(2019), שהיה אלבום האולפן הנמכר ביותר בעולם בשנת 2019. שני אלבומי האולפן הבאים שלה, Folklore ו-Evermore (שניהם יצאו בשנת 2020), מכילים את סוגות הפולק רוק והרוק האלטרנטיבי. הסינגלים המובילים מתוכם, \"Cardigan\" ו-\"Willow\", הפכו אותה לאמן הראשון בכל הזמנים שהופיע לראשונה במקביל במקום הראשון במצעד הבילבורד הוט 100 והבילבורד 200.\nעם מכירות של למעלה מ-414.86 מיליון אלבומים ושירים, סוויפט היא אחת מהאמנים הנמכרים ביותר בכל הזמנים. הישגיה כוללים 14 פרסי גראמי, פרס אמי, עשרים ושבעה שיאי גינס, 40 פרסי המוזיקה האמריקאית, 39 פרסי המוזיקה של בילבורד, 11 פרסי איגוד מוזיקת הקאנטרי, שמונה פרסי האקדמיה למוזיקת קאנטרי ושני פרסי המוזיקה הבריטית. חמשת סיבובי ההופעות של סוויפט הכניסו מעל 940 מיליון דולר, והיא נכללה שלוש פעמים ברשימת 100 האנשים המשפיעים ביותר בעולם של טיים מגזין. היא דורגה במקום השמיני ברשימת \"האמנים הגדולים ביותר בכל הזמנים\" על פי בילבורד ונכללה ברשימת \"100 כותבי השירים הגדולים בכל הזמנים\" על פי רולינג סטון (2015). היא נבחרה לאשת העשור (של שנות ה-2010) על ידי בילבורד, לאמנית העשור (של שנות ה-2010) על ידי פרסי המוזיקה האמריקאית, לאמנית הנשית השנייה המושמעת ביותר באותו עשור בספוטיפיי (לאחר אריאנה גרנדה) והמושמעת ביותר בכל הזמנים בפלטפורמה, תוך ששניים מאלבומיה הופיעו ב-500 האלבומים הגדולים בכל הזמנים על פי רולינג סטון (2020). בשנת 2021 זכתה בפעם השלישית בפרס גראמי בקטגוריית \"אלבום השנה\" עבור Folklore והייתה לאישה הראשונה והיחידה בהיסטוריה שעשתה זאת. בשנת 2023 נבחרה לאשת השנה של טיים מגזין.\n\nסוויפט נולדה ברדינג, פנסילבניה לאנדריאה גרדנר (בתה של הזמרת מרג'ורי פינלי), מנהלת שיווק בקרן נאמנות, וסקוט קינגסלי סוויפט, יועץ השקעות במריל לינץ'. אחיה הצעיר, אוסטין, הוא בוגר אוניברסיטת נוטרדאם ועוסק במשחק.\nבגיל 9 החלה סוויפט להתעניין בתיאטרון מוזיקלי – היא הופיעה בהפקות תיאטרון לנוער ונסעה באופן קבוע לברודוויי לשיעורי פיתוח קול ומשחק. שיריה של זמרת הקאנטרי שאניה טוויין גרמו לה להפנות את תשומת לבה למוזיקת קאנטרי. היא בילתה את סופי השבוע שלה בהופעות בפסטיבלים מקומיים, בירידים, בבתי קפה, בתחרויות קריוקי ובאירועי ספורט.\nלאחר צפייה בסדרה דוקומנטרית שעקבה אחרי סיפור גילויה של זמרת הקאנטרי פיית' היל, סוויפט הייתה בטוחה שעליה להגיע לנאשוויל כדי לפתח קריירה מוזיקלית. בהיותה בת עשר זכתה במקום הראשון בתחרות שירה לאומית עם פואמה שכתבה, \"Monster in My Closet\". בהיותה בת אחת-עשרה, נסעה עם אמה לנאשוויל עם הקלטות דמו שלה, בהן ביצעה גרסאות כיסוי לדיקסי צ'יקס ולדולי פרטון, אך חברות תקליטים רבות דחו אותה. סוויפט הבינה כי עליה לייחד את עצמה משאר הזמרים המתחילים בעיר והחלה להתמקד בכתיבת שירים עצמאית. בהיותה בת שתים-עשרה הראה לה טכנאי המחשב שלה איך לנגן שלושה אקורדים על גיטרה ועורר בה את העניין ללמוד לנגן בגיטרה ואת ההשראה לשירה הראשון, \"Lucky You\".\n\nבשנת 2003 החלו סוויפט והוריה לעבוד עם דן דימטרואו, סוכן מוזיקה מניו יורק. בעזרתו של דימטרואו דגמנה סוויפט עבור אברקרומבי אנד פיץ', הכניסה את השיר \"The Outside\" לתקליטור אוסף של מותג הקוסמטיקה מייבלין והשתתפה בפגישות עם חברות תקליטים גדולות. לאחר שביצעה שירים מקוריים בתצוגה של חברת התקליטים RCA, קיבלה סוויפט חוזה מעקב ופיתוח אמן מטעם החברה והחלה לנסוע תכופות עם אמה לנאשוויל, הידועה כ\"בירת הקאנטרי\". בשנת 2003 עברה המשפחה להנדרסונוויל, טנסי, עיר הסמוכה לנאשוויל.\nבטנסי למדה סוויפט בתיכון הנדרסונוויל. בשנת 2006, עם תחילת ההופעות לקידום האלבום הראשון, עברה לבית ספר פרטי המספק שירות חינוך ביתי, אותו סיימה בהצטיינות. סוויפט קיבלה תעודת בגרות ב-2008, לאחר שהשלימה את מכסת קורסי הלימודים של שתי השנים האחרונות בתיכון, בשנה אחת בלבד.\nלאחר ההצלחה הגדולה בתחום המוזיקה, רכשה סוויפט להוריה אחוזה בבל מיד, טנסי. מקום המגורים העיקרי של סוויפט הוא בשכונת טרייבקה שבניו יורק. סוויפט מתגוררת בחלק מהזמן בבוורלי הילס, קליפורניה ובמרכז נאשוויל, טנסי. בנוסף, היא מחזיקה בבית קיץ בכפר החוף ווץ' היל, רוד איילנד. היא בעלת מטוס מנהלים וכמו כן יש לה האנגר בנמל התעופה הבינלאומי של נאשוויל.\nהונה הכולל של סוויפט הוערך על ידי פורבס בכ-1.3 מיליארד דולר, נכון ליולי 2024.\n\nעם המעבר של סוויפט ומשפחתה סמוך לנאשוויל ובעקבות החוזה עם חברת התקליטים RCA, החלה להשתתף במפגשי כתיבה עם כותבי שירים מנוסים. היא פגשה את ליז רוז, כותבת שירים מנאשוויל, כשרוז הופיעה באירוע של כותבי שירים ב-RCA, והציעה לה שהן יכתבו יחד. סוויפט ורוז החלו להיפגש לצורך כתיבה פעם בשבוע למשך שעתיים, אחרי בית הספר. רוז אמרה כי מפגשי הכתיבה היו קלים במיוחד ושהיא רק ערכה את השירים שכתבה סוויפט. היא הכירה לסוויפט את נייתן צ'פמן, מפיק מוזיקלי עצמאי מתחום הקאנטרי, וסוויפט החלה להקליט דמואים עמו.\n\nסוויפט הפכה לכותבת השירים הצעירה ביותר אי פעם שנשכרה על ידי סוני, כשהייתה בת 14 בלבד. בגיל 15, לאחר כשנה שבה עבדה ב-RCA, החליטה לעזוב את חברת התקליטים. החברה רצתה שהיא תקליט שירים של כותבי שירים אחרים ושתמתין עם הוצאת אלבום עד גיל שמונה-עשרה, אך סוויפט הרגישה מוכנה להתחיל קריירה עם החומר המקורי שלה. היא נפרדה גם מהסוכן שלה, דימטרואו, שמאוחר יותר תבע את סוויפט והוריה בענייני כספים שלטענתו הם היו חייבים לו. התביעה הסתיימה מחוץ לכותלי בית המשפט.\nבאחד הערבים שבהם הופיעה היא משכה את תשומת לבו של סקוט בורצ'טה, עובד לשעבר בחברת תקליטים שעמד להקים חברת תקליטים משלו, ביג משין רקורדס. סוויפט הייתה אחד האמנים הראשונים שבורצ'טה החתים, ואביה קנה שלושה אחוזים ממניות חברת התקליטים החדשה. בורצ'טה פתח בפני סוויפט את השער לעסקי מוזיקת הקאנטרי, כשהכניס אותה כאמן מלווה לפסטיבל המוזיקה של איגוד מוזיקת הקאנטרי.\n\nזמן קצר לאחר חתימת העסקה החלה סוויפט לעבוד על אלבום הבכורה הנושא את שמה. לאחר שהתנסתה עם מספר מפיקי מוזיקה ותיקים בנאשוויל, היא שכנעה את ביג משין רקורדס לשכור את מפיק הדמואים שלה, נייתן צ'פמן. הייתה זו הפעם הראשונה שבה הקליט צ'פמן אלבום אולפן, אולם סוויפט הרגישה שיש ביניהם את הכימיה הנכונה.\nTaylor Swift יצא לאור באוקטובר 2006. סוויפט כתבה שלושה משירי האלבום לבדה והייתה שותפה בכתיבת שמונה הנותרים עם כותבים נוספים. עם צאת האלבום זכתה סוויפט לביקורות חיוביות מעיתונים מובילים בארצות הברית. הביקורות החמיאו על סגנונה המוזיקלי שמצליח ליצור תמהיל מוצלח של קאנטרי הנוטה לפופ. כמו כן, זכתה סוויפט למחמאות על איכות האלבום, שלמרות גילה הצעיר בעת הקלטתו (16), נשמע כמו יצירה מגובשת של אמנים בוגרים.\nביג משין רקורדס עדיין הייתה בחיתוליה עם יציאתו לאור של \"Tim McGraw\", סינגל הבכורה, ביוני 2006. סוויפט ואמה עזרו בשליחת הסינגלים לתחנות הרדיו וסוויפט פתחה בסיבוב הופעות ברדיו שנמשך חצי שנה (לעומת כשישה שבועות אצל רוב האמנים). היא הופיעה בטלוויזיה פעמים רבות לצורך קידום האלבום. סוויפט, שתיארה את עצמה כ\"ילדת אינטרנט\", השתמשה במייספייס כדי לבנות בסיס מעריצים, דבר שבאותה העת נחשב מהפכני בתעשיית מוזיקת הקאנטרי. בורצ'טה אמר כי החלטתו להחתים זמרת-יוצרת בת 16 גרמה בהתחלה להרמת גבות בקרב עמיתיו לתעשיית ההקלטות, אבל סוויפט גילתה שוק שלא היה ידוע קודם לכן: נערות שמאזינות למוזיקת קאנטרי.\nארבעה סינגלים נוספים יצאו בהמשך במהלך 2007 ו-2008: \"Teardrops on My Guitar\", ‏\"Our Song\", ‏\"Picture to Burn\" ו-\"Should've Said No\" – כולם הצליחו מאוד במצעד שירי הקאנטרי של בילבורד;‏ \"Our Song\" ו-\"Should've Said No\" הגיעו למקום הראשון במצעד. \"Our Song\" הפך את סוויפט לאדם הצעיר ביותר שיצר וביצע לבדו שיר שהגיע למקום הראשון במצעד. \"Teardrops on My Guitar\" הצליח גם כלהיט פופ קטן; הוא הגיע למקום ה-13 במצעד הבילבורד הוט 100. האלבום נמכר בלמעלה מ-39,000 עותקים בשבוע הראשון ליציאתו, ונכון למרץ 2011 נמכר בלמעלה מ-5.5 מיליון עותקים ברחבי העולם.\nסוויפט הופיעה רבות עם השירים מתוך Taylor Swift, אך לא כחלק מסיבוב הופעות רשמי. היא ביצעה גרסאות כיסוי לשירים של ביונסה, ריהאנה, ג'ון וייט, לנרד סקינרד ואמינם. היא נפגשה עם מעריצים לפני ההופעות ואחריהן – פגישות שנמשכו עד ארבע שעות. כמו כן הייתה לאמנית חימום של אמני קאנטרי רבים, בהם רסקל פלאטס, ג'ורג' סטרייט, קני צ'סני ובראד פייזלי.\nסוויפט הוציאה מספר אלבומי הופעה ומיני-אלבומים בתקופה זו, בין השאר, את The Taylor Swift Holiday Collection, באוקטובר 2007 ואת, Beautiful Eyes, ביולי 2008.\nבעקבות הצלחת האלבום Taylor Swift, זכתה סוויפט במספר פרסים. בטקס פרסי איגוד מוזיקת הקאנטרי לשנת 2007 זכתה בפרס האמן החדש הטוב ביותר, בפרס האמנית הווקאלית הטובה ביותר בטקס פרסי האקדמיה למוזיקת הקאנטרי לשנת 2008, ובפרס אמנית הקאנטרי האהובה ביותר בטקס פרסי המוזיקה האמריקאית (AMA) לשנת 2008. בנוסף, הייתה מועמדת לפרס גראמי בשנת 2008 בקטגוריית תגלית השנה, אבל הפסידה לאיימי ויינהאוס.\n\nאלבום האולפן השני של סוויפט, Fearless, יצא לאור באוקטובר 2008. סוויפט כתבה שבעה משירי האלבום בעצמה, שניים מתוכם סינגלים, והייתה שותפה בכתיבת ששת הנותרים עם כותבי השירים ליז רוז, ג'ון ריץ', קולבי קאליי והילרי לינדזי. האלבום הופק בשיתוף עם נייתן צ'פמן. Fearless זכה לביקורות חיוביות, שהחמיאו לסוויפט על כתיבתה האינטימית והאותנטית, המאפשרת לשיריה להישמע כאילו נלקחו מיומנה של נערה. היא זכתה גם למחמאות על כשרונה יוצא הדופן, על בגרותה ועל הפרגמטיזם שהפגינה כשקירבה את מוזיקת הקאנטרי למוזיקת הפופ.\nהסינגל המוביל מהאלבום, \"Love Story\", יצא לאור בספטמבר 2008, הגיע למקום הרביעי במצעד הבילבורד הוט 100 והיה שיר הקאנטרי הנמכר ביותר בכל הזמנים. ארבעה סינגלים נוספים יצאו לאור במהלך 2008 ו-2009: \"White Horse\", ‏\"You Belong with Me\", ‏\"Fifteen\" ו-\"Fearless\". ‏\"You Belong with Me\" היה הסינגל המצליח ביותר באלבום והוא הגיע למקום השני במצעד הבילבורד הוט 100.\nFearless נחת היישר במקום הראשון במצעד 200 האלבומים של הבילבורד, עם מכירות של 592,000 עותקים בשבוע הראשון, ונשאר בפסגת המצעד במשך 11 שבועות. הצלחת האלבום הביאה להפיכתה של סוויפט לאמן הנמכר ביותר בשנת 2008 בארצות הברית. האלבום עצמו היה האלבום הנמכר ביותר בשנת 2009 בארצות הברית, לאחר שמכר עד סוף שנה זו 3.217 מיליון עותקים. מאז נמכר האלבום בלמעלה מ-17,350,000 עותקים ברחבי העולם.\n\"Fearless Tour\", במרכזו עמד האלבום Fearless, היה סיבוב ההופעות הראשון של סוויפט. \"Fearless Tour\" החל באפריל 2009, הסתיים ביולי 2010 וכלל 105 מועדים – מתוכם 90 באמריקה הצפונית,‏‏ 6 באירופה,‏‏ 8 באוסטרליה ואחד באסיה. אמני החימום של סיבוב ההופעות היו ג'סטין ביבר, גלוריאנה וקלי פיקלר. סוויפט הזמינה את ג'ון מאייר, פיית' היל וקייטי פרי לבצע איתה דואטים חד-פעמיים במועדים שונים במהלך הסיבוב בצפון אמריקה. בסיבוב ההופעות השתתפו יותר מ-1.1 מיליון מעריצים והוא גרף מעל 63 מיליון דולר.\nCMT Crossroads: Taylor Swift and Def Leppard, סרט הופעה המשותף לסוויפט וללהקת הרוק דף לפרד, יצא בצורה בלעדית לרשת הקמעונאות וולמארט ביוני 2009. Journey to Fearless, סרט טלוויזיה המכיל 13 הופעות מתוך סיבוב ההופעות, שודר באוקטובר 2010 ויצא לאור שנה לאחר מכן ב-DVD ובבלו-ריי. סוויפט שרה את שירה \"Fifteen\" עם מיילי סיירוס בטקס פרסי גראמי ה-51 וביצעה מערכון ראפ פרי עטה עם טי-פיין בטקס פרסי איגוד מוזיקת הקאנטרי.\nסוויפט הייתה שותפה בכתיבת שני שירים לפסקול של \"האנה מונטנה: הסרט\" – \"You'll Always Find Your Way Back Home\" ו-\"Crazier\"; היא גם הופיעה בסרט וביצעה את \"Crazier\". היא תרמה את קולה לשיר \"Two Is Better Than One\" של בויז לייק גירלז. היא ביצעה גרסת כיסוי לשיר \"American Girl\" של טום פטי והוציאה אותה כסינגל בחנות המוזיקה הדיגיטלית Rhapsody. היא תרמה את קולה כקול רקע לשיר של ג'ון מאייר, \"Half of My Heart\", וכתבה והקליטה במשותף עם קלי פיקלר את השיר \"Best Days of Your Life\". היא תרמה שני שירים, בהם \"Today Was a Fairytale\", לפסקול הסרט \"יום האהבה\" וביצעה גרסת כיסוי לשיר \"Breathless\" של Better Than Ezra לאלבום ההופעה, Hope for Haiti Now.\nFearless זכה לשבחים רבים והפך לאלבום הקאנטרי המעוטר ביותר בהיסטוריה. סוויפט זכתה בארבעה פרסי גראמי בשנת 2010, מתוך שמונה מועמדויות בסך הכול. Fearless זכה בפרס אלבום השנה ובפרס אלבום הקאנטרי הטוב ביותר, והסינגל \"White Horse\" זכה בפרס שיר הקאנטרי הטוב ביותר ובפרס ביצוע סולו הקאנטרי הווקאלי הטוב ביותר לזמרת. היא הייתה האמן הצעיר ביותר אי פעם שזכה בפרס אלבום השנה. במהלך הטקס שרה סוויפט עם סטיבי ניקס את השיר \"Rhiannon\" של פליטווד מק. הביצוע הקולי שלה ספג ביקורות שליליות.\n\nבטקס פרסי הווידאו קליפים של MTV לשנת 2009, זכה הקליפ של \"You Belong with Me\" בפרס בקטגוריית \"הקליפ הטוב ביותר של אישה\"; סוויפט היא אמן הקאנטרי הראשון שזכה בפרס בטקס. נאום הזכייה שלה נקטע על ידי הראפר קניה וסט, שהתפרץ בעודו מסומם לבמה ולקח מידה את המיקרופון והכריז שהפרס מגיע לביונסה, על הקליפ לשיר \"Single Ladies (Put a Ring on It)\". כמה ימים לאחר מכן, סוויפט אמרה בריאיון שווסט התנצל בפניה באופן אישי, והיא קיבלה את התנצלותו.\nבפרסי איגוד מוזיקת הקאנטרי זכתה סוויפט בפרס בדרן השנה. היא זכתה בפרס אבן הדרך של האקדמיה למוזיקת הקאנטרי. בפרסי המוזיקה האמריקאית (AMA) זכתה בפרס אמנ/ית השנה ובפרס אמנית הקאנטרי האהובה ביותר בשנת 2009 ובפרס אמנית הקאנטרי האהובה ביותר בשנת 2010. היא הוכרזה אמן השנה לשנת 2009 על ידי הבילבורד. בטקס פרסי בחירת הקהל ב-2010 זכתה סוויפט בפרס אמנית השנה. היא נכללה ברשימת 100 המשפיעים ביותר בעולם של טיים לשנת 2010.\n\n \n\nסוויפט הוציאה לאור את אלבום האולפן השלישי שלה, Speak Now, באוקטובר 2010. היא כתבה את כל ארבעה-עשר שירי האלבום בעצמה והפיקה את האלבום עם נייתן צ'פמן. הביקורות תיארו את האלבום כפראי וכמגוון מבחינה מוזיקלית והחמיאו לסוויפט על כתיבתה החכמה הגורמת לה לבלוט מעל אמנים אחרים בסוגות הפופ, הרוק או הקאנטרי. כמו כן, זכתה סוויפט למחמאות על הדרמטיות שבכתיבתה ועל הדרכים אותן היא מוצאת לתאר דמויות ומצבים מהחיים. סוויפט ביצעה קמפיין פרסומי נרחב לפני יציאתו לאור של Speak Now; היא הופיעה בתוכניות אירוח ובתוכניות בוקר שונות והגישה מיני-קונצרטים בחינם במקומות לא-שגרתיים, כולל אוטובוס עם גג פתוח בשדרות הוליווד ואולם הנוסעים היוצאים בנמל התעופה JFK.\nהסינגל המוביל, \"Mine\", יצא לאור באוגוסט 2010. חמישה סינגלים נוספים יצאו לאור במהלך 2010 ו-2011: \"Back to December\", ‏\"Mean\", ‏\"The Story of Us\", ‏\"Sparks Fly\" ו-\"Ours\".‏ Speak Now זכה להצלחה מסחרית ודורג במקום הראשון במצעד 200 האלבומים של הבילבורד במשך שישה שבועות. האלבום נמכר בלמעלה מ-1.04 מיליון עותקים בשבוע הראשון לצאתו והיה לאלבום ה-16 בהיסטוריה של ארצות הברית שנמכר במעל למיליון עותקים בשבוע.\n\"Speak Now World Tour\", סיבוב הופעות שבמרכזו עמד Speak Now, החל בפברואר 2011 והסתיים במרץ 2012. סיבוב ההופעות כלל 111 מועדים – מתוכם 80 באמריקה הצפונית, 12 באירופה, 12 באוסטרליה ו-7 באסיה. אמני החימום של סיבוב ההופעות היו האנטר הייז, פרנקי באלארד, דני גוקי, ג'וש קלי, רנדי מונטנה וג'יימס וסלי. סוויפט הזמינה מוזיקאים רבים להצטרף אליה לדואטים במהלך סיבוב ההופעות בצפון אמריקה, בין השאר את ג'יימס טיילור, ג'ייסון מראז, שון קולווין, ג'ון רזניק, אנדי גרמר, טל בכמן, ג'סטין ביבר, סלינה גומז, ניקי מינאז', נלי, B.o.B, אשר, פלו ריידה, T.I., היילי ויליאמס, הוט צ'יל ריי, רוני דאן, דריוס רוקר, טים מקגרו וקני צ'סני. סוויפט ביצעה גרסאות כיסוי אקוסטיות רבות במהלך סיבוב ההופעות בצפון אמריקה – היא אמרה שגרסאות הכיסוי אפשרו לה להיות ספונטנית בהופעה מתורגלת היטב. בסיבוב ההופעות השתתפו יותר מ-1.6 מיליון מעריצים והוא גרף מעל 123 מיליון דולר. אלבום ההופעה הראשון של סוויפט, Speak Now World Tour – Live, כולל כל שבע-עשרה ההופעות מהחלק הצפון-אמריקאי של סיבוב ההופעות, יצא לאור בנובמבר 2011.\nסוויפט זכתה במספר פרסים על Speak Now. בטקס פרסי גראמי ה-54, השיר \"Mean\" מתוך האלבום זכה בפרס שיר הקאנטרי הטוב ביותר ובפרס ביצוע סולו הקאנטרי הטוב ביותר. היא גם ביצעה את השיר בטקס. הביצוע זכה לביקורות טובות, וב-USA Today ציינו כי הביקורת משנת 2010 הפכה אותה ליוצרת ולמבצעת טובה יותר. סוויפט זכתה בפרס בדרן השנה בפרסי האקדמיה למוזיקת הקאנטרי בשנים 2011 ו-2012 ובפרס בדרן השנה בפרסי איגוד מוזיקת הקאנטרי בשנת 2011. כמו כן זכתה בפרס המוזיקה האמריקאית בקטגוריות אמנ/ית השנה ואמנית הקאנטרי האהובה ביותר במהלך טקס פרסי המוזיקה האמריקאית 2011. היא הוכרזה אשת השנה לשנת 2011 על ידי הבילבורד. בטקסי פרסי בחירת הקהל 2011 ו-2012 זכתה סוויפט בפרס אמן הקאנטרי של השנה.\nסוויפט תרמה שני שירים מקוריים לפסקול של \"משחקי הרעב\". \"Safe & Sound\" נכתב והוקלט במשותף עם דה סיביל וורס וטי בון בארנט, יצא לאור כסינגל המוביל ונמכר בלמעלה מ-1.4 מיליון עותקים, נכון לינואר 2013. השיר זכה בפרס השיר הטוב ביותר שנכתב עבור תקשורת חזותית בטקס פרסי גראמי של שנת 2013 והיה מועמד לפרס השיר המקורי הטוב ביותר בטקס פרסי גלובוס הזהב ה-70. השיר השני של סוויפט לאלבום, \"Eyes Open\", נכתב על ידה בלבד והופק על ידי נייתן צ'פמן. בנוסף, סוויפט תרמה את קולה לשיר \"Both of Us\" של B.o.B, מאלבומו השני, Strange Clouds.\n\nאלבום האולפן הרביעי שלה, Red, יצא לאור באוקטובר 2012. סוויפט כתבה תשעה מתוך שישה-עשר שירי האלבום. שבעת הנותרים נכתבו במשותף עם מקס מרטין, ליז רוז, דן וילסון, אד שירן וגארי לייטבודי מלהקת סנואו פטרול. נייתן צ'פמן שימש כמפיק הראשי של האלבום, ואילו ג'ף באסקר, בוץ' ווקר, ג'קנייף לי, דן האף ושלבאק הפיקו שירים בודדים. הביקורות בעיתוני ארצות הברית היו חיוביות בעיקר, אך בחלקן נטען שהאלבום היה מעט חפוז מהרגיל. הביקורות שיבחו את סוויפט על נכונותה לחקור סוגות נוספות מחוץ לקאנטרי וחשיפתה כזמרת פופ.\nכחלק ממסע הפרסום של Red, נציגים מ-72 תחנות רדיו ברחבי העולם הוטסו לנאשוויל במהלך שבוע היציאה של האלבום, לראיונות אישיים עם סוויפט. כמו כן השתתפה סוויפט בתוכניות אירוח רבות והופיעה בטקסי פרסים בארצות הברית, בריטניה, גרמניה, צרפת, ספרד ואוסטרליה. הסינגל המוביל מהאלבום, \"We Are Never Ever Getting Back Together\", היה הסינגל הראשון של סוויפט שהגיע למקום הראשון במצעד הבילבורד הוט 100. האלבום הגיע היישר למקום הראשון במצעד 200 האלבומים של הבילבורד, עם מכירות של 1.21 מיליון עותקים בשבוע הראשון – דבר שהפך את האלבום לאלבום עם מכירות הפתיחה הגבוהות ביותר מזה עשור ואת סוויפט לאישה הראשונה עם שני אלבומים שמכרו יותר ממיליון עותקים בשבוע הראשון. האלבום הגיע למקום הראשון גם במצעד האלבומים הבריטי. נכון למאי 2013, נמכר האלבום ביותר מ-6 מיליון עותקים ברחבי העולם.\n\"The Red Tour\", סיבוב ההופעות של Red, החל במרץ 2013 והסתיים ביוני 2014. סוויפט הופיעה ב-66 מועדים באמריקה הצפונית, כולל 13 מופעי אצטדיון, 7 מועדים באצטדיונים ברחבי ניו זילנד ואוסטרליה, 6 מועדים בבריטניה ובגרמניה ו-7 מועדים באסיה. אמני החימום של סיבוב ההופעות היו אד שירן, ברט אלדרדג', פלורידה ג'ורג'יה ליין, אוסטין מאהון, ג'ואל קראוס וקייסי ג'יימס. במהלך סיבוב ההופעות אירחה את קארלי סימון, טיגן ושרה, ג'ניפר לופז, לוק בריאן, פטריק סטאמפ מלהקת פול אאוט בוי, אלי גולדינג, נלי, שרה ברליס, שר לויד, B.o.B, גארי לייטבודי מלהקת סנואו פטרול, טריין, ניאון טריז, רסקל פלאטס, האנטר הייז, אמילי סאנדיי וסם סמית'. בסיבוב ההופעות השתתפו יותר מ-1.7 מיליון מעריצים והוא גרף מעל 150 מיליון דולר. סוויפט שיתפה פעולה עם מספר אמנים אחרים בתקופה זו – היא כתבה יחד עם ג'ק אנטונוף את השיר \"Sweeter than Fiction\" עבור פסקול הסרט \"צ'אנס אחרון\", עליו הייתה מועמדת לפרס השיר המקורי הטוב ביותר בטקס פרסי גלובוס הזהב ה-71 והתארחה בשיר \"Highway Don't Care\" של טים מקגרו.\nRed זיכה את סוויפט במגוון פרסים ומועמדויות, גם בקטגוריית הפופ. האלבום היה מועמד בסך הכל בארבע קטגוריות בטקס פרסי גראמי – ‏\"We Are Never Ever Getting Back Together\" היה מועמד בקטגוריית \"הקלטת השנה\" בטקס פרסי גראמי בשנת 2013, והאלבום היה מועמד בקטגוריית \"אלבום השנה\" בטקס של 2014. בטקס הפרסים השנתי של איגוד מוזיקת הקאנטרי כובדה סוויפט בפרס הפסגה, פרס מיוחד לרמות ייחודיות של הצלחה; גארת' ברוקס הוא היחיד שקיבל אותו מלבדה. טים מקגרו, פיית' היל, קית' אורבן, רסקל פלאטס, ג'ורג' סטרייט ובראד פייזלי העניקו לסוויפט את הפרס, בעוד מיק ג'אגר, קארלי סימון, ג'וליה רוברטס, ריס וית'רספון, אתל קנדי, אלן דג'נרס וג'סטין טימברלייק שלחו הודעות ברכה בווידאו. בתקשורת האמריקאית תואר הטקס כניסיון לשכנע את סוויפט להישאר בז'אנר, או כרגע שבו סוויפט והז'אנר שעזר לנווט אותה לשליטה בעולם הפופ נפרדים. היא זכתה בשלושה פרסים בטקס פרסי המוזיקה של MTV אירופה בשנת 2012 בהם \"זמרת השנה\". \"I Knew You Were Trouble\" זכה בקטגוריית \"הקליפ הטוב ביותר של אישה\" בטקס פרסי ה-VMA של 2013. בטקס פרסי המוזיקה האמריקאית לשנת 2012 זכתה בפרס אמנית הקאנטרי האהובה ביותר. בטקס פרסי המוזיקה האמריקאית לשנת 2013 זכתה בארבע קטגוריות, כולל אמן השנה בפעם השלישית ואמנית הקאנטרי האהובה ביותר בפעם השישית ברציפות. סוויפט זכתה בשמונה פרסים בטקס פרסי המוזיקה של בילבורד לשנת 2013, בהם פרס אמן השנה ופרס אמנית הקאנטרי של השנה. בטקס פרסי בחירת הקהל בשנים 2013 ו-2014 זכתה בפרס אמן הקאנטרי של השנה.\n\nאלבום האולפן החמישי של סוויפט, 1989, יצא לאור באוקטובר 2014. סוויפט כתבה שיר אחד באלבום לבדה ואת שנים-עשר הנותרים כתבה במשותף עם ג'ק אנטונוף, אימוג'ן היפ, ראיין טדר, מקס מרטין, שלבאק ועלי פייאמי. סוויפט תיארה את 1989 כאלבום הפופ הרשמי הראשון שלה ונפרדה מחברי הלהקה הוותיקה שלה. האלבום, ששמו כ-שנת לידתה, נוצר בהשראת מוזיקת הפופ של סוף שנות ה-80, בין השאר בהשראת המוזיקה של פיטר גבריאל, פיל קולינס, אנני לנוקס, ופיין יאנג קניבלז. האלבום זכה לביקורות חיוביות ששיבחו את ההפקה המהוקצעת ואת סאונד הפופ בסגנון שנות השמונים. האלבום תואר כאלבום מלא רגש והתלהבות שנשמע שונה מאלבומיה הקודמים של סוויפט אך מצליח לשמור על האופי הייחודי שלהם. סוויפט זכתה למחמאות על חתירתה ליצירת אלבום על-זמני.\nלקראת צאת האלבום עברה סוויפט לניו יורק, שם מונתה לשגרירת התיירות של העיר. במהלך מסע הפרסום של 1989 הזמינה סוויפט מעריצים למפגשי האזנה סודיים לאלבום בבתיה שבניו יורק, בנאשוויל, בלוס אנג'לס וברוד איילנד. השימוש של סוויפט במדיה החברתית לצורך קידום האלבום זכה לשבחים מטעם אנליסטים בתעשיית המוזיקה. בנוסף, סוויפט הופיעה בתוכנית האירוח של אלן דג'נרס ושימשה כיועצת למתמודדים בעונה השביעית של תוכנית המציאות האמריקאית \"The Voice\".\n1989 נמכר ב-1.287 מיליון עותקים בארצות הברית בשבוע הראשון להוצאתו – 600,000 מתוכם כבר ביום הראשון – מה שהפך את סוויפט לאמן היחיד שמכר שלושה אלבומים ביותר ממיליון עותקים בשבוע. האלבום נחת היישר במקום הראשון של מצעד 200 האלבומים של הבילבורד, שם נשאר במשך אחד-עשר שבועות. האלבום זכה להצלחה גם באוסטרליה. האלבום היה הנמכר ביותר ב-2014 בארצות הברית, עם 3.66 מיליון עותקים שנמכרו עד סוף שנה זאת. ברחבי העולם היה 1989 האלבום השני הנמכר ביותר ב-2014, עם 6 מיליון עותקים שנמכרו עד סוף שנה זו; הצלחת האלבום הביאה להפיכתה של סוויפט לאמן המצליח ביותר מסחרית בשנת 2014. הסינגל הראשון, \"Shake It Off\", יצא לאור באוגוסט 2014 והיה במקום הראשון במצעד הבילבורד הוט 100 במשך ארבעה שבועות. הסינגל השני מהאלבום, \"Blank Space\", יצא בנובמבר 2014 ותפס את מקומו של \"Shake It Off\" בפסגת המצעד, שם נשאר במשך שבעה שבועות רצופים. הקליפים לשני השירים זכו להצלחה רבה וחצו את רף שני מיליארד הצפיות ביוטיוב. הסינגל השלישי, \"Style\" יצא בפברואר 2015 והגיע לעשרת הגדולים במצעד הבילבורד הוט 100. הסינגל הרביעי, \"Bad Blood\", יצא במאי 2015 והיה הראשון בו אירחה סוויפט ראפר – קנדריק לאמאר. הסינגל הגיע גם הוא למקום הראשון במצעד הבילבורד הוט 100. בקליפ לשיר השתתפו שחקניות, זמרות ודוגמניות רבות כמו סלינה גומז, זנדאיה, קארה דלווין, סינדי קרופורד, ג'סיקה אלבה, היילי סטיינפלד ואלי גולדינג. באוגוסט 2015 יצא הסינגל החמישי, \"Wildest Dreams\", שהגיע גם הוא לעשרת הגדולים במצעד הבילבורד הוט 100. הסינגלים הנוספים, \"Out of the Woods\" ו-\"New Romantics\" יצאו במהלך 2016. נכון ליוני 2015, נמכר האלבום ביותר מ-6 מיליון עותקים בארצות הברית לבדה והגיע למעמד פלטינה משושת. ברחבי העולם נמכר האלבום ביותר מ-23.5 מיליון עותקים, נכון לאפריל 2021.\nבנובמבר 2014 הכריזה סוויפט על \"The 1989 World Tour\", סיבוב ההופעות שבמרכזו עמד האלבום. סיבוב ההופעות החל במאי 2015 והסתיים בדצמבר באותה שנה, וכלל מועדים באמריקה הצפונית, באירופה, באסיה ובאוסטרליה. חיים, ואנס ג'וי, שון מנדס וג'יימס ביי שימשו כאמני החימום לסיבוב ההופעות. במהלך סיבוב ההופעות הזמינה סוויפט אמנים רבים ומגוונים מבחינה מוזיקלית לשיר איתה על הבמה משיריהם. בנוסף, ידוענים שונים הצטרפו לסוויפט על הבמה לצלילי השיר \"Style\" מהאלבום. בסיבוב ההופעות השתתפו מעל 2.2 מיליון מעריצים והוא הכניס מעל 250 מיליון דולר, מה שהפך אותו לסיבוב ההופעות המצליח ביותר של 2015. ‎The 1989 World Tour Live, סרט הופעה שצולם בסידני, יצא לאחר סיבוב ההופעות בלעדית דרך אפל מיוזיק.\nסוויפט זכתה בפרסים רבים בקטגוריות הפופ בתקופת האלבום 1989. בטקס פרסי גראמי ה-57, הסינגל \"Shake It Off\" היה מועמד בשלוש קטגוריות – \"שיר השנה\", \"הקלטת השנה\" ו\"ביצוע סולו הפופ הטוב ביותר\". בטקס פרסי גראמי ה-58 זכתה סוויפט בקטגוריית \"אלבום השנה\" עבור 1989, מה שהפך אותה לאישה הראשונה שזוכה בו פעמיים. בנוסף זכתה בקטגוריית \"אלבום הפופ הווקאלי הטוב ביותר\" ו\"הווידאו קליפ הטוב ביותר\" עבור \"Bad Blood\" והייתה מועמדת בקטגוריות \"שיר השנה\" ו\"הקלטת השנה\" עבור \"Blank Space\". סוויפט זכתה בתואר אשת השנה לשנת 2014 מטעם הבילבורד, בפעם השנייה. בטקס פרסי המוזיקה האמריקאית לשנת 2014 הייתה סוויפט הראשונה שזכתה בפרס דיק קלארק למצוינות במוזיקה, ובטקס של שנת 2015 זכתה בשלושה פרסים נוספים, בהם סינגל השנה על \"Blank Space\" ואלבום הפופ/רוק האהוב ביותר עבור אלבומה 1989. בטקס פרסי בחירת הקהל 2015 זכתה סוויפט בפרס \"אמנית השנה\", \"זמרת הפופ של השנה\" ו\"שיר השנה\" עבור \"Shake It Off\", ובטקס של 2016 זכתה בפרס \"אמנית השנה\" ובפרס \"זמרת הפופ של השנה\". בטקס פרסי המוזיקה הבריטית 2015 זכתה בפרס \"אמנית סולו בינלאומית\". היא נכללה ברשימת \"50 המנהיגים הגדולים ביותר\" של פורצ'ן במקום השישי, ברשימת 100 המשפיעים ביותר בעולם של טיים, וברשימת 100 הנשים החזקות בעולם של פורבס במקום ה-64. בטקס פרסי האקדמיה למוזיקת קאנטרי ה-50 הייתה סוויפט אחת משבעה אמנים שזכו בפרס אבן הדרך על הישגיהם במוזיקת הקאנטרי. היא זכתה בשמונה פרסים בטקס פרסי המוזיקה של בילבורד 2015, בהם פרס \"האמן המוביל\". בפרסי הווידאו קליפים של MTV לשנת 2015 זכתה סוויפט בארבעה פרסים, בהם פרס \"קליפ השנה\" עבור \"Bad Blood\" ופרס \"הקליפ הטוב ביותר של אישה\" עבור \"Blank Space\". סוויפט זכתה גם בפרס אמי על האפליקציה שליוותה את \"Blank Space\", עבור \"התכנה האינטראקטיבית המקורית הטובה ביותר\". בטקס פרסי המוזיקה של MTV אירופה 2015, זכתה סוויפט בשני פרסים, בהם פרס \"השיר הטוב ביותר\" עבור \"Bad Blood\".\nבאפריל 2015 הודיעה סוויפט כי אמה אובחנה כחולת סרטן ועודדה אחרים ללכת ולהיבדק. חודש קודם לכן, היא החלה לצאת עם המפיק והדי ג'יי הסקוטי קלווין האריס. לפני שהודיעו על פרידתם ביוני 2016, כתבו השניים יחד את השיר \"This Is What You Came For\", כשסוויפט נרשמה בקרדיטים לשיר תחת שם עט. השיר זכה להצלחה רבה בעולם והגיע למקום הראשון באוסטרליה, קנדה ואירלנד, למקום השני בבריטניה ולמקום השלישי בארצות הברית. באוקטובר כתבה ללהקת ליטל ביג טאון את \"Better Man\", השיר הראשון מתוך אלבומה השמיני, The Breaker. השיר הגיע למקום הראשון במצעדי שירי הקאנטרי של ארצות הברית וקנדה. בדצמבר של אותה שנה הוציאה סוויפט, יחד עם הזמר זאין מאליק, את השיר \"I Don't Wanna Live Forever\" מתוך פסקול הסרט \"חמישים גוונים של אופל\" (2017). השיר היה השיר הראשון של סוויפט שהגיע למקום הראשון בשוודיה וזכה להצלחה באירופה ובארצות הברית, שם הגיע למקום השני.\n\nבאוגוסט 2017 ניצחה סוויפט במשפט נגד דייוויד מילר, לשעבר שדרן תוכנית בוקר של תחת הרדיו KYGO-FM בדנוור. ארבע שנים קודם לכן, הודיעה סוויפט לבוסים של מילר שהוא תקף אותה מינית במהלך מפגש מעריצים לפני אחת ההופעות שלה, מה שהוביל לפיטוריו. שנתיים לאחר מכן תבע מילר את סוויפט בסכום של 4 מיליון דולר על כך שהפסיד את עבודתו והאשים אותה בשקר. זמן קצר לאחר מכן, הגישה סוויפט תביעה נגדית בסכום של דולר אחד. חבר המושבעים דחה את טענותיו של מילר ופסק לטובת סוויפט.\nב-20 באוגוסט 2017 מחקה סוויפט את כל התוכן מהרשתות החברתיות שלה ומאתר האינטרנט שלה. שלושה ימים לאחר מכן הכריזה על אלבומה השישי, Reputation, ויומיים לאחר מכן הוציאה את הסינגל הראשון מתוכו, \"Look What You Made Me Do\". השיר הגיע למקום הראשון בארצות הברית, בבריטניה, באוסטרליה, בניו זילנד, באירלנד ובישראל. הווידאו קליפ לשיר צבר יותר מ-43.2 מיליון צפיות במהלך היום הראשון שלו ביוטיוב, ושבר את השיא לסרטון הנצפה ביותר בתוך 24 שעות. באוקטובר הוציאה את הסינגל השני מהאלבום, \"...Ready for It?\", שהגיע למקום השלישי באוסטרליה ולמקום הרביעי בארצות הברית. האלבום יצא ב-10 באוקטובר 2017, ובשבוע הראשון ליציאתו נמכר בלמעלה מ-1.216 מיליון עותקים בארצות הברית ובלמעלה משני מיליון עותקים ברחבי העולם. האלבום הגיע למקום הראשון במצעדי האלבומים של מספר מדינות, בהן ארצות הברית, בריטניה, אירלנד, קנדה, אוסטרליה וניו זילנד. בהמשך הוציאה את \"End Game\" כסינגל השלישי מתוך האלבום. לקראת סוף נובמבר 2017, הוציאה את \"New Year's Day\" כסינגל החמישי מתוכו. בינואר 2018, הוציאה את \"Gorgeous\" כסינגל השישי מהאלבום, ובמרץ יצא \"Delicate\", כסינגל השביעי. סיבוב ההופעות שליווה את האלבום החל במאי 2018, והכניס למעלה מ-200 מיליון דולר, נכון לאוקטובר 2018. בספטמבר 2018, הוציאה את השיר \"Getaway Car\", כסינגל האחרון מתוך האלבום, ובכך חתמה את התקופה עד להוצאת Lover.\nבטקס פרסי המוזיקה האמריקאית (AMA) של 2018, סוויפט זכתה בפרסי \"אמן השנה\", \"אלבום הפופ/רוק הטוב של השנה\" וכן \"סיבוב ההופעות הטוב של השנה\". עם 23 זכיות בסך הכול, סוויפט הפכה לאמנית עם מספר הזכיות הרב ביותר בפרס זה. לאחר שסיבוב ההופעות \"Reputation Stadium Tour\" הסתיים, פורסם כי הוא גרף 345.7 מיליון דולר, מה שהופך אותו לסיבוב ההופעות הרווחי ביותר בכל הזמנים בארצות הברית ול-19 הרווחי ביותר בעולם.\n\nב-26 באפריל 2019, יצא השיר \"Me!\" בהשתתפות ברנדון יורי, כסינגל הראשון מתוך אלבומה החדש שיצא באותה השנה. בתוך יממה הצליח קליפ השיר לצבור למעלה מ-65.6 מיליון צפיות. השיר נכתב על ידי טיילור סוויפט, ברנדון יורי וג'ואל ליטל והופק על ידי סוויפט וליטל גם כן. לפני שיצא השיר, פרסמה סוויפט באתר הרשמי שלה שעון עצר, וחשפה כי ב-26 באפריל 2019, עתיד לצאת הסינגל החדש שלה. בהמשך, פורסמה עטיפתו. השיר הפך ללהיט בינלאומי, תוך שהצליח להגיע למקום השני במצעד הבילבורד הוט 100. איגוד תעשיית ההקלטות האמריקאי העניק לו את תואר הפלטינה, על מכירות של למעלה ממיליון עותקים במדינה.\nב-13 ביוני 2019, הודיעה סוויפט בשידור חי באינסטגרם כי האלבום השביעי שלה ייקרא Lover, תוך שהוסיפה כי היא תוציא אותו לאור ב-23 באוגוסט. בנוסף, הודיעה גם כי הסינגל השני מהאלבום יהיה \"You Need to Calm Down\", שיצא לאור ב-14 ביוני, והווידאו קליפ שלו יצא לאור ב-17 ביוני. במהלך פרסי הווידאו קליפים של MTV לשנת 2019, הועמד השיר תשע פעמים, תוך שזכה בשתי קטגוריות: \"קליפ השנה\" ו\"הקליפ הטוב ביותר בעל מסר חברתי\". כל שמונה עשר שירי האלבום הצליחו להיכנס אל מצעד הבילבורד הוט 100, מה שהפך את טיילור סוויפט למוזיקאית הראשונה בהיסטוריה שהצליחה לעשות זאת, ולאחד מן המוזיקאים הבודדים בהיסטוריה שהצליחו לעשות זאת גם כן.\nבשבוע צאתו, הצליח האלבום להגיע למקום הראשון במצעד הבילבורד 200, עם מכירות של 867,000 עותקים בארצות הברית בלבד, מה שהופך את הפתיחה שלו לאחת מהפתיחות הגדולות ביותר בכל הזמנים בעולם ובמדינה, כאשר בעולם נמכר בלמעלה משלושה מיליון עותקים. בתוך פחות משבוע, הפך האלבום לאלבום הנמכר ביותר בשנת 2019, בארצות הברית ובעולם כולו. ב-17 באפריל 2020, סוויפט הודיעה כי סיבוב הפסטיבלים שלה התבטל בגלל מגפת הקורונה. הסיבוב היה צריך לכלול בתוכו הופעות בפסטיבלים גדולים, אך לא פורסמו לו תאריכים חלופיים. בסמוך לכך, הצהירה כי:\n\nסיבוב הפסטיבלים \"Lover Fest\" מעולם לא התקיים, וזאת בנוסף לכך שסוויפט הצהירה שהיא לא תצא לסיבוב ההופעות עד 2021, ולא תופיע בשידור חי בשום מקום בהמשך שנת 2020.\n\nסוויפט הכריזה על Folklore בהפתעה ברשתות המדיה החברתיות שלה, שש עשרה שעות לפני ההשקה הרשמית שלו. האלבום הופץ אחד עשר חודשים לאחר צאת אלבום האולפן השביעי של סוויפט Lover משנת 2019. כמו כן, הייתה זו הפעם המהירה ביותר שהוציאה אלבום אולפן נוסף. בהמשך, הכריזה על כך שאת הקליפ של הסינגל הראשון מתוך האלבום \"Cardigan\", היא תוציא ב-24 ביולי 2020; יום צאתו של האלבום. במהלך השידור החי של \"Cardigan\" ביוטיוב, חשפה סוויפט כי המילים של השירים באלבום מכילות ביצת פסחא שמאפיינות את חתימות הדגל שלה; \"דבר אחד שעשיתי בכוונה באלבום הזה היה לשים את ביצי הפסחא במילים של השירים, יותר מאשר רק בקליפים שלהם. יצרתי קשתות אופי ונושאים חוזרים שממפים את מי שר על מי... למשל, יש אוסף של שלושה שירים שאני מתייחסת אליהם כאל \"משולש אהבה של מתבגרים\". בשונה מההוצאות של שאר האלבומים שלה, את האלבום הזה לא הוציאה סוויפט עם הודעה מראש, אלא דיווחה על צאתו 16 שעות לפני כן. זאת בטענה ש-\"הבטן שלה נתנה לה את התחושה שהדבר צריך לקרות בהפתעה וכך למעשה היה והוא יצא בהפתעה מוחלטת\". על צאתו דיווחה ברשתות החברתיות השונות. הוא הופץ בכל פלטפורמות המוזיקה הדיגיטליות בחצות 24 ביולי 2020; וזאת בנוסף לצאתם של שמונה תקליטורי ויניל מפוארים עם עטיפות שונות שיצאו והיו זמינים לרכישה באתר האינטרנט שלה. מהדורת הדלוקס שהייתה בהתחלה זמינה בעותקים פיזיים בלבד, הכוללת את רצועת הבונוס \"The Lakes\", הועלתה לפלטפורמות הדיגיטליות ורשתות הזרמות המדיה השונות ב-18 באוגוסט 2020.\n\nהיא הוציאה ארבעה אוספים שמורכבים משישה שירים מתוך Folklore והעלתה אותם לרשתות הסטרימינג. היא הסבירה ש\"השירים ב-Folklore משתלבים בקבוצות שונות ומחולקים לפרקים, בהתבסס על האופן שבו הם משתלבים זה בזה, מבחינת הנושא שלהם\". האוספים: The Escapism Chapter,‏ The Sleepless Nights Chapter,‏ The Saltbox House Chapter ו-The Yeah I Showed Up at Your Party Chapter (ארבעתם מעוצבים באותיות קטנות) פורסמו ב-21 באוגוסט, 24 באוגוסט, 27 באוגוסט וב-21 בספטמבר 2020, בהתאמה.\n\nהאלבום שבר כמה שיאים בשירותי הסטרימינג ברחבי העולם, ביניהם \"האלבום עם הפתיחה הגדולה ביותר בספוטיפיי ב-24 שעות לזמרת\", \"האלבום השני עם הפתיחה הגדולה ביותר בספוטיפיי ב-24 שעות\" ו-\"אלבום הפופ עם הפתיחה הגדולה ביותר באפל מיוזיק\". ספר השיאים של גינס כלל אותו ברשימות השיאים בקטגוריות שצוינו קודם לכן. בארצות הברית נמכר בלמעלה מ-500,000 עותקים בשלושה ימים; הפתיחה הגדולה ביותר לאלבום בשנת 2020. כמו כן, נמכר בעולם בלמעלה מ-1.3 מיליון עותקים במהלך היממה הראשונה לצאתו; אחד מהאלבומים היחידים בהיסטוריה שעשו זאת. בשבוע צאתו נמכר בלמעלה משני מיליון עותקים ברחבי העולם; אחת מעשר הפתיחות הגדולות ביותר בכל הזמנים. האלבום נמכר בלמעלה מ-846,000 עותקים בארצות הברית בשבוע צאתו ובכך כבש את פסגת מצעד הבילבורד 200 והיה לאלבומה השביעי והרצוף של סוויפט שהצליח לעשות זאת, תוך שהפך לאלבום עם הפתיחה הגדולה ביותר במדינה בשנת 2020. כל שש עשרה רצועות האלבום נכנסו למצעד הבילבורד הוט 100, כששלוש מתוכן נכנסו לעשירייה הפותחת; \"Cardigan\" התברג במקום הראשון, בעוד שהפך לשירה השישי שהצליח לעשות זאת. בין היתר, הייתה סוויפט לאמן הראשון בהיסטוריה שנחת במקום הראשון באותו השבוע במצעד הבילבורד הוט 100 ובמצעד הבילבורד 200. בטקס פרסי גראמי ה-63, Folklore והשירים שנכללו בו קיבלו חמש מועמדויות. האלבום עצמו הועמד ל-\"אלבום השנה\" ו-\"אלבום הפופ הווקאלי הטוב ביותר\" ונחשב למועמדות הרביעית שלה בשתי הקטגוריות. הסינגל המוביל, \"Cardigan\", הועמד בקטגוריית \"שיר השנה\" ו-\"ביצוע סולו הפופ הטוב ביותר\" ואילו \"Exile\" הועמד בקטגוריית \"ביצוע הפופ הטוב ביותר של צמד/להקה\". ב-10 בדצמבר 2020, שלושה ימים לפני יום הולדתה ה-31, העלתה סוויפט תשע תמונות לאינסטגרם, שיצרו יחד את עטיפתו של Evermore. מיד לאחר מכן, הודיעה ברשתות החברתיות שלה כי אלבום האולפן התשיעי שלה Evermore, ייצא בחצות. היא פרסמה את רשימת הרצועות שלו וחשפה ששלוש הלהקות בון איבר, חיים ודה נשיונל יתארחו בו. היא הוסיפה שווידאו קליפ נלווה ל-\"Willow\" יופץ בחצות אותו היום גם כן. בעקבות תקנות שעת החירום למאבק בנגיף הקורונה שהופעלו במהלך מגפת הקורונה, כתבה סוויפט: \"כולכם כל כך דאגתם, תמכתם והתחשבתם בי וביום ההולדת שלי ולכן הפעם חשבתי לתת לכם משהו! אני יודעת שתקופת החגים הזו (חג המולד) תהיה בודדה עבור רובנו ואם קיים אי שם מישהו שהמוזיקה עוזרת לו להתמודד עם זה, זה עבורו\". לפני יציאת הקליפ של \"Willow\", היא השוותה את Evermore לסתיו ולחורף, בניגוד ל-Folklore אותו השוותה לאביב ולקיץ.\nב-Evermore, סוויפט השתמשה בסגנון כתיבת השירים בו השתמשה ב-Folklore. (סגנון שתואר ככזה \"שכתוב בגוף שלישי\") בדומה לקודמו, Evermore הוא תוצר של שיתוף פעולה מרחוק ותקשורת וירטואלית. ארון דסנר הפיק את כל רצועות האלבום למעט השיר \"Gold Rush\", שהופק על ידי ג'ק אנטונוף. חלק רב מהאלבום הוקלט במהלך הפקת \"Folklore: The Long Pond Studio Sessions\"; סרט הופעה של סוויפט משנת 2020. Evermore הגיע למקום הראשון באוסטרליה, קנדה, ניו זילנד, בריטניה וארצות הברית. הוא הגיע למקום הראשון בבילבורד 200 והפך את סוויפט לאישה הראשונה בהיסטוריה של ארצות הברית שכבשה עם שמונה אלבומים ברציפות את פסגת המצעד. כל 15 רצועות האלבום נכנסו באותו השבוע לבילבורד הוט 100, תוך שהסינגל המוביל, \"Willow\", הפך לשירה השביעי שכבש את פסגת המצעד. סוויפט הפכה לאמן הראשון בהיסטוריה שדורג לראשונה במקום הראשון באותו השבוע במצעד הבילבורד הוט 100 ובמצעד הבילבורד 200 פעמיים. היא גם שברה את השיא של האמנית המהירה ביותר שכבשה עם שישה אלבומים את פסגת מצעד האלבומים הבריטי. בנוסף, הוא נמכר ביותר ממיליון עותקים בשבוע הראשון לצאתו על פי ריפבליק רקורדס. היא הצטרפה ל-BTS וניקי מינאז' כחלק מהאמנים היחידים שכבשו את פסגת המצעד שלוש פעמים בשנת 2020.\n\nב-12 בפברואר 2021 הוציאה סוויפט מחדש את השיר \"Love Story (Taylor's Version)\", כסינגל המוביל מתוך ההוצאה החוזרת, Fearless (Taylor's Version). בנוסף לכך, פורסם כי ההוצאה המחודשת עצמה, תצא לאור ב-9 באפריל באותה השנה. עוד פורסם, כי שש רצועות חדשות שמעולם לא פורסמו, יכללו בהוצאה הזו. הראשונה מבין הרצועות שיצאו הייתה \"You All Over Me\", בה השתתפה הזמרת-יוצרת האמריקאית מארן מוריס. לבסוף, יצאה ההוצאה החוזרת Fearless (Taylor's Version) אך כמה ימים קודם לכן, יצא הסינגל השיווקי השני מתוכה \"Mr. Perfectly Fine\".\nב-18 ביוני 2021 פרסמה סוויפט כי תוציא ההוצאה החוזרת של אלבום האולפן הרביעי שלה, Red, ב-12 בנובמבר 2021. הרצועה האחרונה מהאלבום, all too well (10 minute version) הפך לשיר הארוך ביותר שמגיע לראש המצעד של בילבורד. סוויפט גם שחררה סרט קצר באותו השם. שתי אלבומי ההקלטות מחדש הגיעו לראש מצעדי האלבומים בשבוע יציאתם.\nב-17 בספטמבר 2021 פרסמה סוויפט סרטון לרשת החברתית טיקטוק ובו חלק מההקלטה מחדש של השיר \"Wildest Dreams\", במטרה לקדמו טרם יציאתו לאור. לאחר כשעתיים מצאת הסרטון הועלה השיר המלא לשירותי הסטרימינג השונים. השיר עתיד להיכלל בהוצאה החוזרת של האלבום, 1989. ב-11 בפברואר 2022 הוציאה ביחד עם אד שירן את הדואט \"The Joker and the Queen\", כחלק מאלבום האולפן החמישי שלו, \"=\". בסמוך ליציאת השיר, הופץ עבורו וידאו קליפ נלווה שהועלה לערוץ היוטיוב הרשמי של שירן.\nב-21 באוקטובר 2022 הוציאה סוויפט את אלבום האולפן העשירי שלה, Midnights. עוד לפני שעברה יממה מהוצאת האלבום הוא הפך לאלבום המושמע בספוטיפיי ביום הוצאתו וכך גם הסינגל המוביל \"Anti-Hero\". שבוע לאחר יציאת האלבום הודיעה בילבורד כי סוויפט הפכה לאמן הראשון בהיסטוריה שאכלס את כל העשירייה הראשונה במצעד השבועי בארצות הברית.\nבפברואר 2023 פרסם מגזין פורבס כי סוויפט מדורגת במקום התשיעי, והיא גם האישה במקום הגבוה ביותר ברשימת \"אנשי הבידור המרוויחים ביותר\" לשנת 2022 עם הכנסות של כ-92 מיליון דולר.\n\nבמרץ 2023, יצאה סוויפט לסיבוב ההופעות השישי שלה: The Eras Tour. זהו סיבוב הופעות רטרוספקטיבי המכסה את כל אלבומי האולפן שלה. אמצעי התקשורת סיקרו בהרחבה את ההשפעה התרבותית והכלכלית של סיבוב ההופעות, ובארצות הברית הוא שבר את השיא של מספר הכרטיסים הרב ביותר שנמכרו ביום. אתר \"טיקטמאסטר\" זכה לביקורת ציבורית ופוליטית על שטיפל לא נכון במכירת הכרטיסים לסיבוב ההופעות. סיבוב ההופעות הפך למכניס ביותר בהיסטוריה, והכניס למעלה ממיליארד דולר. סרט ההופעה שלו, שיצא לאקרנים ב-13 באוקטובר 2023, הכניס למעלה מ-250 מיליון דולר, הפך למרוויח ביותר, והיה מועמד לפרס גלובוס הזהב על הישגי קולנוע וקופה. פרסומי המוזיקה של סוויפט, סיבובי ההופעות והפעילויות הקשורות אליו הגיעו לשיאם בשיא חסר תקדים של פופולריות לאחר מגפת הקורונה. אתר חדשות אמריקאי ציין שב-2023, נכנסה סוויפט ל\"סטרטוספירה חדשה של הצלחה עולמית בקריירה\".\nבאותה השנה החלה לצאת עם שחקן הפוטבול טרוויס קלסי. בינואר 2024, הופצו תמונות פורנוגרפיות מזויפות של סוויפט שנוצרו בעזרת בינה מלאכותית. הן פורסמו ב-X (לשעבר טוויטר) ולאחר מכן הופצו לרשתות חברתיות אחרות, מה שעורר סערה. בטקס פרסי גראמי ה-66, הכריזה סוויפט על אלבום האולפן האחד-עשר שלה, The Tortured Poets Department, שיצא לאור ב-19 באפריל 2024.\n\nבמהלך קידום אלבום הבכורה שלה הופיעה סוויפט כפרזנטורית של חברת הביגוד l.e.i. וכפנים של קמפיין המוזיקה הניידת של חברת הסלולר האמריקאית ורייזון ויירלס. בתקופת Fearless היא השיקה קו עיצוב אופנה קייצית עבור l.e.i. בוולמארט ועיצבה כרטיסי ברכה עבור חברת כרטיסי הברכה הגדולים בעולם, אמריקן גריטינגס. בנוסף, סוויפט שימשה כדוברת של קבוצת הוקי הקרח נאשוויל פרדטורס ושל ו-Cyber-shot, מותג המצלמות הדיגיטליות של סוני. בתקופת Speak Now סוויפט הוציאה לאור מהדורה מיוחדת של האלבום דרך רשת החנויות טארגט. סוויפט שימשה כפרזנטורית של CoverGirl והשיקה שני בשמים בחסות מותג הטיפוח אליזבת ארדן, Wonderstruck ו-Wonderstruck Enchanted. במהלך קידום אלבומה הרביעי, Red, הציעה סוויפט גרסה בלעדית של האלבום דרך טארגט, רשת הפיצריות האמריקאית פאפא ג'ונס פיצה ורשת בתי המרקחת הגדולה ביותר בארצות הברית וולגרינס. בתקופה זו הפכה סוויפט לפרזנטורית של דיאט קוקה-קולה ושל נעלי הסניקרס של Keds, השיקה בושם שלישי בשם Taylor בחסות אליזבת ארדן והמשיכה בשותפות העסקית שלה עם סוני ואמריקן גריטינגס. בנוסף, הייתה סוויפט שותפה עם מספר חברות מסחריות במהלך סיבוב ההופעות \"The Red Tour\"; אייר אסיה וקוואנטס היו חברות התעופה הרשמיות של החלק האסייתי והאוסטרלי בהתאמה, ומותג הגלידה קורנטו היה נותן החסות לחלק האסייתי של סיבוב ההופעות. את אלבומה החמישי, 1989, קידמה סוויפט בתיאום עם רשת המסעדות סאבווי, Keds, טארגט ודיאט קוקה-קולה. עם צאת האלבום סוויפט השיקה בושם רביעי בשם Incredible Things בחסות אליזבת ארדן. תאגיד קומקאסט היה נותן החסות למועדים האמריקאים של סיבוב ההופעות \"The 1989 World Tour\". במזרח אסיה המשיכה סוויפט את השותפות עם קורנטו, החלה לשתף פעולה עם טויוטה והשיקה קו הלבשה בסין.\n\nסוויפט ערכה את הופעת הבכורה שלה ב-2009 בפרק של \"CSI\", שבו גילמה נערה מרדנית. הניו יורק טיימס ציין כי אופייה של הדמות אפשר לסוויפט להיות \"קצת שובבה, ואמינה כל כך\". ברולינג סטון הרגישו שסוויפט \"עושה עבודה טובה עם התסריט\". מאוחר יותר באותה השנה, סוויפט אירחה והופיעה כאורחת מוזיקלית בפרק של \"סאטרדיי נייט לייב\". באנטרטיינמנט ויקלי תיארו אותה כ\"מארחת הטובה ביותר של העונה, נכון לאותה העת\", וציין כי סוויפט \"הייתה תמיד מוכנה לאתגר, נראתה שכיף לה, וסייעה לשאר השחקנים להביא את הפאנץ'\".\nהופעת הבכורה של סוויפט בסרט באורך מלא הייתה בקומדיה \"יום האהבה\" (2010), שבה גילמה את חברתו המטורללת של ספורטאי תלמיד תיכון, הופעה עליה זכתה בפרס בחירת הנוער בקטגוריית פריצת השנה של שחקנית בלוס אנג'לס טיימס הרגישו שלביצועיה יש \"פוטנציאל קומי רציני\", ואילו בסן פרנסיסקו כרוניקל מצאו אותה \"מצחיקה מאוד\". בטיים ציינו כי סוויפט שיחקה \"בצורה מקסימה\". עם זאת, בווראייטי מצאו אותה \"לא מכוונת לגמרי... היא צריכה למצוא במאי מיומן שיתעל את האנרגיה השופעת שלה\". במגזין סלאנט תיארו את ביצועיה \"בלתי ניתנים לצפייה\". בשנת 2012 דיבבה סוויפט את אודרי בסרט האנימציה \"הלורקס\". בשנת 2013 כיכבה בהופעת אורח קצרה בסיטקום \"הבחורה החדשה\". בשנת 2014 היה לה תפקיד משני בסרט \"המעניק\". ב-2019 השתתפה סוויפט בעיבוד הקולנועי של המחזמר המצליח \"קאטס\". היא הקליטה שניים משירי הפסקול Cats: Highlights from the Motion Picture Soundtrack. בשנת 2022 שיחקה סוויפט במותחן הקומי התקופתי של דייוויד או. ראסל \"אמסטרדם\" בתפקיד אליזבת' מיקינס, בתו של ביל (אד בגלי הבן).\n\nאחד מהזיכרונות המוזיקליים המוקדמים של סוויפט הוא האזנה לסבתה מצד אמה, זמרת האופרה מרג'ורי פיינלי. מאוחר יותר חשפו אותה הוריה לאמנים ג'יימס טיילור, סיימון וגרפונקל ודף לפרד. סוויפט התוודעה למוזיקת הקאנטרי על ידי זמרות הקאנטרי הגדולות של שנות ה-90 – שאניה טוויין, פיית' היל ודיקסי צ'יקס. לשאניה טוויין, הן ככותבת שירים והן כמבצעת, נודעה ההשפעה המוזיקלית הגדולה ביותר על סוויפט. פיית' היל הייתה המודל לחיקוי בילדותה של סוויפט. סוויפט העריצה את הגישה המתריסה של דיקסי צ'יקס, והשיר \"Cowboy Take Me Away\" של הלהקה היה השיר הראשון שלמדה לנגן על גיטרה. לאחר מכן החלה סוויפט לחקור את המוזיקה של כוכבי קאנטרי מבוגרים יותר, כולל פטסי קליין, לורטה לין, תמי ויינט ודולי פרטון. השפעות אחרות מהזרם המרכזי של הקאנטרי כוללות בין השאר את מירנדה למברט, גארת' ברוקס, קני צ'סני, מרטינה מק'ברייד, ליאן ריימס, טים מקגרו ובראד פייזלי.\nסוויפט הושפעה מאמנים רבים מחוץ לז'אנר הקאנטרי, כגון הנסון, בריטני ספירס ופול אאוט בוי, ומזמרות-יוצרות עכשוויות, כגון אינגריד מייקלסון, פינק, אלאניס מוריסט, אשלי סימפסון, קלי קלרקסון, ואבריל לאבין. היא שאבה השראה גם מאמנים ותיקים יותר – בין השאר מסטיבי ניקס ומטום פטי. היא הושפעה גם מזמרות פופ-רוק מבוגרות יותר כמו פאט בנאטר, מליסה אתרידג', שרה מקלכלן, שון קולווין ולינדה רונסטאדט.\nסוויפט רואה בפול מקרטני, ברוס ספרינגסטין, אמילו האריס, קריס קריסטופרסון וקארלי סימון מודלים לחיקוי בקריירה שלה.\n\nבשני האלבומים הראשונים, התייחסו שיריה של סוויפט לחיי הנעורים. בשל כך היא הושוותה לאמנים בולטים אחרים ששיריהם התייחסו לנעוריהם, כגון בריאן וילסון וג'ניס איאן. באלבומה השני, Fearless, חקרה סוויפט את הניתוק שהרגישה בין האהבה מהאגדות לאהבה במציאות. האלבומים הבאים התייחסו למערכות יחסים בוגרות יותר. בנוסף לרומנטיקה ולאהבה, שיריה של סוויפט דנו ביחסי הורים-ילדים (\"The Best Day\", ‏\"Never Grow Up\", ‏\"Ronan\"), בחברויות (\"Fifteen\", ‏\"Breathe\", ‏\"22\", ‏\"Bad Blood\"), בניכור (\"The Outside\", ‏\"A Place In This World\", ‏\"Tied Together with a Smile\", ‏\"Mean\", ‏\"Shake It Off\"), בהתמודדות עם הפפראצי (\"The Lucky One\", ‏\"I Know Places\") ובשאיפות קרייריסטיות (\"Change\", ‏\"Long Live\"). באחת הביקורות נאמר כי מה שמגדיר את סוויפט ככותבת שירים הוא המודעות שלה לרגעים בני החלוף, הנחישות שלה לתפוס אותם והיישום של מה שלמדה באותם רגעים בהווה (ולפעמים גם בעתיד).\nמבחינה מבני שיריה, זכתה סוויפט לביקורות חיוביות על שליטתה באמנות הכתיבה בפופ ועל כשרונה בבניית ארכיטקטורת בית-פזמון-גשר. היא ספגה ביקורת על כך שהשתמשה באותם דימויים שוב ושוב בשירי האלבום השני, אך ביקורות על האלבומים הבאים שיבחו אותה על בחינת מוטיבים ליריים חדשים. באמריקן סונגרייטר, מגזין העוסק בכתיבת שירים, נאמר כי כתיבת השירים של סוויפט מאופיינת במחושבות של בחירת המילים ובנייה מלודית מכוונת \"כמעט ללא חריזה עצלנית או מנגינה חסרת מטרה\".\n\nסוויפט משתמשת בפרטים מחייה האישיים בעבודתה. כשהאזינה לשירים בצעירותה, ביררה אם יש קשר בין השיר לדברים שעברו על האמן. היא התאכזבה לגלות שזה לא תמיד כך והחליטה שהכתיבה שלה תהיה מדויקת וכנה יותר. היא מספרת על חוויותיה מנקודת מבטה, בניסיון לתקן את שגיאות העבר, מבלי לנקוב בשמות האנשים עליהם מדבר השיר. לא כל שיריה הם אוטוביוגרפיים וחלקם מבוססים על תצפיות. בהערות אלבומיה ניתן למצוא רמזים על זהותו של נושא השיר. בשיריה, סוויפט לעיתים קרובות מתייחסת להתאהבויות אנונימיות במהלך שנותיה בתיכון, ובשנים שלאחר תחילת הקריירה שלה – בידוענים. השיר \"Dear John\", מהאלבום Speak Now כלל ביקורת של סוויפט על מושא אהבתה, על כך שהוא מנצל את אהבתה לרעה. ג'ון מאייר שיצאה איתו, והנושא המשוער של השיר, אמר שהשיר משפיל אותו וטען שזהו ניצול לרעה של הכישרון שלה. מספר מבקרי מוזיקה התנגדו לניסיון לחפש את משמעות השיר כיוון שזה מסיט את תשומת הלב מהכישרון של סוויפט. סוויפט עצמה ומבקרים אחרים אף טענו כי הביקורת התקשורתית על החלטתה להשתמש בפרטים אישיים בשיריה היא סקסיסטית, הואיל והיא לא מכוונת אל גברים בני גילה שעושים אותו דבר.\n\nהמוזיקה של סוויפט מכילה אלמנטים של קאנטרי, פופ ופופ רוק. סוויפט הגדירה את עצמה כאמנית קאנטרי, אך רוב הקריירה שלה סווגה כקאנטרי פופ עד שהאלבום 1989 השלים את המעבר שלה לפופ. למרות זאת סוויפט מתכוונת להקליט אלבומי מוזיקת קאנטרי בעתיד.\n\nה\"רולינג סטון\" טוען כי \"היא אולי מנוגנת בתחנות קאנטרי, אבל היא אחת מכוכבי הרוק האמיתיים שיש לנו כרגע\". \"הניו יורק טיימס\" מציין כי \"אין הרבה במוזיקה של סוויפט שמסמן קאנטרי – כמה פריטות על בנג'ו, זוג מגפי הבוקרים על במה, גיטרה מסנוורת – אבל יש משהו בהגשה שובת הלב והפגיעה שייחודי לנאשוויל\". \"הניו יורקר\" מאמין שהיא \"חלק ממסורת הקאנטרי פופ של נאשוויל רק משום שהיא כותבת שירים סיפוריים בבהירות מלודית ובצורה דרמטית – הסחורה המרכזית בנאשוויל\". \"הגרדיאן\" אמר כי סוויפט \"מייצרת מלודיות ביעילות חסרת רחמים של מפעל פופ סקנדינבי\".\nקולה של סוויפט מתואר \"מתוק, אך רך\". בהקלטות אולפן \"לוס אנג'לס טיימס\" זיהה את המחוות הקוליות של סוויפט כ\"השורה שמחליקה כמו אנחת רווחה או כמו גבה מורמת, ונותנות ללהיטים שלה תחושה של אינטימיות קלה\". ה\"רולינג סטון\", בביקורת על Speak Now, אמר: \"קולה של סוויפט לא מושפע מספיק כדי להסוות לאיזה מופת היא הפכה כזמרת; היא מנמיכה את קולה עד לתוצאה הסופית של נערה ביישנית שמנסה לדבר בקשיחות\". בביקורת אחרת על Speak Now ציין ה\"ווילג' ווייס\" כי הניסוח שלה היה בעבר \"תפל ומבולבל, אבל זה השתנה. היא עדיין יכולה להישמע מאולצת ודקה, בצורה שיכולה לשגע אנשים מסוימים; אבל היא למדה איך לגרום למילים להישמע כמו שהיא מתכוונת שתישמענה\".\nבהופעות חיות, סוויפט, לפי ה\"הוליווד ריפורטר\", \"עושה כמיטב יכולתה, אבל בהחלט אין לה היכולות של כריסטינה אגילרה או קארי אנדרווד\". קולה בהופעות חיות תואר כ\"שטוח ודק\". עם זאת, סוויפט זכתה לשבחים על סירובה לתקן את גובה הצליל (הפיץ') בעזרת אוטו-טיון. בריאיון ל\"ניו יורקר\", אפיינה סוויפט את עצמה ככותבת שירים בעיקר והסבירה שהקול שלה הוא רק דרך להעביר את המילים הלאה. סקוט בורצ'טה מ\"ביג משין רקורדס\" הודה שסוויפט היא \"לא הזמרת הטכנית הטובה ביותר\", אך תיאר אותה כ\"מתקשרת הטובה ביותר שיש לנו\". הנוכחות הקולית שלה היא משהו שמעסיק אותה והיא המשיכה לעבוד עליה גם לאחר הפריצה שלה. עם זאת, סוויפט אמרה שהיא מרגישה לחוצה בהופעות חיות רק אם היא לא בטוחה מה הקהל חושב עליה, כמו בהופעות בטקסי פרסים. Midnights זכה לשבחים על השירה הניואנסית שלה. היא דורגה במקום ה-102 במהדורה המחודשת לשנת 2022 ברשימת \"200 הזמרים הגדולים בכל הזמנים\" שערך מגזין הרולינג סטון.\n\nסוויפט פופולרית מאוד בארצות הברית – מחקר שנערך בשנת 2012 מצא כי לסוויפט יש מודעות ציבורית של 90 אחוזים ופופולריות של 80 אחוזים. היא תוארה פעמים רבות כ\"אהובת אמריקה\" וכ\"מודל לחיקוי\". סוויפט אמרה כי היא רואה בכך אחריות אישית שלה להיות מודעת להשפעה שלה על מעריצים צעירים. עיתונאי רולינג סטון שראיין את סוויפט בשנת 2009 העיר על גינוניה המנומסים: \"אם אלה הפנים המשוחקות של סוויפט, הן חייבות להיות מקועקעות כי הן לא יורדות\". בשנת 2012, רולינג סטון ציין את \"קבלת הפנים החמה והנינוחה... לא קשה לדמיין אותה רצה לנשיאות ביום מן הימים\". בהוליווד ריפורטר התייחסו אליה כאל \"איש של אנשים הטוב ביותר מאז ביל קלינטון\". ישנה התייחסות תקשורתית רחבה לתגובות המופתעות של סוויפט כשהיא זוכה בטקסי פרסים.\nבמהלך התקופה שסביב יציאתו לאור של 1989, המשיכה סוויפט לפתח את שימושה במדיה החברתית כדי ליצור קשר עם הקהל שלה. בנוסף להשתתפותם של 100 מעריצים בצילומים לווידאו קליפ של \"Shake It Off\", שלחה סוויפט בדואר או נתנה באופן אישי מתנות לחג המולד למבחר מעריצים. בנוסף, המשיכה לסייע ולייעץ למעריצים באופן אישי באמצעות חשבון הטאמבלר שלה, בתחילת שנת 2015.\nבשנים הראשונות של הקריירה שלה, מראה ההיכר של סוויפט היה מורכב משמלות קיציות וממגפי בוקרים. באירועים רשמיים נודעה סוויפט בשמלות חרוזים נוצצות ובתסרוקת מתולתלת טבעית, אך מאז 2012 היא מחליקה את שערה. פרנסואז ארדי, ג'יין בירקין, בריז'יט בארדו ואודרי הפבורן היוו השראה לסגנון שלה. סוויפט הוכרזה אייקון סטייל אמריקאי על ידי ווג בשנת 2011. בשנת 2014 נבחרה על ידי המגזין פיפל למתלבשת הטובה ביותר. בשנת 2015 הוכרזה אשת השנה בטקס פרסי הסטייל של Elle. במאי 2015 דירג אותה המגזין מקסים במקום הראשון ברשימת 100 הנשים הלוהטות ביותר בעולם. נכון לינואר 2021, סוויפט היא האדם הנעקב ביותר ברשתות החברתיות, עם סך של למעלה מ-324.5 מיליון עוקבים (למעלה מ-228 מיליון עוקבים באינסטגרם, 88.5 מיליון בטוויטר ו-76 מיליון בפייסבוק).\n\nהעקרונות האמנותיים של סוויפט התפתחו בהדרגה במהלך הקריירה שלה. במאמר דעה שכתבה עבור וול סטריט ג'ורנל ביולי 2014 הביעה אופטימיות בכל הקשור לתעשיית המוזיקה, תוך שימת דגש על החשיבות המתמשכת של אלבומים ועל הערך ההולך וגדל של מדיה חברתית, והשוותה את מערכת היחסים בין המוזיקאי למעריציו למערכת יחסים אינטימית. לדבריה, הצלחתם של אלבומי אולפן באורך מלא – בניגוד לסינגלים, אותם ניתן לבחור ולקנות בצורה נפרדת בחנויות המוזיקה באינטרנט – ימשיכו להיות מבוססים על מידת ההשקעה של האמן ביצירתו ולהוות את הדרך המרכזית לצריכת מוזיקה. היא גם קראה לאמנים להכיר בשוויים האמיתי והביעה תקווה שהם לא יזלזלו בעצמם או ימעיטו בערכה של האמנות שלהם. כדי להתגבר על סביבת השוק המאתגרת יותר ויותר עבור מוזיקאים, בשל מכירות המוזיקה ההולכות ונחלשות מאז תחילת שנות האלפיים, הדגישה סוויפט את חשיבותה של המדיה החברתית – בה נכחה כבר בתחילת דרכה, ברשת החברתית מייספייס – את החשיבות של אלמנט ההפתעה ואת הצורך בכך שהאמנים ימצאו דרכים חדשניות לרגש את הקהל שלהם. לטענתה, האפיקים היצירתיים שאמן יכול לחקור הם בלתי מוגבלים ולכן משתלם לו לצאת מאזור הנוחות שלו.\n\nבנובמבר 2014 הסירה סוויפט את כל קטלוג המוזיקה שלה משירות הזרמת המדיה ספוטיפיי, במחאה על גובה התמלוגים המשולמים לאמנים ובשל סירוב השירות לאפשר את השמעת המוזיקה שלה למשתמשים בתשלום בלבד. כבר ב-2012 סירבה לכלול בתחילה את אלבומה Red בשירותי הסטרימינג ודחתה זאת במספר חודשים. ספוטיפיי פתחו מיד בקמפיין במדיה החברתית כדי לשכנע את סוויפט לחזור. בהודעה באתר האינטרנט של שירות הסטרימינג נאמר כי 16 מיליון מתוך מעל 40 מיליון משתמשים ניגנו את המוזיקה שלה בחודש שלפני הסרת הקטלוג. סוויפט ובורצ'טה אמרו לתקשורת כי מטרת הפעולה שלהם עם ספוטיפיי הייתה להשפיע באופן רחב יותר. ביוני 2015, לאחר ההכרזה על אפל מיוזיק, הודיעה סוויפט כי תסרב לכלול את אלבומה 1989 בשירות הזרמת המוזיקה. במכתב גלוי לחברת אפל הסבירה סוויפט כי הסיבה לסירובה היא שלושת החודשים בהם ניתן השירות ללא תשלום, חודשים בהם אפל לא תשלם לכותבים, למפיקים או לאמנים על השמעת יצירותיהם בשירות, צעד שלדעתה יפגע בעיקר באמנים צעירים. אמנים רבים הביעו תמיכה בדבריה של סוויפט. כבר למחרת יום פרסום המכתב הודיעה אפל כי היא הפכה את ההחלטה וכי תשלם לאמנים גם בשלושת החודשים החינמיים.\nפעולות נוספות שנקטה סוויפט כדי להגן על עסקיה, כגון רישום חלק מהמילים לשיריה כסימן מסחרי, זכו להתעניינות תקשורתית.\n\nעבודתה של סוויפט זכתה לשבחים מאמנים ותיקים רבים כגון: ניל יאנג, ג'יימס טיילור, אלביס קוסטלו, ג'ודי קולינס, קריס קריסטופרסון, סטיבי ניקס, סטיבן טיילר, ג'ון בון ג'ובי, דולי פרטון, מליסה אתרידג' ומדונה.\nסוויפט זכתה לשבחים על שיריה גם מאמנים בני דורה כגון: ג'ון מאייר, דרייק, טיגן ושרה, גריימס, קשה, קייטי פרי, קלי קלרקסון, ליידי גאגא, ריאן אדמס, קתלין האנה, שירלי מנסון, לינה דנהאם אריק צ'רץ', ואלי גולדינג.\nבמהלך הקריירה שלה זכתה סוויפט בלמעלה מ-365 פרסים, בהם אחד עשר פרסי גראמי, שלושים וארבעה פרסי המוזיקה האמריקאית, ארבעה עשר פרסי בחירת הקהל, עשרים ושישה פרסי בחירת הנוער, שנים-עשר פרסי איגוד מוזיקת הקאנטרי, שמונה פרסי האקדמיה למוזיקת קאנטרי, אחד עשר פרסי הווידאו קליפים של MTV, עשרים ושלושה פרסי המוזיקה של בילבורד, פרס המוזיקה הבריטית ופרס אמי.בשנת 2007 זכתה בפרס כותב השירים ואמן השנה של אגודת כותבי השירים של נאשוויל והייתה האמן הצעיר ביותר אי פעם שזכה בפרס. היא זכתה בפרס שש פעמים נוספות: ב-2009, ב-2010, ב-2011, ב-2012, ב-2013 וב-2015. בשנת 2010 היא נכנסה להיכל התהילה של כותבי השירים. בשנת 2013 הפכה סוויפט לאדם השני (ולאישה הראשונה) שקיבל את פרס הפסגה מטעם איגוד מוזיקת הקאנטרי, פרס הניתן עבור רמות ייחודיות של הצלחה במוזיקת הקאנטרי. היא הייתה מועמדת פעמיים לפרס גלובוס הזהב. בדצמבר 2011 העניקה לה תזמורת נאשוויל את פרס הרמוני עבור הישגיה במוזיקה על פני ז'אנרים רבים. בשנים 2011 ו-2014 הוכרזה אשת השנה של בילבורד ובכך הפכה לראשונה שזכתה בתואר פעמיים. בשנת 2014 הייתה הראשונה שקיבלה את פרס דיק קלארק למצוינות במוזיקה, בטקס פרסי המוזיקה האמריקאית.\nבטקס פרסי גראמי ה-63, זכתה סוויפט בקטגוריית \"אלבום השנה\" עבור אלבומה השמיני Folklore, ובכך הפכה לאמנית הראשונה שזוכה בפרס זה 3 פעמים. סוויפט היא אחת מהאמנים המצליחים ביותר בעולם. היא מכרה מעל 145 מיליון אלבומים ו-160 מיליון הורדות דיגיטליות של סינגלים ברחבי העולם, דבר שהפך אותה לאחד מחמשת האמנים הנמכרים ביותר של סינגלים דיגיטליים ברחבי העולם, לפי IFPI. סוויפט היא האמן הנמכר ביותר של סינגלים דיגיטליים בארצות הברית, ונכון לאוקטובר 2016 היא מחזיקה במכירות של 98.5 מיליון סינגלים דיגיטליים. ההצלחה של סוויפט במכירות אלבומיה יוצאת דופן על רקע מכירות המוזיקה ההולכות ומתמעטות מאז תחילת העשור הראשון של המאה ה-21. נכון לשנת 2012, סוויפט היא האמן עם מכירות האלבומים הגבוהות ביותר בארצות הברית מאז תחילת שנות האלפיים. שישה מאלבומיה נמכרו ביותר ממיליון עותקים בשבוע הראשון לצאתם, ואלבומיה היו בין שלושת האלבומים הנמכרים ביותר בארצות הברית חמש פעמים, מתוכן פעמיים במקום הראשון. היא האמנית עם מספר השירים הגבוה ביותר שנכנסו למצעד הבילבורד הוט 100, מאז תחילת הקריירה שלה ב-2006. במצעד שנערך על ידי בילבורד בשנת 2015 דורגה סוויפט במקום השמיני במצעד האמנים המצליחים ביותר בכל הזמנים במצעד האלבומים בילבורד 200, במקום ה-34 במצעד האמנים המצליחים ביותר בכל הזמנים במצעד הפזמונים בילבורד הוט 100, ובמקום ה-18 במצעד אמני הקאנטרי הגדולים ביותר של העידן המודרני.\nהשפעתה באה לידי ביטוי במספר תחומים. ג'ניס איאן אמרה כי סוויפט \"שינתה את פני המוזיקה, כתיבת השירים ונגינה בגיטרה אצל בנות... יש אותנטיות שם\". סטיבי ניקס טענה כי סוויפט כותבת \"שירים שגורמים לכל שגורמים לעולם כולו לשיר, כמו ניל דיימונד או אלטון ג'ון... זמרות יוצרות כמו טיילור סוויפט הולכות להציל את תעשיית המוזיקה\". הבילבורד ציין כי סוויפט השפיעה על מוזיקת הקאנטרי במספר דרכים, בין השאר בכך שלאור הצלחתה אמני קאנטרי אימצו את המדיה החברתית, וחברות התקליטים החלו לחפש אמנים שיוצרים את המוזיקה שלהם בעצמם ופחות חששו מהחתמת אמנים צעירים. סוויפט היוותה השראה למספר אמנים, בהם אד שירן, אלי גולדינג, לוסי הייל וסלינה גומז.\nסוויפט מחזיקה בשיא ההופעות בראש מצעד ארטיסט 100 של מגזין בילבורד, עם 50 שבועות בהם הייתה במקום הראשון. על עבודתה והישגיה כ\"אחת האמניות הפוריות והמהוללות ביותר בדורה\", קיבלה סוויפט תואר דוקטור לשם כבוד לאמנויות יפות, מאוניברסיטת ניו יורק ב-18 במאי 2022.\n\nמאמציה הפילנתרופיים של סוויפט הוכרו על ידי פרסי Do Something, קרן Giving Back ושירותי ההצלה של טנסי. בשנים 2012–2015 הייתה סוויפט הידוען התורם ביותר. בשנת 2012, מישל אובמה העניקה לסוויפט את פרס העזרה הגדולה בשל \"מסירותה לעזרה לאחרים\" ועל כך שהיא מהווה \"השראה לאחרים באמצעות פעולה\". כמו כן באותה שנה, קרי קנדי ממרכז רוברט פ. קנדי לצדק ולזכויות אדם העניקה לסוויפט את פרס גל התקווה ואמרה כי \"טיילור היא דוגמה לאישה שאנחנו רוצים שבנותינו תהיינה\".\nסוויפט תומכת בחינוך לאמנות. בשנת 2010 תרמה סוויפט 75,000 דולר לתיכון הנדרסונוויל, התיכון בו למדה, כדי לעזור לשפץ את מערכות הסאונד והתאורה של אולם בית הספר. בשנת 2012 תרמה 4 מיליון דולר לבנייתו של מרכז חינוך חדש בהיכל התהילה ומוזיאון הקאנטרי בנאשוויל. הבניין נפתח בשנת 2013, ואיפשר תוכניות וסדנאות חדשות לבני נוער ולקשישים. בשנת 2013 תרמה 100,000 דולר לתזמורת נאשוויל ובשנת 2015 תרמה 50,000 דולר לתזמורת סיאטל.\nסוויפט מקדמת אוריינות בקרב ילדים. בשנת 2009 תרמה 250,000 דולר לבתי ספר שונים ברחבי ארצות הברית שבהם למדה או שהייתה קשורה אליהם, עבור קניית ספרים, מימון תוכניות חינוכיות ותשלום שכר המורים. בשנת 2011 תרמה 6,000 ספרים לספרייה הציבורית של רדינג, פנסילבניה. בשנת 2012 תרמה 14,000 ספרים לספרייה הציבורית של נאשוויל, טנסי, וחלקם חולקו לילדים ממשפחות בעלות הכנסה נמוכה, למעונות ולגני ילדים. בשנת 2014 תרמה את כל ההכנסות משירה \"Welcome to New York\" לבתי ספר ציבוריים בניו יורק. ב-2015 תרמה לבתי ספר אלה גם 25,000 ספרי לימוד דרך Scholastic Possible Fund Aim.\nלאורך כל הקריירה שלה תרמה סוויפט כסף כדי לסייע לקורבנות של אסונות טבע. בשנת 2008 תרמה את ההכנסות ממכירות המרצ'נדייז שלה בפסטיבל מוזיקת הקאנטרי לקרן הסיוע לנפגעי אסונות של הצלב האדום. מאוחר יותר באותה שנה תרמה 100,000 דולר לצלב האדום כדי לסייע לקורבנות השיטפון באיווה של 2008. בשנת 2010, בעקבות רעידת האדמה בהאיטי, השתתפה בתוכנית \"תקווה להאיטי\"; היא הופיעה בתוכנית וענתה על שיחות טלפון מצופים שביקשו לתרום כסף. היא אף הקליטה שיר לאלבום ההופעה Hope for Haiti Now, שרווחיו נועדו לשיקום המדינה. סוויפט תרמה 500,000 דולר לשיקום הקורבנות של השיטפונות בטנסי, במאי 2010. מאוחר יותר באותה שנה תרמה 100,000 דולר כדי לסייע בשיקום גן משחקים בטנסי שנפגע ממי שיטפונות. בשנת 2011 ניצלה את החזרה הגנרלית האחרונה של \"Speak Now World Tour\" בצפון אמריקה להופעה למען נפגעי סופות טורנדו בארצות הברית. במהלך ההופעה גייסה יותר מ-750,000 דולר למען מטרה זו.\nסוויפט תומכת במספר ארגוני הצדקה המספקים שירותים לילדים חולים. בשנת 2008 תרמה טנדר לאיסוף ילדים חולים משדה התעופה למחנה Victory Junction Gang, מחנה לילדים החולים במחלות כרוניות או מחלות קשות. בשנת 2009 תרמה 20,000 דולר לילדים הלוקים במחלות קשות, במסגרת התוכנית של ערוץ BBC, ‏Children In Need. בשנת 2011 תרמה 25,000 דולר לבית החולים למחקר סנט ג'וד שבטנסי. בשנת 2012 השתתפה בתוכנית Stand Up to Cancer וביצעה בה את \"Ronan\", שיר שכתבה לזכרו של ילד בן ארבע שנפטר מנוירובלסטומה. השיר הפך לזמין להורדה דיגיטלית, וכל ההכנסות נתרמו לארגוני צדקה המסייעים לחולי סרטן. בשנת 2014 תרמה 100,000 דולר לקרן V לחקר הסרטן ו-50,000 דולר לבית החולים לילדים של פילדלפיה. סוויפט פגשה מעריצים חולים רבים באמצעות קרן Make-A-Wish וכן ביקרה מעריצים באופן פרטי בבתי חולים רבים ברחבי ארצות הברית.\n\nסוויפט יצאה עם מספר בני זוג מפורסמים בין 2008 ל-2012, בהם ג'ו ג'ונאס, טיילור לאוטנר, ג'ון מאייר, ג'ייק ג'ילנהול, קונור קנדי, בן לשושלת קנדי, והארי סטיילס, חבר ואן דיירקשן.\nג'ונאס ומאייר כתבו שניהם שירים על מערכת היחסים עם סוויפט.\nבשנים 2013–2014 סוויפט בחרה שלא להיכנס למערכת יחסים זוגית, בשל חוסר רצונה להתמודד עם תשומת לב תקשורתית נוספת.\nבמהלך השנים 2015–2016 יצאה סוויפט עם התקליטן והזמר קלווין האריס. בשנת 2016 סוויפט החלה מערכת יחסים עם השחקן הבריטי ג'ו אלווין, ובחרה לשמור את זה בסוד בטענה שהתקשורת \"הרסה\" את מערכות היחסים הקודמות שלה. באפריל 2023 פורסמו דיווחים בתקשורת על כך שהשניים נפרדו.\nמשנת 2023 היא במערכת יחסים עם שחקן הפוטבול טרוויס קלסי.\n\nבמשך 12 השנים הראשונות לקריירה שלה, סירבה סוויפט להתייחס לנושאים פוליטיים משום שלדעתה אין זה תפקידה להשפיע על דרך הצבעתם של אנשים. במהלך מסע הבחירות לנשיאות ארצות הברית 2008 תמכה סוויפט בקמפיין \"Every Woman Counts\", שמטרתו הייתה לעודד שילוב נשים בפוליטיקה, והייתה אחת מכוכבי קאנטרי רבים שהקליטו תשדיר שירות עבור הקמפיין לעידוד ההצבעה \"Vote (For Your) Country\". למרות סירובה להתייחס לנושאים פוליטיים, בעקבות השבעתו של ברק אובמה אמרה סוויפט לרולינג סטון שהיא תמכה בנשיא. היא אף תיארה את מישל אובמה כמודל לחיקוי.\nמחקר שערכה פייסבוק, מצא שסוויפט פופולרית בארצות הברית במידה שווה בקרב הדמוקרטים ובקרב הרפובליקנים.\nסוויפט החלה להגדיר את עצמה כפמיניסטית לאחר שלדבריה למדה על פמיניזם מחברתה לינה דנהאם.\nלפני בחירות האמצע בארצות הברית ב-2018, \"בעקבות כמה אירועים בחיי ובעולם בשנתיים האחרונות\", פרסמה סוויפט פוסט באינסטגרם בו תמכה לראשונה במועמדים לכהונה לבית הנבחרים ולסנאט, והכריזה על תמיכתה בשני מועמדים דמוקרטיים: בחבר הקונגרס ג'ים קופר לבחירה מחדש בבית הנבחרים ובמושל טנסי לשעבר ביל ברדסן בבחירות לסנאט. היא דיברה נגד יריבתו של ברדן, הרפובליקנית מרשה בלקברן, בשל הצבעתה של בלקברן נגד חוקים למען נשים. היא הביעה את תמיכתה בזכויות להט\"ב ובשוויון ללא הבדלי גזע ומין, וגינתה את הגזענות הממסדית. סוויפט קראה לעוקביה ללמוד על המועמדים במדינתם על מנת להצביע לאלה שמייצגים אותם בצורה הטובה ביותר, להירשם להצבעה בבחירות ולהצביע בהן. בעקבות הפוסט, חל זינוק חד בהרשמה של אזרחים להצבעה בבחירות לפי Vote.org‏.\n\n ערכים מורחבים – דיסקוגרפיית האלבומים של טיילור סוויפט, דיסקוגרפיית הסינגלים של טיילור סוויפט\n\n ערך מורחב – הופעות חיות של טיילור סוויפט\n\n2009–2010: Fearless Tour\n2011–2012: Speak Now World Tour\n2013–2014: The Red Tour\n2015: The 1989 World Tour\n2018: Reputation Stadium Tour\n2021: Lover Fest\n2024–2023: The Eras Tour\n\n ערך מורחב – וידאוגרפיה של טיילור סוויפט\n\n2010: \"יום האהבה\"\n2012: \"הלורקס\" (דיבוב)\n2014: \"המעניק\"\n2019: \"קאטס\"\n2020: \"מיס אמריקנה\"\n2020: Folklore: The Long Pond Studio Sessions\n2022: \"אמסטרדם\"\n\n2009: CSI (פרק אחד)\n2009, 2011, 2015: \"סאטרדיי נייט לייב\" (ארבעה פרקים)\n2013: \"הבחורה החדשה\" (פרק אחד)\n\n2011: וונדרסטראק\n2012: וונדרסטראק אנצ'נטד\n2013: טיילור\n2014: טיילור מאת טיילור סוויפט מייד אוף סטארלייט\n2014: אינקרדיבל טינגס\n\n ערך מורחב – פרסים ומועמדויות של טיילור סוויפט\n\n אתר האינטרנט הרשמי של טיילור סוויפט (באנגלית)\n טיילור סוויפט, ברשת החברתית פייסבוק\n טיילור סוויפט, ברשת החברתית אקס (טוויטר)\n טיילור סוויפט, ברשת החברתית אינסטגרם\n טיילור סוויפט, ברשת החברתית טיקטוק\n טיילור סוויפט, ברשת החברתית VK\n טיילור סוויפט, סרטונים בערוץ היוטיוב\n טיילור סוויפט, ברשת החברתית Goodreads\n טיילור סוויפט, במסד הנתונים הקולנועיים IMDb (באנגלית)\nטיילור סוויפט, באתר \"אידיבי\", מאגר הידע העברי לקולנוע ישראלי ועולמי\n טיילור סוויפט, באתר AllMovie (באנגלית)\n טיילור סוויפט, באתר Rotten Tomatoes (באנגלית)\nטיילור סוויפט, באתר Metacritic (באנגלית)\n טיילור סוויפט, במסד הנתונים הקולנועיים KinoPoisk (ברוסית)\n טיילור סוויפט, באתר אייטונס  (באנגלית)\n טיילור סוויפט, באתר ספוטיפיי\n טיילור סוויפט, באתר סאונדקלאוד (באנגלית)\n טיילור סוויפט, באתר Last.fm (באנגלית)\n טיילור סוויפט, באתר AllMusic (באנגלית)\n טיילור סוויפט, באתר MusicBrainz (באנגלית)\n טיילור סוויפט, באתר דיזר\n טיילור סוויפט, באתר Yandex.Music (ברוסית)\n טיילור סוויפט, באתר Discogs (באנגלית)\n טיילור סוויפט, באתר Songkick (באנגלית)\nטיילור סוויפט, באתר Genius\nטיילור סוויפט, באתר SecondHandSongs\n טיילור סוויפט, באתר בילבורד (באנגלית)\n טיילור סוויפט, באתר טיידל (באנגלית)\n טיילור סוויפט, באתר אמזון מיוזיק\nטיילור סוויפט, באתר אנציקלופדיה בריטניקה (באנגלית)\nערוץ ה-Vevo הרשמי של טיילור סוויפט ב-YouTube, עם כל הווידאו-קליפים\nאיתמר זהר, עכבר העיר אונליין, טיילור סוויפט חוזרת לעקוץ את קניה ווסט, באתר הארץ, 27 באוקטובר 2010\nרונית דומקה, כך מצליחה זמרת בת 22 להרוויח 57 מיליון דולר בלי סמים, אלכוהול או שערוריות, באתר TheMarker‏, 3 באוגוסט 2012\nאלכס מקפירסון, הגרדיאן, טיילור סוויפט רומנטית כתמיד, באתר הארץ, 24 באוקטובר 2012\nליהי אלבז, ליטל מיס פרפקט: טיילור סוויפט מצליחה גם בלי להתפשט, באתר Xnet‏, 13 בנובמבר 2012\nעמי פרידמן, סוכרת נערים: טיילור סוויפט, הזמרת הכי תמה ונקיה שצמחה אי פעם בארה\"ב, באתר nrg‏, 9 בדצמבר 2012\nסגול 59, עכבר העיר אונליין, למה טיילור סוויפט מפוספסת בישראל?, באתר הארץ, 13 בדצמבר 2013\nדנה קסלר, ‏נערת פופ: המהפך הדרמטי של טיילור סוויפט, באתר מעריב השבוע, 23 באוקטובר 2014\nגל אוחובסקי, ‏צהובה עולה, באתר ‏מאקו‏, 30 באוקטובר 2014\nטלי שמיר, טיילור סוויפט: חידה מוזיקלית, באתר כלכליסט, 27 בנובמבר 2014\n רונית דומקה, זמרת, אשת עסקים ומושיעה של תעשייה שלמה, באתר TheMarker‏, 25 בדצמבר 2014\n דפנה ארד, טיילור סוויפט .VS קניה ווסט: אמריקה הלבנה נגד אמריקה השחורה, באתר הארץ, 11 באוגוסט 2016\n טיילור סוויפט בארכיון הסרטונים של AP\n לורה סנייפס, הגרדיאן, טיילור סוויפט מספרת איך הפכה מבובת פופ שתקנית ומוכשרת לפמיניסטית להוטה, באתר הארץ, 26 בפברואר 2020\nנדב אפל, המרד הנורמלי של טיילור סוויפט, באתר הזמן הזה, מאי 2024",
    "pageid": 665861
  },
  {
    "title": "טיפאני טראמפ",
    "extract": "טיפאני אריאנה טראמפ (בשם מלא באנגלית: Tiffany Ariana Trump; נולדה ב-13 באוקטובר 1993) היא בתו הרביעית של נשיא ארצות הברית ה-45, דונלד טראמפ, בתו היחידה מאשתו השנייה מרלה מייפלס.",
    "pageid": 1474452
  },
  {
    "title": "טמילים",
    "extract": "טמילים (Tamil או Tamils או Tamilians בטמילית: தமிழர்) הם עם אסייתי שמקורו בדרום הודו ובצפון מזרח סרי לנקה. הטמילים מונים כ-75 מיליון איש, מהם למעלה מ-60 מיליון בהודו, 3 מיליון בסרי לנקה, וכמיליון במלזיה.\nכ-87% מן הטמילים מחזיקים בדת ההינדואיסטית. כ-5% הם נוצרים (בעיקר קתולים) וכ-6% הם מוסלמים סונים. מיעוט זניח משתייך לדת הג'אינית.\nהטמילים בסרי לנקה מתחלקים לבני האוכלוסייה הטמילית הוותיקה ולצאצאים של עובדים בכפייה במטעי תה שהובאו לאי מטאמיל נאדו במאות ה-19 וה-20 על ידי הבריטים. הגורמים המאחדים את העם הטמילי, שמעולם לא חי תחת שלטון אחד, הם מורשת תרבותית והיסטורית עתיקת יומין, וכן השפה הטמילית. היחסים בין הבריטים לטמילים היו יחסים טובים, והבריטים הכירו במיעוט הטמילי ובנו לו מוסדות חינוך.\nבניגוד למדינת טמיל נאדו, שהיא מדינת לאום לעם הטאמילי, קיימת פזורה נרחבת של בני הלאום, בעיקר בסרי לנקה. \nבשנת 1948 זכתה סרי לנקה לעצמאות מהממלכה המאוחדת והפכה לדמוקרטיה סוציאליסטית. הטמילים הם מיעוט של כ-20% באוכלוסיית המדינה לעומת הרוב (כ-74%) הסינהלי. בראש הממשלה עמד אדם המשתייך לרוב הסינהלי בסרי לנקה. מדיניות הממשלה קיפחה את הטמילים, דבר שבא לידי ביטוי בבחירת השפה הסינהלית לשפה הרשמית במדינה, הגבלת מספר הטמילים בשירות הציבורי ובכניסה לאוניברסיטאות. מדיניות הזאת יצרה ניכור בין המיעוט הטמילי לרוב הסינהלי והובילה למאבק הטמילים בממשלה. מאבק זה היה מאבק להכרה בשפתם ודתם של המיעוט הטמילי.\nבנוסף, מאבקם של המיעוט הטמילי עבר ממאבק למען אוטונומיה במסגרת המדינה תחת השלטון הסינהלי למאבק בדרישה להגדרה עצמית במסגרת מדינה נפרדת. המחלוקות בין המיעוט ההינדי לבין הרוב הסינהלי בנושא זה הובילו בתחילת שנות השמונים למלחמת אזרחים במדינה דמוקרטית זו. במרכז המאבק היה הארגון הטמילי \"טיגריסי השחרור של טאמיל אילם\" שהוקם בשנת 1976. המאבק התאפיין בריבוי התנקשויות פוליטיות ופיגועי התאבדות. ב-17 במאי 2009 הוכנע ארגון הטיגריסים הטמילים על ידי ממשלת סרי לנקה והודיע על הנחת נשקו.\nבמרץ 2010 הודיעה מפלגת הטיגריסים הטמילים כי הסכימה לוותר על עצמאות כללית, ולקבל שלטון עצמאי אזורי בצפון-מזרח המדינה.",
    "pageid": 72202
  },
  {
    "title": "יונה לייבזון",
    "extract": "יוּנה לייבזון (נולדה ב-21 במרץ 1989) היא עיתונאית ישראלית ילידת ליטא הסובייטית, המשמשת ככתבת בארצות הברית של חברת החדשות של קשת 12.",
    "pageid": 1285033
  },
  {
    "title": "יחידה 504",
    "extract": "יחידה 504 (נודעה בעבר גם בשמות \"יחידה 154\", \"מודיעין 10\", \"יחידת הקת\"ם\" ובכינוי \"עוצבת המודיעין האנושי\") היא יחידה באגף המודיעין של צה\"ל, האחראית על הפעלת סוכנים סמויים מחוץ לגבולות מדינת ישראל. זאת, בדומה ליחידות המודיעין האנושי (יומינט) במוסד למודיעין ולתפקידים מיוחדים ובשירות הביטחון הכללי.\nשורשי \"יחידה 504\" בש\"י. היחידה הוקמה ביוני 1948 ונקראה \"מודיעין 10\" (ש.מ. 10). כינוי, המשמש כיום כשם עמותת מודיעין 10 שהוקמה על ידי בוגרי יחידה 504 במטרה לשמר את מורשת היחידה, להנחילה לקציני ולחיילי היחידה בהווה ולחשוף לציבור הרחב את פעילות היחידה בעבר, המותרות בפרסום. מפקדה הראשון היה דוד קרון. בשנת 1957 שונה שמה ל\"יחידה 154\". לאחר מלחמת ששת הימים, בעקבות איחודה עם יחידה 560 שעסקה בחקירת שבויים, שונה שמה ל\"יחידה 7019\" ולאחר מלחמת יום הכיפורים נקראה \"יחידה 504\".",
    "pageid": 76681
  },
  {
    "title": "כריסטופר נולאן",
    "extract": "סר כריסטופר אדוארד נולאן (באנגלית: Christopher Edward Nolan; נולד ב-30 ביולי 1970, בלונדון שבאנגליה) הוא במאי קולנוע בריטי זוכה פרס אוסקר, פרס באפט\"א ופרס גלובוס הזהב. מוכר בעיקר בשל בימוי המותחן הפסיכולוגי \"ממנטו\", מותחן המדע הבדיוני \"התחלה\", יצירת הטרילוגיה המחודשת לסרטי \"באטמן\" ובימוי הסרט זוכה האוסקר \"אופנהיימר\". לעיתים הוא משתף פעולה עם אחיו ג'ונתן נולאן ועם השחקנים כריסטיאן בייל, מייקל קיין, מריון קוטיאר, ג'וזף גורדון-לוויט וקיליאן מרפי ביצירת סרטיו. כריסטופר נולאן הוא המקים של חברת ההפקה \"Syncopy Films\" ביחד עם אשתו, אמה תומאס.\nהסרטים של נולאן עוסקים בעיקר בנושאים פילוסופיים, אתיים ומטאפיזיים, החוקרים את המוסר האנושי, הקונספט של הזמן, וטבעה של הזהות האישית. סרטיו ידועים בנרטיב הלא-ליניארי שלהם, במטא-בדיון, ובדמויות גבריות האובססיביות בנוגע לעבר. נולאן ידוע בכך ששילב אלמנטים של ארט האוס  בסרטים שוברי קופות.",
    "pageid": 186128
  },
  {
    "title": "לימור סון הר-מלך",
    "extract": "לימור סוֹן הר-מלך (נולדה ב-30 ביולי 1979, ו' באב ה'תשל\"ט) היא חברת הכנסת מטעם עוצמה יהודית ויו\"ר הוועדה המיוחדת לעניין הקרן לאזרחי ישראל.",
    "pageid": 2132122
  },
  {
    "title": "מגי טביבי",
    "extract": "מרגרט \"מגי\" טביבי (נולדה ב-3 בינואר 1995, ב' בשבט ה'תשנ\"ה) היא מגישת טלוויזיה ישראלית, מגישת מהדורת החדשות המרכזית של עכשיו 14. התפרסמה לראשונה כשהופיעה בעונה התשיעית של התוכנית \"האח הגדול\" ברשת 13.",
    "pageid": 1940933
  },
  {
    "title": "מדינות לפי שם",
    "extract": "ערך זה מפרט את רשימת המדינות המוכרות, המדינות שאינן מוכרות, ורשימת הטריטוריות שאינן ריבוניות.",
    "pageid": 233513
  },
  {
    "title": "מטוס קרב",
    "extract": "מטוס קרב הוא כלי טיס, בעל כנף קבועה המיועד בעיקר לקרבות אוויר ולהפצצות, כגון: הפצצות טקטיות, הפצצות אסטרטגיות ועוד. \nמטוסי קרב כוללים מטוסי יירוט, מפציצים, מטוסי קרב-הפצצה ומטוסי תקיפה מסוגים שונים לתקיפת מטרות אסטרטגיות ומטרות טקטיות.\nמחירו של מטוס קרב מודרני מגיע לעשרות מיליוני דולרים. הוא נחשב לאחד מכלי הנשק החזקים ביותר והשימושיים ביותר בשדה הקרב בזכות ניידותו ועוצמת האש הגדולה שלו.\nעם זאת, חולשתו היא בחוסר יכולתו לכבוש ולהחזיק תא שטח קרקעי לאורך זמן, בדומה לחיל רגלים וכוחות שריון. המתח בין כח האש לבין יכולת התמרון הקרקעית מייצר תחרות בין חיל האוויר לזרוע היבשה סביב תיעדוף תקציבי הביטחון.",
    "pageid": 3292
  },
  {
    "title": "מירי נבו",
    "extract": "מירי נבו (נולדה ב-22 באוגוסט 1967) היא מנחת טלוויזיה, רדיו וספורט ישראלית, ובעברה מתעמלת וזמרת.",
    "pageid": 223816
  },
  {
    "title": "מנחם מנדל שניאורסון",
    "extract": "רבי מנחם מנדל שניאורסון (כונה הרבי מלוּבָּבִיץ' בראשי תיבות - רמ\"מ, רמ\"ש או רממ\"ש; י\"א בניסן תרס\"ב, 18 באפריל 1902 – ג' בתמוז תשנ\"ד, 12 ביוני 1994) היה האדמו\"ר השביעי והאחרון של חסידות חב\"ד-לובביץ' מ-י' בשבט ה'תשי\"א, 17 בינואר 1951, ועד פטירתו.\nהקים את מפעל השלוחים ובתי חב\"ד במקומות רבים בעולם, והכריז על עשרה מבצעים לעידוד קיום מספר מצוות. שיחותיו ומאמריו נדפסו בספרים רבים בחייו ולאחר פטירתו. הוא נחשב לאחד מהרבנים הבולטים בתקופתו.\nנודע בעיסוקו הרב למען החשת הגאולה. בשנותיו האחרונות ראו בו חסידיו את המשיח, ורבים מהם מאמינים בכך אף לאחר מותו. השאלה אם האמין בכך בעצמו ואם עודד את האמונה בכך שנויה במחלוקת. עסק רבות גם בניסיונות לתיקון הגדרת יהודי בחוק השבות ולמניעת מסירת שטחים.\nבית מדרשו, השוכן במרכז חב\"ד העולמי – 770 ברובע ברוקלין, ואוהל קברו ברובע קווינס שבניו יורק, משמשים מוקדי עלייה לרגל.",
    "pageid": 89541
  },
  {
    "title": "מצרים",
    "extract": "מִצְרַיִם (בימינו – רפובליקת מצרים הערבית; בערבית מצרית: جمهوريّة مصر العربيّة, גֻמְהוּרִיַּת מַצְר אֶלְעַרַבִּיַּה; בערבית: מִצְר; בתרגום לשפות זרות: הרפובליקה הערבית של מצרים) היא המדינה המאוכלסת ביותר מבין מדינות ערב, והמדינה השלישית המאוכלסת ביותר באפריקה (אחרי ניגריה ואתיופיה). היא גם ציוויליזציה עתיקת יומין, אחד המקומות הנחשבים ל\"ערש הציוויליזציה\", ומכונה בערבית \"אם העולם\" (أم الدنيا). שוכנת בפינה הצפון-מזרחית של אפריקה, לחוף הים התיכון בצפון וים סוף במזרח. בצפון-מזרח גובלת בישראל וברצועת עזה, במערב בלוב ובדרום בסודאן. על אף שטחה הגדול, מרוכזת כמעט כל אוכלוסייתה בעמק הנילוס, שנמצא במזרחה. זאת, משום ש־98% משטח מצרים הם מדבר שומם. גם בעמק הנילוס הפורה לא יורדים כמעט גשמים, ומקור המים העיקרי הוא נהר הנילוס, העובר לאורכו. נהר הנילוס יוצר דלתה בחלקו הצפוני, מקום השפך לים התיכון. בדלתה זו מרוכזים השטחים החקלאיים. דתה הרשמית של מצרים היא האסלאם, ושפתה הרשמית של המדינה היא הערבית. קיים ברפובליקת מצרים הערבית גם מיעוט קטן אך משמעותי של נוצרים-קופטים, הנחשבים כצאצאים ישירים של המצרים הקדומים.\nכמעט כל אוכלוסיית מצרים היא מוסלמית ובפרט בני הזרם הסוני, היא מדינה-חברה בארגון לשיתוף פעולה אסלאמי, כשבליגה הערבית מצרים היא חברה-מייסדת.",
    "pageid": 376
  },
  {
    "title": "נבחרת דרום סודאן בכדורסל",
    "extract": "נבחרת דרום סודאן בכדורסל היא נבחרת הכדורסל הלאומית של דרום סודאן. הנבחרת הוקמה במאי 2011 והצטרפה לפיב\"א בשנת 2013. הדירוג הנוכחי של נבחרת דרום סודאן ברשימת הדירוג של פיב\"א לנבחרות גברים, הוא המקום ה-33 בעולם, נכון ל-27 בפברואר 2024, ירידה של 2 מקומות לעומת דירוג קודם.\nהנבחרת שיחקה את משחקה הראשון נגד Ugandan club champions Power והפסידה בתוצאה 86-84.\nהנבחרת העפילה פעם אחת לאליפות אפריקה בכדורסל בשנת 2021 והגיעה לרבע הגמר.\nהנבחרת העפילה לטורניר הגמר של גביע העולם בכדורסל שהתקיים בשנת 2023 וסיימה במקום ה-17. מכיוון שסיימה במקום הגבוה ביותר בטורניר מבין כל הנבחרות האפריקניות, היא העפילה לראשונה בתולדותיה למשחקים האולימפיים שיתקיימו ב2024.",
    "pageid": 1005856
  },
  {
    "title": "נת'ניאל בוזוליץ'",
    "extract": "נתניאל בוזוליץ' (באנגלית: Nathaniel Buzolic; נולד ב-4 באוגוסט 1983) הוא שחקן אוסטרלי, המוכר בעיקר בזכות גילום דמותו של קול מייקלסון בסדרה \"יומני הערפד\" ובסדרת הספין אוף שלה, \"המקוריים\".",
    "pageid": 1967147
  },
  {
    "title": "סולם ריכטר",
    "extract": "סולם ריכטר הוא סולם מדידה לעצמתה (\"מגניטודה\" בלעז) של רעידת אדמה. נהוג לתאר רעידות אדמה לפי סולם ריכטר כאשר פונים לציבור הרחב, אף שכבר אינו בשימוש על ידי סייסמולוגים. סולם זה מתאים למדידת עצמת רעידת אדמה בהיקף מקומי, וכיום משתמשים סייסמולוגים בסולם מגניטודה לפי מומנט, הנחשב מדויק יותר ואינו מוגבל לנתונים מקומיים בלבד.",
    "pageid": 5145
  },
  {
    "title": "עדן גולן",
    "extract": "עדן גולן (נולדה ב-5 באוקטובר 2003) היא זמרת-יוצרת ומפיקה מוזיקלית ישראלית; זוכת העונה העשירית של \"הכוכב הבא לאירוויזיון\" ונציגת ישראל באירוויזיון 2024 עם השיר \"Hurricane\", שהגיע למקום החמישי בתחרות.",
    "pageid": 2302457
  },
  {
    "title": "עובדיה יוסף",
    "extract": "הרב עובדיה יוסף (י\"ב בתשרי ה'תרפ\"א, 23 בספטמבר 1920 – ג' בחשוון ה'תשע\"ד, 7 באוקטובר 2013) היה רב, פוסק ומחבר חרדי-ספרדי, כיהן כרב הראשי הספרדי ('הראשון לציון') בשנים 1973–1983 והיה מנהיגה הרוחני ונשיא מועצת חכמי התורה של מפלגת ש\"ס מאז הקמתה. חתן פרס ישראל לספרות תורנית לשנת ה'תש\"ל (1970). כונה בפי רבים גדול הדור, \"פוסק הדור\" וכן מרן. ממעצבי דרכם הרוחנית של יהודי עדות המזרח במאה ה-20 והדרך החרדית ספרדית.",
    "pageid": 1136785
  },
  {
    "title": "עונת 2024/2025 בליגת האלופות",
    "extract": "עונת 2024/2025 בליגת האלופות של אופ\"א צפויה להיות העונה ה-70 בה מתקיים טורניר הכדורגל שמאורגן על ידי אופ\"א, והעונה ה-33 במתכונת החדשה מאז שונה שם הטורניר מגביע אלופות אירופה למועדונים לליגת האלופות. זו תהיה העונה הראשונה בה יתקיים הפורמט החדש, טורניר בשיטה השווייצרית. \nהזוכה בתואר תשחק נגד זוכת הליגה האירופית בסופר קאפ האירופי, תקבל כרטיס לליגת האלופות בעונת 2025/2026 ותעפיל לגביע העולם למועדונים 2025.\nהגמר ייערך באליאנץ ארנה, מינכן, גרמניה. ב-31 במאי 2025.",
    "pageid": 2251278
  },
  {
    "title": "עוצבת געש",
    "extract": "עוצבת געש (אוגדה 36) היא אוגדה משוריינת סדירה בפיקוד הצפון בצה\"ל. מפקד האוגדה הנוכחי הוא תת-אלוף דדו בר כליפא.",
    "pageid": 118786
  },
  {
    "title": "עוצבת הבזק",
    "extract": "עוצבת הבזק (אוגדה 99) היא אוגדת חי\"ר-אש בפיקוד המרכז. מפקד האוגדה הנוכחי הוא תא\"ל ברק חירם.",
    "pageid": 1848275
  },
  {
    "title": "פיגוע הירי בעין יברוד",
    "extract": "פיגוע הירי בעין יברוד הוא פיגוע טרור פלסטיני שהתרחש באינתיפאדה השנייה ב-19 באוקטובר 2003, בעין יברוד שבהרי בנימין. במהלכו נורו למוות, במהלך פטרול שגרתי בכפר, שלושה חיילי צה\"ל מגדוד דוכיפת וחייל נוסף נפצע קשה. המחבלים ביצעו וידוא הריגה בחיילים ולקחו את נשקיהם.",
    "pageid": 2052017
  },
  {
    "title": "פין",
    "extract": "פין הוא איבר המין הזכרי. הפין משמש להטלת שתן ולקיום יחסי מין.\nבעת ההשתנה, השתן עובר משלפוחית השתן דרך השופכה שבמרכז הפין וזורם החוצה.\nלקראת קיום יחסי מין הגופים שבפין מתמלאים בדם והוא מתקשה כאשר מתעורר אצל הגבר גירוי מיני. מצב זה נקרא \"זקפה\". בעת קיום יחסי מין הטרוסקסואליים (עם אישה), הגבר מחדיר את הפין לתוך נרתיק האישה. עם הגעתו לפורקן מיני, נפלטים מהפין תאי זרע לתוך נרתיק האישה, באמצעות נוזל הזרע. הגופים המתמלאים דם בעת זקפה הם שני גופים הנמצאים בחלקו העליון של הפין והסמוכים זה לזה, והחלק הספוגי שבמרכזו, מסביב לשופכה. החלק הספוגי מתרחב לקראת קצה הפין ויוצר את העטרה (בסלנג: \"כיפה\"), המכוסה בעורלה.\nגודל (אורך והיקף) הפין משתנה מגבר לגבר, אבל כל עוד הוא בתחומי הנורמה, אין הגודל משפיע בהכרח על התפקוד המיני. אורך הפין במצב רפוי הוא 9.16 ס\"מ בממוצע, ובעת זקפה 13.12 ס\"מ. היקפו במצב רפוי הוא 9.31 ס\"מ, ובעת זקפה 11.66 ס\"מ. הפין כמעט ולא גדל מהלידה ועד תחילת גיל ההתבגרות (גיל 12 לערך).\nבתרבויות שונות נהוגה מילה, שהיא כריתת העורלה העוטפת את ראש הפין. יש הנוהגים כן כמסורת דתית (כמו יהודים) או מתוך מניע תרבותי או בריאותי-מניעתי (כמו בארצות הברית), ויש העושים זאת מטעמי אסתטיקה והיגיינה.\nהמילים \"פין\" או \"איבר\" משמשות בטקסטים פורמליים כגון ספרי ביולוגיה, אך בלשון הדיבור נפוצות מילות הסלנג \"זַיִן\" או \"בולבול\", ובעבר גם \"זרג\".",
    "pageid": 566638
  },
  {
    "title": "צבי יחזקאלי",
    "extract": "צבי (צביקה) יחזקאלי (נולד בט\"ו באב ה'תש\"ל, 17 באוגוסט 1970) הוא עיתונאי ישראלי, פרשן לענייני ערבים ומגיש תוכנית בחדשות I24, עד ליוני 2024 שימש כראש הדסק לענייני ערבים של \"חדשות 13\".\n\nיחזקאלי נולד בירושלים, להורים שעלו לישראל מעיראק. הוא הבן הבכור ויש לו עוד שתי אחיות צעירות ממנו. אביו היה בעל חברה למכוניות גרירה, ואימו עבדה במשרד החברה. את שירותו הצבאי עשה ביחידת מורן.\nלאחר שחרורו מצה\"ל, עבד כמאבטח שב\"כ במשך שבע שנים בשגרירויות ישראל בחו\"ל ובטיסות ובמקביל, למד בבית הספר לתקשורת ועיתונאות \"כותרת\" באוניברסיטת תל אביב. הוא החל להתעניין באסלאם אחרי שצפה ביצחק רבין לוחץ את ידו של יאסר ערפאת (במהלך החתימה על הסכמי אוסלו ב-13 בספטמבר 1993) והחליט שהוא רוצה להבין את הסיפור של העולם הערבי.\nבמהלך לימודיו ב\"כותרת\", יצא צה\"ל מן הערים הפלסטיניות ביהודה ושומרון ולכן נאסר על החיילים ששירתו בגלי צה\"ל להיכנס אליהן. אחד המורים של יחזקאלי הודיע לו שבגלי צה\"ל מחפשים אזרח שימלא את תפקיד הכתב לענייני השטחים, והוא התקבל לתפקיד. בנוסף, עבד בערוץ הראשון של הטלוויזיה, שם הכין כתבות מגזין ל\"יומן\".\nבמסגרת עבודתו בשב\"כ, היה בין מאבטחיו של שמעון פרס לאחר רצח רבין למשך שלושה חודשים. עם סיום עבודתו בשב\"כ ותחילת העבודה בגל\"צ, החל ללמוד באוניברסיטה העברית בירושלים, במסגרת משולבת בין החוגים לתקשורת ולימודי המזרח התיכון. אז למד לראשונה את השפה הערבית. בהמשך, סיים יחזקאלי תואר שני בחוג למזרח התיכון.\nב-1997, לקראת סיום התואר הראשון, עבר לחצי שנה בחברון, ומשם עבר לג'נין, כדי להבין טוב יותר את השפה והתרבות הערבית.\nבשנת 2002, כאשר הוקם ערוץ 10, הצטרף ל\"חדשות 10\" כראש הדסק לענייני ערבים. במסגרת התוכנית \"לונדון את קירשנבאום\" ששודרה בערוץ, הגיש יחזקאלי פינה על \"העולם הערבי\", שבה הוא הביא סיפורים מהמזרח התיכון וארצות ערב בפרט. סגנון סיקורו את העולם הערבי שונה מזה של פרשנים ותיקים יותר. בקיץ 2007 הושעה יחזקאלי למספר חודשים מ\"חדשות 10\" לאחר שהציע את מועמדותו להחליף את גדי סוקניק בחדשות ערוץ 2. בנובמבר 2007 חזר לשדר ב\"חדשות 10\".\nבין השנים 2009–2010 הגיש בערוץ 10 את התוכנית \"חבר לנפש\" יחד עם הרב ארז משה דורון. בשנים 2012–2013 הגיש בגלי צה\"ל מדי יום ראשון את \"ציפורי לילה שקופות\", מסע אל הנפש בהתבוננות יהודית מקורית, יחד עם גידי דבוש, מוזיקאי ומטפל בנפש.\nבשנת 2014 החל להגיש את תוכנית הראיונות \"נקודה טובה\" העוסקת ביהדות ורוחניות בערוץ 20.\nאחרי מות אהוביה סנדק, \"נער גבעות\" שנהרג בהתנגשות רכב משטרה ברכבו בדצמבר 2020, החל יחזקאלי לפרסם, מדי שבוע, סרטון בנושא התנ\"ך כחלק מ\"מיזם רוח דוד\".\nבראשית שנת 2021 הקים יחזקאלי את עמותת \"עוצרים את הג'יהאד העולמי\" עם גלעד אך, מנכ\"ל עמותת \"עד כאן\". שתי העמותות אף חולקות את אותם משרדים, ויחזקאלי שיתף פעולה עם \"עד כאן\" ופרסם חומרים שאסף הארגון בסדרת הכתבות \"פאודה גרסת המציאות\" ששודרו בחדשות 13 מבלי שציין את הקשר שלו לארגון. בעקבות הביקורת שנמתחה עליו פורסמה תגובת חדשות 13 ולפיה לא היה נדרש גילוי נאות.\nספג ביקורת אחרי שעודד רצח עם כשטען שצה\"ל היה צריך לרצוח 100 אלף עזתים כנקמה אחרי מתקפת הפתע על ישראל (2023)\nבאפריל 2024 פורסם שיחזקאלי החליט לפרוש מרשת 13 ולהצטרף לערוץ החדשות i24NEWS כפרשן הבכיר של הערוץ ומגיש תוכנית מרכזית. בריאיון שנתן נימק את החלטתו בין השאר כי \"זו סביבה שנהייתה פחות נוחה עם השנים, בטח במלחמה. הייתי רוצה להיות במקום שיותר מחזק את החיילים. הגעתי למצב שאני כבר לא מאיר במקום, שאין לי אפקט בכוח שלי ואני צריך לעבור למקום אחר\".\nביולי 2024 הוציא את הספר הביכורים שלו \"אמרתי לכם. זה ג'יהאד\" בו הוא כותב על שלושים שנות סיקור מאוסלו ועד השבעה באוקטובר. וספר הילדים הנקרא \"השקט שלפני המבול\" ומדובר בספר ראשון מתוך סדרת ספרי ילדים על מאורעות ה-7 באוקטובר.\nלצד עיסוקו כעיתונאי, עוסק יחזקאלי גם במתן הרצאות.\n\nבשנת 2012 שודרה בערוץ 10 הסדרה הדוקומנטרית \"אללה אסלאם\", שיצר וביים דוד דרעי. בארבעת פרקי הסדרה, התחזה יחזקאלי למוסלמי המשוטט במדינות אירופה וסיקר את תופעת האסלאמיזציה של אירופה דרך ראיונות של מוסלמים תושבי אותן מדינות. הסדרה הוצגה בפסטיבל הקולנוע ירושלים, שם הוקרנה לראשונה, תחת השם: \"החצר האחורית של אירופה\". הסדרה זכתה לכ-20% רייטינג.\nבשנת 2014, לאור עלייתה של המדינה האסלאמית במזרח התיכון, יצא יחזקאלי למסע עיתונאי נוסף באירופה ובישראל, שהוליד סדרת כתבות בשם \"איום דאעש\", כדי להתחקות אחר גורם המשיכה של הארגון הרצחני המתבטא בהתגייסות של צעירים מוסלמים מאירופה למלחמה לצד המדינה האסלאמית בסוריה ובעיראק.\nיחזקאלי המשיך לסקור את ארגון המדינה האסלאמית: ב-2015 יצא סרטו \"היג'רה\" , ב-2016 יצאה סדרת הכתבות \"דאעש: הדור הבא\" וב-2017 שודרה סדרת הכתבות \"וידויים מדאע\"ש\".\nמ-30 בינואר עד 6 במרץ 2018 שודרה הסדרה \"בזהות בדויה\", בת שישה פרקים, שבה יחזקאלי \"מסתערב\" בדמות של שייח' מוסלמי, ח'אלד אבו סאלם, עם הכינוי אבו חמזה. הוא חודר לתוך ארגוני האחים המוסלמים בצרפת, גרמניה, טורקיה וארצות הברית, על מנת לגלות את מטרתו של האסלאם הקיצוני, שאינו פועל באופן אלים, אלא באמצעות ה\"דעוה\" – קירוב אנשים לא-מוסלמים לאסלאם באמצעים לא אלימים (בעיקרם תעמולה שקרית), כדי להשליט את האסלאם על כל העולם.\n\nבאוקטובר 2022 פרסם ברשת 13 סדרת דוקו-דרמה בשם \"שתולה\" בת חמישה פרקים, החושפת תיעוד אותנטי על המתרחש מאחורי הקלעים של ארגוני זכויות האדם הפועלים ברשות הפלסטינית, ומציגה כיצד נערכת המלחמה התודעתית שלהם נגד ישראל, על ידי שתולה שוודית המתערה בארגונים הפלסטיניים ובהם ארגון הטרור חמאס.\n\nבאפריל 2024 הודיע יחזקאלי על פרישתו מערוץ 13 והצטרפותו לערוץ i24NEWS, שם משמש כפרשן לענייני ערבים ומגיש במוצאי שבת את תכנית \"הערביסטים\" לסיקור העולם הערבי בדגש על המזרח התיכון.\n\nב-28 במרץ 2008 נישא למיטל כהן, שעבדה כפרסומאית עד שחזרה בתשובה. יחד עם מיטל, התקרב יחזקאלי למסורת היהודית ולהגותו של רבי נחמן מברסלב, וחזר בתשובה. הוא מגדיר עצמו כאדם דתי.\nיחזקאלי חזר בתשובה בעקבות מפגשיו הטעונים עם הפלסטינים ובעיקר עם המחבל זכריא זביידי. אחד מביקוריו אצל זביידי בג'נין התרחש לאחר חיסול של סגנו של זביידי. המחבלים החליטו להרוג את העיתונאי הישראלי הראשון שיפגשו בו. יחזקאלי ניצל מרצח לאחר שזביידי ירה לעברו.\nבני הזוג מתגוררים בבת עין שבגוש עציון, ולהם שמונה ילדים.\n\n צבי יחזקאלי, ברשת החברתית פייסבוק\n צבי יחזקאלי, ברשת החברתית אינסטגרם\nצבי יחזקאלי, במיזם \"אישים\" לתיעוד היצירה הישראלית\n צבי יחזקאלי, במסד הנתונים הקולנועיים IMDb (באנגלית)\nצבי יחזקאלי, באתר חדשות 13\n צבי יחזקאלי, ברשת החברתית אינסטגרם\n סרטונים בערוץ של צבי יחזקאלי, באתר יוטיוב\nראיונות\nרותה קופפר, נסראללה ואני, באתר הארץ, 25 ביולי 2006\nהדס בשן, הוא ניצח, באתר ynet, 23 באוגוסט 2006\nניר גונטז', יחזקאלי עובר ערוץ, באתר nrg‏, 17 באוגוסט 2007\nגוני נוי, \"לומד להיות אבא\": בגובה העיניים עם צבי יחזקאלי, באתר nrg‏, 30 בנובמבר 2011\nרבקי גולדפינגר, עם ציצית בלב המסגד, באתר ערוץ 7, 10 באוקטובר 2014\nרחלי מלק בודה, \"למרות שחזרתי בתשובה, אני לא חביב המגזר\", באתר nrg‏, 9 באפריל 2015\nערן סויסה, המפיק שלי אמר לי: זהו, נגמר הסיפור שלנו. ישימו אותנו בכלא הטורקי, ואף אחד לא יוציא אותנו מפה\", באתר ישראל היום, 25 בינואר 2018\n  רז שכניק, \"זכריה זביידי ירה מעל הראש שלי ואמר, 'אמרתי לך לא לבוא לפה'. תהליך החזרה בתשובה שלי התחיל ממנו\", באתר \"ידיעות אחרונות\", 5 במרץ 2018\nדביר עמר, חיוביים לקורונה, באתר ערוץ 7, 20 בספטמבר 2021\nערן סויסה, \"אם נהיה מדינה מכאיבה וקשה כלפי מי שפוגע בה – גם הנגב יתיישר\", באתר ישראל היום, 18 בנובמבר 2021\nביקורות\n סבסטיאן בן־דניאל, בשגרה הפרשנות של יחזקאלי מיותרת. במלחמה היא מסכנת חיים, באתר הארץ, 20 בדצמבר 2023\nסרטונים\n צבי יחזקאלי בסיפור אישי מרתק, סרטון  באתר יוטיוב (אורך: 43:12)\n ♾️ סיפור חוזר – פרק 1 – אורח: צבי יחזקאלי, סרטון בערוץ \"עיתון משפחה\", באתר יוטיוב (אורך: 50:26)",
    "pageid": 67189
  },
  {
    "title": "קאת (צמח)",
    "extract": "קאת נאכלת (שם עממי: גת. שם מדעי: Catha edulis)  הוא צמח ממשפחת הקלסטריים שאזור תפוצתו הטבעי הוא מזרח ודרום-מזרח אפריקה. חקלאים מגדלים את הצמח ומוכרים את עליו בשוק. העלים משמשים ללעיסה, לשם מיצוי החומרים הפעילים בעלים, קאתין  וקאתינון , המשפיעים על מצב הרוח. יצואנית הגת הגדולה ביותר היא אתיופיה.\nבישראל הצמח מוכר יותר בשם גת, בהשפעת הערבית התימנית, שבחלק מהניבים שלה האות קאף נהגית כ-/ɡ/ (כמו גימ\"ל).",
    "pageid": 76596
  },
  {
    "title": "קרב מוצב נחל עוז",
    "extract": "קרב מוצב נחל עוז היה אחד הקרבות הראשונים שהתנהלו ב-7 באוקטובר 2023, עם מספר האבדות הרב ביותר לצה\"ל במתקפת הפתע על ישראל. בקרב נהרגו עשרות חיילים, ובהם תצפיתניות, לוחמי גדוד 77 וגדוד 13 ובנוסף נחטפו שבע תצפיתניות. עשרות מחבלים נהרגו במוצב וסביבותיו. לאחר שעות רבות של לחימה המוצב שוחרר בסיוע כוחות צנחנים, ימ\"מ ודובדבן וטוהר ממחבלים.\nבקרב נלחמו לוחמי גדוד 13 של חטיבת גולני, נהגי קו מיחידה 7643 של החטיבה הצפונית, לוחמי גדוד 77 של חטיבה 7, צוות לוחמות מיחידת רוכב שמיים, צוות לוחמי בלון מיחידה 414, חוליית צלפים של סיירת צנחנים וחוליית צלפים של מהלוט\"ר נגד מחבלים המשתייכים לזרוע הצבאית של חמאס, שפשטו על המוצב.",
    "pageid": 2271829
  },
  {
    "title": "רועי ניק",
    "extract": "רועי ניק (נולד ב-8 ביוני 1992) הוא שחקן ישראלי; זוכה פרס השחקן הראשי הטוב ביותר בטקס פרסי אופיר לשנת 2023.",
    "pageid": 1212586
  },
  {
    "title": "ריצ'רד ניקסון",
    "extract": "ריצ'רד מילהאוס ניקסון (באנגלית: Richard Milhous Nixon‏; 9 בינואר 1913 – 22 באפריל 1994) היה נשיאהּ ה-37 של ארצות הברית, בין השנים 1969–1974. התפטר מתפקידו עקב פרשת ווטרגייט, והיה לנשיא האמריקאי היחיד שעשה כך. קודם לכן כיהן בתפקיד סגן הנשיא, בין השנים 1953–1961, ולפני כן כיהן כחבר בבית הנבחרים של ארצות הברית וכסנאטור מטעם מדינת קליפורניה.\nניקסון היה הנשיא שסיים את מלחמת וייטנאם ב-1973 וגם את גיוס החובה לצבא ארצות הברית. ביקורו ברפובליקה העממית של סין ב-1972 הוביל, בסופו של דבר, לכינון יחסים דיפלומטיים בין שתי המדינות אחרי עשרות שנות נתק ואיבה.\nבתקופת כהונתו השנייה הורה על משלוח רכבת אווירית של ציוד צבאי ותחמושת לשם סיוע לישראל במלחמת יום הכיפורים והוציא את מצרים מחוג ההשפעה הסובייטי.",
    "pageid": 4222
  },
  {
    "title": "תוכנית ההתנתקות",
    "extract": "תוכנית ההתנתקות היתה תכנית ישראלית לפינוי כל ההתנחלויות וכוחות צה\"ל מרצועת עזה לגבולות הקו הירוק ומסירת מרבית השליטה ברצועה לרשות הפלסטינית. בנוסף כללה התכנית פינוי ארבע התנחלויות מבודדות ומוצבי צה\"ל מצפון השומרון. התכנית בוצעה בקיץ 2005, תחת ממשלת ישראל השלושים בראשותו של אריאל שרון.\nתוכנית ההתנתקות הייתה שנויה במחלוקת, ועמדה בניגוד להצהרותיו של שרון טרם היבחרו. לאחר שעלה לשלטון הציג את התכנית ופעל ליישם התוכנית. הוא העמידה למשאל בקרב מתפקדי הליכוד, אשר דחו ברוב גדול את התוכנית, אולם למרות תוצאות המשאל שרון המשיך ביישומה. הוא סירב להצעה להעמיד את התוכנית למשאל עם, אולם סקר שהתפרסם הצביע על תמיכת רוב הציבור בעריכת משאל עם כזה כמו גם על תמיכת רוב הציבור בתוכנית. לאחר מאבק ממושך בממשלה ובכנסת אושר החוק ליישום התוכנית בקריאה שלישית ב-16 בפברואר 2005 ברוב של 59 תומכים מול 40 מתנגדים ו-5 נמנעים. המאבק הפנימי בליכוד סביב התכנית הוביל לפרישת שרון מהמפלגה והקמת קדימה, כאשר בנימין נתניהו, למרות שהצביע בעד התכנית, עומד בראש הליכוד.\nבניגוד להבטחות טרום ביצוע התוכנית ובמהלכה, לקה שיקום מפוני ההתנתקות במחדלים רבים, וועדת החקירה הממלכתית שדנה בסוגיה מתחה ביקורת קשה על מנהלת ההתנתקות והטיפול במפונים.",
    "pageid": 16802
  },
  {
    "title": "אגם רודברג",
    "extract": "אגם רוּדברג-קרוּבִּינר (נולדה ב-8 בפברואר 1986) היא שחקנית, מדבבת ודוגמנית ישראלית. זוכת פרס מסך הזהב (2004) ופרס האקדמיה הישראלית לטלוויזיה (2020).",
    "pageid": 63375
  },
  {
    "title": "אהוד ברק",
    "extract": "אהוד ברק (במקור: ברוֹג; נולד ב־12 בפברואר 1942, כ\"ה בשבט ה'תש\"ב), הוא איש צבא, פוליטיקאי ואיש עסקים ישראלי, שכיהן כראש ממשלת ישראל העשירי (1999–2001). ברק כיהן גם כשר הביטחון (2007–2013), שר החוץ (1995–1996) וכרמטכ\"ל ה־14 של צה\"ל (1991–1995). ברק היה חבר הכנסת מטעם מפלגת העבודה ומפלגת העצמאות.\nבמהלך כהונתו בראשות ממשלת ישראל העשרים ושמונה נסוג צה\"ל מדרום לבנון, פרצה האינתיפאדה השנייה (לאחר כישלון המשא ומתן המדיני עם הרשות הפלסטינית בוועידת קמפ דייוויד ובוועידת טאבה), וישראל ניהלה שיחות שלום עם סוריה בוועידת שפרדסטאון. במהלך כהונתו כשר הביטחון תקף חיל האוויר את הכור הגרעיני בסוריה, והוצאו לפועל מבצע עופרת יצוקה ומבצע עמוד ענן.\nהוא חולק, עם נחמיה כהן, את התואר הלא רשמי \"החייל המעוטר ביותר בצה\"ל\".",
    "pageid": 524
  },
  {
    "title": "אודיה",
    "extract": "אוֹדֶיָּה אזולאי (או בשם הבמה שלה אודיה; נולדה ב-19 באפריל 2001, כ\"ו בניסן ה'תשס\"א) היא זמרת-יוצרת ומלחינה ישראלית.",
    "pageid": 1957120
  },
  {
    "title": "איתמר דרוקמן",
    "extract": "איתמר  דרוקמן (נולד ב־3 באוגוסט 1996) הוא איש תקשורת וניהול ישראלי, מנכ\"ל והעורך הראשי של 103fm (לשעבר \"רדיו ללא הפסקה\").",
    "pageid": 2275123
  },
  {
    "title": "אנגלית",
    "extract": "אנגלית (באנגלית: English) היא שפה ממשפחת השפות הגרמאניות שמקורה באנגליה, והיא אחת השפות המדוברות ביותר בעולם. השפה רכשה לה מעמד דומיננטי והיא השפה המרכזית והרשמית בארצות רבות. אנגלית נלמדת ומובנת יותר מכל שפות העולם, משמשת שפה שנייה ושפה רשמית במדינות רבות, ולרוב מוגדרת כ\"לינגואה פרנקה\" בזכות השפעתה העצומה בתחומים רבים.\nעל־פי הערכות, יש בעולם בין 500 מיליון ל־1.8 מיליארד דוברי אנגלית ברמה כלשהי, בין כשפת אם או כשפה שנייה. מתוכם, בין 300 ל־450 מיליוני בני אדם מדברים אנגלית כשפת אם. אנגלית היא השפה השלטת במדע, באקדמיה, בתקשורת, בעסקים, בתעופה, בים, בדיפלומטיה, בתיירות, בבידור, במחשבים ובאינטרנט.\nהתפשטות השפה והשפעתה גברו בימי הזוהר של האימפריה הבריטית, אך לא פסקו גם בעת שזו דעכה, בין היתר עקב התעצמותה של ארצות הברית מבחינה מדינית, צבאית, כלכלית, מדעית, טכנולוגית ותרבותית.\nזוהי שפה רשמית בממלכה המאוחדת, אירלנד, קנדה, ניו זילנד, מלטה, הודו, פקיסטן, הפיליפינים, סינגפור, ובמספר מדינות באפריקה, באמריקה הלטינית ובאיי אוקיאניה.\nבארצות הברית ובאוסטרליה לא מוגדרת שפה רשמית, אך השפה האנגלית משמשת את ממשלותיהן ואת תושביהן יותר מכל שפה אחרת.",
    "pageid": 908647
  },
  {
    "title": "אסון הר מירון (2021)",
    "extract": "האסון בהילולת רבי שמעון בר יוחאי במירון (מכונה בקיצור: אסון מירון) הוא אסון שהתרחש בליל ל\"ג בעומר, י\"ח באייר ה'תשפ\"א, 30 באפריל 2021, ובו, עקב מעיכה וחנק שנגרמו בתדחוקת קהל, נספו 45 גברים וילדים, ונפצעו 102 בני אדם. זהו האסון האזרחי הגדול ביותר בתולדות מדינת ישראל.\nביוני 2021 הוקמה ועדת חקירה ממלכתית לחקר האסון, שפרסמה את מסקנותיה במרץ 2024.",
    "pageid": 1979662
  },
  {
    "title": "אקס-מן (סדרת סרטים)",
    "extract": "אקס-מן הוא זיכיון קולנועי לעולם משותף של חברת ההפצה פוקס המאה ה-20 המאגד סדרת סרטי גיבורי-על המבוססים על הקומיקס \"אקס-מן\" של חברת ההוצאה לאור מארוול קומיקס.\nעלילתה של סדרת הסרטים מגוללת את סיפורם של המוטאנטים, גזע של בני אדם בעלי מוטציות המעניקות להם כוחות-על ויכולות מיוחדות. המוטאנט נלחמים נגד שלילת זכות קיומם כתוצאה מחריגותם והפחד שהם מעוררים באנשים הרגילים. בסכסוך זה, עומדים שני צדדים — האקס-מן של צ'ארלס אקסבייר, הדוגלים בדו-קיום ונלחמים להגן על אלה שפוחדים מהם ושונאים אותם; ואחוות המוטאנטים של מגנטו, שאינם מאמינים בדו-קיום בין בני אדם \"רגילים\" לבין המוטאנטים ושואפים לעליונות הגזע המוטאנטי ומחרחרים מלחמה. לעיתים, הקבוצות השונות נאלצות לשתף פעולה זו עם זו על מנת למנוע את כיליון העולם או את השמדת המוטאנטים. פרט לכך, סרטי ספין אוף שונים מתמקדים בקורותיהן של דמויות מסוימות בצורה ביוגרפית מבלי להתקשר בהכרח לעלילה המרכזית.\nנכון לנובמבר 2020, הסדרה כוללת שלושה עשר סרטים. לפי האתר \"Box Office Mojo\", הזיכיון הוא השביעי בהכנסותיו ברשימת הזיכיונות שוברי הקופות הגדולים בכל הזמנים.",
    "pageid": 550280
  },
  {
    "title": "באבא סאלי",
    "extract": "הרב ישראל אביחצירא (א' בתשרי ה'תר\"ן, 26 בספטמבר 1889 – ד' בשבט ה'תשמ\"ד, 8 בינואר 1984) היה רב מחוז תאפילאלת, ראש ישיבה, אב בית דין ומקובל מרוקאי-ישראלי, מוכר בכינוי הבאבא סאלי (\"אבא ישראל\", או \"האבא המתפלל\" \"בבא צלי\" - לשון תפילה). נודע בציבור כמחולל ניסים ורבים נהרו אליו לקבלת עצות וברכות.",
    "pageid": 8989
  },
  {
    "title": "בואו לאכול איתי (תוכנית טלוויזיה ישראלית)",
    "extract": "בואו לאכול איתי היא תוכנית מציאות ישראלית המבוססת על הפורמט הבריטי \"Come Dine with Me\" של ערוץ 4 הבריטי. התוכנית עלתה לאוויר ב-6 במאי 2012 בערוץ הראשון, שם שודרה במשך שתי עונות והחל מעונתה השלישית משודרת בכאן 11. פרקי התוכנית מלווים בקריינות קומית של שי אביבי.",
    "pageid": 1602832
  },
  {
    "title": "ביתא ישראל",
    "extract": "ביתא ישראל (בגעז: ቤተ እስራኤል – \"בֵּתֶה אְסרָאֵל\"; תרגום: \"בית ישראל\", כלומר \"קהילת ישראל\") היא קהילה היסטורית יהודית עם קשרים לתרבות ישראל ועדות יהודיות ומכונה גם יהודי אתיופיה. הקהילה התקיימה באזור חבש ההיסטורי, שהיווה חלק מהאימפריה החבשית והאימפריה האתיופית ומחולק בין המדינות האתיופיות אמהרה ותיגראי. ביתא ישראל קיימו מנהגים ופולחן המכונים \"היימנות\", השונים בחלקם מהמנהגים וההלכות של היהדות בימינו.\nבאמצע המאה ה-4 קם מרכז יהודי עצמאי בשם ממלכת הגדעונים שליבו בהרי סימן, כתוצאה מקבלת הנצרות באימפריה החבשית ועל בסיס שטחיו ההיסטוריים של גדעון. שטחי הממלכה ומידת עצמאותה המדינית בצל האימפריה החבשית השתנו במרוצת הדורות, עד שעלה בידי יהודית המלכה להדוף פלישה חבשית לממלכה ולכבוש את עיר הבירה החבשית אקסום. עליית השושלת הסולומונית בשלהי המאה ה-13 הביאה לחידוש העימות המזוין עם צבאות האימפריה האתיופית, עד אשר בתחילת המאה ה-17 סופחה הממלכה לאתיופיה. במהלך תקופת התחייה השתלבו בני ביתא ישראל רבים בממשל ובצבא הקיסרי, אולם רבים אחרים דבקו בכלל ההלכתי של הימנעות ממגע עם גויים (אטאנקון), גם במחיר נידוי חברתי ועוני גובר. תקופת השופטים והזעזועים הקשים שבעקבותיה, הביאו לשחיקה מתמדת בחופש הפולחן של קהילה זו. אלפים מבני הקהילה נספו בניסיון עלייה כושל לארץ ישראל בשנת 1862, ורבבות גוועו בתקופת הזמן הרע (\"כְּפוּ קֵן\") – שבע שנים רצופות של בצורת, מלחמות ומגפות. טרם קבלת העצמאות של אריתראה מממשלת המעבר האתיופית, בשנות ה-80 של המאה ה-20 הגיעה עליית ביתא ישראל להיקפים משמעותיים, ובמסגרתה עלו לישראל רוב יהודי אתיופיה.",
    "pageid": 541776
  },
  {
    "title": "ג'ארד קושנר",
    "extract": "ג'ארד קורי קושנר (באנגלית: Jared Corey Kushner; נולד ב-10 בינואר 1981) הוא איש עסקים יהודי-אמריקאי, אשר שימש כיועץ בכיר לנשיא ארצות הברית דונלד טראמפ.\nקושנר הוא הבעלים העיקרי של חברת הנדל\"ן \"קושנר נכסים\" ושל העיתון \"ניו יורק אובזרוור\". נשוי לאיוונקה טראמפ, בתו של נשיא ארצות הברית, דונלד טראמפ. בבחירות לנשיאות ארצות הברית 2016 התמקד בקמפיין המדיה הדיגיטלית של חותנו.\nלקושנר תפקיד מרכזי ביצירת תוכנית השלום של הנשיא טראמפ. כמו כן הנהיג והוביל את השיחות שהולידו את הסכמי אברהם בין ישראל לאיחוד האמירויות הערביות ובחריין.",
    "pageid": 1428983
  },
  {
    "title": "ג'וני וייסמילר",
    "extract": "ג'וני וייסמילר (באנגלית: Johnny Weissmuller‏; 2 ביוני 1904 – 20 בינואר 1984) היה שחיין ושחקן קולנוע אמריקאי. \nוייסמילר התפרסם בעיקר כשחקן שגילם  בסרטים את דמותו של \"טרזן\", אך הוא היה גם אלוף אולימפי בעל 5 מדליות זהב ושיאן עולם במשחה היוקרתי ביותר ל-100 מטר חופשי. השחיין הראשון ששחה משחה זה מתחת לדקה. מנצח המשחה בשתי אולימפיאדות רצופות (פריז 1924 ואמסטרדם 1928). נחשב לאחד מגדולי השחיינים בכל הזמנים.",
    "pageid": 225947
  },
  {
    "title": "גאליס",
    "extract": "גאליס היא סדרת נעורים ישראלית בבימויו של עודד רז, ששודרה בערוץ הילדים למנויי HOT, החל מ-12 בפברואר 2012 ועד לסיומה ב-17 ביולי 2016 במשך 7 עונות ו-213 פרקים. הסדרה היא ספין אוף לסדרת הטלוויזיה \"החולמים\". העלילה עוסקת במחנה קיץ ששמו \"גאליס\" בו מתרחשות ההרפתקאות של חניכי המחנה. הסדרה זכתה להצלחה רבה בקרב ילדים ובני נוער ישראליים.\nבאוגוסט 2014, יצא לאקרנים הסרט \"גאליס - המסע לאסטרה\" ובאפריל 2016, הסרט \"גאליס - קונקט\", אשר מבוססים שניהם על עלילות הסדרה.\n\"גאליס\" היא זוכת פרס סדרת השנה בטקס נבחרי הילדים בשנים 2012–2016. בעקבות הצלחתה, נמכרה הסדרה לערוץ Planet Kids האיטלקי ודובבה לאיטלקית. הסדרה נמכרה לדיבוב גם לאנגלית ולהינדית.\nהסדרה עברה לשידור בבלעדיות ללקוחות פרטנר TV וסלקום tv בעקבות ירידת ערוץ הילדים מחברת HOT ב-1 בינואר 2018 אך נשארה זמינה ב-VOD של HOT עד ה-30 במאי 2019, וחזרה כחלק מספריית ערוצים חדשה ״FOMO”.\nב-26 בדצמבר 2019 הסדרה עלתה לראשונה ב-yesVOD KIDS.\nנכון לשנת 2020 הסדרה משודרת בשידורים חוזרים בערוץ הילדים שמשודר בשירות הסטרימינג BIGI, בסלקום tv ובפרטנר tv וזמינה לצפייה גם בשירותי ה-VOD של HOT ו-yes.",
    "pageid": 980850
  },
  {
    "title": "גולדה מאיר",
    "extract": "גולדה מאיר (במקור מאירסון; נולדה בשם גולדה מאבוביץ'; 3 במאי 1898, י\"א באייר ה'תרנ\"ח – 8 בדצמבר 1978, ח' בכסלו ה'תשל\"ט) הייתה ראש ממשלת ישראל הרביעית בין 1969 ל-1974. לפני כן כיהנה מאיר כשגרירת ישראל בברית המועצות, כחברת הכנסת, כשרת העבודה ושרת החוץ.\nגולדה מאיר נולדה בקייב, האימפריה הרוסית, ובילדותה היגרה משפחתה לארצות הברית, בה גדלה. בגיל 23 עלתה ארצה יחד עם בעלה, מוריס מאירסון.  תחילה הייתה חלוצת התיישבות בקיבוץ קודם שנעשתה לאשת ציבור. מאיר החלה את דרכה הפוליטית כמזכירת מועצת הפועלות בהסתדרות העובדים, ומטעמה יצאה מספר פעמים לשליחויות באמריקה בסוף שנות ה-20 ובתחילת שנות ה-30 של המאה ה-20. עם השנים התקדמה בתפקידיה בתנועת הפועלים ובתנועה הציונית ופעלה בארץ ישראל ובארצות הברית. ב-1948 מונתה כחברת מועצת העם, והייתה מחותמות מגילת העצמאות.\nמאיר נבחרה לאספה המכוננת, שבהמשך הפכה לכנסת הראשונה, ומונתה לשרת העבודה בממשלת ישראל הראשונה. בתפקידה זה הובילה חקיקה חברתית רחבה. ב-1955 הוצבה כמועמדת מפא\"י לראשות עיריית תל אביב, אך לא נבחרה לתפקיד. ב-1956 מונתה לשרת החוץ ובעקבות זאת עברתה כנהוג אז את שם משפחתה ממאירסון למאיר. היא כיהנה כשרת החוץ במשך עשור, בתקופה שבה פרצה מלחמת סיני. היא פרשה מתפקידה ב-1966, אך עד מהרה חזרה לפעילות פוליטית ומונתה למזכירת מפא\"י. בתור מזכירת מפא״י פעלה רבות למען איחוד מפלגות הפועלים, מטרה שהוגשמה עד מהרה, ומאיר כיהנה כמזכירת מפלגת העבודה.\nעם מותו של לוי אשכול, הוחלט על מינויה ליושבת-ראש מפלגת העבודה (שרצה במשותף עם מפ\"ם במסגרת המערך), ובמרץ 1969 הרכיבה את ממשלת ישראל הארבע עשרה. המערך בהנהגתה זכה ב-56 מושבים בכנסת השביעית, ההישג הגבוה ביותר של רשימה כלשהי בישראל. עם כניסתה לתפקיד הנהיגה את ישראל תוך מלחמת ההתשה. לאחר המלחמה שאפה לקיים  משא ומתן ישיר לשלום קבע  בין ישראל למדינות ערב יתקיים. גישה זאת נדחת על ידי מדינות ערב ובראשן מצרים.[דרוש מקור]\nבמהלך כהונתה כראש הממשלה עמדה מאיר במספר משברים: מחאת הפנתרים השחורים, אליה הגיבה בצורה שנחשבה מנותקת בעיניי חלק ניכר מהציבור; גל הטרור; ומלחמת יום הכיפורים, שבה נפלו מעל אלפיים חללים. ועדת אגרנט, שהוקמה בעקבות הכשל המודיעיני שסבב סביב פריצת מלחמת יום כיפור, פרסמה את מסקנותיה הנוקבות נגד הדרג המבצעי, ושיבחה את התנהגותה של ראש הממשלה גולדה מאיר. ימים בודדים אחרי פרסום דו\"ח הביניים של הוועדה, בעקבות תסיסה ציבורית וחוסר אחדות פנים מפלגתית, החליטה מאיר להתפטר מתפקידה כראש ממשלה.\nבפוליטיקה הישראלית של תקופתה, בלטה מאיר בהיותה אישה. בין היתר היתה האשה הראשונה שכהנה כשרת חוץ בישראל, האישה הראשונה (והיחידה עד כה) שכיהנה בתפקיד כראש ממשלת ישראל, ואחת הנשים הראשונות בעולם שהנהיגו מדינה דמוקרטית. כמו כן, היא אחת משתי הנשים היחידות החתומות על מגילת העצמאות (יחד עם רחל כהן-כגן).",
    "pageid": 515
  },
  {
    "title": "דודו טופז",
    "extract": "דודו טופז (20 בספטמבר 1946 – 20 באוגוסט 2009) היה קומיקאי, שחקן, תסריטאי, סופר ומנחה טלוויזיה ישראלי. חתן פרס כינור דוד. כונה בפי התקשורת הישראלית \"הראשון בבידור\", על שם תוכנית הטלוויזיה שלו, ו\"מלך הרייטינג\", בשל הצלחתו המסחרית הנרחבת כמנחה תוכניות בידור ואירוח פופולריות. התאבד בתא המעצר לאחר שנעצר בחשד שהזמין ביצוע מעשי אלימות שגרמו חבלות לאנשי תקשורת שונים.",
    "pageid": 11096
  },
  {
    "title": "דופמין",
    "extract": "דופמין (באנגלית: DA - Dopamine) הוא תרכובת אורגנית ממשפחות הקטכולאמינים והפנתילאמינים. הוא מתפקד הן כהורמון והן כמוליך עצבי (נוירוטרנסמיטר) וממלא מספר תפקידים חשובים במוח ובגוף.\nהדופמין פועל הן במערכת העצבים המרכזית והן במערכת העצבים ההיקפית והוא אחד החומרים המשתתפים במהלך הסינתזה של אפינפרין ונוראפינפרין.\nלחוסר או עודף של דופמין השפעה גדולה במספר גדול של הפרעות ומחלות, ובתוכן סכיזופרניה, מחלת פרקינסון, דיכאון מז'ורי, הפרעה דו-קוטבית והפרעות קשב. על בסיס ידע זה פותחו תרופות רבות במטרה להתערב בפעילות הדופמין.\n\nהנוסחה הכימית של הדופמין היא (C6H3(OH)2-CH2-CH2-NH2). הדופמין משתייך למשפחת הקטכולאמינים, יחד עם אדרנלין ונוראדרנלין. זוהי קבוצת משנה של קבוצת התרכובות המונואמינים, המכילה גם את הסרוטונין.",
    "pageid": 13398
  },
  {
    "title": "דין מירושניקוב",
    "extract": "דין מירושניקוב (נולד ב-9 באפריל 1988) הוא שחקן טלוויזיה וקולנוע, דוגמן, די ג'יי ואיש עסקים ישראלי, יליד אוקראינה הסובייטית. הועמד לפרס אופיר לשחקן המשנה הטוב ביותר, על תפקידו בסרט הדרמה ״כאילו אין מחר״ משנת 2022.\n\nמירושניקוב נולד בשם דמיטרי (דימה) זקמדלין (באוקראינית: Дмитро Зкамдалін) במיקולאייב שבאוקראינה הסובייטית לאביו, ולאמו סבטלנה. כשהיה בן חמש, הוריו התגרשו, והקשר עם אביו נותק. התחנך כנוצרי, ובגיל תשע עלה לישראל עם אמו בלבד והם התגוררו באשדוד, ליד הורי אמו. מאוחר יותר עברו לרעננה, כדי שדין יוכל לפתח את קריירת הספורט שלו בקפיצת טרמפולינה מקצועית. הוא למד בבית הספר התיכון מור מטרו-ווסט רעננה, ובגיל 12 זכה באליפות ישראל בקפיצת טרמפולינה מקצועית, לקטגוריית גילו. סיפר כי עבר ברית מילה בגיל 10, ושבגיל 13 ביקש גם לחגוג בר מצווה.\nמירושניקוב החל לעבוד בגיל צעיר כדי לעזור למשפחתו ובגיל 16 הצטרף לסוכנות דוגמנות. בהמלצת הסוכן שלו, שינה את שמו לדין מרטין כשם במה ובתעודת הזהות, בין היתר גם כדי להקל על ההיטמעות. בגיל 17 הוזמן לצילומים באודסה שבאוקראינה וניצל את ההזדמנות כדי לחדש את הקשר עם אביו, כך גם גילה שיש לו אח קטן. אחיו מתגורר בלאס וגאס.\nמירושניקוב שירת בשייטת 13 של חיל הים. הוא נפצע במהלך ההשתלטות על המרמרה והוכר כנכה צה\"ל. בעקבות הפציעה הוא נותח ביד שמאל, עבר שלושה חודשים ארוכים של שיקום שכלל לצד פיזיותרפיה גם טיפול נפשי, ואיבד כמעט לחלוטין את הראייה בעינו הימנית. לאחר השיקום חזר ליחידה, השלים את השירות כתומך לחימה והשתחרר לאחר שירות כולל של 5 שנים. בסיום המסלול שלו בצבא הוא שינה את שם משפחתו למירושניקוב, שם המשפחה של אמו.\nעם שחרורו, החל לימודי מנהל עסקים במכללת המרכז הבינתחומי הרצליה, והמשיך לעבוד בעבודות אבטחה. אולם לאחר סמסטר אחד נשר מהלימודים, ומאוחר יותר נרשם ללימודי משחק בסל\"ה - הסטודיו לאמנויות התיאטרון מיסודו של יורם לוינשטיין שגם מהם פרש בטרם עת.\n\nבשנים 2013–2014 שיחק בסדרת הנוער \"השמיניה\", בתור דניס גלר.\nב-2016, שנה לאחר שהחל את לימודי המשחק, הוזמן לאודישן לסדרה \"תאג\"ד\" מבית yes. תחילה הגיע לאודישן כדי לגלם את הדמות הראשית בסדרה – דניאל החוג\"ד, אך לאחר כמה שבועות נקרא לאודישן נוסף לתפקיד אחר, דמות החובש הדתי נועם פולצ'ק, הדמות שגילם לבסוף בסדרה מאז 2016. התפקיד דרש ממנו להפסיק עם לימודי המשחק.\nב-2016 גילם את ציקי בסדרה \"פלאשבק\" ששודרה בערוץ הילדים למנויי HOT. ב-2017 השתתף בסדרה \"פולמון\" של HOT בה גילם את יובל אוסוקין הידוע גם בשם סיימון. לפני כן, השתתף בסדרה \"מתים לרגע\" בתור דודי אלרואי.\nבשנים 2017–2018 מירושניקוב ומי-רן מנקס, עמיתתו לסדרה \"תאג\"ד\", שימשו כפרזנטורים של רשת האופנה הישראלית \"זיפ\".\nבאוגוסט 2017 לוהק מירושניקוב לסדרת הנוער \"כפולה\" לצידם של נועה קירל, עפר שכטר ועומר דרור. העונה הראשונה של הסדרה שודרה ב-2018, בערוץ kidZ ב-HOT וב-yes.\nבסוף 2017 לוהק לתפקיד מרכזי במחזמר \"צבא השמיים\" לצד הילה סעדה, ובבימויו של אורי פסטר.\nבינואר 2018, השתתף בתוכנית הדוקו-ריאליטי \"גולסטאר\" של הוט, כשחקן וכקפטן הנבחרת. מאוחר יותר באותה שנה השתתף במקצה ה-VIP בעונה הראשונה של תוכנית הריאליטי \"נינג'ה ישראל\" בקשת 12, והגיע למקום השישי.\nב-2019 החל לשחק בסדרת הנוער \"התחנה\". בנוסף באותה שנה שיחק בסרט \"לוחם בנשמה\", לצדם של הדס קלדרון וערן איוניר.\nב-2020 השתתף במקצה ה-VIP בעונה השנייה של \"נינג'ה ישראל\", וזכה במקום הראשון ובחופשה בזנזיבר.\nבספטמבר 2020 השתתף שוב בתוכנית הדוקו-ריאליטי \"גולסטאר\", בעונה 8, בתור שחקן הנבחרת.\nבנובמבר 2020 השתתף שוב בתוכנית הריאליטי \"נינג'ה ישראל\", אך נפל למים במכשול השני אחרי דקה ו-8 שניות.\nבינואר 2022 הצטלם לסרטו של יהודה גרובייס \"הסיפור שנשכח\", סרט דרמה-תקופתי שצולם בפולין (לצד רפאל קליינמן, ג'וש שגיא, ישי לפידות, עדי ביטי ועמירן דביר). במרץ יצא לאקרנים הסרט של ערן בן יעקב \"מתחתנת\", בו הוא מככב לצידה של הילה סעדה. בדצמבר יצא לאקרנים הסרט של ניצן גלעדי \"כאילו אין מחר\", על תפקידו בסרט מירושניקוב הועמד לפרס אופיר לשחקן המשנה הטוב ביותר. \nבמאי 2024 שב לשתף פעולה עם יהודה גרובייס, הפעם כשחקן ראשי, בסרטו \"נקמה יהודית 6\", מותחן-פעולה ישראלי, שצולם בגאורגיה וישראל. עוד באותה שנה שיחק בסרט \"מרוסקים: גולסטאר הסרט\".\n\nלכבוד יום ההוקרה לפצועי מערכות ישראל ונפגעי פעולות האיבה 2016 הוא נפגש עם אדיר מילר במסגרת פרויקט \"אתכם, בזכותכם!\" של ארגון נכי צה\"ל.\nבדצמבר 2016 יצא מירושניקוב למסע של חודש בארצות הברית במסגרת מיזם של ארגון נכי צה\"ל שנועד לסייע להסברה הישראלית. בחודש פברואר 2018, נסע לסיבוב הרצאות נוסף ברחבי אוניברסיטאות באמריקה עם הרצאה בשם \"לא-רוסי, אוקראיני!\", כשבהרצאה סיפר על החוויה האישית שלו כעולה חדש בישראל.\nשיחק במחלקת הנוער של הפועל רעננה בכדורגל, ואף שיחק בקבוצה הבוגרת של בני רעננה. לקח חלק גם בנבחרת האמנים של ישראל בכדורגל. ברשותו גם רישיון צניחה.\nביולי 2021, לאחר כשלושה חודשי אירוסין, נישא לבת-זוגו אנני חנין בטקס אזרחי עליו היה אמון המנחה והחזאי דני רופ. מתגוררים בתל אביב.\nשירת במילואים ברצועת עזה במלחמת חרבות ברזל[דרוש מקור].\n\n דין מירושניקוב, ברשת החברתית פייסבוק\n דין מירושניקוב, ברשת החברתית אינסטגרם\nדין מירושניקוב, במיזם \"אישים\" לתיעוד היצירה הישראלית\n דין מירושניקוב, במסד הנתונים הקולנועיים IMDb (באנגלית)\nדין מירושניקוב, באתר \"אידיבי\", מאגר הידע העברי לקולנוע ישראלי ועולמי\nדין מירושניקוב, באתר סוכנות ADD\nחגית גינזבורג, דין מירושניקוב: \"הייתי קרוב למוות. עד לאותו רגע חשבתי שאני באטמן\", באתר Xnet‏, 8 באוגוסט 2019",
    "pageid": 1440293
  },
  {
    "title": "האנטר ביידן",
    "extract": "רוברט האנטר ביידן (באנגלית: Robert Hunter Biden; נולד ב-4 בפברואר 1970) הוא עורך דין, איש עסקים, ויועץ השקעות אמריקאי.\nהאנטר ביידן הוא בנו השני של נשיא ארצות הברית, ג'ו ביידן, ואחד האישים המרכזיים בפרשת טראמפ–אוקראינה.",
    "pageid": 1898391
  },
  {
    "title": "האראלד השלישי, מלך נורווגיה",
    "extract": "האראלד השלישי, מלך נורווגיה (נולד כהאראלד סיגורדסון, בנורדית עתיקה: Haraldr Sigurðarson;‏ 1015 – 25 בספטמבר 1066) כונה גם האראלד הארדרדה (harðráði, מילולית: המלך הקשוח, הקפדן), היה מלך נורווגיה בין השנים 1046–1066, וטען לכתר דנמרק עד לשנת 1064, ולכתר אנגליה קודם מותו. קודם לעלייתו לשלטון, האראלד היה בגלות במשך חמש-עשרה שנים ברוס של קייב ובאימפריה הביזנטית כאיש צבא וכשכיר חרב.\nב-1030, כאשר מלאו לו 15 שנים, לחם האראלד בקרב סטיקלסטד יחד עם אחיו-למחצה, אולף האראלדסון (לימים אולף הקדוש). אולף טען לזכותו על לכס המלכות הנורווגי, שאותו הוא איבד למלך דנמרק, קנוט הגדול, שנתיים קודם לכן. אולף והאראלד הובסו בקרב על ידי נאמניו של קנוט והאראלד אולץ לצאת לגלות ברוס של קייב. לפיכך הוא בילה זמן מה בשירות בצבאו של יארוסלאב הראשון, נסיך קייב, בסופו של דבר הגיע לדרגת קפטן, עד שבשנת 1034 לערך הוא עבר לקונסטנטינופול יחד עם חבריו לנשק.\nבקונסטנטינופול הוא הגיע במהרה להיות מפקד המשמר הוורנגי, והשתתף בקרבות בים התיכון, באסיה הקטנה, בסיציליה וייתכן שגם בארץ ישראל, בבולגריה ובקונסטנטינופול עצמה, שם הוא נעשה מעורב בעימותים שושלתיים. האראלד צבר עושר רב במהלך שהותו באימפריה הביזנטית, אותו הוא העביר למשמרת אצל יארוסלב. בסופו של דבר הוא עזב את האימפריה הביזנטית ב-1042 ושב לרוס של קייב כדי להתכונן לטעון לכתר הנורווגי. כפי שנודע לו, בהיעדרו מנורווגיה הושב הכתר הדני מידיהם של הדנים לידי בנו הבלתי חוקי של אולף, מגנוס הטוב.\nב-1046 איחד האראלד את כוחותיו עם יריבו של מגנוס בדנמרק, הטוען לכתר, סוון השני ויצא ברכיבה אל החוף הדני. מגנוס, שלא חפץ להילחם כנגד דודו, הסכים לחלוק את המלוכה עם האראלד, מאחר שהאראלד הסכים לחלוק עמו את עושרו. השלטון המשותף הסתיים באופן פתאומי בשנה שלאחר מכן כאשר מגנוס מת וכך הפך האראלד להיות השליט היחיד של נורווגיה. בתחום מדיניות הפנים ריסק האראלד את כל ההתנגדות מבית והתווה את אחדותה הטריטוריאלית של נורווגיה תחת ממשל מרכזי. תקופת מלכותו של האראלד הייתה ככל הנראה תקופה של שלום ויציבות והוא מיסד מערכת מטבע, כלכלה יציבה ומערכת סחר חוץ. מתוך רצון להשיב לקדמותה את \"אימפריה הים הצפוני\" של קנוט, תבע האראלד ככל הנראה גם את כס המלכות הדני ובילה כמעט את כל השנים עד ל-1064 ברכיבה לאורך החוף הדני ובלוחמה כנגד בעל בריתו לשעבר, סוון. אף על פי שהמערכות הצבאיות הללו היו מוצלחות, הוא לא הצליח מעולם לכבוש את דנמרק. זמן לא רב לאחר שהוא ויתר על תביעתו לכתר הדני, חידש טוסטיג גודווינסון, רוזן נורת'מבריה שלעבר, אחיו של המלך האנגלי שנבחר זה מכבר, הרולד גודווינסון, את בריתו עם האראלד והזמינו לטעון את זכותו לכתר האנגלי. האראלד נענה לאתגר והגיע לאנגליה בספטמבר 1066, פשט על החוף והביס את הכוחות האנגלים המקומיים בקרב פולפורד, ליד יורק. למרות שבתחילה נחל הצלחות, הובס האראלד ונהרג בהתקפה של כוחותיו של הרולד גודווינסון בקרב גשר סטמפורד.\nהיסטוריונים מודרניים מחשיבים את מותו של האראלד השלישי בקרב גשר סטמפורד, ששם קץ לפלישתו, כקיצה של התקופה הוויקינגית. האראלד נחשב גם כמלך הויקינגי הגדול האחרון, או אף כוויקינגי הגדול האחרון.",
    "pageid": 1125400
  },
  {
    "title": "הבחירות לנשיאות ארצות הברית 2020",
    "extract": "הבחירות לנשיאות ארצות הברית ב-2020 נערכו ביום שלישי, 3 בנובמבר 2020 בחירות אלו היו הבחירות לנשיאות ארצות הברית ה-59 במספר ובהן ניצח ג'ו ביידן לאחר שקיבל 306 אלקטורים, שהבטיחו את בחירתו לנשיא ה-46, ואת בחירתה של קמלה האריס לסגנית הנשיא ה-49 של ארצות הברית. ביידן היה לנשיא הראשון שנבחר על ידי למעלה מ-81 מיליון בוחרים (מספר שיא של בוחרים במועמד אחד), בבחירות שבהן נרשם שיא במספר המצביעים (כ-158 מיליון) ושיא באחוז הצבעה (כ-66%). נוסף לכך, גם המועמד המפסיד דונלד טראמפ, זכה למספר הקולות הגבוה ביותר שקיבל אי פעם נשיא מכהן (למעלה מ-74 מיליון בוחרים).\nשני המועמדים העיקריים במערכת הבחירות היו דונלד טראמפ, הנשיא ה-45 והמכהן מהמפלגה הרפובליקנית וביידן מהמפלגה הדמוקרטית.\nביידן וטראמפ היו המועמדים המבוגרים ביותר בהיסטוריה של ארצות הברית לנשיאות מטעם המפלגות הגדולות. ביידן היה בהשבעתו הנשיא המבוגר ביותר אי-פעם שנכנס לתפקידו וכן הנשיא הקתולי השני, כאשר הראשון היה הנשיא ג'ון פ. קנדי.\nמערכת הבחירות התנהלה בצל מגפת הקורונה שגבתה למעלה מ-200 אלף קורבנות בארצות הברית החל מאביב 2020.\nכתוצאה מהמספר הרב של האנשים שהצביעו בהצבעה מוקדמת ובהצבעה בדואר, במספר מדינות מתנדנדות ספירת הקולות ארכה זמן רב ולכן פרסום התוצאות הסופיות של הבחירות התעכב. כתוצאה מכך, שלא כמקובל, הכריזו רשתות החדשות בארצות הברית על המנצח בבחירות - ג'ו ביידן, רק לאחר 4 ימים, ב-7 בנובמבר.\nלפני, במהלך ואחרי יום הבחירות, טראמפ ורפובליקנים רבים אחרים עסקו בניסיון אגרסיבי וחסר תקדים לערער על הבחירות ולבטל את תוצאותיהן, תוך טענה שקרית להונאת בחירות נרחבת וניסיון להשפיע על תהליך ספירת הקולות במדינות מתנדנדות.. פעולות אלה, תוארו על ידי גורמים רבים כניסיון הפיכה.\nגורמים רשמיים בכל 50 המדינות הצהירו, כי לא נמצאו עדויות להונאות שיטתיות או אי סדרים בספירת הקולות במדינותיהם. סוכנויות פדרליות המפקחות על התנהלות הבחירות ציינו כי היא הייתה מערכת הבחירות \"המאובטחת ביותר בהיסטוריה האמריקאית\".\nטראמפ סירב לקבל את ניצחונו של ביידן ואף הכריז כי הוא המנצח בבחירות, והגיש מספר תביעות נגד האופן בו התנהלו הבחירות במספר מדינות - באריזונה, ג'ורג'יה, מישיגן, נבדה, פנסילבניה, ויסקונסין וטקסס. כמעט כל התביעות נידחו על ידי בתי המשפט או הוסרו על ידי התובעים.\nב-14 בדצמבר בחר חבר האלקטורים בביידן לנשיא ארצות הברית. אולם גם לאחר מכן המשיך טראמפ לטעון בטוויטר שהבחירות זויפו, וקרא לבוחרים הרפובליקנים להפעיל לחץ על נציגיהם בבתי הנבחרים, לפעול לשינוי תוצאת הבחירות. ב-6 וב-7 בינואר 2021 ניהל הקונגרס את ספירת קולות חבר האלקטורים, שהופרעה אך לא סוכלה על ידי הסתערות תומכיו של טראמפ על הקפיטול.\nהנשיא הנבחר וסגנית הנשיא הנבחרת הושבעו לתפקיד ב-20 בינואר 2021.\n\n ערך מורחב – הבחירות לנשיאות ארצות הברית\nסעיף 2 של חוקת ארצות הברית קובע כי מי שרוצה לשמש כנשיא ארצות הברית מחויב להיות אזרח יליד ארצות הברית, בן לפחות 35 ותושב ארצות הברית לפחות 14 שנים. המועמדים לנשיאות מבקשים בדרך כלל את תמיכתה של אחת מהמפלגות בפוליטיקה האמריקאית. המועמד לנשיאות בוחר את סגנו (למעט במפלגה הליברטריאנית, הממנה את מועמדה לתפקיד סגן הנשיא על ידי הצבעה של כמה אנשים ולא על ידי העדפת מועמד המפלגה לנשיאות).\nהבחירות הכלליות בנובמבר הן בחירות עקיפות, שבהן מצביעים הבוחרים בעד רשימת חברים לחבר האלקטורים. אלה יבחרו ישירות את הנשיא וסגנו ב-14 בדצמבר 2020. תוצאת הבחירות נקבעת על פי מספר האלקטורים שבהם זכה כל מועמד. יש סך הכול 538 אלקטורים. הקצאת מספר האלקטורים לכל מדינה היא על פי מספר חברי הקונגרס שלה (חברי בית הנבחרים והסנאט) ונקבעה בהתאם למפקד האוכלוסין של ארצות הברית משנת 2010. בנוסף, לבירה וושינגטון די. סי. יש שלושה אלקטורים, אף על פי שאינה חלק ממדינה (על פי התיקון ה-23 לחוקת ארצות הברית). שיטת הבחירות לאלקטורים ב-48 מתוך 50 המדינות היא של \"הזוכה לוקח הכול\", כלומר המועמד שקיבל את מספר הקולות הגדול במדינה מקבל את כל האלקטורים שלה. רק במדינות נברסקה ומיין האלקטורים מתחלקים על פי מחוזות הבחירה של בית הנבחרים כששני האלקטורים הנוספים הם בשיטת הזוכה לוקח הכול.\n\nמגפת הקורונה היה נושא מרכזי בקמפיין הבחירות, כאשר האופן בו ממשל טראמפ בחר להתנהל במהלך התפרצות המגפה ספג ביקורת קשה. באותה העת טראמפ הפיץ מסרים מעורבים על החשיבות שבחבישת מסכות פנים, והטיח ביקור בביידן ועיתונאים על כך שהם חבשו מסכות פנים, למרות שבהזדמנויות שונות הם גם עודד את השימוש בהן. במהלך הקמפיין, טראמפ ערך אירועים רבים ברחבי ארצות הברית, כולל במוקדי התפרצות של המגפה, בהם הקהל לא חבש מסכות פנים ולא שמר על מרחק זה מזה, בעוד שהיו אף מקרים בהם טראמפ לעג לאלה שחבשו מסכות פנים.\nבמהלך התפרצות המגפה ביידן הביע תמיכה מפורשת בהרחבת המימון הפדרלי, כולל מימון במסגרת חוק הייצור לצורכי ביטחון, לעריכו תבדיקות, לרכישת ציוד הגנה אישי ולצורך מחקר. טראמפ הפעיל את חוק הייצור לצורכי ביטחון על מנת לשלוט בחלוקה של מסכות פנים ומכונות הנשמה, אך תוכנית התגובה שלו הסתמכה באופן ניכר על כך שהציבור האמריקני יתחיל לקבל את החיסון עד סוף 2020. בדיון הנשיאותי השני טראמפ טען שביידן כינה אותו קְסֵנוֹפוב משום שהוא הגביל את כניסתם לארצות הברית של אזרחים זרים שביקרו בסין, למרות שביידן השיב כי הוא לא התייחס להחלטה זו.\n\nבמהלך קמפיין הבחירות טראמפ לקח קרדיט על ההתרחבות הכלכלית העקבית שהתרחשה בארצות הברית בשלוש השנים הראשונות בהן היה נשיא. בנוסף טראמפ ציין כי ההתאוששות הכלכלית ברבעון השלישי של 2020, אשר בו התמ\"ג גדל בשיעור שנתי של 33.1%, הייתה ראיה להצלחת המדיניות הכלכלית של ממשל טראמפ. ביידן בתגובה ציין שהכלכלה האמריקנית הייתה איתנה בתקופת ממשל טרמפ כתוצאה מהפעילות של הממשל הדמוקטי לפני 2016, וכי טראמפ החריף את המצב הכלכלי בארצות הברית במהלך ההתפשטות של מגפת הקורונה, ושכתוצאה מכך 42 מיליון אמריקאים הפכו מובטלים.\nחוק קיצוצי המס והעבודה של 2017 אשר הוריד את שיעור המיסים הנגבים מאמריקאים רבים הוריד את שיעור מס החברות מ-35% ל-21%, והיה מרכיב מרכזי במדיניות הכלכלית של ממשל טראמפ. ביידן ויתר חברי המפלגה הדמוקרטית ציינו באותה העת שהקיצוצים הללו היטבו באופן בלתי הוגן עם המעמד הגבוה. בתגוה ביידן ציין שהוא מתכנן להעלות את המיסים של התאגידים ושל האוכלוסייה שמרוויחים מעל 400,000 דולרים בשנה, תוך שהוא יוודא ששיעור המיסים הנגבים מרוב האוכלוסייה יהיה נמוך יותר, ובמקביל יעלה את מס רווחי ההון לרמה מקסימלית של 39.6%. בתגובה, טראמפ ציין שתוכניותיו של ביידן יובילו להרס של חשבונות פנסיה ולנפילת שוק המניות.\n\nבמהלך הקמפיין העמדות של טראמפ וביידן היו שונות באופן ניכר בכל הנוגע למדיניות הסביבתית. טראמפ הצהיר שנושא ההתחממות הגלובלית הוא \"מתיחה\", למרות שבהזדמנויות מסוימות הוא גם ציין שמדובר בנושא רציני.\nכמו כן טראמפ גינה במהלך הקמפיין גם את הסכם פריז של 2015 שנועד להוביל להפחתת פליטת גזי חממה וב-2017 אף פתח בהליך לפרישתה של ארצות הברית מההסכם. ביידן ציין במהלך הקמפיין שהוא מעוניין שארצות הברית תהיה בהסכם והכריז על כך שיקצה שתי טריליון דולרים לצורך מאבק בשינויי האקלים. במהלך הקמפיין ביידן לא הביע תמיכה מפורשת בכל העקרונות של הניו דיל הירוק. ביידן ציין גם שהוא לא מתכנן לאסור ביצוע סדיקות הידראוליות אלא במקום זאת רק לאסור מתן אישור לביצוע סדיקות הידראוליות במיקומים חדשים בארצות הברית. באחד מהדיונים בין טראמפ לביידן טראמפ ציין שביידן חותר איסור גורף על ביצוע סדיקות הידראוליות בכל ארצות הברית. בנוסף לכך במהלך כהונת ממשל טראמפ בוטלו התקנים שהיו קיימים לגבי פליטת מתאן, והורחבה פעילות הכרייה בארצות הברית.\n\nסוגיית שירותי הבריאות הייתה סוגיה שנוייה במחלוקת במיוחד בקמפיין הבחירות. בעוד שביידן, וכמו גם מועמדים אחרים, הבטיחו לשמר את חוק הגנת החולה וטיפול בר השגה, הידוע בעיקר כ\"אובמה-קֶר\", הפרוגרסיבים קראו להחליף את תעשיית הביטוח הפרטית במערכת ביטוח בריאות לאומית שתכסה את כל התושבים בארצות הברית. התוכנית של ביידן כללה תמיכה ביצירת סוכנות ביטוח בריאות בניהול ממשלתי שתתחרה בחברות ביטוח הבריאות הפרטיות, והחזרת האפשרות לקבל ביטוח בריאות פרטי - אפשרות שהוסרה במסגרת חוק הפחתת המס של 2017, וכן החזרת המימון לארגון הורות מתוכננת. מנגד, טראמפ הכריז על תוכניות לבטל את חוק הגנת החולה וטיפול בר השגה, וכינה אותו \"יקר מדי\", אך הוא לא ציין מה יחליף אותו. במהלך קמפיין הבחירות ממשל טראמפ ובכירים רפובליקנים מ-18 מדינות ניהלו תביעה בבית המשפט העליון של ארצות הברית במסגרתה הם דרשו שבית המשפט העליון יבטל לאלתר את חוק הגנת החולה וטיפול בר השגה.\n\nכתוצאה מרצח ג'ורג' פלויד ומקרים אחרים של אלימות משטרתית נגד אוכלוסייה אפרו-אמריקאית, בשילוב עם השפעות מגפת הקורונה, פרצו שורה של מחאות ותקופה ארוכה של הפרות סדר שהחלו באמצע 2020 על רקע מתחים בין לבנים ושחורים. בהמשך תנועת Black Lives Matter, אשר מחתה על אלימות משטרתית נגד אנשים שחורים, הפכה גם היא לסוגיה מרכזית בקמפיין הבחירות של 2020. המחאות היו ברובן שלוות - פחות מ-4% היו מעורבים בגרימת נזק לרכוש או בגילויי אלימות (כאשר רוב גילויי האלימות כוונו נגד המפגינים עצמם). על פי הערכה מספטמבר 2020 המקרים של הצתות, ונדליזם ומעשי ביזה שבוצעו בין ה-26 במאי ל-8 ביוני 2020 גרמו לנזקים בשווי של כ-1 עד 2 מיליארדי דולרים, מה שהופך את השלב הראשוני של מחאת ג'ורג' פלויד לאירוע הפרת הסדר עם הנזקים הגדולים ביותר בתולדות ארצות הברית.\nבתגובה להפרות הסדר טראמפ ובכירים רפובליקנים שונים הציעו לשלוח כוחות צבא למוקדי הפרות הסדר. הצעה זו ספגה ביקורת רבה, במיוחד מצד הדמוקרטים, כאשר נטען שמהלך כזה יחשב לתגובה בלתי מידתית ושהיא עלולה להיות בלתי חוקית. טראמפ התייחס למפגינים של תנועת Black Lives Matter שהמתעמתו עם סועדים במסעדה כ\"בריונים\", וכינה ציור רחוב עם הכיתוב \"Black Lives Matter\" כ\"סמל של שנאה\". במהלך אותה התקופה הצילום של טראמפ עם ספר התנ\"ך מול כנסיית סנט ג'ון (שנפגעה בשריפה במהלך הלילה הקודם) בוושינגטון הבירה היה בעיקר מעורר מחלוקת משום שלצורך לקיחת הצילום כוחות של משטרה צבאית פינו בכוח מפגינים שלווים מהאזור. ביידן גינה את טראמפ על האופן בו בחר לנהוג נגד המפגינים וציין כי מילותיו האחרונות של ג'ורג' פלויד \"אני לא יכול לנשום\" היו רגע של חשבון נפש לאומה שלנו. ביידן הוא הבטיח גם שיקים ועדת פיקוח משטרתית ב-100 הימים הראשונים בהם יכהן כנשיא, ויקים תקן אחיד למקרים בהם יש הצדקה לשימוש בכוח, בנוסף ליישום של צעדים נוספים במסגרת רפורמה משטרתית.\n\nהנשיא המכהן של ארצות הברית דונלד טראמפ חבר המפלגה הרפובליקנית הודיע כי הוא מתכוון להתמודד על כהונה שנייה בבחירות אלו.\n\nדונלד טראמפ - פוליטיקאי, איש עסקים, יזם בנייה וכוכב ריאליטי אמריקאי מפלורידה שכיהן כנשיא ארצות הברית ה-45 מאז 20 בינואר 2017.\nטראמפ הוא הבעלים של התאגיד \"ארגון טראמפ\" (\"The Trump Organization\"), והמייסד של חברת \"Trump Entertainment Resorts\", העוסקת בבניית והפעלת בניינים, בתי קזינו, מתקני תרבות ובתי מלון ברחבי העולם. אורח חייו הראוותני הפך אותו לידוען בעשורים האחרונים של המאה ה-20. בראשית המאה ה-21 היה גם לאישיות טלוויזיונית מפורסמת בזכות תוכנית מציאות פופולרית שהפיק והנחה בשנים 2003–2015, בשם \"המתמחה\".\n\nמארק סנפורד - מושל קרוליינה הדרומית בשנים 2003 עד 2011 וחבר בית הנבחרים של ארצות הברית מטעם המחוז הראשון של קרוליינה הדרומית בשנים 1995 עד 2001 ו-2013 עד 2019. פרש ב-12 בנובמבר 2019\nג'ו וולש - חבר בית הנבחרים של ארצות הברית מטעם המחוז השמיני של אילינוי בשנים 2011 עד 2013 ומראיין בתוכנית רדיו שמרנית. פרש ב-7 בפברואר 2020.\nביל וולד - מושל מסצ'וסטס בשנים 1991 עד 1997, מועמד המפלגה הליברטריאנית לתפקיד סגן נשיא ארצות הברית בבחירות 2016 והמועמד הרפובליקני לסנאט של ארצות הברית מטעם מסצ'וסטס ב-1996.\nרוקי דה לה פואנטה - איש עסקים אמריקאי מקליפורניה.\n\n ערך מורחב – הבחירות המקדימות לנשיאות ארצות הברית במפלגה הדמוקרטית 2020\nאחרי הפסדה של הילרי קלינטון בבחירות לנשיאות ארצות הברית 2016, נראתה המפלגה הדמוקרטית חסרת מנהיג עיקרי.\n\nג'ו ביידן - סגן נשיא ארצות הברית בשנים 2009–2017, לשעבר סנאטור מטעם דלאוור ויו\"ר ועדת המשפט וועדת החוץ של הסנאט של ארצות הברית.\n\nקירסטן ג'יליברנד - מכהנת כסנאטורית מטעם מדינת ניו יורק מאז 2009 וכיהנה כחברת בית הנבחרים של ארצות הברית מטעם המחוז ה-20 של ניו יורק בשנים 2007 עד 2009. פרשה ב-28 באוגוסט 2019.\nג'ון היקנלופר - כיהן כמושל קולורדו בשנים 2011 עד 2019 וכראש העיר דנוור בשנים 2003 עד 2011. פרש ב-15 באוגוסט 2019.\nג'יי אינסלי - כיהן כמושל מדינת וושינגטון מאז 2013 וכיהן כחבר בית הנבחרים של ארצות הברית מטעם המחוז הראשון של וושינגטון בשנים 1999 עד 2012 וכן מטעם המחוז הרביעי של המדינה בשנים 1993 עד 1995. פרש ב-21 באוגוסט 2019.\nביל דה בלאזיו - פוליטיקאי אמריקאי המכהן כראש עיריית ניו יורק מאז 2014. פרש ב-20 בספטמבר 2019.\nריצ'רד אוג'דה - חבר הסנאט של וירג'יניה המערבית מטעם המחוז השביעי של המדינה. פרש ב-25 בינואר 2019.\nאריק סוולוול - חבר בית הנבחרים של ארצות הברית מטעם המחוז ה-15 של קליפורניה מאז 2013. פרש ב-8 ביולי 2019.\nמייק גראוול - כיהן כסנאטור מטעם אלסקה בשנים 1969 עד 1981 והתמודד לנשיאות ארצות הברית ב-2008. פרש ב-6 באוגוסט 2019.\nסת' מולטון - חבר בית הנבחרים של ארצות הברית מטעם המחוז השישי של מסצ'וסטס מאז שנת 2015. פרש ב-23 באוגוסט 2019.\nבטו או'רורק - כיהן כחבר בית הנבחרים מטעם מחוז הבחירה ה-16 של טקסס. פרש ב-1 בנובמבר 2019.\nקמלה האריס - מכהנת כסנאטורית מטעם קליפורניה החל משנת 2017. לפני כן, הייתה לאישה האפרו-אמריקאית והאסיתית-אמריקאית הראשונה שכיהנה כתובעת הכללית של מדינת קליפורניה. פרשה ב-3 בדצמבר 2019.\nחוליאן קסטרו - כיהן כמזכיר השיכון והפיתוח העירוני תחת הנשיא ברק אובמה בשנים 2014–2017 וכראש העיר סן אנטוניו בשנים 2009 עד 2014. פרש ב-2 בינואר 2020.\nקורי בוקר - סנאטור מטעם מדינת ניו ג'רזי.\nג'ון דילייני - כיהן כנציג המחוז השישי של מרילנד בבית הנבחרים של ארצות הברית בשנים 2013 עד 2019.\nאנדרו יאנג - יזם ומייסד קרן הון-סיכון מניו יורק. פרש ב-11 בפברואר 2020.\nמייקל בנט - יהודי אמריקאי המכהן כסנאטור מטעם מדינת קולורדו, החל מינואר 2009. פרש ב-11 בפברואר 2020.\nפיט בוטיג'ג' - ראש העיר סאות' בנד באינדיאנה, קצין בצי האמריקני, שנישא בשנת 2018 לבן-זוגו. למרות גילו הצעיר והעובדה שלא נשא בתפקיד ציבורי עם פרופיל גבוה, זכה להצלחה יחסית ואף ניצח באספות הבחירה באיווה. פרש ב-1 במרץ 2020.\nאיימי קלובשר - פוליטיקאית אמריקאית. סנאטורית מטעם מדינת מינסוטה. פרשה ב-2 במרץ 2020.\nמייקל בלומברג - איש עסקים, אשר כיהן במשך 12 שנים (2002–2013) כראש עיריית ניו יורק. פרש ב-4 במרץ 2020.\nאליזבת וורן - משפטנית ואשת אקדמיה אמריקאית המכהנת כסנאטורית מטעם מדינת מסצ'וסטס. פרשה ב-6 במרץ 2020.\nטולסי גבארד - מכהנת כנציגת המחוז השני של הוואי בבית הנבחרים של ארצות הברית מאז 2013. פרשה ב-19 במרץ 2020 והודיעה על תמיכתה בבידן.\nברני סנדרס - יהודי-אמריקני המכהן כסנאטור מטעם מדינת ורמונט מאז 2007. נחשב מנהיג הזרם הפרוגרסיבי במפלגה, הביע עמדות סוציאליסטיות וזכה לתמיכת מצביעים צעירים. פרש ב-8 באפריל 2020.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nג'ו יורגנסן - המועמדת הרשמית של המפלגה הליברטריאנית\nדן בהרמן - כוכב רשת אמריקאי מקליפורניה\nאדם קוקש - ליברטיאן אמריקאי ופעיל פוליטי אנטי-מלחמתי מאריזונה.\nורמין סופרם - אמן אמריקאי מקנזס.\nסם רוב - קצין ימי מפנסילבניה\nארווין וורה - סגן יו\"ר הוועדה הליברטריאנית בשנים 2014 עד 2018 ממרילנד.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהאווי הוקינס - מייסד המפלגה הירוקה\nדריו האנטר - עורך דין ורב הומוסקסואל מניו ג'רזי ממוצא איראני-אפריקאי\nדייוויד רולדה - אמן ממסצ'וסטס\nסדינאם מויוואסיפזה-קארי - פוליטיקאית מקליפורניה\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nהוועדה הלאומית של המפלגה הרפובליקנית החליטה לא לקיים עימותים בין המתמודדים לנשיא המכהן, דונלד טראמפ. טראמפ עצמו הצהיר ב-10 בספטמבר 2019 כי אינו מתכנן להשתתף בשום עימות, \"אני לא מתכנן לתת להם אמינות כלשהי\".\nשלושה עימותים פרטיים נערכו ב-24 בספטמבר, 26 באוקטובר ו-28 באוקטובר 2019, בהם השתתפו מספר מועמדים שוליים.\n\nבבחירות המקדימות במפלגת הדמוקרטית שודרו כ-10 עימותים, הראשון ב-26 ביוני 2019 והאחרון ב-20 בפברואר 2020.\n\nבאוגוסט 2020 ערכה המפלגה הדמוקרטית את הוועידה הדמוקרטית של 2020 , בוועידה נאמו כמה מהמועמדים שהפסידו לביידן בבחירות המקדימות שנערכו באותה שנה ואף ביידן עצמו, מלבד הנאום המרכזי של ביידן נאמו ראשת עיירת אטלנטה, קיישה לאנס בוטומס, הסנאטורית ממדינת אילינוי, תמי דקוורת' וכן ראש עיריית סאות בנד לשעבר, פיט בוטיג'ג', אשר התמודד בפריימריז הדמוקרטיים לנשיאות ואף ניצח באספת הבחירות שנערכה באיווה.\nעוד באותו החודש הודיע ביידן כי בחר את הסנאטורית קמלה האריס להיות שותפתו לבחירות, אם ביידן ינצח האריס תהפוך לאישה הראשונה שתכהן כסגנית נשיא ארצות הברית ואם לא ייבחרו עדיין תהיה האישה האפרו-אמריקאית הראשונה שמועמדת לתפקיד זה.\nבאמצע ספטמבר 2020 פסק בית המשפט הפדרלי לערעורים  כי הממשל בפלורידה (אשר נחשבת מדינה מתנדנדת בבחירות) רשאי למנוע מאסירים משוחררים שלא משלמים את חובותיהם להצביע בבחירות. עוד קודם לכן הסוגיה הייתה מוזכרת בפעולות חקיקה רבות. הבולטת שבהצעות שגם בסופו של יום אושרה הייתה תיקון מסוף 2018 אשר מחזיר לעבריינים שסיימו לרצות את עונשם את זכות ההצבעה במדינה בה הם מתגוררים, למעט למי שהורשעו ברצח ועבירות מין. עם זאת, כעבור מספר חודשים נקבע חוק שמבהיר כי השלמת העונש לא כוללת רק את הזמן עצמו בו נאסר המצביע אלא גם את הקנסות, הפיצויים והוצאות המשפט שנדרש לשלם. בשל כך, להרבה מהאסירים שהייתה אמורה להיות להם זכות הצבעה בבחירות לא יוכלו להצביע אלא אם שילמו את כל הכספים שהתחייבו לשלם.\nב-15 בספטמבר 2020 החלה למעשה ההצבעה בבחירות וזאת כחלק מהאפשרות להצביע בהצבעה מוקדמת וכן פתיחת האפשרות להצביע בדואר (אפשרויות שנהפכו לפופולריות מאוד לאור התפרצות נגיף הקורונה בארצות הברית).\nבתחילת אוקטובר 2020 פורסם כי באחת מעצרות התמיכה בנשיא טראמפ התרחש עימות אלים בין המפגינים. העצרת הייתה מפגן תמיכה בנשיא בניו יורק ואורגנה כשיירת מכוניות של תומכי הנשיא וזאת במימון הארגון היהודי, \"יהודים למען טראמפ\". במהלך הנסיעה נראו מפגינים שעברו במקום משליכים ביצים ואבנים לעבר השיירה ואף קוראים עלבונות לעבר תומכיו של הנשיא.\n\nב-2 באוקטובר 2020 צייץ טראמפ כי הוא ואשתו, מלניה טראמפ, נדבקו ב-COVID-19 וכי הם מקבלים טיפול רפואי בהתאם. בשל כך פונה הנשיא טראמפ באמצעות מארין 1 לבית החולים הצבאי וולטר ריד וקיבל שם טיפול רפואי עד שמצבו התייצב ושוחרר כ-3 ימים לאחר מכן.\nבשבועיים האחרונים של מערכת הבחירות גייס מטה הבחירות של ביידן את נשיא ארצות הברית לשעבר שגם כיהן איתו יחד בבית הלבן, ברק אובמה. אובמה השתתף במספר עצרות בחירות במדינות חגורת החלודה. נוכחותו של אובמה זיכתה אותו בכלי התקשורת לכינוי \"שחקן חיזוק\" וזאת מאחר שאחת מהסיבות שהוא גויס לקמפיין הייתה לגרום לקהל מצביעים שלא הצביע במערכת הבחירות של 2016 להצביע הפעם.\nב-27 באוקטובר אישר הסנאט את המינוי של השופטת איימי קוני בארט לבית המשפט העליון. טראמפ דאג כי בארט תושבע מיד לאחר האישור, וזאת כי רצה שהיא תוכל לקחת חלק בשורת הכרעות ופעולות חקיקה בנושא הבחירות. מלבד זאת, המינוי ישמר את הרוב השמרני בבית המשפט ויגדיל אותו לרוב שמרני של 3:6.\n\nחרף הדרישות לריחוק חברתי ועטיית מסכות, יומיים בלבד לפני יום הבחירות השתתף טראמפ בעצרות גדולות במישיגן, אייווה, קרוליינה הצפונית, ג'ורג'יה ופלורידה אשר נערכו בצפיפות רבה ובהן רק חלק מהמשתתפים לבשו מסיכות בהתאם לדרישה הרפואית.ביום הבחירות של 2020 נמשך הנוהג של ספירת הקולות בשתי העיירות הקטנות ביותר בניו המפשייר. בדיקסוויל נוץ' זכה ג'ו ביידן בכל 5 הקולות שהצביעו בעיירה. לעומת זאת, בעיירה הסמוכה מיספילד, טראמפ ניצח עם 16 קולות לעומת חמישה לביידן.\n\nהבחירות של שנת 2020 התאפיינו באתגרים ייחודיים שנבעו ממגפת הקורונה, מהפוליטיקה הבינלאומית ומאישיותו של הנשיא היוצא.\n\nמגפת הקורונה שגבתה קורבנות רבים בארצות הברית בקיץ 2020 יצרה שיבושים בבחירות המקדימות, ועוררה לקראת הבחירות הכלליות חששות משיבושים דומים.\nבאירועי בחירות שהתקיימו בצל התפרצות המגפה חלו שיבושים שונים בהליך הבחירות. חלק מהבוחרים חששו לצאת מביתם ולהגיע לנסיבות התקהלות סביב הקלפיות, ומדינות שונות עודדו הצבעה באמצעות פתקי דואר. מכיוון שהדרישה למימוש הליך ההצבעה בדואר הייתה חסרת תקדים בהיקפה, יצר הדבר שיבושים שונים, בהם תלונות על אי קבלת פתקי ההצבעה הנדרשים עבור הצבעה בדואר. נוסף על כך, גם עובדי הקלפיות עצמם חששו במקרים מסוימים להגיע לאזורי ההתקהלות, והדבר יצר מחסור כוח אדם בעובדים אלו.\nעקב מגפת הקורונה התירו מספר מדינות בארצות הברית לכל בוחר שירצה בזאת להצביע לפני יום הבחירות במעטפות כפולות שנשלחות בדואר, ללא צורך באישור מיוחד. הצבעה בדואר בבחירות לנשיאות הייתה מקובלת גם לפני כן, ב-2016 היו כ-60 מיליון הצבעות מוקדמות של אנשים שקיבלו אישור להצביע בדרך זו - חיילים, אנשים שמרותקים לבתיהם וכן הלאה. ב-2020 לעומת זה היו כבר כ-100 מיליון הצבעות במעטפות כפולות שהן כ-62% מכל הקולות (לא כל המעטפות הכפולות נשלחו בדואר, חלק מהן נמסרו לפני הבחירות אישית במשרד הבחירות המקומי).\nטראמפ התנגד להצבעה בדואר. עוד באפריל, כחצי שנה לפני הבחירות, הוא חזר ואמר, מבלי לגבות זאת בנתונים, שהצבעות בדואר מסוכנות למדינה כי הן \"שקריות, בהרבה פעמים זו מרמה\". ב-6 במאי הוא מינה את מקורבו לואיס דג'וי למנכ\"ל הדואר. המנכ\"ל הטרי קיצץ את מכסת השעות הנוספות לעובדים, הורה לפרק מכונות מיון מהירות במרכזי המיון, וקבע תקנות נוספות שיאטו את חלוקת הדואר. בהמשך החודש כינה טראמפ את הליך זה \"הונאה\" באמצעות ציוץ בטוויטר. חברת טוויטר, באופן חסר תקדים עבור ציוצים של טראמפ, אפשרו לחברות בדיקת עובדות לסמן ציוץ של טראמפ כ\"מטעה\", תוך טענה שהצהרות אלו עלולות לגרום לשיבושים שישפיעו על הבחירות הראשיות, ושהונאות הקשורות לבחירות בדואר זניחות וכמעט שאינן מתקיימות.\nביולי הזהיר שירות הדואר שלנוכח התקנות החדשות יחד עם מבול המכתבים הצפוי, השירות לא יוכל לעמוד בתאריכים האחרונים שהמדינות השונות קבעו לקבלת פתקי ההצבעה. בית הנבחרים האמריקאי שהיה בפגרה נקרא להתכנס כדי להפוך את התקנות האלה על פיהן, והקצה לדואר תקציב חירום של 25 מיליון דולר כדי לעמוד בכמות מעטפות ההצבעה. באוגוסט טראמפ הסכים שהדואר אכן זקוק לתקציבים נוספים כדי לטפל במעטפות הרבות, אך הודיע שיחסום כל תקציב נוסף כדי למנוע עלייה בהצבעה באמצעות הדואר. יש המכנים זאת משבר שירות הדואר של ארצות הברית 2020.\nבאוגוסט הגישו אנשי טראמפ תביעה משפטית בדרישה לפסול את השימוש בתיבות דואר ייעודיות למשלוח מעטפות הצבעה בפנסילבניה. הם גם דרשו לפסול טופסי הצבעה שהיו סגורים רק במעטפה החיצונית, בנוסף לדרישות אחרות, בטענה שאמצעים אלה מביאים איתם זיופי בחירות גדולים. השופט הפדרלי הורה להם לספק הוכחות שאמצעים אלה גרמו לזיופים בבחירות בעבר ובהווה, הם לא הצליחו לעשות זאת ותביעתם נדחתה.\n\nחודשים לפני הבחירות הודיע טראמפ בטוויטר, בראיונות ובנאומים שאם יובס הוא עשוי לסרב להכיר בתוצאות הבחירות. הוא הודיע, מבלי לבסס זאת על נתונים ספציפיים, שהבחירות יוטו בזדון נגדו. בספטמבר, חודשיים לפני הבחירות, הוא אמר שהוא צופה שהבחירות יגיעו לבית המשפט העליון, ולכן חשוב להבטיח רוב שמרני בבית המשפט ולמנות במהרה שופט תשיעי שיחליף את רות ביידר גינסבורג הליברלית שהלכה לעולמה.\nהוא התקיף במיוחד את ההצבעה בדואר וטען שהיא עמוסת תרמיות, על אף שניסיון העבר סותר טענה זו - ראש ה-FBI, שמונה על ידי טראמפ, העיד בספטמבר 2020 תחת שבועה שה-FBI מעולם לא נתקל בניסיון ארצי לתרמית בחירות, בין אם בדואר ובין אם בהצבעה בקלפי.\nטראמפ חזר וטען בפני קהלו שהדרך היחידה שהם יפסידו היא אם הבחירות יזויפו, ומאן להתחייב להעברת שלטון מסודרת אחרי הבחירות.\nהצהרות אלה של טראמפ תוארו כאיום על הסדר החוקתי. מספר חברי קונגרס רפובליקאים אמרו שהם מחויבים למעבר מסודר של חילופי השלטון, אך עם זאת נמנעו מלהעביר ביקורת על הטענות של טראמפ.\nלאחר הבחירות הגישו טראמפ ואנשיו מעל 30 תביעות משפטיות במדינות שונות, בטענות על אי סדרים במהלך הבחירות ובספירת הקולות. רוב התביעות נדחו או נמשכו על ידי התובעים. תביעה אחת בפנסילבניה התקבלה – מדובר במצביעים לראשונה בחייהם ששלחו את בחירתם בדואר אך לא וידאו את זהותם עד 9 בנובמבר אלא לאחר מכן. קולות אלה לא נספרו מאחר שוועדת הבחירות בפנסילבניה המתינה לפסיקה בעניינם, ובכל מקרה מספרם קטן מכדי לגשר על הפער של יותר מ-80 אלף קולות לטובת ביידן באותה מדינה.\nהמחלקה לביטחון המולדת והסוכנות לאבטחת סייבר ותשתיות, שהיו בין הגופים הפדרליים האחראים לאבטחת קיומן של בחירות סדירות ואמינות, פרסמו הצהרות שדוחות את הטענות לאי הסדרים, ומצביעות על צעדים רבים שבוצעו כדי להבטיח את אמינותן של הבחירות בנסיבות המיוחדות של הבחירות שנערכו ב-2020.\nב-22 בינואר 2021 פורסם כי טראמפ שקל לפטר את ג'פרי רוזן, ששימש בתפקיד התובע הכללי של ארצות הברית, ולהחליף אותו באדם מטעמו שיבטל את תוצאות הבחירות. טראמפ נמנע מלממש את התוכנית רק לאחר שכל בכירי מחלקת המשפטים הצהירו שהם יתפטרו אם יעשה זאת.\n\nחבר האלקטורים הם 538 אנשים, המשמשים כנציגי המדינות השונות בארצות הברית, והם שבוחרים בסוף תהליך הבחירות את הנשיא. לכל מדינה יש הקצאה של מספר אלקטורים בהתאם לגודל האוכלוסייה שבה. החוקה האמריקנית לא כוללת התייחסות לשאלה, כיצד יש לבחור/למנות את האלקטורים, וכל מדינה רשאית להחליט בעצמה על שיטת הבחירה ואפילו למנות את האלקטורים ללא בחירה. עם זאת, בעידן המודרני, ברוב המדינות בארצות הברית, למעט מיין ונברסקה, הנוהל המקובל הוא, שמי שזוכה ברוב הקולות במדינה מקבל את כל האלקטורים שלה, כלומר כל האלקטורים יהיו חברי מפלגתו ויצביעו בעדו.\nב-20 בנובמבר, ניסו טראמפ ואנשיו ללחוץ, ללא הצלחה, על פוליטיקאים רפובליקנים במישיגן ופנסילבניה, בהן זכה ביידן, לשנות את שיטת בחירת האלקטורים בהן, כך שייבחרו אלקטורים רפובליקאים, שיעניקו לטראמפ רוב בחבר האלקטורים, על אף שלא זכה ברוב בבחירות.\n\nלאחר שבוצעה התערבות רוסית בבחירות של שנת 2016, התכוננו גורמים שונים בארצות הברית לניסיונות התערבות גם בבחירות של שנת 2020, על ידי שימוש בכלים דומים, דוגמת תחזוקת אתרים של חדשות כזב או מתקפות סייבר.\nבפברואר 2020 הזהירו גורמי מודיעין אמריקאים כי גם הפעם רוסיה אכן מנסה להתערב בבחירות במטרה להביא לבחירתו של הנשיא טראמפ. טראמפ עצמו הטיל ספק באזהרות אלו.\nבאוגוסט 2020 מסר ויליאם אוונינה, ראש המרכז הלאומי למודיעין נגדי, והאחראי על אבטחת הליך הבחירות בארצות הברית, שעל פי ההערכות פועלות סין ואיראן נגד טראמפ, ורוסיה פועלת נגד ביידן.\nעל רקע החששות מהשפעתן של התערבויות זרות באמצעות הרשתות החברתיות, בדומה לבחירות של שנת 2016, התחזק הדיון הציבורי סביב הגבלות על פרסום פוליטי. פייסבוק, אשר עמדה מול ביקורת רבה בהקשר זה, ביצעה מספר שינויים שמטרתם הגברת הפיקוח על תהליך הפרסום, וכבר מסוף שנת 2019 דיווחה שסיכלה ניסיונות התערבות בבחירות מצד רוסיה ואיראן. למרות פעולות אלו, המשיכה פייסבוק לספוג ביקורות מצד גורמים רבים, ביניהם ארגוני זכויות אדם, וכאשר דבקה בקיץ 2020 בסירובה לסמן פוסטים פוליטיים כוזבים או מסיתים, החריפו המחאות וכללו גם את עובדי פייסבוק עצמה וכן חרם מפרסמים.\n\nהוועדה לעימותים נשיאותיים הודיעה על קיומם של 4 עימותים; שלושה בין המועמדים לנשיאות ואחד בין המועמדים לסגנות.\n\nהעימות הראשון בין טראמפ לביידן נערך באוניברסיטת קייס וסטרן ריזרב שבקליבלנד, ב-29 בספטמבר, בהנחיית כריס וולאס מפוקס ניוז.\nהעימות בין הסגנים פנס והאריס נערך באוניברסיטת יוטה שבסולט לייק סיטי ב-7 באוקטובר, בהנחיית סוזן פייג' מ-USA Today.\nב-15 באוקטובר היה צפוי להתקיים עימות שני בין טראמפ לביידן במרכז ארסט שבמיאמי בהנחיית סטיב סקלי מ-C-SPAN. העימות תוכנן להיערך באופן מקוון, בשל כך שטראמפ חלה בקורונה. בשל סירובו של טראמפ לעימות מקוון, שגרם גם לביידן לתכנן אירוע אחר במקומו, בוטל העימות.\nהעימות השני בין טראמפ לביידן נערך באוניברסיטת בלמונט שבנאשוויל ב-22 באוקטובר בהנחיית קריסטן ולקר מ-NBC.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n ערך מורחב – ניסיון הפיכת תוצאות הבחירות לנשיאות ארצות הברית ב-2020\nבעוד שבמערכות בחירות קודמות הסתמן מנצח ברור כבר בבוקר שלאחר הבחירות (למעט בחירות 2000, שם הייתה הכרעה מאוחרת בגלל חוסר ההכרעה בפלורידה), הרי שבמערכת הבחירות הזו לא הסתמן מנצח ברור במשך מספר ימים לאחר הבחירות עקב התהליך הממושך של ספירת קולות ה-Absentee ballot (הצבעות מוקדמות בדואר ובקלפיות).\nבשל כך רק ביום שבת, ארבעה ימים לאחר יום הבחירות, ב-7 בנובמבר 2020, הכריזו רשתות הטלוויזיה על ניצחונו של ביידן. בעקבותיהם הגיעה הכרה בתוצאות הבחירות מאישים בולטים רבים בארצות הברית וברחבי העולם וממנהיגי מדינות שברכו את ביידן, ביניהם ראש ממשלת בריטניה, בוריס ג'ונסון, קנצלרית גרמניה, אנגלה מרקל, נשיא צרפת עמנואל מקרון, ראש ממשלת קנדה ג'סטין טרודו, ראש ממשלת ספרד פדרו סנצ'ס, ראש ממשלת יפן יושיהידה סוגה, נשיא פולין אנדז'יי דודה, נשיא מצרים עבד אל-פתאח א-סיסי, ראש ממשלת ישראל בנימין נתניהו ואחרים.\nלקראת הבחירות וביום הבחירות עצמו העלה טראמפ שורה של טענות לא מבוססות לגבי אי סדרים ותרמיות בספירת הקולות, במטרה להטיל ספק בתוצאות הבחירות. יומיים אחרי הבחירות ועוד בטרם הוכרז המנצח, נשא טראמפ נאום ואמר שהיו זיופים ואילו היו סופרים את הקולות החוקיים הוא היה זוכה. חלק מערוצי הטלוויזיה האמריקאים קטעו את שידור הנאום, ערוצים אחרים כמו CNN ו-FOX הרפובליקאי לא קטעו את הנאום אך העירו שאין ראיות לטענות של טראמפ.\nבימים שלאחר מכן טראמפ חזר וטען שהיו תרמיות לטובת ביידן ולמעשה הוא המנצח בהפרש גדול, הוא צייץ \"ניצחתי בבחירות האלה, בהרבה\". טוויטר סימנה ציוץ זה כלא עובדתי. בעקבות טראמפ דרשו גם ראשי המפלגה הרפובליקנית לקיים ספירה חוזרת במספר מדינות, בהן יתרונו של ביידן היה מצומצם (פנסילבניה, ויסקונסין, מישיגן, ג'ורג'יה, נבדה ועוד), ומאנו להודות בניצחונו של ביידן בבחירות. טענות כזב לגבי תרמיות בספירת הקולות בבחירות התפשטו ברשתות החברתיות והגיעו אף לערוצים הממסדיים בישראל, למשל סיפור ויראלי על משאית שהגיעה לקלפי בפנסילבניה ופרקה 130,000 טופסי הצבעה לביידן. ב-10 בנובמבר הודיע התובע הכללי של ארצות הברית שהוא מתיר לתובעים במדינות לחקור טענות לזיופים בתנאי שאלה טענות ספציפיות ומהותיות, ואין לפתוח חקירה על בסיס ספקולציות וסיפורים דמיוניים.\nב-23 בנובמבר פורסם כי טראמפ אישר לצוות מנהל השירותים הכלליים לעבוד עם צוות המעבר של הנשיא הנבחר ביידן, לעדכן אותם בעמדות הממשל בתחומים השונים ולעבוד איתם לקראת העברת הממשל, על אף אישורו והודעתו טראמפ הכריז כי במקביל לאישור העבודה עם צוותי ביידן הוא ימשיך בקרב המשפטי על הבאת הוכחות שהיו זיופים בתוצאות הבחירות.\nבתחילת 2021 לחץ הנשיא טראמפ על רפובליקנים במדינה המתנדנדת ג'ורג'יה במטרה שימצאו קולות אשר ישנו את התוצאות. טראמפ טען לזיופים שהשפיעו על התוצאות, דבר אשר לא היו לו הוכחות. עתירותיו לבית המשפט נדחו ולא שינו את התוצאות. נוסף לכך, לחץ על סגנו, מייק פנס, שלא לספור את קולות האלקטורים אולם האחרון התנגד לכך בטענה שהחוק אינו מאפשר לו זאת. לקראת אישור האלקטורים בגבעת הקפיטול, קוימה עצרת נגד האישור בנוכחות טראמפ שנאם בה. הנוכחים פרצו למבנה הקונגרס וספירת קולות האלקטורים הופסקה. זו הפעם הראשונה בהיסטוריה שהליך זה נעצר באמצע, מספר שעות לאחר מכן אושרו תוצאות הבחירות וסגן הנשיא מייק פנס בירך את הנשיא הנבחר ביידן ואת סגניתו האריס, ולאחר מכן הודיע טראמפ כי תתבצע העברת שלטון מסודרת, אם כי הוסיף שהוא מסתייג מהליך קבלת התוצאות.\nבאוגוסט 2023, הוגש כתב אישום נגד טראמפ על פגיעה בעקרון בסיסי בדמוקרטיה האמריקנית – קיום בחירות חופשיות וישרות. הוא הואשם בקשירת קשר להונאה נגד ארצות הברית (פגיעה בהליך הבחירות), קשירת קשר לשיבוש הליך רשמי (אישור קולות האלקטורים), שיבוש הליך רשמי, קשירת קשר נגד זכויות אזרח (הזכות להצבעה) וכן בשיבוש וניסיון שיבוש של אשרור הקולות.\n\nב-11 בנובמבר הודיע מזכיר מדינת ג'ורג'יה על ספירה חוזרת, ידנית, של 5 מיליון הקולות. בג'ורג'יה זכה ביידן ברוב קטן של 14,112 מצביעים, כ-0.3%. טראמפ צייץ שזה בזבוז זמן וכתב, \"הם לא מראים את השוואת החתימות...אל תתנו לקיצונים לגנוב את הבחירות!\" (החתימות שעל מעטפות ההצבעה בדואר). הספירה החוזרת בג'ורג'יה הסתיימה ב-18 בנובמבר בניצחונו של ביידן בפער יותר קטן של 12,670 מצביעים. מושל ג'ורג'יה הרפובליקני, בריאן קמפ, הכריז על ביידן כמנצח ובכך היה למועמד לנשיאות הדמוקרטי הראשון שזכה במדינה זו מאז ניצחונו של ביל קלינטון ב-1992. מטה טראמפ דרש ספירה חוזרת, הפעם שוב ממוכנת. בתום הספירה אושר שוב שביידן זכה, בפער של 11,784 קולות.\n\nב-18 בנובמבר שילם מטה טראמפ 3 מיליון דולר לצורך ספירה חוזרת חלקית של הקולות במספר מחוזות בוויסקונסין. הספירה הושלמה ב-29 בנובמבר, וכתוצאה ממנה ביידן זכה ב-87 קולות נוספים.\n\nהבחירות המקדימות לנשיאות ארצות הברית במפלגה הדמוקרטית 2020\nהבחירות לנשיאות ארצות הברית 2016\nהבחירות בארצות הברית (2020)\nמדינות אדומות וכחולות (ארצות הברית)\n\nרויטרס ו-ynet, כוכב רוק והסגן של אובמה: הדמוקרטים שרצים לנשיאות, באתר ynet, 27 באפריל 2019\n  אריאל שנבל, ‏התחלנו: מי ירוץ נגד טראמפ ב-2020?, בעיתון מקור ראשון, 27 ביוני 2019\nיפתח דיין, טראמפ פוחד להפסיד את הנשיאות בדואר, באתר ynet, 7 באפריל 2020 - השפעת התפרצות נגיף הקורונה על הבחירות\nסוכנויות הידיעות, המרוץ לנשיאות: זה טראמפ, ביידן והקורונה, באתר ynet, 9 באפריל 2020\nאורי פסובסקי, ‏הצבעה בצל המגיפה: \"טראמפ לא יכול לדחות את הבחירות\", באתר גלובס, 9 באפריל 2020\nשלמה שמיר, ‏טראמפ כבר הצליח להצטייר כמנהיג אחראי, ואז פרץ הטראמפיזם, באתר מעריב אונליין, 19 באפריל 2020\nיואב קרני, ‏דעה: טראמפ ירצה לדבר על כלכלה. האמריקאים ירצו לדבר על בריאות. האם לארה\"ב יהיה נשיא חדש?, באתר גלובס, 18 באפריל 2020\nAP, הבחירות שישנו את מפת ארה\"ב ל-10 שנים, באתר ynet, 30 ביוני 2020\n רועי סמיוני, הישורת האחרונה: היכן נמצאים ביידן וטראמפ במדינות המתנדנדות, באתר הארץ, 9 באוקטובר 2020\nאייל להמן, קניה ווסט ופיל קולינס רצים לנשיאות. זה לא צחוק, באתר ynet, 17 באוקטובר 2020\nיונה לייבזון, ‏הקרב על אמריקה: איך נראה המרוץ לנשיאות בפלורידה?, באתר ‏מאקו‏, 27 באוקטובר 2020",
    "pageid": 1596246
  },
  {
    "title": "הגדעונים (יחידה)",
    "extract": "יחידה 33, ובשמה השני יחידת הגדעונים, היא יחידת עילית משטרתית ללוחמה בטרור, ואיסוף מודיעין חשאי במשטרת ישראל היחידה הוקמה בשנות ה-90 ונחשבת ליחידת עילית המתמחה בסיערוב, יירוטים ולוחמה בטרור.",
    "pageid": 1250460
  },
  {
    "title": "החזית הצפונית במלחמת חרבות ברזל",
    "extract": "החזית הצפונית במלחמת חרבות ברזל היא חזית הלחימה בין מדינת ישראל לארגון הטרור האסלאמיסטי-שיעי חזבאללה וארגוני טרור נוספים בגבול ישראל–לבנון ובגבול ישראל–סוריה במלחמת חרבות ברזל.\nב-8 באוקטובר 2023, ביומה השני של המלחמה, שיגר חזבאללה רקטות מונחות ופגזי ארטילריה לעבר עמדות צה\"ל בהר דב וחוות שבעא. ישראל הגיבה בתקיפות מל\"טים וירי ארטילרי על עמדות חזבאללה ליד גבול ישראל–לבנון. התקיפות הגיעו לאחר שחזבאללה הביע תמיכה במתקפת הפתע על ישראל. חילופי ירי, שכללו גם טילי נ\"ט ותקיפות מהאוויר, נמשכו לאורך המלחמה.\nעם תחילת המלחמה פינתה ישראל יישובים בעומק של 2 קילומטר מגבול ישראל–לבנון, בהם מטולה, קיבוץ חניתה, קיבוץ מנרה, קיבוץ ראש הנקרה ועשרות אחרים, והם נותרו שוממים למעט חיילי צה\"ל וכיתות כוננות. חזבאללה מטווח את היישובים הנטושים באופן יומיומי על ידי ירי נשק מדויק נגד טנקים והרס שיטתי של הבתים ביישובים. עם הימשכות הלחימה ארגון הטרור החל לשגר גם טילים וכטב\"מים חמושים ומתאבדים לעומק רב יותר. מתחילת המלחמה ועד סוף מאי 2024 שיגר חזבאללה כ-2,500 כטב\"מים לעבר ישראל. העיר קריית שמונה פונתה חלקית, ונזק ואבדות נגרמו לבסיסי צה\"ל באזור הצפון.\nצה\"ל הגיב בפעולות סיכול ממוקד של מחבלים, בעיקר בדרום לבנון אך גם בביירות, ובתקיפת בסיסי מחבלים בדרום לבנון. צה\"ל גם נהג לתקוף מהאוויר את חוליות משגרי הנ\"ט לפני הירי. כ-94,000 מתושבי דרום לבנון פונו מבתיהם, הרס רב נגרם ביישובי דרום לבנון הסמוכים לגבול ונזק כבד נגרם לחקלאות בדרום לבנון.",
    "pageid": 2267759
  },
  {
    "title": "היורשים: עלייתה של רד",
    "extract": "היורשים: עלייתה של רד (באנגלית: Descendants: The Rise of Red) הוא סרט פנטזיה קרוסאובר מוזיקלי אמריקאי, שבוים על ידי ג'ניפר פאנג על פי תסריט מאת דן פריי וראסל זומר. הסרט, שהופק על ידי ערוץ דיסני, הוא הרביעי בזיכיון \"היורשים\", ומשמש כספין אוף לטרילוגיה המקורית.\nבסרט מככבות צ'יינה אן מקליין ומלאני פקסון, ששבות לגלם את דמויותיהן של אומה והפיה הסנדקית מהטרילוגיה המקורית; וברנדי נורווד ופאולו מונטלבן, ששבים לגלם את דמויותיהם של סינדרלה והמלך מקסים מהעיבוד הטלוויזיוני של רוג'רס והמרשטיין משנת 1997.\nהסרט עלה לשירות הזרמת המדיה \"דיסני+\" ב-12 ביולי 2024.",
    "pageid": 2209810
  },
  {
    "title": "המוסד למודיעין ולתפקידים מיוחדים",
    "extract": "המוסד למודיעין ולתפקידים מיוחדים, הידוע יותר בשמו המקוצר: המוסד, הוא ארגון במערכת הביטחון הישראלית ואחד מהגופים החברים בקהילת המודיעין הישראלית. המוסד הוא ארגון הביון של ישראל, הממונה על איסוף מידע מסוג מודיעין אנושי ומשימות הפקת מודיעין חשאיות מחוץ לגבולות המדינה, דיפלומטיה חשאית, תפקידים מיוחדים וסיכול יעדים אזרחיים וצבאיים של האויב (למוסד מיוחסות התנקשויות בשורה של מחבלים בכירים בארגוני טרור שנלחמים נגד ישראל ופעולות נגד תוכנית הגרעין האיראנית). בניגוד לצה\"ל ולשירות הביטחון הכללי – יעדיו, מבנהו וסמכויותיו של המוסד אינם מוסדרים בחוק יסוד, בחקיקה ראשית או משנית. פעילותו כפופה לנהלים שלא פורסמו מעולם. המוסד כפוף למשרד ראש הממשלה.",
    "pageid": 1605
  },
  {
    "title": "הסכמי אוסלו",
    "extract": "הסכמי אוסלו (באופן רשמי: \"הסכם העקרונות\" ו\"הסכם הביניים\") הם סדרה של הסכמים שנחתמו בין ישראל לבין הארגון לשחרור פלסטין (אש\"ף), כחלק מתהליך השלום בין ישראל לפלסטינים. ההסכם נועד במטרה להביא לפתרון קבע את מכלול הסוגיות התלויות ועומדות בסכסוך הישראלי-פלסטיני. ההסכם הביא את אש\"ף להכיר במדינת ישראל ואת ישראל להכיר באש\"ף כנציג העם הפלסטיני. ההסכם הראשון נחתם בעיר וושינגטון די. סי., ארצות הברית ב-13 בספטמבר 1993 והסכם \"אוסלו ב'\" נחתם תחילה בטאבה, מצרים ולאחר מכן ב-28 בספטמבר 1995, נחתם רשמית בבית הלבן.",
    "pageid": 14077
  },
  {
    "title": "זרח ורהפטיג",
    "extract": "זֶרַח וַרְהַפְטִיג (לרוב נהגה: זוֹרַח, Zorach; שם משפחתו בכתיב יידי: װאַרהאַפֿטיק; ז' בשבט ה'תרס\"ו, 2 בפברואר 1906 – כ' בתשרי ה'תשס\"ג, 26 בספטמבר 2002) היה חבר הכנסת ושר בממשלת ישראל, מראשי הפועל המזרחי והמפד\"ל. מחותמי מגילת העצמאות.",
    "pageid": 43223
  },
  {
    "title": "חיפה",
    "extract": "חֵיפָה (בערבית: حيفا) היא עיר באזור הכרמל, השלישית בגודל אוכלוסייתה בישראל (אחרי ירושלים ותל אביב-יפו), בעלת אוכלוסייה מעורבת עם מיעוט ערבי. היא חברה בארגון פורום ה-15, משמשת מרכזה של מטרופולין חיפה, בירת מחוז חיפה והיא מרכז עירוני חשוב והגדול ביותר בצפון ישראל. חיפה המשתרעת על פני כ-70 קמ\"ר, היא העיר עם השטח ה-6 בגודלו בישראל ומונה כ-300,000 תושבים.\nחיפה היא מרכז תחבורה, תעשייה ותרבות חשוב ומשפיע על כל מדינת ישראל ואחד ממרכזי הסחר הימי של ישראל. מראשית ימיה, הייתה עיר נמל. גם בשנות האלפיים, אחד מסמלי העיר הוא נמל חיפה, שהוא אחד משני נמלי המסחר הגדולים של ישראל.",
    "pageid": 678474
  },
  {
    "title": "יאיר לפיד",
    "extract": "יאיר לפיד (נולד ב־5 בנובמבר 1963, י\"ח בחשוון ה'תשכ\"ד) הוא פוליטיקאי ישראלי, ראש האופוזיציה, מייסד ויושב ראש מפלגת \"יש עתיד\" וחבר הכנסת מטעמה. כיהן כראש ממשלת ישראל ה־14, וכן כשר החוץ, ראש הממשלה החליפי ושר האוצר.\nלפני כניסתו לפוליטיקה, היה סופר, עיתונאי, עורך, תסריטאי, מחזאי, פזמונאי, שחקן קולנוע ומנחה טלוויזיה. פריצתו לפוליטיקה הישראלית הייתה לקראת הבחירות לכנסת התשע עשרה בשנת 2013, כשהקים את מפלגת \"יש עתיד\" והובילהּ להישג של 19 מנדטים כמפלגה השנייה בגודלה בכנסת. מאז הוא מכהן כחבר הכנסת מטעמה. עם הקמת הממשלה ה־33 בראשות בנימין נתניהו, מונה לפיד לשר האוצר בממשלתו, והיה לנדבך מרכזי בממשלה בטרם פוטר מתפקידו לצד שרת המשפטים ציפי לבני. בכנסת ה־20 פחת כוחה של יש עתיד ל־11 מנדטים, ולפיד היה חבר הכנסת באופוזיציה החבר בוועדת החוץ והביטחון ובוועדת המשנה למודיעין ולשירותים החשאיים.\nבמהלך הבחירות לכנסת העשרים ואחת התאחדה מפלגתו עם \"חוסן לישראל\" בראשות בני גנץ ועם \"תל\"ם\" בראשות משה יעלון, והאיחוד בין שלוש המפלגות יצר את רשימת \"כחול לבן\", שהתפצלה לאחר הבחירות לכנסת העשרים ושלוש. במאי 2020 הפך לפיד לראש האופוזיציה מיד עם השבעת ממשלת ישראל השלושים וחמש. כשנה לאחר מכן הוביל לפיד את הקמת הממשלה ה-36, שבתחילת כהונתה היה לפיד ראש ממשלת ישראל החלופי במקביל להיותו שר החוץ. מ־1 ביולי 2022, לאחר פיזור הכנסת העשרים וארבע, שימש לפיד כראש ממשלת ישראל עד ל-29 בדצמבר 2022, אז הוחלף על ידי בנימין נתניהו.\n\nלפיד הוא בנם של העיתונאי והפוליטיקאי יוסף (טומי) לפיד, ניצול השואה יליד יוגוסלביה, והסופרת והמחזאית שולמית לפיד, ואחיה של הפסיכולוגית מירב רוט. סבו מצד אמו היה העיתונאי דוד גלעדי. הוא נולד בבית החולים אסותא בתל אביב ובילדותו התגורר בבית מגורי העיתונאים שבשכונת יד אליהו, שבו התגוררו כמה עיתונאים בולטים. משפחתו התגוררה בלונדון, בשנים 1963–1966, כשטומי לפיד שימש שם כנציג מעריב. בנעוריו למד בגימנסיה העברית הרצליה, אך סיים את לימודיו ללא זכאות לתעודת בגרות. אחותו הבכורה, מיכל דורבן, נהרגה בתאונת דרכים ב-1984. בצעירותו היה מתאגרף חובב.\nאת רוב שירותו הצבאי עשה ככתב בעיתון \"במחנה\", בין השנים 1982 ל-1985. לאורך השנים, העלה לפיד שתי גרסאות שונות בקשר לתחילת שירותו ונסיבות העברתו ל\"במחנה\". לפי גרסה אחת, החל את שירותו בחיל השריון, ובמהלך מלחמת לבנון הראשונה סבל מהתקף אסתמה כתוצאה מרימון עשן שפגע בקרבתו במהלך הנחתת מסוק. לפי גרסה מאוחרת יותר, החל את שירותו במערך הנ\"מ וסיבת התקף האסתמה, שבעקבותיו עבר לשרת ככתב צבאי, הייתה חשיפה לאובך ולאבק בטירונות.\nבשנת 2011 התקבל ללימודי דוקטורט באוניברסיטת בר-אילן בתוכנית לפרשנות ולתרבות במסלול לתלמידים ללא-תואר, על סמך הישגיו הספרותיים והעיתונאיים. הוא המשיך לתואר שלישי בזכות ציונים מעולים, לדברי האוניברסיטה.[דרוש מקור] לאחר שהדבר התפרסם לפיד עזב את המסלול, והמועצה להשכלה גבוהה (המל\"ג) אסרה על האוניברסיטאות לקבל למסלולים של לימודי הדוקטורט מועמדים שאינם-מחזיקים בתארים אקדמיים מוכרים.\n\nלפיד היה פעיל בעמותת \"על\"ה\" לקידום הסטודנטים העיוורים והדיסלקטים בישראל, בעמותת \"ילדים בסיכון\" למען ילדים אוטיסטים ובעמותת \"קרן להתחדשות בחינוך לנוער\" (YRF) לעידוד החינוך בקרב מעוטי יכולת. בשנים 2004–2006 שימש כיו\"ר עמותת ידידי \"מפת\"ן צפת\". בשנת הלימודים תש\"ע העביר שיעורי העשרה בתקשורת בתיכון ביפו.\nלפיד הנחה מדי שנה את האירוע \"שרים בכיכר\" בערב יום הזיכרון בכיכר רבין, עד כניסתו לפוליטיקה.\nב-2008 כתב בטורו בעיתון כי אינו רפורמי, אך הוא מתפלל זה שנים בבית כנסת רפורמי.\n\nלפיד שירת בכתב העת הצבאי \"במחנה\". עם שחרורו מצה\"ל החל לעבוד ככתב בעיתון \"מעריב\", ופרסם שירה בכתבי עת ספרותיים, כמו גם ב\"מעריב\".\nבשנת 1988 מונה לעורך המקומון התל אביבי \"עיתון תל אביב\" מקבוצת \"מעריב\". בשנת 1989 החל לכתוב טור שבועי במגזין סוף השבוע, תחילה ב\"מעריב\" ואחר כך ב\"ידיעות אחרונות\". הטור נכתב בקביעות במשך תשע עשרה שנה, עד לפרישתו לפוליטיקה באוקטובר 2012.\nבשנת 1991 גילם את שולץ בסרטו של ינקול גולדווסר \"מעבר לים\". ב-1992 הופיע בתפקיד קטן בסרט \"כבלים\" (כניצב במערכונים \"ים אדוני\" ו\"עדרים עדרים\"). ב-1994 גילם את עופר בסרטו של איתן פוקס \"שירת הסירנה\".\nב-1994 החל להנחות את \"סופשבוע\", תוכנית האירוח המרכזית של הערוץ הראשון, ששודרה בליל שבת. בשנים 1995–1997 הנחה את התוכנית \"סוגרים שבוע\" באותה המשבצת.\nבשנת 1997 עבר לפיד לגור בארצות הברית לחצי שנה, לאחר שהתמנה למנהל מחלקת הטלוויזיה בחברת \"ניו ריג'נסי\" של המפיק הישראלי-אמריקאי ארנון מילצ'ן.\n\nבשנים 1997–1999 הנחה את תוכנית הראיונות \"יאיר לפיד חי בעשר\", ששודרה מדי ערב בערוץ 3 בכבלים. בשנים 2000–2007 הנחה בערוץ 2, בשידורי הזכיינית \"רשת\", את תוכנית האירוח הפופולרית וזוכת פרסי \"מסך הזהב\", \"יאיר לפיד\". במקביל, שידר בהתנדבות בגלי צה\"ל את התוכנית \"ציפורי לילה מארחות\", יחד עם דפנה שפיגלמן, עורכת תוכנית הטלוויזיה שלו.\nב-2003 החל לשמש כפרזנטור של בנק הפועלים, וקיבל על השתתפותו בקמפיינים הפרסומיים של הבנק כ-220 אלף דולר לשנה. לאחר שנבחר להגיש את מהדורת \"אולפן שישי\" של חדשות ערוץ 2 נאלץ, בהוראת הרשות השנייה, לוותר על החוזה עם הבנק.\nב-2004, לאחר שהיועץ המשפטי לממשלה חייב את \"ידיעות אחרונות\" למכור את המניות שלה ב\"רשת\", פורסם כי לפיד סייע, לכאורה, למילצ'ן לגבש עסקה להשגת רוב בבעלות המניות על החברה, לפני המכרז לקבלת זיכיון להפעלת ערוץ 2. לפיד, אשר מונה כשבוע לפני כן לחבר בצוות המכין את חברת \"רשת\" למכרז, הכחיש את מעורבותו במהלך ואמר כי ארנון מוזס, הבעלים של \"ידיעות\", וארנון מילצ'ן מכירים כבר כ-20 שנה.\nבינואר 2008 החל בהגשת מהדורת \"אולפן שישי\", במקום אהרון ברנע. הצהרתו על כך שיפרוש לפוליטיקה ביוני 2010 העלתה לסדר היום את \"חוק לפיד\", לפיה איש תקשורת שיבקש להתמודד בבחירות לכנסת יחויב בתקופת צינון של חצי שנה.\n\nלפיד היה בעל טור שבועי קבוע במוסף סוף השבוע של \"ידיעות אחרונות\", \"7 ימים\". בטור זה כתב לפיד על מגוון נושאים, נגע בענייני זהות, תקינות שלטונית ונושאים חברתיים, תוך שהוא מציג השקפת עולם ליברלית. המאייר הקבוע של הטור היה יזהר כהן. לקט מטוריו של לפיד הופיע בספר \"עומדים בטור\", שיצא לאור בשנת 2005. לקט נוסף, בשם \"שוב עומדים בטור\", יצא לאור בשנת 2011. בין שלל טוריו שזכו להד ציבורי:\n\nב-16 בנובמבר 2007, עם ההכרזה על מיזם \"עם הספר\" של \"הוצאת ידיעות אחרונות\", פרסם לפיד טור בן שלושה עמודים על הסדרה המתוכננת, שלה שותפים העיתון המעסיק אותו, המו\"ל שבו יוצאים לאור ספריו והבנק שאותו הוא מפרסם. לפיד ציין \"העובדה שאני כותב עליו היא הפרה ברורה של שבעה-שמונה כללי אתיקה עיתונאית\" והסביר \"אף אחד לא דרש ממני לכתוב עליו, אך כאשר הוצג בפניי התנדבתי מיד לשווק אותו\". באופן חריג פורסם טור זה גם באתר ynet.\nב-6 ביוני 2008, חמישה ימים לאחר הלווייתו של אביו, יוסף לפיד, פרסם לפיד טור ובו תיאור מפורט ואף אינטימי על ימיו האחרונים של אביו.\nבעקבות טור שכתב ב-2006 נתבע לפיד על ידי חננאל דיין בגין הוצאת דיבה והפרת חוק הגנת הפרטיות. בית משפט השלום פסק תשלום פיצויים לדיין, אולם בערכאת ערעור נדחתה תביעתו של דיין.\nב-13 בינואר 2012 פרסם לפיד טור בו פירט את משנתו, והסביר מדוע החליט לעזוב את הכיסא של מגיש התוכנית \"אולפן שישי\" בחברת החדשות של ערוץ 2. הוא העלה לסדר היום הציבורי את השאלה \"איפה הכסף?\", והגדיר את עצמו כנציג מעמד הביניים: \"מדוע דווקא המעמד היצרני, משלם המיסים, ממלא החובות, עושה המילואים, המחזיק על גבו את כל המדינה, אינו רואה את הכסף?\" כתב. לדבריו, המנגנונים הממשלתיים הבזבזניים והסחטנות הפוליטית הובילו למחאת האוהלים ב-2011.\n\nבשנת 1986 עבד כמפיק ועורך סרטים בחברה בבעלות ארנון מילצ'ן בהוליווד. שנים לאחר מכן כתב שלוש סדרות טלוויזיה: הסדרה לנוער \"החופש האחרון\", ששודרה בערוץ הראשון בשנת 1989, קומדיית המצבים \"שבט כהן\", ששודרה בערוץ הראשון בשנת 1991, אותה כתב לצד אביו, טומי לפיד, וסדרת הדרמה \"חדר מלחמה\", ששודרה בערוץ 2 בשנת 2005.\nלפיד כתב שנים עשר ספרים, בהם ספר הילדים אלבי סיפור אבירים, ספרי המתח \"הראש הכפול\", \"החידה השישית\", \"האשה השנייה\", הרומן \"שקיעה במוסקבה\" והביוגרפיה של אביו \"זכרונות אחרי מותי: סיפורו של יוסף (טומי) לפיד\". כמו כן, כתב לפיד את הפזמונים למחזמר \"מלך היהודים\" מאת הסופרת דבורה עומר, וכן את המחזה \"הגיל הנכון לאהבה\", אשר הוצג בתיאטרון הקאמרי בבימויו של רוני פינקוביץ'.\nכעיתונאי, כתב בשנת 1993 טור בשם \"ההחמצה\", המוקרא בטקסי ימי זיכרון. בנוסף עסק לפיד בכתיבת שירים, בעיקר בנושאי זוגיות והחברה הישראלית. לפחות 22 משיריו הולחנו, 17 מתוכם על ידי חברו רמי קלינשטיין. מרבית שיריו בוצעו על ידי רמי קלינשטיין וריטה. שיריו הבולטים כוללים את השירים \"לבכות\", \"שיר אהובת הספן\" (בביצועה של ריטה), \"גרה בשינקין\" (בביצועה של להקת מנגו) ו\"הגבירה מול האגם\" (בביצועם של יגאל בשן ומיקי גבריאלוב). בנוסף, הוא גם תרגם את שירו של בוב דילן \"צעיר לנצח\", שהולחן מחדש על ידי רמי קלינשטיין. לפיד גם הופיע עם קלינשטיין במופע של הגיגים ושירים. ב-19 באוקטובר 2016 הצטרף לרמי קלינשטיין וקרן פלס במופעם המשותף כאשר שרו את \"צעיר לנצח\".\n\nבתחילת 2010 התרבו פרסומים באמצעי תקשורת לגבי האפשרות כי ייכנס לפוליטיקה. בפברואר 2010, בעת ריאיון עם אייל ברקוביץ בשידור חי, ביטל לפיד את פנייתו של ברקוביץ אליו שיפתח בקמפיין לבחירתו כראש הממשלה. בעקבות הפרסומים כתב למעסיקיו - הנהלת חברת החדשות של ערוץ 2 - כי הוא \"לא הולך לפוליטיקה\" כרגע, וכי ייתן התראה של שישה חודשים אם ירצה לעשות כן. בינואר 2012, במקביל לניסיון לקדם בכנסת הצעת חוק \"צינון\" לעיתונאים, לקראת כניסתו לחיים הפוליטיים, הודיע לפיד על עזיבת חברת החדשות של ערוץ 2 והצטרפותו לפוליטיקה. בעקבות הצטרפותו למירוץ חוקק בכנסת חוק (שכונה \"חוק לפיד 2\") הדורש ממועמדים לכנסת דיווח על תרומות וניהול חשבון בנק שקוף.\n\n ערך מורחב – יש עתיד\nב-29 באפריל 2012 רשם לפיד את מפלגתו ברשם המפלגות בשם \"יש עתיד - בראשות יאיר לפיד\". ב-1 במאי 2012 נערך הכנס הראשון של המפלגה, שבו הציג את עיקרי המצע שלה. לפי תקנון המפלגה יושב ראש המפלגה יקבע את רשימת מועמדיה לכנסת, יחליט בסוגיות פוליטיות כגון הצטרפות לקואליציה, וליושב הראש המייסד (לפיד) מובטח תפקיד יושב הראש עד תום כהונתה של הכנסת העשרים, מועד שבהמשך עודכן עד לתום כהונתה של הכנסת העשרים ואחת, ולאחר מכן עד לתום כהונתה של הכנסת העשרים ושתיים. בנובמבר 2019 הוארכה כהונתו בעוד 3 כנסות, עד לתום הכנסת ה-25, ללא התמודדות.\nלפיד הגדיר את המפלגה שהוא עומד בראשה, \"יש עתיד\", כמפלגת מרכז שתדאג למעמד הביניים ומאמינה שיש לשנות את סדרי העדיפויות הנהוגים במדינה על ידי מתן דגש על חינוך חילוני, שינוי שיטת הממשל ומלחמה בשחיתות הציבורית. לפיד הצהיר, שיפעל לגיוס לצה\"ל או לחלופין שירות אזרחי של כלל האוכלוסייה, במקביל להעלאת אחוז המועסקים בקרב חרדים וערבים. בנוסף, הצהיר שיפעל לשינוי שיטת הממשל בישראל, בין היתר על ידי חקיקת חוק שיגביל את מספר השרים ל-18, העלאת אחוז החסימה, שיפור השירות לאזרח וחיזוק שלטון החוק. תוכניתו המדינית כללה פינוי התנחלויות קטנות במסגרת הסדר שתי מדינות לשני עמים, שיכלול את סיפוח אריאל, גוש עציון ומעלה אדומים. לפיד הודיע כי לא יהיו במפלגתו פוליטיקאים מכהנים, אם כי בנובמבר 2012 סיפר שהציע לציפי לבני את המקום השני ברשימת מפלגתו.\nבבחירות לכנסת ה-19 התמודד תחת הסלוגן \"איפה הכסף?\" והוביל את מפלגתו להישג בולט, כאשר זו זכתה ב-19 מנדטים והפכה למפלגה השנייה בגודלה בכנסת. כשנשאל לאחר הבחירות, השיב שהוא מניח שבבחירות הבאות יתמודד מול נתניהו על ראשות הממשלה וינצח. ב-5 בפברואר 2013 החל את כהונתו כחבר הכנסת. ב-15 במרץ 2013 חתם על הסכם קואליציוני עם \"הליכוד ביתנו\" על הקמת ממשלת ישראל השלושים ושלוש, שבמסגרתו הוחלט כי יכהן כשר האוצר. ב-18 במרץ 2013 נכנס לתפקידו עם השבעת הממשלה.\nבאפריל 2013 נכלל ברשימת \"100 המשפיעים ביותר בעולם\" של \"טיים מגזין\". בנימוק לבחירה נכתב כי \"אם העולם באופן כללי רואה את ישראל דרך הסכסוך שלה עם הפלסטינים, לפיד מייצג באישיותו את הפוקוס הפנימי של האומה\". במאי 2013 דורג במקום הראשון ברשימת \"היהודים המשפיעים ביותר בעולם\" של עיתון הג'רוזלם פוסט. בדצמבר 2013 נבחר לפיד במקום ה-31 ברשימת 100 ההוגים של כתב העת האמריקאי \"פוריין פוליסי\" בנימוק, כי \"קרא תיגר על הגוש האורתודוקסי המשפיע\".\n\nב-18 במרץ 2013 החל לפיד לכהן כשר האוצר. עם כניסתו לתפקיד, הקים לפיד מועצה מייעצת המורכבת מחמישה אנשי כלכלה מן האקדמיה ומהמגזר העסקי: פרופ' מנואל טרכטנברג, פרופ' אבי בן בסט, ענת לוין, קובי הבר (ראש החטיבה העסקית בבנק לאומי) ופרופ' צבי אקשטיין (דיקאן בית הספר לכלכלה במרכז הבינתחומי הרצליה).\nבאפריל 2013 אושרה רפורמת השמים הפתוחים, שהוזילה את מחירי הטיסות והגדילה את מספר היעדים. בדצמבר של אותה שנה אושר חוק הריכוזיות בהתאם למסקנות הוועדה להגברת התחרותיות במשק.\nב-7 במאי 2013, על רקע גירעון של 40 מיליארד ש\"ח בתקציב המדינה שנוצר בשנת 2012, וצפי לגירעון תקציבי חריג של 4.9% בשנת 2013, הציג לפיד הצעה לתקציב דו-שנתי לשנים 2013–2014, תקציבו הראשון כשר האוצר. במהלך 2013 המע\"מ הועלה מ-17% ל-18%, הועלה המיסוי על סיגריות (כ-3 ש\"ח לחפיסה) ואלכוהול, וקוצצה קצבת הילדים. החל מ-2014 נקבע, בין השאר, כי מס חברות יעלה מ-25% ל-26.5%, יוטל מס רכישה חדש על רכישת דירה שנייה (כולל החלפת דירה) שיהיה 3.5% החל מהשקל הראשון. על מנת ליישם קיצוצים בתקציב הוחלט על הפחתה או ביטול תקצוב בתי הספר החרדיים, בנימוק של היעדר הכשרה לשוק העבודה, קיצוץ בתקציב הישיבות בכ-40% (400 מיליון ש\"ח בשנת 2014), דחיית מיזמים בתחום התשתיות והפחתת תוספות המיועדות למשרד החינוך.\n\nבנובמבר 2013 הושקה ברשות החברות הממשלתיות, נבחרת הדירקטורים – מאגר מועמדים לאיוש דירקטוריונים בחברות הממשלתיות.\nמתחילת דרכו הפוליטית הצהיר לפיד שמעמד הביניים אינו יכול לשאת עוד \"בנטל המעמסה של הציבור החרדי\", ושהוא יפעל לשילובם בצבא, בשירות האזרחי ובשוק העבודה, ואכן, לאחר התמנותו לשר האוצר נקט במהלכים בכיוון זה. הוא קיצץ כמחצית התקציב לישיבות החרדיות וביקש לקצץ את התקציב הממשלתי והמוניציפלי לבתי ספר חרדיים, ולבטלו כליל אם לא ישתתפו בתוכנית הליבה, הוביל את \"החוק לשוויון בנטל\" ואיים לפרק את הממשלה אם לא יוטלו על בני ישיבות שיסרבו להתגייס סנקציות פליליות. כמו כן, העביר בממשלה שינוי הדרגתי בכללי השתתפות המדינה בהוצאות מעונות יום ומשפחתונים, לפיו לימודי האב בכולל לא יהוו חלופה לעבודה, וביטול הדרגתי של הבטחת הכנסה למשפחות אברכים. לפיד הודיע שהחוק שיזם, לפטור מתשלום מע\"מ ברכישת דירה, יחול רק על מי ששירת בצה\"ל או בשירות לאומי-אזרחי. הצעת האוצר לתקציב 2015 כללה ביטול של התמיכות הניתנות על ידי המשרד לשירותי דת להקמת מבני דת חדשים, בסך 25 מיליון ש\"ח לשנה. בתגובה, התעוררה כנגדו התרעמות רבה בחוגים חרדיים, והוא הותקף על יחסו לציבור זה. בין יתר התבטאויות חריפות המנהיג הליטאי הרב אהרן לייב שטיינמן קרא לו עמלק. לפיד האשים את העיתונות החרדית בהסתה נגדו.\nעם הקמת הממשלה התמנה לפיד גם לראשות \"קבינט הדיור\", ועדה בה חברים חברי ממשלה וגורמים מקצועיים, שהוקמה לצורך תיאום וקידום פתרונות דיור. יוזמתו המשמעותית ביותר של לפיד בתפקיד זה הייתה הנהגת מע\"מ אפס לזכאים על רכישת דירה ראשונה מקבלן. יוזמה זו ספגה ביקורת עזה מצד מומחים רבים, ובהם מיכאל שראל, הכלכלן הראשי באוצר, שהתפטר במחאה, נגידת בנק ישראל, קרנית פלוג, ומנכ\"לי משרד האוצר לשעבר, שמואל סלבין וירום אריאב. עיתונאים רבים הצביעו על טעויות עובדתיות בכתיבתו ובהתבטאויותיו של לפיד, החל מימיו כעיתונאי וכלה בהסבריו להחלטות מיניסטריאליות שקיבל.\nב-2 בדצמבר 2014 פוטר מהממשלה, יחד עם ציפי לבני, על ידי ראש הממשלה, בנימין נתניהו.\n\nבבחירות 2015 הוביל לפיד את יש עתיד תחת הסיסמה של \"מלחמה בשחיתות\". המפלגה נחלשה וקיבלה בבחירות 11 מנדטים. לאחר הבחירות סירב להיכנס עם \"הליכוד\" למשא ומתן קואליציוני, נותר באופוזיציה והכריז שוב על מועמדותו לראשות הממשלה. בתקופה זו ביטא עמדות ניציות יותר, ובלשונו: \"אנחנו מפלגת מרכז אפילו עם נטייה קלה ימינה\". בין השאר אמר: \"ארגון 'שוברים שתיקה' חותר תחת מדינת ישראל וגורם לה נזק כבד מאוד מבפנים ומבחוץ\".\nכחבר האופוזיציה הרבה לבקר את מדיניות הממשלה, אך גם עסק בהסברה פרו-ישראלית מחוץ לישראל, לרבות נאומים, פגישות עם פוליטיקאים בכירים בחו\"ל והובלת הפגנות. לדוגמה, במרץ 2016 יזם הפגנה בת מאות משתתפים פרו-ישראלים מול בניין מועצת זכויות האדם, ובאוגוסט 2016 הוביל עצרת תמיכה למען ישראל בסטוקהולם, שוודיה, עם מאות תומכי ישראל, חברי פרלמנט שוודים ונציגי הקהילה היהודית. במהלך הקדנציה כיהן כראש קבוצת הידידות הפרלמנטרית בין ישראל–קוריאה.\nביוני 2016 נקנס על ידי ועדת האתיקה של הכנסת בגין היעדרותו ממשכן הכנסת ב-32 מתוך 75 ימי הישיבות במושב החורף. לפניית מיזם מאה ימים של שקיפות באשר להיעדרויותיו, השיב לפיד כי רוב פעילותו היא בוועדת החוץ והביטחון ובעיקר בוועדת המשנה לשירותים החשאיים, שישיבותיה אינן מופיעות ברשומות. מבדיקת המיזם, לפיד הגיע לעשר מתוך 177 ישיבות במליאת וועדת החוץ והביטחון, ול-32 מתוך 98 ישיבות ועדות המשנה - הנוכחות הנמוכה ביותר בקרב חבריה.\nבשנת 2017 הגיש והעביר הצעת חוק למען ילדים ואנשים על הרצף האוטיסטי, שאושר בקריאה שנייה ושלישית למרות שהוגש על ידיו כח\"כ מהאופוזיציה. זאת גם הודות לפעילותם של גופים חרדיים שעודדו תמיכה בקרב חברי הקואליציה, ביניהם ארגון מסוגלים של איש התקשורת אבי מימרן.\nבמאי 2017 הוטלו על מפלגת \"יש עתיד\" קנסות בסך 40,000 ש\"ח על ידי הרשות למשפט, טכנולוגיה ומידע, על שהפרה את חוק הגנת הפרטיות כששלחה תעמולת בחירות על פי רשימות של ניצולי השואה שקיבלה המפלגה מקולט אביטל, לבקשתו של לפיד.\nבמסגרת סיכומי החקירה של המשטרה בפברואר 2018, לגבי תיק 1000 בעניינו של בנימין נתניהו וארנון מילצ'ן, הודיעה המשטרה כי לפיד הוא עד מרכזי בתיק זה. הוא העיד במשטרה כנגד נתניהו, כי פעל לקדם חקיקה שתאריך את תקופת פטור המס לתושב חוזר בישראל על הכנסות מחוץ לישראל, ל-20 שנה (במקום 10 שנים), בעוד לפיד כשר האוצר הסתייג מהשינוי.\n\nלקראת הבחירות לכנסת העשרים ואחת, שנערכו באפריל 2019, התאחדה מפלגת יש עתיד עם מפלגות חוסן לישראל ותל\"ם לרשימה משותפת בשם \"כחול לבן\". בהסכם האיחוד הוחלט, כי אם תוקם ממשלה בראשות מועמד הסיעה, אזי בני גנץ, יו\"ר מפלגת חוסן לישראל יכהן ראשון כראש ממשלה וכעבור שנתיים וחצי יחליפו לפיד. סמוך לבחירות הוזמן לפיד לפגישה עם נשיא צרפת עמנואל מקרון. כחול לבן קיבלה בבחירות 35 מנדטים.\n\nבבחירות לכנסת העשרים ושתיים, שנערכו בספטמבר של אותה שנה, קיבלה \"כחול לבן\" 33 מנדטים. במהלכה המשיך לפיד לכהן כחבר בוועדת החוץ וביטחון, מאז הכנסת ה-20.\nבדצמבר 2019, לקראת ההכרזה על הבחירות לכנסת העשרים ושלוש, הוסכם שגנץ יהיה מועמד הרשימה לראשות הממשלה, ללא רוטציה. גם בבחירות אלו \"כחול לבן\" שמרה על כוחה וקיבלה 33 מנדטים.\nב-26 במרץ 2020 הודיע לפיד ביחד עם משה יעלון על פרישת מפלגותיהם מסיעת כחול לבן על רקע כוונותיו של יו\"ר כחול לבן, בני גנץ, לקדם משא ומתן לממשלת אחדות עם הליכוד בראשות בנימין נתניהו. השניים הקימו סיעה משותפת בשם יש עתיד – תל\"ם.\nב-10 בינואר 2021, הודיע משה יעלון על סיום השותפות עם יאיר לפיד ובכך התפרקה סופית \"כחול לבן\" לגורמים ממנה הורכבה, חוסן לישראל, תל\"ם ויש עתיד.\n\nב-27 במאי 2020, לאחר כינון ממשלת ישראל השלושים וחמש, הפך לפיד לראש האופוזיציה. כהונתו כראש האופוזיציה עמדה בסימן התנגדותו הנחרצת לממשלת נתניהו-גנץ. נוצר נתק ממושך בינו ובין בני גנץ, שהיה שותפו בעבר הלא רחוק, ולפיד אף התנצל בפני האנשים אותם שכנע להצביע לגנץ וגבי אשכנזי. לפיד קבל על התיקונים בחוק יסוד: הממשלה שנועדו לאפשר ממשלת חילופים, ולהגדיל את מספר חבריה באופן \"מוגזם\" ו\"חסר פרופורציות\". בנאומו הראשון כראש האופוזיציה תקף לפיד כאמור את ממשלת נתניהו-גנץ, וקבע כי משכן הכנסת איבד את אמונם של אזרחי ישראל.\nבהתאם לחוק ולנוהג, לפיד כראש האופוזיציה פגש מעת לעת את ראש הממשלה והרמטכ\"ל לקבלת עדכונים. לפיד סירב לקבל מכונית משוריינת לצורך אבטחתו כראש האופוזיציה. בשיא מגפת הקורונה בישראל, ביולי 2020, גרס לפיד כי לממשלה \"אין זכות קיום\" ומתח ביקורת על האופן בו נוהל המשבר הכלכלי שנגרם כתוצאה מהמגפה. בתחילת אוגוסט התקוטטו נתניהו ולפיד מילולית במליאת הכנסת במסגרת דיון שיזמו חברי האופוזיציה בנושא \"קריסת השירותים החברתיים\". באותו החודש התעמתו פעם נוספת, הפעם בדיון על חקיקה שתמנע מנאשם בפלילים להרכיב ממשלה, בו התריס לפיד בפני נתניהו כי לו היה מקשיב לאביו, בנציון נתניהו, לא היה עומד לדין. ראש האופוזיציה לפיד התעמת פעמים רבות נוספות עם נתניהו והרבה לכנות אותו כ\"מנותק\" ו\"מושחת\".\nב-13 בספטמבר 2020, עם החלטת הממשלה להטיל סגר נוסף על מדינת ישראל למשך שלושה שבועות בגין מגפת הקורונה, תקף לפיד את נתניהו וקרא לו להתפטר באופן מידי. בסוף 2020, כאשר ממשלת נתניהו-גנץ מטה לנפול, הוסר הנתק בין לפיד לגנץ וגורמים ביש עתיד – תל\"ם החלו לתאם מהלכים עם אנשי כחול לבן לפיזור הכנסת ה-23. תמיכתו בהקדמת הבחירות עמדה בניגוד לקריאתו באוקטובר כי אין צורך בבחירות נוספות, וכי ניתן להקים ממשלה אחרת במסגרת הכנסת ה-23.\n\n ערך מורחב – ממשלת ישראל השלושים ושש\n\nבבחירות לכנסת ה-24 השיגה יש עתיד 17 מנדטים והייתה לסיעה השנייה בגודלה אחרי הליכוד. ב-5 במאי 2021, לאחר שבנימין נתניהו כשל בניסיון להרכיב ממשלה, קיבל יאיר לפיד את המנדט להרכבת הממשלה. המשא ומתן הקואליציוני התעכב בין היתר בעקבות הסלמה ביטחונית בדמות מהומות ברחבי הארץ ומבצע שומר החומות בעקבות ירי רקטי מעזה.\n\nלפיד הקים קואליציה של 61 חברי כנסת, משמונה סיעות: יש עתיד, כחול לבן, העבודה, ימינה, ישראל ביתנו, תקווה חדשה, מרצ ורע\"מ. לשם כך הוא אף הסכים לממשלת חילופים עם נפתלי בנט, ראש סיעת ימינה שקיבלה 7 מנדטים, שבה לפיד יכהן כראש הממשלה החל מאוגוסט 2023, שני ברוטציה לאחר בנט. כל סיעות הקואליציה למעט ימינה, תקווה חדשה ורע\"מ הן בזיקה ללפיד. ב-2 ביוני 2021 הודיע לפיד לנשיא ראובן ריבלין כי עלה בידו להרכיב ממשלה.\nשבועיים לאחר ההכרזה הושבע לפיד לתפקיד ראש ממשלת ישראל החלופי ושר החוץ יחד עם השבעת יתר השרים בממשלת ישראל השלושים ושש. בטקס חילופי השרים שערך לצד שר החוץ היוצא גבי אשכנזי הביע לפיד את מחויבותו לחזק את קשרי ישראל עם המפלגה הדמוקרטית האמריקאית, והצהיר כי הממשלה תתנגד להסכם המעצמות על תוכנית הגרעין האיראנית אם כי בגישה שונה מזו של נתניהו. מיד עם כניסתו אל משרד ראש הממשלה החלופי, דווח כי לפיד מינה את נעמה שולץ למנכ\"לית המשרד. כמו כן, פורסם כי המשרד לנושאים אסטרטגיים יסגר והסמכויות שלו יעוברו למשרד החוץ, בראשות לפיד.\nביוני 2021 התקיימו שיחות נזיפה דיפלומטיות הדדיות בין נציגי ישראל ופולין לאחר שהסיים הצביע בעד חקיקה המבקשת למחוק או להפסיק תביעות רכוש תלויות ועומדות, שלא הגיעו להכרעה ב-30 השנים האחרונות. כך יהיה בלתי אפשרי כמעט לערער על החלטות שהתקבלו בנושא הרכוש הגזול לפני יותר מ-30 שנה. ביולי הסנאט הפולני אישר את החוק. לאחר שנשיא פולין, אנדז'יי דודה, חתם על החוק, לפיד הורה לממונה על השגרירות בוורשה לחזור לישראל להתייעצויות, ללא הגבלת זמן. בנוסף, הוחלט שמשרד החוץ ימליץ לשגריר פולין בישראל להמשיך את חופשתו בארצו. לפיד הצהיר לאחר מכן באומרו כי \"אנחנו לא פוחדים מאיומים אנטישמים ולא נמצמץ מול הממשלה האנטי-דמוקרטית של פולין\".\nביוני 2021, חנך את שגרירות ישראל באבו דאבי וחתם על הסכים לשיתוף פעולה כלכלי בין ישראל לאיחוד האמירויות הערביות.\nב-12 ביולי השתתף לפיד באירוע רשמי של מועצת שרי החוץ של האיחוד האירופי ובכך, היה לשר החוץ הראשון זה עשור שהוזמן לכינוס רשמי של המועצה.\nבאוגוסט 2021 מינה את שרת הבריאות ממפלגתו לשעבר, יעל גרמן, כשגרירת ישראל בצרפת ואת ח\"כ לשעבר שמעון סולומון לשגריר באנגולה. מינויים אלה של חברי הכנסת מיש עתיד לשעבר התווספו לזה של רונן הופמן לשגריר ישראל בקנדה.\nב-11 באוגוסט 2021 הגיע לפיד לביקור מדיני ראשון במרוקו שבו חנך ברבאט את הנציגות הישראלית, כשר החוץ הישראלי הראשון שמגיע למדינה מזה 18 שנה (הביקור הקודם של שר חוץ ישראל במרוקו היה זה של סילבן שלום ב-2003). באותו יום, חתמו לפיד ושר החוץ המרוקאי נאסר בוריטה על שלושה הסכמים לשיתוף פעולה בתחומי התיירות, התרבות והספורט. למחרת, נחנכה הנציגות הישראלית ברבאט במעמד סגן שר החוץ המרוקאי, מוחסין ג'זולי. כמו כן, הודיע לפיד על סיכום לשדרוג יחסי ישראל-מרוקו ליחסים דיפלומטיים מלאים.\nבספטמבר 2021, הציג הצעה ביחס למדיניות מול רצועת עזה. המתווה חולק לשני שלבים, כאשר בשלב הראשון ישוקמו מערכות החשמל, הגז, המגורים והתחבורה, וכן ישופרו משמעותית שירותי הבריאות ברצועה וייבנו מתקני התפלת מים. לפי התוכנית, \"הקהילה הבינלאומית תפעיל מנופים על החמאס כדי לסייע במאמץ למנוע את התעצמותו\". לפיד הבהיר כי יוקם מנגנון לפיקוח כלכלי שיימנע הסטת משאבים להתעצמות חמאס. בשלהי אותו החודש הכריז לפיד כי ישראל חידשה את יחסי הדיפלומטיים עם שוודיה לאחר משבר דיפלומטי מתמשך מאז היבחרו של סטפן לוון לראש ממשלת שוודיה ב-2014.\nב-30 בספטמבר 2021 הגיע לפיד לביקור מדיני ראשון של שר חוץ ישראלי בבחריין ונועד עם חמד, מלך בחריין במנאמה, שם חנך את שגרירות ישראל בבחריין.\nבאוקטובר 2021 פרסם משרד המשפטים את הסדר ניגוד העניינים המעודכן לתפקידיו החדשים בממשלת ישראל ה-36. ב-30 באוקטובר 2021 פורסם כי מינה את גיסתו קרן איליאל, פעילה בכירה ביש עתיד, לדירקטורית בקק\"ל. היא התפטרה בשבוע שלאחר מכן בעקבות ביקורת ציבורית.\nבמרץ 2022 יזם את פסגת הנגב, ועידה שהתקיימה בשדה בוקר ובה נפגש לפיד עם שרי החוץ של ארבע ממדינות ערב, בנוסף למזכיר המדינה של ארצות הברית, ומטרתה קידום שיתוף פעולה ישראלי-ערבי נגד איראן.\nביוני 2022 טס לביקור בזק בטורקיה לפגישה עם ראש המודיעין הטורקי הקאן פידאן. זאת בעקבות סיכול משותף עם המוסד של שורת פיגועים איראניים שתוכננו נגד ישראלים באיסטנבול.\n\nלפיד התמנה לתפקיד ראש ממשלת ישראל הארבעה עשר ב-1 ביולי 2022, לאחר קבלת חוק התפזרות הכנסת העשרים וארבע וקביעת מועד הבחירות לכנסת העשרים וחמש ב-1 בנובמבר במקביל המשיך לכהן כשר החוץ.\nלאחר מינויו לראשות הממשלה, ביקר לפיד בצרפת, שם נפגש עם נשיא צרפת, עמנואל מקרון. כמו כן הוא שוחח טלפונית עם מנהיגים אזוריים – נשיא טורקיה ארדואן, עבדאללה השני, מלך ירדן, נשיא מצרים א-סיסי ויו\"ר הרשות הפלסטינית מחמוד עבאס – ואירח את נשיא ארצות הברית ג'ו ביידן בביקורו בישראל. במסגרת הביקור נחתמה הצהרת ירושלים, שבה התחייב הנשיא ביידן שארצות הברית לא תאפשר לאיראן השגת נשק גרעיני.\nב-18 ביולי הודיעו שרי החוץ של מדינות האיחוד האירופאי על חידוש הכינוס השנתי בין שר החוץ של ישראל לאלו של מדינות האיחוד האירופי, כפי שסוכם בהסכם האסוציאציה מ־1995.\nב-27 ביולי נפגש עם מלך ירדן עבדאללה השני בארמונו בעמאן ועם שר החוץ הירדני איימן א-ספדי. הייתה זו הפגישה הפומבית הראשונה של מלך ירדן עם ראש ממשלת ישראל מאז 2018.\nב-16 ביולי, לאחר תקופה של רגיעה יחסית בגזרת הדרום, נורו ארבע רקטות מרצועת עזה לעבר אשקלון. לאחר הפצצת חיל האוויר באתר תת-קרקעי לייצור רקטות בתוך הרצועה, פרסם לפיד הצהרת מדיניות ראשונה בנושא מאז נתמנה לראש ממשלה, \"על כל ירי ובלון תבערה - אנחנו נגיב מהר ובלי היסוס\". בתחילת אוגוסט נעצר באסם א-סעדי, מנהיג הג'יהאד האיסלאמי בג'נין. לאחר כמה ימי כוננות בשל התראה לפיגוע נקם מרצועת עזה, ב-5 באוגוסט יזמה ישראל את מבצע עלות השחר.\nבספטמבר 2022, עסק במשבר המתמחים שדרשו את קיצור התורנויות ל-16 שעות, והוקצו תקציבים שתוכננו לאפשר את יישום המתווה שסוכם בתוך שנה.\nב-13 באוקטובר 2022 השתתף בספיישל הטלוויזיוני \"מחווה לדנה אינטרנשיונל\", ששודר לרגל ציון 20 שנה לארגון הנוער הגאה (איגי) ולקריירה המוזיקלית של הזמרת-יוצרת הישראלית דנה אינטרנשיונל והיה לראש הממשלה הראשון בהיסטוריה של מדינת ישראל שהשתתף באירוע להט\"ב רשמי. ב-27 באוקטובר 2022 חתם על הסכם הגבול הימי בין ישראל ללבנון. סמכותה של הממשלה לחתום על הסכם זה ללא אישור הכנסת טרם הבחירות הועמדה בסימן שאלה, נידחו עתירות בנושא בבג\"ץ.\nבבחירות לכנסת העשרים וחמש קיבלה מפלגתו של לפיד 24 מנדטים. גוש תומכי בנימין נתניהו זכה ברוב של 64 מנדטים בכנסת והקים ממשלה.\n\nעם הקמת הממשלה השלושים ושבע, התמנה לפיד בשנית לתפקיד ראש האופוזיציה. לפיד הביע תמיכה במחאה נגד הרפורמה המשפטית, ובמיוחד סביב מה שהגדיר כ\"המהפכה המשפטית\" ואף משטרית. בסוף מרץ החלו שיחות פשרה בבית הנשיא. עם זאת, בעקבות מה שראה כתרגיל פוליטי של נתניהו בנוגע למינוי נציגים לוועדה למינוי שופטים, ב-14 ביוני הורה על הפסקת ההשתתפות סיעתו בשיחות.\nממשל ביידן עסק במאמץ דיפלומטי רחב לנורמליזציה בין ישראל לערב הסעודית. לפי הפרסומים עלתה האפשרות שבמסגרת הסכם תתאפשר תוכנית גרעין אזרחית, דבר שעורר את התנגדותו של לפיד.\nבעקבות פתיחת מלחמת חרבות ברזל, אמר לראש הממשלה בנימין נתניהו שהוא מוכן להצטרף לממשלת חירום מקצועית מצומצמת שתנהל את המערכה. בראיון שנתן ביום ה-40 למלחמה קרא להדחתו המידית של נתניהו מראשות הממשלה, ואמר שיסכים להצטרף לממשלה תחת מועמד אחר מהליכוד.\nבמהלך המלחמה, הציג תוכנית לעתידה של רצועת עזה, בטווח הזמן הקצר והבינוני. המטרות (מיטוט שלטון חמאס, השבת החטופים, השבת הביטחון ליישובי הגבול) היו זהות למטרות הממשלה. תוכנית זו כללה מנגנון שיתוף פעולה בינלאומי בלוויית ארצות הברית לחנק כלכלי של חמאס, נוסף על הפעילות הצבאית שהתבצעה. לאחר המלחמה, ישראל תתייחס לעזה כשטח B, ותמשיך להיכנס צבאית כדי להגיע, אידיאלית, לפירוז הרצועה. כח רב-לאומי בהובלת ארצות הברית ובהשתתפות מדינות ערב המתונות (ללא טורקיה וקטאר) יעסוק בשיקום הרצועה; אונר\"א תיסגר ולא תורשה לפעול. לאחר השלב הזה, התוכנית מאפשרת שהרשות הפלסטינית \"תיטול חלק בניהול החיים בעזה, אולם רק בתנאי שתופעל תוכנית דה-רדיקליזציה נרחבת ברש\"פ, שתכלול יצירת מערכת ביטחון אפקטיבית, חינוך נגד הסתה והפסקת התשלום למחבלים\".\n\nלפיד הצהיר כי הוא תומך בחידוש המשא ומתן בין ישראל לרשות הפלסטינית. מצע מפלגתו בשנת 2013 קרא למתווה של שתי מדינות לשני עמים, תוך שמירה על גושי ההתיישבות הגדולים, על ירושלים המאוחדת כבירת ישראל, התנגדות להחזרת רמת הגולן לסוריה והבטחת שמירה על ביטחון ישראל. בינואר 2013 הודיע כי לא יצטרף לקבינט שיבלום שיחות שלום עם הרשות הפלסטינית. הוא הוסיף כי סיפוח ללא הקמת מדינה פלסטינית במסגרת הסכם שלום, תסכן את צביונה היהודי של מדינת ישראל. כחלק מהסכם שלום עתידי, אמר כי הפלסטינים יצטרכו להכיר בכך שגושי ההתיישבות הכוללים את אריאל, גוש עציון ומעלה אדומים יישארו כחלק משטחי מדינת ישראל. לפיד האשים את הצד הפלסטיני בקיפאון בתהליך השלום הישראלי-פלסטיני, והוסיף לדבריו כי \"לא בטוח שהם כעם מוכנים לעשות איתנו שלום\", ושאיננו אפשרי כל עוד יש ארגוני טרור פלסטיני וירי טילים, אך דוחה את הגישה כי הסכם שלום איננו מציאותי בטווח הרחוק.\nלפיד מתנגד של תנועת החרם על ישראל, BDS. הוא התבטא נגד מה שלדעתו הוא הטיה של האו\"ם נגד ישראל מאז הקמת אונר\"א בשנת 1950, המשרתת רק פליטים פלסטינים ומעניקה להם מעמד פליט בירושה, כך שמספרם התרחב מכ-750,000 לחמישה מיליון, ומאשים את ארגון החינוך אונסק\"ו ב\"מחיקת ההיסטוריה היהודית\".\n\nללפיד השקפת עולם ליברלית בנושאי דת ומדינה. הוא תומך בשאיפה להפרדת הדת מהמדינה והחלת נישואים אזרחיים, כולל נישואים חד-מיניים. בשנת 2013, כאשר מפלגתו הייתה חלק מן הקואליציה, ניסה להביא להפעלת תחבורה הציבורית בשבת באזורים חילוניים. לפיד תומך בביטול חוק המרכולים ובזכותה של כל רשות מקומית לקבוע את אופי השבת במרחב הציבורי שלה ובעד הכרה של כלל הזרמים הליברליים ביהדות, בהם הקונסרבטיביים והרפורמים. במרץ 2021 תמך בפסיקת בג\"ץ אשר קבעה כי יש להכיר בגיורים רפורמיים וקונסרבטיביים לצורך חוק השבות באומרו: \"ישראל צריכה להשוות באופן מלא את זכויות כל זרמי היהדות - אורתודוקסים, רפורמים וקונסרבטיביים\".\n\nלפיד קורא לגיוס בני ישיבות לצה\"ל לצה\"ל או שירות לאומי ושילובם במשק העבודה. בשנת 2013 איים לפרק את הממשלה אם לא יוטלו על בני ישיבות שיסרבו להתגייס סנקציות פליליות, ועתר לבג\"ץ על החלטתה בנושא פטור הגיוס לחרדים. הוא מגדיר את עמדותיו הכלכליות כתחרותיות בשוק חופשי ויזמות ותומך בהקטנת כוחם של הוועדים הגדולים בטענה כי \"ההסתדרות לא יכולה לנהל את המדינה\". במהלך מערכת הבחירות לכנסת העשרים וארבע במרץ 2021 הודיע לפיד כי מפלגתו תומכת בלגליזציית קנאביס במודל קולורדו.\n\nבאמצע שנות ה-80 נישא לתמר פרידמן, ולהם בן. ב-1990 נישא בשנית לצלמת העיתונות ליהיא מן, לימים סופרת ובעלת טור, ולהם שני ילדים משותפים, בן ובת שאובחנה כאוטיסטית. מתגוררים בשכונת רמת אביב ג' שבצפון תל אביב.\nשכרו של לפיד כפרזנטור של בנק הפועלים הוערך בכ-220 אלף דולר לשנה, שכרו כמגיש \"אולפן שישי\" הוערך בכ-100 אלף ש\"ח בחודש, ושכרו ב\"ידיעות אחרונות\" הוערך בכ-35 אלף ש\"ח בחודש. על פי הצהרת הון שפרסם לפיד בשנת 2015, הונו עמד על כ-10 מיליון ש\"ח. נכון ל-2019, על פי דירוג \"פורבס ישראל\", הונו של לפיד הוערך בכ-25 מיליון ש\"ח, והוא הפוליטיקאי השמיני בדירוג הפוליטיקאים העשירים בישראל.\nלפיד בעל חגורה שחורה דאן 3 בקראטה, ומלבד עברית כשפת אם, לפיד דובר גם אנגלית וספרדית.\n\nהראש הכפול: מותחן (הוצאת זמורה ביתן, 1989) (הספר בקטלוג ULI)\nהצל של יואב: ספר ילדים (הוצאת זמורה ביתן, 1992) (הספר בקטלוג ULI)\nהצגת יחיד: רומן (הוצאת כתר, 1993) (הספר בקטלוג ULI)\nאלבי סיפור אבירים: ספר ילדים (הוצאת כתר, 1998)\nהחידה השישית: מותחן (הוצאת זמורה ביתן, 2001) (הספר בקטלוג ULI)\nעומדים בטור: לקט טורי עיתונות (הוצאת ידיעות אחרונות, 2005)\nהאישה השנייה: מותחן (הוצאת זמורה ביתן, 2006)\nשקיעה במוסקבה: מותחן פסיכולוגי (קשת הוצאה לאור, 2007)\nהגיבורים שלי: ארבע הרצאות תנ\"כיות (הוצאת משכל - ידיעות אחרונות וספרי חמד, 2008)\nזיכרונות אחרי מותי, סיפורו של יוסף (טומי) לפיד (הוצאת כתר, 2010)\nשוב עומדים בטור (הוצאת ידיעות ספרים, 2011)\nמסע אל העתיד (הוצאת ידיעות ספרים, 2017)\n\nהחופש האחרון (1989)\nשבט כהן (1991)\nחדר מלחמה (2005)\n\nהגיל הנכון לאהבה (הוצג בתיאטרון הקאמרי, 2007)\n\n\"הגבירה מול האגם\"\n\"גרה בשינקין\"\n\"לבכות\"\n\"שיר אהובת הספן\"\n\"הלך לנו החופש\"\n\"צעיר לנצח\" (תרגום לבוב דילן)\n\"כולנו אותו הדבר\"\n\"פעם אחת בחיים\"\n\nיאיר לפיד, באתר מפלגת יש עתיד\n יאיר לפיד, באתר הכנסת \n יאיר לפיד, ברשת החברתית פייסבוק\n יאיר לפיד, ברשת החברתית אקס (טוויטר)\n יאיר לפיד, ביישום טלגרם\n יאיר לפיד, ברשת החברתית אינסטגרם\n יאיר לפיד, ברשת החברתית טיקטוק\n יאיר לפיד, סרטונים בערוץ היוטיוב\nיאיר לפיד, באתר כנסת פתוחה\nיאיר לפיד, אתר ערוץ הכנסת\nיאיר לפיד, באתר אנציקלופדיה בריטניקה (באנגלית)\nיצירה\nרשימת הפרסומים של יאיר לפיד, בקטלוג הספרייה הלאומית\nהספרים של יאיר לפיד, באתר \"סימניה\"\nיאיר לפיד, באתר המכון לתרגום ספרות עברית (באנגלית)\nיאיר לפיד, במיזם \"אישים\" לתיעוד היצירה הישראלית\n יאיר לפיד, במסד הנתונים הקולנועיים IMDb (באנגלית)\nיאיר לפיד, באתר ספר הקולנוע הישראלי\n יאיר לפיד, במסד הנתונים הקולנועיים KinoPoisk (ברוסית)\nיאיר לפיד, באתר שירונט\n יאיר לפיד, באתר MusicBrainz (באנגלית)\n יאיר לפיד, באתר Discogs (באנגלית)\nיאיר לפיד, דף שער בספרייה הלאומית\nיאיר לפיד, בלקסיקון הספרות העברית החדשה\nיאיר לפיד, באתר ארכיון הסרטים הישראלי בסינמטק ירושלים\nכתבות\n\"ילד צריך לחלום על הקמת מפעל היי-טק ולא על אקזיט ומעבר לסיליקון ואלי\", באתר TheMarker‏, 26 באוגוסט 2012\nעמי פרידמן, יש עבר: הרגעים הטלוויזיונים הגדולים של יאיר לפיד, באתר nrg‏, 23 בינואר 2013\nהודיה כריש-חזוני, לפיד: \"רוצה להיות שר אוצר, יש עוד מה לעשות\", באתר nrg‏, 20 בפברואר 2015\n המשפיעים עם לוסי אהריש, יאיר לפיד, כתבתה של לוסי אהריש באתר רשת\nאסף ליברמן ובן כספית, זמן אמת עונה 2 | פרק 10 - מה מסתתר מאחורי יאיר לפיד?, בערוץ היוטיוב של כאן 11 - תאגיד השידור הישראלי, ‏7 בנובמבר 2018\n חגי עמית, הפגישות הליליות במרתף: כך עשה יאיר לפיד משהו שאיש לא עשה לפניו, באתר TheMarker‏, 18 ביוני 2021\nמהעיתונות והטלוויזיה ללשכת רה\"מ: המבחן של לפיד, באתר חדשות 13, 21 ביוני 2022\nשגיא בן נון‏, כן, האיש שכתב את \"גרה בשנקין\" הולך להיות ראש הממשלה: המסע התרבותי של לפיד, באתר וואלה‏, 23 ביוני 2022\n אנשיל פפר, יאיר לפיד עבד שנים כדי להיות פרזנטור הישראליות, עכשיו זה משתלם לו, באתר הארץ, 30 ביוני 2022\nראיונות\n יאיר לפיד בקמפוס החרדי: \"אני אשב בקואליציה עם כל אדם שדואג למדינת ישראל\" - ריאיון עם לפיד על מפגש שקיים עם סטודנטים חרדים, באתר האינטרנט של הקריה האקדמית אונו\n\n לפיד מתראיין אצל צ'ארלי רוז, 8 באוקטובר 2013\n ריאיון נוסף, מורחב יותר על ידי צ'ארלי רוז, בערוץ של \"92nd Street Y\" באתר יוטיוב (באנגלית)\n רינה מצליח, ‏לפיד: מקורבי נתניהו הציעו לי את תיק החוץ, באתר ‏מאקו‏, 30 במאי 2015\nמיכאל טוכפלד, \"מושגים של שלום ותקווה הפכו להיות של שמאלנים\", באתר nrg‏, 22 בינואר 2016\n ראיון עם חבר הכנסת יאיר לפיד, בעמוד הפייסבוק של גלי ישראל, 23 ביולי 2017 (אורך: 17:37)\n האם יש דבר כזה אידאולוגית מרכז? - ריאיון עם יאיר לפיד בפודקאסט \"עושים פוליטיקה\", 12 ביולי 2017\n ראיונות בתוכנית \"הנבחרים\" עם דוד בן בסט – 1, 2, 3\n  צביקה קליין, ‏\"החיים הטבעיים של היהודי הם רק בישראל\", בעיתון מקור ראשון, 20 באוקטובר 2018\nיהודה שלזינגר, \"מה תעשה כשתהיה גדול? אהיה ראש ממשלה\", באתר ישראל היום, 5 בספטמבר 2019\nיהודה שלזינגר, לפיד: \"כל הפסילות הישנות מתו בקורונה\", באתר ישראל היום, 24 בספטמבר 2020\n שר החוץ וראש הממשלה החליפי יאיר לפיד בריאיון באולפן, סרטון בערוץ \"ynet\", באתר יוטיוב (אורך: 21:58)\n מה לפיד הציע לנתניהו בקריה ב-7/10 - ואיך הוא הגיב?, סרטון בערוץ \"ynet\", באתר יוטיוב (אורך: 39:00), 4 באפריל 2024\nמורן אזולאי, אלכסנדרה לוקש, ניר כהן, לפיד: \"נתניהו לא יכול להמשיך כראש ממשלה. מי כן? בני, יולי, גדי. מי שתרצו\", באתר ynet, 17 בדצמבר 2023\nמנאומיו\n ראש הממשלה יאיר לפיד בהצהרה לתקשורת, סרטון בערוץ \"IsraeliPM\", באתר יוטיוב (אורך: 09:28), 2 ביולי 2022\nמכּתביו\nהשקספיר של הבלשים, באתר ynet, 18 בספטמבר 2005\nלילה טוב אבא, באתר ynet, 9 בדצמבר 2009\nהספרים ששינו את חיי, באתר \"ידיעות אחרונות\", ‏15 ביוני 2011\nראש הממשלה ו\"העוצמה החכמה\", עדכן אסטרטגי של המכון למחקרי ביטחון לאומי, כרך 19 גיליון 4, ינואר 2017, עמודים 3–17\nהמרכז חוזר, השילוח, 5, 5 ביולי 2017\nעל אודות ספריו\nדני גוטויין, מה הוא חושב לעצמו: על אסופת הטורים של יאיר לפיד, באתר הארץ, 18 בינואר 2012 - על הספר \"שוב עומדים בטור\"\nאריק גלסנר, ביקורת על \"זיכרונות אחרי מותי\", של יאיר לפיד, הוצאת \"כתר\", ביקורות ספרות - מעריב, 7 בפברואר 2010\nרפי מן, האב, הבן ורוח הזמן: על \"זכרונות אחרי מותי\", שיאיר לפיד מביא בקולו של אביו טומי ז\"ל, באתר העין השביעית, 7 בפברואר 2010",
    "pageid": 128726
  },
  {
    "title": "יחיא עיאש",
    "extract": "יחיא עבדול לטיף עיאש (בערבית: يحيى عبد اللطيف عياش; 6 במרץ 1966 – 5 בינואר 1996), שכונה \"המהנדס\" (בערבית: المهندس, \"אלמֻהנדִס\"), היה טרוריסט פלסטיני, ממקימי גדודי עז א-דין אל-קסאם של חמאס ואחד האחראיים להכנסת שיטת פיגועי ההתאבדות בשנות ה-90 כחלק מהטרור הפלסטיני בישראל. פיגועי טרור אלו גבו את חייהם של למעלה ממאה ישראלים. שירות הביטחון הכללי של ישראל התנקש בעיאש באמצעות טלפון סלולרי ממולכד בשנת 1996.",
    "pageid": 11136
  },
  {
    "title": "לבנון",
    "extract": "לְבָנוֹן, או בשמה הרשמי הרפובליקה הלבנונית (בערבית: الجمهوريّة اللبنانيّة, אַל-גֻ'מְהוּרִ֫יַּה א-לֻּבְּנַאנִ֫יַּה; בצרפתית: République libanaise, רפּוּבּליק ליִבּאַנּז); היא מדינה ערבית במזרח התיכון. היא גובלת בישראל בדרום, בסוריה במזרח ובצפון, ובים התיכון במערב. שטחה כ־10,400 קמ\"ר, ואוכלוסייתה מונה כ־5.3 מיליון בני אדם (2023) – המשתייכים לדתות ולעדות שונות. מהקמתה בשנת 1943, המדינה רוויה סכסוכים אתניים ומלחמות אזרחים על שליטה, שטח ומשאבים. בסכסוכים אלו מעורבות המדינות השכנות לה ומעצמות אחרות, דבר המתאפשר עקב השלטון המרכזי החלש, שלא הצליח לאכוף את מרותו על מלוא שטחה. רוב הלבנונים הם בני דת האסלאם (כולל המיעוט הדרוזי, הנספר כחלק מהאוכלוסייה המוסלמית), אך יש בה מיעוט נוצרי גדול (בערך שליש מהאוכלוסייה). מחוץ ללבנון ישנה פזורה לבנונית גדולה, שהיא נוצרית בעיקרה.\nהארץ נקראת על שם הר הלבנון, הקרוי כך על שום צבעו הלבן. שם זה הוא גם שמה המקראי של הארץ, ושמה בשפות אחרות, ובהן ערבית. בערבית הוא נכתב لُبْنَان ונהגה: לֻבְּנָאן (בערבית ספרותית) או לְבְּנֵין (בערבית סורית ולבנונית). בצרפתית: Le Liban. השפה הרשמית של לבנון היא ערבית, ושפה נוספת שמוכרת בה היא צרפתית.\nהיא חברה בארגון לשיתוף פעולה אסלאמי.\n\n ערך מורחב – היסטוריה של לבנון\nחבל הארץ של לבנון המודרנית היה מאוכלס כבר באלף החמישי לפני הספירה, ונמצאו בו שרידים מהתקופה הנאוליתית והכלקוליתית. בתקופת התנ\"ך נחשב החבל כחלק הצפוני של ארץ כנען, ותושביו היו הפיניקים, עם כנעני הנמנה עם משפחת העמים השמיים המערביים, שעסק במסחר ובשיט ונחשב לממציא האלפבית הפיניקי. מלכי ממלכות יהודה וישראל קשרו איתם קשרים מסחריים ומדיניים הדוקים. על פי התיאור המקראי, חירם מלך צור סיפק לשלמה המלך ארזים לבניית בית המקדש, ואחאב מלך ישראל נשא לאישה את איזבל בת אתבעל, מלך צידון.\nעוד התנ\"ך מציין במרומז את התיחום של היחידה הגאוגרפית הנקראת לבנון: \n\n ניתן להסיק מכאן שהתיחום הוא ברצועה שבין \"אמנה\" אותה רוב החוקרים מזהים עם הרי נור בדרום טורקיה, לבין הר חרמון שעל זיהויו אין ספק. תיחום זה גדול מכל תיחום אחר שנעשה בהמשך ההיסטוריה (המחוז האוטונומי בהר הלבנון ולבנון הגדולה וכדומה) והוא מקיף את כל רכסי ההרים שלאורך הים התיכון שמצפון לגליל.\nמאז עליית האימפריה האשורית במאה השמינית לפני הספירה היו הר הלבנון וחופיו נתונים לשלטונם של כובשים זרים: מלכי אשור ואחריהם מלכי מצרים, מלכי בבל, מלכי פרס, היוונים ואחריהם קיסרי רומא, הכובשים הערבים לבית אומיה ולבית עבאס והצלבנים בימי מסעי הצלב ואחריהם הממלוכים.\n\n ערכים מורחבים – לבנון תחת השלטון העות'מאני, לבנון תחת בשיר השני, תקופת הקאימקאמיות\nבשנת 1516 פלשו העות'מאנים לאזור, והעניקו את השליטה באזור הרי השוף והסביבה לאמיר פח'ר א-דין הראשון מבית הנכבדים הדרוזי בית מען (בהמשך \"בית שהאב\"). באותה תקופה הונהגה מערכת פיאודלית מיוחדת שלא התבססה כמקובל על כפיפות לאדון אלא על חכירה. כמו בראש המערכת הפיאודלית האירופית, גם בלבנון עמד בראש האדונים שליט-על שתוארו \"אמיר ההר\". אדמת הר-הלבנון חולקה ל־24 מוקאטעאת (אזורים). בראש כל מוקאטעה עמד שליט האזור – המוקטעג'י, אשר הוא ראש משפחת נכבדים המחויבת להעביר מס אל אמיר ההר שבתורו מחויב להפריש מס לוואלי של צידון.\n\nטבח עין דארה בשנת 1711 הביא בהדרגה לדלדול האוכלוסייה הדרוזית באזור דרום הר-הלבנון, אל מול הגירה לאזור של נוצרים מרונים. בשנות השלטון המצרי של מוחמד עלי ובנו אבראהים פאשא (1832–1840) בלבנון, ביטלו המצרים את האפליה המקובלת כלפי המרונים ובכך העלו עליהם את רוגזם של הדרוזים. בתקופת זו הושלם המהפך הדמוגרפי באוכלוסיית ההר מבחינת הרכב העדות: המרונים אשר היו מיעוט נהפכו לרוב גדול. עם הסתלקות איברהים פאשא מהאזור והגלייתו של אמיר ההר, בשיר השני (1840) בעקבות לחץ חמש מעצמות אירופה, חזר לשלוט שלטון ישיר הסולטאן העות'מאני. על מנת להפיג את המתח הבין-עדתי ולהסדיר שלטון בהר ניסח הנסיך האוסטרי, מטרניך, בשנת 1843, במסגרת מאמציה של אוסטריה להשיג שליטה בלבנון, הסדר ייחודי הכולל שני קַאִימַקַאמים (שליטי נפה) שיהיו כפופים לוואלי של צידון: אחד מרוני והשני דרוזי.\n\n ערכים מורחבים – יצירת לבנון הגדולה, לבנון הגדולה, עצמאות לבנון, המערכה בסוריה ובלבנון במלחמת העולם השנייה\nבמהלך מלחמת העולם הראשונה, נחתם בשנת 1916 הסכם סייקס–פיקו, במסגרתו הוסכם על הקמת מדינת \"לבנון הגדולה\", בשליטה ישירה של צרפת. בכך למחוז הר-הלבנון נוספו האזורים דרום לבנון, בקעת הלבנון, אזור החוף עם ביירות וצפון לבנון. על פי החוקה הלבנונית שהתקבלה בשנת 1926, בראש המדינה עמד נשיא (הראשון שבהם היה שארל דבאס, שמונה על ידי הנציב העליון) והיא הושתתה על פרלמנט דו-בתי: סנאט (בית עליון) שחלק מציריו מונו על ידי הנשיא, ומתחתיו – בית הנבחרים. מכל מחוז-בחירה נכנסו לפרלמנט נבחרים על-פי מכסה עדתית. מאז כינון החיים הפרלמנטריים מחדש בלבנון – ואף על פי שחלו שינויים במהלך השנים במספר הכולל של הצירים בפרלמנט, נשאר תמיד היחס בין הנוצרים למוסלמים (והדרוזים) 5:6, עובדה שעוררה חוסר-יציבות.\nבבחירות 1943 זכו הנציגים שתמכו בלבנון עצמאית לרוב גדול בפרלמנט. הממשלה אשר קמה – בהנהגת ראש הממשלה, ריאד אלצלח המוסלמי, והנשיא, בשארה אל-ח'ורי הנוצרי, מיהרה להודיע על כוונה להסיר את כל הסעיפים בחוקה שקושרים את לבנון למנדט הצרפתי. באותה תקופה התגבשה גם \"האמנה הלאומית\" בין הנוצרים והמוסלמים. האמנה קובעת כי המוסלמים מקבלים את גבולות \"לבנון הגדולה\" כ\"גבולות קבע\" של המדינה ואילו הנוצרים מוותרים על תמיכתה של צרפת ועל זיקתם הרשמית המיוחדת אליה, ומסכימים לקבלת לבנון אל משפחת העמים הערביים (ואכן סטטוס זה בא לידי ביטוי בהצטרפות לבנון ל\"ליגה הערבית\" ב־22 במרץ 1945). כמו כן הנציחה האמנה את המפתח העדתי של שנת 1932, ובהתאם לכך לחלוקת התפקידים בממשלת לבנון בהתאם לו, חלוקה אשר השתנתה רק בעקבות הסכם טאיף משנת 1989. צרפת – שיצאה חבולה קשות ממלחמת העולם השנייה, נאלצה להשלים עם עצמאות לבנון, שהוכרה רשמית ב־22 בנובמבר 1943.\nלאחר קבלת העצמאות החלו המתואלים (השיעים) – שישבו בדרום – להגר לביירות. עקב הריבוי הטבעי הגבוה באוכלוסייה המוסלמית והדרוזית, חל שינוי לרעה בגודל אוכלוסיית המרונים, המיעוט השולט, אשר רבים מקרב האליטה שלה החלו להגר לצרפת, מקור החיקוי התרבותי, וביתר שאת לאחר מלחמת האזרחים בלבנון ב־1958.\n\n ערך מורחב – מלחמת האזרחים בלבנון\nעל רקע הכנה של המיליציות לעימות הצפוי, על ידי אגירת נשק והגברת האימונים פרצה מלחמת האזרחים ב־13 באפריל 1975 כהמשך ישיר לסכסוכי דת קודמים בלבנון.\nהקבוצות הלוחמות העיקריות היו גורמים שמרניים ששאפו לשמר את הסטטוס קוו (ומעמדם העליון של המרונים), וגורמים נגדיים ששאפו לשנות אותו. המחנה השמרני כלל את הפלנגות של מפלגת הכתאיב, הנמרים של המפלגה הליברלית הלאומית, שומרי הארזים ועוד מיליציות קטנות אחרות. המחנה הנגדי כלל את אש\"ף, מפלגות קומוניסטיות, נאצריסטים לבנוניים, המפלגה הסוציאליסטית הפרוגרסיבית של הדרוזים, פשיסטים ונציונל-סוציאליסטים לבנוניים. סוריה שהתערבה במלחמה ב־1976 שינתה את עמדותיה מספר פעמים במהלך המלחמה, כשהיא תומכת לעיתים במחנה השמרן ולעיתים במחנה השמאלני. מיליציית אמל השיעית והמיליציה הפלסטינית א-סאעקה פעלו בדרך כלל בהתאם לעמדת דמשק. הצבא שמר על נייטרליות (למעט מקרים חריגים) ואיפשר ללחימה בין הצדדים להימשך.\nמספר מעשי טבח מזעזעים של שני הצדדים, פיצולה לשניים של ביירות והמשך הלחימה העיקשת משכו אליהם את תשומת הלב של חלק ממדינות העולם. כחלק ממדיניות החוץ שלה סיפקה ברית המועצות, ביחד עם לוב ועיראק, נשק וממון לפלסטינים ולתומכיהם במטרה להחליש את השפעת ארצות הברית בלבנון.\nלאחר פלישת צה\"ל ללבנון במבצע ליטני הוקם יוניפי\"ל על ידי האו\"ם כדי לשמור על הסדר באזור דרום לבנון. ב־1982 פתחה ישראל במלחמת שלום הגליל וסייעה למחנה השמרני, שבאותה התקופה אוגד תחת הכוחות הלבנוניים. נסיגת ישראל לרצועת הביטחון ב־1985 הותירה את המחנה השמרני בעמדת נחיתות, לוחמיו ספגו מספר תבוסות (בין היתר באזור טריפולי והרי השוף). השתלטותה ההדרגתית של סוריה על כל לבנון (למעט אזור הדרום) הובילה לעימותים בין צבא סוריה וגרורותיו לבין המיליציות הנוצריות. לאחר ההתנקשות בראש הממשלה ראשיד כראמה, מינה הנשיא המרוני אמין ג'ומייל לתפקיד ראש הממשלה מרוני נוסף, מישל עון מפקד צבא לבנון. המוסלמים התנגדו למינוי זה משום שתפקיד ראש הממשלה שמור למוסלמי סוני על פי האמנה הלאומית. בתגובה מונה סלים אל-חוס הסוני לראש הממשלה. לבנון לפיכך, התחלקה בין ממשלת הצבא הנוצרית במזרח ביירות, לשלטון האזרחים הסוני במערב הבירה. במרץ 1989 הכריז מישל עון על \"מלחמת שחרור\" נגד הכיבוש הסורי בלבנון. מאבקו זכה לתמיכה בקרב חלק מהנוצרים בלבנון, אולם תמיכתם לא הבטיחה את הישרדותו הפוליטית. ב־13 באוקטובר 1990 חוסלו (ויש האומרים נטבחו) כיסי ההתנגדות האחרונים של עון. הסכם טאיף שנחתם בשלהי 1989 איפשר לצדדים מוכי האבדות לחדול מלהילחם. ההסכם קרא לפירוק כל המיליציות הלבנוניות, וכולן אכן עשו כך למעט חזבאללה. ההסכם הגדיל את הייצוג המוסלמי בפרלמנט והקטין את סמכויותיו של הנשיא המרוני. נזקי המלחמה הוערכו על ידי קרן המטבע הבינלאומית בכ־25 מיליארד דולר, בלחימה נהרגו כ־150,000 איש, נפצעו כ־200,000 איש וכ־17,500 איש הוגדרו כנעדרים והוכרזו כמתים.\n\nלאחר מלחמת האזרחים חולקה לבנון לשלושה חלקים בלתי שווים: צפון ומרכז לבנון היו נתונים לשליטת ממשלת בובות שנשלטה על ידי סוריה, רצועת הביטחון בדרום נשלטה על ידי ישראל בסיוע צד\"ל. בין שני החלקים הקודמים הפרידה רצועה דקה יחסית של שטח שרובו בשליטת החזבאללה ומיעוטו (מובלעת ג'זין) בשליטת צד\"ל.\nבמהלך שנים אלו התאוששה לבנון לאיטה, בהובלת רפיק אל-חרירי, שמונה בהמשך לראש ממשלת לבנון. הגורם העיקרי שהפריע במהלך תקופה זו להתאוששות הכלכלית היה העימותים בין ישראל לחזבאללה, שהתפרצו באופן חמור ב־1993 (מבצע דין וחשבון) וב־1996 (מבצע ענבי זעם). בעוד שבשנים הראשונות הייתה הסכמה כלל לבנונית על החיוניות של נוכחות הכוחות הסוריים, הרי מצב זה הלך והשתנה. תהליך זה הואץ משמעותית לאחר נסיגת צה\"ל מדרום לבנון ב־2000, שלאחריה אנשי כוח האו\"ם הזמני בלבנון (יוניפי\"ל) שבו לאזור.  הלחצים לעזיבת הסורים גרמו לבסוף לקבלת החלטה 1559 של מועצת הביטחון ב־2 בספטמבר 2004 שקראה לנסיגת כל הכוחות הזרים מלבנון. מצב זה הגיע לכדי משבר לאחר רצח רפיק אל-חרירי שיוחס לסוריה. ההפגנות ההמוניות שפרצו בלבנון, שכונו \"מהפכת הארזים\", והפגיעות הרבות בפועלים סורים הכריחו את סוריה לפנות את כל כוחותיה הרשמיים עד ל־24 באפריל 2005. למרות נסיגתה של סוריה, המשיך ארגון חזבאללה להיות השליט בדרום המדינה, דבר שעורר התנגשויות חוזרות ונשנות עם ישראל ולבסוף הביא לפרוץ מלחמת לבנון השנייה ביולי 2006. לאחר המלחמה גבר הלחץ הלבנוני הפנימי על חזבאללה, שהואשם על ידי הכוחות האנטי-סוריים באחריות להרס שגרמה הלחימה, ובמעורבות ברצח חרירי.\nבתקופה שלאחר מלחמת האזרחים שימשה סוריה כגורם המסייע ליציבות הפוליטית בלבנון. מצב זה השתנה באופן חד עם פרוץ האביב הערבי, שהוביל למלחמת אזרחים בסוריה, ושינה את שיווי המשקל בפוליטיקה האזורית.\nבפן הביטחוני, לבנון הצליחה למנוע ממלחמת האזרחים בסוריה לפלוש לשטחה באופן ישיר – למעט פלישת כוחותיה של דאעש לערסול, עיירת גבול שנמצאת בסמוך לסוריה, בשנת 2014. אולם באופן עקיף הפסקת מעורבותה של סוריה בפוליטיקה הלבנונית האיצה שני תהליכים משמעותיים בלבנון – האחד הוא התחזקותו של ארגון חזבאללה, בתמיכת איראן, והתחזקות השפעתו על השלטון, והשני הוא חוסר יציבות פוליטי שהוביל לחוסר יציבות כלכלית שהלך והתדרדר.\nבשנת 2018 החל גל מהומות בלבנון בשם \"מהפכת האשפה\", כמחאה על אוזלת היד של הממשלה בפינוי מפגעי אשפה. ב־17 באוקטובר 2019 פרצו ברחבי המדינה מהומות בהיקף נרחב יותר בשם \"אינתיפאדת המס\", עקב העלאת מיסים שונים ביניהם הטלת \"מס וואטסאפ\". אלפי בני אדם הפגינו באלימות כשהם מבעירים צמיגים ופחי אשפה. המשטרה הגיבה בגז מדמיע, ואף ירתה לעבר מפגינים שהתגודדו סביב רכבו של סגן שר החינוך, אכרם שהיב. ב־18 באוקטובר התקפלה הממשלה וביטלה את המס, אך צעד זה לא עצר את המהומות, ובהמשך המחאה המפגינים השתלטו על שדה התעופה בביירות, חסמו בתים של פוליטיקאים, והממשלה הכריזה על מצב חירום. ראש הממשלה אל-חרירי הכריז על שורה של רפורמות נוספות, על פיהן צמצום התקציב יתבצע מהממשלה עצמה, על ידי צמצום שכר נבחרי ציבור ב־50%, מיסוי מיוחד על הבנקים, ביטול משרד ההסברה והקמת רשות לאומית למאבק בשחיתות. למרות זאת, ההפגנות והמחאות לא עצרו, ובחלק מהאירועים היו עימותים אלימים בין כוחות חזבאללה למפגינים. ב־30 באוקטובר הודיע ראש הממשלה על התפטרותו. במהלך מגפת הקורונה דווח כי במרבית אזורי המדינה אספקת החשמל עומדת על 4 שעות ביממה ובנוסף צנח ערך הלירה הלבנונית בכ־80% בתוך שמונה חודשים, דבר שהביא לשימוש תדיר בדולר האמריקאי ולפיטורין נרחבים. ביוני 2021 דווח כי המצב התדרדר למחסור במוצרי יסוד.\nב־4 באוגוסט 2020 בסביבות השעה 18:00 התרחש בנמל ביירות פיצוץ אדיר ממדים לאחר שרפה שפרצה במקום. למעלה ממאתיים אנשים איבדו את חייהם ולמעלה מ־4,000 נפצעו. באותו יום הוכרז בלבנון יום אבל. כתוצאה מאותו פיצוץ שגבה חיי אדם ונזק רב, הכריזה ממשלת לבנון בתאריך 10 באוגוסט 2020 על התפטרותה. המערכת הפוליטית התקשתה שוב להקים ממשלה ופסק הסיוע הביטחוני למדינה.\n\n ערך מורחב – פוליטיקה של לבנון\nשיטת הפוליטיקה בלבנון ייחודית לה, במסגרתה מתקיימת דמוקרטיה פרלמנטרית על בסיס עדתי/דתי, לפיה המשרות הבכירות מתחלקות בין העדות השונות על בסיס מפתח קבוע. בהתאם לכך, נשיא לבנון ומפקד הצבא הם נוצרים, יושב ראש הפרלמנט הוא שיעי וראש הממשלה הוא סוני.\nהחוקה הלבנונית קובעת כי על הבחירות לבית המחוקקים להתקיים אחת ל־4 שנים. בית המחוקקים בוחר את הנשיא לתקופה יחידה של 6 שנים והנשיא ובית המחוקקים בוחרים את ראש הממשלה. בפועל, משנות ה־70 ועד ל־1992 לא התקיימו בלבנון בחירות עקב מלחמת האזרחים. הבחירות האחרונות לפרלמנט התקיימו בשנת 2018 והנשיא הנוכחי (מישל עאון) נבחר בשנת 2016 לאחר שבעה-עשר חודשים שבהם למדינה לא היה נשיא מכהן.\nלמרות מבנה משטר דמוקרטי על הנייר בלבנון, בפועל, בשני העשורים הראשונים של המאה ה־21 השתלט ארגון חזבאללה על המערכת הפוליטית בלבנון ועל צבא לבנון, ובמקרים שונים השפיע על החלטות כך שיתאימו לאינטרסים של הארגון.\n\n ערך מורחב – כלכלת לבנון\nמלחמת האזרחים שהתרחשה בשנים 1975–1990 פגעה קשות בכלכלה הלבנונית, פגעה קשות בתשתית,\nוצמצמה את התוצר הלאומי בחצי, ובכך נפגע מעמדה של לבנון כמרכז הפעילות הבנקאית במזרח התיכון.\nסיום מלחמת האזרחים והשקט היחסי ששרר, איפשר לממשלה לגבות מסים ולהחזיר את השליטה בביירות ובמתקני המדינה.\nכתוצאה מכך, התוצר הלאומי הגולמי גדל ב־353% בשנות ה־90. היציבות היחסית המשיכה עד לשנת 2006, אז נפגעה כלכלתה של לבנון באופן חמור במהלך מלחמת לבנון השנייה, ובאותה שנה צנח התוצר ב־8.2%. עם זאת, המדינה חזרה לצמוח במהירות, ובשנים 2007–2010 צמחה בכ־8% בממוצע לשנה. התמ\"ג לנפש, העומד על כ־15 אלף דולר לפי מדד כח הקנייה (PPP), הוא אחד הגבוהים במזרח התיכון. עם זאת לבנון סובלת מחוב חיצוני גדול ושיעור אבטלה גבוה (כ־19% ב־2012).\nנכון ל־2008, כ־75% מהתוצר מגיע ממגזר השירותים. איכרי לבנון מעבדים פחות משליש משטח המדינה, והמגזר החקלאי מייצר רק כ־5% מהתוצר. בגלל השטחים המישוריים המצומצמים, נבנו במורדות המערביים של הרי לבנון מדרגות המעובדות עד לגובה רב. הגידולים העיקריים בלבנון הם: ירקות, פירות הדר, תפוחי–עץ, ענבים, זיתים, חיטה ובננות. רוב היבול מיוצא למדינות ערב, ובראשן סוריה, ערב הסעודית ואיחוד האמירויות הערביות.\nבשנת 2019 החלה סדרה של מחאות ברחבי לבנון בתגובה לכישלונה של הממשלה למצוא פתרונות למשבר הכלכלי במדינה בשנה שקדמה להן. הגעת מגפת הקורונה ללבנון החריפה את הבעיות הקודמות, ונכון לאפריל 2020 נמצאת לבנון במשבר כלכלי חריף בו משולבים יחד אינפלציה גדולה, איבוד רב בערך הלירה הלבנונית שגורם להיקף סחר רחב בדולרים ולהגבלות של הבנקים על משיכת מזומן, מחסור בחשמל, עליית יוקר המחיה ומאות אלפי משפחות ללא הכנסה.\nהמשבר הכלכלי בלבנון החריף עם הפיצוץ בנמל ביירות שאירע באוגוסט 2020 והרס חלקים נרחבים בביירות, פיצוץ זה גרם להידרדרות נוספת בכלכלה.\nקרן המטבע העולמית פרסמה כי כלכלת לבנון צנחה ב־22% בשנת 2020 לאחר שצנחה בכ־10% בשנתיים הקודמות לכן. רוב תושבי המדינה נמצאים מתחת לקו העוני, האינפלציה הגיעה ל־211 אחוז בשנת 2022 והמטבע איבד מערכו.\nבמאי 2022 המשבר הכלכלי הדרדר עוד כשסגן ראש ממשלת לבנון הודיע כי המדינה על סף פשיטת רגל ולא יכולה לשלם את חובותיה.\n\n ערכים מורחבים – מחוזות לבנון, נפות לבנון\nלבנון מחולקת ל־8 מחוזות או (\"מֻחאפזאת\") ול־26 נפות (\"קדאא\").\n\n ערך מורחב – גאוגרפיה של לבנון\nאקלימה של לבנון הוא אקלים ים תיכוני ודומה לזה שבישראל אך קר וגשום ממנו. כמות הגשמים השנתית נעה בין ממוצע שנתי של 500 מ\"מ בבקעת הלבנון עד 1,500 מ\"מ בהר הלבנון. ארזי הלבנון, הנזכרים כבר במקרא הם שהקנו למדינה זו את הכינוי \"ארץ הארזים\".\nבלבנון יש שתי רצועות הרים המשתרעות מצפון לדרום: האחת, הרי מול הלבנון הגובלת בסוריה, והחרמון הוא הנקודה הגבוהה בה (2,814 מטרים מעל פני הים), והשנייה היא הרי לבנון המערביים אשר פסגתה הגבוהה ביותר נישאת ל־3,088 מטרים מעל פני הים. בתקופת החורף ההרים מתכסים שלג, עד להפשרתו ההדרגתית באביב.\nלבנון היא המדינה הערבית היחידה, בפרט במזרח התיכון, שאין בה מדבריות כלל. בכך היא שונה מרובן המוחלט של המדינות הערביות והמזרח-תיכוניות שרוב שטחן מדבר.\n\n ערך מורחב – דמוגרפיה של לבנון\nלבנון היא המדינה השנייה בצפיפותה במזרח התיכון אחרי בחריין הזעירה, ואוכלוסייתה מונה נכון ל־2022 כ־5.2 מיליון תושבים. רוב התושבים יושבים בערים.\nהערים הראשיות בלבנון הן:\n\nביירות (بيروت, בָּיְרוּת) בת כ־2.1 מיליון תושבים (2017), היא הבירה ובה הנמל הראשי.\nצידון (صيدا, צָיְדָא) עיר נמל בת כ־250,000 תושבים לאורך החוף בין צור לביירות.\nטריפולי (طرابلس, טַרָאבֻּלֻס), בת כ־226,000 תושבים, עיר נמל בצפון לבנון.\nזחלה (زحلة, זַחְלָה) העיר הגדולה בבקאע, עם כ־150,000 תושבים.\nצור (صور, צוּר) עיר חוף בדרום המדינה בסמוך לגבול עם ישראל. בצור כ־120,000 תושבים.\nבלבנון חיים פליטים רבים: 1.2 מיליון סורים, 449,000 פלסטינים, 100,000 עיראקים ו-4,000 סודנים.\nממוצע הילודה הוא שני צאצאים לאישה. תוחלת החיים הממוצעת היא 79 שנים.\n\nהקתולים המרונים והדרוזים ייסדו את לבנון המודרנית בתחילת המאה ה-18, באמצעות מערכת שלטונית וחברתית המכונה \"הדואליזם המרוני – דרוזי\" בהר לבנון מוטסריפאט.\nבשנת 1932 נערך מפקד האוכלוסין הרשמי האחרון בלבנון, ובו היוו הנוצרים רוב של 54.7% מאוכלוסיית המדינה. מאז מסרבים האזרחים הנוצרים לקיים מפקד נוסף רשמי שיעיד על אחוזם הנמוך יותר לעומת המוסלמים בלבנון, שמא מפקד כזה ייפגע אף יותר בכוחם הפוליטי בשטח. דבר זה נובע בין השאר עקב גלי הגירה של מיליונים מהאוכלוסייה הנוצרית בלבנון החוצה ממנה אל מדינות נוצריות מעבר לים, ובפרט לדרום אמריקה.\nנכון ל־2012, מונים המוסלמים רוב של 54% מאוכלוסיית לבנון (כ־27% סונים וכ־27% שיעים), בעוד הנוצרים מהווים מיעוט של 40% (21% מרונים-קתולים, 8% נוצרים-יוונים-אורתודוקסים, 5% נוצרים-יוונים-קתולים וכ־6% עדות נוצריות אחרות), וכ־5.5% משתייכים למיעוט הדרוזי שבלבנון נספר כחלק מהאוכלוסייה המוסלמית, ופחות מאחוז של מיעוטים מדתות נוספות.\nמבחינת מוצא אתני, כ־95% מהלבנונים הם ערבים או ארמים (מרונים דוברי ערבית, המזדהים עם הארמים הקדומים או עם הפיניקים); כ־4% ארמנים, וכ־1% אחרים.\n\n ערך מורחב – יהדות לבנון\nלאחר הקמת מדינת ישראל ב־1948, מנתה יהדות לבנון כ־22,000 יהודים, רובם התגוררו בביירות. עם השנים עלתה מרבית הקהילה לישראל. לאחר גל ההתקפות, בעקבות מלחמת לבנון הראשונה ב־1982, על היהודים שחיו שם, עלו רוב הנותרים ארצה. כיום מתגוררים בלבנון כמה עשרות בודדות של יהודים.\n\nאדם ארנון, ארץ לבנון, הוצאת אורן, 2005\nקייס פירו, לבנון – אתגר השונות (ספר 5 בסדרה המזרח התיכון בימינו), האוניברסיטה הפתוחה, תשע\"ג–2013.\n\nלבנון, באתר המכון למחקרי ביטחון לאומי\n איל שגיא ביזאוי, רלבנט: פנטזיה על ביקור תרבותי בביירות, באתר הארץ, 17 במרץ 2014\nמפה מפורטת של לבנון בערבית ובאנגלית, באתר אל-משריק בשיתוף האוניברסיטה האמריקנית של ביירות\nhttp://www.worldometers.info/world-population/lebanon-population/\nלבנון, תקציר ונתונים סטטיסטיים באתר ספר העובדות על מדינות העולם של ה-CIA (באנגלית)\nהערך לבנון(הקישור אינו פעיל, 18.2.2024) באנציקלופדיית האוריינט (באנגלית)\nA Country Study: Lebanon מבית מחלקת המדינה האמריקאית (באנגלית)\nלבנון, באתר אנציקלופדיה בריטניקה (באנגלית)\n לבנון, דף שער בספרייה הלאומית",
    "pageid": 221222
  },
  {
    "title": "מבצע שומר החומות",
    "extract": "מבצע שומר החומות (בערבית: معركة سيف القدس; בתעתיק: מַעְרַכַּת סָיְף אלְקֻדְס, \"קרב חֶרֶב ירושלים\") היה מבצע צבאי רחב-היקף של צה\"ל ברצועת עזה, שהחל ביום ירושלים, 10 במאי 2021, לאחר שארגוני הטרור הפלסטיניים בהובלת חמאס החלו בירי רקטות מסיבי לעבר ירושלים במהלך מצעד הדגלים ובהמשך גם לגוש דן, השפלה, הנגב והשרון. המבצע נמשך עד להפסקת האש שנכנסה לתוקפה ב-21 במאי, בשעה 02:00 בלילה, בתיווך מצרים.\nבמהלך המבצע ארגוני הטרור ברצועת עזה שיגרו לעבר ישראל כ-4,360 רקטות, טילי נ\"ט ופצצות מרגמה, מתוכן 1,661 יורטו בידי מערכות כיפת ברזל במעל ל-90% הצלחה. 176 לא יורטו ונפלו בשטחים בנויים, ו-1,843 נפלו בשטחים פתוחים. כ-680 רקטות שנורו לכיוון ישראל נפלו בשטח רצועת עזה וגרמו, על פי הערכות ישראליות, למותם של יותר מ-20 מתושבי הרצועה. 9 אזרחים ישראלים, 3 אזרחים זרים וחייל אחד נהרגו מירי הפלסטינים מרצועת עזה.\nמנגד, צה\"ל תקף למעלה מ-1,500 מטרות טרור, בהן: רבי-קומות ששימשו כמטות של חמאס וג'יהאד האסלאמי הפלסטיני (גא\"פ), עשרות עד מאות בתים ומשרדים של פעילי טרור, מעל כ-100 קילומטרים של מנהרות תת-קרקעיות, מתוך רשת המנהרות שנחפרה מתחת לרצועת עזה (וקיבלה בישראל את הכינוי ה\"מטרו\" של עזה), מחסני אמל\"ח ומאגרי רקטות, אתרים לייצור רקטות, משגרי רקטות ובורות שיגור תת-קרקעיים, משגרי נ\"ט, כלי טיס בלתי מאוישים, מוצבים, נכסי מודיעין וטכנולוגיה, מטרות של הכוח הימי של חמאס ועשרות חוליות שיגור. לפי מקורות ישראליים, בתקיפות צה\"ל נהרגו ברצועת עזה כ-225 פעילי טרור, מהם 25 בכירים, ובין 51 ל-128 אזרחים.",
    "pageid": 1983535
  },
  {
    "title": "מבצעי צבא הגנה לישראל",
    "extract": "נוסף על המלחמות שידעה מדינת ישראל, ביצע צה\"ל מספר גדול של מבצעים צבאיים, כחלק ממלחמה כוללת או בנפרד ממנה, מהם נקודתיים ביותר (כמה פעולות תגמול) ומהם שהתפתחו לממדים של מלחמה (למשל מלחמת שלום הגליל).\nרשימה זו מרכזת את כל המבצעים הצבאיים של צה\"ל ושל כוחות הביטחון הישראליים (שפרסומם הותר) בסדר כרונולוגי, בחלוקה לפי מלחמות ולפי תקופות.\n\n(מרץ 1948 – מרץ 1949)\n\n ערך מורחב – מבצעי צה\"ל במלחמת העצמאות\n\n(אפריל 1951 – אוקטובר 1956)\n\n ערך מורחב – פעולות התגמול\n\n(29 באוקטובר – 5 בנובמבר 1956)\n\n ערך מורחב – מלחמת סיני\n\n(6 בנובמבר 1956 – 5 ביוני 1967)\n\n(5–10 ביוני 1967)\n\n ערך מורחב – מלחמת ששת הימים\n\n(11 ביוני 1967 – 7 במרץ 1969)\n\n(8 במרץ 1969 – 8 באוגוסט 1970)\n\n ערך מורחב – מלחמת ההתשה\n\n(9 באוגוסט 1970 – 5 באוקטובר 1973)\n\n(6–24 באוקטובר 1973)\n\n ערך מורחב – מלחמת יום הכיפורים\n\n(25 באוקטובר 1973 – 5 ביוני 1982)\n\n(6 ביוני – 29 בספטמבר 1982)\n\n ערך מורחב – מלחמת לבנון הראשונה\n\n(7 יוני 1982 – 24 במאי 2000)\n\n ערכים מורחבים – המערכה ברצועת הביטחון, מבצעי צה\"ל ברצועת הביטחון\n\n(27 בספטמבר 2000 – 5 במרץ 2005)\n\n ערך מורחב – האינתיפאדה השנייה\n\n(6 במרץ 2005 – 11 ביולי 2006)\n\n(12 ביולי – 14 באוגוסט 2006)\n\n ערך מורחב – מלחמת לבנון השנייה\n\n(15 באוגוסט 2006 – 6 באוקטובר 2023)\n\n(7 באוקטובר 2023 –)\n\n ערכים מורחבים – מלחמת חרבות ברזל\n\nעל הרקע בבחירת שמות מבצעי צה\"ל ראו:\n\nאבי אליהו, ‏עמוד ענן לפני המחנה: איך בוחרים שמות למבצעים?, באתר ‏מאקו‏, 18 בנובמבר 2012\nיותם יזרעאלי, לכל מבצע יש שם: על מחולל השמות הצה\"לי, באתר בית אבי חי, 27 ביולי 2014\nאטילה שומפלבי, הקרב על התודעה: למה נבחר השם צוק איתן?, באתר ynet, 3 באוגוסט 2014 \n איך קובעים שם למבצע? ולמה דווקא \"עלות השחר\"?, באתר צה\"ל, 9 באוגוסט 2022",
    "pageid": 15736
  },
  {
    "title": "מיטל טרבלסי",
    "extract": "מֵיטָל טְרָבֶּלְסִי (נולדה ב-18 בנובמבר 1971) היא זמרת ושחקנית ישראלית.",
    "pageid": 569422
  },
  {
    "title": "מתיאס נורמן",
    "extract": "מתיאס אנטונסן נורמן (בנורווגית: Mathias Antonsen Normann; נולד ב-28 במאי 1996) הוא כדורגלן נורווגי המשחק בעמדת הקשר האחורי במועדון הכדורגל א-ראיד (Al Raed FC) בליגת העל הסעודית. כמו כן, הוא שיחק בנבחרת נורווגיה.",
    "pageid": 2257657
  },
  {
    "title": "ניימאר",
    "extract": "ניימאר דה סילבה סנטוס ז'וניור (בפורטוגזית: Neymar da Silva Santos Júnior; נולד ב-5 בפברואר 1992 במוז'י דאס קרוזס, סאו פאולו), המוכר בשמו הפרטי בלבד, ניימאר, הוא כדורגלן ברזילאי המשחק באל-הילאל מהליגה הסעודית ובנבחרת ברזיל בעמדת הקיצוני. סגנון המשחק שלו כולל שימוש בטכניקה גבוהה ובתרגילים ייחודיים. הוא מצטיין בשליטה בכדור, במהירות, בזריזות ובכדרור. הוא מדורג ראשון יחד עם פלה בטבלת הכובשים הגדולים ביותר בהיסטוריה של נבחרת ברזיל, לאחר מונדיאל 2022. הוא גם הופיע כשחקן בטלוויזיה ובקולנוע.",
    "pageid": 806467
  },
  {
    "title": "נעמה לזימי",
    "extract": "נעמה לָזִימִי (נולדה ב-11 בינואר 1986, ב' בשבט ה'תשמ\"ו) היא פוליטיקאית ישראלית, חברת הכנסת מטעם מפלגת העבודה, יושבת-ראש הוועדה המיוחדת לענייני הצעירים וחברת ועדת הכספים. בעבר הייתה חברת מועצת העיר חיפה וסגנית יו\"ר אגודת הסטודנטים באוניברסיטת חיפה.",
    "pageid": 1944889
  },
  {
    "title": "נעמי שמר",
    "extract": "נעמי שמר (13 ביולי 1930, י\"ז בתמוז ה'תר\"ץ – 26 ביוני 2004, ז' בתמוז ה'תשס\"ד) הייתה משוררת, מוזיקאית, מלחינה ופזמונאית ישראלית. כלת פרס ישראל לזמר עברי לשנת תשמ\"ג (1983). שמר כתבה שירים רבים, בהם שנעשו לנכסי צאן ברזל במורשת הישראלית, כמו \"ירושלים של זהב\", \"חורשת האקליפטוס\", \"לו יהי\", \"על כל אלה\", שלומית בונה סוכה ו\"שירת העשבים\". נחשבת בעיני רבים ל\"משוררת הלאומית\".",
    "pageid": 6473
  },
  {
    "title": "סדרה הנדסית",
    "extract": "במתמטיקה, סדרה הנדסית או סדרה גאומטרית היא סדרה של מספרים, כך שהיחס בין כל שני איברים סמוכים הוא קבוע. במילים אחרות, ניתן לחשב כל איבר בסדרה על ידי הכפלת האיבר הקודם לו במספר קבוע \n  \n    \n      \n        q\n      \n    \n    {\\displaystyle q}\n  \n (היחס בין האיברים; נקרא גם מנת הסדרה). סדרה הנדסית קרויה כך, משום שכל איבר בה הוא הממוצע ההנדסי של האיבר הקודם לו והאיבר העוקב לו.",
    "pageid": 165279
  },
  {
    "title": "סיסמת החות'ים",
    "extract": "הצעקה (בערבית: الصرخة, א-צרח'ה) היא סיסמת תנועת החות'ים (שנקראת רשמית \"אנסאר אללה\"), ארגון טרור שיעי בתימן. הסיסמה, שנהגתה על ידי מייסד התנועה חוסיין בדר א-דין אל-חות'י, היא \"אללה אכבר, מוות לאמריקה, מוות לישראל, קללה על היהודים, ניצחון לאסלאם\" (בערבית: \"الله أكبر, الموت لأمريكا, الموت لإسرائيل, اللعنة علی اليهود, النصر للإسلام\"). הסיסמה מופיעה לעיתים קרובות על דגל מלבני לבן בעל מסגרת ירוקה, כאשר התכביר והמילים \"ניצחון לאסלאם\" מופיעות בירוק ואילו המילים \"מוות לאמריקה\", \"מוות לישראל\" ו\"קללה על היהודים\" מופיעות באדום.",
    "pageid": 2307648
  },
  {
    "title": "עוצבת הפלדה",
    "extract": "עוצבת הפלדה (אוגדה 162) היא אוגדה משוריינת רב-זירתית הכפופה לפיקוד הדרום של צה\"ל.\nמפקד האוגדה הנוכחי הוא תת-אלוף איציק כהן.",
    "pageid": 367428
  },
  {
    "title": "עידית טפרסון",
    "extract": "עידית טפרסון (נולדה ב-7 בפברואר 1959) היא שחקנית ישראלית.",
    "pageid": 970406
  },
  {
    "title": "פיטר פלצ'יק",
    "extract": "פיטר פלצ'יק (באוקראינית: Петер Пальтчик; נולד ב-4 בינואר 1992) הוא ג'ודוקא ישראלי יליד-אוקראינה, זוכה מדליית ארד מאליפות העולם (2023), אלוף אירופה (2020) במשקל עד 100 ק\"ג וזוכה במדליית ארד אולימפית (טוקיו 2020) כחלק מנבחרת ישראל בקטגוריית הנבחרות המעורבות.",
    "pageid": 1531743
  },
  {
    "title": "פרויקט 2025",
    "extract": "פרויקט 2025 (באנגלית: Project 2025) היא תוכנית שפותחה במטרה לעצב מחדש את הרשות המבצעת של הממשל הפדרלי האמריקני במקרה של ניצחון רפובליקני בבחירות לנשיאות ארצות הברית ב-2024. התוכנית מציעה לבצע שינויים נרחבים בממשל האמריקני, ובמיוחד במדיניות הכלכלית והחברתית ובתפקיד הממשל הפדרלי והסוכנויות הפדרליות. התוכנית המורחבת פורסמה באתר האינטרנט project2025.org.",
    "pageid": 2302579
  },
  {
    "title": "פרנקלין דלאנו רוזוולט",
    "extract": "פרנקלין דלאנו רוזוולט (באנגלית: Franklin Delano Roosevelt; בראשי תיבות: FDR;‏ 30 בינואר 1882 – 12 באפריל 1945) היה הנשיא ה־32 של ארצות הברית, משנת 1933 עד מותו ב־1945. נבחר מטעם המפלגה הדמוקרטית, והיה היחיד מבין נשיאי ארצות הברית שנבחר לנשיאות ארבע פעמים ברציפות (הנשיא היחיד שכיהן יותר משתי כהונות), מה שגרר בעקבותיו את התיקון ה־22 לחוקת ארצות הברית. הוא הנשיא שכיהן תקופה ארוכה ביותר בתפקיד, ושלט במפלגתו כדמות מרכזית באירועים העולמיים של תקופתו. הנהיג את מדינתו בזמן השפל הגדול ובמהלך מלחמת העולם השנייה.\nרוזוולט התמודד עם המשבר הכלכלי באמצעות ה\"ניו דיל\", תוכנית שכללה הרחבה ניכרת של מעורבות הממשל הפדרלי במשק והגדלת המגזר הציבורי, והחלה כבר במהלך מאה ימיו הראשונים בתפקיד. התוכנית זכתה לאהדה רבה בציבור, ורבים ראו בה פתרון למשבר הכלכלי, מה שעזר לו להיבחר שוב ברוב גדול בשנת 1936.\nרוזוולט הבין את האיום הטמון במדיניות ההתפשטות התוקפנית של גרמניה הנאצית באירופה ושל האימפריה היפנית בסין, ולכן דאג להעברת ציוד צבאי לבריטניה ולסין, באמצעות חוק השאל־החכר, בשנים הראשונות של מלחמת העולם השנייה, כאשר ארצות הברית נותרה נייטרלית באופן רשמי. לאחר מתקפת הפתע היפנית על פרל הארבור, הוא השיג אישור מהיר מהקונגרס להכרזת מלחמה על האימפריה היפנית, ולאחר כמה ימים גם על גרמניה (לאחר שהיטלר הכריז מלחמה על ארצות הברית כצעד של תמיכה ביפן).\nרוזוולט הוביל את מחנה בעלות הברית, ביחד עם ראש הממשלה של הממלכה המאוחדת וינסטון צ'רצ'יל, מנהיג ברית המועצות יוסיף סטלין, והגנרליסימו הסיני צ'יאנג קאי שק, במלחמה מול גרמניה הנאצית, איטליה הפשיסטית והאימפריה היפנית במלחמת העולם השנייה. כמנהיג צבאי פעיל, דגל רוזוולט באסטרטגיה של לחימה בשתי חזיתות במקביל (נגד גרמניה הנאצית וגרורותיה באירופה, ונגד האימפריה היפנית בזירת האוקיינוס השקט ודרום מזרח אסיה), שהובילה לניצחון על מדינות הציר ולפיתוח פצצת האטום הראשונה בעולם. בנוסף, עבודתו השפיעה על יצירת ארגון האומות המאוחדות ועל חתימת הסכם ברטון־וודס. במהלך המלחמה, צנחה האבטלה בארצות הברית ל־2%, תוכניות הרווחה נגמרו, והמגזר התעשייתי גדל במהירות כשמיליוני אנשים גויסו לצבא או עבדו בתעשיות המלחמתיות.\nבריאותו של רוזוולט הידרדרה במהלך המלחמה, והוא מת זמן קצר לפני סיומה, כשלושה חודשים לאחר שהחל את כהונתו הרביעית.\nבזכות הישגיו הוא זכור כאחד המנהיגים הבולטים במאה ה־20, וכאחד מגדולי נשיאיה של ארצות הברית בכל הזמנים. לעיתים קרובות מדורג רוזוולט על ידי היסטוריונים כאחד משלושת הנשיאים הטובים ביותר, לצד ג'ורג' וושינגטון ואברהם לינקולן.",
    "pageid": 2068
  },
  {
    "title": "קייט וינסלט",
    "extract": "קייט אליזבת וינסלט (באנגלית: Kate Elizabeth Winslet; נולדה ב-5 באוקטובר 1975) היא שחקנית קולנוע וטלוויזיה אנגלייה. זוכת פרס אוסקר לשחקנית הטובה ביותר ב-2008, שני פרסי אמי (ב-2011 וב-2021), ושלושה פרסי גלובוס הזהב (ב-2008, 2011 ו-2015). מוכרת ביותר בתפקידה כרוז דוויט-בוקייטר דוסון בסרט \"טיטניק\". וינסלט היא השחקנית הצעירה ביותר אי פעם שצברה שש מועמדויות לאוסקר.",
    "pageid": 111127
  },
  {
    "title": "קראודסטרייק",
    "extract": "קראודסטרייק (באנגלית: CrowdStrike Holdings, Inc) היא חברה ציבורית אמריקאית העוסקת בהגנת סייבר, שבסיסה באוסטין, טקסס. החברה הייתה מעורבת בחקירות של מתקפות סייבר משמעותיות, כולל מתקפת ההאקרים על סרטי סוני ב-2014, במתקפות סייבר של DNC על הוועדה הלאומית הדמוקרטית, ובדליפת תכתובות דואר אלקטרוני של הוועדה הלאומית הדמוקרטית ב-2016. ביולי 2024, עדכון פגום לתוכנת אבטחה של החברה גרם לשיבושים גלובליים בשירותי מחשוב, והשפיע על טיסות, גופי שידור ושירותים נוספים.",
    "pageid": 2357230
  },
  {
    "title": "ראיין ריינולדס",
    "extract": "ראיין רודני ריינולדס (באנגלית: Ryan Rodney Reynolds; נולד ב-23 באוקטובר 1976) הוא שחקן קולנוע ואיש עסקים קנדי.",
    "pageid": 640912
  },
  {
    "title": "שקל חדש",
    "extract": "שקל חדש או שקל ישראלי (בראשי תיבות: ש\"ח, סמל: ₪, בערבית: شيكل جديد או شيكل إسرائيلي) הוא ההילך החוקי של מדינת ישראל. שטרות ומטבעות של השקל החדש הוכנסו למחזור לראשונה ב-4 בספטמבר 1985, במסגרת תוכנית הייצוב הכלכלית של 1985, אולם המעבר הסופי, שכלל נקיבת מחירים בשקל חדש, נקבע ל-1 בינואר 1986. השקל החדש החליף את המטבע הקודם, השקל, לפי שער המרה של 1,000 שקלים = שקל חדש אחד. השקל החדש מחולק ל-100 אגורות. המעבר לשקל החדש נעשה בהתאם לחוק מטבע השקל החדש, התשמ\"ה-1985.\nהשקל החדש מסומן באמצעות הסימן ₪, שבא משמאל למספר.\nהסימון הרשמי של השקל על-פי תקן ISO 4217 הוא ILS (‏Israeli Shekel), אם כי במקרים רבים מסמנים אותו גם בראשי התיבות של שמו באנגלית – NIS (‏New Israeli Shekel).\nהחל מ-26 במאי 2008 השקל החדש הוא מטבע בר-המרה, לאחר שישראל צורפה באופן רשמי למערכת הסליקה הבין-לאומית.\nב-23 בדצמבר 2017 פורסם כי במשרד האוצר מעוניינים לקדם הנפקת מטבע דיגיטלי על ידי בנק ישראל – \"שקל דיגיטלי\", במטרה להגביל את השימוש בכסף מזומן, וכך לצמצם את פעילות השוק האפור.",
    "pageid": 391746
  },
  {
    "title": "ששון איפרם שאולוב",
    "extract": "ששון איפרם שאולוב (נולד ב-15 ביוני 2002) הוא זמר-יוצר ישראלי.",
    "pageid": 2265932
  },
  {
    "title": "תנוחות מין",
    "extract": "תנוחות מין הן תנוחות המשמשות בעת קיום יחסי מין. קיים מגוון גדול של תנוחות מין, אותן ניתן לחלק לשלוש קטגוריות עיקריות: תנוחות הכרוכות בחדירה (משגל נרתיקי או יחסי מין אנאליים), תנוחות שאינן כרוכות בחדירה (חיכוך של איברי המין) ותנוחות הכרוכות ביחסי מין אוראליים.",
    "pageid": 956352
  },
  {
    "title": "אבישג סמברג",
    "extract": "אבישג סמברג (נולדה ב-16 בספטמבר 2001) היא לוחמת טאקוונדו ישראלית המתחרה בקטגוריות המשקל של עד 49 ק\"ג ועד 53 ק\"ג. זוכת מדליית ארד מאולימפיאדת טוקיו 2020 ואלופת אירופה (2020) במשקל עד 49 ק\"ג.",
    "pageid": 1920400
  },
  {
    "title": "אברהם לינקולן",
    "extract": "אברהם לינקולן (באנגלית: Abraham Lincoln; ‏‏?‏, נהגה: אֵיְבְּרֵהָם לִינְקְן; 12 בפברואר 1809 – 15 באפריל 1865) היה הנשיא ה-16 של ארצות הברית, ממרץ 1861 ועד הירצחו באפריל 1865. נחשב לאחד הנשיאים החשובים והמשפיעים ביותר בתולדות ארצות הברית. ביטל את העבדות בארצות הברית וחיזק את אחדותה במלחמת האזרחים האמריקאית.\nלינקולן נולד בקנטקי וגדל במערב הישן. למד בכוחות עצמו והפך לעורך דין באילינוי. נבחר למנהיג במפלגה הוויגית, ולחבר בבית הנבחרים של אילינוי ואחר כך בבית הנבחרים של ארצות הברית. ב-1854 סייע בהקמת המפלגה הרפובליקנית, שהשיגה רוב באילינוי וב-1860 נבחר למועמדה לנשיאות ולאחר מכן נבחר לנשיא ארצות הברית, הנשיא הראשון מטעם המפלגה הרפובליקנית.\nניצחונו הוביל להקמת קונפדרציית המדינות של אמריקה, עוד לפני שנכנס אל הבית הלבן וב-12 באפריל 1861 תקפה הקונפדרציה את פורט סאמטר, מה שהוביל לאיחוד הצפון ופתיחתה של מלחמת האזרחים האמריקאית.\nלינקולן פיקח על המלחמה מקרוב, בחר את הגנרלים בעצמו, כולל את יוליסס ס. גרנט והכריע באסטרטגיה של האיחוד, כולל הטלת סגר ימי על הדרום, השתלטות על קנטקי וטנסי, ושימוש בסירות לצורך השתלטות על הנהרות הדרומיים. הוא ניסה לכבוש את בירת הקונפדרציה, ריצ'מונד, והחליף את הגנרלים עד שגרנט הצליח לכבוש אותה.\nמהלכיו לסיום העבדות הובילו להצהרת האמנציפציה ב-1863. הוא השתמש בצבא לצורך הגנה על עבדים נמלטים, עודד את מדינות הגבול לאסור על העבדות, והעביר בקונגרס את התיקון ה-13 לחוקת ארצות הברית, שאסר על העבדות.\nב-14 באפריל 1865, בעת ביקורו בתיאטרון פורד חמישה ימים לאחר כניעת רוברט לי, גנרל הקונפדרציה, נרצח על ידי ג'ון וילקס בות'.",
    "pageid": 11063
  },
  {
    "title": "אוננות",
    "extract": "אוֹנָנוּת היא פעולה מינית עצמית, שבדרך כלל אין מעורבים בה בני זוג או אנשים נוספים. האוננות מתבצעת על ידי גירוי איברי המין, שהם אזורים ארוגניים שנמצאים בהם עצבים רבים ורגישים. אצל האישה מתבצעת אוננות באמצעות גירוי הדגדגן (לרוב באמצעות לחץ משתנה של אצבע/ות), אזור הפות, השד או איברים ארוגניים אחרים. אצל הגבר מתבצעת אוננות באמצעות גירוי (שפשוף; לרוב עם רוק, סבון או חומר סיכה) של הפין, האשכים או אזור פי הטבעת. האוננות עשויה להסתיים באורגזמה ולהביא לחוויה גופנית עזה.\nככלל, האוננות אינה משמשת לשם רבייה, אלא לשם סיפוק והנאה מינית. יוצאי דופן הם למשל אוננות לצורך תרומת זרע לשם הפריה חוץ גופית, או אוננות במסגרת משחק מקדים לקראת חדירה וגינלית (באם זו מכוונת להיריון).",
    "pageid": 10323
  },
  {
    "title": "אוראל צברי",
    "extract": "אוראל מרסל צברי (נולד ב-28 בנובמבר 1993) הוא שחקן, מדבב, קומיקאי, חקיין ואושיית רשת ישראלי.",
    "pageid": 1770609
  },
  {
    "title": "אורלי ויינרמן",
    "extract": "אורלי ויינרמן (נולדה ב-21 ביוני 1971) היא שחקנית, דוגמנית וזמרת ישראלית. \nהיא מוכרת במיוחד בתפקידה כעוגן בקומדיית המצבים \"שמש\".\n\nויינרמן נולדה בתל אביב, לאם פסנתרנית ולאב מהנדס.\nבילדותה שיחקה בתיאטרון הנודד של דני פלץ, שם השתתפה בין היתר בהצגות \"כיפה אדומה\" ו\"שלגייה ושבעת הגמדים\". היא השתתפה גם בשירוויזיון בשנת 1982. לאחר מכן עברה לדרום אפריקה בעקבות שליחות הוריה, וב-1987 בגיל 16 שבה לישראל. את לימודי התיכון עשתה ויינרמן בתיכון אליאנס תל אביב.\nבין השנים 1987–1990 הייתה ויינרמן חברה בלהקת \"צעירי תל אביב\" ובמסגרתה השתתפה בין היתר בפינה בתוכנית \"זהו זה!\" ובסדרת הטלוויזיה הראשונה של הלהקה \"החופש האחרון\".\nאת שירותה בצה\"ל עשתה בלהקת חיל האוויר.\n\nויינרמן למדה בבית הספר לתיאטרון ולקולנוע ע\"ש לי סטרסברג שבארצות הברית. לאחר מכן, עברה זמנית ליפן ושם עסקה בדוגמנות. לאורך השנים היא השתתפה במספר קמפיינים שונים כדוגמנית, בישראל ומחוצה לה.\nב-1997 חזרה ויינרמן לישראל כדי להשתתף בפיילוט לקומדיית המצבים הישראלית, \"שמש\", בדמותה של עוגן. בעקבות הצלחת הסדרה, הפכה ויינרמן לחלק מצוות השחקנים הקבוע בסדרה בין השנים 1997–2004. \nבמקביל לעבודתה בסדרה \"שמש\", היא השתתפה בין היתר בתוכנית \"רק בישראל\", בסדרות \"פאזל\" ו\"פלורנטין\", ובהצגה \"הקוסם 2000\".\nב-2008 הופיעה ויינרמן בסרט הישראלי \"הכתובה\".\nב-2009 הנחתה ויינרמן בערוץ המוזיקה, 24. באותה שנה השתתפה בעונה החמישית של תוכנית הריאליטי \"רוקדים עם כוכבים\" ששודרה בערוץ 2. היא הודחה בתוכנית השנייה, אך חזרה והגיעה עד השלבים האחרונים.\nנכון לשנת 2024 ויינרמן אינה פעילה בתחום המשחק.\n\nבשנת 2006 הייתה בקשר עם סיף אל-אסלאם קדאפי, בנו של שליט לוב מועמר קדאפי. בשנת 2011, לאחר שנתפס במהלך ההתקוממות בלוב, היא קראה לשליח הקוורטט לענייני המזרח התיכון, טוני בלייר, להצילו מגזר דין מוות הצפוי לו.\nהיא אימצה דעות אנטי-ציוניות ואנטי-אימפריאליסטיות. היא נוהגת להשתתף באופן פעיל במחאות שונות, ומתנגדת בחריפות למדיניות הישראלית בסכסוך הישראלי-פלסטיני. במהלך מבצע צוק איתן, דבריה בגנות ישראל שפורסמו בפייסבוק קיבלו חשיפה תקשורתית.\nב-2015 פתחה ממקום מגוריה באותה עת, בסאו פאולו שבברזיל, בקמפיין מימון המונים כדי לסייע לה לממן הליך הקפאת ביציות.\nנכון לאמצע העשור השני של המאה ה-21, התגוררה ויינרמן בקיטו, בירת אקוודור, ובמרץ 2022 חזרה לארץ[דרוש מקור].\nויינרמן רווקה.\n\nאורלי ויינרמן, במיזם \"אישים\" לתיעוד היצירה הישראלית\n אורלי ויינרמן, במסד הנתונים הקולנועיים IMDb (באנגלית)\n אורלי ויינרמן, במסד הנתונים הקולנועיים KinoPoisk (ברוסית)\nמה קרה לאורלי ויינרמן?, באתר ‏מאקו‏, 7 באוגוסט 2014",
    "pageid": 374304
  },
  {
    "title": "איוואן רקיטיץ'",
    "extract": "איוון רקיטיץ' (בקרואטית: Ivan Rakitić; נולד ב-10 במרץ 1988) הוא כדורגלן קרואטי-שווייצרי המשחק בעמדת הקשר בהיידוק ספליט.\nרקיטיץ' נולד בשווייץ להורים קרואטיים, והחל את דרכו במחלקת הנוער של פ.צ. בזל. לאחר ששיחק שנתיים בקבוצה הבוגרת של המועדון, עבר לקבוצת שאלקה 04 מהבונדסליגה. לאחר מכן עבר לסביליה מהליגה הספרדית, ובשנת 2014 חתם בברצלונה. אף על פי ששיחק בנבחרות הנערים והנוער של שווייץ, בחר רקיטיץ' לשחק בנבחרת קרואטיה. רקיטיץ' הוא שחקן שמשלב יכולות פיזיות עם יכולות טכניות, הן התקפיות והן הגנתיות, מה שמאפשר לו לשחק במגוון עמדות הקישור.\n\nרקיטיץ' הוא בן למשפחה קרואטית. משפחתו של אביו מגיעה מעיירה בקרואטיה ואילו משפחת אמו מגיעה מהקהילה הקרואטית מבוסניה והרצגובינה. הוריו עברו לגור בשווייץ לפני שפרצה המלחמה בקרואטיה. רקיטיץ' בילה ילדותו ואת תחילת קריירת הכדורגל בשווייץ. אביו ואחיו הגדול של רקיטיץ' היו ספורטאים גם הם. בגיל 16 הוא תפס את תשומת לבם של הרבה ציידי כישרונות, שאמרו שיש לו פוטנציאל להצליח בליגות הגדולות, אך הוא ומשפחתו החליטו להישאר בבזל כדי לאפשר לו לשחק בליגה קטנה יותר.\n\nאחרי שבילה כמה זמן עם קבוצות הנוער של המועדון פ.צ. בזל, הוא הועלה לקבוצה הראשונה וערך את הופעת הבכורה שלו ב-29 בספטמבר 2005 במשחק נגד שירוקי ברייג במסגרת הליגה האירופית. את ההופעה הראשונה שלו בליגת העל השווייצרית הוא ערך ב-15 באפריל 2006. אף על פי ששני המשחקים האלו היו היחידים שהוא שיחק בהם בכל שנתו הראשונה בבזל, בעונתו השנייה בקבוצה הוא ביסס את מעמדו כשחקן הרכב קבוע, וסיים את העונה עם 11 שערים ב-35 הופעות בליגה השווייצרית ועם תשע הופעות בליגה האירופית. בנוסף הוא נבחר לפרס השחקן הצעיר הטוב ביותר לעונת 2006/2007 בליגה השווייצרית, והשער שהבקיע נגד סנט גאלן נבחר לשער השנה.\n\nאחרי שהראה יכולת מקצועית מרשימה בתור נער, רקיטיץ' זכה לשבחים רבים בידי מועדונים אירופים גדולים שהפגינו התעניינות ביכולותיו. ב-22 ביוני 2007 חתם רקיטיץ' בשאלקה 04 מהבונדסליגה. הוא הובא לקבוצה על ידי המאמן מירקו סלומקה והוצב במקום הקשר הברזילאי לינקולן שעזב את הקבוצה. את הופעת הבכורה שלו בשאלקה הוא ערך ב-21 ביולי 2007 בגביע הליגה נגד קרלסרוהה. ב-5 באוגוסט באותה שנה הוא הבקיע את שערו הראשון בקבוצה במשחק בגביע הגרמני.\nב-10 באוגוסט 2007, בפתיחתה של העונה החדשה, נפגשה שאלקה עם שטוטגרט. רקיטיץ' נכנס כמחליף במחצית השנייה והבקיע את שערו הראשון בבונדסליגה שבע דקות לאחר שנכנס. המשחק הסתיים בתוצאה 2-2. ב-15 בספטמבר 2007 הבקיע את השער היחיד של שאלקה במשחק מול באיירן מינכן בחוץ, שהסתיים בתיקו 1-1. שלושה ימים לאחר מכן הוא ערך את הופעת הבכורה שלו בליגת האלופות בהפסד לוולנסיה. רקיטיץ' הופיע שבע פעמים בקמפיין של שאלקה בליגת האלופות והופעתו הטובה ביותר הייתה במשחק נגד צ'לסי בשלב הבתים. בהמשך העונה רקיטיץ' נפצע בקרסול ופספס את צמד המשחקים נגד ברצלונה. רקיטיץ' חזר להתאמן אחרי חודש.\nכשחזר מפציעתו הפגין יכולות מרשימות במשחק מול בוכום והבקיע שער בניצחון 0–3 שסייע לשאלקה להבטיח את המקום השלישי בליגה, אשר מוביל להשתתפות בליגת האלופות בעונה הבאה. הוא המשיך להפגין את כישרונו במשחק נגד איינטרכט פרנקפורט ובישל את השער היחידי במשחק. את עונת הבונדסליגה הראשונה שלו הוא סיים עם שלושה שערים ועשרה בישולים ב-29 הופעות. את עונתו השנייה בליגה הגרמנית פתח גם בצורה טובה כשבניצחון 0–3 על הנובר 96 הוא בישל שני שערים.\n\nב-28 בינואר 2011 חתם רקיטיץ' על חוזה לארבע וחצי שנים בסביליה מהליגה הספרדית. שבוע לאחר מכן ערך את הופעת הבכורה שלו במועדון, במשחק מול מאלגה. בחצי העונה הראשונה שלו במועדון כבש חמישה שערים ב-13 הופעות, אך בעונה שלאחר מכן כבש רק שער אחד בגביע המלך הספרדי. בעונת 2012/2013 כבש שמונה שערי ליגה, ובסך הכל 12 שערים בכל המסגרות. בתחילת עונת 2013/2014 מונה רקיטיץ' לקפטן הקבוצה, והוביל את הקבוצה לזכייה בליגה האירופית לאחר ניצחון במשחק הגמר על בנפיקה ליסבון. בעונה זו כבש 12 שערי ליגה, ובסך הכל הבקיע 15 שערים בכל המסגרות והוסיף 17 בישולים.\n\nביוני 2014 חתם רקיטיץ' על חוזה לחמש שנים בברצלונה. ב-25 באוגוסט 2014 רשם בישול ראשון במדי הקבוצה, במשחק הפתיחה של הליגה הספרדית מול אלצ'ה. את שער הבכורה שלו בקבוצה כבש במחזור הרביעי של הליגה ספרדית, מול לבאנטה. ב-18 במרץ 2015 הבקיע את השער היחיד בניצחון 0–1 על מנצ'סטר סיטי בשמינית גמר ליגת האלופות, שהיה שערו הראשון במדי ברצלונה במפעל זה. ב-6 ביוני הבקיע את השער הראשון בגמר ליגת האלופות בדקה הרביעית, ועזר לברצלונה לנצח 3:1. ברצלונה זכתה בליגת האלופות בפעם החמישית בתולדותיה. רקיטיץ' הפך לשחקן הראשון שזוכה במפעל שנה לאחר זכייה בליגה האירופית.\n\nב-1 בספטמבר 2020 חזר לקדנציה שנייה בסביליה וחתם לארבע עונות. כבר בהופעת הבכורה המחודשת, ב-27 בספטמבר, כבש את השער השני בניצחון קבוצתו 1–3 על קדיס.\n\nב-30 בינואר 2024 חתם בא-שבאב הסעודית.\n\nעל אף ששיחק בנבחרות שווייץ הצעירות (עד גיל 15, 17, ו-19) החליט רקיטיץ' להיענות לבקשתו של סלאבן ביליץ', מאמן נבחרת קרואטיה ולשחק בנבחרתה הבוגרת. החלטתו לשחק בנבחרת קרואטיה עוררה זעם בהתאחדות הכדורגל השווייצרית, עד כדי כך שהוא ובני משפחתו אוימו ואזרחותו השווייצרית של אביו הוחרמה.\nרקיטיץ' ערך את הופעת הבכורה שלו בנבחרת ב-8 בספטמבר 2007, במשחק נגד נבחרת אסטוניה במסגרת מוקדמות יורו 2008. את שערו הבינלאומי הראשון הוא כבש כארבעה ימים לאחר מכן בניצחון 0–6 על נבחרת אנדורה. במאי 2008 צורף רקיטיץ' לסגל הנבחרת ליורו 2008 שנערך באוסטריה ושווייץ. אחרי משחק מוצלח נגד נבחרת טורקיה ותיקו בסיומן של מאה ועשרים הדקות, היה רקיטיץ' אחד משלושת השחקנים שהחטיאו בבעיטות ההכרעה, וטורקיה עלתה לשלב הבא.\nרקיטיץ' נכלל בסגל הנבחרת הקרואטית למונדיאל 2014.\nרקיטיץ' נכלל בסגל הנבחרת הקרואטית למונדיאל 2018. במשחק שמינית הגמר מול דנמרק, בשלב בעיטת ההכרעה, הבקיע את השער המכריע אשר אפשר לנבחרתו לעלות לשלב רבע הגמר. גם בשלב רבע הגמר מול רוסיה כבש את בעיטת העונשין המכריעה. בחצי הגמר קרואטיה ניצחה את אנגליה, אך בגמר הפסידה לצרפת.\nב-21 בספטמבר 2020 הודיע ראקיטיץ' על פרישה מנבחרת קרואטיה, לאחר 13 שנה, 106 הופעות ו-15 שערים.\n\nבזל\nהגביע השווייצרי: 2006/07\nסביליה\nהליגה האירופית (2): 2013/2014, 2022/2023\nברצלונה\nאליפות ספרד (4): 2014/15, 2015/16, 2017/18, 2018/19\nהגביע הספרדי (4): 2014/15, 2015/16, 2016/17, 2017/18\nליגת האלופות: 2014/15\nהסופר קאפ האירופי: 2015\nאליפות העולם לקבוצות: 2015\nהסופר קאפ הספרדי (2): 2016, 2018\nנבחרת קרואטיה\nסגנית מונדיאל 2018\n\n אתר האינטרנט הרשמי של איוואן רקיטיץ'\n איוואן רקיטיץ', ברשת החברתית פייסבוק\n איוואן רקיטיץ', ברשת החברתית אקס (טוויטר)\n איוואן רקיטיץ', ברשת החברתית אינסטגרם\nאיוואן רקיטיץ', באתר Transfermarkt\nאיוואן רקיטיץ', באתר Fussballdaten.de (בגרמנית)\nאיוואן רקיטיץ', באתר Soccerway\nאיוואן רקיטיץ', באתר BDFutbol\nאיוואן רקיטיץ', באתר WorldFootball.net\nאיוואן רקיטיץ', באתר National Football Teams\nאיוואן רקיטיץ', באתר FootballDatabase.eu\nדף השחקן, באתר ESPN\nדף השחקן, באתר Euro Sport",
    "pageid": 835577
  },
  {
    "title": "אילומינטי",
    "extract": "אילומינטי (מלטינית: Illuminati – \"נאורים\") הוא שם המתייחס למספר אגודות סתרים, היסטוריות, מודרניות ואמיתיות, שהידועה בהן היא קבוצת האילומינטי הבווארית, אגודת סתרים מעידן הנאורות. בעידן המודרני מתייחס השם פעמים רבות לארגונים קונספירטיביים שהתגלגלו כביכול מן האגודה הבווארית. על פי תיאוריות קונספירציה, ארגונים אלה מתפקדים בתור \"הכוח שמאחורי הכתר\", שולטים בעולם באמצעות ממשלות ותאגידים, ושואפים לכונן סדר עולמי חדש.\nהאילומינטי הבווארית החלה ב-1 במאי 1776 כתנועת הארה על ידי אדם וייסהאופט הישועי, פרופסור לתאולוגיה ומומחה למשפט קאנוני. התנועה הייתה מסדר סודי, בדומה לבונים החופשיים, אך בשונה ממנה היו למסדרים אלו מטרות פוליטיות. עיקרה היה בכניעה לראשי המסדר שמוליכים את החברים לעבר מטרה סודית כלשהי. היא הוגדרה כתנועת הארה ובוטלה (או ירדה למחתרת) יחד עם כל המסדרים החופשיים בבוואריה בשנת 1784 כאשר השליט החדש של בוואריה, קארל תאודור, אסר את קיומם. ייתכן כי חברים אחדים בתנועתו של יעקב פרנק הצטרפו בשלב מסוים לאילומינטים.\nפרופ' ג'יימס בילינגטון, בספרו \"אש במוחות האדם\", כותב: \"השם 'אילומיניסט' ככל הנראה נבחר מתמונת השמש המקרינה הארה אל המעגלים החיצוניים. במרכזו של המעגל הפנימי של האראופוגיס (ריבון המסדר) בער נר שסימל את המקור הסולארי של כל ההארה. הכת הזורואסטרית מאניכאיסטית של האש הייתה מרכזית בעבור הסמליות של האילומיניסט, אשר בלעדיה הייתה נחשבת אקלקטית. לוח השנה שלהם התבסס על הפרסי ולא המודל הנוצרי הקלאסי.\"",
    "pageid": 334122
  },
  {
    "title": "אילת",
    "extract": "אֵילַת היא העיר הדרומית ביותר במדינת ישראל. משמשת כעיר נמל ותיירות מרכזית. שוכנת בדרום הערבה, שייכת למחוז הדרום, ומתגוררים בה כ-53,600 תושבים. היא העיר היחידה בישראל השוכנת לחופי הים האדום.\nהעיר נקראת על שם העיר המקראית אֵילַת (גם: אֵילוֹת), הנזכרת מספר פעמים בתנ\"ך, לצד העיר עציון גבר, בתקופות ממלכת ישראל המאוחדת וממלכת יהודה כעיר נמל יהודית על שפת ים סוף – \"תחנת הצי המסחרי של העם העברי\". בדיון בוועדה הגאוגרפית (שקדמה לוועדת השמות הממשלתית) על שמה של העיר, הייתה התלבטות אם לקרוא לעיר \"אילת החדשה\" או \"עציון גבר\", ומכיוון שהשם נטמע בציבור, הוחלט לקרוא למקום אילת אף שהעדויות הארכאולוגיות אז לא הוכיחו שהזיהוי מדויק. \nבתקופת המנדט הבריטי שכנו במקום כפר בדואי בשם אום א-רשראש (בערבית: أم الرشراش) ותחנת משטרת המנדט. מדרומה שוכנת העיירה טאבה בסיני שבשליטת מצרים, וממזרחה לה נמצאת העיר עקבה שבשליטת ירדן. ב־1949 נכבש המקום מצבא עבר הירדן, במהלך מלחמת העצמאות של מדינת ישראל, ושימש בעיקר כמחנה צבאי. בשנת 1950 הוקם במקום יישוב קטן ושדה תעופה. אילת הוכרזה כעיר בשנת 1959.\nשטח השיפוט של אילת הוא 98,760 דונם, מה שממקם אותה כעיר החמישית בגודלה בישראל. משנת 1985 מוגדר אזור אילת כ\"אזור סחר חופשי\", הפטור ממע\"מ (פרט למוצרים בודדים), וממסים נוספים.\nהחיבור בין העיר אילת לשאר חלקי ישראל מתקיים באמצעות כביש 90, לאורך הערבה, וכן באמצעות כביש 40, העובר באזורי המישור, מכתש רמון והר הנגב. ניתן להגיע לעיר אילת בטיסה לנמל התעופה רמון. ממרכז הארץ, מנמל התעופה בן-גוריון, בטיסה הנמשכת 35 דקות, או מצפון הארץ, מנמל התעופה חיפה, בטיסה הנמשכת פחות משעה.",
    "pageid": 6146
  },
  {
    "title": "אירינה פאריון",
    "extract": "אירינה דמיטרייבנה פאריון (באוקראינית: Ірина Дмитрівна Фаріон;‏ 29 באפריל 1964 – 19 ביולי 2024) הייתה פוליטיקאית אוקראינית. הייתה חברת הראדה העליונה של הכינוס השביעי.\n\nאירינה פאריון נולדה ב-1964 בלבוב שבאוקראינה. את השכלתה הגבוהה קיבלה באוניברסיטת לבוב, בוגרת הפקולטה לפילולוגיה.\nפאריון עבדה כפרופסור עוזרת במחלקה לשפה אוקראינית ולבלשנות שימושית באוניברסיטה הלאומית של לבוב. בעלת דוקטורט בפילולוגיה, הגנה על עבודת הגמר שלה ב-2015. מחברת של מספר מאמרים ומונוגרפיות בנושאים שונים.\nב-8 ביולי 2015 ועדת החקירות של רוסיה פתחה תיק פלילי נגד אירינה פאריון בטענה לפשעים בקשר לנאום שלה מ-15 באוקטובר 2014 בעצרת בקייב הקוראת להשמדת רוסיה כמדינה, ורוסים כקבוצה של אנשים על בסיס אתני.\nב-19 ביולי 2024 נורתה פאריון בעיר לבוב ברחוב מסריק (אוק'). אחד הכדורים פגע בראשה והיא נפטרה בשעה 23:20 מבלי לחזור להכרה.\n\nאירינה פאריון הייתה נשואה לאוסטפ סמצ'ישין, ממנו התגרשה, ואם לבת, סופיה. התגוררה בלבוב.\n\n אירינה פאריון, ברשת החברתית פייסבוק\n אירינה פאריון, ברשת החברתית אקס (טוויטר)\n אירינה פאריון, ביישום טלגרם\n אירינה פאריון, ברשת החברתית אינסטגרם\n אירינה פאריון, ברשת החברתית טיקטוק\n אירינה פאריון, סרטונים בערוץ היוטיוב",
    "pageid": 2224220
  },
  {
    "title": "אל על",
    "extract": "אל על נתיבי אוויר לישראל בע\"מ, המוכרת בשם המקוצר אל על, היא חברת התעופה הגדולה בישראל וחברת הדגל שלה. אל על היא חברה ציבורית ונסחרת בבורסה לניירות ערך בתל אביב, ונמצאת בשליטת חברת כנפי נשרים תעופה בע\"מ בבעלותו של אלי רוזנברג. מרכז פעילותה והנהלתה של החברה בנמל התעופה הבינלאומי בן-גוריון.\nאל על מתמקדת בשוק הבינלאומי ומפעילה טיסות לאירופה, אסיה, אפריקה וצפון אמריקה. בין השנים 2010–2014 הפעילה החברה קו טיסות סדיר לנמל התעופה אילת, אך טיסות אלו הופסקו.\nבמשך שנים שימשה אל על כחברת התעופה הלאומית של ישראל והייתה בבעלות ממשלת ישראל, אך צעדים להפרטתה החלו ב-12 ביוני 2003, כשמניות החברה הוצעו למכירה לציבור, וב-1 בינואר 2005 הפכה חברת כנפיים אחזקות בע\"מ לבעלת השליטה באל על. תולדותיה של חברת אל על קשורות באופן מובהק בדברי ימיה של מדינת ישראל – היא נטלה חלק במבצעי העלייה הגדולים מארצות ערב, מאתיופיה ומחבר המדינות, ורשת יעדיה שיקפה לאורך השנים את יחסיה הבינלאומיים של ישראל עם מדינות העולם, ובמיוחד עם שכנותיה. במהלך שנת 2020 בצל משבר הקורונה, השתנתה השליטה בחברה וכיום החברה נמצאת בשליטת חברת כנפי נשרים תעופה בע\"מ, חברה בבעלות אלי רוזנברג.\nלאל על מספר מאפיינים ייחודיים לה, ובהם הקפדה על הסדרי ביטחון ואבטחה, הימנעות מטיסה בשבתות ובמועדי ישראל והקפדה על כללי הכשרות, הן במטוסיה והן במתקניה הקרקעיים. עם זאת, חלק ממטוסי אל על וצוותי האוויר הוחכרו בשבתות ובמועדי ישראל לחברות ישראליות אחרות.\nאל-על נחשבת לחברה עם נפח תנועת הנוסעים הגדולה בישראל. בשנת 2022 הטיסה החברה כ-4,181,596 נוסעים, שהיוו כ-21.75% מכלל הפעילות השנתית.",
    "pageid": 32170
  },
  {
    "title": "אלכסנדר הגדול",
    "extract": "אלכסנדר השלישי ממוקדון, המוכר יותר כאלכסנדר הגדול (ביוונית: Αλέξανδρος ο Μέγας), והידוע בעברית גם כ\"אלכסנדר מוקדון\" (ביוונית: Αλέξανδρος ο Μακεδών; ככל הנראה 20 או 21 ביולי 356 לפנה\"ס – 10 או 11 ביוני 323 לפנה\"ס) היה מלך מוקדון, ומגדולי המצביאים והמדינאים של העת העתיקה. כיבושיו הנרחבים כללו את ערי המדינה של יוון העתיקה, כל שטחה של האימפריה הפרסית, מספר אזורים במרכז אסיה ואף חלקים מתת-היבשת ההודית.\nאלכסנדר תואר כגבר אתלטי, אמיץ ויפה תואר, אולם ככל הנראה שזורים בתיאורים אלו גם דברי חנופה. רבים, במיוחד במצרים, סגדו לו, אם כי רבים מקרב האריסטוקרטיה היוונית-מוקדונית סירבו בתוקף להשתחוות לו. אישיותו והישגיו של אלכסנדר שימשו מופת לאישים מפורסמים רבים לאורך ההיסטוריה, שאחד מהבולטים בהם הוא יוליוס קיסר.\nעל אף שמת בגיל צעיר (כמעט 33), הותיר אלכסנדר הגדול חותם משמעותי על ההיסטוריה. כיבושיו הנרחבים פתחו תקופה חדשה בתולדות האנושות – התקופה ההלניסטית. חזונו של אלכסנדר, שכלל שילוב המזרח עם המערב, שילוב תרבות, דת, מנהגים וקשרי משפחה, בא לידי ביטוי בתרבות ההלניסטית שמיזגה את יסודותיה של תרבות יוון העתיקה עם תרבויות בני המקום. השפעותיה של התרבות ההלניסטית בתחום האמנות, הפילוסופיה ובתחומים אחרים ניכרים עד עצם היום הזה.",
    "pageid": 581
  },
  {
    "title": "אסלאם",
    "extract": "אִסְלַאם (בערבית: ‏‏?‏, בעברית: השלמה) היא דת מונותאיסטית אברהמית שמהותה השלמה מלאה עם סונת מוחמד, כלומר, השלמה מלאה עם משנתו של מוחמד בן עבדאללה, הנחשב בקרב כלל המוסלמים כנביא החשוב והאחרון אי פעם וגם השלמה מלאה עם מה שמוסלמים מבינים כרצון האל אללה, דרך מילוי מצוות ספר הקוראן, אשר נחשב בקרב כלל המוסלמים לדברו הישיר של אללה.\nלאחר מות מוחמד, החלו המוסלמים מסעות כיבוש ואיסלום, שבהם כבשו ואיסלמו שטחים ואוכלוסיות נרחבים מחצי האי ערב ועד מערב אפריקה ומרכז אסיה, אך מסעות אלה נבלמו צבאית בהודו, צרפת וכזאריה.\nדת האסלאם מבוססת על סונת מוחמד, כפי שהיא מתועדת בספרות הסירה (سيرة), ובספרות החדית' (حديث) וכן על ספר הקוראן (القـُرْآن), אשר לפי המוסלמים, ניתן למוחמד מאללה, באמצעות המלאך ג'יבריל (בעברית: גבריאל) במשך כ-23 שנים, פסוק אחר פסוק, אותם הכתיב מוחמד למאמיניו.\nמנהיג קהילה דתית באסלאם נקרא באופן כללי אימאם; תואר המקביל לרב ביהדות ולכומר בנצרות אך ישנם תארים נוספים למנהיג דתי באסלאם; כך למשל מופתי פוסק פסקי הלכה וקאדי פוסק פסקי דין. מופתים וקאדים מכונים עולמא (علماء, \"חכמים\") ופסקי הלכה ופסקי דין שהם פוסקים מכונים שריעה (شريعة, \"הוראה\"). המופתים והקאדים פוסקים שריעה לפי ספרות הסונה, ספר הקוראן ולפעמים גם לפי ספרות התפסיר וספרים אחרים. לכל זרם באסלאם שריעה משל עצמו.\nלפי רוב ההיסטוריונים, דת האסלאם החלה להתפתח במאה השביעית בחצי האי ערב תחת הנהגתו של מוחמד כדת סינקרטיסטית המשלבת אמונות שונות מן היהדות, נצרות אזוטרית, מסורות ערביות קדם-אסלאמיות ועוד.\nכיום, בדת האסלאם שלוש חטיבות זרמים עיקריות: הסונים (הנחשבים לאורתודוקסיה של האסלאם), השיעים, והאיבאדים. רוב המוסלמים הם סונים, ומיעוטם שיעים, איבאדים ואחרים. לאורך ההיסטוריה, הסונים והשיעים התפצלו כל אחד למספר זרמים (לפי רוב החוקרים, מקור האיבאדים בשיעים).\nעל פי המחקר העדכני ביותר, מספרם הכולל של המוסלמים כיום הוא כ-1.9 מיליארד, כרבע מאוכלוסיית העולם. בכך הם מהווים את הקהילה הדתית השנייה בגודלה בעולם. לשם השוואה, בתחילת המאה ה-20 המוסלמים היו כשמינית מאוכלוסיית העולם והיו הדת הרביעית בגודלה בעולם (הדת הסינית העממית וההינדואיזם היו גדולות ממנה). הגידול במספרם היחסי של המוסלמים הוא תוצאה של ריבוי טבעי גבוה מצד אחד, ומיעוט תהליכי חילון בקרב חברות מוסלמיות מצד שני. בהנחה שהמגמות הללו יימשכו, מעריכים כי בשנת 2050 שיעור המוסלמים בעולם יהיה כ-30% בדומה לזה של הנוצרים, וב-2070 האסלאם יהפוך לדת הגדולה בעולם. מרבית המוסלמים חיים במזרח התיכון, בצפון אפריקה, דרום אסיה ודרום-מזרח אסיה. רק כ־20 אחוזים מהם חיים בארצות ערב. מוסלמים מהווים, נכון לשנת 2020, 18.0% מן האוכלוסייה בישראל.",
    "pageid": 409
  },
  {
    "title": "בני גנץ",
    "extract": "בנימין (בני) גנץ (נולד ב-9 ביוני 1959) הוא פוליטיקאי ישראלי, יושב ראש \"המחנה הממלכתי\" וחבר הכנסת מטעמה. כיהן כראש ממשלת ישראל החלופי, יושב ראש הכנסת, שר הביטחון, שר המשפטים, סגן ראש ממשלת ישראל, יושב ראש \"כחול לבן\" ושר בלי תיק בממשלה ה-37.\nבשנים 2011–2015 כיהן כראש המטה הכללי ה-20 של צבא הגנה לישראל. קודם לכן, במהלך שירותו בצה\"ל שימש, בין היתר כמפקד יחידת שלדג, מפקד חטיבת הצנחנים, מפקד יק\"ל, מפקד אוגדת איו\"ש, מפקד פיקוד הצפון, מפקד זרוע היבשה, נספח צה\"ל בארצות הברית וסגן הרמטכ\"ל.\nלאחר שחרורו מהצבא, ובטרם נכנס למגרש הפוליטי, שימש כיו\"ר יד דוד בן-גוריון, יו\"ר חברת המימד החמישי, ובעוד מספר תפקידים.",
    "pageid": 118352
  },
  {
    "title": "בצלאל סמוטריץ'",
    "extract": "בצלאל יואל סְמוֹטְרִיץ' (נולד ב-27 בפברואר 1980, י' באדר ה'תש\"ם) הוא פוליטיקאי ישראלי המשמש כשר האוצר, שר במשרד הביטחון ויושב ראש \"המפלגה הדתית הלאומית – הציונות הדתית\". כיהן כשר התחבורה והבטיחות בדרכים ובמשך כשבע שנים כחבר הכנסת.\nלפני כניסתו לחיים הפוליטיים שימש מנהל הפעילות של תנועת רגבים ומנהל ישיבת קדומים. עורך דין בהכשרתו.\n\nסמוטריץ' נולד בה'תש\"ם (1980) בחיספין שברמת הגולן, לרב חיים ירוחם סמוטריץ', רב המושב בית יתיר לשעבר ור\"מ בישיבת ניר קריית ארבע, וליוכבד לבית מנזון.\nסמוטריץ' גדל בבית אל. בתיכון למד בחטיבת הביניים שעלבים ובישיבת ירושלים לצעירים שליד ישיבת מרכז הרב. לאחר מכן למד בישיבת מרכז הרב ובישיבת קדומים. לדבריו, מורי דרכו הם הרב יצחק בן שחר ואביו. במקביל למד גם לתואר ראשון במשפטים בקריה האקדמית אונו. לאחר מכן החל בלימודים לתואר שני במשפט ציבורי ובינלאומי באוניברסיטה העברית בירושלים, אך לא השלים אותו.\nבגיל 28 סמוטריץ' התגייס לצה\"ל, ושירת במשך שנה ושישה חודשים בזירת מרכז בחטיבת המבצעים של המטכ\"ל.\n\nבתמוז התשס\"ה (יולי 2005), בעת המחאה נגד תוכנית ההתנתקות, נעצר סמוטריץ' על ידי השב\"כ יחד עם ארבעה פעילי ימין בחשד שארגנו חסימות כבישים שאירעו באותה תקופה. סמוטריץ' הוחזק בכלא שקמה במשך שלושה שבועות ובמעצר בית שלושה שבועות נוספים, לאחריהם שוחרר ללא שהוגש נגדו כתב אישום. לדבריו, מטרת המעצר והחקירות הייתה למנוע צעדת המונים לעבר גוש קטיף \"שישתקו את החיים במדינה\". בעת המעצר נמצאו בביתו של אחד העצורים חומר דליק ושמן, שלאחר המעצר פורסם שעל פי החשד שימשו לארגון הפרות הסדר וחסימות הכבישים.\nב-2015, לאחר שהוצב ברשימת הבית היהודי לקראת הבחירות לכנסת העשרים, נכתב בתקשורת שהחומר שנתפס היה \"700 ליטרים של דלק ושמן\". במהלך השנים הבאות עלו מספר פעמים טענות לפיהן סמוטריץ' היה זה שנתפס עם החומר הדליק, וכן שתכנן לבצע בעזרתו פיגוע. סמוטריץ' הכחיש את הטענות. ב-2019, לקראת הבחירות לכנסת העשרים ואחת, אמר יצחק אילן, שהיה ראש אגף החקירות בשב\"כ בזמן המעצר וחבר רשימת כחול לבן בעת הראיון, שסמוטריץ' \"רצה לפוצץ מכוניות נוסעות בכביש איילון\" ונתפס \"עם 700 ליטר של חומר\". סמוטריץ' שלח מכתב התראה לאילן, אך לא תבע אותו. ב-2022 פורסם ראיון עם פעיל ימין אנונימי, שנטען שהיה מעורב בפרשה, ולפיו הרעיון היה \"לשפוך שמן על הכביש לאחר שחוסמים אותו\", ותוכנן ללא ידיעתו של סמוטריץ'.\nבחשון התשס\"ז (נובמבר 2006) נמנה עם מארגני \"מצעד העוז והענווה\", שנודע באמצעי התקשורת בשם \"מצעד הבהמות\", שבו צעדו כ-200 איש בלוויית בהמות וכלבים כמחאה על מצעד הגאווה בירושלים. כשנשאל על הנושא ב-2015 אמר שהוא מתחרט על המצעד. בשיחה עם תלמידי תיכון בגבעתיים בשנת התשע\"ה (2015) בתגובה לקריאה של תלמיד מהקהל בשיחה בנושא הקהילה הגאה אמר סמוטריץ' \"אני הומופוב גאה\".\nנמנה עם מייסדי עמותת \"רגבים\" ב-2006, ושימש כמנהל הפעילות שלה. התמנה למנהל ישיבת קדומים ונמנה עם מייסדי איגוד הישיבות הגבוהות. שימש נציג ציבור במליאת מועצת העיתונות, חבר הנהלה בישיבת בני חיל ובתנועת קוממיות בגרעין החינוכי בנתניה.\n\nהתמודדותו הראשונה של סמוטריץ' לכנסת הייתה בבחירות לכנסת השמונה עשרה ב-2009, בה הוצב במקום התשיעי ברשימת האיחוד הלאומי, ובהתאם לחוק הבחירות לכנסת שוחרר לשלושה חודשים משירותו בצה\"ל, לאחריהם חזר להשלים את שירותו. המפלגה זכתה בארבעה מנדטים, וסמוטריץ' לא נכנס לכנסת. בתחילה, סמוטריץ' התנגד לכניסתו לפוליטיקה, אך עשה זאת בעקבות הוראת רבותיו ובראשם הרב חיים דרוקמן שקבעו שמדובר בצעד נצרך.\nבשנת 2015, לקראת הבחירות לכנסת העשרים, הוצב במקום התשיעי ברשימת הבית היהודי, לאחר שנבחר על ידי מרכז האיחוד הלאומי – תקומה למקום השני שהוקצה לה ברשימה. בעקבות פטירתו של השר אורי אורבך, קודם סמוטריץ' למקום השמיני ברשימה ונבחר לכנסת. הוא מונה לסגן יושב ראש הכנסת ולחבר בוועדת הכספים ובוועדת הפנים והגנת הסביבה.\nבח' שבט התשע\"ט (14 בינואר 2019), לקראת הבחירות לכנסת העשרים ואחת, גבר סמוטריץ' על השר אורי אריאל, ונבחר במרכז מפלגת האיחוד הלאומי – תקומה ליו\"ר המפלגה.\nלקראת אותן בחירות הגיעה מפלגת האיחוד הלאומי – תקומה להסכם על ריצה משותפת עם הבית היהודי ועם עוצמה יהודית במסגרת איחוד מפלגות הימין. על פי ההסכם הוצב סמוטריץ' במקום השני ברשימה לכנסת, אחרי יו\"ר הבית היהודי הרב רפי פרץ. עוד הוסכם כי תינתן לו הזכות לבחור ראשון מבין התפקידים שיתקבלו במסגרת ההסכם הקואליציוני, ושאם תקבל הסיעה רק תפקיד שר אחד, יכהנו בו שניהם ברוטציה. הסכם זה נשמר גם לקראת הבחירות לכנסת העשרים ושתיים, אז רצו הבית היהודי והאיחוד הלאומי עם הימין החדש במסגרת רשימת ימינה.\nבכ' סיון התשע\"ט (23 ביוני 2019) מונה לשר התחבורה ולחבר הקבינט המדיני ביטחוני, במסגרת ממשלת המעבר. במהלך כהונתו כשר התחבורה החל את מיזם נתיב פלוס שבמסגרתו הוקצו בכביש החוף ובנתיבי איילון נתיבי נסיעה לתחבורה ציבורית ולכלי רכב פרטיים עם לפחות נוסע אחד או שניים מלבד הנהג. כמו כן האיץ סמוטריץ' את חשמול הרכבת בקו המהיר בין ירושלים לתל אביב, וכן החל בבניית מסילת ראשון לציון – מודיעין. ביולי 2022, כשנשאל על יחסו לערבים, העיד על עצמו כי \"אני כשר תחבורה יהודי, דתי, מתנחל, ימני – כנראה לא ימין רך כל כך – ידעתי לדאוג לצרכים שלהם. ותשאל אותם, הם מודים בזה\".\nלקראת הבחירות לכנסת העשרים וארבע התפצל מרשימת \"ימינה\". לדבריו, על רקע נכונותו של בנט להיכנס לממשלה בשיתוף מפלגות שמאל. סמוטריץ' התמודד בראש רשימת \"הציונות הדתית\", בבלוק טכני של המפלגות \"האיחוד הלאומי – תקומה\", \"עוצמה יהודית\" ו\"נעם\". הרשימה קיבלה בבחירות 6 מנדטים, מתוכם 4 למפלגתו של סמוטריץ'. סמוטריץ' הרבה לתקוף את ממשלת ישראל השלושים ושש, ובפרט את ראש הממשלה נפתלי בנט ושר הדתות מתן כהנא. באפריל 2022 אמר עליהם בראיון: \"מי ששותף לממשלה הזו לא צריך להכניס אותו לבית הכנסת. זה הדבר הכי לגיטימי בעולם. [...] אני חושב שאנשים שהפנו עורף לציבור, אמורים להרגיש לא רצויים בציבור\". בסוף שנת 2023, במהלך מלחמת חרבות ברזל אמר סמוטריץ' בהתייחס לאמירה זו שהיה לו חלק בהסלמת השיח והוא מתנצל על כך.\n\nלקראת הבחירות לכנסת ה-25 חתם סמוטריץ' פעם נוספת על הסכם ריצה משותפת בבלוק טכני עם עוצמה יהודית ומפלגת נעם. הרשימה זכתה ב-14 מנדטים, מהם 7 לאיחוד הלאומי – תקומה.\nלאחר הבחירות נכנס לממשלת ישראל השלושים ושבע והתמנה לשר האוצר ולשר במשרד הביטחון הממונה על המתפ\"ש והמנהל האזרחי.\nב-7 בפברואר 2023 התפטר מהכנסת במסגרת החוק הנורווגי.\n\nבמהלך כהונתו כשר אוצר, חתם סמוטריץ עם יו\"ר ההסתדרות החדשה ארנון בר-דוד על הסכם שכר חדש במגזר הציבורי, שהתפרס על גבי 4 שנים. ההסכם כלל תוספות שכר לעובדים, קיצור שבוע העבודה ומענקים חד פעמיים בשווי 6,000 ש\"ח לכל עובד. בנוסף, קידם סמוטריץ' את הקמת \"קרן הארנונה\", שייעודה הוא העברת כספים מרשויות מקומיות שבונות שטחים לעסקים לרשויות מקומיות שיאשרו בנייה של יחידות דיור. הקמת הקרן לוותה בהתנגדות של מרכז השלטון המקומי בישראל שלוו בשביתות של רשויות מקומיות. בתחום המיסוי, ביטל סמוטריץ' את המס על הכלים החד פעמיים ואת מס הקנייה על משקאות ממותקים, יזם הארכת הוראת שעה שהעניקה תוספת נקודת זיכוי להורים על כל ילד בגיל 6–12, וקידם את השוואת סכום מענק העבודה שגבר מקבל לזה שאישה מקבלת.\nבמהלך אוגוסט 2023, מנע סמוטריץ' העברה של כ-300 מיליון שקלים שהובטחו לרשויות מקומיות ערביות במסגרת הכספים הקואליציוניים בזמן הממשלה הקודמת, בטענה שמדובר בתקציב פוליטי שאין לו הצדקה מקצועית וכן שהתקציב עלול לזלוג לארגוני פשיעה, כפי שקרה במקרים דומים בעבר. כמו כן סירב לאשר תקציב של 200 מיליון שקלים למכינות לשילוב סטודנטים ערבים באקדמיה, והתנה את אישור התקציב ב\"יצירת מנגנונים שיטפלו בהקצנה הלאומנית באוניברסיטאות וימנעו אותה\".\nבסוף אוקטובר 2023, בעת מלחמת חרבות ברזל, המליצו הדרגים המקצועיים במשרד האוצר ובבנק ישראל להסיט לטובת המאמץ המלחמתי את הכספים הקואליציוניים שטרם הועברו מהתקציב הדו שנתי 2023–2024. יתרת הכספים הקואליציוניים שטרם מומשו עמדה על כ־10.5 מיליארד ש\"ח, 2.5 מיליארד לשנת 2023 מתוכם אישר סמוטריץ הסטה של 860 מיליון שקל בתקציב 2023, ו-כ-8 מיליארד לשנת 2024 שאת הדיון אודותיהם דחה לעתיד.\nב-15 בינואר 2024 אישרה הממשלה את תקציב 2024 שכלל הרחבה משמעותית של תקציב הביטחון ועל ידי הכנסת ב־13 במרץ 2024. התקציב כלל הרחבה משמעותית של תקציב הביטחון על חשבון סעיפים אחרים. בנוגע לכספים הקואליציוניים, מתוך תקציב מתוכנן של 7.9 מיליארד ש\"ח הסכים סמוטריץ' לקצץ 2.4 מיליארד (30%) לטובת המאמץ המלחמתי וזאת כהמשך לשימור כספים אלו בתקציב 2023. הכספים הקואליציוניים ב-2024 כוללים הגדלת קצבאות לאברכים ותוספות שכר למורים בבתי ספר חרדיים.\nבאפריל, לאחר שקבינט המלחמה הנחה להרחיב את המעברים לרצועת עזה, סירב לתקצב את ההרחבה בנימוק שההנחיה \"חסרת תוקף, מנוגדת לחוק ולהחלטת הקבינט\".\n\nבאפריל 2023, במהלך כהונתו כשר האוצר על רקע הרפורמה המשפטית, הורידה חברת דירוג האשראי מודי'ס את תחזית הדירוג של ישראל מ\"חיובית\" ל\"יציבה\" בטענה כי \"הרשות המחוקקת והרשות המבצעת הפכו פחות צפויות ויותר מוכנות לייצר סיכונים משמעותיים ליציבות הכלכלית והחברתית\". בפברואר 2024, על רקע מלחמת חרבות ברזל, הורידה מודי'ס את דירוג האשראי של ישראל מ-A1 ל-A2 עם תחזית דירוג שלילית, בין היתר בנימוק שהיעדר תוכניות לסיום המלחמה ולחיזוק ביטחונה של ישראל אחריה מגדילים את הסיכונים הפוליטיים ומחלישים את הרשות המבצעת והמחוקקת וכן את החוסן החברתי והפיזיקלי של המדינה. הייתה זו הורדת הדירוג הראשונה מאז החלה החברה לדרג את ישראל בשנת 1988. באפריל 2024, הצטרפה אליה סוכנות S & P.\n\nבמהלך הכנסת העשרים העביר סמוטריץ' כיוזם ראשון שתים עשרה הצעות חוק. הצעות החוק הבולטות ביותר היו:\n\n\"חוק החטיבה להתיישבות\" שיזם סמוטריץ' ואושר בכנסת ב-23 בדצמבר 2015. החוק קובע שממשלת ישראל רשאית להאציל מסמכויותיה בתחום ההתיישבות ובתחומים נוספים לחטיבה להתיישבות של ההסתדרות הציונית.\nב-2016 הגיש סמוטריץ' הצעה ל\"חוק השקיפות\" שלפיה תוטל חובת גילוי על עמותות שמקבלות מימון מיישות מדינית זרה. ההצעה מוזגה לתוך הצעת חוק ממשלתית שאושרה ב-11 ביולי.\nבו' חשון התשע\"ז (7 בנובמבר 2016) השלים את חקיקת \"חוק שירות הציבור (הצהרת הון)\" המחייב בכירים בשירות המדינה למלא הצהרת הון לקראת מינוים.\nיזם עם ח\"כ יואב קיש את חוק ההסדרה שמטרתו הייתה לאפשר הפקעת מקרקעין ביהודה ושומרון שנבנתה עליהם התיישבות בתום לב, ולהעניק לבעלים קרקע חלופית או פיצוי. החוק אושר בי' שבט התשע\"ז (6 בפברואר 2017). ביוני 2020 פסל בג\"ץ את החוק בנימוק שהוא אינו חוקתי.\n\nעמדתו המדינית היא שהתנועה הלאומית הפלסטינית הוקמה מלכתחילה כמתנגדת לציונות והיא שוללת את קיומה של מדינת ישראל כמדינה יהודית. שתי השאיפות הלאומיות אינן יכולות לחיות זו לצד זו בשלום, ולכן, לדבריו, דחו הפלסטינים את הצעות השלום הישראליות.\nב-2014 הציע לשקול לאפשר את נפילתו של שלטון אבו מאזן ואת עליית שלטון חמאס ביהודה ושומרון בראיון ב-2015 אמר שמכיוון ש\"בימים אלה האתגר המרכזי עימו ישראל מתמודדת הוא האתגר המדיני\", והמצב הביטחוני יחסית טוב: \"באותו מגרש בינלאומי, במשחק הזה של הדה-לגיטימציה, ותחשבו על זה לרגע, הרשות הפלסטינית היא נטל, וחמאס הוא נכס\", כיוון שחמאס הוא ארגון טרור שאף אחד לא יכיר בו או ייתן לו מעמד בבית הדין הפלילי הבין-לאומי.\nסמוטריץ' סבור כי מדיניות ההרתעה של ישראל צריכה להישען על \"מאזן אימה\" בעזרת סנקציות והפעלת כוח, כמו הריסות בתים וגירוש משפחות מחבלים, וכן גילוי \"אפס סובלנות מול אירועים שוחקי הרתעה\", כגון הכאת קצין צה\"ל בידי עהד תמימי. לכן הוא הביע צער על שתמימי לא נורתה בברך בעת האירוע. בדצמבר 2018, בעקבות פיגוע הירי בצומת עפרה ופיגוע הירי בגבעת אסף, הצטרף סמוטריץ' לקריאה למתנחלים לחסום באותו ערב את הכביש לתנועת פלסטינים.\nחלק מעמדותיו הפומביות של סמוטריץ' זכו להבלטה בתקשורת הישראלית והבינלאומית. כך למשל בעת כהונתו כשר אוצר ב-2023, לאחר פיגוע הירי בחווארה, אמר סמוטריץ' שעל מדינת ישראל למחוק את חווארה. בהמשך הבהיר שהתכוון לפינוי ללא פגיעה בנפש.\nבינואר 2024, במהלך מלחמת חרבות ברזל, קרא לחידוש ההתיישבות היהודית ברצועת עזה.\n\nבספטמבר 2017 פרסם סמוטריץ' את \"תוכנית ההכרעה\" – תוכנית לפתרון הסכסוך הישראלי-פלסטיני, שאותה הגדיר \"התוכנית היחידה שמבוססת על הכרעת הסכסוך ולא על שימורו בעצימות משתנה\". ועידת מפלגת האיחוד הלאומי – תקומה אישרה את התוכנית באותו חודש.\nהתוכנית מבוססת על מספר הנחות יסוד:\n\nהעם הפלסטיני אינו אלא תנועת נגד לתנועה הציונית, זוהי מהותו וזכות קיומו (בניגוד למדינות ערב אחרות).\nכפועל יוצא, התנועה הלאומית הפלסטינית לא תשלים לעולם עם קיומה של מדינת ישראל בגבולות כלשהם, כל עוד תאמין באפשרות לממש את שאיפותיה הלאומיות בארץ ישראל.\n\"השאיפות הלאומיות של העם היהודי ושל ערביי ארץ ישראל סותרות. לא ניתן ליישב אותן ולאפשר לשתיהן לדור בכפיפה אחת\".\nהטרור אינו נובע מיאוש, אלא מתקווה להכניע את מדינת ישראל.\nלפי התוכנית, שלום בר-קיימא יושג באמצעות פירוק הרשות הפלסטינית, החלת הריבונות הישראלית בכל יהודה ושומרון, הקמת יישובים יהודיים רבים ביהודה ושומרון ועידוד מאות אלפי תושבים לעבור לשם.\nלפי התוכנית יוצע לפלסטינים תושבי יהודה ושומרון לחיות תחת השלטון הישראלי במעמד של תושבים, ולנהל חיים ברמה המוניציפלית במנהלות אזוריות נטולות מאפיינים לאומיים, שייבחרו בבחירות דמוקרטיות. האזורים הם: חברון, בית לחם, רמאללה, יריחו, שכם וג'נין. לפי התוכנית ממשלים אלו מתאימים למבנה התרבותי והחמולתי של החברה הערבית, ועל כן יבטיחו שלום פנימי ושגשוג כלכלי. התוכנית אינה מעניקה לפלסטינים זכות הצבעה לכנסת, ובכך יישמר הרוב היהודי בקבלת ההחלטות במדינת ישראל.\nלפי סמוטריץ', היעדר זכות הצבעה לפרלמנט ריבוני מלא הוא לכל היותר גירעון במובהקות הדמוקרטית, ויישום התוכנית לא יהפוך את ישראל למדינת אפרטהייד, משום שהיא מעניקה לפלסטינים זכויות דמוקרטיות רבות יותר מאשר הם מקבלים מהרשות הפלסטינית, או צפויים לקבל בכל הסדר אחר. התוכנית מציעה שלושה מודלים אפשריים לשיפור הרכיב הדמוקרטי בטווח הארוך: הענקת זכות הצבעה לפרלמנט הירדני; שיתוף בהחלטות אזרחיות ולא לאומיות; ואף אזרחות מלאה, בהתאם לכמות התושבים הערבים שיבקשו זאת ולגילויי נאמנות כגון שירות צבאי או לאומי. תושב שלא יהיה מעוניין בכך יקבל סיוע להגר למדינה ערבית שבמסגרתה יוכל לממש את שאיפותיו הלאומיות, או לכל מדינה אחרת. אלו שינקטו בפעולות טרור יטופלו בידי כוחות הביטחון, כך שייווצרו ייאוש מחזון המדינה הפלסטינית ודעיכה של המוטיבציה לטרור, כפי שלאחר מלחמת העצמאות קיבלו ערביי ישראל את השלטון הישראלי כעובדה מוגמרת.\n\nבכנסת העשרים היה בין חברי הכנסת הפעילים ביותר בהגשת הצעות חוק בנושא דת ומדינה.\nפעילותו בתחום דיני האישות כוללת את הצהרתו שמפלגת הבית היהודי היא מפלגה דתית ש\"לעולם לא תכיר בנישואים חד מיניים\". הוא הגיש בשנת 2017 יחד עם חברי הכנסת יואב בן צור ומיכאל מלכיאלי מש״ס, הצעת חוק לפיה בעל של אישה שאינה מקיימת פסק דין המחייב אותה לקבל גט לא יצטרך להמתין שלוש שנים לפני שיוכל לבקש אישור לשאת אישה שנייה. בשנת 2018 הגיש הצעת חוק לפיה המדינה תממן הקפאת ביציות עבור נשים עגונות ומסורבות גט. מטרתה של הצעת חוק זו הייתה לבטל את אחד ממנופי הלחץ העיקריים של סרבני גט על נשותיהם, אולם \"הקואליציה הבינלאומית למען זכויות העגונה\" טענה נגדה שמדובר בהליך שהצלחתו מוטלת בספק, ועלול לעכב באופן משמעותי את מתן הגט.\nבשנת 2018 קרא לממשלה להימנע מהרחבת הקריטריונים לזכאות לעלייה מאתיופיה כך שיכללו הורים ואחים של בני קהילת הפלאשמורה, שעל פי ההלכה אינם יהודים, ובנוסף אינם זכאֵי-עלייה מכח חוק השבות. הוא פנה לפרקליט המדינה לפתוח בחקירה פלילית נגד ארגון \"השגחה פרטית\", שלטענתו מעודד אנשים להפר את החוק בכך שהקים מערך נישואים אלטרנטיבי לרבנות הראשית. הוא פעל להשבת הסטטוס קוו בענייני תחבורה ציבורית בשבת על ידי שינוי לוחות הזמנים והמסלולים של קווי אוטובוס שפעלו לאחר כניסת השבת.\nבראיון ביוני 2019 השיב לאסף ליברמן, ששאל אותו האם רצונו שישראל תהיה מדינת הלכה, כי \"חוקי התורה עדיפים בהרבה על מדינת ההלכה שיצר כאן אהרון ברק\". כשנשאל האם שאיפתו שיונהגו בישראל כל משפטי התורה, השיב שבעזרת השם, כשעם ישראל ירצה, תתנהל לפי משפט התורה, \"כפי שהיה בימי דוד המלך ושלמה המלך, על פי משפט התורה, כמובן, בהתאמה לימים האלה ולאתגרים האלה ולכלכלה הזאת ולאיך שחיה חברה בשנת 2019\". כשנשאל האם יסקלו מחללי שבת, השיב ש\"לא סוקלים מחללי שבת כל כך מהר\", ואמר שלפי חז\"ל, סנהדרין שהייתה מוציאה להורג פעם בשבעים שנה הייתה נחשבת \"קטלנית\". סמוטריץ' השווה זאת למדינת ישראל, שהוציאה להורג אדם אחד בשבעים שנותיה, ואמר כי דומה לכך גם עונש המוות במשפט התורה \"איננו כה מפחיד\".\n\nסמוטריץ' מאמין בכלכלה חופשית, שתפקידה של הממשלה הוא להתערב כמה שפחות בשוק ולתת לכוחותיו לעשות את שלהם. הוא תומך בשיטת השוברים בחינוך, בהורדת מיסים ובאיסור שביתה בשירותים חיוניים. בנוסף, סמוטריץ' תומך במעבר לתמיכה ישירה בחקלאים על פני חסמים, מכסים ובירוקרטיה המונעים יבוא תוצרת מחו\"ל.\nבדצמבר 2015 נשאל על דו\"ח העוני השנתי שפורסם, והשיב: \"אין ספק שממצאי דו\"ח העוני אמורים להילמד בצורה מעמיקה ולהיות חלק מתוכניות עבודה שלנו ככנסת וכממשלה כדי לצמצם את העוני בישראל. עם זאת, לא צריך לאבד פרופורציות. אין ספק שעני היום הוא הרבה פחות עני מלפני 20 שנה. הצמיחה במדינת ישראל מתקדמת. אז נכון שעשירים היום יותר עשירים מפעם אבל גם העניים יותר עשירים מבעבר במונחים מוחלטים. הפער נשמר והוא כמובן כואב וצריך לטפל בו, אבל לא צריך להלקות את עצמנו על מה שלא מגיע לנו. אין כאן אף אחד שמת מרעב או מקור ברחובות\".\nלקראת מינוי לתפקיד שר האוצר התראיין בעיתון משפחה ואמר שהוא מאמין שככל שישראל תקדם את ערכי היהדות, הקדוש ברוך הוא ישפיע עליה שפע גדול.\n\nלקראת הבחירות לכנסת העשרים וחמש, הציגו סמוטריץ' וחבר הכנסת שמחה רוטמן את מצע מפלגת הציונות הדתית בנוגע למערכת המשפט הידוע גם בתור תוכנית \"חוק וצדק\", התכנית כוללת את:\n\nפיצול תפקיד היועץ המשפטי לממשלה ל-3, היועץ המשפטי לממשלה, התובע הכללי ומייצג המדינה בערכאות שיפוטיות.\nהקמת גוף ביקורת וחקירה עצמאי על גופי החקירה והתביעה דהיינו: השב\"כ, המשטרה ופרקליטות המדינה.\nקידום מינויים של פרקליטים בכירים במכרזים חיצוניים\nשינוי הרכב הוועדה לבחירת שופטים שיכלול את: נשיא בית המשפט העליון, נשיא בית משפט מחוזי ונשיא בית משפט השלום שימונו על ידי שר המשפטים, 4 נבחרי ציבור מהקואליציה ו-2 נבחרי ציבור מהאופוזיציה.\nשימוע ציבורי לשופטי בית המשפט העליון וביטול שיטת הסניוריטי\nפסקת התגברות ברוב רגיל\nהגבלת זכות עמידה\nביטול עילת הסבירות על החלטות הממשלה והשרים\nמחיקת עבירת הפרת האמונים מחוק העונשין\nהפיכת לשכת עורכי הדין לוולונטרית\nשינוי חוק חסינות חברי הכנסת למצב שהיה לפני 2006 שבו החסינות הוענקה באופן אוטומטי, אלא אם כן החליטה הכנסת להסיר אותה.\nתמיכה ב\"חוק הצרפתי\" שקובע כי ראש הממשלה והשרים לא יחקרו ולא יעמדו לדין במהלך כהונתם, אלא אם כן מדובר בעבירות שיכולות להוות פגיעה חמורה באינטרס הציבורי.\nסמוטריץ' תומך ברפורמה המשפטית במערכת המשפט.\n\nבאפריל 2016, בעקבות דיווחים על הפרדה הנהוגה בבתי חולים רבים בישראל בין יולדות יהודיות לערביות, ולאחר שאשתו התראיינה וסיפרה שלא נעים לה לשהות באותו חדר עם יולדות ערביות או לקבל טיפול ממיילדת ערביה, צייץ סמוטריץ' מספר ציוצים בהם כתב בין השאר: \"יש פערים מנטליים ולשני הצדדים יותר נוח להיות עם עצמם\", \"אשתי ממש לא גזענית, אבל אחרי לידה היא רוצה לנוח ולא את החפלות ההמוניות המקובלות אצל משפחות היולדות הערביות\", וכן \"יש מלחמה כבר מאה שנה בארץ הזו בין יהודים לערבים ולכן טבעי שאשתי לא תרצה לשכב ליד מישהי שהרגע ילדה תינוק שאולי ירצה לרצוח את התינוק שלה עוד עשרים שנה\".\nלאחר שמפכ\"ל המשטרה קובי שבתאי אמר, בהתייחסו למהומות בלוד, שהן אירעו כחלק מהמהומות בישראל, ושאין חלוקה מצידו בין יהודים וערבים, אלה טרוריסטים משני הצדדים שצריך לטפל בהם, ביקר אותו סמוטריץ: \"הבעיה היא שהמפכ\"ל יורק בפרצופם של אזרחי ישראל ומדבר כמו מהאו\"ם על סימטריה בין שני הצדדים, יש התקוממות לאומנית של ערבי ישראל שמשתפים פעולה כגיס חמישי עם האויבים שלנו בחמאס, אתה צריך לדחוף לוועדת חקירה - למה המפכ\"ל מדבר כך? למה לקח כל כך הרבה זמן לגייס כוחות? ערביי ישראל הם אזרחים אבל מה לעשות יש להם הזדהות עם האויב\".\nביחס לבעיית הנשק הבלתי-חוקי בציבור הערבי, סבור סמוטריץ ש\"אי אפשר להצליח לטפל בתופעה של נשק בלתי חוקי בכלים הרגילים, וחייבים לייצר הגדרה אחרת של המציאות. יש כאן כפירה בריבונות של המדינה וצריך לומר שמדובר במכת מדינה. צריכים כאן מנהיגות ולא לשים פלסטרים ולייצר סט כלים אחר לממשלה\".\nב-2021, לאחר הבחירות לכנסת העשרים וארבע, התנגד סמוטריץ' נחרצות להקמת ממשלה בראשות בנימין נתניהו שתישען על הרשימה הערבית המאוחדת בהנהגת מנסור עבאס. התנגדותו של סמוטריץ' הכריעה את הוויכוח הפנימי בגוש הימין בשאלה זו בטרם הקמת ממשלת ישראל השלושים ושש. בין השאר אמר סמוטריץ': \"ניסיונות ההלבנה של התנועה האיסלאמית מצד גורמים מסוימים בימין משקפים עיוורון וקוצר רואי מסוכן וחסר אחריות שיביא לאובדן שלטון הימין לעשרות השנים הבאות ולסופה של המדינה היהודית. לא פחות. הסתמכות של הימין על עבאס תהיה פשע, שיביא אולי לעוד כמה שנות שלטון של נתניהו, אבל מיד אחר כך יעביר את השלטון לשותפות שמאל-ערבים להרבה מאוד שנים ולאסון למדינת ישראל\". ב-2022 קרא להוציא מחוץ לחוק את המפלגות הערביות הקיימות, שלשיטתו תומכות במאבק מזוין נגד מדינת ישראל, על מנת לפתוח \"פתח בחברה הערבית ליסוד הנהגה אזרחית אחרת, שמקבלת את האתוס המכונן של מדינת ישראל כמדינה יהודית ושואפת לשפר את חייהם ורווחתם של אזרחי ישראל הערבים במסגרת המדינה היהודית\".\nבאוקטובר 2021 עורר סערה כשבמהלך נאומו בכנסת הגיב לקריאות ביניים מצד חברי הכנסת מהרשימה המשותפת ומרע\"ם במילים \"אתם פה בטעות – כי בן-גוריון לא גמר את העבודה ולא זרק אתכם ב-48'. זאת האמת. איתכם אין לי שיג ושיח\".\n\nסמוטריץ' מתח ביקורת על אמצעים חריפים, בהם עינויים, שנקט השב\"כ כלפי עצורים בחשד של מעורבות בהצתת בית משפחת דוואבשה בדומא וכלפי בני קהילתם, ושלל את הגדרת המעשה כפעולת טרור. הוא כתב: \"טרור הוא רק אלימות שמפעיל אויב במסגרת מלחמה נגדנו ורק הוא מצדיק נקיטת צעדים חריפים שמקומם לא יכירם במציאות רגילה. כל השאר זה פשע חמור, פשע נאלח, פשע לאומני, אבל לא טרור. בכל השאר מטפלים במגוון הכלים הרחב שמעמיד ההליך הפלילי. הרצח בדומא, עם כל חומרתו, הוא לא אירוע טרור.\"\nסמוטריץ' התנגד ל'חוק ההדחה', המעניק יכולת לחברי הכנסת להדיח ח\"כ מכהן ללא צורך באישור בג\"ץ, שמטרתו הייתה להדיח את חברת הכנסת חנין זועבי. באוקטובר 2016, לאחר דרישת נציגי ארגון בצלם מחברי האו\"ם לנקוט בסנקציות נגד ישראל, קרא יו\"ר הקואליציה, דוד ביטן, לשלול את אזרחותו של מנכ\"ל הארגון, חגי אלעד. סמוטריץ' התנגד לצעד זה בנימוק שהוא אנטי דמוקרטי.\nבמרץ 2017 קרא סמוטריץ' לישיבות ולמכינות לעכב את גיוס תלמידיהם לצה\"ל במחזור גיוס אחד, על מנת להפעיל לחץ על הצבא על רקע סוגיית השירות המשותף ושילוב נשים בתפקידי לחימה בצה\"ל. על רקע סוגיה זו אמר סמוטריץ' בינואר 2018 כי \"בסופו של יום יש מקצועות ותפקידים בחיים שמתאימים לגברים, ויש מקצועות שמתאימים לנשים - כך הקב\"ה ברא את העולם, כך טוב לעולם\".\n\nסמוטריץ' נשוי לרויטל ולהם שבעה ילדים. הם מתגוררים בשכונת גבעת רש\"י שבהתנחלות קדומים שבמחוז יהודה ושומרון.\nבמרץ 2017 נכתב ב\"הארץ\" וחדשות 2 כי בקידום חוק ההסדרה נמצא סמוטריץ' בניגוד עניינים, מכיוון שביתו שבשכונת גבעת רש\"י נבנה באופן בלתי חוקי, שכן חלקת הקרקע שעליה נבנה אינה כלולה בתוכנית המתאר של קדומים. עוד פורסם כי הקרקע לא סומנה כאדמת מדינה על ידי צוות קו כחול של המנהל האזרחי שמיפה את השטח ב־2012. צילומי אוויר הראו כי היו עצים בחלקה עד שנת 2002. סמוטריץ' הכחיש את הטענות ואמר ש\"הדברים נעשו כנדרש\".\n\n בצלאל סמוטריץ', באתר הכנסת \n בצלאל סמוטריץ', ברשת החברתית פייסבוק\n בצלאל סמוטריץ', ברשת החברתית אקס (טוויטר)\n בצלאל סמוטריץ', ברשת החברתית אינסטגרם\n בצלאל סמוטריץ', ברשת החברתית טיקטוק\nבצלאל סמוטריץ', באתר כנסת פתוחה\nמאמרים מאת ח\"כ בצלאל סמוטריץ', באתר \"ערוץ 7\"\nח\"כ בצלאל סמוטריץ' מתארח בתוכנית \"שעה של אנשים\" ברדיו גלי ישראל, 31 במרץ 2016\nנעמה לנסקי, \"בנט ושקד השתמשו במפלגה במשך 6 שנים, ואז נטשו אותה בדקה ה־90\", באתר ישראל היום, 17 בינואר 2019\nמתי טוכפלד, בראש של סמוטריץ', באתר ישראל היום, 25 באפריל 2019\nיהודה שלזינגר, \"זה כבוד גדול שאומרים 'ממשלה של סמוטריצ'ים'\", באתר ישראל היום, 20 ביוני 2019\nיהודה שלזינגר, \"נתניהו מכר את כל הימין כדי להישאר ראש ממשלה\", באתר ישראל היום, 21 במאי 2020\nשני אשכנזי, בר לביא, ‏בצלאל סמוטריץ' נפרד: \"חוץ מרישיון נהיגה, לי ולמשרד הזה לא היה שום דבר במשותף. אבל התאהבתי בו מהר\", באתר גלובס, 25 במאי 2020\nעמנואל שילה וניצן קידר, ביחד אבל בנפרד, באתר ערוץ 7, 15 באוקטובר 2020\nיהודה שלזינגר, סמוטריץ': \"הכאב נובע מתחושת הנבגדות, אם השמאל היה מנצח בבחירות - היה לנו יותר קל לקבל את זה\", באתר ישראל היום, 17 ביוני 2021\nמנחם זיגלבוים, \"אסור להסכים שהימין ייתן יד להסכמים עם מחבלים\", באתר חב\"ד אינפו, ראיון עם סמוטריץ מתוך שבועון בית משיח, ‏2 במאי 2021\nנווה דרומי, ‏תשעים אחוז מהעשייה שלי עניינית. עושים לי דמוניזציה, באתר ‏מאקו‏, 13 באוקטובר 2022\nynet, \"משנים את ה-DNA\": ההקלטה שחושפת את תוכנית סמוטריץ' לשליטה אזרחית ביו\"ש, באתר ynet, 21 ביוני 2024\n\n\"תוכנית ההכרעה: המפתח לשלום נמצא בימין\", מתוך כתב עת השילוח, ספטמבר 2017\n\n נאום הניצחון המלא של סמוטריץ': איתמר ואני ממשיכים לעבוד יחד, מחויבים לעם ישראל, סרטון בערוץ \"ערוץ 7\", באתר יוטיוב (אורך: 15:17), 1 בנובמבר 2022",
    "pageid": 1242553
  },
  {
    "title": "ג'ק לונדון",
    "extract": "ג'ק לונדון (באנגלית: Jack London, נולד בשם ג'ון גריפית צ'ייני; 12 בינואר 1876 – 22 בנובמבר 1916) היה אחד מגדולי סופרי ההרפתקאות האמריקאים וידוע בסיפוריו שהתרחשו בצפון אמריקה.\n\nלונדון נולד בשכונת פועלים בסן פרנסיסקו, מחוץ לנישואין. הוריו, ויליאם צ'ייני (William Chaney), אסטרולוג, ופלורה ולמן (Flora Wellman), שהתפרנסה כמדיום, שכרו חדר יחד במשך כשנה. השניים חיו תקופה קצרה כבני זוג לא נשואים, אך לאחר שהתגלה לוולמן בקיץ 1875 כי היא הרה, הודיע צ'ייני כי לא יישא את ולמן וכי אין לו עניין בגידול הילד. ולמן ניסתה להתאבד פעמיים - ברעל ובירייה, אך שרדה. צ'ייני עזב אותה, והיא ילדה ב-12 בינואר 1876 וקראה לבנה ג'ק גריפית צ'ייני. זמן קצר לאחר הלידה פגשה ולמן את ג'ון לונדון, נכה מלחמת האזרחים האמריקאית ואלמן שגידל שתי בנות, וזה התאהב בה. השניים נישאו בספטמבר 1876, ולונדון גידל את התינוק כאילו היה בנו. ג'ק גילה זאת רק לאחר גיל 20. את רוב נעוריו בילה בעיר אוקלנד שליד סן פרנסיסקו. מצבו הכלכלי היה גרוע מאוד בילדותו, וכבר מגיל 10 החל לונדון הצעיר לעבוד למחייתו.\nבצעירותו לונדון עבד במגוון רב של עבודות, ביניהן, עובד במפעל לשימורים, מוכר עיתונים, דייג, ימאי במשמר החופים, מלח בספינת ציידי כלבי ים, וספן באוניות באוקיינוס השקט ואזורי הקוטב.\nבתקופה זו התחבר לונדון עם עבריינים ועסק בהברחה לא חוקית של צדפי פנינה. בנוסף לכך היו ללונדון תקופות בהם נדד בצפון אמריקה, שבמהלכם נעצר מספר פעמים על שוטטות.\nלמרות כל זאת, הצליח לונדון לסיים את לימודיו בתיכון, ובשנת 1895, בגיל 19, החל ללמוד באוניברסיטת ברקלי אך לאחר שסיים שנה אקדמאית אחת, פרש לונדון מלימודיו, ויצא ליוקון, כחלק מהגל הגדול של הבהלה לזהב בקלונדייק. על רקע חוויותיו בצפון הקר כתב את ספריו הפופולריים ביותר, ביניהם פנג הלבן, קול קדומים, אודיסיאה בצפון, \"הבהלה לזהב\" ו\"הרפתקאות סמוק בליו\".\nבשנת 1898 חזר לונדון מהצפון הקר עם שאיפה מוגדרת להפוך לסופר, והוא החל את הקריירה הספרותית שלו בשליחת סיפורים למערכות העיתונים בתקווה שיפורסמו. סיפוריו הראשונים נדחו, אך לונדון לא ויתר, והציב לעצמו רף כתיבה של 500 מילים ביום, על מנת לשפר את כתיבתו.\nסיפורו הראשון \"לאדם בדרך\" נתפרסם בעיתון מקומי, ולונדון הרוויח חמישה דולרים תמורתו. מאוחר יותר פורסם סיפור נוסף שלו בשם \"אלף מיתות\" בכתב עת אחר, ששילם לו 40 דולרים כתמלוגים.\nבשנת 1899 יצא לאור ספרו הראשון, \"אודיסיאה בצפון\", שהתבסס על הרפתקאות לונדון ביערות הצפון. לאחר פרסום ספר זה החלה הקריירה של לונדון לנסוק, והוא החל לפרסם יותר ויותר סיפורים בעיתונים שונים. בשנת 1900 תמורת פרסום חלק מ\"אודיסיאה בצפון\" בעיתון, קיבל לונדון שכר סופרים של 2,500 דולר, סכום השווה בימינו ל-50,000 דולר אמריקאי.\nבמהלך השנים הבאות כתב לונדון כ-50 ספרים נוספים ומאות סיפורים קצרים, כולם נכתבו בקצב כתיבה יוצא דופן במהירותו - בערך מדי ארבעה חודשים יצא לאור ספר נוסף של לונדון. ספריו של לונדון זכו לפופולריות אדירה, אם כי לא תמיד לאהדת המבקרים.\nב-1902 ביקר לונדון בשכונות העוני של העיר לונדון שבאנגליה, ביקור שעשה עליו רושם רב, ובעקבותיו כתב את הספר \"שוכני התהום\" המציג את חייהם האומללים של עניי העיר לונדון.\nבשנת 1906 הרצה ג'ק לונדון, שהתחיל להתפרסם, באוניברסיטת ייל על המהפכה החברתית. למחרת ביקר אצלו צעיר בשם סינקלר לואיס, שבא לראיין אותו. הם התיידדו. כעבור כמה שנים פנה סינקלר, שהיה במצב כלכלי לא טוב, לג'ק לונדון והציע לו לקנות ממנו נושאים. לונדון הסכים וקנה נושאים אחדים במחיר של שבעה דולר וחצי ליחידה. אחדים מהסיפורים המוצלחים ביותר של לונדון נכתבו על פי הנושאים האלה.\nבשנת 1907 הוציא לונדון ספר זיכרונות בשם \"הדרך\", בו תיאר רבות מקורותיו ומחייו כנווד באמריקה.\nב-1910 קנה לונדון 4 קמ\"ר של אדמה חקלאית בגלן אלן שבקליפורניה והשתקע שם יחד עם אשתו שרמיאן. לונדון השקיע את כל כספו ומרצו בחווה ובניסיונותיו להפוך אותה לעסק משגשג, וספריו החלו במוצהר להיכתב רק כדי להרוויח כסף שיממן את פעילותו החקלאית.\nלונדון מת בשנת 1916 בחוותו שבגלן אלן, בגיל 40. סיבת מותו נתונה במחלוקת. הסיבה הרשמית למות לונדון היא התאבדות, אולם מחקרים מאוחרים טוענים שמותו נגרם כתוצאה ממחלה, או מלקיחת מנת יתר של אופיום.\nספריו של לונדון מוגדרים בדרך כלל כספרים המיועדים לנוער, אולם במקור יועדו ספריו של לונדון לקהל הבוגר והרחב, שקיבל את ספריו בהתלהבות גדולה.\nאירווינג סטון כתב ביוגרפיה של ג'ק לונדון בשם הספן על גבי הסוס והיא תורגמה לעברית על ידי רפאל אליעז והופיעה בשנת 1943 בהוצאת הקיבוץ הארצי השומר הצעיר.\n\nאודסיאה בצפון, 1899, תורגם לעברית על ידי מנחם זלמן וולפובסקי, 1945. מהדורה הופיעה בהוצאת הקיבוץ המאוחד. מהדורה נוספת הופיעה יחד עם קול קדומים בהוצאת עופרים.\nהמכסיקאני, תורגם לעברית על ידי יצחק עברי והופיע יחד עם \"אודיסיאה בצפון\" בספריית תרמיל בשנת 1978.\nהבהלה לזהב, תורגם על ידי שושנה נדבה והופיע בשנת תש\"י בהוצאת הדב.\nבן הזאב, 1900, תורגם על ידי יצחק למדן תחת השם \"ביערות הצפון\" 1928.\nקול מיער, 1903, תורגם לעברית על ידי מ. בן אליעזר 1932, ובשנית כ\"קול קדומים\", 1950. הופיעה מהדורה בהוצאת כתר. מהדורה נוספת הופיעה יחד עם אודיסיאה בצפון בהוצאת עופרים.\nשוכני התהום, 1903.\nזאב הים, 1904, תרגום לעברית על יד שמעון הלקין, 1924. מהדורה הופיעה בהוצאת הקיבוץ המאוחד. תרגום חדש על ידי גרשון גירון הופיע ב-2013 בהוצאת ידיעות ספרים.\nסיפורי פטרול הדגים, 1905.\nפנג הלבן, 1906, תורגם לעברית על ידי מ. אבישאול, והופיע בשנת 1932 בהוצאת נ. טברסקי. מהדורות נוספות הופיעו בהוצאת מחברות לספרות, כתר ועופרים והוצאת מודן בתרגום יהלי סובול בשנת 2009.\nהדרך, 1907. הופיעה מהדורה בהוצאת כתר.\nלפני היות אדם, 1907, תורגם על ידי שמעון הלקין והופיע בהוצאת א. י. שטיבל.\nמרטין עדן, 1908, תורגם על ידי ישורון קשת בהוצאת מצפה, ירושלים-תל אביב 1929; תרגום נוסף של יעקב קופילביץ התפרסם ב-1959, במועדון הספר הטוב. תורגם שוב על ידי עודד פלד, הוצאת כרמל, ירושלים 2012.\nעמק הנשמות האבודות, הופיע בהוצאת רשפים.\nאשה בשלגים, הופיע בהוצאת מזרחי.\nהמלחמה בעד החיים\nדרכו של האדם הלבן\nבן השמש (קובץ סיפורים), הוצאת כרמי את שות בע\"מ.\nסיפורי הרפתקאות, 1911.\nהמרד על האליסנור, 1914.\nבין אוכלי אדם\nמקוטב אל קוטב\nהגברת הקטנה של הבית הגדול. מאנגלית: יצחק הירשברג, הוצאת תבל, 1952.\nבין איים. מאנגלית: יצחק למדן. ספרית תרמיל, 1967.\nמארגרט אהובתי. מאנגלית: דן סואן. תל אביב, הוצאת אלכסנדר מוזס, 1968.\nלהבעיר אש. מאנגלית: שלומית קדם. הוצאת ענבר, 1997.\nאהבת החיים. מאנגלית: עופרה עופר. הוצאת הקיבוץ המאוחד, 2001. הספר כולל ארבעה סיפורים: עובד האלילים, אהבת החיים, להדליק מדורה ופיקחותו של פורפורטוק.\nשוט מערבה בתוך: סיפורי ים: השותף הסודי ועוד סיפורים. מאנגלית: נמרוד אשל. הוצאת כרמל, 2001.\nעקב הברזל (The Iron Heel). מאנגלית: נועם רחמילביץ'. הוצאת כרמל, 2002. הספר כולל בתוכו את הפרק אנשי התהום (ראו שוכני התהום לעיל).\nהרפתקאות סמוק בליו. מאנגלית: אייל טלמון, ערך: יחיעם פדן. הוצאת כתר, 2006. חלק מן הפרקים הופיע בספר הבהלה לזהב, הוצאת הדב, 1951.\nבקעת הירח. מאנגלית: ראובן גרוסמן. הוצאת מצפה, סדרת \"ספרית תרבות\", 1930.\nהמגפה הסמוקה. תרגמה ניצה פלד, הוצאת נהר ספרים, 2017.\nלהבעיר מדורה (פעמיים), תרגם עודד וולקשטיין, הוצאת תשע נשמות, 2017.\nברנדה. מאנגלית: אוריאל הלפרין (יונתן רטוש). הוצאת אמנות, סדרת \"ספריה לכל\", 1932, שני חלקים. שם הספר במקור - Adventure.\n\n\"עולם צעיר – אנציקלופדיה לספרות ילדים\", אוריאל אופק, הוצאת מסדה, רמת גן, 1970.\n\n ג'ק לונדון, ברשת החברתית Goodreads\nכתבי ג'ק לונדון בפרויקט בן-יהודה\nיורם קניוק, לגעת במוות, באתר ynet, 18 בפברואר 2002 - על הספר \"אהבת החיים\"\nכתבי ג'ק לונדון בפרויקט גוטנברג (באנגלית)\nג'ק לונדון, באתר \"Find a Grave\" (באנגלית)\nג'ק לונדון, באתר אנציקלופדיה בריטניקה (באנגלית)\n ג'ק לונדון (1876-1916), דף שער בספרייה הלאומית",
    "pageid": 54217
  },
  {
    "title": "דור הררי",
    "extract": "דור הררי (נולד ב-31 במרץ 1989) הוא שחקן וזמר ישראלי.",
    "pageid": 1994934
  },
  {
    "title": "דלתון",
    "extract": "בגאומטריה, דלתון הוא מרובע בעל שני זוגות נפרדים של צלעות סמוכות השוות באורכן.\nדלתון יכול להיות קמור ויכול להיות קעור. בדלתון קמור שני האלכסונים עוברים בתוך הדלתון, ואילו בדלתון קעור אחד האלכסונים עובר מחוץ לדלתון.\n\nדלתון קמור מורכב משני משולשים שווי־שוקיים שבסיסיהם הזהים צמודים זה לזה, וזוויות הראש שלהם מהוות זוויות נגדיות בדלתון. באיור המופיע, אלו הם המשולשים \n  \n    \n      \n        △\n        B\n        A\n        D\n      \n    \n    {\\displaystyle \\triangle BAD}\n  \n ו־\n  \n    \n      \n        △\n        B\n        C\n        D\n      \n    \n    {\\displaystyle \\triangle BCD}\n  \n. לכן ניתן לקרוא לזוויות \n  \n    \n      \n        ∠\n        A\n      \n    \n    {\\displaystyle \\angle A}\n  \n ו־\n  \n    \n      \n        ∠\n        C\n      \n    \n    {\\displaystyle \\angle C}\n  \n גם \"זוויות הראש\" ולשתיים האחרות \"זוויות הבסיס\", מתוך אנלוגיה למשולש שווה־שוקיים. האלכסון שמפריד את הדלתון למשולשים שווי שוקיים נקרא אלכסון משני, והאלכסון השני (שמפריד את הדלתון לשני משולשים חופפים) נקרא אלכסון ראשי.\nדלתון קעור גם הוא מורכב משני משולשים שווי־שוקיים בעלי בסיס משותף - אם כי במקרה זה אחד מהמשולשים נמצא בתוך השני (משולש \n  \n    \n      \n        △\n        B\n        C\n        D\n      \n    \n    {\\displaystyle \\triangle BCD}\n  \n נמצא בתוך משולש \n  \n    \n      \n        △\n        B\n        A\n        D\n      \n    \n    {\\displaystyle \\triangle BAD}\n  \n). ניתן לראות דלתון קעור כמעין \"חיסור\" של משולשים שווי-שוקיים בעלי בסיס משותף, כלומר חיסור שטח המשולש \n  \n    \n      \n        △\n        B\n        C\n        D\n      \n    \n    {\\displaystyle \\triangle BCD}\n  \n משטח המשולש \n  \n    \n      \n        △\n        B\n        A\n        D\n      \n    \n    {\\displaystyle \\triangle BAD}\n  \n (במקום חיבורם בדלתון קמור). בדלתון קעור, האלכסון המשני עובר מחוץ לדלתון והאלכסון הראשי בתוכו.\nמעוין הוא מקרה פרטי של דלתון שבו כל הצלעות שוות.\nריבוע הוא מקרה פרטי מיוחד של דלתון שבו כל הצלעות שוות וכל הזוויות שוות.",
    "pageid": 34224
  },
  {
    "title": "דניאל גל",
    "extract": "דניאל גל (נולדה ב-27 ביולי 1987) היא שחקנית ישראלית.",
    "pageid": 1352084
  },
  {
    "title": "דניאלה לוגסי",
    "extract": "דניאלה לוגסי (נולדה ב-1982) היא זמרת אופרה ישראלית, בקול סופרן לירי.",
    "pageid": 444727
  },
  {
    "title": "דרוזים",
    "extract": "דרוזים (בערבית: دُرُوز, דֻרוּז; צורת היחיד: دُرْزِيّ, דֻרְזִיּ) הם קבוצה אתנו-דתית דוברת ערבית במזרח התיכון, המקיימת דת אתנית ייחודית שהתפצלה מהאסלאם השיעי-איסמאעילי במאה ה-11.\nעל פי העדויות ההיסטוריות, האמונה הדרוזית - דין א-תַּוְחִ֫יד (دين التوحيد, ובעברית: דת הייחוד), צמחה במצרים בתחילת המאה ה-11, ובמרכזה עמדה דמותו של אל-חאכם באמר אללה (الحاكم بامر الله), הח'ליף ה-6 בשושלת הפאטמית. על פי המסורת הדרוזית, אל-חאכם היה התגלמות הרוח האלוהית. בשנת 1021 הוא נעלם אבל לפני שנעלם הוא הורה לאנשיו להפיץ את אמונתו[דרוש מקור: האם זוהי מסורת או נתמך על ידי מקורות היסטוריים?], ומי שהמשיכו להפיץ את בשורתו ואת האמונה שהוא התגלות האלוהות היו חמזה בן-עלי ומוחמד בן אסמאעיל א-דרזי. השניים הסתכסכו וא-דרזי הואשם במעשים שליליים, ועל כן הכינוי \"דרוזי\" נחשב דווקא לשלילי בעיני הדרוזים, והם מעדיפים להיקרא בשם \"בַּ֫נִי מערוף\" (بني معروف) שפירושו \"בני החסד\". אחרים גורסים שבני מערוף היו שבט שאימץ את הדת הדרוזית בעבר הרחוק. על פי מסורות דרוזיות לדרוזים שורשים קדומים בהרבה, שהתנהלו לאורך שנים באופן מחתרתי.\nהדרוזים במזרח התיכון הם דוברי השפה הערבית הדומה לניבים סוריים. כמעט כל הדרוזים במזרח התיכון חיים באזור הגאוגרפי הכולל את לבנון, דרום סוריה וצפון ישראל (ראו הדרוזים בישראל). התיישבותם הררית, במטרה להישמר מאוכלוסייה עוינת. רובם אזרחים סורים, אך יש קהילה דרוזית גדולה בין אזרחי לבנון. בסוף שנת 2018 נמנו כ-143 אלף דרוזים תושבי קבע בישראל, מהם כ-120 אלף אזרחים ישראלים, והיתר חלק מתושבי רמת הגולן המסרבים לקבל אזרחות ישראלית. ישנה קהילה דרוזית גדולה בוונצואלה וזאת בשל הגירה מסיבית, מסוף המאה ה-18, מהמזרח התיכון, לצורכי עבודה. כמו כן, ישנן קהילות דרוזיות גדולות בארצות הברית, בקנדה, באוסטרליה, בגרמניה, בשוודיה ובקולומביה.\nהדרוזים בישראל מהווים כ-1.4% מכלל אוכלוסיית המדינה.",
    "pageid": 9880
  },
  {
    "title": "האימפריה הביזנטית",
    "extract": "האימפריה הרומית המזרחית (ביוונית: Ανατολική Βασιλεία Ῥωμαίων), הידועה יותר בכינוי האנכרוניסטי האימפריה הביזנטית או ביזנטיון, הייתה אימפריה שנוצרה כתוצאה מפיצול האימפריה הרומית בשנת 395, והתקיימה עד נפילתה הסופית של בירתה קונסטנטינופול בידי הטורקים העות'מאנים בשנת 1453.\nבזמן קיומה של האימפריה הביזנטית לא נהגו לכנותה בשם זה. בראשיתה היא נקראה \"רומא\", ואילו בתקופות מאוחרות יותר כינו אותה תושביה בשם \"רומאניה\" ולעצמם קראו \"רומאנים\". המונחים \"ביזנטים\" ו\"האימפריה הביזנטית\" מקורם בשמה של העיר היוונית הקדומה ביזנטיון, ששכנה בעבר במקומה של קונסטנטינופוליס, והם המשמשים היסטוריונים מאז תקופת הרנסאנס, אולם רק באמצע המאה ה-19 נעשה המונח שגור בעולם המערבי.\nהאימפריה הביזנטית, שהתקיימה למעלה מאלף שנה, השפיעה על תולדות מזרח הים התיכון ודרום אירופה ותרמה גם לעיצוב אופייה של מזרח-אירופה. הנצרות האורתודוקסית שקמה באזורים שונים במזרח-אירופה הושפעה רבות מהמודל הביזנטי הנוצרי.",
    "pageid": 17652
  },
  {
    "title": "האנטומיה של גריי (סדרת טלוויזיה)",
    "extract": "האנטומיה של גריי (באנגלית: Grey's Anatomy) היא סדרת טלוויזיה אמריקאית העוסקת בדרמה רפואית שעלתה לשידור לראשונה ב-27 במרץ 2005, שנוצרה על ידי שונדה ריימס ומשודרת בערוץ טלוויזיה \"ABC\". הסדרה מתמקדת בחייהם של רופאים מתמחים, תושבים והמטפלים בכירורגיה כשהם מתפתחים לרופאים ותיקים תוך איזון יחסים אישיים ומקצועיים. הכותרת היא רמז לאנטומיה של גריי, ספר לימוד קלאסי של האנטומיה האנושית שפורסם לראשונה ב-1858 בלונדון ונכתב על ידי הנרי גריי. שונדה ריימס פיתחה את הפיילוט והמשיכה לכתוב לסדרה עד 2015. קריסטה ורנוף, שעבדה בעבר עם ריימס, היא כעת המפיקה הבכירה של הסדרה. ריימס היה גם אחד מהמפיקים בפועל לצד בטסי בירס, מארק גורדון, קריסטה ורנוף, רוב קורן, מארק וילדינג, אלן היינברג ואלן פומפאו. למרות שהסדרה מתרחשת בסיאטל שבוושינגטון, היא מצולמת בעיקר בלוס אנג'לס, קליפורניה, ובונקובר, קולומביה הבריטית.\nהסדרה סובבת סביב דמותה של אלן פומפאו, ד\"ר מרדית' גריי, עד מחצית העונה ה-19 שלה, שלאחריה היא עוברת לפורמט אנסמבלי יותר, כאשר פומפאו תופיע רק ב-8 פרקים בעונה 19. גריי מוצגת לראשונה כמתמחה ואחר כך הופכת להיות ראש הכירורגיה הכללית, תוך הצגת סיבוכי חייו של מנתח. צוות השחקנים המקורי כלל תשעה שחקנים: אלן פומפאו, סנדרה או, קתרין הייגל, ג'סטין צ'יימברס, טי אר נייט, צ'נדרה וילסון, ג'יימס פיקנס, איזאיה וושינגטון ופטריק דמפסי. צוות השחקנים עבר שינויים גדולים במהלך הסדרה. בתחילת העונה ה-19, לתוכנית היה צוות גדול של 18 שחקנים - כולל שלושה שחקנים מהצוות המקורי (פומפאו, וילסון ופיקנס).\nהאנטומיה של גריי היא תוכנית הפריים-טיים התסריטאית הארוכה ביותר המשודרת כעת ב-ABC, וסדרת הפריים-טיים התסריטאית הארוכה ביותר שמועברת על ידי ABC. הצלחת הסדרה הזניקה רבים מכוכביה, כולל את פומפאו, דמפסי ואוה, להכרה עולמית; הם היו בין חמשת שחקני הטלוויזיה המרוויחים ביותר ב-2013. בעוד שהרייטינג של התוכנית ירד במהלך ההרצה (היא הייתה פעם בין עשרת התוכניות המובילות בארצות הברית), היא עדיין אחת התוכניות עם הדירוג הגבוה ביותר מבין 18–49 הדמוגרפיות, והמספר 3 דרמה בכל הטלוויזיה המשודרת בארצות הברית. הסדרה הייתה התוכנית המרוויחה ביותר בטלוויזיה מבחינת פרסום בעונת 2007–2008; בשנת 2017, הוא דורג במקום העשירי ברשימה. בעונתה ה-15, האנטומיה של גריי דורגה כדרמה בעלת הדירוג הגבוה ביותר של ABC. נכון ל-28 בפברואר 2019, זו הייתה סדרת הדרמה הרפואית האמריקאית בפריים-טיים הארוכה ביותר. ב-10 במאי 2019, הסדרה חודשה לעונה 16 ו-17. העונה ה-16 עלתה לראשונה ב-26 בספטמבר 2019. העונה ה-17 עלתה לראשונה ב-12 בנובמבר 2020, כחודשיים מאוחר מהרגיל, עקב עיכובים בהפקה שנגרמו על ידי מגפת הקורונה. ב-10 במאי 2021, הסדרה חודשה לעונה 18, כאשר פומפאו, וילסון ופיקנס חזרו כולם. העונה ה-18 עלתה לראשונה ב-30 בספטמבר 2021. בינואר 2022, הסדרה חודשה לעונה 19, כאשר פומפאו הכריזה שתופיע כדמות לא מרכזית בסדרה. ב-14 במרץ 2024, עלתה לראשונה ה-20. ב-2 באפריל 2024, חודשה הסדרה לעונה ה-21, שתעלה לשידור ב-30 בספטמבר. לתוכנית היו סדרות ספין-אוף הנקראות \"מרפאה פרטית\" (2007–2013), ו-\"תחנה 19\" (2018–2024).\nהסדרה שודרה בישראל בחברות HOT, Yes, סלקום TV ובפרטנר TV. החל מ-16 ביוני 2022 הסדרה זמינה במלואה בשירות הסטרימינג דיסני+.",
    "pageid": 241339
  },
  {
    "title": "הארי פוטר",
    "extract": "הארי פוטר (באנגלית: ‏‏?‏) היא סדרת ספרי פנטזיה מצליחה בת שבעה חלקים (הפטלוגיה) שנכתבה על ידי הסופרת הבריטית ג'יי קיי רולינג. גיבור הסדרה הוא הנער הארי פוטר. הראשון מבין שבעת ספרי הסדרה, \"הארי פוטר ואבן החכמים\", יצא לאור בשנת 1997, והאחרון מביניהם, \"הארי פוטר ואוצרות המוות\", יצא בשנת 2007.\nכל אחד מספרי הסדרה (מלבד הספר השביעי) מתאר שנת לימודים בבית הספר הוגוורטס לכישוף ולקוסמות. הסדרה מתאפיינת, בין השאר, ביצירת עולם חדש של מושגים ומונחים פרי דמיונה של הסופרת (אשר שאבה השראה ממיתולוגיות וסיפורי פולקלור שונים). על אף שקהל היעד העיקרי של הסדרה הוא ילדים ובני־נוער, הסדרה מעוררת עניין בקרב בני כל הגילים.\nהסדרה זכתה להצלחה יוצאת דופן, וספריה נמכרו במאות מיליוני עותקים בעשרות שפות ברחבי העולם. הספרים מופיעים בקביעות ברשימת עשרת הספרים הנמכרים בעולם, והפכו את רולינג לאחת הנשים העשירות בממלכה המאוחדת ולסופרת העשירה ביותר בעולם. סדרת הספרים גיבשה לעצמה קהל מעריצים עולמי – מה שהביא לשיווק מוצרים רבים הנוגעים לדמויות ולפרטי העלילה.\nהסדרה הוסבה לשמונה סרטי קולנוע, שעד לשנת 2015 היוו את סדרת הסרטים המכניסה ביותר בהיסטוריה של הקולנוע (שיא שנשבר ב־2015 על ידי \"היקום הקולנועי של מארוול\").",
    "pageid": 4482
  },
  {
    "title": "ויקיפדיה",
    "extract": "ויקיפדיה (באנגלית: Wikipedia) היא אנציקלופדיה מקוונת רב-לשונית, המבוססת על תוכן חופשי ומשתמשת בטכנולוגיית ויקי. ויקיפדיה היא האנציקלופדיה הכללית הגדולה והפופולרית ביותר באינטרנט. מאחורי האתר עומדת קרן ויקימדיה, מוסד ללא כוונת רווח שמרכזו בארצות הברית. הקרן נותנת את שירותי המעטפת לקיום האתר, כגון תחזוקת שרתים, אך היא אינה מתערבת בניהול האתר, ומאפשרת לקהילת הוויקיפדים לקבל החלטות עצמאיות בנושאי התוכן. מוטו האתר הוא \"ויקיפדיה – האנציקלופדיה החופשית\", כאשר \"חופשי\" פירושו חופשי לעיון ללא כל מגבלה, חופשי לעריכה וחופשי להעתקה ולהפצה. תוכן האתר מוגש תחת הרישיון החופשי CC-BY-SA.\nויקיפדיה הושקה ב-15 בינואר 2001 כמיזם מיקור המונים על ידי ג'ימי ויילס ולארי סנגר. סנגר בחר את שם האתר אשר הוא שילוב של המילה \"ויקי\" (אשר פירושה בהוואית \"מהיר\") ו\"אנציקלופדיה\". בעוד שבתחילת הדרך הייתה קיימת רק אנציקלופדיה בשפה האנגלית, לאורך השנים פותחו מהדורות בשפות רבות אחרות לוויקיפדיה. הוויקיפדיה האנגלית היא המהדורה הגדולה ביותר של ויקיפדיה מבין כל 301 המהדורות של ויקיפדיה. נכון לנובמבר 2020, יש בוויקיפדיה למעלה מ-59 מיליון ערכים אם מסכמים את הערכים בכל השפות בהן היא כתובה. למעלה מ-6.5 מיליון ערכים כתובים בוויקיפדיה האנגלית, ואלה מהווים כ-11.1% ממספר הערכים הכללי. כמות פעולות העריכה שנעשו בכל הדפים והערכים יחדיו עולה על 2.4 מיליארד. באתר רשומים למעלה מ-78.5 מיליון משתמשים ויש בו למעלה מ-2.5 מיליון תמונות חופשיות.\nבשנת 2006 נכתב במגזין \"טיים\" כי המדיניות של ויקיפדיה שמאפשרת לכל אדם לערוך ערכים הפכה את ויקיפדיה לאנציקלופדיה הגדולה ביותר ואולי אף הטובה ביותר בעולם, והיא עדות לחזון של ג'ימי ויילס.\nלאורך השנים הועלו ביקורות שונות על ויקיפדיה המתייחסות בעיקר לשתי טענות מרכזיות – הטענה הראשונה נוגעת לעובדה שהאנציקלופדיה ניתנת לעריכה על ידי כל אחד ורבים טוענים שבשל כך ויקיפדיה מתקשה להיות אנציקלופדיה אמינה, וכי הדבר מפחית את חשיבותה כמקור עליו אפשר להסתמך ולהפנות. הטענה השנייה היא על כך שוויקיפדיה עשויה להיות מושפעת מהטיה מערכתית, ועלולה להיות כפופה למניפולציה ולספינים בנושאים שנויים במחלוקת. יש הטוענים כי הדינמיקה בין עורכי האתר איננה תמיד מוצלחת, ומערערת על המטרות שבגינן האתר נוצר כמוקד מידע חופשי, אמין, מאוזן ואובייקטיבי המשוחרר, ככל האפשר, מהטיות אידאולוגיות מסוגים שונים.",
    "pageid": 186126
  },
  {
    "title": "חוות החיות",
    "extract": "חוות החיות (באנגלית: Animal Farm) הוא ספר שנכתב על ידי ג'ורג' אורוול בין השנים 1943–1944 ופורסם ב-17 באוגוסט 1945.\nהספר הוא אלגוריה וסאטירה על המשטר הקומוניסטי בברית המועצות, ועל מעמדו של היחיד, זכויותיו ויחסיו החברתיים בתוך המשטר.\nהספר מספר על קבוצת חיות בחווה באנגליה שיש לה חזון – להפוך מ\"עם משועבד\" ל\"עם חופשי\" – ומוציאה אותו לפועל. בדרכן של החיות עומדים מכשולים וקשיים רבים, אך לבסוף הן מתגברות על קשייהן. הבעיה היחידה היא שמנהיגי המרד מנצלים את חוסר הביטחון של החיות לטובתם, ובהדרגה הופכים את עצמם לעריצי השלטון החדש, בלי שהחיות תתנגדנה לכך (בדומה לקומוניזם בברית המועצות לאחר מלחמת העולם הראשונה).\nבגב הספר תיאר אורוול את ספרו בציטוט זה: \"זו ההיסטוריה של מהפכה שסטתה מדרכה, והתירוצים המצוינים שניתנו על כל צעד ושעל לסילופה ועיוותה של התורה המקורית\".\nאורוול נתקל בקשיים מרובים כשניסה לפרסם את הספר בבריטניה במהלך מלחמת העולם השנייה, בזמן שבריטניה וברית המועצות היו בעלות ברית במלחמה נגד גרמניה הנאצית. מיניסטריון האינפורמציה הבריטי הזהיר את אחד מהמו\"לים ששקל להוציא את הספר, ש\"הבחירה בחזירים ככת השלטת תפגע ללא ספק בהרבה אנשים, ובמיוחד בכל מי שהוא מעט רגיש, כפי שהרוסים הם ללא ספק\". אורוול שקל להוציא את הספר בהוצאה עצמית עם הקדמה המתארת את מה שכינה \"צנזורה וולונטרית\" מטעם העיתונים והוצאות הספרים. הוא כתב: \"אם מו\"לים ועורכים מתאמצים כדי למנוע נושאים מסוימים מלהגיע לדפוס, זה לא מכיוון שהם מפחדים מהעמדה לדין, אלא מכיוון שהם מפחדים מדעת הקהל.\"",
    "pageid": 11351
  },
  {
    "title": "טורקיה",
    "extract": "טוּרְקִיָּה (מקובל גם: תורכיה; בטורקית: Türkiye), שמה הרשמי רפובליקת טורקיה (Türkiye Cumhuriyeti \"טורְקִיֶה גֻ'מְהוּרִיֶּתִי\"), היא מדינה מוסלמית המשתרעת בימינו על כל חצי האי אסיה הקטנה שב מזרח התיכון, איים מסוימים במזרח הים התיכון, ושטח קטן במערב חבל הבלקן שבדרום-מזרח אירופה. טורקיה גובלת כיום בדרום בים התיכון, בסוריה ובעיראק, במערב בים האגאי, בצפון-מערב ביוון ובבולגריה, בצפון בים השחור, בצפון-מזרח בגאורגיה ובמזרח בארמניה, באזרבייג'ן (דרך נחיצ'יבאן) ובאיראן. שפתה הרשמית היא הטורקית (שעד 1928 נכתבה באותיות האלפבית הערבי, ומאז נכתבת באותיות המבוססות על   האלפבית הלטיני).\nהאזור בו נוסדה טורקיה המודרנית היה ערש הולדתן של תרבויות חשובות, בהן האימפריות הביזנטית והעות'מאנית. בשל המיקום האסטרטגי של טורקיה, בנקודת המפגש בין אסיה ואירופה, התרבות הטורקית היא מיזוג אחד ויחיד במינו של המסורת המערבית והמזרחית. יש לה גם חשיבות גאו-פוליטית אסטרטגית משמעותית. רוב תושבי טורקיה מוסלמים.\nטורקיה היא רפובליקה מאוחדת וחוקתית. בשנת 2018 הוחלפה בה שיטת הממשל מפרלמנטרית לנשיאותית לאחר משאל עם.\nמוסטפא כמאל אטאטורק הקים את המערכת הפוליטית שלה ב-1923, לאחר נפילת האימפריה העות'מאנית. טורקיה נמנתה עם החברות המייסדות של האומות המאוחדות, וכמייסדת-חברה בארגון לשיתוף פעולה אסלאמי, והצטרפה לנאט\"ו ב-1952. טורקיה של אטאטורק התאפיינה בחילוניות ופתיחות למערב, מאפיינים שנחלשו בתקופתו של ארדואן.\nמאז 2005 מנהלת טורקיה משא ומתן להצטרפות לאיחוד האירופי, כשב-2017 היא נדחתה באופן רשמי על ידי האיחוד עקב \"צעדיה של טורקיה אל עבר משטר אוטוקרטי\". הממשל של ארדואן, מאז עלייתו לשלטון, הנהיג חוקים ותקנות שמגבירים את השפעת האסלאם, ובכך מערערים את השפעת עקרונות ששת החיצים ומחלישים את חופש העיתונות.",
    "pageid": 357
  },
  {
    "title": "י\"ז בתמוז",
    "extract": "י\"ז בתמוז הוא היום השבעה עשר בחודש העשירי \nבשנה העברית, למניין החודשים מתשרי, והיום השבעה עשר בחודש הרביעי \nלמניין החודשים מניסן. י\"ז בתמוז לעולם לא יחול, בלוח העברי הקבוע, בימים שני, רביעי ושישי, ועל כן הוא משתייך לקבוצת הימים הנקראת \"לא בדו\".\n\nעל פי הלוח העברי הקבוע, פרשת בר המצוה של ילד שנולד בי\"ז תמוז היא ברוב השנים, פרשת פינחס. אבל אם בר המצוה חל בשנה (שנה מקביעות שנת הכז) אז פרשת בר המצוה היא פרשת בלק אם בר המצוה חל בשנים (שנה מקביעות שנת השג או שנת החא) אז פרשת בר המצוה היא פרשת מטות",
    "pageid": 18354
  },
  {
    "title": "יוסי מרשק",
    "extract": "יוסי מרשק (נולד ב-9 באוגוסט 1969) הוא שחקן קולנוע, טלוויזיה ותיאטרון ישראלי.\n\nמרשק נולד בוויסקונסין בארצות הברית. אביו, רופא אף אוזן גרון עבר לשם במסגרת השתלמות ואמו עבדה כאחות באותו בית החולים. אחותו הבכורה דנה, שופטת בית משפט מחוזי ואחותו האמצעית גרה בהולנד ולו 2 אחים למחצה מנישואי האב השניים. המשפחה עלתה לישראל והוא גדל ברחובות. בנעוריו שיחק כדורגל כשוער בקבוצת הילדים של מכבי רחובות. למד בבית הספר התיכון ע\"ש עמוס דה-שליט. את שירותו הצבאי עשה כלוחם ביחידת מורן שבחיל התותחנים.\nמרשק בעל אזרחות אמריקאית ולאחר רצח רבין גר במנהטן במשך חמש שנים, במהלכן למד קולנוע למשל שנה באוניברסיטת ניו יורק. הוא חזר לישראל לאחר אסון התאומים.\n\nמרשק שיחק בתיאטראות שונים בארץ, בין השאר במחזות: \"ים יבשה ים\", \"שלושה בלילה\" (הצגת פרינג' בבימוי חגי אייד), \"וויצק\", \"הא-הא\", \"יש מלחמה בחוץ\", \"החתונה\", \"What We Leave\", \"נוכלים ואוהבים\", \"אם הבית\", \"השיטה\", \"האם\" ו\"עובדים על הזוגיות\".[דרוש מקור]\n\nבשנת 2005 גילם את אבי בן-משה בן-זכריה בטלנובלה \"טלנובלה בע\"מ\", אשר שודרה בערוץ הוט 3. מרשק שיחק גם בעונה השלישית של \"השיר שלנו\", בתפקיד שמוליק, המנהל המוזיקלי של הלהקה, הלוקה בתסמונת טורט. בסדרה \"הכל דבש\" של ערוץ 2 שיחק מרשק את אביתר לצד איתי תורג'מן, ישראל פוליאקוב, יעל פוליאקוב, שוש עטרי וזהר ליבה.\nבשנת 2008 החל לככב בטלנובלה \"חשופים\" ב\"הוט 3\". משנת 2009 מגלם את הדמות של שלומקה לזר בסדרה \"קופיקו\" והצטרף לצוות השחקנים בעונה השנייה של התוכנית הקומית \"לא לפני הילדים\". השתתף בעונה החמישית של סדרת הטלוויזיה \"ראש גדול\" בתור גדעון סלע. בפברואר 2010 הצטרף מרשק לעונה השלישית של תוכנית הסאטירה \"שבוע סוף!\" ושיחק בתפקיד אורח בסדרה \"15 דקות\". באותה השנה שיחק בתפקיד אורח בסדרה \"החיים זה לא הכל\" בתפקיד אסף, חבר של דפנה.\nבמאי 2012 השתתף בסדרה הישראלית \"נויורק\", שם גילם את ראובן, מאפיונר מנתניה. בשנת 2013 גילם את יניב לצד עלמה זק ויהודה ברקן בסדרת הדרמה שיצרה קרן מרגלית \"פלפלים צהובים\". בשנת 2014 השתתף בסדרה \"מועדון החנונים\", בה גילם את דמותו של המוכר במזנון \"משה משה\". באותה השנה, החל לשחק בסדרה \"שכונה\" שנכתבה על ידי גיורא חמיצר ושודרה בערוץ ניקלודיאון. בנוסף, החל לשחק בתוכנית המערכונים \"היהודים באים\" בערוץ הראשון ובשעשועון הבידור \"הכל הולך\" בערוץ 2 לצד אליאנה תדהר, טל פרידמן, קרן מור, עוז זהבי ועוד. בשנת 2015 שיחק בתפקיד ראשי בסדרה הקומית \"פרודים\" ששודרה בערוץ 2 גילם את אריאל קליינמן. בשנת 2018 שיחק לצד נועה קולר בסדרה \"להעיר את הדב\". בשנת 2019 החל להשתתף בסדרה \"שב\"ס\". באותה השנה החל לגלם את דודי בסדרה \"לבד בבית\" של \"כאן חינוכית\". בשנת 2020 שיחק בסדרה \"לאבד את אליס\" לצד איילת זורר. בשנת 2021 השתתף בתוכנית \"השמרטפים\".\nבשנת 2022 שיחק בעונה השלישית של הסדרה ״כפולים״, ובדצמבר 2022 החל להשתתף באופן קבוע בתוכנית האירוח הסאטירית \"מה שתגידו\" של כאן 11.\nבשנת 2024 שיחק בסדרה \"האמת\".\n\nב-2008 שיחק בסרט \"אל תתעסקו עם הזוהן\" בתפקיד אחד הישראלים. ב-2012 גילם את כרמל בסרטו של שמי זרחין \"העולם מצחיק\". ב-2014 גילם את סמי בסרטו של שי כנות \"שושנה חלוץ מרכזי\", גילם את אפרים בסרטו של אברהם קושניר \"מבצע חמניה\", גילם את מאיר בסרט \"מנפאואר\", גילם את מוטי בסרט \"זינוק בעלייה\" וגילם את עמוס בסרט \"עתלית\". ב-2015 גילם את הרצל בסרט \"אני לא מאמין, אני רובוט?!\" וגילם את אביהו בסרטו של דרור שאול \"פלאפל אטומי\". ב-2016 שיחק בסרטו של נוני גפן \"הכל שבור ורוקד\". ב-2017 שיחק בסרטו של צחי גראד \"הבן-דוד\". ב-2021 שיחק בסרטו של ליאור אשכנזי \"זרים מושלמים\".\nבשנת 2023 השתתף בסרטם של גיתית ויהל כבירי, \"גרגירי חול\", בתפקיד דוד הגדול.\n\nבין השנים 2004–2006 מרשק היה נשוי למיה דגן.\nהחל משנת 2014 היה בזוגיות עם השחקנית נעמי לבוב. השניים הכירו במהלך הצילומים לתוכנית \"הכל הולך\". ב-9 בפברואר 2016 נולדה להם בת משותפת. בסוף ינואר 2018 פורסם כי השניים נפרדו.\nב-29 באוגוסט 2022 נולד בנו השני מנעמי לבוב.\n\n יוסי מרשק, ברשת החברתית אינסטגרם\nיוסי מרשק, במיזם \"אישים\" לתיעוד היצירה הישראלית\n יוסי מרשק, במסד הנתונים הקולנועיים IMDb (באנגלית)\nיוסי מרשק, באתר \"אידיבי\", מאגר הידע העברי לקולנוע ישראלי ועולמי\nיוסי מרשק, באתר ספר הקולנוע הישראלי\n יוסי מרשק, באתר AllMovie (באנגלית)\n יוסי מרשק, במסד הנתונים הקולנועיים KinoPoisk (ברוסית)\nיוסי מרשק, בארכיון הבימה\nהדס בשן, מלטף ומרשק, באתר ynet, 3 בספטמבר 2008\nקובי דורון, כמה יוסי, באתר ישראל היום, 28 בינואר 2011\nלירון שמם, ‏\"אני לא מרוצה מזה שאני רווק\", באתר ‏מאקו‏, 21 בינואר 2014\n נירית אנדרמן, מה באמת מפחיד את יוסי מרשק?, באתר הארץ, 6 באוקטובר 2014\nאיילת קליין כהן, כמה יוסי: יוסי מרשק כובש גם את הבמה, באתר nrg‏, 16 בינואר 2015\nאיתי סגל, יוסי אבא שלי מוצלח, באתר ynet, 11 במרץ 2016\nקרן מרגלית, ‏\"הלב מתארגן מחדש אחרי הפרידה\", באתר ‏מאקו‏, 8 בפברואר 2018\nרוני קובן, פגישה עם יוסי מרשק, באתר כאן_11, 27 בנובמבר 2018\nשיר זיו, \"הרכב הסתובב, נכנס לי בשמשה ועצר קרוב לפרצוף שלי\", באתר ישראל היום, 2 במאי 2019\n  איתי סגל, מה למדתי: יוסי מרשק, באתר \"ידיעות אחרונות\", 26 ביוני 2020\nיעקב בר-און, ‏יוסי מרשק חוזר אל זיכרונות הקולנוע שלו במופע חדש, באתר מעריב אונליין, 10 בספטמבר 2020",
    "pageid": 124099
  },
  {
    "title": "יחידה 8200",
    "extract": "יחידה 8200 (קרי: \"שמונה מאתיים\") היא יחידה לאיסוף מודיעין אותות (סיגינט) ופענוח צפנים, השייכת לאגף המודיעין של צה\"ל. היחידה נחשבת לאחת מהיחידות הטכנולוגיות הטובות בעולם וליחידה הגדולה ביותר מבין יחידות צה\"ל. מפקד היחידה הוא קצין בדרגת תת-אלוף.",
    "pageid": 111183
  },
  {
    "title": "יצחק רבין",
    "extract": "יִצְחָק רַבִּין (‏‏?‏;‏ א' באדר ה'תרפ\"ב, 1 במרץ 1922 – י\"ב בחשוון ה'תשנ\"ו, 4 בנובמבר 1995) היה פוליטיקאי ואיש צבא ישראלי, שכיהן כרמטכ\"ל השביעי של צה\"ל, כראש ממשלת ישראל החמישי וכשר הביטחון העשירי. נרצח במהלך כהונתו כראש הממשלה בידי מתנקש יהודי-ישראלי.\nלפני הקמת מדינת ישראל שימש רבין כמפקד גדוד בפלמ\"ח וכמח\"ט \"הראל\" בצה\"ל במלחמת תש\"ח, ולאחריה המשיך לטפס בסולם הדרגות. בשנות השישים מונה לרמטכ\"ל צה\"ל, עליו פיקד בעת שפרצה מלחמת ששת הימים. רבין היה איש מפתח בהכנתו המוצלחת של צה\"ל למלחמה. לאחר שחרורו משירות צבאי מונה לשגריר ישראל בארצות הברית, ומששב ארצה שובץ ברשימת המערך השני לכנסת השמינית מטעם מפלגת העבודה, נבחר לכנסת וכיהן כשר העבודה בממשלת גולדה מאיר.\nלאחר התפטרותה של מאיר התמודד על ראשות מפלגת העבודה, גבר על שמעון פרס ומונה לראש הממשלה בשנת 1974; הראשון מבין ראשי ממשלות ישראל שנולד בארץ ישראל. במהלך כהונתו הראשונה נחתם הסכם הביניים בין ישראל למצרים ובולט בזיכרון הציבורי במיוחד הוא מבצע יונתן. ב-1977, בעקבות פרשת חשבון הדולרים, התפטר מראשות הממשלה ומראשות המפלגה, ולאחר תבוסת מפלגות הפועלים בבחירות היה לחבר הכנסת באופוזיציה עד לכינונה של ממשלת האחדות הלאומית בשנת 1984, שהחל ממנה כיהן כשר הביטחון בממשלות האחדות. בתקופתו התייצב צה\"ל ברצועת הביטחון בלבנון והתמודד מול פרוץ האינתיפאדה הראשונה. רבין תמך תוך הסתייגות מסוימת בתוכנית להפלת ממשלת האחדות ב-1990, ומשזו נכשלה שב לאופוזיציה והחליט להתמודד על ראשות המפלגה.\nב-1992 התמודד על ראשות מפלגת העבודה, ניצח בהתמודדות והוביל את מפלגתו לניצחון בבחירות לכנסת השלוש עשרה. רבין מונה בשנית לראשות הממשלה והוביל את הסכם השלום עם ירדן ואת הסכמי אוסלו. על חלקו בתהליך אוסלו זכה בפרס נובל לשלום בשנת 1994. רבין קידם גם משא ומתן להסדר קבע עם סוריה, בתיווך אמריקאי. במקביל התחוללה סדרת פיגועי טרור שקרעה את עמדת הציבור בין תומכי ומתנגדי תהליך השלום, בנוסף על הקרע האידאולוגי שבא עם הוויתור על אדמות מולדת. בתחום הכלכלי קידם את המשך תהליך הליברליזציה הכלכלית של המשק הישראלי, ותקופת כהונתו עמדה בסימן המשך העלייה מברית המועצות לשעבר.\nרבין נרצח ב-4 בנובמבר 1995, בתום עצרת השלום בכיכר מלכי ישראל, על-ידי יגאל עמיר, מתנקש יהודי דתי שהתנגד לתהליך אוסלו ומצא הצדקה הלכתית למעשה הרצח. הוא נקבר בחלקת גדולי האומה.",
    "pageid": 624791
  },
  {
    "title": "כרתים",
    "extract": "כרתים (ביוונית: Κρήτη, \"קְרִיטִי\"; בטורקית: Girit) הוא האי החמישי בגודלו מבין איי הים התיכון.\nהאי כרתים הוא אחד ממחוזות יוון והוא הגדול באיי יוון. אורכו 252 ק\"מ ורוחבו 12–60 ק\"מ. שטחו 8,300 קמ\"ר. ב-2011 מנתה אוכלוסיית האי 623,065 תושבים. כרתים מחולק לארבע יחידות אזוריות – חאניה (האניה), הרקליון (אירקליון), לסיטי ורת'ימנו. יש משערים כי כרתים היא האי כפתור, מקום מוצאם של הפלשתים על פי המקרא. גם השם כרתים מופיע במפורש במקרא כמקור הפלשתים: ”הוֹי יֹשְׁבֵי חֶבֶל הַיָּם גּוֹי כְּרֵתִים דְּבַר ה' עֲלֵיכֶם כְּנַעַן אֶרֶץ פְּלִשְׁתִּים” (ספר צפניה, פרק ב', פסוק ה').",
    "pageid": 25716
  },
  {
    "title": "לורד וולדמורט",
    "extract": "טום ואנדרולו רידל, המוכר בעיקר בכינויו לורד ווֹלְדֶמוֹרְט (באנגלית: Lord Voldemort, מבוטא / voldəˌmɔɹtˈ/ או /voldəˌmɔː(ɹ)tˈ'/ - ווֹלְדֶמוֹרְט) הוא דמות בדיונית המופיעה כדמות האנטגוניסט הראשי בסדרת ספרי וסרטי הארי פוטר מאת ג'יי קיי רולינג, וולדמורט הוזכר לראשונה בספר הראשון בסדרה, הארי פוטר ואבן החכמים, שיצא לאור בשנת 1997. הוא מופיע בכל ספרי הסדרה, למעט הספר השלישי, הארי פוטר והאסיר מאזקבאן, והספר השישי, הארי פוטר והנסיך חצוי-הדם, בהם הוא רק מוזכר, וכך גם בעיבודים הקולנועיים. וולדמורט נחשב לאחד מהקוסמים החזקים ביותר בעולם הקוסמים, ובספרים נאמר כי היחיד שממנו הוא חושש הוא אלבוס דמבלדור, מנהל הוגוורטס בששת הספרים הראשונים. במשאלים שונים בהם נערכה הצבעה על הדמות המרושעת ביותר בספרות ובקולנוע, זכה וולדמורט במקום הראשון.\nעל פי עלילת הספרים, נולד רידל בשנת 1926 בלונדון לאב טום רידל ולאם מרופי גונט. וולדמורט הוא צאצא ישיר של סלזאר סלית'רין, אחד מארבעת מייסדי הוגוורטס, בית הספר לכישוף ולקוסמות. וולדמורט הוא אויבו הגדול ביותר של הארי פוטר, ולפי נבואה שניתנה שנים אחדות לפני אירועי הספר הראשון, הארי מחזיק בכוח שהלורד וולדמורט לא מכיר, והנבואה ניבאה ש\"אחד מהם יומת בידי השני, כי איש מהם לא יוכל לחיות כל עוד השני ימשיך להתקיים\" וולדמורט שואף לכבוש לא רק את עולם הקוסמים, אלא גם את עולם המוגלגים, המחוסרים יכולות קסם. הפחד ממנו גדול עד כדי כך שמעט מאוד אנשים מוכנים לומר את שמו, ובמקום זאת מתייחסים אליו בתור \"אתה יודע מי\" או \"זה שאין לנקוב בשמו\". גם תומכיו, המכנים את עצמם אוכלי המוות, פונים אליו רק בתואר \"אדון האופל\".",
    "pageid": 4558
  },
  {
    "title": "מאיר אריאל",
    "extract": "מאיר אריאל (2 במרץ 1942, י\"ג באדר ה'תש\"ב – 18 ביולי 1999, ה' באב ה'תשנ\"ט) היה משורר, פזמונאי, מלחין, גיטריסט, וזמר ישראלי. הוא כונה \"הצנחן המזמר\" ו\"הטרובדור הנודד\", ונחשב ליוצר בולט במוזיקה הישראלית בשנות ה-80 וה-90. שיריו בוצעו על ידי אמנים ישראלים רבים.",
    "pageid": 17663
  },
  {
    "title": "מונדיאל 2026",
    "extract": "מונדיאל 2026 (באנגלית: 2026 FIFA World Cup; בספרדית: Copa Mundial de la FIFA de 2026; בצרפתית: Coupe du monde de la FIFA de 2026) יהיה טורניר גביע העולם בכדורגל לנבחרות גברים של פיפ\"א ה-23, שעתיד להתקיים בקיץ 2026. הטורניר יתקיים ב-16 ערים בשלוש מדינות באמריקה הצפונית: ארצות הברית, מקסיקו וקנדה, כאשר רבע הגמר, חצי הגמר והגמר, יתקיימו בארצות הברית בלבד. טורניר זה יהיה הראשון לכלול 48 נבחרות.\nהצעתן של ארצות הברית, מקסיקו וקנדה גברה על הצעה של מרוקו במהלך הצבעה בקונגרס ה-68 של פיפ\"א שנערך במוסקבה. זהו המונדיאל הראשון מאז מונדיאל 2002 שנערך ביותר ממדינה אחת, והראשון אי פעם שנערך בלמעלה משתי מדינות. מקסיקו, שאירחה בעבר את מונדיאל 1970 ומונדיאל 1986, תהפוך למדינה הראשונה שמארחת את המונדיאל שלוש פעמים. ארצות הברית אירחה בעבר את מונדיאל 1994.\nב-18 במאי 2023 פורסם הלוגו הרשמי של הטורניר, שעוצב על ידי לוסיו בוסקרדין.",
    "pageid": 1475022
  },
  {
    "title": "מייק פנס",
    "extract": "מייקל ריצ'רד \"מייק\" פנס (באנגלית: Michael Richard \"Mike\" Pence; נולד ב-7 ביוני 1959) הוא פוליטיקאי אמריקאי, אשר שימש כסגן נשיא ארצות הברית ה-48 תחת הנשיא דונלד טראמפ בין השנים 2017–2021.\nקודם לכן כיהן כמושל אינדיאנה, חבר המפלגה הרפובליקנית ולשעבר חבר בבית הנבחרים של ארצות הברית מטעם המחוז ה-6 של אינדיאנה.\nב-7 ביוני 2023 הכריז על התמודדות בבחירות לנשיאות ב-2024, אך ב-28 באוקטובר 2023 הודיע על פרישתו.",
    "pageid": 786194
  },
  {
    "title": "מכבי חיפה (כדורסל)",
    "extract": "מכבי חיפה היא קבוצת כדורסל ישראלית השייכת לאגודת מכבי חיפה, המתמודדת בליגה הארצית בכדורסל. הקבוצה נמנית עם שמונה מייסדות ליגת המבחן הראשונה בשנת 1954. הקבוצה הגיעה ארבע פעמים לגמר הפיינל פור, בעונות 2008/09, 2013/14 ו-2016/17 הוכתרה כסגנית האלופה ובשנת 2012/13 זכתה באליפות ראשונה והיסטורית.",
    "pageid": 346894
  },
  {
    "title": "מלחמת וייטנאם",
    "extract": "מלחמת וייטנאם היא הכינוי המקובל במרבית העולם המערבי למלחמה שהתנהלה בין צפון וייטנאם הקומוניסטית והווייטקונג (אשר נתמכו על ידי ברית המועצות וסין) לבין דרום וייטנאם וארצות הברית. המלחמה מכונה גם \"מלחמת הודו־סין השנייה\", ובווייטנאם היא ידועה בשם \"המלחמה האמריקאית\".\nהמלחמה החלה ב-1955 והסתיימה בניצחון צפון וייטנאם בשנת 1975 ובאיחודה של וייטנאם כולה תחת שלטון קומוניסטי, כשנתיים לאחר נסיגת ארצות הברית. מלחמה זו נחשבת לחוליה בולטת במלחמה הקרה בין הגוש המערבי-קפיטליסטי לגוש המזרחי-קומוניסטי. מעריכים כי מספר ההרוגים הכולל במלחמה היה קרוב לארבעה מיליון נפש, בהם כ-2 מיליון מאזרחי וייטנאם (צפון ודרום), לאוס וקמבודיה, כ-1.2 מיליון חיילים מצפון וייטנאם וכוחות הוייטקונג, כ-224 אלף חיילים מדרום וייטנאם וכ-58 אלף חיילים אמריקניים.\nמלחמת וייטנאם היא חלק מרצף מלחמות ופועולות איבה באזור הודו-סין שהחלו בפלישה היפנית להודו סין במהלך מלחמת העולם השנייה בשנת 1940 ונמשכו כמעט ברצף עד 1975.",
    "pageid": 4618
  },
  {
    "title": "מנשה נוי",
    "extract": "מנשה נוי (נולד ב-7 באוגוסט 1959) הוא שחקן, קומיקאי, תסריטאי ובמאי קולנוע ישראלי.",
    "pageid": 179896
  },
  {
    "title": "מערך ההגנה האווירית",
    "extract": "מערך ההגנה האווירית (בראשי תיבות: מערך ההגנ\"אנ, בעבר: מערך הנ\"מ) הוא הגוף המאגד את יחידות הקרקע של ההגנה האווירית של צבא הגנה לישראל. המערך, אשר כפוף לחיל האוויר, אחראי על הגנת המרחב האווירי של ישראל לצד כלי הטיס של החיל. דוקטרינת הגנת המרחב האווירי הישראלי קובעת כי חיל האוויר נסמך בעיקר על מטוסי יירוט ככלי להשגת עליונות אווירית ואל מול זאת מערך ההגנה האווירית מהווה את קו ההגנה האחרון מפני איומים אוויריים הכוללים כלי טיס וקו ההגנה הראשון כנגד איומים אוויריים הכוללים טילים בליסטיים, טילי קרקע־קרקע ורקטות ארטילריות. \nבראש מערך ההגנה האווירית עומד קצין בדרגת תת־אלוף, הכפוף ישירות למפקד חיל האוויר; בעבר, הקצין, וכן מִפְקֶדֶת המערך, היו קרויים מכהנ\"מ – מפקד (או מִפְקֶדֶת) כוחות הנ\"מ. החל משנת 2011, לאור השינוי הגדול בסוגי האמל\"ח אותו מתפעל המערך, ועל מנת להדגיש את שינוי הייעוד של המערך מ\"מגן מפני מטוסים\" בלבד למגן מפני כלי טיס, טילי קרקע קרקע ורקטות קרקע קרקע, שוּנה שם המערך, ובהתאם, מפקד המערך נקרא מהגנ\"א (מפקד מערך ההגנה האווירית). מפקדו הנוכחי של המערך הוא תת-אלוף גלעד בירן.\n\nמערך ההגנה האווירית הישראלי מתבסס על ממספר סוגי מערכת הגנה אווירית אקטיביות וסוללות טילים נגד טילים. היחידה הבסיסית ביותר היא הפלגה – (מחלקה) צוות הגנה אווירית בסיסי. מספר פלגות מאוגדות בסוללה (פלוגה). הסוללות מאורגנות ביחידות (גדודים). כלל גדודי ההגנה האווירית המבצעיים נמצאים תחת פיקודו הישיר של מפקד מערך ההגנה האווירית. בנוסף, קיימת כנף היערכות 168.\nלמערך ההגנה האווירית גדודים מבצעיים המתפעלים מגוון מערכות לחימה והגנה:\n\nבית הספר להגנה אווירית ממוקם בצפון הנגב המערבי בסמוך לקיבוץ משאבי שדה. בעבר שכן במרכז הארץ, סמוך לשדה התעופה הרצליה, הועבר לנגב כחלק ממדיניות צה\"ל ומחסור בשטחי אש לאימונים. בקרקע שהתפנתה, הוקם ב־31 באוגוסט שנת 1993 המרכז הבינתחומי הרצליה. על בית הספר מפקד קצין צה\"ל בדרגת אלוף-משנה. בבית הספר מספר מגמות הכשרה, טייסות וגדוד קשר מבצעי. על כל אחד מהם מפקד קצין צה\"ל בדרגת סגן אלוף.\nמגמת יסודות\nמגמת יירוט\nמגמת פיקוד\nטייסת הדרכה ותעופה\nטייסת תחזוקה\nצבעי הדגל של המערך הם כחול כהה ושחור והמוטו שלו הוא \"טכנולוגיה קרבית\", \"השמיים הם הגבול\" ו\"אנשים עם מטרה\".\n\nמערך ההגנה האווירית מפעיל חמש מערכות נשק עיקריות אל מול האיום של ירי תלול מסלול: ה־MIM-104 פטריוט ומערכת ההגנה הרב־שכבתית הנחלקת לחמש מערכות נפרדות המגבות האחת את השנייה.\n\nפטריוט (\"יהלום\") – מערכת טילי קרקע־אוויר ארוכי טווח מונחי מכ\"ם מתוצרת חברת ריית'יאון. הפטריוט יועד במקור ליירוט כלי טיס (נ\"מ) אך בהמשך עבר מקצה שיפורים במטרה להרחיב את ביצועיו גם ליירוט טילים (רשמה יירוטי בכורה ב־2014). הפטריוט הוא ככל הנראה מערכת טילי הקרקע־אוויר הראשונה שהפגינה יכולת מסוימת ליירט טילים בליסטיים ושמשה כשכבת גיבוי לחץ 2 נגד טילים בליסטיים, עד לכניסת מערכת קלע דוד לשירות מבצעי אשר לה יכולות יירוט מתקדמות יותר. כיום משרת הפטריוט בישראל כמערכת מקבילה למערכת קלע דוד וכאמצעי נ\"מ. לדור הבא של מערכת הפטריוט יצרניות שתי המערכות הללו מתכננות אינטגרציה בין הטיל של קלע דוד למערכות המכ\"ם והשו\"ב של הפטריוט, בעיקר לצורך שיווק ומכירה למדינות זרות. - ב-30 באפריל 2024, הודיע חיל האוויר על סגירת סוללות היהלום (פטריוט) במערך ההגנה האווירית.\n\nמערך ההגנה הרב־שכבתית בנוי מ־5 שכבות הגנה המשלימות ולרוב מגבות אחת את השנייה. מערכת משלימה היא מערכת המסוגלת לתת מענה לאיום הנמצא מתחת לטווח היירוט של המערכת הקודמת ובכך משלימה אותה בשכבת הגנה נמוכה יותר במתחם האווירי המוגן. מערכת מגבה מיועדת למקרה שזו שמעליה נכשלה ביירוט.\n\nהשכבה הראשונה והרחוקה ביותר היא החץ 3 שמיירט טילי אויב בחלל, מאות קילומטרים מגבולות ישראל. המטרה של חלק זה במערך ההגנה היא ליירט איומים רחוק ככל האפשר מישראל, על מנת להרחיק את השפעותיהם של פיצוץ גרעיני, נשק כימי או נשק ביולוגי. אם המיירטים הראשונים ייכשלו עדיין ייוותר זמן לשיגור מטח שני של מיירטי החץ 3.\nאם גם ניסיונות יירוט אלו ייכשלו תיכנס לפעולה השכבה השנייה, חץ 2, שהיא גם מערכת משלימה. על פי דוקטרינת ההגנה בישראל ישוגרו 2 מיירטים על כל טיל מאיים.\nליירוט טילים מתחת לטווח היירוט של החץ 2 נכנסות לפעולה מערכות קלע דוד (שרביט קסמים) ופטריוט. הן מהוות גם מערכות גיבוי אם טיל חץ 2 ייכשל מליירט את האיום, ואז הן ישגרו מיירטים לעבר האיום.\nשכבת הגנה נמוכה יותר, כיפת ברזל, משלימה את קלע דוד ומגנה מפני טילים בעלי טווח בינוני־קצר וכלי טיס.\nמערכת משלימה לכיפת ברזל ובעלת טווח קצר אף יותר היא מגן אור המתוכננת להיכנס למערך ההגנה הרב־שכבתית. מערכת זו היא בעלת טווח של עד 7 ק\"מ – מתחת לסף היכולת של מערכת \"כיפת ברזל\" – והיא מיועדת להגנה מפני פצמ\"רים.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\nקלע חד – טיל שמטרתו תהיה ליירט טילים היפרסוניים מתמרנים. נכון ל-2023 המערכת נמצאת בשלב הפיתוח וטרם בוצעו בה ניסויים. היירוט יבוצע בגבהים שבין 20 ל-70 ק\"מ, שבהם מערכות נ\"מ אינן יעילות, וייעשה באופן דו-שלבי - פגיעה ישירה של הטיל המיירט בטיל ההיפרסוני, ויצירת פיצוץ של הטיל המיירט ליד הטיל ההיפרסוני שגורם להשמדתו.\n\nבעבר היו בשירות המערך מקלעים בקוטר 0.5 אינץ' (12.7x99 מ\"מ נאט\"ו) ותותחים בקוטר 20 מ\"מ, 23 מ\"מ, 37 מ\"מ ו־40 מ\"מ. כמו כן שירתו במערך מערכות טילי קרקע־אוויר ניידות מסוג MIM-72 צ'פרל (\"דרקון\"), FIM-43 רד־איי (\"בזק\"), ו\"מחבט\" וולקן M163, מערכת המכ\"ם \"רמית\", מערכת טילי כתף מונחית תת־אדום לטווחים קצרים בעיקר להפלת מסוקים מסוג FIM-92 סטינגר (ברקן) ומערכת נייחת לשיגור טילי קרקע־אוויר מונחי מכ\"ם תוצרת חברת ריית'יאון מסוג MIM-23 הוק.\n\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\t\t\n\t\t\t\n\t\t\t\n\t\t\n\n ערך מורחב – היסטוריה של מערך ההגנה האווירית\n\nמערך הנ\"מ החל דרכו בחיל התותחנים הישראלי. במלחמת העצמאות הגיעו לארץ תותחי הנ\"מ הראשונים בקוטר 20 מ\"מ מתוצרת \"היספנו־סוויזה\" שיועדו להצבה הן במטוסים והן על הקרקע. כבר במלחמת העצמאות הפילו תותחני נ\"מ חמושים במקלעים נגד מטוסים מטוסי ספיטפייר מצריים.\nפיקוד הנ\"מ הוקם ב־1951 ובמסגרתו שתי יחידות, אחת האחראית לצפון הארץ והשנייה למרכז ולדרום. ב־1953 הוקמה יחידה שלישית שקלטה תותחי 3.7 אינץ מונחי מכ\"ם. במלחמת סיני הוכפף לראשונה מערך הנ\"מ לחיל האוויר הישראלי.\nבשנות השישים קלט חיל התותחנים מערכת של תותחי נ\"מ 40 מ\"מ מונחי מכ\"ם מדגם בופורס L-70 קליבר 40 מ\"מ מונחי מכ\"ם. כאשר הגיעו המערכות של טילי ה\"הוק\" בשנת 1965, הן נקלטו ביחידות טילי קרקע אוויר (יטק\"א) בחיל האוויר. אחר כך, התמזג מערך הנ\"מ כולו בחיל האוויר, בפברואר 1971. המערך כלל אז גם את מערכות תותחי נ\"מ L-70, צריחי נ\"מ עם ארבעה מקלעים קליבר 0.5 (12.7 מ\"מ) לצריח, וצריחי נ\"מ עם זוג תותחים \"היספנו־סוויזה\" בקליבר 20 מ\"מ.\nבמלחמת ששת הימים השתתף תותח נ\"מ L-70 בהפלת מפציץ עיראקי מדגם טופולב 16, בעת שניסה להפציץ את שדה התעופה מגידו (ראו: תקיפת מטוס טופולב עיראקי בישראל).\nבמלחמת ההתשה רשמו כוחות הנ\"מ הפלה של מטוס מיג 17 ושל מיג 21 מצריים. במלחמת יום הכיפורים הופלו על ידי המערך 46 מטוסים מצריים ו־7 מטוסים סורים. במהלך המלחמה הגיעו ברכבת האווירית האמריקאית ראשוני טילי ה־MIM-72 צ'פרל.\nבמבצע חומת מגן התנדבו לוחמי ה\"מחבט\" (M163 וולקן משופר) לסייע ללוחמת הקרקע, באמצעות כוח האש הגדול של תותח ה־M61A1 וולקן. הם סייעו בשיתוק אש עוינת וטיהור גגות מצלפי אויב.\n\nב־11 בינואר 2011 שינה מערך הנ\"מ את שמו למערך ההגנה האווירית, שם המבטא את העיסוק של המערך לא רק בהגנה נגד מטוסים, אלא גם נגד טילים ורקטות, וכן את השיוך הארגוני לחיל־האוויר. כחלק מהשינוי שעבר המערך, השתנה גם המבנה הארגוני שהיה נהוג מאז תקופת שיוכו לחיל התותחנים. ואגדי הנ\"מ לשעבר עברו להיקרא כנף (חטיבה), כמקובל בחיל, וחולקו לכנף הגנת שמיים וכנף ההגנה האקטיבית.\nבאפריל 2011 הפכה מערכת כיפת ברזל למבצעית בנוהל מזורז ורשמה יירוטי בכורה של רקטות גראד שירו המחבלים הפלסטינים מרצועת עזה. מאז רשמה המערכת עשרות אלפי יירוטים מוצלחים. במבצע עמוד ענן בנובמבר 2012 פעלו 5 סוללות מבצעיות של כיפת ברזל, והללו יירטו למעלה מ־400 רקטות ארטילריות שירו הפלסטינים. במבצע צוק איתן ביולי-אוגוסט 2014 פעלו כבר 8 (ומאוחר יותר 9) סוללות של כיפת ברזל שיירטו בהצלחה רבה למעלה מ־700 רקטות שירו הפלסטינים. מערך טילי הפטריוט יירט שני כלי טיס בלתי מאוישים ששיגר חמאס.\nביולי 2014 יירט מערך ה\"יהלום\" (MIM-104D פטריוט) שני כלי טיס בלתי מאוישים של חמאס וב־23 בספטמבר 2014 רשם הפלת בכורה עולמית עבור הפטריוט כאשר סוללת פטריוט ישראלית הפילה מטוס קרב סורי מדגם סוחוי Su-24 מעל רמת הגולן.\nבשנת 2016 נערך שינוי ארגוני נוסף, הכנפות פורקו, הוקמה כנף היערכות 168 ו-6 היחידות המבצעיות עברו לפיקוד ישיר של מפקדת המערך.\nבספטמבר 2017 הוקם גדוד נוסף של \"כיפת ברזל\". הגדוד יתמחה בגזרה הצפונית ויערך להגנה מפני איום הארטילריה הרקטית של חזבאללה. בעתיד תוקם בגדוד החדש גם פלוגה ימית שתתמחה בהפעלת המערכת על גבי ספינות טילים ובתווך הימי.\nב־8 בינואר 2020 חשף משרד הביטחון פריצת דרך בייצור לייזר רב עוצמה[דרושה הבהרה], שישמש לפיתוח מערכות הגנה אווירית ויירוט רקטות, בפיתוח משותף של מפא\"ת, רפאל - מערכות לחימה מתקדמות ואלביט מערכות. המערכות כוללות גרסה קרקעית נייחת יבילה, גרסה מתנייעת על גבי רכב קרבי משוריין וגרסה אווירית המותקנת על כלי טיס ליירוט טילים מעל גובה העננים. מערכת היירוט תיכנס לניסוי במחצית 2020 ותיקלט בצה\"ל כבר בסוף השנה. ביוני 2021 פרסם משרד הביטחון שניסוי ראשוני של המערכת עבר בהצלחה.\nב-25 בנובמבר 2021 הוענק למערך ההגנה האווירית אות הערכה מבצעי מטעם הרמטכ\"ל על פעילותו במבצע שומר החומות.\nבפברואר 2022 פורסם לראשונה כי נרקמת ברית הגנה אזורית בין ישראל לשכנותיה. מטרת הברית היא לנצל את יכולת הגילוי והיירוט של כל אחת מהמדינות נגד מל\"טים מתאבדים.\nבמהלך מלחמת חרבות ברזל שפרצה ב-7 באוקטובר 2023 בעקבות מתקפת הפתע של ארגוני הטרור הפלסטיניים על ישראל התמודד מערך ההגנה האווירית עם מספר רב של איומים, ששוגרו מזירות שונות ברחבי המזרח התיכון, ומערכת ה\"חץ\" רשמה יירוטי בכורה מבצעיים באמצעות מיירטי חץ 2 וחץ 3, כולל יירוטים של טילים בליסטיים מחוץ לאטמוספירה. הפעילות הגיעה לשיא בתקיפה האיראנית על ישראל ב-13 ו-14 באפריל 2024, שבה יירט מערך ההגנה האווירית לצד חיל האוויר כמאה טילים בליסטיים, טילי שיוט וכטב\"מים רבים שלראשונה שוגרו מאדמת איראן. מערכות ההגנה האווירית רשמו 99% הצלחה, דבר שנחשב להשיג היסטורי בכלל תולדות הלוחמה האווירית.\nב-30 באפריל 2024, הודיע חה\"א על סגירת סוללות היהלום (פטריוט) במערך ההגנה האווירית.\nב-21 במאי 2024, הודיעה צה\"ל על פתיחתו מחדש של גדוד 139 במערך ההגנ\"א כגדוד ״כיפת ברזל״ נוסף לאור הצורך מבצעי לחלוקת מרחבי הפיקוד בצורה שתאפשר ניהול לחימה מותאם לגזרות הפעילות השונות.\n\nעם קבלת הסעיף הנוסף לחוק שירות הביטחון הקובע כי כל התפקידים בצה\"ל פתוחים לנשים (אלא אם כן אופי התפקיד לא מאפשר זאת), החל מערך הנ\"מ לקבל לשורותיו גם נשים, ובכך הפך למערך הלחימה השני בצה\"ל, לאחר קורס טיס, ששילב בתוכו נשים.\nבאוגוסט 1998 נפתח מחזור הגיוס הראשון ששילב בקרבו נשים כלוחמות. מרגע זה ואילך החלו הכשרות המערך לכלול בתוכן גם נשים, אשר התנדבו לשרת כלוחמות לכל דבר. התנדבות זו כוללת בתוכה שירות של 32 חודשים וכן שירות מילואים, בהתאם למסמך עליו חותמות הבנות – \"דין אישה כדין גבר\".\nהלוחמות המתנדבות למערך עוברות טירונות ברמת רובאי 03 וכן קורס מקצועי על מערכת הנשק אליה השתבצו, משובצות לסוללות השונות הפרוסות ברחבי הארץ, ומשם ממשיכות לקורסים מקצועיים מתקדמים ולקורסי הפיקוד והקצונה. את כל המסלול הנ\"ל עוברות הנשים לצד הגברים המתגייסים למערך, בדגש על שוויון בין המינים, אך עם זאת עדיין קיימות הקלות מסוימות לנשים, בעיקר בתחום הכושר הגופני בו הן צריכות לעמוד בכל האתגרים, אך סולם המאמצים הוא מעט שונה כאשר רף ההצטיינות במשימות נמוך יותר אצל הנשים מאשר אצל הגברים.\nמערך ההגנה האווירית פתח לנשים את האפשרויות לשרת במערכות נשק שונות – טילי היהלום (פטריוט), כיפת ברזל וטילי החץ. בעבר הייתה גם מערכות הרמית וטילי הוק פתוחות בפני הנשים אך היא הוצאה משירות. מערכת הנשק ברקן (סטינגר) לא הייתה פתוחה בפני נשים, זאת בשל המאמץ הפיזי הניכר אשר היה כרוך במערכת נשק זו (הכולל בין היתר נשיאת טיל במשקל עשרות ק\"ג), אשר לא תאם את סרגל המאמצים הפיזיים שנקבע לנשים.\nמחקרים מראים כי מרבית הנשים המתנדבות לשרת כלוחמות במערך ההגנה האווירית הן בעלות מוטיבציה גבוהה לשירות וכן בעלות נתונים ראשוניים גבוהים המסייעים להן בשירותן הסדיר. כיום משרתות עשרות לוחמות במערך הסדיר ומהוות כ־20% מהכוח הלוחם בסוללות ההגנה האווירית, וכן קצינות במערך המשרתות כמסו\"ליות (מפקדות סוללה), קמב\"ציות ובתפקידי קצונה שונים ומגוונים.\n\nבתקופת היותו חלק מחיל התותחנים, הצטייד מערך הנ\"מ במכ\"ם חדיש תוצרת גרמניה שהיה למכ\"ם הראשון בצה\"ל. שמו של המכ\"ם היה סופרפלדרמאוס , שמשמעותו \"עטלף על\" בגרמנית. בהשראת שמו של המכ\"ם, עוצב סמל הנ\"מ – עטלף לבן על רקע שחור. כאשר עבר המערך לחיל האוויר בשנת 1970, הושאר העטלף והרקע הוחלף לפסים כחולים־שחורים המסמלים שילוב חיל האוויר ושטח. גם כשעוצב הסמל מחדש עבור מערך ההגנה האווירית על ידי המעצב יגאל גבאי, נשאר העטלף להיות האלמנט המרכזי בסמל.\n\nהערה: רשימת גדודי ויחידות הנ\"מ שלהלן, שהתקיימו בחיל האוויר הישראלי, היא חלקית.\n\nתא\"ל (מיל) ד\"ר דני אשר, ואם יעלו השמים משם אורידם - סיפורו של מערך הנ\"מ הישראלי במלחמת יום הכיפורים, 2023\n\"70 שנות הגנה אווירית מאז ועד היום\", משרד הביטחון - ההוצאה לאור, יוני 2018, ספר אונליין באתר flipbuilder.com\nתא\"ל דורון גביש, \"מערך ההגנה האווירית – מכוח טקטי למערך אסטרטגי לאומי\", מערכות 444, אוגוסט 2012\n\nשימור ותיעוד מורשת מערך ההגנה האווירית, באתר \"מרכז מורשת והנצחה למערך ההגנה האווירית\"\nמערך ההגנה האווירית – מידע כללי, באתר חיל האוויר הישראלי\nמערך ההגנה האווירית – אמצעי לחימה, באתר חיל האוויר הישראלי\nמערך ההגנה האווירית – כתבות מגזין, באתר חיל האוויר הישראלי\nמערך ההגנ\"א – ההגנה האווירית, באתר יחידה\nאשכול סמלי מערך ההגנה האווירית, פורום צבא וביטחון בפרש\nהגנה רב שכבתית, באתר משרד הביטחון\n\nאריה ברנע, ‏כך נולד הנ\"מ, בטאון חיל האוויר 104, ינואר 1978, באתר הספרייה הדיגיטלית להיסטוריה ומורשת חיל האויר\nיעל פוקס, ‏מכפילי הכוח: 16 שנים למבצע \"חומת מגן\", באתר חיל האוויר הישראלי, 29 במרץ 2018\n כך סוכל הירי המורכב מעזה. הצטרפנו למיירטים של \"כיפת ברזל\", באתר צה\"ל, 31 במאי 2018\n  איך נראה אימון ירי טילים חי?, באתר צה\"ל, 17 באפריל 2019\n אודם כץ, כולם יודעים מה הם עשו ב-11 ימים, אבל מה קרה ב-354 האחרים?, באתר צה\"ל, 1 בפברואר 2022\nגילי שגיא, ‏בהתאם למציאות המשתנה: גדוד 139 מצטמצם, באתר חיל האוויר הישראלי, 5 בינואר 2021\nניקול רטפן, ‏גדוד 139 מסכם חמישים ושלוש שנות פעילות, באתר חיל האוויר הישראלי, 26 בינואר 2022\n גל וינטר, עוד ישוב הנ\"מ הטקטי? הצורך החוזר בהגנה אווירית לכוחות היבשה, בין הקטבים, גיליון 37, ‏ 11 באוקטובר 2022.\n תא\"ל (מיל') פיני יונגמן, על תפיסת ההגנה האווירית של ישראל, אתר מערכות, 2023\nנמשיך לעמוד על משמרתנו\": גדוד 139 נפתח ויחל להפעיל את מערכת כיפת ברזל, באתר חיל האוויר הישראלי, 21 במאי 2024\n\nאהרון לפידות, מטריית הביטחון של מדינת ישראל, באתר ישראל היום, 13 באוקטובר 2016\nורד תללה, חיל האוויר, שנה ליירוט המבצעי הראשון: מערך \"יהלום\" מסתכל קדימה, באתר צה\"ל (דרך ארכיון האינטרנט), 15 ביולי 2015\nדני בלר, הצצה מיוחדת לבסיס שמכשיר את לוחמי ההגנה האווירית, באתר nrg‏, 15 באפריל 2013\nמיכל דניאלי, ‏בדריכות שיא: הכירו את מערך ההגנה האווירית, באתר ‏מאקו‏, 1 ביולי 2011\nנעה כפרי, ‏עלייה משמעותית בביקוש לשירות כלוחמות נ\"מ, באתר חיל האוויר הישראלי, אוקטובר 2008\nיוסי מלמן, ניסוי מערכת הנעה רקטית, באתר הארץ, 10 בדצמבר 2019\nניצן סדן, הקברניט: כבר שמעתי את הבום של היירוט; כמה מסוכן לצאת מהמרחב המוגן?, באתר כלכליסט, 18 בנובמבר 2023\nכתבי ynet, הטילים הבליסטיים של איראן מול מערכות ההגנה של ישראל: השוואה בין הצבאות, באתר ynet, 12 באפריל 2024",
    "pageid": 30642
  },
  {
    "title": "ניו יורק",
    "extract": "נְיוּ יוֹרְק (באנגלית: New York או New York City; בראשי תיבות: NYC) היא עיר במדינת ניו יורק והעיר המאוכלסת והצפופה ביותר בארצות הברית. לניו יורק שטח עירוני מהגדולים בעולם והיא מהווה עיר עולם בשל השפעתה העצומה על התקשורת, הפוליטיקה, הכלכלה, החינוך, הבידור, התרבות, האמנות והאופנה. לניו יורק מספר כינויים, כגון \"התפוח הגדול\" ו\"העיר שלא ישנה\".\nהעיר היא מרכז לפעילות בין-לאומית, ושוכן בה המטה של ארגון האומות המאוחדות. ראש עיריית ניו יורק מתחילת 2022 הוא אריק אדמס.\nהעיר ניו יורק מורכבת מחמישה רבעים: הברונקס, ברוקלין, מנהטן, קווינס וסטטן איילנד. אוכלוסיית העיר מגוונת מבחינה אתנית, נכון לשנת 2020 ניו יורק מונה 8.8 מיליון, המשתכנים בשטח של 1,214 קילומטר רבוע.\nרבות משכונות העיר ומאתריה ידועים ברחבי העולם. פסל החירות קידם את פניהם של מיליוני המהגרים בבואם לאמריקה בשלהי המאה ה-19 ובתחילת המאה ה-20. וול סטריט, השוכן במנהטן תחתית, מהווה מרכז פיננסי עולמי מאז סוף מלחמת העולם השנייה ומשכנה של הבורסה לניירות ערך. בעיר שוכנים כמה מהבניינים הידועים בעולם, כמו מגדל החירות והאמפייר סטייט, וכן שכנו בה מגדלי התאומים, שנהרסו בפיגועי 11 בספטמבר 2001.\nניו יורק היא מקום היווסדן של תנועות תרבות אמריקאיות רבות, כמו תנועת הספרות והאמנות הידועה בשם \"הרנסאנס של הארלם\", סגנון הציור האקספרסיוניסטי המופשט (שידוע גם כאסכולת ניו יורק), והסגנונות המוזיקליים היפ הופ, פאנק וסלסה. 36 אחוזים מאוכלוסייתה נולדו מחוץ לארצות הברית, ובשנת 2005 דוברו בה כמעט 170 שפות שונות. הרכבת התחתית של ניו יורק פועלת 24 שעות ביממה, רחובותיה סואנים בהולכי רגל ובמכוניות והיא מכונה \"העיר שאינה ישנה לעולם\".",
    "pageid": 986
  },
  {
    "title": "נפתלי בנט",
    "extract": "נַפְתָּלִי בֶּנֶט (נולד ב-25 במרץ 1972, י' בניסן ה'תשל\"ב) הוא פוליטיקאי ישראלי, אשר כיהן כראש ממשלת ישראל ה-13 בשנים 2021–2022. קודם לכן כיהן כשר הביטחון, שר החינוך, שר הכלכלה, כיו\"ר רשימת ימינה וכיו\"ר מפלגות הימין החדש והבית היהודי.\nבתחילת דרכו היה יזם היי-טק, וממייסדי חברת סאיוטה. כמו כן היה מנכ\"ל מועצת יש\"ע וממייסדי תנועת ישראל שלי. נבחר לראשות הבית היהודי ב-2012. בשנים 2013–2019 עמד בנט בראש מפלגת הבית היהודי, והיה שר הכלכלה (2013–2015) שר החינוך (2015–2019) וחבר הכנסת מטעמה, המפלגה הייתה שותפה בממשלות נתניהו השלישית והרביעית. ב-2019 פרש ממפלגת הבית היהודי והקים יחד עם איילת שקד את מפלגת הימין החדש, ואחר כך את סיעת \"ימינה\". כשעמד בראש מפלגת הימין החדש כיהן במשך חצי שנה של ממשלת מעבר בתפקיד שר הביטחון, ובמהלך כהונתו התקיים מבצע חגורה שחורה. עם הקמת ממשלת נתניהו החמישית לאחר בחירות 2020 נשאר באופוזיציה.\nלאחר בחירות 2021 ובצל המשבר הפוליטי ו\"מבצע שומר חומות\" חידש את השותפות עם יאיר לפיד והקים איתו ממשלת חילופים שכללה מפלגות מימינה ועד רע\"ם, והייתה מבוססת על 61 ח\"כים. במסגרת ממשלת החילופים שהוקמה כיהן בנט ראשון כראש הממשלה. במהלך כהונתו המשיכה התפרצות מגפת הקורונה, וכמו כן הממשלה יזמה את מבצע שובר גלים לטיפול בהתגברות הטרור הפלסטיני מיו\"ש. בנט קידם את פיזור הכנסת והיציאה לבחירות לכנסת העשרים וחמש לאחר שממשלתו איבדה את הרוב הקואליציוני שלה, וב-1 ביולי 2022 לאחר שאושר החוק לפיזור הכנסת ה-24 בקריאה שלישית, עברה ראשות הממשלה ליאיר לפיד בהתאם לתיקון לחוק ממשלת החילופים שעבר בתחילת הכהונה.",
    "pageid": 747851
  },
  {
    "title": "סגן נשיא ארצות הברית",
    "extract": "סגן הנשיא של ארצות הברית (באנגלית: Vice President of the United States ובקיצור VPOTUS) הוא השני במעלתו בממשל האמריקאי, והראשון בסדר הירושה של נשיא ארצות הברית. כדבריו הציוריים של עדלי סטיבנסון סגן הנשיא נמצא \"מרחק של פעימת-לב מהנשיאות\". במהלך השנים שמונה סגני נשיאים החליפו את הנשיא הנבחר כתוצאה ממוות, ואחד – כתוצאה מפרישה.\nהחוקה קובעת כי סגן נשיא ארצות הברית הוא נשיא הסנאט של ארצות הברית  ובסמכותו להכריע הצבעות שמסתיימות בשוויון בסנאט.\nקיומו של מוסד סגנות הנשיאות בשיטה האמריקנית מסייע ליציבותה של הרשות המבצעת. סגן הנשיא שואב את סמכותו מהעם ומחליף את הנשיא במידת הצורך להשלמת תקופת כהונה של ארבע שנים – זאת בניגוד לשיטות השלטון הפרלמנטריות בהן ממשלות מתחלפות, לעיתים קרובות, לפני השלמת תקופת הכהונה המתוכננת.\nקמלה האריס היא סגנית נשיא ארצות הברית ה-49 והסגנית העכשווית. היא נכנסה לתפקידה ב-20 בינואר 2021. האריס היא האישה הראשונה המכהנת בתפקיד זה.",
    "pageid": 84058
  },
  {
    "title": "סכיזופרניה",
    "extract": "סכיזופרניה (מונח שהומצא בהשראת היוונית: σχιζοφρενία; בעברית גם: שַׁסַּעַת. באנגלית Schizophrenia) היא הפרעה נפשית ממושכת, מורכבת והטרוגנית בביטוייה, השייכת לקבוצת ההפרעות הנפשיות המלוות לרוב בתופעות של פסיכוזה. הפרעה זו מתאפיינת בהזיות, שמיעת קולות שאף אחד אחר לא שומע, מחשבות שווא, הפרעות בארגון הדיבור והחשיבה, צמצום רגשי, פגיעה בהנאה ובכוח הרצון והיוזמה (initiative), בעיות קוגניטיביות (בזיכרון, קשב, פונקציות ניהוליות וכו'), התנהגויות מוזרות המוסברות על ידי החוויות הפנימיות החריגות (ההזיות, מחשבות השווא) ועל ידי שיבושי מערכות בקרה (קוגניטיביות), קשיים תפקודיים רבים בתחום התעסוקתי והחברתי. בדרך כלל מחלקים את התופעות לתופעות \"חיוביות\" כגון הזיות, שמיעת קולות, התנהגויות מוזרות ומחשבות פרנויות, ותופעות \"שליליות\" כגון פגיעה בהנאה וביוזמה. רוב התרופות לטיפול בסכיזופרניה מכווונות לטיפול בתופעות ה\"חיוביות\".\nפירוש המונח הלטיני, שמקורו ביוונית, הוא מוח או שכל מפוצל או שסוע, אך סכיזופרניה איננה \"פיצול אישיות\" (הפרעת זהות דיסוציאטיבית); הכוונה במונח היא לפיצול או אי תיאום עם המציאות. מונח זה המקובל בסיווג הפסיכיאטרי, אינו תיאור מדויק לכל הצורות והביטויים המגוונים של הפרעה זו.\nסכיזופרניה מסווגת כהפרעה פסיכוטית, אך התופעות הפסיכוטיות אינן קבועות ולעיתים חלק מהתופעות נעלמות תוך כדי טיפול.\nהגורמים להתפתחות מחלת הסכיזופרניה עדיין לא ידועים. לפי תאוריה הרווחת, לדופמין יש תפקיד חשוב בהתפתחות סכיזופרניה. דופמין הוא מתווך עצבי המשמש להעברת מידע בין התאים במוח וקשור לתחושות הנאה ותגמול. כשאדם עובר חוויה מהנה, כמו קיום יחסי מין, רמת הדופמין במוח עולה. לפי התאוריה, בסכיזופרניה יש השפעה עודפת של דופמין, או שרמות הדופמין המופרשות במוח גבוהות מדי, או שמוחם של החולים נעשה רגיש במיוחד לדופמין שמופרש. רמות גבוהות מדי של דופמין עלולות לשבש את המסלולים במוח שאחראים לחלק מהתפקודים הנפשיים החשובים ביותר כמו זיכרון, רגשות, התנהגות חברתית ומודעות עצמית. הפרעות בפעילויות אלו יכולות להסביר את הסימפטומים הפסיכוטיים של סכיזופרניה, כמו שמיעת קולות ומחשבות שווא. רוב התרופות הנמצאות בשימוש היום בטיפול בסכיזופרניה מורידות את כמות הדופמין בדם.",
    "pageid": 669717
  },
  {
    "title": "ספי עובדיה",
    "extract": "יוסף (ספי) עובדיה (נולד ב-1 באוגוסט 1984) הוא עיתונאי ישראלי, המשמש ככתב והפרשן הפוליטי בחדשות 13.\n\nעובדיה נולד בראשון לציון וגדל בפתח תקווה במשפחה דתית. סבו מצד אביו, שמשפחתו הייתה בעלת רקע מתנועת בית\"ר, עלה לארץ ישראל מעיראק בסוף שנות ה-30 של המאה ה-20. אחיו אלי נפטר באוקטובר 2000 ממחלה, בגיל 22, במהלך שירותו הצבאי ככימאי.\nכבן למשפחה שכולה לא חייב היה להתגייס לשירות קרבי ועקב כך שובץ בגלי צה\"ל. תחילה שימש מפיק ולאחר מכן מונה לכתב ספורט. לאחר שהשתחרר מהשירות הסדיר, מונה ב-2006 לכתב גלי צה\"ל בכנסת. במקביל שימש במשך כשנתיים כפרשן וחבר מערכת בתוכנית \"משעל חם\" בהנחיית של ניסים משעל.\nב-2009 חשף את פרשת הפנסיה הגבוהה שקיבל נחמן שי עבור שמונה שנים, כשבפועל שירת שלוש שנים בלבד כמפקד גלי צה\"ל וכדובר צה\"ל. ב-2010 חשף את הסרטון מהמשט לעזה בו התעמתה חברת הכנסת חנין זועבי עם חיילי צה\"ל. ב-2012 חשף את פרשת החשדות להטרדות המיניות של נתן אשל בהיותו ראש סגל לשכת ראש הממשלה, חשיפה שזיכתה אותו בפרס מפקד גלי צה\"ל.\nבמרץ 2014, טרם מלאו לו 30, מונה למנהל מחלקת החדשות של גלי צה\"ל. בתחנה הצבאית הגיש תוכנית אקטואליה שבועית לצדו של יועז הנדל. ביוני 2015 מונה לכתב פוליטי בחדשות 10 (שהפכו ב-2019 לחדשות 13 לאחר המיזוג עם רשת 13).\nבאוגוסט 2015 פרסם הקלטת שיחת ועידה בה לכאורה תיאמו שרת התרבות מירי רגב ויועציה גרסאות לגבי מסירת תקציב של כ־2,500,000 ש\"ח למשרד הפרסום יהושע\\TBWA ללא מכרז, כאשר רמי יהושע הוצג כמקורבה. באוקטובר הגישה רגב תביעת דיבה על סך מיליון ש\"ח נגד הערוץ ונגד עובדיה. התביעה נדחתה ביולי 2019, ורגב חויבה בהוצאות משפט בסך 25 אלף ש\"ח. באוגוסט 2020 הפך בית המשפט המחוזי את ההחלטה, וקבע שעל הנתבעים לפצות את רגב ב־100 אלף ש\"ח וב־50 אלף ש\"ח הוצאות משפט. בית המשפט קבע כי לא נערך תחקיר ראוי באשר למקורבות יהושע ורגב, ומשך הזמן שניתן לצדדים לתגובה לא היה סביר והוגן.\nבמארס 2024 קיבל בית המשפט העליון את ערעורו של עובדיה, ביטל את הפיצוי שנפסק לרגב והחזיר את התיק מחדש לבית משפט השלום להכריע מחדש בסוגיית העיתונות האחראית. ראש ההרכב השופט יצחק עמית קבע כי עובדות המקרה מלמדות שלעובדיה אכן עומדת הגנת העיתונות האחראית לעניין שאלת הרקע בין יהושע לרגב. השופט נועם סולברג סבר כי אין להתערב בפסק דינו של בית המשפט המחוזי, ובסופו של דבר החליט הרכב השופטים כי התיק יועבר לדיון והכרעה מחודשת בבית משפט השלום בירושלים, שפסק כבר בתחילת הדרך לטובת עובדיה.\nבספטמבר 2019 חשף הקלטות שבהן נשמע ראש הממשלה בנימין נתניהו מתערב בנושאים הקשורים לתיק התקשורת, גם לאחר שנאלץ לוותר על תיק התקשורת בשל החקירות נגדו. בהקלטות נשמע נתניהו גוער בשר התקשורת איוב קרא, לאחר שבכתבה עיתונאית פורסם שקרא שיתף פעולה עם שרת המשפטים איילת שקד.\nבשנים 2016–2018 הגיש עובדיה את תוכנית הבוקר לצד ניסים משעל ודרור רפאל, כחלק משת\"פ עם מערכת חדשות 10, אשר סיפקה את מהדורות החדשות ל-103FM.\nבינואר 2022 הצטרף עובדיה לגלי צה”ל ונבחר להגיש עם טלי מורנו את רצועת הבוקר היומית בתחנה במקום רזי ברקאי. לאחר שעברה מורנו לכאן 11 הוא מגיש את התוכנית עם יניר קוזין.\nב-18 ביולי 2024 הודיע עובדיה כי עוזב את חדשות 13 ומצטרף לתכנית התחקירים \"עובדה\" בקשת.\nלעובדיה תואר ראשון במשפטים מהקריה האקדמית אונו.\nעובדיה נשוי לעיתונאית ליאור קינן והשניים הורים לבת. הם מתגוררים בגבעתיים.\n\n ספי עובדיה, ברשת החברתית פייסבוק\n ספי עובדיה, ברשת החברתית אקס (טוויטר)\nספי עובדיה באתר חדשות 13\nוואלה ברנז'ה‏, בא לבקר, באתר וואלה‏, 18 בדצמבר 2013",
    "pageid": 1275161
  },
  {
    "title": "עמית סגל",
    "extract": "עמית יצחק סגל (נולד בי\"ז בניסן ה'תשמ\"ב, 10 באפריל 1982) הוא עיתונאי, איש רדיו וטלוויזיה ישראלי. משמש כפרשן הפוליטי של חברת החדשות, בעל טור פוליטי בעיתון \"ידיעות אחרונות\" ומגיש את התוכנית \"פגוש את העיתונות\" יחד עם בן כספית.\n\nסגל נולד בחיפה וגדל בעפרה. הוא בנו של העיתונאי חגי סגל, ולו ארבעה אחים. אחד מהם הוא העיתונאי ארנון סגל. למד בצעירותו בישיבת נתיב מאיר ובתיכון הימלפרב שבירושלים.\nבהמשך דרכו, למד באוניברסיטה העברית בירושלים תואר ראשון במשפטים, ותואר שני במדיניות ציבורית מהקולג' האוניברסיטאי של לונדון (UCL). ואחרי כן החל לימודי דוקטורט במדע המדינה באוניברסיטה העברית.\nסגל החל את דרכו העיתונאית בגיל 17 ככתב חינוך במקומון \"כל העיר\". בשנת 2000 התקבל לגלי צה\"ל. בתחילת דרכו בתחנה הצבאית שימש ככתב תקשורת ובהמשך ככתב בכנסת.\nב-2006 עבר לתפקיד המקביל ב\"חברת החדשות של ערוץ 2\", והגיש את התוכנית \"זוג או פרט\" ב\"ערוץ הכנסת\", בתחילה יחד עם נדב פרי ובהמשך יחד עם ברק רביד ומגישים אחרים, עד שנת 2016.\nבשנים 2009–2010 שימש ככתב חוץ בלונדון, שם שהה לצורך לימודים, ולאחר מכן חזר לתפקיד כתב הכנסת.\nבמאי 2013 מונה לפרשן הפוליטי של \"חברת החדשות\" במקום רינה מצליח.\nבין השנים 2011–2018 כתב סגל טור שבועי בנושאי פוליטיקה בעיתון \"מקור ראשון\". החל מ-2018 הוא בעל טור ב\"מוסף לשבת\" של \"ידיעות אחרונות\".\nבשנים 2015–2019 הגיש את התוכנית \"דקלסגל\" יחד עם העיתונאי ירון דקל. התוכנית שודרה בראשיתה בגלי צה\"ל, והחל מחודש פברואר 2019 ב\"כאן רשת ב'\". בדצמבר 2019, עם פרוץ המשבר הפוליטי בישראל (2019–2021), פרש סגל מהתוכנית.\nביולי 2021 החל סגל במכירה מוקדמת של ספרו הראשון, \"סיפורה של הפוליטיקה הישראלית\", שיצא לאור בהוצאה עצמית, את ספרו אייר הקריקטוריסט הראשי של העיתון \"הארץ\", עמוס בידרמן.\nהחל מספטמבר 2022 מגיש סגל יחד עם בן כספית את התוכנית פגוש את העיתונות המשודרת ב\"ערוץ 12\".\nסגל פעיל ברשתות החברתיות, ומחזיק מעל 800,000 עוקבים בטוויטר. ב-2020 חשף כי חסם כ-4,200 מגיבים בטוויטר, בפרט את \"מי שבוחר לקלל, להטריל או לערב הורים\". סגל מחזיק בערוץ טלגרם המונה כ-253,000 עוקבים. בינואר 2024 פתח ערוץ בווטסאפ שאליו הצטרפו עשרות אלפי עוקבים.\nבמהלך 2022 הציע יו\"ר הליכוד בנימין נתניהו לסגל שריון ברשימת הליכוד לכנסת. סגל דחה את ההצעה.\nלצד עיסוקו כעיתונאי, עוסק סגל גם במסירת הרצאות.\n\nבין חשיפותיו כעיתונאי: פרשת אגרקסקו; פרשת יחיאל חזן (\"פרשת המוח\"); פרסום הקלטות מרשת הקשר הצה\"לית בהן נשמע החייל אודי גולדווסר דקות לפני חטיפתו ופרשת התלונות נגד מועמד \"מפלגת העבודה\" אורי שגיא.\nב-2008, בעקבות עתירה שהגיש יחד עם התנועה לחופש המידע נגד הכנסת, הורה בית המשפט המחוזי בירושלים לכנסת לפרסם סרטים ממצלמות האבטחה, בהם נראים ח\"כ יחיאל חזן (\"ליכוד\") והשרה סופה לנדבר (\"ישראל ביתנו\") מבצעים עבירות פליליות.\nב-2012 פרסם תחקיר על אורח חייו של שר התיירות סטס מיסז'ניקוב, ובו העידו מאבטחים כי השר נוהג להשתכר כמעט מדי לילה, להיעדר מישיבות ממשלה ובהן אישור עסקת שליט, ולפגוע באבטחה עליו. התחקיר הוזכר בתקשורת כסיבה המרכזית שבעטיה לא שובץ מיסז'ניקוב ברשימת \"ישראל ביתנו\" לכנסת ה-19.\nבדצמבר 2014 חשף הקלטות משנת 2008 שבהן נראה מנהיג \"ש\"ס\", הרב עובדיה יוסף, תוקף בחריפות את יו\"ר המפלגה אריה דרעי. בעקבות חשיפת ההקלטות התפטר דרעי מהכנסת ומראשות המפלגה. החשיפה אירעה במהלך מערכת הבחירות בה התמודד יו\"ר ש\"ס לשעבר אלי ישי, שנחשבה להתמודדות אישית בינו לבין דרעי. לאחר הבעת אמון מחודשת מצד מועצת חכמי התורה, חזר לעמוד בראש הרשימה שבועיים לאחר מכן.\nבנובמבר 2017 פרסם תחקיר שעסק בשגריר ישראל באו\"ם דני דנון, ובו עדויות שמהן עולה חשד בדבר מינויים של עשרות פעילי \"ליכוד\" לתפקידים במועצה הציונית בתמורה לתמיכה פוליטית בדנון בפריימריז ב\"ליכוד\".\nבמרץ 2019 פרסם סגל שאיראן פרצה לטלפון הסלולרי של יו\"ר \"כחול לבן\" בני גנץ ושאבה את תכולתו, וכי השב\"כ עדכן בעניין את גנץ בפגישה חשאית במהלך מערכת הבחירות.\nב-30 במאי 2019 ערב פיזורה של הכנסת ה-21, חשף סגל כי אבי גבאי וטל רוסו מתכוונים להצטרף לממשלה בראשות בנימין נתניהו. החשיפה של סגל מנעה את התקדמות המהלך, ואת סיומו של המשבר הפוליטי.\nבנובמבר 2019 פרסם סגל תמלילים מחקירת ניר חפץ במסגרת תיק 4000. לפי הפרסום, הפעילו החוקרים לחץ על חפץ כדי שישמש עד מדינה נגד בנימין נתניהו. הלחץ כלל סירוב לספק טיפול רפואי לעקיצות הפשפשים שמהן סבל במשך כשבועיים, איום שיפגעו במשפחתו והזמנה לעדות של אדם קרוב לחפץ שאין לו קשר לתיק. לאחר שעדות חפץ הייתה רצופה סתירות והציגה טענות שהופרכו אחרי איכון טלפונים, יצאו חפץ והחוקרים מחדר החקירה. כשחזרו ידע חפץ לספק תאריך מדויק לפגישת נתניהו-אלוביץ'.\nבדצמבר 2019 שודרה סדרה שכתב, \"ימי בנימין\", העוסקת בבנימין נתניהו.\nארבעה ימים לפני הבחירות לכנסת ה-23, פרסם סגל יחד עם דפנה ליאל הקלטת סתר של יועצו הבכיר של גנץ ישראל בכר, בה אמר כי לגנץ אין אומץ לתקוף באיראן וכי הוא סכנה לישראל.\nבספטמבר 2020 חשף סגל מסמכים אשר נטען שמהם עולה כי מערכת המשפט גררה רגליים בטיפול בניגוד עניינים בקרב חוקר משטרה רפ\"ק אבי רוטנברג, וכן התכתבות פנימית בין פרקליט המדינה שי ניצן לראש מח\"ש אורי כרמל בעניין פרשת אום אל-חיראן, שעוסקת בהכרזת מפכ\"ל המשטרה רוני אלשיך שיעקוב אל קיעאן היה מחבל שביצע פיגוע דריסה ובהתקפותיו על מח\"ש בהקשר זה. ניצן כתב שהתנהלות זו שערורייתית, אבל מנע מאנשי מח\"ש להגיב על התקפות אלשיך, בנימוק שבעיתוי זה הדבר יפגע במערכת אכיפת החוק. בעקבות החשיפה התנצל נתניהו בשידור טלוויזיה בפני משפחת אל קיעאן על דבריו סמוך לאחר האירוע, שיעקוב אל קיעאן היה מחבל, שאותם אמר בעקבות מידע שקיבל בשעתו ממשטרת ישראל.\nב-13 באוקטובר 2020 חשף עם העיתונאי גיא פלג הקלטות שבהן אומר אביחי מנדלבליט, היועץ המשפטי לממשלה, ששי ניצן, ששימש פרקליט המדינה, דוחה את סגירת התיק שלו בכוונה ותופס אותו בגרון. החשיפה עוררה מבוכה במערכת המשפטית וסערה במערכת הפוליטית.\nב-27 בדצמבר 2023 חשף חלק מטיוטה של פסק דין בעתירת עילת הסבירות, לפיה שמונה שופטים הביעו עמדה התומכת בפסילת תיקון לחוק יסוד ושבעה התנגדו. חשיפה זו של סגל זכתה לביקורת בטענה של הצגת מידע חלקי ומטעה, זאת לאחר פרסום ההחלטה של בג\"ץ לפיה הסתבר שחיות טענה הפוך ממה שייחס לה סגל ובעוד שבמקרה של חוק עילת הסבירות אכן יחס השופטים היה 8:7 אך במקביל התקבלה בבג\"ץ ההחלטה לפיה לבג\"ץ יש סמכות להתערב בחוקי יסוד, וזאת ברוב של 12 שופטים כנגד שלושה.\n\nביוני 2015 פרסם סגל תחקיר שבו טען כי ח\"כ אורן חזן ניהל קזינו בבורגס שבבולגריה, וכן הוצגו עדויות על כך שעישן את הסם מתאמפטמין והציע שירותי זנות ללקוחותיו בקזינו. בעקבות התחקיר נמנע יושב ראש הכנסת יולי אדלשטיין, מלשבץ את סגנו חזן לניהול ישיבות מליאת הכנסת.\nחזן הכחיש את הדברים והגיש נגד סגל תביעת לשון הרע.\nבאוקטובר 2016 דחה בית משפט השלום בתל אביב את מרבית תביעתו של חזן. השופט אמר כי התרשם שסגל ערך תחקיר מאוזן ושהדברים לא הוצגו בכתבה באופן מגמתי. עוד קבע השופט כי חזן אכן השתמש בסמים קשים, שימש כמנהל הקזינו, וכי הפרסום בדבר ארגון נערות ליווי למבקרי הקזינו חוסה תחת הגנת 'תום לב' ו'עיתונות אחראית', אף שלא הוכח כנכון; לכן ייחוס סרסרות לזנות לחזן הוא בגדר הבעת דעה החוסה תחת ההגנה של \"הבעת הדעה\" לפי סעיף 15(4) לחוק. סגל חויב בפיצויים בסך 40,000 ש\"ח בשל פרסום מוטעה באתר \"מאקו\" שנכתב בשמו ולפיו חזן סחר בסמים, וכן בשל דבריו בריאיון עם עודד בן-עמי שמהם עלולים היו הצופים להבין כי חזן הוא \"דילר\" של סמים, אף על פי שהשופט השתכנע שסגל לא התכוון לכך.\n\nבפברואר 2019, במהלך מערכת הבחירות לכנסת ה-21 כתב סגל: \"על בל\"ד, ארגון תומך טרור עם מימון מפלגות, לא הוחלה הנורמה שנדרשת כעת מול כהנא\". לאחר יומיים, בתוכנית \"פגוש את העיתונות\", אמר: \"הרצוג... ניהל מגעים ללא הרף כדי ש\"הרשימה המשותפת\", הכוללת את ארגון הטרור עם מימון המפלגות \"בל\"ד\", תקבל עוד מנדט בזכות הסכם העודפים עם \"מרצ\".\" המפלגה הגישה תביעת דיבה נגד סגל ודרשה פיצוי בסך 280,000 ש\"ח. בהתאם לפשרה בין הצדדים פרסם סגל הודעה שלפיה המפלגה \"איננה ארגון טרור או תומך טרור מבחינה משפטית וחוקית וכך קבע בית המשפט העליון\".\n\nב-13 ביולי 2008 פרסם סגל ידיעה בחדשות ערוץ 2 כי כביכול פרופ' עמירם גולדבלום, ראש המחלקה לכימיה תרופתית באוניברסיטה העברית בירושלים ומייסדי שלום עכשיו, היה מעורב בהחזרה ללימודים של סטודנט שהורשע בחברות בארגון טרור. פרופ' גולדבלום תבע את עמית סגל ואת ערוץ 2, ולאחר הליך גישור אולץ ערוץ 2 להתנצל ולאשר שהכתבה של עמית סגל לא הייתה נכונה, וכי פרופ' גולדבלום כלל לא היה מעורב בהחלטת האוניברסיטה העברית בשאלת החזרת הסטודנט ללימודים. הערוץ גם אולץ לשלם את דמי הגישור עבור התובע.. בספטמבר 2020 הגיש סגל תביעת דיבה נגד פרופ' עמירם גולדבלום, שכתב ב\"פייסבוק\" שסגל \"הצדיק את רצח רבין\". תביעה זו הסתיימה בפשרה, שבה חויב גולדבלום לפרסם התנצלות, לשלם לסגל 5,000 ש\"ח ולתרום 7,500 ש\"ח לעמותת \"מקימי\".\n\nבנובמבר 2023, הדיפלומטית רונית בן-דור תבעה כ-300 אלף שקל מהעיתונאי עמית סגל: בשל פרסום פרסומים שקריים בלי שביקש תגובה.. חדשות 12 מחקו את שתי הידיעות של עמית סגל בנושא ופרסמו את גרסתה של בן-דור ובנוסף מחק סגל את הידיעה מחשבון הטלגרם שלו\n\nבפברואר 2019 פרסם יצחק לאור פוסט ב\"פייסבוק\" ובו הכיתוב \"א. היטלר\" מתחת לתמונתו של סגל. הפוסט הוסר על ידו לאחר כמה שעות. סגל הגיש תביעת דיבה נגד לאור ובה דרש פיצוי בסך 140,000 ש\"ח. המשפט הסתיים בפשרה שקיבלה תוקף של פסק דין ועל פיה לאור יתנצל בדף ה\"פייסבוק\" שלו וישלם לסגל סכום שלא יפורסם.\nבאוגוסט 2020 הגיש סגל תביעת דיבה נגד איש העסקים ערן צ'רפק, על שכתב נגדו ב\"טוויטר\" שהוא מצדיק רוצחים מימין ואזכר את הרשעותיו של אביו של סגל, חגי סגל, בעבירות הקשורות לחברותו \"במחתרת היהודית\" ובכללן עבירת פעילות בארגון טרור, וכינה אותו \"מכונת הסתה\". תביעה זו הסתיימה בפשרה שפרטיה לא פורסמו אולם לא פורסמה התנצלות והאם שולמו הוצאות משפט.\nתביעה נוספת הגיש סגל נגד מוטי אקסמיט, בעל משרד יחסי ציבור, על שכתב נגדו ב\"פייסבוק\" שהוא \"שופר התעמולה של גבלס\". גם תביעה זו הסתיימה בפשרה. באוקטובר 2020 הגיש סגל תביעת דיבה נגד עומר נחמני, דוברו של ח\"כ יאיר גולן, על שישה פוסטים שפרסם נגדו ובהם טען בין היתר שסגל גזען.\nביוני 2023 תבע עמית סגל על סך חצי מיליון שקל את העיתונאי אבי וייס. התביעה הסתיימה בהתנצלותו של וייס ובפיצוי כספי.\n\nעמית סגל הוא בנו של חגי סגל ואחיו של ארנון סגל. הוא נשוי לרעות, ואב לשני בנים ובת. מתגורר בשכונת משכנות האומה בירושלים.\n\nב-2007 נבחר על ידי \"ידיעות אחרונות\" לאחד מעשרת עיתונאי הטלוויזיה הטובים בישראל.\nב-2008 נבחר על ידי \"Time Out תל אביב\" לאחד מ-30 האנשים המצליחים בישראל מתחת לגיל 30.\nב-2009 נבחר על ידי \"מקור ראשון\" לאיש התקשורת הדתי הבולט ביותר בישראל.\nב-2012 נבחר על ידי \"nrg מעריב\" לכתב הפרלמנטרי הטוב ביותר.\nב-2012 זכה באות אומ\"ץ על גילוי אי-סדרים בפעילותם של כמה ח\"כים.\nב-2015 זכה בפרס DIGIT לעיתונות דיגיטל בישראל.\nב-2016 נבחר על ידי חברת \"Vigo\" לעיתונאי המוביל ב\"טוויטר\".\nבשנים 2019–2020 נבחר על ידי \"גלובס\" לעיתונאי המשפיע ביותר בישראל.\n\n אתר האינטרנט הרשמי של עמית סגל\n עמית סגל, ברשת החברתית פייסבוק\n עמית סגל, ברשת החברתית אקס (טוויטר)\n עמית סגל, ביישום טלגרם\n עמית סגל, ברשת החברתית אינסטגרם\n עמית סגל, סרטונים בערוץ היוטיוב\nעמית סגל, במיזם \"אישים\" לתיעוד היצירה הישראלית\n עמית סגל, במסד הנתונים הקולנועיים IMDb (באנגלית)\nהכתבות והפרשנויות של עמית סגל ב-N12\nלי-אור אברבך, זה ילד זה?, באתר nrg‏, 22 בפברואר 2009\n דרור גלוברמן, ‏\"בועדת הקבלה לגל\"צ אמרו שמקבלים אותי למרות שאבא שלי כמעט רוצח\", באתר ‏מאקו‏, 16 במרץ 2015, מתוך התוכנית \"אנשים\"\n רפי רשף תוכנית אינטימי עם, עמית סגל: \"הרבה פעמים אני מתחרט\", באתר nana10‏, 04 באפריל 2017\nאילנה דיין, יאיר גולן ועמית סגל, תוכנית עובדה, 7 באפריל 2019.\n גילי איזיקוביץ, איך התנחל עמית סגל בתודעה הציבורית והנחיל בה את האג'נדה מבית, באתר הארץ, 10 באפריל 2019\n  יהודה נוריאל, \"אין לי מושג עד היום מה יש בפלאפון של גנץ. אני לא עומד בקשר רציף עם חמינאי\", באתר \"ידיעות אחרונות\", 13 בדצמבר 2019\nדוד ורטהיים, ‏עמית סגל מודה שיש לו גישה ספקנית לגבי תיקי נתניהו. והוא לא מתכוון להתנצל על זה, באתר גלובס, 18 בספטמבר 2020\n  דנה ספקטור, \"נחשבתי למאמי, עד שהתחלתי להגיד את דעתי\", באתר \"ידיעות אחרונות\", 27 באוגוסט 2021\nשוקי טאוסיג, קץ הדמוקרטיה, באתר העין השביעית, 16 בפברואר 2023\nשוקי טאוסיג, הבית הלבנבן, באתר העין השביעית, 1 במרץ 2023",
    "pageid": 210211
  },
  {
    "title": "פרוגריה",
    "extract": "פרוגריה (Progeria) המכונה גם תסמונת פרוגריה (על שם) האצ'ינסון-גילפורד (Hutchinson-Gilford Progeria syndrome) היא מחלה גנטית נדירה ביותר הגורמת להזדקנות מואצת ולמוות במצב קליני של זיקנה בגיל העשרה.\nבמרבית המקרים המחלה נגרמת כתוצאה ממוטציה אקראית, שאינה עוברת בתורשה וגורמת לדומיננטיות גנטית של האלל הפגום. לכן אין קשר סטטיסטי בין המקרים. אחת הסיבות שמחלה זו מתקשה לעבור בתורשה היא שמרבית החולים בה אינם מגיעים למצב בגרות מינית תקינה. אולם, מוכרות משפחות בודדות שבהן המחלה כן תורשתית ואחדים מבני המשפחה לוקים בה. במשפחות אלה האלל למחלה הוא רצסיבי.\nהסיכויים להיוולד במצב זה נעים בין 1 ל-8 מיליון (על פי מקרים מדווחים) ל-1 ל-4 מיליון (אומדן משוער). קיימים בעולם בין 40 ל-45 מקרים מדווחים של המחלה. המחלה פוגעת בבני כל הגזעים, ובשני המינים, בצורה שווה. לא מוכרת תרופה למחלה זו, ותוחלת החיים של הלוקים בה מגיעה בממוצע ל-15 שנים.\nבשנת 1886 זוהתה המחלה לראשונה על ידי ג'ונתן האצ'ינסון והסטינגס גילפורד ונקראה מאוחר יותר Hutchinson-Gilford Progeria syndrome, על שמם. מקור המילה \"פרוגריה\" הוא יווני ופירושה - הזדקנות מוקדמת. מאז זיהוייה אותרו כ-100 בני-אדם הלוקים בה.\nחקר מחלה זו מעניין את החוקרים בשל הקשר שבין התהליכים העוברים על הלוקה במחלה זו לבין תהליכי ההזדקנות הקורים בכל אדם.\nבשנת 2023 נולדה בישראל לראשונה ילדה עם התסמונת.",
    "pageid": 158066
  },
  {
    "title": "קדר-110",
    "extract": "קדר-110 (בפרסית: قدر-110) הוא טיל בליסטי לטווח בינוני שפותח על ידי איראן. לטיל טווח של 1,800 עד 2,000 ק\"מ. הוא הוצג לראשונה על ידי צבא משמרות המהפכה האיראניים במצעד צבאי שנתי לציון מלחמת איראן-עיראק.",
    "pageid": 2333104
  },
  {
    "title": "קורל סימנוביץ'",
    "extract": "קורל סימנוביץ'-רוברטו (נולדה ב-9 בספטמבר 1991) היא מעצבת אופנה, דוגמנית ושחקנית ישראלית-אמריקאית.",
    "pageid": 1580244
  },
  {
    "title": "רואן אטקינסון",
    "extract": "רואן בסטיאן אטקינסון (באנגלית: Rowan Sebastian Atkinson; נולד ב-6 בינואר 1955) הוא שחקן, קומיקאי ותסריטאי אנגלי. ידוע בעיקר בשל תפקידיו בסדרות הקומיות \"מיסטר בין\" ו\"הפתן השחור\". אטקינסון זכה להכרה ציבורית ראשונה בתוכנית המערכונים \"מבט הפוך\" (1979–1982) ובשל השתתפותו בסדרת מופעי הצדקה \"The Secret Policeman's Ball\" משנת 1979. הוא הופיע גם בתוכנית \"הקו הכחול הדק\" (1995–1996).\nהוא דורג ב\"אובזרבר\" כאחד מ-50 השחקנים המצחיקים בתולדות הקומדיה הבריטית וכאחד מ-50 הקומיקאים הטובים בכל הזמנים, בסקר שנערך ב-2005 בין קומיקאים. הוא אף זכה להצלחה קולנועית בסרטי מיסטר בין \"בין\" ו\"החופשה של בין\" ובסרטים \"ג'וני אינגליש\", \"ג'וני אינגליש חוזר\" ו\"ג'וני אינגליש מכה שנית\".",
    "pageid": 101178
  },
  {
    "title": "תמיר פרדו",
    "extract": "תמיר דין פָּרדוֹ (נולד ב-24 במרץ 1953) הוא איש ביטחון ישראלי, כיהן כראש המוסד למודיעין ולתפקידים מיוחדים בשנים 2011 – 2016, אחרי מאיר דגן. קודם לכן שירת במוסד מאז 1980, עם שירות לסירוגין גם בצה\"ל עד דרגת תת-אלוף. קיבל את פרס ביטחון ישראל שלוש פעמים.",
    "pageid": 841530
  },
  {
    "title": "11 הנקודות",
    "extract": "11 הנקודות הן אחד-עשר יישובים אשר הוקמו במבצע התיישבות גדול בנגב הצפוני, במוצאי יום הכיפורים תש\"ז י\"א בתשרי, בלילה שבין 5 ל-6 באוקטובר 1946, ביוזמת הסוכנות היהודית. מטרת המבצע הייתה הכללת אזור הנגב בתוך גבולותיה העתידיים של המדינה היהודית. נחשב למבצע ההתיישבות הגדול מסוגו בתקופת היישוב.\nהיישובים שהוקמו זכו לראשי התיבות \"קח משכנתא נג\"ב\" (קדמה, חצרים, משמר הנגב, שובל, כפר דרום, נירים, תקומה, אורים, נבטים, גלאון ובארי).",
    "pageid": 27917
  },
  {
    "title": "אגם בוחבוט",
    "extract": "אגם בוחבוט (נולדה ב-8 בדצמבר 2003) היא זמרת ושחקנית ישראלית. זוכת העונה השנייה של תוכנית המציאות \"בית ספר למוסיקה\".",
    "pageid": 1395978
  },
  {
    "title": "אדולף היטלר",
    "extract": "אדולף היטלר (בגרמנית: Adolf Hitler‏; 20 באפריל 1889 – 30 באפריל 1945) היה הקנצלר והפיהרר של גרמניה הנאצית בשנים 1933–1945, ומנהיג המפלגה הנאצית משנת 1921 ועד להתאבדותו בפיהררבונקר בברלין. היטלר חולל את מלחמת העולם השנייה, והיה אחראי להשלכות הנאציזם, ובהן, להשמדתם השיטתית והמאורגנת של למעלה משישה מיליון יהודים בשואה על פי \"הפתרון הסופי\". כמו כן גם להשמדת מיליוני בני אדם נוספים, לחורבן מדינות רבות באירופה, לפשעים נגד האנושות ולפשעי מלחמה. את רעיונותיו הגזעניים, האנטישמיים והלאומניים הקיצוניים צרף היטלר ביחד באידאולוגיה של הנאציזם, שהיה מנסחה הראשי ואשר משתקפת בספרו \"מיין קאמפף\".\nהיטלר נולד בחבל דובר־הגרמנית של האימפריה האוסטרו־הונגרית, ועבר לגרמניה ב־1913. בעת מלחמת העולם הראשונה שירת בצבא הגרמני כחייל ועם סיומה עבר לשרת כסוכן סמוי במעקב אחר התארגנויות מרקסיסטיות. ככזה הזדמן לאספה של \"מפלגת הפועלים הגרמנית\", התאגדות זעירה שרעיונותיה מצאו חן בעיניו. באמצעות כישרונו הרטורי התקדם בה עד שמונה ליושב ראש בזמן ששמה כבר שונה ל\"מפלגת הפועלים הגרמנית הנאציונל־סוציאליסטית\". היטלר הנהיג ניסיון הפיכה צבאית כושל נגד ממשלת בוואריה, נאסר ושהה בכלא במשך שמונה חודשים, אותם ניצל לכתיבת \"מיין קאמפף\". לאחר שחרורו שיקם את המפלגה, תוך הכפפתה לשליטתו המוחלטת בתור \"הפיהרר\", או המנהיג. על רקע המשבר הכלכלי העולמי שפגע קשות ברפובליקה הגרמנית צברה המפלגה הנאצית כוח ותמיכה רחבה. בינואר 1933, לאחר שקיבלה המפלגה כשליש מן הקולות בבחירות לרייכסטאג, עלו הנאצים לשלטון, והיטלר מונה לקנצלר. הוא חיסל בהדרגה את הדמוקרטיה הגרמנית המפוררת בתהליך של הפיכה עצמית ולאחר מות נשיא גרמניה הינדנבורג בשנת 1934 הפך לדיקטטור לכל דבר.\nכשליט גרמניה הנהיג היטלר שלטון רודני וסמכותני. הוא הכין את המדינה לקראת מלחמה כוללת מתוך שאיפה לבטל את ההפסדים הטריטוריאליים של מלחמת העולם הראשונה, וכדי להגשים את הפאן־גרמניות ברייך אחד מאוחד ולמגר את הקומוניזם. בין היתר סיפח את אוסטריה ולאחר הסכם מינכן גם השתלט בשלבים על צ'כוסלובקיה. ב־1939 פלש היטלר לפולין ופתח את מלחמת העולם השנייה. ביוזמתו ובהשראתו של היטלר נערך במהלך המלחמה רצח עם במיליונים של יהודים ולא יהודים, זאת בהתאם לעקרונות הגזעניים של הנאציזם שיש לשעבד או להשמיד את מה שכינו כ־\"הגזעים הנחותים\".\n\"רייך אלף השנים\" שהיטלר הבטיח לגרמניה, או \"הרייך השלישי\", החזיק מעמד 12 שנים בלבד עד כניעתה של גרמניה הנאצית. רבים ברחבי העולם רואים בהיטלר ובהנהגת הרייך כאחראים לביצוע פשעי מלחמה ופשעים נגד האנושות מהקשים ביותר בהיסטוריה האנושית בכלל ובעת החדשה בפרט (גם בעקבות משפטי נירנברג). בשיא כוחה, כבשה גרמניה הנאצית את מרבית יבשת אירופה. כשבעלות הברית החלו לגבור עליה ופלשו לשטחה, שלל היטלר כל אפשרות לכניעה והורה על מלחמה טוטלית בשאיפה לניצחון או חורבן גמור. בימיה האחרונים של המלחמה הוא האשים את העם הגרמני בתבוסה והורה על החרבת ארצו עד היסוד. לקראת סיום הקרב על ברלין התאבדו היטלר ובת זוגו אווה בראון בפיהררבונקר.",
    "pageid": 1094
  },
  {
    "title": "אדידס",
    "extract": "אדידס היא חברת מוצרי ספורט גרמנית גדולה. החברה היא חלק מקבוצת אדידס, המורכבת מחברת הספורט ריבוק, חברת הגולף טיילורמייד, יצרנית כדורי הגולף מקספליי וחברת אדידס גולף. קבוצת אדידס היא יצרנית אופנת הספורט הממוקמת במקום השני בגודלה בין חברות הספורט הגדולות בעולם (לאחר נייקי). החברה קרויה על-שם מייסדה הגרמני, אדולף \"אדי\" דסלר.",
    "pageid": 376810
  },
  {
    "title": "אוסטריה",
    "extract": "אוסטריה, כיום רֶפּוּבְּלִיקַת אוֹסְטְרִיָה (בגרמנית: Republik Österreich, קרי: \"רֶפּוּבְּלִיק אֶוסטרייך\") היא ארץ במרכז אירופה, בעבר ארכידוכסות וקיסרות, כיום רפובליקה פדרלית המורכבת מ-9 מדינות. אוסטריה גובלת בליכטנשטיין ובשווייץ במערב, באיטליה ובסלובניה בדרום, בהונגריה ובסלובקיה במזרח ובגרמניה ובצ'כיה בצפון.\nתושביה נקראים אוסטרים  ורובם שייכים לקבוצה האתנית האוסטרית ממוצא גרמני. הדת הנפוצה ביותר היא הנצרות הקתולית. אוסטריה היא חברה באיחוד האירופי.",
    "pageid": 3323
  },
  {
    "title": "אוסטרליה",
    "extract": "אוסטרליה (באנגלית: Australia), או הקהילייה של אוסטרליה (באנגלית: Commonwealth of Australia) היא פדרציה של שש מדינות ועוד עשר טריטוריות, כששלוש מהן הן חלק מהיבשת עצמה. המדינות: ניו סאות' ויילס, ויקטוריה, קווינסלנד, אוסטרליה הדרומית אוסטרליה המערבית וטסמניה. הטריטוריות: \"הטריטוריה הצפונית\", \"טריטוריית מפרץ ג'רוויס\" ו\"טריטוריית הבירה האוסטרלית\". אוסטרליה היא מונרכיה חוקתית, המשתייכת לממלכות חבר העמים הבריטי כשהמלך צ'ארלס השלישי הוא ראש המדינה.\nהאוכלוסייה באוסטרליה כיום כוללת ברובה אנשים ממוצא אירופאי, בפרט מהאיים הבריטיים. תושביה המקוריים של אוסטרליה וילידי המקום מכונים אבוריג'ינים, ומהווים כיום מעט יותר מ-2 אחוזים מאוכלוסיית היבשת.",
    "pageid": 2699
  },
  {
    "title": "אלבניה",
    "extract": "רפּוּבְּלִיקַת אַלְבַּנְיָה (באלבנית: Republika e Shqipërisë; פירוש השם הוא \"ארץ העיטים\") היא מדינה בדרום-מזרח אירופה. אלבניה גובלת במדינות מונטנגרו בצפון, קוסובו בצפון-מזרח, מקדוניה הצפונית במזרח, יוון בדרום, וחוף הים האדריאטי במערב. בשנת 2009 הצטרפה אלבניה לברית נאט\"ו.\nאלבניה היא גם מולדת העם האלבני. עיר בירתה היא טירנה.\nרוב אזרחי אלבניה הם מוסלמים-סונים, ומיעוטם הם נוצרים-קתולים או נוצרים-אורתודוקסים-מזרחיים. אלבניה היא גם חברה בארגון לשיתוף פעולה אסלאמי.",
    "pageid": 12612
  },
  {
    "title": "אלברט איינשטיין",
    "extract": "אלברט איינשטיין (בגרמנית: ‏‏?‏‏; 14 במרץ 1879 – 18 באפריל 1955) היה פיזיקאי יהודי-גרמני-אמריקאי, מגדולי המדענים בכל הזמנים.\nאיינשטיין נחשב לגדול התאורטיקנים, לצד אייזק ניוטון, אבי המכניקה הקלאסית. שם משפחתו הפך מילה נרדפת לגאונות. הוא זכה לפרסום עולמי ברבע הראשון של המאה ה-20 בזכות תורת היחסות אותה פיתח (תורת היחסות הפרטית ותורת היחסות הכללית), אשר שינתה את מה שהיה ידוע עד אז על מהותם של הזמן, המרחב, המסה, התנועה וכוח הכבידה. כן נודע בזכות תרומותיו לתחומי מכניקת הקוונטים והמכניקה הסטטיסטית ולהסברת האפקט הפוטואלקטרי. בגין תרומתו הייחודית בנושא האחרון זכה בפרס נובל לפיזיקה בשנת 1921.\nמלבד חלקו המכריע בפיתוח תחומי המדע, התבטא ופעל גם בנושאים אקטואליים והיה סוציאליסט נלהב. ב-1932, טרם עליית הנאצים לשלטון ובשל התגברות האנטישמיות בגרמניה ובפרט תנועת הפיזיקה הגרמנית שיצאה נגד איינשטיין, עבר להתגורר וללמד בארצות הברית. אף שהגדיר את עצמו פציפיסט, חתם איינשטיין על מכתב איינשטיין-סילארד שנכתב לנשיא רוזוולט ועודדו לקדם פיתוח של נשק גרעיני בארצות הברית לפני שגרמניה הנאצית תגיע ליכולת זו. עם זאת, לאחר הטלת פצצת האטום בהירושימה ונגסאקי, היה איינשטיין מן הדוברים הראשיים שקראו להחרמת הנשק הגרעיני, ואף הקים את \"ועדת החירום של מדעני האטום\" למטרה זו.\nמלבד פעילותו המדעית, איינשטיין היה ידוע בתמיכתו בציונות ובמדינת ישראל. יחד עם ידידו חיים ויצמן הוא פעל נמרצות להקמת האוניברסיטה העברית בירושלים, וכיהן כיו\"ר המועצה האקדמית שלה. בצוואתו ציווה להוריש לאוניברסיטה את כל כתביו. עם זאת דחה את הצעתו של דוד בן-גוריון לכהן כנשיא המדינה לאחר פטירת חיים ויצמן.",
    "pageid": 83
  },
  {
    "title": "אריק איינשטיין",
    "extract": "אריק איינשטיין (3 בינואר 1939, י\"ב בטבת ה'תרצ\"ט – 26 בנובמבר 2013, כ\"ד בכסלו ה'תשע\"ד) היה זמר-יוצר, שחקן, קומיקאי ותסריטאי ישראלי, מחלוצי הרוק הישראלי ואחד האמנים הישראלים הגדולים, הפופולריים והמשפיעים בכל הזמנים. שיתופי הפעולה שלו היו אינטגרליים לעיצוב התרבות הישראלית. היה חבר בלהקות הנח\"ל, בצל ירוק, שלישיית גשר הירקון והחלונות הגבוהים, וחלק מחבורת לול. שיתופי הפעולה שלו עם שלום חנוך ולהקת הצ'רצ'ילים הניבו את אלבומי הרוק הראשונים בישראל.\nאיינשטיין נחשב לאחד הזמרים הישראלים המשפיעים ביותר ואף זכה למעמד פולחני בתרבות הישראלית. מבקר המוזיקה יואב קוטנר תיאר אותו כך: ”אריק איינשטיין הוא יותר מאשר הזמר הישראלי הגדול ביותר. איינשטיין הוא ארץ ישראל האמיתית”. בשנת 2013 יזמה שרת התרבות והספורט לימור לבנת פרס בשם פרס אריק איינשטיין.",
    "pageid": 32528
  },
  {
    "title": "אריק טראמפ",
    "extract": "אריק פרדריק טראמפ (באנגלית: Eric Frederick Trump; נולד ב-6 בינואר 1984) הוא איש עסקים אמריקאי. הוא הילד השלישי והבן השני של דונלד טראמפ, נשיא ארצות הברית ה-45, ורעייתו הראשונה איוונה טראמפ.\nהוא סגן נשיא בארגון טראמפ, ומנהל רכישות ופיתוח פרויקטים חדשים ברחבי העולם, עם אחיו, דונלד ג'וניור, ואחותו, איוונקה. ב-2006 ייסד את קרן אריק טראמפ, אשר מגייסת כסף עבור סנט ג'וד, בית חולים מחקרי של ילדים. הוא הבעלים של יקב טראמפ. הוא גם מפקח על 18 מועדוני הגולף של אביו, דונלד.",
    "pageid": 1429005
  },
  {
    "title": "ג'יג'י חדיד",
    "extract": "ג'ילנה נוּרה \"ג'יג'י\" חדיד (באנגלית: Jelena Noura \"Gigi\" Hadid; נולדה ב-23 באפריל 1995) היא דוגמנית ואשת תקשורת אמריקאית.",
    "pageid": 1333571
  },
  {
    "title": "גאליס - דמויות",
    "extract": "גאליס היא סדרת נעורים ישראלית ששודרה החל מפברואר 2012 עד יולי 2016 בערוץ הילדים למנויי HOT בבימויו של עודד רז. הסדרה עוסקת במחנה קיץ ששמו \"גאליס\", ובהרפתקה של חניכי המחנה. \"גאליס\" היא סדרת ספין אוף של הסדרה \"החולמים\". באוגוסט 2014, יצא הסרט \"גאליס - המסע לאסטרה\" המבוסס על הסדרה. באפריל 2016 יצא הסרט \"גאליס - קונקט\" המבוסס על הסדרה. בסיום עונה 6 היוצרים הודיעו כי הסדרה תשוב לעונה שביעית ואחרונה, אשר עלתה לשידור ב-30 במאי 2016.\nהסדרה זכתה לפופולריות בקרב בני נוער, וכן זכתה בפרס סדרת השנה בטקס נבחרי הילדים בשנים 2012 עד 2016. בעקבות הצלחתה נמכרה הסדרה לערוץ Planet Kids האיטלקי ודובבה לאיטלקית.[1] הסדרה נמכרה לדיבוב גם לאנגלית ולהינדית. לסדרה 7 עונות ו-213 פרקים.",
    "pageid": 1351728
  },
  {
    "title": "גלי בהרב-מיארה",
    "extract": "גלי בהרב-מיארה (נולדה ב-18 בספטמבר 1959) היא עורכת דין ישראלית המכהנת כיועצת המשפטית לממשלה. היא האישה הראשונה שמונתה לתפקיד זה. קודם לכן כיהנה, בין היתר, כפרקליטת מחוז תל אביב לעניינים אזרחיים וכיועצת למשרד עורכי הדין תדמור לוי ושות'.",
    "pageid": 2051668
  },
  {
    "title": "דוד",
    "extract": "דָּוִד הוא דמות מקראית, המתואר במקרא כמלכהּ השני של ממלכת ישראל המאוחדת (אחרי שאול המלך) ואבי שושלת בית דוד ששלטה בממלכת יהודה במשך למעלה מ-400 שנה לאחר מותו עד חורבן בית המקדש הראשון. התיאורים התנ\"כיים השונים, מייחסים לדוד כיבוש חבלי ארץ נרחבים בצפון ארץ ישראל ובמערבה.\nדמותו ופועלו של דוד תפסו מקום חשוב במסורת היהודית ובפולקלור, והוא נחשב לדמות מופת ולאחד מגדולי האומה. דוד המלך מכונה במקרא ”נְעִים זְמִרוֹת יִשְׂרָאֵל” (שמואל ב', כ\"ג, א'), המסורת היהודית רואה בו את המחבר של רוב ספר תהילים. על פי המסורת, המשיח יהיה אדם מזרע דוד. מסורת זו אומצה גם בברית החדשה, בה נאמר כי ישו היה נצר לבית דוד. בקבלה נמנה דוד עם אחד מ\"ארבעת רגלי המרכבה לשכינה\", שעליהם מתבססת השראת השכינה בעולם לאורך ההיסטוריה (השלושה הנוספים הם אבות האומה אברהם יצחק ויעקב).\nדוד הוא חלק מרשימה בת 53 דמויות מקראיות, שאושרו במחקר מבחינה ארכאולוגית כדמויות היסטוריות, ותקופתו מתוארכת לסביבות המאה ה־10 לפני הספירה.\nהתיאור התנ\"כי של חיי דוד משקף מסורות רבות, אך מכיוון שהטקסטים המקראיים הנמצאים בידינו היום נכתבו מאות שנים לאחר התקופה המשויכת לדוד, לאורך השנים חוקרי מקרא, ארכאולוגים והיסטוריונים, היו חלוקים בדעתם ביחס לדוד ולתיאור מלכותו אל מול המציאות ההיסטורית. ביחס לקיומה של מלכות דוד, אסכולות מסוימות מקבלות את הסיפור התנ\"כי כנכון בעיקרו, גם אם מוגזם לעיתים, ואחרות רואות בסיפורי דוד מסורות שהגיעו מסיפורים אחרים ושויכו בהמשך לדוד. ביחס למהימנות הסיפורים גופה, מקובל במחקר לראות בספרות זו כאפולוגיה, וכמתאימה ל\"סיפורי אוזורפציה\", במסגרתם מבקש האוזורופ להצדיק את עלייתו לשלטון ומרידתו בשליט החוקי.",
    "pageid": 10997
  },
  {
    "title": "דודי אמסלם",
    "extract": "דוִד (דוּדי) אמסלם (נולד ב-11 באוגוסט 1960, י\"ח באב ה'תש\"ך) הוא השר לשיתוף פעולה אזורי, שר במשרד המשפטים והשר המקשר בין הממשלה לכנסת. בעבר כיהן בין היתר כשר הדיגיטל הלאומי, שר התקשורת, חבר הכנסת, יושב ראש ועדת הפנים והגנת הסביבה וכיושב ראש הקואליציה. לפני בחירתו לכנסת עבד כמנהל במחלקה הכלכלית במשרד האוצר, באגף התקציבים של המוסד לביטוח לאומי, באגף שיפור פני העיר בעיריית ירושלים ובמחלקה הכלכלית בנציבות מס הכנסה.",
    "pageid": 1248611
  },
  {
    "title": "הבחירות לנשיאות ארצות הברית 2016",
    "extract": "הבחירות לנשיאות ארצות הברית ב-2016 נערכו ביום שלישי, 8 בנובמבר 2016, בחירות אלו היו הבחירות לנשיאות ארצות הברית ה-58 במספר ובהן ניצח דונלד טראמפ לאחר שקיבל 304 אלקטורים שהספיקו להבטיח את בחירתו לנשיא ה-45, ואת בחירתו של מייק פנס לסגן הנשיא ה-48 של ארצות הברית.\nשני המועמדים הבולטים במערכת הבחירות היו טראמפ מהמפלגה הרפובליקנית והילרי קלינטון מהמפלגה הדמוקרטית. הייתה זו הפעם הראשונה בה אישה התמודדה כמועמדת אחת המפלגות הגדולות. בין המועמדים הנוספים: גארי ג'ונסון מהמפלגה הליברטריאנית, ג'יל שטיין מהמפלגה הירוקה, דארל קאסל  ממפלגת החוקה, והמועמד העצמאי, אוון מקמלין. הייתה זו הפעם החמישית בהיסטוריה האמריקאית שבה המועמד המנצח זכה בפחות קולות מהמועמד המפסיד (לאחר בחירות 1824, 1876, 1888 ו-2000). הניצחון של טראמפ בבחירות אלה הוא מהמפתיעים ביותר בהיסטוריה, שכן כל הפרשנים והסקרים צפו ניצחון גדול לקלינטון בקולות ובאלקטורים.\nתוצאת הבחירות נקבעה על פי מספר האלקטורים שבהם זכה כל מועמד. הקצאת מספר האלקטורים לכל מדינה נקבעה בהתאם למפקד האוכלוסין של ארצות הברית משנת 2010. הנשיא הנבחר וסגן הנשיא הנבחר הושבעו לתפקיד ב-20 בינואר 2017.",
    "pageid": 1197730
  },
  {
    "title": "הדירוג העולמי של פיפ\"א",
    "extract": "הדירוג העולמי של פיפ\"א הוא מערכת לדירוג של נבחרות הכדורגל הלאומיות החברות בפיפ\"א. כל נבחרת צוברת נקודות על פי תוצאות משחקיה וחשיבותם. ככל שמספר הנקודות גדול יותר, כך מקומה של הנבחרת בדירוג גבוה יותר. השיטה הנוכחית הוכנסה לשימוש ב-20 באוגוסט 2018.",
    "pageid": 113808
  },
  {
    "title": "היועץ המשפטי לממשלה",
    "extract": "היועץ המשפטי לממשלה הוא עובד מדינה, העומד בראש מערכת אכיפת החוק בישראל. הוא עומד בראש התביעה הכללית, משמש היועץ המשפטי של הרשות המבצעת ומייצג אותה בערכאות. על פי פסיקת בג\"ץ, היועץ המשפטי לממשלה הוא הפרשן המוסמך של החוק כלפי רשויות המנהל, וחוות דעתו מחייבת אותן – כל עוד לא פסק בית המשפט אחרת. זהו אחד התפקידים החשובים ורבי ההשפעה בממשל הישראלי, ומוסד מרכזי בשיטת המשפט הישראלית. על אף חשיבותו, אין חוק אחד המסדיר את מעמדו ותפקידיו, והם נקבעו בחוקים עקיפים, בדוחות של ועדות ציבוריות ובפסיקת בית המשפט העליון. היועץ ממונה לקדנציה אחת בת שש שנים. החל מ-7 בפברואר 2022 מכהנת בתפקיד גלי בהרב-מיארה, והיא האישה הראשונה המכהנת בתפקיד.\nמעמדו של היועץ המשפטי לממשלה התחזק עם השנים, ובפרט לאחר שמנחם בגין נבחר לראש ממשלה, אז החל היועץ להשתתף דרך קבע בישיבות הממשלה.",
    "pageid": 16126
  },
  {
    "title": "התקווה",
    "extract": "\"הַתִּקְוָה\" הוא ההמנון הלאומי של מדינת ישראל, ועד הקמתה הייתה המנונה של התנועה הציונית. ההמנון כולל, בשינויים קלים, את שני הבתים הראשונים מהשיר \"תִּקְוָתֵנוּ\" של נפתלי הרץ אימבר, אשר חובר בשנת 1878. מקור הלחן במנגינה רומנית עממית, והוא הותאם למילות התקווה על ידי שמואל כהן. השיר, שהתקבל כהמנון לאומי ביישוב ובתנועה הציונית משלהי המאה ה־19, נחשב להמנון מדינת ישראל מיום הקמתה, אך עוגן בחוק הישראלי רק כעבור 56 שנה, ב־10 בנובמבר 2004.",
    "pageid": 1333
  },
  {
    "title": "ויפלאש (סרט)",
    "extract": "ויפלאש (באנגלית: Whiplash) הוא סרט דרמה אמריקאי שנכתב ובוים על ידי דמיאן שאזל, המבוסס על חוויותיו בתזמורת בית הספר התיכון \"פרינסטון\". בסרט מככב מיילס טלר כסטודנט לתיפוף ג'אז המבקש את הערכתו של מורה מבעית, תפקיד אותו גילם ג'יי קיי סימונס. בנוסף משתתפים גם השחקנים פול רייזר ומליסה בנויסט.\nהסרט הוצג לראשונה ב-16 בינואר 2014 בפסטיבל סאנדנס 2014 כסרט הפתיחה של הפסטיבל. חברת Sony Pictures Worldwide רכשה את זכויות ההפצה הבינלאומית. הסרט היה מועמד בחמש קטגוריות שונות בטקס פרסי אוסקר ה-87 וזכה בשלוש, כולל שחקן המשנה הטוב ביותר בו זכה ג'יי קיי סימונס, העריכה הטובה ביותר והסאונד הטוב ביותר.",
    "pageid": 1249079
  },
  {
    "title": "חיל הגנת הגבולות",
    "extract": "חיל הגנת הגבולות (איחוד של מערך הגנת הגבולות וחיל האיסוף הקרבי) הוא חיל בצה\"ל הכפוף לזרוע היבשה שתפקידו הוא פעילות ביטחון שוטף, איסוף מודיעין קרבי ושמירה והגנה על גבולות ישראל.\nהחיל, שנקרא לפני יולי 2020 מערך הגנת הגבולות, כולל תחתיו חמישה גדודים אשר כונו בעבר חי\"ר קל: קרקל, אריות הירדן, ברדלס, לביאי הבקעה ופנתר, וחמישה גדודי איסוף קרבי גזרתיים, המורכבים מתצפיתניות ולוחמים, כאשר חלק מהפלוגות הלוחמות הן מגדריות לבנים או לבנות בלבד וחלקן מעורבות.\nבינואר 2020 צורפה יחידת הגששים של צה\"ל לחיל הגנת הגבולות.\nכמו כן מערך נוסף אשר נמצא תחת החיל הוא מערך ההגמ\"ר. (הגנת היישוב)\nמפקד חיל הגנת הגבולות הנוכחי הוא תת-אלוף אליעד מאור.",
    "pageid": 1540909
  },
  {
    "title": "יאיר גולן",
    "extract": "יאיר גולן (נולד ב-14 במאי 1962) הוא פוליטיקאי ישראלי, איש צבא בדימוס, המכהן כיו\"ר מפלגת העבודה. כיהן כסגן שרת הכלכלה והתעשייה בממשלת ישראל ה-36 בשנים 2021–2022, וכחבר כנסת בשנים 2019–2022 מטעם מפלגת מרצ. הוא אלוף במילואים בצה\"ל, ובמהלך שירותו הצבאי כיהן, בין היתר, כסגן הרמטכ\"ל, מפקד פיקוד העורף ומפקד פיקוד הצפון.\nבמרץ 2024 נבחר לראשות מפלגת העבודה, אשר תחת הנהגתו הגיעה להסכמה על מיזוג עם מפלגת מרצ במסגרת מפלגה שתיקרא \"הדמוקרטים\". \n\nגולן נולד וגדל בראשון לציון. אביו, גרשון גולדנר, נמלט עם הוריו מגרמניה הנאצית לארץ ישראל בשנת 1935. אביו שירת בצה\"ל - בתפקידו האחרון היה סגן אלוף, עוזר טכני בכיר לקצין קשר ואלקטרוניקה ראשי ובמילואים קודם לדרגת אלוף-משנה ופיקד על גדוד לוחמה אלקטרונית. אימו, רחל, נולדה בתל אביב לאריה רפופורט שעלה בשנת 1921 מהעיר קמניץ-פודולסקי שבאוקראינה ולחנה (לבית סלומון), ילידת נחלת יהודה.\nגולן למד בבית הספר חביב ובבית ספר \"ידלין\" בראשון לציון ובבית ספר אורט סינגאלובסקי בתל אביב.\nשימש כראש מועצת קן בנוער העובד והלומד.\nגולן הוא בוגר אוניברסיטת תל אביב במדע המדינה ומוסמך מינהל ציבורי מאוניברסיטת הרווארד.\n\nבשנת 1980 התגייס לצה\"ל. אף שעבר את מבחני קורס הטיס, בחר גולן להתנדב לצנחנים בעקבות אחיו ששירת בחטיבה. גולן שירת בפלוגת עורב החטיבתית ובהמשך יצא לקורס קציני חי\"ר. כצוער בקורס לחם במלחמת לבנון הראשונה בקרבות מול הצבא הסורי ומול מחבלי אש\"ף בביירות. בסיום הקורס מונה למפקד צוות בפלנ\"ט צנחנים. בשנת 1984 שימש מפקד פלוגה בגדוד הנח\"ל המוצנח של הצנחנים, ובהמשך שימש מפקד פלוגת \"עורב\" (הפלנ\"ט) בצנחנים, והוביל אותה בלחימה בדרום לבנון. בין היתר, פיקד על פלוגת \"עורב\" במבצע \"רפואה שלמה\" במהלכו ירה כוח מן הפלוגה מספר טילי נ\"ט על המכללה האסלאמית של חזבאללה בכפר צדיקין ובמבצע עיניים ירוקות בדצמבר 1986, שבו תקפו במשולב כוח מפלוגת הנ\"ט של הצנחנים בפיקודו וכוח צלפים מיחידת שלדג את בסיס החזבאללה במיידון. לאחר מכן שימש גולן סגן מפקד גדוד 890, קצין אג\"ם חטיבתי ומפקד גדוד 890.\nבשנים 1993–1994 פיקד על גדוד גפן של בית הספר לקצינים. בשנת 1994 שימש קצין אג\"ם של אוגדת איו\"ש. בשנים 1996–1997 פיקד על החטיבה המזרחית ביחידת הקישור ללבנון. בשנת 1997 נפצע בהיתקלות עם חוליית מחבלי חזבאללה סמוך למוצב סוג'וד אולם חרף הפציעה המשיך לפקד ולנהל את הקרב נגד המחבלים. בשנים 1998–2000 שימש ראש מחלקת מבצעים באגף המבצעים.\nבשנים 2000–2002 פיקד על חטיבת הנח\"ל. יחד עם קבוצת מפקדים נוספים היה מהדוחפים לפעול כנגד מקורות הטרור הפלסטיני באינתיפאדה השנייה, בקסבות ובמחנות הפליטים, למרות היותם מרחבים עירוניים צפופים ומסובכים ללחימה. גולן הוביל את החטיבה במבצע חומת מגן ובמבצעים נוספים ברחבי יהודה ושומרון כנגד תשתיות הטרור הפלסטיני.\nהועלה לדרגת תא\"ל ובשנים 2003–2005 פיקד על עוצבת הגליל. בעקבות תקרית בה הרגו צלפי חזבאללה שני חיילים במוצב \"נורית\" קיבל גולן הערה פיקודית. בשנים 2005–2007 פיקד על אוגדת אזור יהודה ושומרון. ב-2006 ביצעה האוגדה תחת פיקודו את פינוי עמונה. בניגוד להוראת הדרג המדיני, ניהל משא ומתן עם מתנחלי חברון על פינוי השוק הסיטונאי בעיר, ועל כך ננזף על ידי הרמטכ\"ל דן חלוץ. נזיפה נוספת קיבל מהרמטכ\"ל גבי אשכנזי, על כך שכמפקד אוגדת איו\"ש איפשר לחייליו להשתמש בנוהל שכן, בניגוד לפסיקת בג\"ץ בנושא. קידומו עוכב בתשעה חודשים. ב-2008 הועלה לדרגת אלוף, מונה למפקד פיקוד העורף, ופיקד עליו במהלך מבצע עופרת יצוקה.\nביולי 2011 נכנס לתפקיד מפקד פיקוד הצפון. סיים את תפקידו ב-2 בנובמבר 2014. בתקופתו כמפקד הפיקוד התמודד עם זליגת מלחמת האזרחים בסוריה לרמת הגולן. את עוצבת געש החליפה בגזרה אוגדת הבשן כאוגדת ביטחון שוטף. בפברואר 2013 החליט לראשונה לקלוט בישראל פצועים ממלחמת האזרחים בסוריה.\nב-15 בדצמבר 2014 נכנס לתפקידו כסגן ראש המטה הכללי. לטענת שר הביטחון משה יעלון, טרם מינויו של גדי איזנקוט לרמטכ\"ל בפברואר 2015, העדיף ראש הממשלה בנימין נתניהו את גולן על פני איזנקוט. בנאומו בטקס יום השואה תשע\"ו 2016 במכון משואה כסגן הרמטכ\"ל, אמר: \"אם יש משהו שמפחיד אותי בזיכרון השואה, הוא זיהוי תהליכים מעוררי חלחלה שהתרחשו באירופה בכלל ובגרמניה בפרט, אז לפני 70, 80 ו-90 שנה ומציאת עדות להם כאן בקרבנו כיום\". בעקבות הביקורת שעוררו דבריו הודיע גולן למחרת כי \"לא הייתה לו שום כוונה להשוות בין צה\"ל ומדינת ישראל לתהליכים שהתרחשו בגרמניה לפני 70 שנים\". לימים טען גולן כי דבריו אלו בלמו את מינויו לרמטכ\"ל, וכי אינו מתחרט על דבריו.\nב-11 במאי 2017 סיים את תפקידו כסגן הרמטכ\"ל.\nבאוגוסט 2018, לקראת סיום כהונתו הצפוי של גדי איזנקוט כרמטכ\"ל, עלה שמו של גולן כאחד המועמדים להחליפו. כמאה משפחות חללי צה\"ל מארגון \"בוחרים בחיים - פורום משפחות שכולות\" פנו לשר הביטחון אביגדור ליברמן בדרישה לפסול את מועמדותו על רקע אמירותיו. ליברמן הגיב שהמהלך אינו ראוי ולא ישפיע על הבחירה. לבסוף בחר לתפקיד הרמטכ\"ל את האלוף אביב כוכבי, וגולן פרש משירות פעיל בדצמבר 2018.\n\nביוני 2019 נמנה עם מייסדי מפלגתו של אהוד ברק, \"ישראל דמוקרטית\". לאחר שמפלגתו הצטרפה לרשימת \"המחנה הדמוקרטי\" הוצב גולן במקום השלישי ברשימה זו לקראת הבחירות לכנסת העשרים ושתיים ונבחר לכנסת. שימש כחבר בוועדת החוץ והביטחון של הכנסת.\nלאחר פיזור הכנסת ה-22, על רקע אי-הסכמות בין חברי רשימת \"המחנה הדמוקרטי\" על תנאי האיחוד המחודש, חבר גולן למפלגת המדף \"הבחירה הדמוקרטית\" וחתם עם מרצ על הסכם איחוד מפלגות. בסופו של דבר, התמודד מטעם מרצ, ושובץ לקראת הבחירות לכנסת העשרים ושלוש במקום ה-7 ברשימת \"העבודה-גשר-מרצ\" על חשבון המכסה של מרצ, דבר שהוביל להגשת עתירה לבית הדין המפלגתי של מרצ מצד חברי מרצ עיסאווי פריג' ומוסי רז שנדחקו למקומות נמוכים יותר ברשימה. בית הדין הורה לקיים הצבעה בעניין בוועידת המפלגה, שאישרה את האיחוד (וכפועל יוצא מכך את הצבתו של גולן במקום ה-7 ברשימת \"העבודה-גשר-מרצ\") ברוב גדול. גולן נבחר לכנסת לאחר שהרשימה קיבלה 7 מנדטים.\nבדצמבר 2020 הודיע על התפקדותו למרצ ובשנה שלאחר מכן, נבחר מטעמה לכנסת העשרים וארבע.\nביולי 2021 מונה לסגן שרת הכלכלה והתעשייה. במסגרת תפקידו זה הודיע כי בכוונתו לעסוק בין היתר בריכוז תחום הבטיחות והבריאות בעבודה והתמודדות עם משבר תאונות העבודה בישראל.\nב-11 במאי 2022 במהלך ההצבעה על הצעת החוק של ח\"כ יואב קיש להקמת ועדת חקירה ממלכתית לפרשת השימוש ברוגלה במשטרת ישראל התראיין גולן ל\"חדשות 12\" ולא נכנס למליאה ובכך גרם לניצחון של האופוזיציה ברוב של 59 בעד ו-58 נגד.\nב-6 ביולי 2022 הודיע על התמודדותו לראשות מפלגת מרצ לקראת הבחירות לכנסת העשרים וחמש. הוא הפסיד לזהבה גלאון, אך נבחר במקום הרביעי בבחירות לרשימה ושובץ במקום החמישי. מרצ לא עברה את אחוז החסימה בבחירות אלו, וגולן לא נבחר לכנסת.\nבעקבות השבעת ממשלת ישראל השלושים ושבע בדצמבר 2022, הצטרף גולן למחאה נגד הרפורמה המשפטית שהחל להוביל שר המשפטים יריב לוין. בראיון בתוכנית הרדיו \"בחצי היום\" ב-27 ביוני 2023 קרא למרי אזרחי רחב היקף לשמירה על הדמוקרטיה באמצעים לא אלימים שנמצאים בשוליים של החוק.\nבפברואר 2024 הצטרף גולן יחד עם מאות בכירי מערכות הביטחון לשעבר לעתירת התנועה לאיכות השלטון בבג\"ץ כנגד כוונת הממשלה להמשיך את הפטור לחרדים מגיוס גם תוך כדי מלחמת חרבות ברזל. במאי 2024 קרא לחרדים להתגייס להגנת המדינה תוך כדי השקת תוכנית לגיוס שווה לפיה צעיר חרדי שלא ישרת בצה\"ל או בשירות לאומי בארגוני חירום מוכרים יוכל להשתלב בתעסוקה אבל לא ייהנה מתקציבי מדינה. בתי הספר בהם לא ילמדו לימודי ליבה, לא יתוקצבו מכספי משלם המיסים והנושאים בנטל. המדינה לא תתקצב דור שלא יוכל לפרנס את עצמו.\n\nבבוקר 7 באוקטובר 2023, עם תחילת מתקפת הפתע על ישראל, הגיע כאזרח אל מפקדת מחוז דרום של פיקוד העורף, וביקש מהמפקד, רפי מילוא, להתחייל. הוא קיבל נשק וציוד ונסע לבדו ברכבו הפרטי לאתר הטבח במסיבת הטבע ליד רעים. במספר גיחות נפרדות הוא חילץ צעירים רבים שהיו לכודים שם, על פי מיקומים שביקש מהם לשלוח לו בטלפון.\n\nבמרץ 2024, בעקבות החלטת מרב מיכאלי להתפטר מראשות מפלגת העבודה וקיום פריימריז להחלפתה, החליט גולן להתמודד לתפקיד יושב ראש המפלגה. גולן הודיע שאם יבחר בכוונתו לפעול להקמת מסגרת פוליטית משותפת לגוש השמאל שתאגד תחתיה את מפלגות העבודה ומרצ עם גורמים חדשים מארגוני המחאה נגד הרפורמה המשפטית. חברי הכנסת נעמה לזימי וגלעד קריב הודיעו שהם תומכים בו לראשות המפלגה. ב-7 במאי 2024, כשלושה שבועות לפני הבחירות הפנימיות, קרא גולן להשתמש ב\"אי ציות אזרחי\" במסגרת המחאה כנגד השלטון. ב-28 במאי 2024 נבחר בפריימריז לראשות מפלגת העבודה ברוב של 95.15%. ב-30 ביוני חתם על הסכם איחוד בין העבודה ומרצ והקמת מפלגה מאוחדת בשם \"הדמוקרטים\".\n\nנשוי לרותי, אב לחמישה. מתגורר בראש העין.\nאחיו הבכור הוא פרופסור ארנון גולן מאוניברסיטת חיפה ואחותו הקטנה, רוני, היא גננת לילדי חינוך מיוחד במרכז הרפואי שמיר.\n\nגולן מגדיר את עצמו כאיש שמאל ציוני. הוא תומך בפתרון שתי מדינות לשני עמים, אך לא בחזרה לגבולות הקו הירוק, אלא על בסיס גושי ההתיישבות. הוא מתנגד לנסיגה ישראלית מרמת הגולן. בנוגע למדיניות כלפי עזה, גולן מאמין במדיניות של \"גזר ומקל\". הוא תמך במתן סיוע אזרחי לתושבי רצועת עזה, אך באם יופעל טרור נגד ישראל, גולן תומך בלחימה קרקעית ותת קרקעית נרחבת ברצועת עזה.\nגולן מתנגד לתנועת BDS, ולדעתו יש לה גוונים אנטישמיים, וצריך \"להילחם בה עד חורמה\". בראיון משנת 2021 אמר כי הוא מתנגד לשימוש במילה \"כיבוש\" ביחס ליהודה ושומרון, משום ש\"בסופו של דבר כור מחצבתנו הוא שטחי יהודה ושומרון וירושלים\", אך הדגיש כי \"אנחנו חייבים להבין שלטובתנו – אסור לנו לשלוט על עם אחר ומבחינה בין-לאומית זה פשוט בלתי מקובל. לכן אנחנו חייבים להיפרד מהפלסטינים\". בראיונות אחרים אמר כי \"צה\"ל הוא צבא כיבוש\" וכי הוא \"מכיר את מציאות הכיבוש היטב\" בעקבות פיקודו על יהודה ושומרון, אך הבהיר שהוא מעדיף לא להשתמש במילה \"כיבוש\" לתיאור המצב בשטחים מפני שיש לה קונוטציה שלילית.\nבהקדמה לגיליון \"בין הקטבים\" שכתב הציג כי לדעתו: \"היחס בין ההשקעה בבט\"ש לבין הכשירות למלחמה ימשיך ללוות את צה\"ל כסוגיה חשובה ומהותית, בעיקר ביבשה. עם זאת עלינו לזכור כי משימתו העיקרית של הצבא היא לנצח מלחמות - זהו המבחן העליון. מדינת ישראל יכולה לשאת כישלונות בבט\"ש, גם אם אלה ודאי אינם רצויים. מדינת ישראל לא יכולה להרשות לעצמה כישלון במלחמה, ולכן צה\"ל חייב לשים לעצמו את משימת ההתכוננות כראשונה בחשיבות, גם אם מציאות הבט\"ש תוחמר ביחס למציאות הנוחה שבה אנו מצויים כיום.\"\nבדצמבר 2021 התייחס לטענה כי בתגובה לפיגוע הירי בחומש בו נרצח יהודה דימנטמן, מתנחלי חומש תקפו גבר מהכפר בורקה, גרמו נזק לבתים וחיללו קברים. גולן אמר כי: \"אותם אנשים שבאים להתיישב שם, פורעים בכפר בורקא, מנתצים מצבות, עושים פוגרום. במצבות אנחנו מתעללים? אלו לא אנשים, אלה תתי אדם, אנשים בזויים, קלקולו של העם היהודי\". השימוש בביטוי \"תתי אדם\" עורר ביקורת רבה, וגולן אמר שזו הייתה \"התבטאות לא מוצלחת\".\n\nעמוס הראל, אבי יששכרוף, המלחמה השביעית, תל אביב: ידיעות ספרים, 2004, מסת\"ב 9655117677\nעפר שלח ורביב דרוקר, בומרנג, ירושלים: כתר, 2005, מסת\"ב 965071376X\nעמוס הראל ואבי יששכרוף, קורי עכביש, תל אביב: ידיעות אחרונות, 2008, מסת\"ב 9654824310\nגיורא איילנד, לא נרדם בלילות, ידיעות ספרים, 2018\nמפרי עטו\n\"על הפיקוד\", הוצאת אמ\"צ-תוה\"ד, 2011\n\n אתר האינטרנט הרשמי של יאיר גולן\n\n יאיר גולן, באתר הכנסת \n יאיר גולן, ברשת החברתית פייסבוק\n יאיר גולן, ברשת החברתית אקס (טוויטר)\n יאיר גולן, ברשת החברתית אינסטגרם\n יאיר גולן, ברשת החברתית טיקטוק\nיאיר גולן, באתר כנסת פתוחה\n עמוס הראל, האלוף יאיר גולן - מפקד החזית המתעתעת מכולן, באתר הארץ, 4 בספטמבר 2013\n גילי כהן, יאיר גולן - קצין עצמאי, לעיתים בוטה, שמעולם לא חשש להביע דעתו, באתר הארץ, 5 במאי 2016\nשרה ליבוביץ-דר, תהליכים של שחיקה, מגזין ליברל, דצמבר 2020.\nראיונות:\n\nעפר שלח, \"אנחנו לא נהיה דרזדן\": ריאיון עם יאיר גולן, באתר nrg‏, 17 ביוני 2011\nיואב לימור, \"לא מומלץ להתעסק עם ישראל\", באתר ישראל היום, 25 במרץ 2013\nאמיר בוחבוט‏, אלוף פיקוד צפון: \"נסראללה שם את כל הקלפים על אסד\", באתר וואלה‏, 4 באוקטובר 2013\n אמיר אורן, סגן הרמטכ\"ל: גם ארגונים עוינים בסוריה מעדיפים שנטפל בפצועים על פתיחה באש, באתר הארץ, 18 בדצמבר 2015\nסגן הרמטכ\"ל היוצא בריאיון מיוחד לאתר צה\"ל: \"לא חשבתי שאני אומר דבר שנוי במחלוקת, טעיתי – אך לא חוזר בי\", אתר צה\"ל, 10 ביולי 2017\nיאיר גולן תוקף בראיון פרישה לוחמני: \"בנט מחליש את צה\"ל והמדינה\", באתר מעריב אונליין, 22 בנובמבר 2018 \nאילנה דיין, ‏סגן הרמטכ\"ל לשעבר: \"האיום על הרמה המוסרית שלנו גדול יותר מהאיום האיראני\", באתר ‏מאקו‏, 7 באפריל 2019\nאמנון לורד, \"צריך לעבור מנרטיב של חרדה לנרטיב של ביטחון עצמי וגאווה\", באתר ישראל היום, 6 ביוני 2019\n רוית הכט, יאיר גולן רוצה לייצר את השמאל החדש, ואל תגידו לו את המלה כיבוש, באתר הארץ, 24 בינואר 2020\n דוד בן בסט מראיין את יאיר גולן, \"הנבחרים\", באתר YouTube, ‏5 ביוני 2020\n דוד בן בסט מראיין את יאיר גולן, \"הנבחרים\", באתר YouTube, ‏11 בדצמבר 2020\nאייל לוי, ‏\"אני טיפוס מאוד לוחמני ואיש שמאל. ממתי שמאל הוא לא לוחמני?\", באתר מעריב אונליין, 12 בדצמבר 2020\nתומר מיכלזון, יאיר גולן: \"נאום התהליכים עוד יותר מדויק היום. לא הייתי משנה מילה, באתר \"המקום הכי חם בגיהנום\", 8 באפריל 2021\nאמיר אלון, ‏\"אם הייתי יודע - אולי לא הייתי נכנס לפוליטיקה\": חה\"כ יאיר גולן בריאיון, באתר ‏מאקו‏, 29 ביולי 2021\nשבע השנים הרעות, הסכת הבריקדה, 2 במאי 2023\n הילו גלזר, \"גנץ ולפיד הם המרכז הקיצוני\": יאיר גולן נערך להקים מפלגה חדשה. ראיון, באתר הארץ, 7 בדצמבר 2023\nמכּתביו:\n\nהכשרת הקצונה בצה\"ל, מערכות 336, יוני 1994, עמודים 32 - 39\nמקצועיות ואתיקה צבאית, מערכות 337, אוגוסט 1994, עמודים 2 - 9\nמרכיבי היכולת ללחימה בשטח בנוי - דוגמת חטיבת הנח\"ל, מערכות 384, יולי 2002, עמודים 96 - 97\nתא\"ל יאיר גולן, רס\"ן אריאל ויינר, ‏ניהול ידע מבצעי במרחב איו\"ש, מערכות 409–410, דצמבר 2006\nטבילת האש: הקרב ששינה את חיי אלוף יאיר גולן, באתר nrg‏, 27 בספטמבר 2009\nהפרחים לצד\"ל, במחנה, ‏ 21 במאי 2010, עמוד 22–23, כפי שהועלה באתר פרש\nהקדמה, בין הקטבים ‏15, מרץ 2018, עמ' 9–14\nלזכרם של אלעד, אוֺרי ונדב, באתר ynet, 18 באפריל 2018\nאז מה עושים עם עזה?, באתר מכון ירושלים לאסטרטגיה ולביטחון, 16 באפריל 2019\n  לפני שאתם שונאים, תקשיבו, בעיתון מקור ראשון, 5 בינואר 2020\nכישלון נתניהו במתן מענה לבעיית עזה מהדהד וחמור, באתר מעריב אונליין, 29 בפברואר 2020\n למה הימין הדתי מנהל נגדי מתקפה, באתר הארץ, 13 בדצמבר 2020\nיאיר גולן וגל פרל פינקל, על התמרון והאימונים לקראתו, מערכות 490, ‏ מאי 2021, עמודים 10–15\n יאיר גולן וצ'ק פרייליך, מאזן ההישגים נוטה לטובת חמאס, באתר הארץ, 24 במאי 2021",
    "pageid": 610039
  },
  {
    "title": "יאיר נתניהו",
    "extract": "יאיר נתניהו (נולד ב-26 ביולי 1991, ט\"ו באב ה'תשנ\"א) הוא בנם של בנימין ושרה נתניהו.",
    "pageid": 1507333
  },
  {
    "title": "יאסר ערפאת",
    "extract": "מוחמד יאסר עבד א-רחמן עבד א-ראוף ערפאת אל-קודווה אל-חוסייני (בערבית: محمد ياسر عبد الرحمن عبد الرؤوف عرفات القدوة الحسيني, נודע גם בכינוי אבו עמאר, أبو عمار; 24 באוגוסט 1929 (מצרים) – 11 בנובמבר 2004 (צרפת)) היה יושב ראש הארגון לשחרור פלסטין (אש\"ף), נשיא הרשות הפלסטינית וממנהיגי הפלסטינים, שהנהיג מדיניות של מלחמה בישראל באמצעות פיגועי טרור פלסטיני ולוחמת גרילה שבהם נרצחו מאות ישראלים. בשנת 1993 חתם על הסכמי אוסלו עם יצחק רבין, מעשה שבגינו הוענק לו פרס נובל לשלום.",
    "pageid": 880
  },
  {
    "title": "יואב גלנט",
    "extract": "יואב גָּלַנְט (נולד ב-8 בנובמבר 1958, כ\"ה בחשוון ה'תשי\"ט) הוא פוליטיקאי ישראלי, המכהן כשר הביטחון של מדינת ישראל וכחבר הכנסת מטעם מפלגת הליכוד. סיים את שירותו בצה\"ל בדרגת אלוף, ושימש בין היתר כמפקד פיקוד הדרום, מפקד אוגדת עזה ומפקד שייטת 13.",
    "pageid": 205986
  },
  {
    "title": "יחידה 81",
    "extract": "יחידה 81 (קרי: שמונה אחת) או היחידה הטכנולוגית של מערך המבצעים המיוחדים היא יחידה במערך המבצעים המיוחדים תחת אגף המודיעין של צה\"ל העוסקת במתן פתרונות טכנולוגיים לצרכים מבצעיים של אגף המודיעין.\nהיחידה מורכבת בעיקרה מאנשי צבא, אולם משרתים בה גם אזרחים, ובהם בעלי תואר דוקטור לתחומים ייחודיים בפיזיקה ובהנדסה. בראשה עומד קצין בדרגת אלוף-משנה.",
    "pageid": 1293779
  },
  {
    "title": "יחידת מגלן",
    "extract": "יחידת מַגְלָן (יחידה 212‏‏) היא יחידת קומנדו בצה\"ל, המתמחה בהשמדת מטרות איכות בעומק שדה הקרב וביצירת מודיעין צבאי באמצעות אמצעי לחימה מיוחדים. היחידה הוקמה בינואר 1986 תחת פיקוד עוצבת קלע דוד, לאחר כשלוש שנים עברה לעוצבת האש (אוגדה 98), והייתה כפופה לה עד דצמבר 2015. ב־27 בדצמבר 2015 הוכפפה לחטיבת עוז (עוצבה 89). היחידה נקראת על שם העוף מגלן, שניתן לראותו גם בסיכת היחידה.",
    "pageid": 155601
  },
  {
    "title": "יריב לוין",
    "extract": "יריב גדעון לוין (נולד ב-22 ביוני 1969, ז' בתמוז ה'תשכ\"ט) הוא שר המשפטים, סגן ראש הממשלה וחבר הכנסת מטעם סיעת הליכוד. בעבר שימש כשר התיירות, שר לביטחון פנים, יו\"ר הכנסת, יו\"ר הקואליציה, יו\"ר ועדת החוץ והביטחון ויו\"ר ועדת הכנסת. עורך דין במקצועו.",
    "pageid": 636609
  },
  {
    "title": "ישו",
    "extract": "יֵשׁוּ או יֵשׁוּעַ (גם ישו מנצרת; ישוע בן יוסף, או כפי הגרסה הארמית: ישוע בר יוסף; ביוונית: Ἰησοῦς, ובלטינית: Iesus; לפי המשוער סביב 4 לפנה\"ס – סביב 30 או 33 לספירה) היה מטיף ומנהיג דתי יהודי בן המאה הראשונה לספירה. הוא הדמות המרכזית בנצרות, הדת הגדולה בעולם, שבה הוא נחשב למשיח ולבן האלוהים.\nלפי האמונה הנוצרית והמסופר בברית החדשה, ישו היה יהודי ונצר לבית דוד שנולד בבית לחם לאמו מרים כשהיא בתולה, תוך שהתעברה באורח נסי מרוח הקודש. בימי חייו סבב בין תושבי הגליל ויהודה, נטבל על ידי יוחנן המטביל, עמד בפיתויי השטן, גייס את שנים-עשר השליחים כתלמידיו וחולל נסים. ישו הפיץ את בשורתו, הכריז על מעמדו כבן האלוהים והודיע שבא להביא את הגאולה הסופית ומלכות השמים. לאחר בואו לירושלים סעד עם השליחים בפעם האחרונה, ואז נבגד על ידי יהודה איש קריות ונמסר לרשויות. ישו נשפט על ידי הכהן הגדול והוסגר לידי המושל הרומאי פונטיוס פילאטוס, שבלחץ ההמון הורה להוציאו להורג בצליבה. בעינויים שסבל רואה הנצרות קורבן שבא לכפר על המין האנושי כולו ולהושיעו מחטאיו, בתנאי שיקבל את היות ישו אלוהי וגואל. על פי הברית החדשה, ביום השלישי לאחר מותו קם ישו לתחייה, התגלה לתלמידיו, ולאחר שסבב על הארץ זמן מה עלה השמימה בגופו כדי לשבת לימין האל. הוא אמור לשוב באחרית הימים ולשפוט את החיים והמתים.\nטבעו, מהותו ומסריו של ישו הם נושא יסוד בתאולוגיה הנוצרית וליבתה של הנצרות. התפישה המסורתית ברוב המוחלט של הכנסיות השונות, היא שישו הוא ההתגלמות הגשמית של האל הבן, אחד ממרכיבי השילוש הקדוש, שהתקיים עם אלוהים האב ורוח הקודש מטרם הבריאה והתגלגל בבשר כדי למלא את שליחותו; לצד טבעו האלוהי לגמרי היה גם אנושי לגמרי, והדבר אפשר לו לגשר על הפער בין בני-האדם לאלוהים ולקרב אותם לבורא. הקביעה ששני טבעים אלה התקיימו כאחד היא עיקר אמונה עליון עבור רוב הכנסיות מאז ועידת כלקדון ב-451, אם כי יש כנסיות הטוענות שהיה לישו רק טבע אחד מושלם. ישנו גם מיעוט קטן הדוחה את רעיון השילוש. מלבד יסודות אלו, פרשנות מסריו, היחס בין האלוהי לאנושי באישיותו ושאלות אחרות היוו תמיד מוקד למחלוקות עזות ולפילוגים הרבים בתוך הנצרות. למרות זאת, זרמיה כולם רואים בו את מושיע האנושות, וחייו ותורתו מצוינים בחגיהם ובמסורתם ונלמדים על ידם. הטקס המרכזי \"סעודת האדון\" מוקדש לאכילת יין ולחם ההופכים באופן נסי לדמו ובשרו או לפחות מסמלים אותם. גם לאחר תהליך החילון במאות האחרונות, בעולם הנוצרי עדיין נתפש ישו כמורה מוסרי וכדמות מופת, על אף היחלשות או דחיית האמונה ביסודות העל-טבעיים שבדת. הוא דמות חשובה ביותר בתרבות המערבית ובתרבות העולם בכלל.\nחז\"ל תפסו את ישו כאדם שלילי ושנוא, ולעומת זאת בקרב המוסלמים והדרוזים הוא נערץ ומקובל בתור עיסא, אחד מנביאי האסלאם והדת הדרוזית. מציאותו ומעשיו של ישו ההיסטורי, מחוץ למסגרת האמונה הדתית, שנויים במחלוקת קשה בעולם האקדמי. רוב החוקרים מניחים כי יהודי בשם ישו אכן התקיים בפועל והפיץ בשורה רוחנית, אך דוחים כליל את עיקר המדווח אודותיו בכתבי הקודש הנוצריים ובמסורת הכנסייה, שמקובל כיום שנתחברו זמן רב לאחר מותו, אם בכלל היה. כך, לדוגמה, מעריכים כי בדורות הראשונים לא נתפש ישו על ידי כל מאמיניו כאלוהי, וחלקם ראו אותו כמשיח וכנביא בלבד.",
    "pageid": 599455
  },
  {
    "title": "מבצע שומר השגשוג",
    "extract": "מבצע שומר השגשוג (באנגלית: Operation Prosperity Guardian) הוא קואליציה צבאית המשלבת את כוחות חיל הים מ-20 מדינות בהובלת ארצות הברית, שהוקמה בדצמבר 2023, במהלך מלחמת חרבות ברזל, במטרה לאבטח ספינות מסחריות הנעות בנתיב השיט בים האדום ובמפרץ עדן מפני ניסיונות תקיפה של החות'ים במסגרת מעורבותם במלחמה.\nעל הקמת הקואליציה הודיע מזכיר ההגנה של ארצות הברית, לויד אוסטין, בביקורו בישראל ב-18 בדצמבר 2023.\n\n ערך מורחב – מעורבות החות'ים במלחמת חרבות ברזל\nהמורדים החות'ים הם ארגון טרור אסלאמי שהשתלטו על צפון-מערב תימן (וחלק גדול מקו החוף של ים סוף הכולל נמלים חשובים) במהלך מלחמת האזרחים שהחלה בשנת 2015. החל משנת 2023 הארגון ממומן ומחומש על ידי איראן, והוא משמש לה פרוקסי במלחמותיה באזור. נגדם ניצבת ממשלת תימן הממלכתית, הנתמכת על ידי קואליציה בהנהגת ערב הסעודית, וחברות בה קטר, איחוד האמירויות הערביות ומדינות נוספות.\nב-14 בנובמבר 2023, במסגרת התנגדותם לפעולות ישראל בעזה איימו כי בכוונתם לפגוע ולמנוע את כניסתן של ספינות תובלה ישראליות ולא ישראליות לים סוף. הם הכריזו על הטלת מצור ימי על חופי אילת והחלו לתקוף אוניות סוחר בבאב אל-מנדב, שלטענתם היו בבעלות ישראלית או מיועדות לעגון בישראל, אך במציאות הספינות שהותקפו היו אוניות משא בין-לאומיות. בפועל, גם ספינות שלא קשורות לישראל הותקפו, ונכון לאמצע דצמבר 2023, יותר מ-20 ספינות דיווחו על תקריות מסוג זה. לפי דיווח ב\"וול סטריט ג'ורנל\", אוניית ביון איראנית שפועלת בים האדום מאתרת ספינות עבור החות'ים ומספקת שירותי מכ\"ם כדי להכווין טילים וכטב\"מים עליהן. ארצות הברית ביקשה מישראל שלא לתקוף אותה בעצמה כדי למנוע מלחמה אזורית כוללת.\nריבוי התקריות גרם לכך שחברות ספנות מרכזיות הודיעו שלא יעברו דרך ים סוף, והפנו את האוניות להפלגה דרך כף התקווה הטובה בדרום אפריקה, דבר שהאריך את משך ההפלגה בשבועיים, ייקר משמעותית את עלות ההפלגה, ופגע בכלכלת מצרים. בין החברות שהודיעו על כך שיימנעו משיט בים האדום נמנים מארסק ותאגיד הנפט BP. גם מחיר הביטוח לאוניות שעוברות בים סוף עלה בחדות מתחילת ההתקפות.\n\nלפי ההודעה הראשונית של ארצות הברית, יטלו חלק בקואליציה: בחריין, בריטניה, קנדה, צרפת, איטליה, הולנד, נורווגיה, דנמרק, סיישל, ספרד וארצות הברית. ארצות הברית מסרה שהכוח ייבנה על בסיס \"כוח 153\" שהוצב ב-2022 בים סוף למלחמה נגד פיראטים. ב-23 בדצמבר פורסם כי צרפת, ספרד ואיטליה פרשו מהקואליציה שארצות הברית גיבשה אל מול החות'ים. הולנד, נורווגיה ודנמרק מסרבות לשלוח את ספינות המלחמה שלהן לאזור ומסתפקות בלשלוח מס' קצינים למרכז הפיקוד האמריקאי בבחריין.\n\nספרד: ספרד הודיעה שלא הסכימה להשתתף במבצע, בניגוד להודעתו של אוסטין, והיא אף הטילה וטו על החלטה של האיחוד האירופי להצטרף למבצע.\nישראל: ישראל התבקשה על-ידי ארצות הברית שלא לתקוף את החות'ים כדי למנוע את התרחבות העימות לאזורים נוספים. גורם רשמי ישראלי אמר שישראל לא תשתתף בקואליציה נגד החות'ים, אך תתמוך מן הצד. אך לאחר כ-7 חודשים, ישראל פתחה במתקפה האווירית על תימן (עקב מתקפת הכטב\"ם על תל אביב ושיגורים בלתי פוסקים לעבר אילת והערבה במשך 9 חודשים).\nבריטניה: ב-19 בדצמבר הודיע משרד הביטחון של בריטניה שמשחתת הצי המלכותי אה\"מ דיימונד (D34) תצטרף לכוח המשימה הימי.\nארצות הברית: ב-21 בדצמבר הודיע הפנטגון כי המשחתת USS Laboon (DDG 58) הנמנית עם סדרת ארלי ברק עוברת את תעלת סואץ ונכנסת לתחום אחריותו של הצי החמישי של ארצות הברית כדי לסייע בהבטחת הביטחון הימי והיציבות באזור המזרח התיכון. בהמשך הודיע הפנטגון כי בכוח יהיו גם USS Mason (DDG-87), USS Philippine Sea (CG-58), נושאת המטוסים אייזנהאור וכוח התקיפה שלה.\nצרפת: בהמשך הודיעה צרפת שהפריגטות שלה בים האדום וחיל המצב שלה בג'יבוטי המונה 1,500 חיילים ימשיכו לפעול תחת פיקוד צרפת.\nאיטליה: איטליה הודיעה שהיא שולחת פריגטה לים האדום כדי להגן על האינטרסים שלה, לפי בקשות מבעלי אוניות.\nארצות הברית לא הצליחה לצרף לקואליציה את המדינות הערביות מצרים, סעודיה, איחוד האמירויות וקטר, למרות בקשותיו של בלינקן, היות שהן לא רצו להצטייר כמצדדות בישראל.\n\nהחות'ים נתמכים, ממומנים, מאומנים ומחומשים כחלק מציר ההתנגדות על ידי איראן, שמספקת להם טילים מסוגים שונים - בהם טילים בליסטיים, טילי שיוט וטילים נגד ספינות - וכן כלי טיס בלתי מאוישים כולל כטב\"מים מתאבדים.\nאת עיקר התקיפות מבצעים המורדים החות'ים כאשר עליהם מפקחים פעילי חזבאללה המקבלים פקודות מאיראן. איראן מכווינה את ההתקפות באמצעות משמרות המהפכה האסלאמית והציבה פעילים ויועצים צבאיים בתימן. בביצוע התקיפות מסייעים לחות'ים חזבאללה ופעילי מיליציות פרו-איראניות, בין השאר מעיראק.\n\nבעקבות הקמת הכוח הבין-לאומי חזרה חברת הספנות הדנית מארסק להעביר את אוניותיה בים האדום, ואוניות אמריקאיות ליוו את אוניות המכולה של החברה. דנמרק החברה בקואליציית ההגנה שלחה אוניית מלחמה לים סוף.\nב-31 בדצמבר 2023 הותקפה ספינה של מארסק בידי 4 סירות תקיפה חות'יות, הספינה הזעיקה עזרה וארצות הברית הזניקה מסוקי קרב שהטביעו 3 מתוך 4 הסירות החות'יות. בתקיפה נהרגו 10 חיילים חות'ים.\nבאותו היום דיווח פיקוד המרכז האמריקאי כי המשחתת USS Gravely יירטה בהצלחה שני טילים בליסטים ששיגרו החות'ים לעבר ספינת סוחר.\nבלילה שבין 9 בינואר ל-10 בינואר 2024 תקפו החות'ים ספינה אמריקאית ב-21 טילים וכלי טיס בלתי מאוישים.\nנכון ל-21 בינואר 2024 נהרגו בתקיפות הקואליציה כ-64 חות'ים, 3 אנשי משמרות המהפכה האסלאמית, 6 מחבלי חזבאללה ושני פעילים במיליציות עיראקיות פרו-איראניות.\n\n ערך מורחב – המתקפה האווירית בתימן (2024)\nב-12 בינואר בלילה שבין חמישי לשישי פתחו צבאות ארצות הברית ובריטניה במהלך צבאי התקפי נגד החות'ים בתקיפה של עשרות מטרות בבירה צנעא, כולל שדה התעופה, וכן בחודיידה ובערים נוספות.\nבימים שלאחר כן ביצעו כוחות הקואליציה תקיפות נוספות נגד החות'ים בתימן. בתקיפות הושמדו מתקני מכ\"ם וטילים נגד ספינות שהיו מוכנים לשיגור.\n\n ערך מורחב – מבצע קשת פוסידון\nב-22 בינואר, פתחו צבאות ארצות הברית ובריטניה במתקפה משולבת מהאוויר ומהים במספר מחוזות בתימן, בעיקר בבירה צנעא ואל-חודיידה. התקיפה בוצעה באמצעות שיגור טילי טומהוק לעבר מחסני נשק ומשגרים של החות'ים. תקיפה זו נחשבת לתקיפה העוצמתית ביותר מתחילת המבצע.\n\n ערך מורחב – מבצע יד ארוכהב-20 ביולי פתח צה\"ל במתקפה על מחוז חודיידה שבתימן (שבשליטת החות'ים), במתקפה שוגרו למעלה מ-22 טילים מהאוויר על מאגרי הנפט, החשמל והדלק שבנמל חודיידה, האש במתקנים המשיכה לבעור גם בימים שאחרי התקיפה. ע\"פ הערכות, נמל חודיידה יושבת (עקב המתקפה) למשך שנה לפחות.\n\nבים סוף ובמפרץ עדן נמצאות מספר התארגנויות הגנה נוספות, ובהן:\nארגון הכוחות הימיים המשולבים (Combined Maritime Forces), המיועד להגן מפני פיראטים וטרור, פועל מ-2002 תחת צי ארצות הברית, וחברות בו 39 מדינות.\nמבצע אטלנטה (Operation Atalanta) של האיחוד האירופי פועל להגנה מפני פיראטים. מטה הארגון הוא בספרד.\n\nארצות הברית במלחמת חרבות ברזל\nשוד ימי לחופי סומליה\n\nהצהרת מזכיר ההגנה האמריקאי לויד ג'. אוסטין על הבטחת חופש הניווט בים האדום, באתר משרד ההגנה של ארצות הברית\nנטע בר, איראן: \"יש לנו עליונות מוחלטת בים האדום\", באתר ישראל היום, 14 בדצמבר 2023",
    "pageid": 2286305
  },
  {
    "title": "מגפת הקורונה",
    "extract": "מגפת הקורונה הייתה מגפה עולמית של מחלת נגיף הקורונה. במגפה נדבקו תוך פחות משנתיים יותר מ-40% מאוכלוסיית העולם: 3.39 מיליארד בני אדם עד חודש נובמבר 2021, מתוכם רק כ-690 מיליון מאומתים.\nבמהלך המגפה מתו ממנה לפחות 6.9 מיליון בני אדם, אם כי על פי ההערכות מספר הנדבקים והמתים בפועל, היה הרבה יותר גבוה. מקורו המדויק של הנגיף, מזן SARS-CoV-2, אינו ידוע. על פי ההערכה הראשונית, הוא עבר מבעלי חיים נגועים לאדם, ולפי הערכה אחרת, הוא דלף ממעבדה בסין. ההתפרצות הראשונה החלה בווהאן שבמחוז חוביי שבסין, ב-17 בנובמבר 2019. באמצע פברואר 2020 החלה מגפת הקורונה להתפשט במהירות בכל רחבי העולם. לפי הערכת ארגון הבריאות העולמי, בין ינואר 2020 לסוף 2021, מתו בין 13.3 מיליון ל-16.6 מיליון אנשים ממחלת הקורונה ישירות או כתוצאה מהשפעת המגפה על תפקוד מערכות בריאות.\nהתפשטות המגפה והמחלה בעולם עוררה בהלה, מלוּוה במשבר כלכלי משמעותי ובנפילה חדה של הבורסות בעולם בחודש מרץ 2020. בנוסף, קרסו מחירי הנפט ברחבי העולם לרמות שפל שלא נראו בעבר. זמן קצר לאחר מכן התאוששו הבורסות והנפט ברחבי העולם וחזרו למחירים ששררו טרם המגפה ואף גבוה מכך.\nמדינות העולם הגיבו למגפה באמצעות הנחיות לשמור על ריחוק חברתי, הטלת מגבלות על תנועה והתקהלויות, הטלת סגרים ועוצרים, ביטול אירועים וסגירת כלל המוסדות הלא חיוניים. כמו כן נעשו מאמצים ממוקדים לאתר חולים ונשאים ולבודדם, למגן את צוותי הרפואה, ולהגדיל באופן מהיר את קיבולת בתי החולים, כולל בניית מסגרות אשפוז מיוחדות לחולי קורונה. במהלך המגפה היה פרק זמן שבו שליש מהאנושות – כ-2.6 מיליארד בני אדם – נדרשו להישאר בבתים בתנאי סגר.\nבספטמבר 2020 ובמהלך שנת 2021 התגלו עשרות מוטציות בנגיף הקורונה שהשפיעו על התפרצויות חדשות של המחלה ברחבי העולם. בסוף שנת 2020 החל מתן חיסון המוני נגד הנגיף לאוכלוסיית העולם.\nב-5 במאי 2023 הודיע ארגון הבריאות העולמי כי מגפת הקורונה כבר אינה מצב חירום עולמי, בשל ירידת שיעור התמותה העולמי מהמחלה לכ-3,500 בני אדם בשבוע בחודש הקודם.\nמגפה קודמת בסדר גודל דומה, הייתה מגפת השפעת הספרדית שפרצה ב-1918 לקראת סוף מלחמת העולם הראשונה, ונמשכה עד בערך תחילת 1921.",
    "pageid": 1790961
  },
  {
    "title": "מוחמד",
    "extract": "מוחמד בן עבדאללה בן עבד אל-מוטלב, הידוע כמֻחַמַּד (בערבית: مُحَمَّد, ‏‏?‏, 570 בערך – 8 ביוני 632) היה מנהיג חברתי, דתי ופוליטי ערבי שייסד את דת האסלאם. נחשב במסורת המוסלמית לאחרון ולחשוב ביותר מבין הנביאים; תורתו ומנהגיו משמשים יחד עם הקוראן לבסיס האמונה האסלאמית.\nמוחמד נולד בסביבות שנת 570 בעיר מכה שבחצי האי ערב (כיום בערב הסעודית) לעבדאללה בן עבד אל-מטלב ולאשתו אמינה בנת והב. אביו מת כמה חודשים לפני לידתו, ואמו מתה כשהיה בן שש. מוחמד היתום חונך על ידי סבו, עבד אל-מוטלב אבן האשם ודודו אבו טאלב. מוחמד נהג להתבודד במערה בהר ג'בל א-נור ולהתפלל במשך ימים רצופים. בשנת 610, כשהיה בן 40, מוחמד סיפר שעבר התגלות מהמלאך גבריאל, לפיה דרך החיים הראויה היא התמסרות לאל היחיד. מוחמד החל להפיץ את משנתו במכה, אך הוא ומאמיניו נרדפו בשל אמונתם ונאלצו להגר בשנת 622 לעיר ית'רה, שנודעה לימים בשם אל-מדינה. בדצמבר 629 מוחמד אסף צבא של 10,000 מאמינים, יצא בראשו למכה וכבש אותה. בשנת 632 מוחמד חלה ומת. בשעת מותו רוב תושבי חצי האי ערב כבר המירו את דתם לתורתו של מוחמד – האסלאם.\n\n",
    "pageid": 416182
  },
  {
    "title": "מזל סרטן",
    "extract": "מזל סרטן הוא אחד משנים עשר המזלות שבגלגל המזלות. באסטרולוגיה המערבית, \"בן מזל סרטן\" הוא מי שנולד בין 21 ביוני ל-22 ביולי (לערך). במסורת היהודית מתייחס מזל סרטן לחודש תמוז. בלוח השנה במגילות קומראן משויך מזל סרטן לחודש סיוון. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל סרטן האסטרולוגי. כיום, אין חפיפה בין קונסטלציית הסרטן לבין אזור השמיים של מזל סרטן בגלל נקיפת ציר כדור הארץ.",
    "pageid": 176001
  },
  {
    "title": "מלחמת המפרץ",
    "extract": "מלחמת המפרץ, הידועה גם כמלחמת המפרץ הראשונה, כמבצע סופה במדבר היא מלחמה שהתנהלה מ-2 באוגוסט 1990 ועד 28 בפברואר 1991 (מבצע \"סופה במדבר\" עצמו החל ב-17 בינואר 1991), ובמהלכה הוקמה, באישור האומות המאוחדות, קואליציה בראשות ארצות הברית בת 34 מדינות, שמטרתה הייתה שחרור כווית הכבושה.\nלאחר הפלישה העיראקית לכווית וכיבוש המדינה, החלה מועצת הביטחון של האומות המאוחדות בנקיטת סנקציות כלפי עיראק והציבה בפניה אולטימטום - נסיגה תוך ארבעה חודשים מכווית, או שקואליציה רחבה תנקוט בפעולה צבאית לשחרור כווית. משפג האולטימטום, פתחה קואליציה בת 34 מדינות, בראשות ארצות הברית, במבצע סופה במדבר שהחל במתקפה אווירית רחבת היקף, ולאחר מכן גם במהלך קרקעי בן 100 שעות במהלכו שוחררה כווית. במהלך הלחימה תקפה עיראק בטילים את ערב הסעודית ואת ישראל.",
    "pageid": 332821
  },
  {
    "title": "מקדש ארטמיס באפסוס",
    "extract": "מקדש אָרְטֵמִיס בְּאֵפֶסוֹס (ביוונית עתיקה: Ἀρτεμίσιον, ארטמיסיון), אחד משבעת פלאי תבל, הוא מקדש לכבוד ארטמיס, אלת הירח והציד היוונית, אשר נבנה באפסוס באסיה הקטנה (כיום כ-50 ק\"מ דרומית לאיזמיר שבטורקיה). בניית המקדש החלה תחת קרויסוס מלך לידיה, נמשכה כ-120 שנה והושלמה ברובה בשנת 550 לפנה\"ס. היום כמעט ולא נותרו שרידים מהמקדש ובמקומו עומדת העיר סלג'וק (אנ).\nהמקדש תואר לראשונה על ידי אנטיפטרוס מצידון, שמזכיר בשירו משנת 140 לפנה\"ס את שבעת פלאי תבל: \n\n\"ראיתי את פסלו המוזהב של זאוס, הגנים התלויים מבבל, את קולוסוס השמש, הנמל רחב-הידיים למרגלות הפירמידות הגבוהות, קברו העצום של מאוזולוס. אבל כאשר ראיתי את ביתה של ארטמיס, שמגרד את העננים כל שאר הפלאים איבדו מיופיים, ואמרתי מלבד האולימפוס השמש מעולם לא ראתה דבר כל כך יפה.\"\n\nבמיתולוגיה היוונית, ארטמיס, אלת הציד, היא אחותו התאומה של אפולו, שהחליפה את סלנה כאלת הירח. באפסוס פולחן האלה שקישרו היוונים עם ארטמיס נקשר לדמות מעץ עם תכשיטים, אשר  מקורה עוד לפני תקופת יוון העתיקה. מאז התקפותיהם של תאולוגים כגון הירונימוס נגד הדתות הפגניות, נחשבו התבליטים על-פני הפסלון לביצים או שדיים מרובים, המסמלים את פוריות האלה, אך ההיסטוריון המודרני רוברט פליישר שיער כי מדובר בקישוטים. לפי הפרשנות המודרנית, מדובר בייצוג אייקוני של תכשיטים דמויי-דלעת עשויים ענבר, אשר ככל הנראה הופיעו לקראת התקופה הגאומטרית. רגלי הפסלון וגופו מוקפים בעמוד מקושט, אשר ממנו בוקעות הרגליים, סגנון אופייני יותר לאמנות מצרים העתיקה והמזרח הקרוב הקדום. על ראשה של האלה, כפי שהופיעה על המטבעות של אפסוס, היה כתר מוראלי (דמוי חומה), אחד מסימני ההיכר של קיבלי, האלה האם הפריגית, והיא נשענה על מטה מנחשים שזורים או נחשי אורובורוס. בדומה לקיבלי, קדשות ובתולות צעירות שירתו את האלה. כתובת הקדשה מסביבות המאה השלישית לפנה\"ס מקשרת את האלה עם האי כרתים ומכנה אותה \"הגבירה של אפסוס מכרתים, נושאת האור\".\nמסורת הסינקרטיזם היוונית התאימה את כלל האלים הזרים לפנתאון האולימפי, וברור כי במקרה של אפסוס, ההקשר שעשו המתיישבים האיונים בין \"הגבירה של אפסוס\" לבין ארטמיס הוא מקרי ביותר.\n\nהאתר הקדוש באפסוס קדום בהרבה מהמקדש שעמד בו. פאוסניאס, תייר וגאוגרף יווני מהמאה השנייה לספירה, טען כי האתר קדם להתיישבות האיונית בשנים רבות, והוא קדום אף יותר מהמקדש של אפולו בדידימה, אשר היה האורקל השני בחשיבותו בעולם היווני. \nהחפירות באתר מתחילת המאה ה-20 ומשנות ה-80 אימתו את דבריו של פאוסניאס. הבורות שנחפרו במקום הראו כי האתר היה בשימוש כבר בתקופת הברונזה ובמקום נמצאו כלי חרס שמקורם עד אמצע התקופה הגאומטרית. ככל הנראה, במחצית השנייה של המאה השמינית לפנה\"ס הוקם באתר מקדש פריפטרלי (מוקף עמודים מכל צידיו) עם רצפת חרס. זהו המקדש הפריפטרלי הקדום באסיה הקטנה וייתכן כי מדובר במקדש היווני הראשון שהיה מוקף בעמודים.\nבמאה ה-7 לפנה\"ס נהרס המקדש בשיטפון, ורצפת החרס של המקדש התכסתה ביותר מחצי מטר של חול ושרידי אוניות. מתחת לשכבה זו נקבר, ליד החומה הצפונית של המקדש, מצבור שרידים שכלל בין היתר טיפות אליפטיות עשויות ענבר, שקישטו את פסל הגבירה של אפסוס שהיה עשוי עץ; הפסל עצמו נהרס כנראה במהלך השיטפון. על אף שבמהלך ארבע מאות השנים שבין המאה השמינית למאה הרביעית לפני הספירה עלה גובה האתר ביותר מארבעה מטרים, הוא שמר על מעמדו כאתר קדוש. \nהמקדש החדש נבנה הפעם משיש והוקף שורת עמודים כפולה, כדי לאפשר תהלוכה טקסית רחבה מסביב לנאוס. הוא תוכנן ונבנה סביב השנה 550 לפנה\"ס על ידי כרסיפרון, אדריכל מכרתים, ובנו מטגנס. על הקמת המקדש שילם קרויסוס, מלך לידיה העשיר. \nהמקדש המפואר הפך לאתר תיירות שבו ביקרו מלכים, סוחרים ומטיילים, שהביאו איתם סחורה ותכשיטים כמנחות לארטמיס. המקדש גם הפך למקום מחסה המקובל על כולם, ובמיתולוגיה היוונית נזכר כמקום מחסה של האמזונות מהרקולס ודיוניסוס.\n\nהמקדש של ארטמיס באפסוס נהרס ב-21 ביולי 356 לפנה\"ס על ידי הצעיר הרוסטראטוס, שעל-פי האגדה הצית את המקדש כדי לזכות בתהילה בכל מחיר. תושבי אפסוס הכריזו כי שמו של הרוסטראטוס לא יירשם לעולם, אך סטרבון הזכיר את השם בכתביו, ומשם אנו מכירים אותו.\nבלילה של אותו היום, נולד אלכסנדר מוקדון. פלוטרכוס אמר כי ארטמיס הייתה עסוקה מדי בלידתו מכדי להציל את המקדש הבוער שלה. מאוחר יותר הציע אלכסנדר לשלם תמורת בנייתו המקדש מחדש, אך תושבי אפסוס סירבו. שחזור המקדש אירע רק לאחר מותו של אלכסנדר בשנת 323 לפנה\"ס.\nשחזור זה נהרס בעת פשיטה גותית בשנת 262 לספירה, בתקופת שלטונו של הקיסר גליאנוס. תושבי אפסוס בנו את המקדש מחדש, אך הוא איבד מחשיבותו עם המרת דתם של רוב תושבי אפסוס לנצרות. תהליך זה נמשך במהלך המאה ה-4 לספירה ובשנת 391 הכריז תאודוסיוס הראשון על סגירת כלל המקדשים. המקדש נהרס בשנת 401 על ידי המון זועם בהנהגת יוחנן כריסוסטומוס, ואבני המקדש שימשו לבניית בניינים אחרים, כגון כנסיית איה סופיה באיסטנבול.\n\nמשלחת של המוזיאון הבריטי בראשות האדריכל ג'ון טרטל ווד  גילתה את המקדש בשנת 1869, לאחר מסע חיפושים של שש שנים. החפירות במקום נמשכו עד שנת 1879, והתחדשו על ידי דייוויד ג'ורג' הוגארת בשנים 1904–1906. שברי פסלים משרידי המקדש ששוחזר במאה הרביעית וכן משרידי המקדש הקדום נאספו והוצגו ב\"חדר אפסוס\" במוזיאון הבריטי; חלקם מוצגים שם עד היום.\n\nרוב תיאורי המקדש מצויים בכתבי פליניוס הזקן. על-פי כתביו, אורכו של המקדש היה 115 מטר ורוחבו 55 מטר, כך ששטחו היה גדול פי שלושה משטח הפרתנון, וכמעט כולו היה עשוי שיש. הנאוס של המקדש (ההיכל הפנימי המרכזי) היה מוקף ב-127 עמודים איוניים בגובה 18 מטר.\nהמקדש היה מקושט בציורים, בעמודים מצופים זהב וכסף ובפסלים נהדרים שיצרו טובי הפסלים של אותה תקופה, ביניהם פידיאס, פוליקליטוס, קרסילאס ופראדמון. בין הפסלים היו לא מעט דמויות של אמזונות, שייסדו את אפסוס, על-פי האגדה. פליניוס כותב כי סקופאס, פַּסָּל יווני שפיסל חלק מהתבליטים במאוזוליאום בהליקרנסוס, עבד גם על התבליטים שקישטו את עמודי המקדש. ליד המזבח עמד פסל הפולחן של המקדש העשוי הובנה, פרי ידו של הפַּסָּל אנדויוס (Endoios).\n\nהעמוד של המקדש של ארטמיס, באתר המוזיאון הבריטי (באנגלית)\nהעמוד של המקדש של ארטמיס, באתר המוזיאון \"The Museum of Unnatural Mysteries\" (באנגלית)\nפלורנס מארי בנט, הפולחן הדתי המקושר לאמזונות, 1912: פרק 3 - הפולחן של ארטמיס באפסוס (באנגלית)\nמקדש ארטמיס באפסוס, באתר אנציקלופדיה בריטניקה (באנגלית)\nמקדש ארטמיס באפסוס, באתר אנציקלופדיית ההיסטוריה העולמית (באנגלית)",
    "pageid": 51447
  },
  {
    "title": "מרים אדלסון",
    "extract": "מרים אדלסון (לבית פרבשטיין; בעבר אוקסהורן; נולדה ב-10 באוקטובר 1945) היא מיליארדרית יהודיה אמריקאית-ישראלית, פילנתרופית, רופאה פנימית, ומומחית בתחום התמכרות לסמים.\nב-1991 נישאה לאיל ההון האמריקאי שלדון אדלסון, ויחד תרמו כספים רבים לפעילויות חינוכיות דוגמת פרויקט תגלית, הקמת הפקולטה לרפואה באוניברסיטת אריאל, קמפוס חינוכי יהודי בלאס וגאס, וכן לפעילויות פוליטיות שמרניות, כולל עם המפלגה הרפובליקנית בארצות הברית.\nלאחר מות בעלה ב-2021, הפכה אדלסון לאדם העשיר בישראל, עם הון מוערך של כ-31.6 מיליארד דולר על פי מגזין פורבס. אדלסון היא המוציאה לאור ובעליו של העיתון \"ישראל היום\".\nהחל מדצמבר 2023, היא הבעלים של קבוצת ה-NBA \"דאלאס מאבריקס\".",
    "pageid": 1618605
  },
  {
    "title": "מרלה מייפלס",
    "extract": "מרלה אן מייפלס (באנגלית: Marla Ann Maples; נולדה ב-27 באוקטובר 1963) היא שחקנית ומנחת טלוויזיה אמריקאית. ידועה בעיקר בשל נישואיה לשעבר לדונלד טראמפ, נשיא ארצות הברית ה-45. יש להם בת אחת משותפת.",
    "pageid": 1000263
  },
  {
    "title": "ניר דבורי",
    "extract": "ניר דבורי (נולד ב-30 בינואר 1972) הוא עיתונאי ישראלי, המשמש ראש הדסק לענייני צבא וביטחון של חברת החדשות.",
    "pageid": 1066429
  },
  {
    "title": "סוג דם",
    "extract": "סוג דם הוא תכונה גנטית של דם הנקבעת בהתאם לסמנים הסוכריים (קבוצה גדולה של אנטיגנים) הנמצאים על פני כדוריות הדם האדומות. התכונה מועברת בתורשה מדור לדור.\nעירויים בין סוגי דם לא תואמים עלולים לגרום לתוצאות חמורות ואף למוות, ומכאן חשיבותה הרבה של ההבחנה בין סוגי הדם השונים. שני הסיווגים העיקריים של דם אנושי, קבוצות ABO וגורם Rh, פותחו על ידי הרופא האוסטרי קרל לנדשטיינר, שקיבל על כך פרס נובל ב-1930.",
    "pageid": 8633
  },
  {
    "title": "סיון טלמור",
    "extract": "סיון טלמור (נולדה ב-3 ביוני 1986, כ\"ה באייר ה'תשמ\"ו) היא מוזיקאית יוצרת וזמרת ישראלית.",
    "pageid": 1207451
  },
  {
    "title": "פרשת ווטרגייט",
    "extract": "פרשת ווטרגייט (באנגלית: Watergate scandal) הייתה פרשה פוליטית שהתרחשה בארצות הברית בין השנים 1972 ל-1974, והובילה בסופו של דבר להתפטרותו של נשיאה ה-37, ריצ'רד ניקסון. הפרשה אירעה במהלך מלחמת וייטנאם, בתקופה שבה החל הציבור האמריקאי לאבד את אמונו בצדקת המלחמה, והתמיכה הציבורית בה ירדה מאוד, תהליך שהחל עוד בתקופתו של הנשיא הקודם, לינדון ג'ונסון.\nהמונח \"פרשת ווטרגייט\" מתייחס לשרשרת אירועים שהתחוללו במשך כשנתיים. תחילת הפרשה בגילוין של פעולות בלתי חוקיות שנקטו אנשי ממשל ניקסון נגד מחאת הדמוקרטים על המלחמה בווייטנאם. באוגוסט 1974 נחשפה קלטת ובה ראיות חותכות לפעולות אלו ולמעורבותו של הנשיא ניקסון בהן. חשיפת הקלטת גרמה לסערה ציבורית ומשפטית, שגררה מהלך שנועד להביא להדחת הנשיא ניקסון מכס הנשיאות, אך הוא הקדים את המהלך והתפטר ארבעה ימים מאוחר יותר, ב-9 באוגוסט 1974.",
    "pageid": 9252
  },
  {
    "title": "קונסטנטינופול",
    "extract": "קוֹנְסְטַנְטִינוֹפּוֹל (ביוונית: Κωνσταντινούπολις, בלטינית: Constantinopolis) היא עיר עתיקה, שהתקיימה במקום שבו נמצאת איסטנבול. עם התפרקות האימפריה הרומית, הייתה קונסטנטינופול לבירת האימפריה הרומית המזרחית (האימפריה הביזנטית) משנת 395 עד שנת 1453 (להוציא השנים 1204–1261) והייתה ידועה בעושרה הרב ויופיה.",
    "pageid": 11194
  },
  {
    "title": "קוקסינל",
    "extract": "ז'אקלין שארלוט דיפרנואה (בצרפתית: Jacqueline Charlotte Dufresnoy; ‏23 באוגוסט 1931 – 9 באוקטובר 2006), שהתפרסמה בשם הבמה קוֹקְסִינֵל (בצרפתית: Coccinelle, כלומר מושית השבע (\"פרת משה רבנו\")) הייתה שחקנית, בדרנית וזמרת צרפתייה טרנסקסואלית.\nבסלנג הישראלי השם \"קוֹקְסִינֵל\" משמש לתיאור פוגעני של גברים נשיים, הומוסקסואלים, וטראנסג'נדרים.",
    "pageid": 156284
  },
  {
    "title": "קידומת טלפון בין-לאומית",
    "extract": "קידומת טלפון בין־לאומית היא קוד מספרי (לכל הכל היותר בן 3 ספרות) המאפשר חיוג ישיר אל טלפון הנמצא בישות מדינית אחרת, או לשירות תקשורתי לווייני. את הקידומת הבין-לאומית מחייגים לפני מספר המנוי אליו רוצים להגיע.\nלכל יחידה מדינית ולכל שירות תקשורתי לווייני וכדומה יש קידומת בין-לאומית משלהם. זה בשונה מקוד גישה המוגדר על ידי ספק השירות הטלפוני (קוד הגישה משמש להפניית השיחה למרכזיית השער הבין-לאומית המקומית. ברוב הישויות המדיניות נהוג הצירוף 00 אך נפוץ גם 99, 001, 011 וכו'). \nרשימת קידומות הטלפון הבין-לאומיות נקבעת על ידי ה-ITU-T שהוא גוף התקינה בתחום הטלקום באיגוד הטלקומוניקציה הבין-לאומי (ITU) המהוה חלק ממנגנון האומות המאוחדות.",
    "pageid": 14384
  },
  {
    "title": "קידומת טלפון בישראל",
    "extract": "קידומת טלפון היא קוד מספרי המוצמד למספר מנוי טלפון על מנת לזהותו או לשייכו לקטגוריית שירות מסוימת או אזור גאוגרפי.",
    "pageid": 967423
  },
  {
    "title": "קריאת שמע על המיטה",
    "extract": "קריאת שמע על המיטה היא תפילה יהודית הנאמרת בלילה לפני השינה, ועיקרה הוא אמירת \"קריאת שמע\", בתוספת פסוקים ובקשות. בסופה או תחילתה נאמרת \"ברכת המפיל\".\nלדעת רש\"י, יוצאים ידי חובת מצוות קריאת שמע על המיטה ולא בתפילת ערבית, כיוון שנהגו להתפלל ערבית מבעוד יום.",
    "pageid": 328096
  },
  {
    "title": "רביב דרוקר",
    "extract": "רביב דרוקר (נולד ב-11 בספטמבר 1970) הוא עיתונאי חוקר ופובליציסט ישראלי, חתן פרס סוקולוב לתקשורת אלקטרונית לשנת 2011. משמש כפרשן הפוליטי של חדשות 13 ומגיש תוכנית התחקירים \"המקור\" כמו גם \"אזור בחירה\".\n\nדרוקר הוא הילד האמצעי מבין שלושה אחים. הוא גדל בשכונת רמת ורבר בפתח תקווה, למד בבית הספר היסודי \"נווה עוז\" בעיר, וסיים תיכון במגמה ריאלית.\nבשירותו הצבאי שימש כחוקר מצ\"ח ולאחר שחרורו עבד כשנה כחוקר פרטי בתחום הביטוח. הוא בעל תואר ראשון במשפטים מטעם אוניברסיטת תל אביב.\nדרוקר החל לעבוד ככתב כללי ב\"מעריב\". בהמשך שימש ככתב לענייני נדל\"ן ותשתיות, ולאחר מכן ככתב מדיני. ב-1998 עבר להיות הכתב המדיני של גלי צה\"ל. במקביל הגיש לעיתים בתחנת הרדיו את התוכנית \"מה בוער\".\nהחל מאוגוסט 2003 הוא שימש כפרשן הפוליטי של \"חדשות עשר\". ממרץ 2006 עד אפריל 2009 הגיש לצד עפר שלח את \"שישי\" - מהדורת ליל שבת של ערוץ 10. ממאי 2009 הגישו השניים את תוכנית התחקירים \"המקור\"; בהמשך, דרוקר הגיש את התוכנית לצד מיקי רוזנטל ורזי ברקאי, ואחר כך הגיש אותה לבדו.\nב-2004 היה שותף לייסודה של התנועה לחופש המידע, וכיהן כיושב הראש שלה עד דצמבר 2016.\n22 יום לפני הבחירות ב-2006 חשף דרוקר את \"יומני עמרי\" - רשימות ובהן מינויים פוליטיים של עמרי שרון, בנו של ראש הממשלה לשעבר, אריאל שרון. ב-15 ביוני 2007, שלושה ימים לאחר סיום הבחירות הפנימיות לתפקיד יו\"ר מפלגת העבודה וההכרזה על ניצחונו של אהוד ברק, חשף דרוקר צילומים מקלפיות במגזר הערבי, שהראו כי כמות המצביעים בפועל הייתה נמוכה משמעותית ביחס לאחוזי ההצבעה הגבוהים שלכאורה נרשמו במגזר. החשיפה הובילה לחקירת משטרה של יאח\"ה.\nבמרץ 2007 חשף דרוקר מסמך פנימי מלשכתו של אהוד אולמרט, שמתעד את ההטבות שנתנו אולמרט ואנשיו לפעילי הליכוד. כמה חודשים לאחר מכן הורה היועץ המשפטי לממשלה, מני מזוז, על חקירת יאח\"ה בנושא, בעקבות התחקיר.\nב-2008 פרסם כי בזמן מלחמת לבנון השנייה, כשנסע בנימין נתניהו בלוויית אשתו, שרה נתניהו, למסע הסברה בלונדון, הוצאותיהם היו גבוהות ושולמו על ידי תורם לונדוני. בתגובה הגיש נתניהו תביעת דיבה כנגד דרוקר וערוץ 10,‏ אותה ביטל לאחר זמן מה. הסתבר שנסיעתה של שרה נתניהו לא אושרה כנדרש על ידי ועדת האתיקה, ונתניהו קיבל הערה על כך מהוועדה.\nביוני 2008 חשף דרוקר אי-סדרים בספר המתפקדים של מפלגת קדימה, מה שהוביל לחקירת משטרה של יאח\"ה.\nבנובמבר 2016 פרסם דרוקר כתבה שלפיה קיבל בנו של ראש הממשלה, יאיר, טובות הנאה מהמיליארדר האוסטרלי ג'יימס פאקר. בתגובה האשים אותו בנימין נתניהו ב\"שטיפת מוח\" ו\"רצח אופי\".\nבאפריל 2018 החל להגיש את הסדרה התיעודית \"הקברניטים\" העוסקת במנהיגותם של שישה מראשי ממשלות ישראל.\nב-11 ביולי 2024 רשת הודיעה כי תוכניתו של דרוקר \"אזור מלחמה\" תרד מהמסך\n\n ערכים מורחבים – פרשת ביביטורס, עע\"מ 7678/16 רביב דרוקר נ' הממונה על יישום חוק חופש המידע במשרד ראש הממשלה\nבמרץ 2011 פרסם תחקיר בתוכנית \"המקור\" שבו טען כי בשנים 1999–2008 נסעו נתניהו ובני משפחתו מחוץ לישראל על חשבון גופים פרטיים, גם אחרי חזרתו של נתניהו לפוליטיקה ב-2002. התחקיר, שנודע כ\"פרשת ביביטורס\" הביא לבדיקה של מבקר המדינה. בסופו של דבר החליט היועץ המשפטי לממשלה יהודה וינשטיין בספטמבר 2014, לאמץ את המלצות המשטרה ופרקליטות המדינה ולסגור את התיק לאחר ש\"במכלול החומר שנאסף לא נמצא שיש מקום לפתוח בחקירה\".\nב-2015 עתרו דרוקר וחדשות ערוץ 10 לבית המשפט המחוזי בירושלים, כדי לקבל מידע על כל השיחות שנערכו בין ראש הממשלה נתניהו ועמוס רגב, עורך \"ישראל היום\", ובעל העיתון שלדון אדלסון. השופט דוד מינץ פסק שנתניהו יחויב למסור את הפירוט המלא של מועדי שיחותיו עם אדלסון ורגב, אך הוסיף כי בטרם חשיפת המידע יש לעדכן את אדלסון ואת רגב על תוצאות העתירה ולאפשר להם להתנגד לה. אלה אכן התנגדו בנימוק של פגיעה בפרטיותם, ובפברואר 2016 ביטל בית המשפט העליון את החלטת המחוזי. לאור זאת קבע השופט מינץ ביולי 2016 שנתניהו לא יחויב למסור את המידע, כי שבנסיבות מקרה זה, העניין הציבורי העומד בבסיס הבקשה לקבל את המידע לא גובר על פני זכותם לפרטיות של רגב ואדלסון. באוקטובר 2016 ערערו שוב דרוקר וחברת החדשות של ערוץ 10 בבית המשפט העליון על ההחלטה, ובאוגוסט 2017 קיבל בית המשפט העליון את הערעור, וקבע שהאינטרס הציבורי במסירת המידע על בסיס חוק חופש המידע, גובר על הפגיעה בפרטיותם של אדלסון ורגב.\n\n ערך מורחב – פרשת הצוללות\nבנובמבר 2016 חשף דרוקר תכתובת מייל של דוד שמרון, פרקליטו של ראש הממשלה בנימין נתניהו. המייל הוכיח את מערבותו של שמרון במכרז הצוללות, תוך שהוא מייצג בעסקה זו את מיקי גנור, נציגה הישראלי של יצרנית הצוללות טיסנקרופ. החשיפה התגלגלה לפרשת הצוללות, שבמסגרתה הוגשו בסופו של דבר כתבי אישום, אם כי בסופו של דבר לא הוגש כתב אישום נגד דוד שמרון עצמו.\n\nבמאי 2024 שודר בערוץ 13 חלקו הראשון של תחקיר המקור על תפקודה של שרת התחבורה מירי רגב. המידע נמסר על ידי ראש המטה שלה שהתפטר, יונתן יהוסף. לפיו, השרה הקדישה לענייני תחבורה כשעה בשבוע וכל שאר זמנה הוקדש לפגישות פוליטיות לשם קידומה בפריימריס הליכוד. בנוסף, הוצגה טבלה של ראשי רשויות שבה נעזרה, מדורגת לפי התמיכה הפוליטית בה. הובאו דוגמאות ליחס בלתי ענייני, מפלה ואף מסכן בענייני תחבורה לפי דירוגו של ראש הרשות המקומית בטבלה. בעקבות התחקיר פתחה יאח\"ה בחקירה בחשד למרמה והפרת אמונים במשרד התחבורה.\n\nבשנת 2007 הגיש יושב ראש ארגון המורים, רן ארז, תביעת דיבה בסך 4 מיליון ש\"ח נגד דרוקר, \"חדשות 10\" ונושאי משרה נוספים ב\"חדשות 10\", בעקבות ידיעה ששודרה ב\"חדשות 10\" לפיה שביתת המורים היא חלק מתוכנית קונספירציה של ארז ואחרים להחליף את שרת החינוך יולי תמיר בח\"כ עמי איילון. התביעה אושרה בבית משפט השלום, אך נדחתה בערעור שהוגש לבית המשפט המחוזי.\nבאפריל 2011 הגיש ראש הממשלה, בנימין נתניהו תביעת דיבה בגובה 3.5 מיליון ש\"ח נגד ערוץ 10, דרוקר, מיקי רוזנטל ונענע 10, בעקבות הפרסום על המימון הכפול לכאורה לאחת מטיסותיו של נתניהו (פרשת ביביטורס). בעקבות גישור בין הצדדים הגיעו הצדדים להסכמה על ביטול תביעה זו ותביעה נוספת של נתניהו נגד ערוץ 10, תוך ש\"ראש הממשלה ורעייתו שומרים על מלוא זכותם לחדש את ההליכים המשפטיים נגד כל אחד מהנתבעים בכל אחת משתי התביעות בכל עת, על-פי שיקול דעתם הבלעדי\", ואילו הנתבעים הבהירו כי \"ינהגו באופן הוגן וענייני כלפי ה\"ה שרה ובנימין נתניהו, בהתאם למדיניותם כלפי יתר האישים והגורמים אותם הם מסקרים\".\nאיש העסקים וולטר סוריאנו הגיש שלוש תביעות דיבה נגד דרוקר. השנייה מתביעות אלה נדחתה על הסף, ובשתי האחרות התביעה נדחתה תוך קביעה שזו תביעת השתקה חיוב סוריאנו בהוצאות משפט בסך 140 אלף ש\"ח.\n\nבינואר 2017 הגישו דרוקר ו\"חדשות 10\" תביעת דיבה נגד העיתונאי אראל סג\"ל, על שטען שבתחקיר שפרסם דרוקר הוא ניסה להפיל את מח\"ט גבעתי, אל\"ם עופר וינטר, מטעמים אידאולוגיים. בעקבות התביעה התנצל סג\"ל על דבריו.\nבאוקטובר 2021 הגיש דרוקר תביעת דיבה בסך מיליון ש\"ח נגד יעקב ברדוגו, תחנת הרדיו גלי צה\"ל שבה הוא משדר, המגישים נועם פתחי ויותם זמרי ותחנות הרדיו גלי ישראל ורדיו דרום שבהן הם משדרים, בטענה שבעקבות טור שפרסם בעיתון \"הארץ\" ייחסו לו ביצוע עבירה פלילית של סחיטה באיומים כלפי שר הביטחון בני גנץ.\nבאפריל 2023 הגיש דרוקר תביעת דיבה בסך 1.2 מיליון ש\"ח נגד כנרת בראשי, עכשיו 14, רדיו גלי ישראל ורדיו קול ברמה, בעקבות דברים שבראשי ייחסה לו בדבריה באמצעי תקשורת אלה.\nתביעת דיבה שהגיש דרוקר כנגד ינון מגל ושמעון ריקלין נדחתה ב-6 בספטמבר 2023 ברובה הגדול, וכנגד פיצוי של 5,000 ש\"ח לטובת דרוקר, פסק השופט הוצאות של 5,000 ש\"ח לטובת הנתבעים.\n\nאחיו הבכור הוא מאמן הכדורסל שרון דרוקר.\nדרוקר הוא בן זוגה של העיתונאית ענת גורן. הם מתגוררים בתל אביב ולהם ארבעה בנים.\n\nחרקירי - אהוד ברק במבחן התוצאה. הוצאה: ידיעות אחרונות, (2002) - על תקופת שלטונו של אהוד ברק.\nבומרנג (2005, יחד עם עפר שלח) - על \"כישלון המנהיגות באינתיפאדה השנייה\".\n\nבספטמבר 2008 קיבל את אות אומ\"ץ.\nב-2011 זכה בפרס סוקולוב.\nב-2012 זכה בפרס \"מגן השקיפות\" מטעם שבי\"ל. מנימוקי ועדת השיפוט: \"מבכירי העיתונאים בישראל ויו\"ר התנועה לחופש המידע, אחד מהלוחמים הידועים למען שקיפות ביחסי הון-שלטון בישראל. מאחוריו שורה של תחקירים נוקבים שזכו לתהודה ציבורית\".\nב-2016 זכתה התנועה לחופש המידע שבראשותו, באות אבירי איכות השלטון בקטגוריית מאבק חברתי למען טוהר המידות ואיכות השלטון.\n\nבתביעת דיבה שהגיש יו\"ר הכנסת דן תיכון נגד דרוקר, גולן יוכפז ומפקד גלי צה\"ל זאב דרורי, פסק בית המשפט המחוזי כי התחקיר שפרסמו על תיכון מהווה הוצאת לשון הרע וגזר עליהם תשלום של חצי מיליון ש\"ח פיצויים, בערעור שהוגש, הוריד בית המשפט העליון את סכום הפיצויים ל-300,000 ש\"ח.\nבאוגוסט 2008, פרסם העיתון \"ידיעות אחרונות\" כתבה נגד דרוקר, תחת הכותרת \"חפיף דרוקר\". בכתבה פורסמו טענות כנגד המקצועיות, האתיקה והאישיות של דרוקר, רובן, מלבד אחת, בעילום שם. דרוקר טען בתגובה שהכתבה כוללת שקרים רבים וכי היא נובעת מנקמנות על כך שמתח מצדו ביקורת על \"ידיעות אחרונות\" ובכיריו. בהמשך תבע דרוקר את העיתון בסך של מיליון שקל בגין הוצאת דיבה. הצדדים פנו להליך גישור ובסופו הוסכם כי העיתון יפרסם בכפולה הפותחת של המוסף \"7 לילות\" כי לא הייתה לו כוונה להטיל דופי ביושרה האישית והמקצועית של דרוקר.\n\n רביב דרוקר, ברשת החברתית פייסבוק\n רביב דרוקר, ברשת החברתית אקס (טוויטר)\n רביב דרוקר, ברשת החברתית אינסטגרם\nרביב דרוקר, במיזם \"אישים\" לתיעוד היצירה הישראלית\n רביב דרוקר, במסד הנתונים הקולנועיים IMDb (באנגלית)\nהבלוג של רביב דרוקר\nרביב דרוקר באתר חדשות 13\nמאמרי רביב דרוקר, באתר \"הארץ\"\nרונן טל, האופוזיציונר: רביב דרוקר ממשיך לנסות להתבלט, באתר nrg‏, 16 במאי 2009\nמורן שריר, הבולשת חוזרת: ריאיון עם שלח ודרוקר, באתר nrg‏, 1 ביוני 2010\nאלקנה שור, הפרוייקט של רביב, באתר nrg‏, 22 במרץ 2013\nאיתמר ב\"ז, על מה רבו בוגי ונחום ב-2003, באתר העין השביעית, 21 במרץ 2014\nיורם יובל, שיחת נפש עם רביב דרוקר, בטלוויזיה החינוכית, 27 בנובמבר 2014\nורד רמון-ריבלין, ‏איך אני מכיל את החרדה? בצורה הכי בנאלית, מדחיק. מה אני יכול לעשות? זה נורא מפחיד, באתר גלובס, 3 במרץ 2015\nדרוקר: לא מאמין לברית לפיד-ליברמן, באתר הפלוג, 14 ביוני 2015\nהסיפור של רביב דרוקר - כתבת השער // רונית ורדי, באתר ליברל, 11 בינואר 2016\nרפי רשף, \"אינטימי\" ראיון אחד על אחד עם רביב דרוקר, באתר nana10‏, 26 ביולי 2016\n איילת שני, אני בטוח שיש הרבה חברי כנסת ושרים בליכוד שהם בקשר הרבה יותר טוב איתי מאשר עם נתניהו, באתר הארץ, 22 בדצמבר 2016\n  יהודה נוריאל, שומר הסף, באתר \"ידיעות אחרונות\", 22 באוגוסט 2017\n גיא רולניק, נתי טוקר, רביב דרוקר: \"הרשימות השחורות ב'ידיעות אחרונות' יצרו תרבות מושחתת\", באתר TheMarker‏, 11 בפברואר 2018 \nגיא ליברמן, ‏\"ראש ממשלה, שפעם אחר פעם עושה קמפיין שמטיל רפש - זה בלתי נתפס\", באתר גלובס, 5 באפריל 2019\nמאיה נחום שחל, רביב דרוקר: \"היום אני רב רק על מה שחשוב\", באתר כלכליסט, 22 בפברואר 2022\nעדי רובינשטיין, ניר וולף, רביב דרוקר: \"האם בגלל השמאלנות שלי הצופים נטשו לערוץ 14? יכול להיות. אני לא שמח על זה ולא כיף לי עם זה, אבל אם זאת התוצאה, אז זאת התוצאה\", באתר ישראל היום, 13 באפריל 2023\nעמית סלונים‏, התחקיר על מירי רגב הוא \"האלבום הלבן\" של רביב דרוקר, באתר וואלה‏, 27 במאי 2024",
    "pageid": 92429
  },
  {
    "title": "רבקה ורדי",
    "extract": "רבקה ורדי (נולדה בכ\"ב באדר ב' ה'תשל\"ו, 24 במרץ 1976) היא מנהלת השלוחה החרדית של בצלאל.\n\nנולדה בירושלים לרב ראובן ולדליה שרבני. נישאה לרב יעקב ורדי. לאחר נישואיה החלה לעבוד בהוראה. ולאחר מכן מונתה למנהלת תחום האמנות במנהל הקהילתי רוממה בירושלים.\n\nמרכז האמנות לציבור החרדי נפתח על ידי עיריית ירושלים בשיתוף מנהל קהילתי רוממה. החל משנת 1997 ניהלה ורדי את מרכז האמנות לציבור ועמדה בראשו עד שנת 2020.\nבשנת תשס\"ב (2002) פתחה ורדי את החטיבה ללימודי תעודה, בה הוצע לראשונה לנשים חרדיות לימודים גבוהים באמנות, במחלקות צורפות, עיצוב פנים, צילום, קרמיקה ואמנות פלסטית. בחטיבה זאת הוכשרו מדריכות אמנות אשר היוו קדר מרצות לפיתוח ולשגשוגה של החטיבה הקהילתית. בחטיבה ללימודי תעודה למדו מדי שנה 200 סטודנטיות[דרוש מקור].\n\nבשנת 2013 ניהלה את ה\"שלוחה חרדית של בצלאל\" שהוקמה על ידי עיריית ירושלים המעניק תואר ראשון לנשים חרדיות בתחומי האמנות והעיצוב.\nהמחלקות הראשונות שנפתחו היו אמנות וארכיטקטורה. בשנת 2018 הוקמה מחלקה לתקשורת חזותית.\nעד שנת 2019 פעלה השלוחה בשיתוף פעולה מלא בין אמן לבצלאל, וורדי ניהלה את שני המוסדות במקביל. לאחר מכן פוצלו המוסדות, ורבקה ורדי עברה לנהל את השלוחה החרדית של בצלאל בלבד.\nבהמשך הוקם קמפוס לאמנות לציבור החרדי בכנפי נשרים, בשלוחה לומדות מדי שנה 200 סטודנטיות במחלקות השונות.\nאמן והשלוחה החרדית של בצלאל מקיימים מדי שנה תערוכה בה מציגות בוגרות את יצירותיהן. בין האמנים ששימשו כמורים במקום היו דליה אריאלי, מולי בן ששון, אלי פטל, יוחאי אברהמי, אריה קורצווייל ועוד רבים אחרים.\nב-2020 קיבלה את פרס \"נבחרי ירושלים\" בקטגוריה קידום צעירים מטעם קהילת נשארים בירושלים - JLM.\nב-2021 הפיק בית הנשיא תערוכה בנתב\"ג בשם \"חמסה עלינו\". בתערוכה הוצגה השלוחה החרדית של בצלאל כסמל לאמנות ואמונה.\n\nורדי נשואה ליעקב (משיב בישיבת קול תורה) ואם לשבעה ילדים. בשנת 2010 הכניסה לביתה ילד אומנה.\n\n אחת אחת - אפרת שטרן נפגשת עם רבקה ורדי, סרטון  באתר יוטיוב (אורך: 51:11)\nתמר רוזנפלד, מי שבאה מתוך אמונה, \"פלטפורמה\" כתב עת לחנוך מוזאלי, מוזיאון ישראל, אפריל 2016.\nרבקה ורדי, על המרכז לאמנות חזותית לציבור החרדי\nפרס נבחרי ירושלים בקטגוריה קידום צעירים מטעם קהילת נשארים בירושלים - JLM\nרבקה ורדי באתר אומן\nרונה טאוזינגר, אמנות לשם שמיים, באתר ישראל היום, 14 בנובמבר 2019\nמרדכי גולדמן, האמנות החרדית שועטת קדימה, באתר אל מוניטור.\nגואל פינטו, גם כן תרבות | איך מלמדים אומנות בלי עירום, 8 ביולי 2022.\n\n נעמה ריבה, הסטודנטיות בשלוחה החרדית של בצלאל מתכננות את המהפכה האמנותית של המגזר, באתר הארץ, 6 באוגוסט 2018\nהמקור, רביב דרוקר וישראל רוזנר, המקור: חרדים באקדמיה, באתר חדשות 13, 15 בנובמבר 2017\nותאמרו אמן – בצלאל, באתר רדיו קול חי, ‏4 ביוני 2019\n\"הגון עליכם בצלאל?\", באתר ערב רב, ‏3 ביוני 2012\nדוד שפרבר, בצלאל בצל האל, באתר בית אבי חי, ‏22.07.12\nשירה רובין, Painting outside the lines: Israel’s ultra-Orthodox women take their quiet revolution to art school, וושינגטון פוסט, ‏4 בינואר 2022 (באנגלית)\nיובל סער, עשור לשלוחה החרדית של בצלאל: 100 חרדיות עם תואר בארכיטקטורה, תקש״ח ואמנות, באתר מגזין פורטפוליו, ‏4 ביוני 2022\nליעונה מנקלי, לתכנן שינוי: פרויקטים מעוררי השראה של בוגרי האקדמיות לאדריכלות ועיצוב, באתר ynet, 8 באוגוסט 2022\n הפרדה מגדרית 2023 חדשות 12 - כתבתו של אלי הירשמן, סרטון בערוץ \"Yofi Tirosh\", באתר יוטיוב (אורך: 13:07)",
    "pageid": 2027007
  },
  {
    "title": "ריאל מדריד",
    "extract": "מועדון הכדורגל ריאל מדריד (בספרדית: Real Madrid Club de Fútbol) הוא מועדון כדורגל ספרדי מהעיר מדריד, אשר נחשב לאחד ממועדוני הכדורגל הגדולים בעולם, הן מבחינת זכייה בתארים והן מבחינה תדמיתית וכלכלית. המועדון הוקם ב-6 במרץ 1902.\nמאז אמצע המאה ה-20, ריאל מדריד נחשבת לאחת הקבוצות הגדולות באירופה. המועדון זכה בליגת האלופות 15 פעמים, יותר מכל מועדון אחר. הקבוצה משחקת בלה ליגה מאז הקמתה, וזכתה באליפות הליגה 36 פעמים, יותר מכל מועדון אחר. הקבוצה לא ירדה מעולם מהליגה הראשונה בספרד, והיא אחת משלוש קבוצות ספרדיות השותפות להישג זה, יחד עם ברצלונה ואתלטיק בילבאו.\nבדצמבר 2000 ועדה מיוחדת של פיפ\"א העניקה לריאל מדריד ברוב של 42.35% קולות את תואר המועדון הטוב ביותר במאה ה-20. גם לפי הפדרציה הבינלאומית להיסטוריה וסטטיסטיקה של הכדורגל (IFFHS), ארגון המוכר על ידי פיפ\"א, ריאל היא הקבוצה הכי מצליחה באותה תקופה. במהלך השנים עברו שחקנים מפורסמים רבים במועדון ואגדות רבות שיחקו בשורותיו. ריאל מדריד היא קבוצת הכדורגל העשירה בעולם. כמו כן, למועדון יש הכי הרבה עוקבים בכל הרשתות החברתיות. ריאל מדריד היא אחת מקבוצות הכדורגל האהודות ביותר בעולם.\nלריאל יריבות ספורטיבית עתיקה עם מועדון הכדורגל ברצלונה המבוססת על היסטוריה ועמדות פוליטיות שונות. המשחק ביניהם מכונה 'אל קלאסיקו' וידוע כאחד המשחקים הגדולים והאטרקטיביים בעולם. פרט לכך, יש לריאל יריבות עירונית עם מועדון הכדורגל אתלטיקו מדריד,  המשחקים עם שתי היריבות הללו נמצאים גבוה ברשימת משחקי הכדורגל הנצפים ביותר ברחבי העולם.\nהקבוצה משחקת במדים לבנים לחלוטין, עובדה אשר העניקה לה את הכינוי \"Los blancos\" (הלבנים). אצטדיונהּ הביתי של הקבוצה הוא אצטדיון סנטיאגו ברנבאו, השוכן במדריד, והוא מכיל כ-81 אלף מקומות ישיבה.",
    "pageid": 27868
  },
  {
    "title": "שאנן דוהרטי",
    "extract": "שאנן מריה דוהרטי (באנגלית: Shannen Maria Doherty;‏ 12 באפריל 1971 – 13 ביולי 2024) הייתה שחקנית ובמאית אמריקאית. התפרסמה בעיקר בזכות תפקידיה כברנדה וולש בסדרת הנוער הפופולרית \"בוורלי הילס 90210\", וכפרו האליוול בסדרה \"מכושפות\".",
    "pageid": 201215
  },
  {
    "title": "אביחי אדרעי",
    "extract": "אביחי אדרעי (בערבית: أفيخاي أدرعي; נולד ב-1982) הוא קצין בצה\"ל בדרגת אלוף-משנה. משמש כראש תחום תקשורת ערבית בחטיבת דובר צה\"ל. מכונה גם \"דובר צה\"ל בערבית\".",
    "pageid": 1208074
  },
  {
    "title": "אוגדת עזה",
    "extract": "עוצבת שועלי האש, המוכרת יותר בשם אוגדת עזה (אוגדה 143), היא אוגדה מרחבית (אוגמ\"ר) של צה\"ל הכפופה לפיקוד הדרום ואחראית על אבטחת הגבול של ישראל עם רצועת עזה. האוגדה כוללת שתי חטיבות - צפונית ודרומית. מפקד האוגדה הנוכחי הוא תא\"ל אבי רוזנפלד.\nעד לביצוע תוכנית ההתנתקות שכן בסיס האוגדה בגוש קטיף, סמוך לנוה דקלים. לאחר מכן הועתק לבסיס במערב הנגב הצפוני, סמוך לקיבוץ אורים. ב-2008 הסתיימה בנייתו של בסיס חדש - מחנה רעים, שנבנה עבור האוגדה בעלות של למעלה ממאה מיליון שקלים, בסמוך לקיבוץ רעים, ומפקדת האוגדה ומפקדות החטיבות המרחביות הכפופות לה עברו לשכון בו.\nהמבצעים העיקריים של האוגדה ברצועת עזה בשנים האחרונות כללו את מבצע קשת בענן, מבצע ימי תשובה, ביצוע תוכנית ההתנתקות, מבצע גשמי קיץ, מבצע עופרת יצוקה, מבצע עמוד ענן, מבצע צוק איתן, מבצע שומר החומות, מבצע עלות השחר ומלחמת חרבות ברזל.\nבספטמבר 2015, הוחלט לשנות את שמה של האוגדה מ\"שועלי הדרום\" ל\"שועלי האש\", ואת מספרה מ-643 ל-143, כהוקרה לעוצבת עמוד האש שפורקה בשנת 2014.",
    "pageid": 350447
  },
  {
    "title": "אודליה פרידמן",
    "extract": "אודליה פרידמן (נולדה ב-9 בינואר 1968) היא מנהלת ישראלית, ממלאת מקום מנכ\"ל המדיטק בחולון כיהנה כמנכ\"לית תיאטרון הבימה והפועל תל אביב.",
    "pageid": 1774686
  },
  {
    "title": "אופירה",
    "extract": "אופירה היא עיר ישראלית לשעבר, אשר נקבעה כבירת מרחב שלמה (מרש\"ל) בדרום חצי האי סיני.\nאופירה נבנתה על מצוק \"ראס אום סיד\" המשקיף דרומה על מפרץ שארם אל-מויה (בעברית מפרץ שלמה), על חולות שארם א-שייח'. 6 ק\"מ צפונה מבתי העיר, הוקם כפר הנופש של העיר שנשא את השם \"נעמה\", ממול למפרץ \"מרסא אל עיט\", בעברית \"מפרץ נעמה\".\nהשם אופירה נלקח מהמקרא, שכן זהו היה המקום ממנו יובאו לארץ ישראל זהב ואוצרות טבע אחרים: מלכים א פרק ט פסוק כ\"ח: ”וַיָּבֹאוּ אוֹפִירָה--וַיִּקְחוּ מִשָּׁם זָהָב, אַרְבַּע-מֵאוֹת וְעֶשְׂרִים כִּכָּר; וַיָּבִאוּ, אֶל-הַמֶּלֶךְ שְׁלֹמֹה.”",
    "pageid": 47540
  },
  {
    "title": "אחמד ג'עברי",
    "extract": "אחמד סעיד ח'ליל אל-ג'עברי (בערבית: احمد الجعبري, תעתיק מדויק: אחמד אלג'עברי; 4 בדצמבר 1960 – 14 בנובמבר 2012), המכונה \"אבו מוחמד\" (أبو محمد), היה טרוריסט פלסטיני ובכיר בארגון הטרור חמאס שברצועת עזה. רשמית היה סגנו של מוחמד דף ברצועת עזה, אך נחשב למפקד בפועל של הזרוע הצבאית של חמאס, גדודי עז א-דין אל-קסאם, לאחר שמוחמד דף נפגע בהתקפת חיל האוויר הישראלי. הוגה, יוזם ומתכנן חטיפת גלעד שליט. לאחר חמש וחצי שנים חתם באופן אישי על שחרורו.[דרוש מקור][דרושה הבהרה] ב-14 בנובמבר 2012 נהרג על ידי צה\"ל בראשית מבצע עמוד ענן.",
    "pageid": 464599
  },
  {
    "title": "אחמד רפעת",
    "extract": "אחמד א-סייד רפעת אחמד (בערבית: أحمد السيد رفعت أحمد, בתעתיק מדויק: אחמד אלסיד רפעת אחמד;‏ 20 ביוני 1993 – 6 ביולי 2024) היה כדורגלן מצרי ששיחק בעמדת קשר הכנף.\n\nרפעת גדל במחלקת הנוער של ENPPI, ובשנת 2013 החל לשחק בקבוצה הבוגרת של המועדון במסגרת ליגת העל המצרית. בהמשך עבר לא-זמאלכ מליגת העל המצרית, ממנה הושאל בחזרה ל-ENPPI, ובהמשך לאל-איתיחאד, גם היא מליגת העל המצרית.\nבחודש נובמבר 2020 חתם באל-מסרי מליגת העל המצרית, ובחודש אוקטובר 2021 עבר לפיוצ'ר, גם היא מליגת העל המצרית.\nב-8 באוקטובר 2022 הושאל לאל-וחדה מליגת העל של איחוד האמירויות הערביות, במדיה ערך שש הופעות ליגה והבקיע שער אחד, וב-31 בינואר 2023 חזר לפיוצ'ר.\nב-11 במרץ 2024 במהלך משחק הליגה של פיוצ'ר נגד אל-איתיחאד איבד רפעת את הכרתו והובהל לבית החולים. הוא סבל מאוטם שריר הלב בשל מצב רפואי נדיר, וחזר להכרה לאחר כשבוע.\n\nב-14 באוגוסט 2013 ערך רפעת את הופעת הבכורה שלו בנבחרת מצרים, בניצחון 3-0 על נבחרת אוגנדה במשחק ידידות. זו הייתה הופעתו היחידה בנבחרת עד לשנת 2021, בה חזר למדי הנבחרת במסגרת הגביע הערבי. ב-4 בדצמבר 2021 הבקיע את שער הבכורה שלו בנבחרת, בניצחון 5-0 על נבחרת סודאן, במסגרת שלב הבתים של הטורניר.\nבסך הכל ערך שבע הופעות במדי הנבחרת, בהן הבקיע שני שערים.\n\nב-6 ביולי 2024, בגיל 31, מת רפעת בקהיר כתוצאה מאוטם שריר הלב.\n\nאחמד רפעת, באתר Transfermarkt\nאחמד רפעת, באתר Soccerway\nאחמד רפעת, באתר WorldFootball.net\nאחמד רפעת, באתר National Football Teams\nאחמד רפעת, באתר FootballDatabase.eu",
    "pageid": 2357525
  },
  {
    "title": "אמינם",
    "extract": "מרשל ברוס מאת'רס השלישי (באנגלית: Marshall Bruce Mathers III; נולד ב-17 באוקטובר 1972), המוכר בשם הבמה אמינם (Eminem), או בשם האלטר אגו שלו סלים שיידי (Slim Shady), הוא ראפר, שחקן, ומפיק מוזיקלי אמריקאי. אמינם התפרסם ב-1999 עם אלבומו פורץ הדרך, The Slim Shady LP, אשר זכה בפרס גראמי בקטגוריית אלבום הראפ הטוב ביותר. האלבום השלישי שלו, The Marshall Mathers LP, הפך לאלבום הסולו הנמכר במהירות הרבה ביותר בהיסטוריה של ארצות הברית. אמינם צבר פופולריות במהירות עצומה, מה שהביא אותו להקים חברת תקליטים משלו בשם שיידי רקורדס, בו החתים את קבוצת הראפ D12, אשר חבריה הם חברי ילדות של אמינם, בנוסף, הוסיף אמינם לחברת התקליטים את ההרכב שלו עם הראפר רויס דה \"9'5 – \"Bad Meets Evil\". אמינם הוא הראפר הראשון בהיסטוריה שזכה בפרס האוסקר. הישגיו האישיים קבעו את מעמדו כאחד מאמני הראפ הגדולים בכל הזמנים.\nהאלבום The Marshall Mathers LP ואלבומו הרביעי The Eminem Show זכו גם הם בפרסי גראמי, מה שהפך את אמינם לאמן הראשון שזכה בפרס אלבום הראפ הטוב ביותר עבור שלושה אלבומי סולו ברציפות. ב-2010 זכה שוב בפרס גראמי עבור אלבומו Relapse, בכך צבר 11 פרסי גראמי ופרסי הרפר הכי מהיר לשנת 2009, בכל הקריירה שלו. ב-2003, הוא זכה בפרס השיר המקורי הטוב ביותר של האוסקר עבור השיר \"Lose Yourself\" מהסרט \"8 מייל\", שבו שיחק את הדמות הראשית. \"Lose Yourself\" כיכב במקום הראשון של מצעד הראפ במשך התקופה הארוכה ביותר. ב-2004 הוציא את אלבומו החמישי Encore, איתו קיים סיבוב הופעות כלל עולמי בשנת 2005. בזמן סיבוב ההופעות, התמכר אמינם לתרופות שינה, והודיע באופן פתאומי על הפסקת מסע ההופעות ויציאה לגמילה, ובכך, למעשה, יצא להפסקה מהקריירה המוזיקלית. ב-15 במאי 2009, הוציא את אלבומו השישי, הראשון מאז 2004, Relapse. באותה התקופה, עם תום העשור הראשון של המאה ה-21, הוכרז אמינם בתור האמן הנמכר ביותר של העשור בארצות הברית. אמינם מכר מעל ל-800 מיליון אלבומים בכל העולם, מה שהופך אותו לאמן ההיפ הופ הנמכר ביותר בעולם כולו. בשנת 2010, הוציא אמינם את אלבומו השביעי Recovery. ב-2013 הוציא אמינם את אלבומו השמיני The Marshall Mathers LP 2, אשר זכה לביקורות חיוביות רבות.\nאמינם דורג במקום ה-1 ברשימת \"100 האמנים הגדולים בכל הזמנים\" של ערוץ VH1.‏ בנוסף, הוא דורג במקום ה-5 ברשימת \"100 האמנים הגדולים בכל הזמנים\" של מגזין המוזיקה רולינג סטון. אם כוללים את עבודתו המשותפת עם להקת D12, לאמינם היו 7 אלבומים אשר כיכבו במקום הראשון במצעד הבילבורד 200.‏ ב-2010, דירג הערוץ MTV את אמינם במקום ה-7 ברשימת \"עשרת אמני הפופ הגדולים ביותר בהיסטוריה\". אמינם גם זכה ב-10 פרסי בילבורד, ו-10 פרסי VMA. הצלחתו לא פסחה על ישראל, ובשנת 2010, במצעד השנה של גלגלצ, שירו \"Love The Way You Lie\" בו הוא מארח את ריהאנה, נבחר להיות שיר השנה, בדומה לשירו \"Stan\" בשנת 2000. כמו כן, הוא נבחר גם לזמר השנה של גלגלצ. ב-2013 זכה בפרס אמן ההיפ הופ של השנה בטקס ה-EMA, ובנוסף זכה בפרס האייקון על עבודתו. ב-2017 זכה בפרס אמן ההיפ הופ של השנה בטקס ה-EMA.\n\nמאת'רס נולד בסנט ג'וזף, מיזורי ב-17 באוקטובר 1972 בשם מארשל ברוס מאת'רס השלישי, בנם של דבורה נלסון ושל מארשל ברוס מאת'רס השני. הוריו הכירו כאשר אמו הייתה בת 14 ואביו בן 18. אמו ילדה אותו בגיל 17 לאחר 73 שעות. הוריו היו חברים בלהקת \"דדי וורבאקס\". אביו עזב את הבית זמן קצר לאחר שנולד ועבר לקליפורניה, ואמינם גודל על ידי אמו. יש לו שני אחים למחצה מצד אביו ואח למחצה מצד אמו.\nרוב ילדותו עברה עליו במעברים תכופים בין סנט ג'וזף לבין קנזס סיטי, עד שלבסוף בגיל 12 התיישבה משפחתו בפרבר של דטרויט שבמישיגן. במהלך נעוריו היה כותב מכתבים לאביו אך כולם הוחזרו בחזרה. בהיותו תלמיד בחטיבת הביניים, אמינם נקלע למריבה עם אחד מתלמידי בית הספר בו למד, הוא נפגע בראשו ואושפז בטענה שראה פיראטים חייזרים,[דרוש מקור] ונזקק לשיקום ממושך. בעקבות הקטטה, נפגעה ראייתו של אמינם ומאז הוא נזקק למשקפיים. את מריבה זו, הוא מתאר בשיר \"Brain Damage\" באלבום The Slim Shady LP. הוא ואימו היו בין המשפחות היחידות הלבנות בשכונה ומספר פעמים הוא הוכה על ידי צעירים שחורים.\nבילדותו, הקשיב לאלבום \"Licensed to Ill\" של להקת ביסטי בויז. דודו רוני לקח אותו למועדוני ראפ, שעוררו את התעניינותו במוזיקת היפ הופ. הוא כינה את עצמו \"מניקס\" ו-\"M&M\" שהם ראשי תיבות של שמו מרשל מאת'רס אך איית את שמו Eminem על מנת להימנע מתביעה מחברת M&M's בגין שימוש בשם מסחרי. אמינם נהג להסתובב עם מילונים והשווה מילים דומות באנגלית כדי ליצור חרוזים. פעולות אלו מינפו את הבנתו בראפ, ובעקבות כך אמינם סיגל לעצמו יכולות Freestyle גבוהות ביותר, אותן ניצל ל\"קרבות היפ הופ\". בעקבות כך, אמינם נקרא \"גאון\" בסביבתו. בינתיים, נכשל אמינם בלימודיו, ובגיל 17 נשר מלימודיו בהיותו בכיתה יא'.\nבשנת 1991 התאבד דודו רוני בירייה מרובה ציידים בראשו בעקבות אהבה נכזבת. אמינם, שהיה מאוד קרוב לדודו רוני, לקח את המקרה בצורה קשה מאוד והסתגר בביתו ופיתח שנאה תהומית לאמו, והשמיץ אותה במשך שנים בשיריו, כאשר השיא היה בשיר \"Cleanin' Out My Closet\", בו הוא מאשים אותה שהרסה לו את הילדות עקב היותה מכורה לסמים. בבית השלישי של הקליפ באותו שיר, אמינם קובר את אימו.\n\nבשנת 2001 פרסם אוטוביוגרפיה חלקית בשם \"Angry Blonde\".\nב-21 באוקטובר 2008 הוציא אמינם ספר אוטוביוגרפי מלא בשם \"The Way I Am\", שבו הוא מספר על מאבקיו עם עוני, סמים, תהילה, שברון-לב ודיכאון, ביחד עם גרסאותיו על מחלוקות העבר שהתפרסמו בתקשורת. הספר גם כולל חלק מהדפים המקוריים עליהם אמינם כתב את מילות השירים כמו \"Stan\" ו-\"The Real Slim Shady\".\n\nמאת'רס עורר עניין רב בציבור הן בגלל היותו ראפר מצליח והן בגלל משפחתו וחייו האישיים. הוא נישא פעמיים לקימברלי אן סקוט (בקיצור: קים), אותה הכיר בתיכון. הם החלו את מערכת היחסים ההפכפכה שלהם בשנת 1989, והתחתנו בשנת 1999. בשנת 2000, קים ניסתה להתאבד ולתבוע את אמינם על השמצה אחרי שהוא תיאר את המוות האלים שלה בשירו \"קים\". הזוג התגרש לראשונה בשנת 2001 אבל נישאו שוב בינואר 2006. לאחר מכן הם התגרשו שנית בדצמבר אותה שנה, כשהם הסכימו ביניהם על משמורת על ביתם היילי ג'ייד סקוט (נולדה ב-25 בדצמבר 1995). היילי ג'ייד הופיעה פעמים רבות בשיריו של אמינם, ביניהם \"Hailie's Song\"‏, \"97' Bonnie and Clyde\"‏,\"forget about Dre\" ,\"Mockingbird\"‏, \"Cleanin' Out My Closet\" ו-\"When I'm Gone\". בתחילת 2010, אמינם הגיב לדיווחים בצהובונים שהוא וקים הולכים להתאחד בהכחשה גורפת.\nבנוסף לבתו הביולוגית היילי, לאמינם שתי בנות מאומצות: אליינה (לייני) מאת'רס, אחייניתה של אשתו לשעבר קים, שהוזכרה בשירים \"Mockingbird\",‏ \"Airplanes Part II\" ו-\"Going Through Changes\"; ויטני, בתה של קים מיחסים קודמים. ויטני מוזכרת בשיר \"Going through Changes\". אמינם הוא גם האפוטרופוס החוקי של אחיו למחצה נייתן המוזכר בבית השלישי בשיר \"Cleanin' Out My Closet\" ובשיר \"Headlights\" מהאלבום \"The Marshall Mathers LP 2\".\n\nבשנת 1999 נתבע מאת'רס על ידי אימו בגין השמצה בסכום של 10 מיליון דולר. בכתב התביעה היא טענה שאמינם משמיץ אותה במילות שירי האלבום \"The Slim Shady LP\". בפסק הדין שניתן בשנת 2001, היא זכתה בפיצויים בסכום של 1,600 דולר.\nב-3 ביוני 2000 נעצר מאת'רס במהלך ויכוח בחנות למוצרי שמע לרכב ברויאל אוק, מישיגן. יחד איתו נעצר גם חברו דאגלס דייל (Douglas Dail), כששלף אקדח לא טעון והחזיק אותו כאשר הוא מכוון לקרקע. למחרת, בעיר וורן שבמישיגן, הוא נראה על ידי עוברי אורח כשהוא תוקף את הסדרן במגרש החנייה של \"Hot Rock Café\" לאחר שזה התנשק עם קים, שהייתה באותה תקופה אשתו. הוא נשפט לשנתיים על תנאי על שני המקרים.\nבקיץ 2001 נשפט מאת'רס למאסר על תנאי על דריכת כלי נשק כשהוא מנהל וויכוח עם עובד בחברת התקליטים \"Psychopathic Records\". אמינם שילם קנס בסך 2,000 דולר וגם ביצע כמה שעות של עבודות שירות לתועלת הציבור.\nבשנת 2007 נכשלה תביעתן של חברת פרסום המוזיקה שלו \"Eight Mile Style LLC\", ביחד עם חברת \"Martin Affiliated LLC\", כנגד החברות אפל ואפטרמת' אנטרטיינמנט. בתביעה נטען שלאפטרמת' לא הייתה את הזכות לנהל משא ומתן ללא רשות כדי לסגור עסקה עם אפל, שבה תאפשר הורדת 93 שירים של אמינם בשירות תוכנת ה-iTunes שלה. התיק נגד אפל יושב זמן קצר לאחר התחלת המשפט בסוף ספטמבר 2009.\n\nאמינם דיבר בפתיחות כמה וכמה פעמים על התמכרותו לתרופות מרשם, ביניהם אוקסיקודון, ויקודין (אופיאטים), אמביאן (כדור שינה מהדור החדש), ואליום ומתאדון (כדורי הרגעה). לדוגמה בשירו \"Deja Vu\" שבו הוא מתאר את התמכרותו לכדורי מרשם ואלכוהול. חברו ללהקת D12, הראפר פרוף, הצהיר בשנת 2002 שמאת'רס \"מתפכח לאט לאט\" מתלות באלכוהול ותרופות. עם זאת, הוא לקח כדורי שינה מסוג אמביאן על מנת לטפל בבעיות ההירדמות שלו. עקב כך, באוגוסט 2005 מאת'רס ביטל את סבב הופעותיו באירופה במסע ההופעות העולמי \"Anger Management Tour\", ובסופו של דבר יצא לטיפול גמילה מ\"תלות בתרופות שינה\".\nבשנת 2009 התראיין בתוכנית האירוח הבריטית של ג'ונתן רוס והודה בחומרת ההתמכרות שלו, על כך ששקל להתאבד, ואמר: \"אני פשוט לא טיפלתי בעצמי, ולפעמים פשוט רציתי להרים ידיים.\" הוא גם אישר שהוא לא פיכח, באומרו \"הראפ היה התרופה שלי... אבל אז התחלתי להשתמש בדברים אחרים כדי שאוכל להרגיש טוב עם עצמי. עכשיו הראפ שוב פעם גורם לי להרגיש טוב.\"\n\nאמינם כתב מספר שירים בהם הוא מזכיר את מערכת יחסיו עם זמרת הפופ מריה קארי, אף על פי שהיא מכחישה את כל טענותיו. היא אמרה שהם בילו ביחד אבל לא היה להם קשר עמוק או פעילות מינית. אמינם שלל את הכחשותיה בשיריו \"Superman\"‏, \"When The Music Stops\",‏ \"Bidusa\"‏, \"Jimmy Crack Corn\", ‏\"Bagpipes From Baghdad\" ו-\"The Warning\". בזמן שהשיר \"Superman\" הופץ בשנת 2003, קארי הוציאה שיר תגובה בשם \"Clown\" מהאלבום Charmbracelet.\nשירו של אמינם \"Bagpipes From Baghdad\" מהאלבום \"Relapse\" היווה את ההתייחסות הידועה ביותר שאמינם הקדיש למחלוקת ביניהם. בשיר אמינם ממעיט בערכה של מערכת היחסים בין קארי לבעלה, ניק קאנון. קאנון הגיב לאמינם באומרו שהקריירה שלו מבוססת על \"קנאה עיוורת וגזענית\", והתבדח על זה שהוא אולי יחזור לקריירת הראפ, כדי שהוא יוכל לנקום באמינם. לאחר מכן אמינם התבטא באומרו שהזוג פירש לא נכון את כוונת השיר ושהוא מאחל לשניהם את הזוגיות הטובה ביותר. לאחר מכן קאנון אמר שהוא לא שומר טינה לאמינם, ושהוא פשוט היה חייב לבטא את רגשותיו בנוגע לשיר.\nבשנת 2009, קארי הוציאה את השיר \"Obsessed\", בו היא שרה על אדם אובססיבי שטוען שיש לו מערכת יחסים איתה. קאנון טען שהשיר לא בא לפגוע ולהעליב את אמינם באופן ישיר. עם זאת, בסוף יולי 2009, אמינם הגיב כשהוא מוציא את השיר \"The Warning\". השיר כולל דגימות מהקלטות המשיבון שהושארו על ידי מריה קארי בשעה ששניהם ניהלו מערכת יחסים. אמינם רמז שיש לו גם עדות חותכת אחרת בנוגע למערכת היחסים, ושהוא מחזיק אותה בחזקתו. כשנה לאחר מכן, בספטמבר 2010 ניק קאנון הגיב עם השיר \"I'm a Slick Rick\", שבו הוא תוקף את אמינם בבית השני.\nמריה קארי אמרה את המילה האחרונה בתוכנית \"The Andy show\" כשאנדי שואל אותה אם היא יכולה להגיד שלושה דברים טובים על אמינם והיא הגיבה בכך שהתייחסה לשוקולד \"M&M\" ומכחישה לקיומו או לריב.\n\nבשנת 1992 חתם מאת'רס בחברת ההפקות FBT, בבעלות האחים ג'ף ומארק באס (Jeff and Mark Bass). מאת'רס עבד בשטיפת כלים וקיבל שכר נמוך מאוד. ב-1996, הקליט במרתף ביתו את אלבומו הראשון \"Infinite\", עם ציוד האולפן של האחים באס. האלבום הופץ בלייבל העצמאי של האחים \"Web Entertainment\". משמעות שמו של האלבום \"Infinite\" הוא \"אינסופי\". בבחירת שמו של האלבום, אמינם הסביר: \"מטבע הדברים, אני הייתי צעיר והושפעתי על ידי אמנים אחרים, קיבלתי הרבה משובים מאנשים שאמרו לי שאני נשמע כמו ראפרים אחרים כמו Nas ו-AZ. 'אינסופי' היה הניסיון שלי להבין איך אני רוצה שסגנון המוזיקה יהיה ייחודי רק לי, ואיך להישמע על המיקרופון ולהציג את עצמי. זה היה שלב ההתפתחות. הרגשתי ש'אינסופי' היה כמו דמו שפשוט רוצה לנסוק למעלה.\" הנושאים ש-Infinite מדבר עליהם בין השאר, הם מאבקיו של מאת'רס לגידול ילדתו היילי שעומדת להיוולד בקרוב, בזמן שהוא במצב כלכלי כל כך חמור עד שאפילו אין לו כסף לאוטובוס, והוא חייב להשקיע במוזיקה כדי שיוכל להתפרסם ולהתעשר. בתחילת הקריירה שלו, מאת'רס שיתף פעולה עם ראפר אחר מדטרויט בשם \"רויס דה \"9'5\", תחת שם הבמה \"Bad Meets Evil\". לאחר ש-\"Infinite\" יצא לאור, היו חייו של מאת'רס רוויים מאבקים אישיים, התמכרות לסמים ואלכוהול, עד כדי ניסיון התאבדות שלא צלח. על שם במה זה נכתב השיר \"Bad Meets Evil\" באלבום \"The Slim Shady LP\".\nעם הפצת \"The Slim Shady LP\", הואשם אמינם על ידי הראפר המחתרתי Cage בהעתקת סגנון כתיבתו.\nבשנת 1997 ביקש ג'ימי איובין, מנכ\"ל חברת התקליטים אינטרסקופ רקורדס, לקבל קלטת דמו של מאת'רס לאחר שזה הגיע למקום השני בתחרות הראפ הנחשבת \"Rap Olympics\". אותה קלטת נקראה \"The Slim Shady EP\". ג'ימי השמיע את הקלטת לד\"ר דרה, מייסד חברת התקליטים אפטרמת' אנטרטיינמנט. שניהם התרשמו עמוקות מסגנונו של אמינם, והזמינו אותו להקלטת אלבומו השני The Slim Shady LP.\n\nלפי מגזין הבילבורד, בנקודה זו בחייו של אמינם, \"הוא הבין ששאיפותיו המוזיקליות הן הדרך היחידה לברוח מחייו העצובים\". אחרי שהוחתם בשנת 1998 ב-אפטרמת' אנטרטיינמנט/אינטרסקופ רקורדס, אמינם הוציא לאור את אלבומו פורץ הדרך \"The Slim Shady LP\" בהפקתו של ד\"ר דרה אחרי שנה אחת של עבודה באולפן, בשנת 1999. האלבום הפך לאחד האלבומים המצליחים ביותר במכירות בשנה זו, וזכה בפלטינה משולשת עד סוף השנה. כאשר פופולריות האלבום החלה נוסקת, התעורר דיון ציבורי בדבר מילות השירים הבוטות באלבום. בשירו \"97 Bonnie and Clyde\", תיאר טיול דמיוני עם בתו התינוקת היילי, שבמהלכו הוא נפטר מגופת אימה על ידי הטבעתה באגם; וכן בשיר \"Guilty Conscience\", בו עודד דמות גבר בשיר לרצוח את אשתו והמאהב שלה. \"Guilty Conscience\", סימן את תחילת החברות ושיתוף הפעולה המוזיקלי בינו לבין ד\"ר דרה. משיתוף פעולה זה נרקמו השירים \"Forgot About Dre\" ו-\"What's the Difference\", מאלבומו של ד\"ר דרה 2001, \"Bitch Please II\" מהאלבום The Marshall Mathers LP, ועוד רבים. בנוסף, ד\"ר דרה הפיק את כל אלבומי האולפן של אמינם תחת הלייבל אפטרמת' אנטרטיינמנט.‏\n\nבמאי 2000 יצא אלבומו The Marshall Mathers LP, שזכה להצלחה רבה ונמכר בשבוע הראשון לאחר צאתו ב-1.76 מיליון עותקים, וכך הפך לאלבום ההיפ הופ שנמכר במהירות הגבוהה ביותר בכל הזמנים. בכך שבר את שיאי המכירות של האלבום Doggystyle של סנופ דוג כאלבום ההיפ ההופ שנמכר במהירות הגבוהה ביותר, ושל האלבום ...Baby One More Time של בריטני ספירס כאלבום הסולו שנמכר במהירות הרבה ביותר בהיסטוריה של ארצות הברית. הסינגל הראשון שהופץ מהאלבום, \"The Real Slim Shady\" התאפיין במילים בוטות, בו השמיץ אמינם ידוענים שונים כגון כריסטינה אגילרה ובריטני ספירס. בסינגל השני, \"The Way I Am\", בו הוא פונה למעריציו ומספר להם שהפרסום הזיק לחייו, כמו כן מסביר כמה שזה מפריע לו כאשר פונים אליו ברחוב בזמן שהוא עוסק בדברים שונים. הסינגל השלישי מהאלבום, \"Stan\", נחשב לאחד הסינגלים הידועים ביותר של אמינם. זהו סימפול של השיר \"Thank You\" של הזמרת דיידו, ובו אמינם מתמודד עם הפופולריות החדשה שצבר באמצעות סיפור על מעריץ מטורף שלו שמתאבד ביחד עם חברתו ההרה על ידי דרדור מכוניתו לאגם, בתגובה לכך שאמינם כביכול לא ענה למכתבים ששלח לו. השיר זכה בתואר \"שיר השנה\" בתחרויות שונות ברדיו ובטלוויזיה בעולם (כולל בישראל בגלגלצ). \"Stan\" גם הביא לזמרת דיידו את חשיפתה הגדולה הראשונה, וזמן קצר לאחר מכן הפכה לכוכבת בזכות עצמה עם הביצוע המלא ל-\"Thank you\".\nהאלבום השלישי של אמינם המשיך להצליח במכירות, אך המחלוקת סביב אמינם ושיריו גברה והלכה, במיוחד כשאלבומו היה מועמד לפרס גראמי בקטגוריית אלבום השנה. אמינם טען כי אין לקחת את מילות השירים ברצינות, ואין לו דבר כנגד הומוסקסואלים או נשים, בניגוד לרושם המתקבל משיריו, אך ארגון הליגה ההומו-לסבית נגד השמצה החרים את טקס גראמי במחאה נגדו. אמינם הגיב, בין השאר, בכך ששר את \"Stan\" על במת הטקס עם הזמר אלטון ג'ון (הומוסקסואל מוצהר), תוך שהוא מתחבק איתו על מנת להראות כי אינו שונא הומוסקסואלים.\nבתקופה זו יצא אמינם לסיבוב הופעות בשם \"Up In Smoke Tour\", בו הופיע עם ד\"ר דרה, סנופ דוג, אקזיביט ואייס קיוב. כמו כן יצא לסיבוב הופעות בשם \"Family Values Tour\" בו הופיע עם לימפ ביזקיט.\n\nאלבומו הרביעי של אמינם, \"The Eminem Show\" (המופע של אמינם), יצא ב-2002, והופק ברובו על ידי אמינם עצמו. הסינגל הראשון מתוכו, \"Without Me\", כלל השמצות על להקות בנים, ועל זמרים כגון מובי, לימפ ביזקיט וליין צ'ייני. \"The Eminem Show\" הגיע למעמד אלבום פלטינה כפול 8 על ידי ה-RIAA. נושאי האלבום מדברים על האופן בו הושפע אמינם מהפרסום, מערכת היחסים עם מריה קארי, אשתו קים וילדתו היילי, והסטטוס שלו בקהילת ההיפ הופ. באלבום זה הוא גם מתאר סיטואציה מציאותית שהתרחשה בשנת 2000 בה נקלע להתקף קנאה, כשאשתו קים התנשקה עם סדרן במגרש חנייה. בסקיט, אמינם מחכה במכוניתו במגרש חנייה יחד עם חבר, וכאשר הוא רואה את הסדרן מנשק את קים, הוא שואל את חברו \"היא נישקה אותו עכשיו???\" בעוד חברו מנסה לשכנע אותו שהסדרן לא נישק את קים, אמינם רץ אליו כשאקדח לא טעון בידו ומכה אותו בראשו בקת האקדח. בעקבות תגרה זו, אמינם נתבע, הובא בפני בית המשפט ונמצא אשם.\nהאלבום זכה, כמו קודמו, במספר פרסי גראמי ו-MTV, והיה לאלבום הנמכר ביותר בשנת 2002. מלבד \"Without Me\", האלבום נפתח בשיר בשם \"White America\" והסינגלים הבולטים ששוחררו מאלבום זה הם: \"Cleanin' Out My Closet\", ‏\"Superman\" ו-\"Sing For The Moment\".\n\nב-8 בדצמבר 2003 דיווח אתר האינטרנט \"Media Research Center\" שהשירות החשאי של ארצות הברית הודה שהוא בודק טענות על כך שאמינם איים על נשיא ארצות הברית במילות שיריו: \"לעזאזל עם הכסף/אני לא שר ראפ בשביל \"dead presidents\" (סלנג שפירושו דולרים)/אני מעדיף לראות את הנשיא מת/זה אף פעם לא נאמר, אבל קבעתי תקדים...\" השורה היא חלק מהשיר \"We As Americans\" שמופיע בדיסק הבונוס במהדורה המיוחדת של Encore.‏\nאלבום הסולו החמישי של אמינם, \"Encore\" (הדרן), יצא בסוף 2004. גם אלבום זה, הגיע לראש רשימת המצעדים. בסינגל הראשון מתוכו, \"Just Lose It\", תקף אמינם את הזמר מייקל ג'קסון על ניתוחיו הפלסטיים ועל המשפט שהתנהל נגדו באותה תקופה באשמת התעללות מינית בילדים. ב-12 באוקטובר 2004, שבוע אחרי יציאת Just Lose It לאור, מייקל ג'קסון התראיין אצל סטיב הרווי מתחנת הרדיו לוס אנג'לס, ובו הביע את מורת רוחו מקליפ הווידאו של \"Just Lose It\". השיר עורר ביקורת נגד אמינם, וחלק מערוצי הטלוויזיה הפסיקו לשדר את הקליפ לשיר.\nשיר בוטה נוסף מתוך האלבום היה \"Mosh\", שיצא לפני יום הבחירות לנשיאות ארצות הברית 2004, וכלל ביקורת חריפה נגד מדיניותו של הנשיא ג'ורג' ווקר בוש, עם מילות שיר כמו \"לעזאזל עם בוש\", \"איך אנחנו יכולים להרשות לדבר כמוהו לקרות ?\" ו\"הוא (בוש) נשק להשמדה המונית שאנחנו קוראים לו הנשיא שלנו\". בקליפ הווידאו לשיר, אמינם קורא לכולם להתאגד איתו ואוסף צבא של אנשים, בו נמצא גם הראפר לויד בנקס, שמוצגים כקורבנות של ממשל בוש ומוליך אותם לעבר הבית הלבן. כשהצבא של אמינם פורץ פנימה, מתגלה לצופים שהם פשוט נרשמים כדי שיוכלו להצביע בבחירות. הקליפ מסתיים במילים \"VOTE Tuesday November 2\" על המסך (תרגום – הצביעו ביום שלישי, השניים בנובמבר). יום שלישי הוא היום בו נפלו התאומים במתקפת הטרור. לאחר שבוש נבחר שוב, סיום הקליפ שונה, ורואים בו את אמינם מפגין בזמן שבוש נואם.\n\nבשנת 2005 התעוררו שמועות על רצונו של אמינם לפרוש מקריירת הסולו שלו אחרי שש שנים בלבד ומכירות של עשרות מיליוני אלבומים. בתחילת 2005 נשמעו ספקולציות על כך שאמינם צפוי להוציא אלבום כפול בהמשך השנה, ששמו יהיה \"The Funeral\" (ההלוויה). לאחר מכן התברר שמדובר באוסף להיטים שנקרא Curtain Call: The Hits, והוא הופץ בדצמבר אותה שנה. באלבום זה הוא גם הקליט שני סינגלים חדשים \"When I'm Gone\" ו\"Shake That\" עם נייט דוג. באותו אלבום נכלל גם השיר Stan שאמינם שר על במת טקס גראמי עם הזמר אלטון ג'ון. ביולי 2005, דווחה על ידי Detroit Free Press ידיעה מרעישה על אפשרות שאמינם סיים את קריירת הסולו, וחבריו הקרובים צוטטו כשאמרו שהוא החל בהסבה מקצועית למפיק מוזיקלי ושהוא יעסוק יותר בהפקות לאמנים אחרים. באותה תקופה הוא רואיין בתוכנית הרדיו \"Mojo in the Morning\" והכחיש את השמועות. מדברי אמינם: \"אני נמצא בנקודה בחיי בה אני מרגיש שאני לא יודע לאן הקריירה שלי תתפתח... זאת הסיבה שקראנו לאוסף הלהיטים Curtain Call (קריאה אחרונה), כי לא ידענו אם זה יהיה הדבר הסופי\".\nCurtain Call: The Hits יצא לאור ב-6 בדצמבר 2005, תחת הלייבל אפטרמת' אנטרטיינמנט.‏ בשבוע הראשון הוא מכר 441,000 עותקים בארצות הברית, והיה לאלבום הרביעי של אמינם שהגיע לפסגה במצעד בילבורד 200. האלבום זכה בפלטינה כפולה על ידי ה-RIAA.\nבסוף 2006 הפיק אלבום בשם The Re-Up (העלייה מחדש), שנועד לקדם זמרים חדשים מחברת ההפקות שלו. באלבום התארחו 50 סנט, אובי טרייס, קשיס, D12, סטאט קיו ועוד.\nבמחצית השנייה של העשור הראשון של שנות ה-2000 עסק אמינם בעיקר בהפקות של אלבומים לאמנים שונים, תחת חברת ההפקות שלו, שיידי רקורדס, שנוסדה עבורו על ידי אינטרסקופ רקורדס עוד בשנת 2000. הוא החתים בחברה אמנים כגון אובי טרייס, D12, סטאט קיו ודה אלכמיסט, והפיק את אלבומיהם. כמו כן, הפיק גם את האלבום Loyal To The Game עבור הראפר טופאק. ב-2007 אמינם התארח באלבומו החמישי של הראפר T.I. \"טיאיי vs טיאייפי\" בשיר \"Touchdown\".\nאחרי שלוש שנים ללא הופעות, יצא אמינם בשנה זו למסע הופעות בארצות הברית, בו אירח אמנים כגון 50 סנט, D12, ליל ג'ון ואובי טרייס. הוא ביטל את מסע ההופעות שתוכנן באירופה באותה תקופה, והודיע שהוא מתחיל תהליך של גמילה מסמים בעקבות התמכרות לכדורי שינה.\n\nבספטמבר 2007 רואיין בתחנת הרדיו \"Hot 97\". במהלך הראיון אמר שהוא במצב של \"חוסר ודאות\", והוא שוקל מתי והאם להוציא אלבום אולפן נוסף. הוא אמר \"אני תמיד בעבודה... אני תמיד באולפן, האנרגיות שם טובות. לזמן מה, אני לא רציתי לחזור לעבודה באולפן... הייתי צריך לטפל בבעיות אישיות. כרגע אני נפטר מהבעיות האישיות וזו הרגשה טובה.\"\nבספטמבר 2008 אמינם רואיין בתחנת הרדיו \"Shade 45\" ואמר: \"כרגע אני פשוט מרכז את כל החומר שלי, ומתחיל לעבוד עליו באולפן. אני פשוט מוציא את השירים בקצב אדיר ומפיק המון. ככל שאתה עובד יותר זמן בהפקה של השיר, ככה התוצאה הסופית יוצאת טובה יותר. אני פשוט ממשיך לשפר ולשפר את השירים.\" הראיון התרחש בתקופה ש-אינטרסקופ רקורדס סוף סוף אישרו שאמינם מוציא אלבום חדש. בדצמבר 2008 פורסמו עוד פרטים בנוגע לאלבום ואושר שהאלבום ייקרא \"Relapse\" (נסיגה/הידרדרות). עוד אמר \"אני וד\"ר דרה עבדנו באולפן כמו בימים הטובים. בסופו של דבר דרה הפיק את רוב שירי האלבום. עבדנו ביחד והגענו לרמות מקצועיות שרק אני ודרה יכולים להגיע אליהן\".\nב-5 במאי 2009 הודיע אמינם על הוצאת שני אלבומים חדשים עד סוף השנה. ב-19 במאי יצא אלבומו הראשון מאז 2004, \"Relapse\". רוב האלבום מדבר על השיקום של אמינם מהסמים ומתרופות המרשם. ב-7 באפריל 2009, יצא הסינגל השני \"We Made You\",‏ בו אמינם מביע את דעתו על תרבות הטראש האמריקאית. על אף ש-Relapse לא הצליח למכור כמו אלבומיו האחרונים של אמינם, הוא עדיין זכה להצלחה גדולה ולתגובות שבח מצד הקהל והמבקרים, בזמן שהוא קובע מחדש את נוכחותו של אמינם בקהילת ההיפ הופ. \"Relapse\" היה לאחד האלבומים הנמכרים ביותר בשנת 2009. הוא הצליח למכור יותר מחמישה מיליון עותקים בתפוצה כלל עולמית.\nבטקס פרסי הקולנוע של MTV לשנת 2009 נחת סשה ברון כהן מהתקרה מעל לקהל כשהוא תלוי בחבלים ולבוש בדמות מלאך היישר למקומו של אמינם, כשישבנו החשוף נוגע בפניו של אמינם. אמינם, בתגובה, קם ויצא נסער מהטקס. שלושה ימים לאחר מכן, אמינם אמר שזו הייתה מתיחה ששניהם תכננו ביחד.\nבאוקטובר אותה שנה אמינם הופיע במסגרת פסטיבל המוזיקה \"Voodoo Music Experience\" בניו אורלינס כזמר הראשי. זו הייתה ההופעה המלאה הראשונה שלו בשנת 2009. ההופעה כללה מספר שירים מהאלבום Relapse, כמו כן כללה גם רבים מלהיטי העבר שלו, הוא הופיע ביחד עם להקתו D12.\nב-19 בנובמבר, אמינם הודיע באתר האינטרנט שלו שהאלבום \"Relapse: The Refill\" יראה אור ב-21 בדצמבר 2009. האלבום הוא הוצאה מחודשת של האלבום Relapse, הוא כולל 7 שירי בונוס חדשים בדיסק נפרד. בהצהרה זו הוא תיאר את האלבום החדש:\n\nבהמשך השנה יצאו עוד ארבעה סינגלים מהאלבום \"Relapse\", ביניהם השיר \"Beautiful\" המתאר את התמודדותו של אמינם עם דיכאון וסמים, ו\"Crack A Bottle\" בשיתוף עם ד\"ר דרה ו-50 סנט. בספטמבר 2009, אמינם התארח עם הראפרים קניה ווסט וליל ויין בסינגל השלישי של הראפר דרייק, \"Forever\". הסינגל נכלל באלבום \"Relapse: Refill\" ובפסקול הסרט של לברון ג'יימס More Than a Game. אמינם גם התארח באלבומו השביעי של ליל ויין \"Rebirth\" בשיר \"Drop the World\" שהופץ בסוף 2009 והופיע ביחד עם השיר \"Forever\" בטקס פרסי גראמי של 2009.\n\nבסוף מרץ 2010 אמינם הודיע בחשבון הטוויטר שלו שחדשות גדולות מגיעות בקרוב, וב-13 באפריל 2010 הודיע שלא יוציא את \"Relapse 2\". כמה שעות מאוחר יותר הוא הודיע שייצא אלבום, אך הוא לא ייקרא \"Relapse 2\", אלא \"Recovery\" ויופץ ב-22 ביוני 2010. אמינם אמר: \"במקור תכננתי ש-\"Relapse 2\" יופץ בסוף שנת 2009. אבל המשכתי להקליט ולעבוד עם מפיקים חדשים והרעיון של אלבום המשך ל-\"Relapse\" החל להיראות לי פחות ופחות הגיוני, ורציתי להוציא אלבום חדש לגמרי. המוזיקה ב-\"Recovery\" היא מאוד שונה מהנוסח של \"Relapse\", ואני חושב שמגיע לו שם משלו.\" אלבום האולפן השביעי שלו, \"Recovery\", יצא לאור ב-21 ביוני 2010. האלבום מכר 741,000 עותקים בארצות הברית בשבוע הראשון, ונכנס למקום ה-1 במצעד מכירות האלבומים Billboard 200.‏ הסינגל הראשון, \"Not Afraid\" (בו אמינם מתאר את ההתנקות מסמים ואיך הוא אכזב את מעריציו באלבומו האחרון Relapse), הופץ ב-29 באפריל, זכה ליותר ממיליארד צפיות ביוטיוב, ונכנס היישר למקום הראשון במצעד Billboard Hot 100, כשבמקום השני נמצא הסינגל השני.\n\n\"Love the Way You Lie\" עם הזמרת ריהאנה שזכה למעלה מ-2 מיליארד צפיות ביוטיוב. למעט כמה ביקורות על כך שהוא ממשיך את הסגנון של האלבומים הקודמים, זכה \"Recovery\" לביקורות חיוביות ממרבית מבקרי המוזיקה. נכון ל-21 בנובמבר 2010, האלבום מכר שלושה מיליון עותקים בארצות הברית.\nאמינם התארח באלבומו הראשון של B.o.B‏ \"הרפתקאותיו של בובי ריי\" בשיר \"Airplanes Part II\", בנוסף לו ול-B.o.B סולנית להקת הרוק פאראמור היילי ויליאמס מופיעה בשיר. זמן קצר אחרי זה אמינם הפיץ את \"Despicable\" שהוא פרייסטייל לשיר של דרייק \"Over\" ולשיר של לויד בנקס וג'ולס סנטנה \"Beamer, Benz, or Bentley\" כפרומו לקראת \"Recovery\".\nאמינם הופיע בטקס הפרסים \"2010 BET Awards\",‏ כשהוא מבצע את השיר \"Airplanes Part II\" עם B.o.B ואת השיר \"Not Afraid\". בנוסף הוא גם הופיע בהופעה החיה \"Activison E3\". ביוני 2010, אמינם וג'יי זי הודיעו שהם עשויים להופיע ביחד בשתי הופעות בדטרויט וניו יורק. האירוע נקרא בשם \"The Home & Home Tour\". הכרטיסים לשתי ההופעות הראשונות נמכרו ואזלו במהירות, והופעות רבות נוספו ללוח הזמנים בכל מקום. \"BET\" גם הכריז על אמינם על הראפר מספר 1 של המאה ה-21.\nב-12 בספטמבר 2010 אמינם פתח את ההופעה הראשונה של טקס פרסי הקולנוע של MTV לשנת 2010, עם השיר \"Not Afraid\" ו-\"Love the Way You Lie\" שבו הזמרת ריהאנה שרה בפזמון. עקב ההצלחה של Recovery והמופע \"The Home & Home Tour\", אמינם זכה בפרס \"Hottest MC in the Game\" לשנת 2010 של MTV,‏ והפרס \"Emcee of the Year\" של אתר חדשות ההיפ הופ באינטרנט \"HipHopDX\".‏\nבנוסף לשירים \"Not Afraid\" ו-\"Love The Way You Lie\", אפשר למצוא באלבום Recovery גם שיתופי פעולה עם הזמרת פינק ועם הראפר ליל ויין. אמינם וריהאנה שיתפו פעולה שנית בשביל השיר \"Love the Way You Lie, Part II\" שהוא שיר ההמשך לסינגל \"Love the Way You Lie\". בחלק השני ריהאנה היא הזמרת המובילה, בעוד שאמינם הוא הזמר המוביל בחלק הראשון. החלק השני מתאר מערכת היחסים מנקודת המבט הנשית. השיר עצמו מופיע באלבום Loud של ריהאנה.\nניקי מינאז' שיתפה פעולה עם אמינם בשיר ששמו \"Roman's Revenge\" שאמור להיכלל באלבום שלה Pink Friday.‏ השיר מתייחס לאלטר אגו של מינאג' \"Roman Zolanski\" שמאפיין את האלטר אגו של אמינם סליים שיידי. שיתוף פעולה חדש של אמינם עם המפיק במוזיקלי Alex da Kid הופץ לפני חג המולד. אמינם גם השתתף בשיר \"That's All She Wrote\" של הראפר T.I. המופיע באלבומו No Mercy.‏ בנוסף, השיר \"I Need a Doctor\" עם ד\"ר דרה דלף לרשת. שמועות גרסו כי השיר ייכלל באלבום Detox של ד\"ר דרה שנצפה לצאת בקרוב, או באלבום הבא של אמינם.\nהקליפ לשיר \"Love The Way You Lie\" צבר כ-2 מיליארד צפיות ביוטיוב (נכון לאוגוסט 2021), והוא אחד מקטעי הווידאו הנצפים ביותר בתולדות האתר. בקליפ מופיעים מייגן פוקס ודומיניק מונאהן.\nב-2010 אמינם החל לעבוד על אלבום חדש, Hell: The Sequel, יחד עם רויס דה \"9'5. שיתוף הפעולה ביניהם החל ב-1999, אז נקראו Bad Meets Evil. האלבום יצא ב-14 ביוני 2011.\n\nבזמן שאמינם לא הוציא אלבום סטודיו חדש הוא עבד והפיק יחד עם הרכב ההיפ-הופ Slaughterhouse בחסות אולפן ההקלטות שלו \"שיידי רקורדס\" אלבום אולפן שנקרא \"Welcome to: Our House\" והשתתף בשלושה שירים מן האלבום.\nב-24 במאי 2012, אמינם הודיע על כך שהוא עובד על אלבום חדש. האלבום החדש של אמינם נקרא The Marshall Mathers LP 2 והוא יצא ב-5 בנובמבר 2013.\nאלבום המשך לאלבומו המצליח של אמינם \"The Marshall Mathers LP\" משנת 2000, שמכר מעל ל-21 מיליון עותקים ברחבי העולם.\nהשיר \"Survival\" באלבום הוצג לראשונה בטריילר למשחק המחשב החדש: \"Call Of Duty: Ghosts\", לאחר מכן השיר יצא לאור כסינגל שני ב-8 באוקטובר, ובאותו היום יצא גם הווידאו קליפ שזכה למעל מ-70 מיליון צפיות.\nב-25 באוגוסט 2013, יצא הסינגל הראשון: \"Berzerk\" מעל 100 מיליון, ב-15 באוקטובר, יצא הסינגל השלישי מן האלבום: \"Rap God\" מעל 120 מיליון, ב-29 באוקטובר, יצא לאור הסינגל הרביעי: \"The Monster\", בשיתוף ריהאנה והגיע ל-300 מיליון צפיות ומעבר, השיר הגיע למקום ה-1 במצעד הבילבורד הוט 100.\nב-3 בנובמבר, אמינם זכה בתואר \"אומן השנה\" בטקס פרסי יוטיוב הראשון שנערך אי פעם, בנוסף אמינם ביצע הופעה חיה של הסינגל שלו \"Rap God\" מן האלבום The Marshall Mathers LP 2.\nב-5 בנובמבר, יצא לאור האלבום \"The Marshall Mathers LP 2\", האלבום מכר כ-792,000 עותקים בשבוע הראשון לצאתו לאור בארצות הברית והוצב במקום הראשון במצעד הבילבורד 200.\nב-10 בנובמבר, זכה אמינם בתואר \"Global Icon\" ובתואר \"אומן ההיפ-הופ של השנה\" בטקס ה-EMA שנערך באמסטרדם\n2013, בטקס אמינם ביצע הופעה חיה של שניים מהסינגלים מהאלבום החדש: \"Berzerk\" ו\"Rap God\".\nב-15 בפברואר 2014 אמינם התחיל לערוך את מסע ההופעות שלו \"Rapture\" בניו זילנד ולאחר מכן באוסטרליה ודרום אפריקה.\nבאוגוסט 2014 ערך עם הזמרת ריהאנה את מסע ההופעות \"The Monster Tour\".\n\nהאלבום התשיעי של אמינם הוא \"Shady XV\" והוא כולל בו שני דיסקים. בדיסק הראשון לקט שירים של הלהיטים הכי גדולים, ובדיסק השני חומר חדש ושירים חדשים מבית \"שיידי רקורדס\" ושיתופי פעולה עם D12, Slaughterhouse, Bad Meets Evil, הראפר Yelawolf ו-Skylar Grey. אלבום זה מציין 15 שנה לפעילות חברת התקליטים שהקים, \"שיידי רקורדס\", וכמו כן הוא האלבום ה-15 שמופק על ידי חברה זאת (לא כולל אלבומי היחיד של אמינם).\nהשיר הראשון, הכולל שיתוף פעולה עם הזמרת סיה, השתחרר בתור שיר הנושא לסרט \"נקודת שוויון\" בכיכובו של דנזל וושינגטון, ושמו Guts Over Fear. בשיר השני ששמו \"Detriot VS Everybody\" השתתפו הזמרת Dej Loaf ואת הראפרים רויס דה \"9'5, ביג שון ו-Danny Brown. השיר כולל שלל ראפרים מדטרויט והרעיון של השיר הוא פשוטו כמשמעו: דטרויט נגד כולם.\nבשנת 2017 החל להתבטא נגד נשיא ארצות הברית דונלד טראמפ בשיריו; הוא הזכיר אותו בשיר עם ביג שון ובשיר פריסטייל שביצע בטקס פרסי ה-BET לשנת 2017 וזכה לתהודה רבה.\n\nבדצמבר 2017 הוציא את אלבומו התשיעי, \"Revival\". ליציאתו קדמו הסינגלים \"Walk on Water\" עם ביונסה ו-\"River\" עם אד שירן. אלבום זה נכנס בילבורד 200 האמריקאי וכך הפך לאלבומו השמיני של אמינם שנכנס לרשימה בצורה רצופה. אמינם הפך לאמן הראשון שלו שמונה אלבומים רצופים שהגיעו לראש מצעד הבילבורד. לאחר שחרור האלבום נמכרו 197,000 עותקים בשבוע הראשון. האלבום ספג ביקורות מעורבות ממבקרי מוזיקה.\n\nבאוגוסט 2018 הוציא אלבום נוסף, עשירי במספר, בשם \"Kamikaze\". יציאת האלבום לא דווחה לפני פרסומו, והוא היה אלבום האולפן השני של אמינם בתקופה של שמונה חודשים. האלבום כולל שיר נושא לסרט ונום, הקרוי על שם הסרט. באלבום הוא יצא כנגד \"מאמבל ראפ\", נגד אומנים כגון Lil Pump, Tyler The Creator, Machine Gun Kelly ועוד. בנוסף יצא גם כנגד המבקרים שקטלו את האלבום התשיעי שלו \"Revival\".\nבעקבות השיר \"not alike\" (שיצר עם Royce Da 5'9) בו קטל את Machine Gun Kelly על רקע ציוץ שלו בטוויטר על היילי. קלי הגיב עם שיר משלו בשם \"Rap Devil\" שלעג לאמינם, עליו הגיב אמינם עם השיר \"KILLSHOT\". השיר הגיע למקום השלישי במצעד הבילבורד הוט 100, למקום השני ב-Hot R&B/Hip-Hop Songs, ונכנס למצעדים במדינות רבות אחרות.\nהאלבום נכנס לראש רשימת בילבורד 200, והפך לאלבום התשיעי ברצף של אמינם שנכנס לרשימה. בשבוע הראשון להוצאת האלבום נמכרו 434,000 עותקים פיזיים, והאלבום הוכרז כאלבום פלטינה על ידי איגוד תעשיית ההקלטות האמריקאי בדצמבר של אותה השנה.\nב-3 במאי 2019 יצא שיר של הראפר לוגיק בשיתוף פעולה עם אמינם, \"Homicide\". השיר הצליח רבות בשל החיבור של שני האומנים הגדולים בתחום הראפ בשיר אחד. השיר מכר יותר מ-500,000 עותקים והגיע למקום החמישי במצעד הבילבורד הוט 100 ולמקום השני ב-Hot R&B/Hip-Hop Songs.\nב-17 בינואר 2020 הוציא את אלבומו האחד עשר, \"Music to Be Murdered By\". יציאת האלבום לא דווחה לפני פרסומו, בדומה לאלבומו הקודם, \"Kamikaze\".\nהאלבום הגיע למקום הראשון בבילבורד 200, ומכר 279,000 יחידות שוות ערך לאלבום בשבוע הראשון שלו. לאחר מכן, אמינם הפך לאמן הראשון שיש לו עשרה אלבומים רצופים לראשונה במקום הראשון בארצות הברית ואחד משישה אמנים שהוציאו לפחות עשרה אלבומים מספר 1 בארצות הברית. מבקרי מוזיקה שיבחו את היכולות הלירקליות של אמינם ואת ההפקה המשופרת לאחר קמיקזה, בעוד שהביקורת הופנתה כלפי מבנה השיר הנוסחתי של האלבום, חוסר החדשנות וערך ההלם.\nהמילים של \"Unaccomodating\", שבהן התייחס אמינם לפיגוע מנצ'סטר ארנה ב-2017, גררו ביקורת משמעותית, כאשר מבקרים רבים מצאו את המילים מעוררות התנגדות. ראש עיריית מנצ'סטר גינה את מילות השיר, ותיאר אותן כ\"פוגעות שלא לצורך וחוסר כבוד עמוק\". מילות השיר זכו גם לביקורת נרחבת מצד קרובי משפחה של הקורבנות ומעורבים אחרים בפיגוע.\nב-9 בפברואר 2020, מאת'רס ביצע את \"Lose Yourself\" בטקס פרסי האוסקר ה-92.\nב-9 במרץ 2020, הקליפ לשיר \"Godzilla\" שוחרר ביוטיוב דרך הערוץ של Lyrical Lemonade. בסרטון מופיעים מייק טייסון וד\"ר דרה.\nב-5 באפריל 2020, מת'יו יוז, הומלס בן 26, פרץ לביתו של אמינם, על פי הדיווחים שבר חלון מטבח עם אבן ריצוף. אמינם התעורר עם יוז עומד מאחוריו והוא אמר שהוא שם כדי להרוג אותו. יוז היה על ערבות של 50,000 דולר במזומן והואשם בפלישה מדרגה ראשונה לבית ובהרס זדוני של רכוש.\nב-18 בדצמבר 2020 יצאה מהדורת דלוקס של האלבום, בשם Music to Be Murdered By – Side B. בדומה לשני האלבומים הקודמים של אמינם, הוא יצא ללא כל הודעה מוקדמת. הוא מכיל דיסק בונוס עם שש עשרה רצועות חדשות. יציאת האלבום לוותה בקליפ ל-\"Gnat\", בבימויו של קול בנט. Music to Be Murdered By – Side B צפויה להופיע לראשונה ב-Billboard 200 במקום ה-3. ברצועה \"Zeus\", הוא מתנצל בפני ריהאנה על שיר בו הוא צידד בכריס בראון, שהודה בתקיפה חמורה שכללה אותה ב-2009.\nב-28 בספטמבר 2021, הוא הכריז ברשתות החברתיות שלו שהוא יופיע בשיר עם פולו G ומוזי בשם \"Last One Standing\" של Skylar Grey לפסקול הסרט, Venom: Let There Be Carnage, שיצא ב-30 בספטמבר 2021.\nב-29 בספטמבר 2021, אמינם ו-Union Joints פתחו מסעדת ספגטי ב-2131 Woodward Ave בדטרויט. הוא נקרא על שם המילים \"כפות הידיים שלו מזיעות, הברכיים חלשות, הידיים כבדות / יש כבר קיא על הסוודר שלו, הספגטי של אמא\" מהשיר \"Lose Yourself\" שהפך למם אינטרנטי.[דרוש מקור]\nב-13 בפברואר 2022, הופיע בהופעת המחצית בסופרבול 56  בה ד\"ר דרה אירח את האמנים אותם גילה במשך הקריירה שלו. לצד סנופ דוג, מרי ג'יי בלייג', 50 סנט וקנדריק לאמאר.\nבשנת 2023 אפיק גיימס הכריזה כי אמינם צפוי להיות במשחק פורטנייט, והוא הולך לערוך מופע של השירים שלו כחלק מאירוע שהולך לקרות בתאריך 2 בדצמבר 2023 כחלק מאירוע סוף העונה של עונת ה־OG.\nב-13 במרץ 2024, עלה לערוץ יוטיוב של קול בנט וידאו הקליפ לשיר \"Doomsday pt2\" ביחד עם אמינם. באפריל 2024, אמינם הכריז על אלבום חדש בשם The Death of Slim Shady (Coup De Grâce) שיצא ב-12 ביולי של אותה השנה. זהו אלבום האולפן ה-12 של אמינם ותואר כסוף הפרסונה של \"סלים שיידי\".\n\nאמינם נקב בשמות של מספר ראפרים שהשפיעו עליו, ביניהם קול ג'י ראפ, מאסטה אייס, ביג דדי קיין, אייס-טי, אל אל קול ג'יי, ביסטי בויז, ראן די אם סי, ראקים ו-Boogie Down Productions.[דרוש מקור] בספר \"How to Rap\" נאמר עליו: \"אמינם הקשיב להכול וזה מה שהפך אותו לאחד הגדולים.\" בספר זה ראפרים רבים אחרים משבחים היבטים שונים מטכניקה שלו: נושאי שירים הומוריסטיים, חיבור עם הקהל, שימור קונספטים לאורך סדרה של אלבומים, חרוזים מסובכים, חרוזים מרובי הברות, קצבים מסובכים, הגייה ברורה והשימוש במלודיה ובסינקופה. אמינם נודע בכך שהוא כותב את רוב המילים לשיריו על דפים (נכתב באוטוביוגרפיה שלו \"The way I am\"), לוקח מספר ימים או שבוע כדי לכתוב מילים והיותו \"מכור לעבודה\".\n\nאמינם משתמש באלטר אגו בשיריו לסגנונות ראפ ולנושאים שונים. האלטר אגו הידוע ביותר שלו, Slim Shady, הופיע לראשונה ב-Slim Shady EP והיה ב-The Slim Shady LP, The Marshall Mathers LP, The Eminem Show, Encore, Relapse, The Marshall Mathers LP 2 ו-Kamikaze. בפרסונה זו, השירים שלו אלימים ואפלים, עם טוויסט קומי. אמינם המעיט ב-Slim Shady ב-Recovery כי הוא הרגיש שזה לא מתאים לנושא האלבום.\nדמות נוספת היא קן קניף, הומוסקסואל שמצחיק את השירים של אמינם. קן נוצר ושיחק במקור על ידי הראפר מדטרויט אריסטו באלבום Slim Shady, שם קניף עושה שיחת מתיחה לאמינם. ויכוח לאחר יציאת האלבום הניע את אמינם להשתמש בדמות קניף ב-Marshall Mathers ובאלבומים מאוחרים יותר (למעט Encore וה-Recovery).\n\nבתור זמר לבן שעוסק בז'אנר מושפע על ידי אמנים שחורים, השוו את אמינם לאלביס פרסלי; בעוד שבתור כותב השוו אותו לבוב דילן. ניקולס פייטון  אמר על אמינם שהוא \"הביקס ביידרבק של היפ-הופ\". אמינם ו-KJ-52  מושווים זה לזה לעיתים קרובות, כאשר נאמר על KJ-52 שהוא \"המשלים הנוצרי של אמינם\".\n\nכשאמינם הצליח להגיע למכירות מולטי פלטינה של אלבומיו, חברת התקליטים אינטרסקופ הבטיחה לו לייבל הקלטות משלו. הוא והמנהל האישי שלו פול רוזנברג, הקימו את שיידי רקורדס בסוף שנת 1999. לאחר שהלייבל הוקם, הוא החתים את חבריו מדטרויט ללהקת D12 ואת הראפר אובי טרייס בלייבל. בשנת 2002 אמינם החתים את הראפר 50 סנט דרך שותפות עסקית בין הלייבל שיידי רקורדס ללייבל של ד\"ר דרה אפטרמת' אנטרטיינמנט. בשנת 2003 אמינם וד\"ר דרה החתימו את הראפר מאטלנטה Stat Quo  בשיידי רקורדס ובאפטרמת'. DJ Green Lantern  התקליטן הקודם של אמינם היה חתום בשיידי רקורדס עד שוויכוח מר שהתעורר בין 50 סנט לראפר Jadakiss  שהכריח אותו לנטוש את הלייבל, והא לא עובד יותר עם אמינם. דה אלכמיסט החליף אותו, והוא נחשב לתקליטן ההופעות הרשמי של אמינם. בשנת 2005, אמינם החתים ראפר נוסף מאטלנטה בשם Bobby Creekwater  בלייבל, יחד עם הראפר מהחוף המערבי Cashis .‏\nב-5 בדצמבר 2006, שיידי רקורדס הוציאה אלבום אוסף בשם \"Eminem Presents: The Re-Up\". האלבום החל את דרכו כמיקסטייפ, אבל אמינם הבין שהחומר שהצטבר טוב יותר משציפה והוציא אותו כאלבום מלא. האלבום היה אמור לקדם אמנים חדשים שהוחתמו בלייבל, כגון Stat Quo, Cashis ו-Bobby Creekwater.‏\nלהקת D12, אליה הצטרף אמינם באמצע שנות ה-90, וכללה חמישה אמני ראפ נוספים, זכתה להכרה והצלחה בעקבות הצלחתו של אמינם. ב-2001 הוציאו חברי הלהקה את האלבום \"Devil's Night\".‏ הסינגל הראשון מתוכו, \"Purple Pills\", צונזר כשיצא אל רשתות הרדיו והטלוויזיה, בשל עיסוקו בסמים ומיניות באופן בוטה. אחריו יצא הסינגל השני \"Fight Music\", אך זה לא הצליח. ואחריו D12 לקחו הפסקה של שלוש שנים מהקלטות. בשנת 2004 הוציאו את אלבומם השני D12 World, שכלל את הסינגל הפופולרי \"My Band\".‏ כל חברי הלהקה התארחו באלבומים של אמינם מאז The Marshall Mathers LP. באפריל 2006 אחד מחברי הקבוצה (וחבר הילדות הטוב ביותר של אמינם) הראפר פרוף, נרצח במועדון \"Brawl\" בדרך 8 מייל בדטרויט, רצח שהתקבל בהלם ובכאב בקרב אמינם וחברי הלהקה. אמינם לקח את האירוע באופן קשה והסתגר בביתו, והעבודות על האלבום השלישי נדחו.\nלאחר מות פרוף הוציאה הלהקה ב-21 במאי 2008 מיקסטייפ ללא אמינם בשם \" Return of the Dozen Vol. 1\" לאחר מכן בשנת ב-12 באפריל 2011 שוחרר מיקסטייפ המשך בשם \"Return of the Dozen Vol. 2\" שבו אמינם מתארח בשיר \"Fame\".\n\nעל אף ששיחק בתפקיד קטן בסרט \"The Wash\" בשנת 2001, אמינם החל את קריירת המשחק ההוליוודית שלו באופן רשמי בסרט \"8 מייל\", שיצא לאקרנים בנובמבר 2002. לטענתו, הסרט אינו מייצג את חייו האישיים, אלא יותר מייצג את הגדילה של אנשים בדטרויט. הוא הקליט כמה שירים חדשים לדיסק הפסקול של הסרט, כולל השיר \"Lose yourself\" שאיתו זכה בפרס האוסקר לשיר הטוב ביותר בשנת 2003. עם זאת, אמינם לא הגיע לטקס האוסקר על מנת להופיע ולקבל את הפרס, ושותפו לכתיבת השיר לואיס רסטו קיבל במקומו את הפרס.\nאמינם השתתף בכמה תפקידי דיבוב, ביניהם ניתן למנות את משחק הווידאו \"Fifty Cent: Bulletproof\", שבו הוא מדבב את קולו של שוטר זקן ומושחת בעגה אפרו-אמריקאית, וכמה הופעות אורח בתוכנית הטלוויזיה שיחות מלוכלכות של הקומדי סנטרל. תפקיד משמעותי נוסף בו לקח חלק הוא דיבוב של דמות מצוירת בדמות שלו, בסרט המצויר האינטרנטי \"The Slim Shady Show\", שלאחר מכן נמכר גם בחנויות ה-DVD. הוא גם התמודד על תפקיד בסרטו של דייוויד רייס \"ג'אמפר\" בשנת 2008, אחרי שהשחקן טום סטארידג‘ פוטר שבועיים אחרי תחילת הצילומים. לאחר עזיבתו, לבמאי הסרט נוצרה בעיה של אי התייצבות שחקנים מפורסמים לסרט, ובעקבות כך שקל להכניס שחקנים אחרים לתפקיד. לבסוף הוא בחר בשחקן היידן כריסטנסן על פני אמינם. בנוסף, הייתה לו גם הופעה קצרה בסרט \"Funny People\" בשנת 2009, שבו גילם וויכוח עם השחקן ריי רומנו.\nאמינם גם הופיע ביחד עם כריסטינה אגילרה בפרק הסיום שנקרא \"Lose Yourself\" בעונה השביעית של הסדרה \"הפמליה\", בתפקיד עצמו.\nב-13 בדצמבר 2010, הודיע המגזין \"Deadline Hollywood\" שאמינם יככב בסרט הדרמה \"Southpaw\" שיצא בשנת 2011.\nב-11 בדצמבר בשנת 2014, בלוס אנג׳לס, יצא לראשונה הסרט \"ראיון סוף\", בכיכובם של סת' רוגן, ג׳יימס פרנקו וליזי קפלן, בו אמינם מגלם את עצמו בתחילת הסרט. הקטע הוא מעין מערכון שבו מסופר שאמינם הוא למעשה הומוסקסואל, ושכל האמירות ההומופביות שלו הן למעשה שובל של רמזים. המערכון יצר בלבול רב ברשת וזכה לצפיות רבות.\nב-19 ביולי 2017 הושקה סדרת פרקים דוקומנטריים על דוקטור דרה והצלחתו המקצועית בה אמינם משתתף.\n\n ערך מורחב – דיסקוגרפיה של אמינם\n\n1996: Infinite\n1999: The Slim Shady LP\n2000: The Marshall Mathers LP\n2002: The Eminem Show\n2004: Encore\n2009: Relapse\n2010: Recovery\n2013: The Marshall Mathers LP 2\n2017: Revival\n2018: Kamikaze\n2020: Music to Be Murdered By\n2024: The Death of Slim Shady (Coup de Grâce)\n\n1997: The Slim Shady EP\nDevil's Night :2001\n2002: Music from and Inspired by the Motion Picture 8 Mile\nD12 World :2004\n2005: Curtain Call: The Hits\n2006: Eminem Presents: The Re-Up\n2009: Relapse: Refill\nHell: The Sequel :2011\n2022: Curtain Call 2\n\n2000: The Up in Smoke Tour\n2000: E\n2002: All Access Europe\n2005: Eminem Presents the Anger Management Tour\n2005: Live from New York City\n\nThe Slim Shady LP Tour :1999\n2000: Up in Smoke Tour\n2000-05: Anger Management Tour\n2010: The Home & Home Tour\n2010-13: The Recovery Tour\nRapture Tour: 2014\nThe Monster Tour (with Rihanna) :2015-16\n2017: Revival Tour\nRapture Tour: 2019\n\n2000 – Da Hip Hop Witch\n2001 – The Wash\n2002 – 8 מייל\n2009 – Funny People\n2011 – Shady Talez\n2013 – Have Gun – Will Travel\n2014 – ראיון סוף\n2017 – Bodied\n\n אתר האינטרנט הרשמי של אמינם (באנגלית)\n אמינם, ברשת החברתית פייסבוק\n אמינם, ברשת החברתית אקס (טוויטר)\n אמינם, ברשת החברתית אינסטגרם\n אמינם, סרטונים בערוץ היוטיוב\n אמינם, ברשת החברתית Goodreads\n אמינם, במסד הנתונים הקולנועיים IMDb (באנגלית)\n אמינם, באתר AllMovie (באנגלית)\n אמינם, באתר Rotten Tomatoes (באנגלית)\nאמינם, באתר Metacritic (באנגלית)\n אמינם, במסד הנתונים הקולנועיים KinoPoisk (ברוסית)\n אמינם, באתר אייטונס  (באנגלית)\n אמינם, באתר ספוטיפיי\n אמינם, באתר סאונדקלאוד (באנגלית)\n אמינם, באתר Last.fm (באנגלית)\n אמינם, באתר AllMusic (באנגלית)\n אמינם, באתר MusicBrainz (באנגלית)\n אמינם, באתר דיזר\n אמינם, באתר Yandex.Music (ברוסית)\n אמינם, באתר Discogs (באנגלית)\n אמינם, באתר Songkick (באנגלית)\nאמינם, באתר Genius\nאמינם, באתר SecondHandSongs\nאמינם, באתר MOOMA (בארכיון האינטרנט)\n אמינם, באתר בילבורד (באנגלית)\n אמינם, באתר טיידל (באנגלית)\n אמינם, באתר אמזון מיוזיק\nאמינם נגד \"אמריקה הלבנה\": על התחייה\nג'ון קרמאניקה | ניו יורק טיימס, מה באמת מסתתר באוטוביוגרפיה של אמינם?, באתר הארץ, 29 באוקטובר 2008\nאור ברנע, שובו של הבאד בוי, באתר ynet, 13 במרץ 2009\nאור ברנע, אמינם על הסכין, באתר ynet, 17 במאי 2009\nאיל רוב‏, הלבן של האין: על \"Recovery\" של אמינם, באתר וואלה‏, 6 ביולי 2010\nאור ברנע, אמינם: עדיין המלך, גם לדעתו, 13 ביוני 2011\nמתן שרון, לבן בחלום שחור: אמינם חוגג 40 שנה של חוסר מזל, באתר nrg‏, 17 באוקטובר 2012\nנועה הרשקוביץ‏, אמינם חוגג 40: מי שונא אותו ולא יגיד מזל טוב?, באתר וואלה‏, 18 באוקטובר 2012\nמתן שרון‏, \"The Marshall Mathers LP 2\": לא אמינם בשיאו, ועדיין אלבום כביר, באתר וואלה‏, 6 בנובמבר 2013\nאבי גולדברגר‏, געגועים לבוש: אמינם ו-N*E*R*D חוזרים באלבומים עם הרבה פוליטיקה ומעט ברק, באתר וואלה‏, 24 בדצמבר 2017\nאמינם, באתר אנציקלופדיה בריטניקה (באנגלית)",
    "pageid": 40263
  },
  {
    "title": "ארץ ישראל",
    "extract": "ארץ ישראל (בראשי תיבות: א\"י, נקראת בלועזית: פָּלֶשְׂתִּינָה, ובערבית: فلسطين, בתעתיק לעברית: פָלַסְטִין) היא חבל ארץ הנמצא בדרום-מערב יבשת אסיה, באגן הים התיכון ובחלק של המזרח התיכון המכונה הלבנט ומחולק כיום בין מדינת ישראל וממלכת ירדן לפחות, ולפי גבולות רחבים יותר אף בין סוריה, לבנון ואולי מצרים. המינוח המתייחס לשטח בו נחלו שבטי ישראל משני עברי הירדן או לגבולות ההבטחה וארץ ישראל השלמה. ארץ ישראל המערבית חופפת בקירוב לחלק המערבי של פלשתינה-א\"י המנדטורית. ארץ ישראל ממזרח לנהר הירדן בה נחלו שניים וחצי השבטים ובכללה הגולן מכונה בשם עבר הירדן המזרחי. ב-1921 הוציאה בריטניה (שקיבלה מנדט על שני עברי הירדן) את רובו הגדול של עבר הירדן המזרחי מתחום ארץ-ישראל (פלשתינה), וייסדה בו את אמירות עבר הירדן לימים ממלכת ירדן. שטחי רמת הגולן נכבשו על ידי מדינת ישראל מסוריה, במלחמת ששת הימים.\nלארץ ישראל, השוכנת במיקום אסטרטגי בין מצרים, סוריה וחצי האי ערב, נודעה חשיבות רבה מבחינה דתית, תרבותית, מסחרית ופוליטית. מהאלף ה-2 לפנה\"ס ועד לימינו, אוכלסה הארץ על ידי עמים שונים וקבוצות אתניות שונות, בהם כנענים, עברים (יהודים), פלשתים, אדומים, יוונים וערבים, וחלקים ממנה היו תחת שלטונן של אימפריות ומדינות שונות, בהן מצרים העתיקה, ממלכות ישראל ויהודה, אשור, בבל, פרס, מצרים התלמיית, הממלכה הסלאוקית, יהודה החשמונאית, האימפריה הרומית, האימפריה הביזנטית, הערבים המוסלמים, הצלבנים, הממלוכים, העות'מאנים, בריטניה, ישראל, ירדן ומצרים. כיום, בתחום ארץ ישראל המערבית חיים מספר כמעט שווה של יהודים ומוסלמים.\nבארץ ישראל התחולל חלק ניכר מן ההיסטוריה של עם ישראל, ועל פי התנ\"ך היא הארץ אותה הבטיח אלוהים לזרעם של אברהם, יצחק, ויעקב, הקרוי גם בשם \"ישראל\". לכן העם היהודי, \"בני ישראל\", רואים בה מרכז לאומי יהודי. כמו כן, האסלאם והנצרות רואות בארץ ישראל מרכז דתי בעל חשיבות היסטורית רבה.\nהחל מסוף המאה ה-19 ותחילת המאה ה-20 האזור עומד במוקד סכסוך לאומי בין התנועה הציונית לתנועה הלאומית הפלסטינית. כיום, למעט רצועת עזה, כל שטחה של הארץ, שהיה לפני קום המדינה תחת שלטון המנדט הבריטי, נשלט על ידי מדינת ישראל. הקו הירוק הוא גבול המדינה המוכר על ידי הקהילה הבין-לאומית, בעוד בקעת הירדן וחלקים מיהודה ומהשומרון, השוכנים בליבה של הארץ, מוחזקים צבאית על ידי ישראל מאז מלחמת ששת הימים, ומיושבים חלקית בישראלים שהתנחלו באזור. המחלוקת על מעמדו של שטח זה מהווה את אחד מנושאי הליבה של הסכסוך הישראלי-פלסטיני.\nעל פי נתוני הלשכה המרכזית לסטטיסטיקה והמנהל האזרחי, בשנת 2022 יהודים ו\"אחרים\" היוו 49.84% מהאוכלוסייה בארץ ישראל, לעומת 50.16% פלסטינים. עם זאת, הגיאודמוגרף ארנון סופר ציין כי מדדים אלה אינם מביאים בחשבון קבוצות רבות של מי שאינם יהודים, אשר מספרם הכולל מגיע לכ-650 אלף נפש, וכי עובדה זו מורידה את שיעור היהודים בארץ ישראל ל-46%–47% בלבד.",
    "pageid": 1975
  },
  {
    "title": "בסיס תל נוף",
    "extract": "בסיס חיל־האוויר תֵּל נוֹף (בשמו הרשמי: בסיס חיל האוויר 8. בקיצור: בח\"א 8, \"שדה עקיר\" לשעבר) הוא בסיס טיסה של חיל האוויר הישראלי. מפקד הבסיס הוא קצין בדרגת תת-אלוף הכפוף ישירות למפקד חיל האוויר. באופן מסורתי מתמנה לתפקיד טייס קרב ולסגנו מתמנה איש צוות אוויר בדרגת סגן-אלוף. מפקד הבסיס המכהן הוא תת-אלוף אריאל דיין, מפקד הבסיס הראשון ממערך המסוקים.",
    "pageid": 108484
  },
  {
    "title": "גבינה כחולה",
    "extract": "גבינה כחולה היא גבינה המתהדרת בעורקי עובש בצבע כחול-ירקרק. בתקופת ההבשלה של הגבינה, נבגי עובש מסוג פניציליום מוזרקים לתוך הגבינה, ואלו מעניקים לה את צבעה ואת הטעם הפיקנטי שלה. העובש לא ישרוד ללא חמצן, ולכן מנקבים את הגבינה בסיכות ומחדירים לתוכה אוויר. העובש המשגשג בתוך הגבינה גורם לה לפתח חומציות גבוהה ומרקם פירורי.\nבדומה ליינות מסוימים, גבינות כחולות רבות כגון רוקפור, גורגונזולה וסטילטון זוכות להגנה משפטית של \"תקנת המקוריות\" (Protected designation of origin) מטעם האיחוד האירופי, המאפשרת שיווק של מוצרים בשמות המקומות מהם הגיעו רק אם אכן יוצרו בהם.",
    "pageid": 364061
  },
  {
    "title": "גל תורן",
    "extract": "גל תורן (נולד ב-30 בספטמבר 1975) הוא מוזיקאי ושחקן ישראלי. תורן הוא סולן להקת הרוק-פאנק הישראלית \"מרסדס בנד\", בה הוא שר, מלחין וכותב, בנוסף להשתתפותו בצמד המוזיקלי \"ליילי\". תורן הוא גם שחקן טלוויזיה והופיע בסדרות ״תעשה לי ילד״, \"המדרשה\", \"אורי ואלה\", \"פגע וברח\",״להרוג את הסבתא״ \"לאבד את אליס\", \"הטבח\", \"האחיות המוצלחות שלי\", ובתוכנית הדוקו-ריאליטי \"טיול אחרי צבא\".\n\nתורן נולד במבשרת ציון ולמד בתיכון לאמנויות בירושלים. שירת כמש\"ק הסברה ביחידת ההסברה של צה\"ל ברובע היהודי, והיה חלק מצוות העובדים בגן החיות התנ\"כי בירושלים. בשנת 1998 עבר לתל אביב יחד עם אורי גת, והקים איתו את להקת \"מרסדס בנד\". באותה תקופה עבד בחוף הים. ב־2017 הקים יחד עם גיא לוי, נגן קונטרבס וחבר ילדות של תורן, את ההרכב \"ליילי\".\n\nבשנת 2003 הופיע תורן בסרט \"חוזה לך ברח\".\nבשנת 2005 כתב והלחין מוזיקת-רקע מקורית לסדרה \"אלביס, רוזנטל והאישה המסתורית\" ששודרה בערוץ 2.\nבמהלך צילומי פרומו לביפ פגש בקרן חכמה, לה נישא בהמשך. תורן וחכמה שתפו פעולה גם בתחום המקצועי; חכמה ביימה את הקליפ לשיר \"המרסדס\", של מרסדס בנד – להקתו של תורן, וב-2008 שימשה כבמאית של סדרת הטלוויזיה בת שמונת הפרקים, \"רד בנד\", בעוד תורן ניהל את הסדרה מוזיקלית, ואף הופיע בה בתפקיד אורח בתור עצמו. השניים גם עבדו יחד בתוכנית הטלוויזיה \"ארץ נהדרת\".\nבשנת 2008 התרחשה הפריצה המשמעותית של תורן כשחקן, כאשר השתתף במיני-סדרה \"תעשה לי ילד\" של רשת HOT. תורן גילם את דמותו של רם, הסולן הפרוע של הרכב \"ההסתדרות\". פסקול הסדרה הורכב משיריה של מרסדס בנד, אשר את רובם כתב או הלחין.\nב-2010 כתב את המוזיקה לסדרות הטלוויזיה של הוט 3 \"עספור\" וגם \"חסמבה דור 3\" ולתוכנית \"מתלהבת\" עם מיה דגן בערוץ 10.\nבשנת 2011 כתב את השיר \"זהות\" המדבר על הקונפליקט בין תדמית הרוקר הפרוע לאב המסור ואוהב (\"זהות אחת לבוקר, אחת לילה. שלושים וארבע, על המזבח עם גפרור דולק ביד\"). באותה שנה גילם את דודי הירש בסדרת הדרמה \"אורים ותומים\" אשר שודרה ב-yes.\nבשנת 2012 גילם את אהרל'ה רוזנברג בסדרת המשטרה \"המיוחדת\" בערוץ 2.\nבשנת 2013 הופיע בתפקיד הראשי בסרטו של גור בנטביץ' \"לרדת מהעץ\". באותה השנה שיחק בעונה השנייה של סדרת הפשע \"נויורק\" ב-yes, בתפקיד עודד ברמן, מנכ\"ל של חברת \"פקס רומנה\".\nבשנת 2014 שיחק בסרט \"מקום בגן עדן\" בבימויו של יוסי מדמוני, ושיחק בסרט הקצר \"אנטילופות\" בכיכובם של יואב רוטמן ושירה האס. כן כתב את המוזיקה לסרט \"מנפאואר\".\nבשנת 2015 שיחק בסדרת האקשן \"המדרשה\" בערוץ 2 לצד יהודה לוי וחנה לסלאו, בתור אביטל וקסלר, ושיחק בסדרה הקומית של yes, \"להרוג את הסבתא\" בתור דוד זליג, לצד אלי פיניש ומירי אלוני.\nבשנת 2016 השתתף בסדרה הקומית של yes, \"האחיות המוצלחות שלי\" שביים גורי אלפי וכיכבו בה דנה אברהם-סמו ונלי תגר. בדצמבר אותה שנה החל לככב בסדרה הקומית של צביקה הדר, \"לצבי יש בעיה\" בערוץ 2, בתור חבר של צביקה.\nבאותה השנה תורן השתתף בסדרה \"אורי ואלה\" שיצרו יובל שפרמן, עופר סקר ודינה סנדרסון ל-HOT3, בתפקיד אחיה של אלה וגם שירים שכתב יחד עם גיא לוי ולאחר מכן פרסם עימו בדיסק 'ליילי'.\nבאותה השנה שיחק בסרטה של דורית חכים, \"ירח בבית 12\" שם גילם את דורון, בעלה המכה של מירה (יובל שרף), ועל תפקידו בסרט היה מועמד לפרס אופיר לשחקן המשנה הטוב ביותר לשנת 2015.\nבשנת 2017 חל להשתתף בתוכנית הדוקו-ריאליטי התיירית \"טיול אחרי צבא\" שמשודרת בכאן 11 וכוללת תיעוד טיולים ברחבי העולם לצד המוזיקאי פבלו רוזנברג. באותה השנה הקים תורן צמד עם חבר ילדותו גיא לוי ויחד הם הוציאו את האלבום \"ליילי\". שיחק את רמי, גרושה של מירב, בסדרה \"משיח\".\nמאז 2018 הוא הפרזנטור של בנק לאומי.\nבשנת 2018 השתתף בעונה השנייה של \"טיול אחרי צבא\" המתרחשת בדרום אמריקה, לצדו של פבלו רוזנברג. באותה שנה השתתף בסדרת הטלוויזיה \"עיר מקלט\", ובסרט הקולנוע \"פרה אדומה\".\nבשנת 2019 השתתף בעונה הרביעית של \"טיול אחרי צבא\" המתרחשת ביפן, לצדו של פבלו רוזנברג.\nבשנת 2020 השתתף בסדרה \"לאבד את אליס\" ב-HOT3, בתפקיד בעלה של אליס (איילת זורר). באותה שנה השתתף בסדרת הדרמה \"הטבח\" של yes, לצד רומי אבולעפיה וגורי אלפי. באותה שנה תורן התארח בתוכנית הסאטירה \"ארץ נהדרת\" בקשת 12, וגילם את גבי אשכנזי.\nבשנת 2021 השתתף בסדרה \"פגע וברח\" לצד ליאור רז. השתתף בתפקיד אורח בסדרה \"החנות שיש בה הכל\".\nבשנת 2022 השתתף בסרט התיעודי \"עצבני ומהיר: הסיפור של פאסט מיוזיק והפטיפון\" של עמית איצקר.\n\nנשוי לבמאית והכוריאוגרפית קרן חכמה, ולהם שלוש בנות. מתגוררים בשכונת תל ברוך שבתל אביב.\n\n גל תורן, ברשת החברתית אינסטגרם\nגל תורן, במיזם \"אישים\" לתיעוד היצירה הישראלית\n גל תורן, במסד הנתונים הקולנועיים IMDb (באנגלית)\nגל תורן, באתר \"אידיבי\", מאגר הידע העברי לקולנוע ישראלי ועולמי\nגל תורן, באתר שירונט\n גל תורן, באתר ספוטיפיי\n גל תורן, באתר MusicBrainz (באנגלית)\nגל תורן, באתר סטריאו ומונו\nגל תורן, דף שער בספרייה הלאומית\nגל תורן, באתר MOOMA (בארכיון האינטרנט)\nמירב קריסטל, עבודה צמודה, באתר ynet, 15 באוגוסט 2008\nרונית מזרחי, מירב שלום, בגובה העיניים עם גל תורן, באתר nrg‏, 5 בדצמבר 2008\nקרן נתנזון, גל תורן: \"התעלמו ממני פעם. היום זה אחרת\", באתר ynet, 21 במרץ 2012\nקרן נתנזון ויץ, ראיון - גל תורן: \"להיות מוזיקאי זה פחות בעייתי מלשחק\", באתר ynet, 13 בפברואר 2013\nעופר מתן, ‏קצין ודושבאג: גל תורן מבריק במיוחד ב\"האחיות המוצלחות שלי\". ריאיון, באתר \"Time Out ישראל\", 16 במרץ 2016\nרן בוקר, גל תורן: \"לא פעם חושבים שאני אנטיפת\", באתר ynet, 4 בינואר 2017\nליאת רון, ‏\"אם אתה נכנס לפרויקט מתוך מחשבה שתשנה אותו - תיפול\", באתר גלובס, 2 בספטמבר 2017\n איתי שטרן, פבלו רוזנברג וגל תורן נפגשים על גדות הגאנגס עם ויסקי חם ותובנות חברתיות, באתר הארץ, 4 בספטמבר 2017\nרתם איזק, ‏כריזמה בארגזים, באתר ‏מאקו‏, 3 בינואר 2018\n  נבו זיו, העולם המופלא, באתר \"ידיעות אחרונות\", 2 באוקטובר 2018\nדינה חלוץ, גל תורן: \"אף פעם לא הרגשתי סמל סקס, אבל היה וייב כזה מבחורות\", באתר Xnet‏, 31 בדצמבר 2018",
    "pageid": 745621
  },
  {
    "title": "דנה פרידר",
    "extract": "דנה פרידר (נולדה ב-19 בפברואר 1987) היא רקדנית, שחקנית, דוגמנית, זמרת ומנחת טלוויזיה ישראלית. זוכת שני פרסי טקס נבחרי הילדים בקטגוריית \"שחקנית השנה\" ב-2010 וב-2011.",
    "pageid": 512637
  },
  {
    "title": "דפנה ליאל",
    "extract": "דפנה לאה ליאל (נולדה ב-30 במאי 1983) היא עיתונאית ישראלית המשמשת ככתבת כנסת, פרשנית פוליטית וכמגישה מחליפה בחברת החדשות.",
    "pageid": 1131143
  },
  {
    "title": "האימפריה העות'מאנית",
    "extract": "האימפריה העוֹתְ'מָאנִית (בטורקית עות'מאנית: دولت علیۂ عثمانیہ, בטורקית מודרנית: Osmanlı İmparatorluğu, בערבית: الدولة العثمانية. נכתב גם: האימפריה העותמאנית) הייתה אימפריה שהתקיימה במשך 624 שנים, משלהי המאה ה-13 עד תחילת המאה ה-20, והשתרעה מדרום-מזרח אירופה עד לצפון אפריקה וחצי האי ערב. האימפריה העות'מאנית הייתה בין הכוחות הפוליטיים העיקריים בעולם מהמאה ה-15 עד תחילת המאה ה-18, והיוותה איום על מדינות אירופה עד שהתפרקה, לאחר מלחמת העולם הראשונה, ופינתה את מקומה לטורקיה המודרנית.",
    "pageid": 16330
  },
  {
    "title": "הליכוד",
    "extract": "הליכוד – תנועה לאומית ליברלית היא מפלגת ימין שמרנית ציונית ישראלית. היא קמה בשנת 1973 כאיחוד של מספר מפלגות ימין, שרצו לראשונה כמפלגה מאוחדת בבחירות לכנסת השמינית.\nמההכנסת השמינית ואילך הייתה המפלגה הגדולה או השנייה בגודלה בכנסת, למעט בכנסת השבע עשרה. בעקבות היחלשות מפלגת העבודה הישראלית, יריבתה העיקרית, מהכנסת העשרים ואילך הפכה הליכוד למפלגה הגדולה בכנסת. המפלגה בראשות בנימין נתניהו מחזיקה כיום בשלטון במדינת ישראל, וכן החזיקה בשלטון ברוב השנים משנת 1977.",
    "pageid": 6173
  },
  {
    "title": "הפרעה דו-קוטבית",
    "extract": "הפרעה דו־קוטבית (באנגלית: Bipolar disorder, נודעת גם בשמה הלועזי המקוצר כ\"בי־פולאריות\"), שנודעה בעבר גם בשם מאניה דֶפרסיה (Manic depression), היא הפרעה נפשית ממשפחת הפרעות מצבי הרוח, המתאפיינת במנעד רגשי רחב הבא לידי ביטוי בגלים (אפיזודות, פרקי זמן מסוימים) של שינויים –  לעיתים אף קיצוניים מאוד – במצב הרוח של החולה, ללא-תלות הכרחית בנסיבות הסביבתיות.\nב-ICD 10 (קטלוג המחלות וההפרעות הנפשיות של ארגון הבריאות העולמי) מופיעה הפרעה זו בפרק העוסק בהפרעות מצב רוח, יחד עם דיכאון חד-קוטבי (דיכאון מז'ורי) והפרעות מצב רוח נוספות. ה-DSM 5 מקדיש להפרעה זו פרק שלם (Bipolar Related Disorders), בנפרד מהפרעות מצב רוח.",
    "pageid": 11571
  },
  {
    "title": "השמיניה (סדרת טלוויזיה)",
    "extract": "השמיניה היא סדרת טלוויזיה ישראלית מסוגת דרמת נעורים ומדע בדיוני ששודרה בשנים 2005–2007 במשך 3 עונות בערוץ הילדים ללקוחות HOT. בנוסף, יצאה סדרת ספרים המבוססים על הסדרה. את הסדרה יצר וכתב גיורא חמיצר וביים רובי דואניאס. הסדרה הופקה על ידי נגה תקשורת וטדי הפקות.\nבשנת 2013 חודשה הסדרה לסדרה בת- השמיניה הדור הבא, אשר נכתבה על ידי  חן קילמן וכללה 2 עונות.\nב-21 במאי 2023 הוכרז בעמוד הטיקטוק של גיורא חמיצר על עונה חדשה שתעלה בפלטפורמת טיקטוק.",
    "pageid": 89839
  },
  {
    "title": "התמרת פורייה",
    "extract": "התמרת פורייה (נקראת גם טרנספורמציית פורייה) היא התמרה אינטגרלית  המשמשת ככלי מרכזי באנליזה הרמונית. התמרת פורייה היא פירוק של פונקציה לרכיבים מחזוריים (סינוסים וקוסינוסים או לחלופין אקספוננטים מרוכבים) וביצוע אנליזה מתמטית לפונקציה על ידי ניתוח רכיביה. בשל כך ניתן לראות את ההתמרה בתור מיפוי בין מרחב הזמן למרחב התדר. שיטה זו פותחה על ידי ז'אן-בטיסט ז'וזף פורייה וקרויה על שמו.\nלהתמרות פורייה יש שימוש נרחב מאוד בפיזיקה, בהנדסה ובכל תחום העוסק בפולסים ובגלים, ובפרט באופטיקת גלים ובמכניקת הקוונטים. התמרת פורייה היא אחד הכלים החשובים בהנדסת חשמל ומהווה את הבסיס המדעי לפיתוחים טכנולוגיים בתחומי התקשורת הספרתית, עיבוד אותות ומערכות ליניאריות, עיבוד תמונה וקידוד. כמו כן, התמרת פורייה משמשת ככלי בתחומים רבים נוספים של המתמטיקה, למשל בתור כלי עזר לפתרון של משוואות דיפרנציאליות, או בתורת המספרים האנליטית (למשל נוסחת הסכימה של פואסון). בפיזיקה של מצב מוצק ניתן להשתמש בהתמרת פורייה למעבר מהסריג הישיר (כלומר סריג המתאר את מבנה הגביש במרחב המקום) לסריג הופכי (סריג המתאר את אותו הגביש ב\"מרחב הגל\").\nהתמרת פורייה מהווה כלי חשוב בניתוח של צלילים משום שצליל צלול (תו בתדר בודד) הוא למעשה גל קול המתנודד בזמן בתדר מסוים. ההתמרה מאפשרת לנתח צלילים ולבודד את התדרים המרכיבים אותם. באופן כללי יותר, התמרת פורייה מאפשרת לאתר רכיבים מחזוריים בתוך פונקציה, ולכן יש לה שימוש רחב בניתוח אותות ובעיבוד תמונה.\nההתמרה היא הרחבה לטור פורייה – כאשר זמן המחזור של הפונקציה המחזורית בטור פורייה שואף לאינסוף מתקבלת התמרת פורייה.",
    "pageid": 50910
  },
  {
    "title": "זהויות טריגונומטריות",
    "extract": "במתמטיקה, זהויות טריגונומטריות הן זהויות בין ביטויים המכילים פונקציות טריגונומטריות אשר מתקיימים עבור כל ערך אפשרי שיציבו במשתנים. הזהויות שימושיות במקרים רבים כדי לפשט ביטויים המכילים פונקציות טריגונומטריות.",
    "pageid": 542506
  },
  {
    "title": "חיים לוינסון",
    "extract": "חיים דב לוינסון (נולד ב-7 באוגוסט 1984) הוא עיתונאי ישראלי, בעל טור ב\"הארץ\", מנחה לצדה של אופירה אסייג בתוכנית \"אופירה ולוינסון\" בימי שישי. הגיש תוכניות בערוץ הכנסת ברשת ב, ובתחנת הרדיו 103FM.",
    "pageid": 1245697
  },
  {
    "title": "ט\"ו בתמוז",
    "extract": "ט\"ו בתמוז הוא היום החמישה עשר בחודש העשירי \nבשנה העברית, למניין החודשים מתשרי, והיום החמישה עשר בחודש הרביעי \nלמניין החודשים מניסן. ט\"ו בתמוז לעולם לא יחול, בלוח העברי הקבוע, בימים שני, רביעי ושבת, ועל כן הוא משתייך לקבוצת הימים הנקראת \"לא בדז\".",
    "pageid": 307810
  },
  {
    "title": "טיל בליסטי בין-יבשתי",
    "extract": "טיל בליסטי בין-יבשתי או ICBM (ראשי תיבות של: Intercontinental Ballistic Missile) הוא טיל בעל טווח פגיעה גדול מאוד (5,500 ק\"מ ויותר), לרוב מיועד לנשיאת ראש נפץ גרעיני אחד, או מטען של כמה ראשי נפץ גרעיניים.\nבשל טווח הירי הגדול, הזמן הקצר מהירי ועד הפגיעה והקושי ליירטם, יש המעריכים כי במקרה של מלחמה גרעינית יהיו הטילים הבין-יבשתיים נדבך עיקרי במאמץ התקיפה, לצד מפציצים גרעיניים הנופלים מהם בפרמטרים אלו.[דרוש מקור]\nהטילים הבין-יבשתיים עולים ביכולותיהם על טיל הבליסטי לטווח בינוני וטיל הבליסטי קצר-הטווח, הן בטווחם והן במהירותם.\nמנגד, הטילים הבין-יבשתיים מעלים מספר אתגרים טכניים וכספיים לא פשוטים בתכנון, יצור, אחזקה ובהפעלה שלהם ביחס לטילים בליסטיים בעלי טווח קצר יותר. לכן ישנן מעט מדינות שביכולתן לפתח ולהחזיק מערך טילים שכזה.\nבין המדינות המחזיקות ברשותן כמה סוגים של טילים בין-יבשתיים, נמצאות ארצות הברית ורוסיה. מדינות אחרות כמו בריטניה וצרפת, מחזיקות אך ורק בטילים המיועדים לטווח בינוני. גם הודו ופקיסטן מחזיקות ברשותן טילים בליסטיים לטווח בינוני, אך עובדות על פיתוח טילים בין-יבשתיים משל עצמן, וכך עושה גם קוריאה הצפונית. גם לישראל יש טיל שכזה - יריחו 3.",
    "pageid": 327535
  },
  {
    "title": "יאיר שרקי",
    "extract": "יאיר מרדכי שֶׁרקי (נולד בי\"ד בשבט ה'תשנ\"ג, 5 בפברואר 1993) הוא עיתונאי ישראלי המשמש כתב ופרשן לענייני דתות ופוליטיקה של חברת החדשות ובעל טור שבועי בעיתון \"מקור ראשון\". מגיש תוכניות אקטואליה בחדשות 12.",
    "pageid": 1186027
  },
  {
    "title": "יומני הערפד",
    "extract": "יומני הערפד (באנגלית: The Vampire Diaries) היא סדרת טלוויזיה אמריקאית מסוגת דרמה על-טבעית שנוצרה על ידי קווין ויליאמסון וג'ולי פלק, המבוססת על סדרת ספרים באותו שם מאת ליסה ג'יין סמית. הסדרה עוסקת באחים סטפן ודיימון סלבטור המתאהבים באליינה גילברט וחושפים לפניה את עולם הערפדים. בהמשך העלילה מתגלים עוד יצורים על טבעיים כגון כפילות, אנשי זאב, מכשפות, סירנות, חדי קרן, ציפורי על ועוד. מאז עלייתה למסכי הטלוויזיה זכתה הסדרה בעשרות פרסים ברחבי העולם. לסדרה הופקו שתי סדרות-בת: \"המקוריים\" ו\"מורשות\".\n\n",
    "pageid": 790718
  },
  {
    "title": "יניב פולישוק",
    "extract": "יניב (פולי) פולישוק (נולד ב-27 ביוני 1969) הוא שחקן, כוכב ילדים, תסריטאי וקומיקאי ישראלי. הוא ידוע בעיקר בשל גילום דמותו של גרי מנדלבאום ב\"הפיג'מות\" וב\"מנדלבאום בלש פרטי\" וכאחד מיוצריה ושחקניה של \"סברי מרנן\".",
    "pageid": 376864
  },
  {
    "title": "יצחק מירלשוילי",
    "extract": "ויאצסלב (יצחק) מִירִילַשְׁוִילִי (נולד ב־1 במרץ 1984 בסנקט פטרבורג) הוא משקיע, מיליארדר, יזם ונדבן ישראלי. היה שותף ומייסד של VK, הרשת החברתית הגדולה ביותר ברוסיה. \nכיום הוא בעל השליטה בערוץ הטלוויזיה עכשיו 14, בפורטל האינטרנט חדשות 0404, בתחנת רדיו קול חי ובחברת רוטשטיין נדל\"ן.",
    "pageid": 2045631
  },
  {
    "title": "מוחמד סנוואר",
    "extract": "מוחמד סִנְוַאר (בערבית: محمد سنوار, מכונה \"אבו איברהים\"; נולד ב-16 בספטמבר 1975 במחנה הפליטים ח'אן יונס) הוא פעיל חמאס בכיר, ואחיו של מנהיג חמאס בעזה יחיא סנואר. בעבר היה מפקד חטיבת ח'אן יונס של הזרוע הצבאית, ונכון ל-2024 מתפקד כראש מטה המבצעים בארגון. \nהיה כלוא במשך שלוש שנים בידי הרשות הפלסטינית. היה מעורב בפיגועים רבים נגד יעדים אזרחיים וצבאיים של ישראל מאז ראשית שנות ה-90, ובפרט מאז פרוץ האינתיפדה השנייה. עמד מאחורי שיגור וייצור רקטות קסאם ופצצות מרגמה, וכן מאחורי מאות פיגועי ירי, הנחת מטענים, ומימון ייצור אמל\"ח. בשנים האחרונות ניסתה ישראל כמה פעמים להתנקש בחייו.",
    "pageid": 497630
  },
  {
    "title": "מזל אריה",
    "extract": "מזל אריה הוא אחד משנים עשר המזלות שבגלגל המזלות. באסטרולוגיה המערבית, \"בן מזל אריה\" הוא מי שנולד בין 23 ביולי ל־22 באוגוסט. במסורת היהודית מתייחס מזל אריה לחודש אב. בלוח השנה במגילות קומראן משויך מזל אריה לחודש תמוז. מושג זה מתייחס לרעיון שבתקופה הנתונה השמש ממוקמת באזור השמיים, המוקצה למזל אריה האסטרולוגי. כיום, אין חפיפה בין קונסטלציית האריה לבין אזור השמיים של מזל אריה בגלל נקיפת ציר כדור הארץ.",
    "pageid": 140807
  },
  {
    "title": "מכבי תל אביב (כדורסל)",
    "extract": "מכבי תל אביב הוא מועדון כדורסל ישראלי מהעיר תל אביב שנוסד בשנת 1932, זהו מועדון הכדורסל המעוטר ביותר בתולדות הכדורסל בישראל ואחד מהידועים והמובילים ביותר באירופה בכל הזמנים.\nהקבוצה זכתה 57 פעמים באליפות ליגת העל הישראלית (מהן 23 אליפויות רצופות, בשנים 1970 ועד 1992), 45 פעמים בגביע המדינה, 10 פעמים בגביע הליגה, 6 פעמים בגביע היורוליג, פעם אחת באליפות ליגה האדריאטית וכן פעם אחת בגביע הבין-יבשתי ומחזיקה בשיא התארים לקבוצת כדורסל בישראל. מכבי תל אביב היא הקבוצה היחידה בישראל ששיחקה בליגה הראשונה בכל עונותיה ומעולם לא ירדה לליגה השנייה.",
    "pageid": 70854
  },
  {
    "title": "מקדונלד'ס",
    "extract": "מקדונלד'ס (באנגלית: McDonald's) היא רשת מסעדות מזון מהיר אמריקאית רב-לאומית, מהגדולות בעולם, כולל בישראל. מזוהה במיוחד עם המנה העיקרית שהיא מגישה: המבורגר – כריך לחמנייה עגולה ובה קציצת בשר בקר טחון העשויה בגריל.",
    "pageid": 19873
  },
  {
    "title": "מתי כספי",
    "extract": "מתתיהו (מתי) כספי (נולד ב-30 בנובמבר 1949) הוא מוזיקאי ישראלי רב תחומי: מלחין, מעבד, מתזמר, מפיק ומנהל מוזיקלי, רב-נגן וזמר מבצע. זוכה פרס אקו\"ם בתחום המוזיקה לשנת 2010.\nכספי נחשב לאחד המוזיקאים החשובים בתולדות התרבות הישראלית. על פי אקו\"ם, יצירתו מקיפה יותר מאלף שירים, מהם שנכתבו לאמנים אחרים ומהם שביצע בעצמו. יצירתו המוזיקלית ידועה במורכבותה, במיוחד במהלכים ההרמוניים הייחודיים שבה. עם זאת, שיריו כתובים במתכונת הפופולרית של הזמר העברי, והיו בהם רבים שהפכו ללהיטים והותירו חותמם לאורך השנים. כספי מנגן במגוון רחב של כלי נגינה, ובהם פסנתר, גיטרה, כינור, דרבוקה, מפוחית ותופים.",
    "pageid": 33731
  },
  {
    "title": "נבחרת ישראל בכדורגל",
    "extract": "נבחרת ישראל בכדורגל (נקראת על ידי ההתאחדות גם בשם הנבחרת הלאומית) היא הנבחרת הלאומית בכדורגל של מדינת ישראל. הנבחרת מייצגת את ישראל במשחקים בינלאומיים בכדורגל מאז קום המדינה בשנת 1948. ההיסטוריה של נבחרת ישראל בכדורגל החלה עוד בתקופת המנדט הבריטי, עם הקמת נבחרת ארץ ישראל בכדורגל, שהחלה להופיע במסגרות בינלאומיות כבר בשנת 1934.\nמאמן הנבחרת, שמכונה \"המאמן הלאומי\", ממונה על ידי ההתאחדות לכדורגל בישראל, הגוף המנהלי החולש על הכדורגל בישראל בכלל ועל נבחרת ישראל בפרט. נבחרת ישראל מתמודדת בשלושה מפעלים בינלאומיים, מאז 1934 במוקדמות גביע העולם בכדורגל (\"מוקדמות המונדיאל\"), מאז 1994 במוקדמות אליפות אירופה בכדורגל (\"מוקדמות היורו\"), ומאז 2018 בליגת האומות של אופ\"א.\nמאז השתתפותה במונדיאל 1970 שנערך במקסיקו, לא הצליחה נבחרת ישראל להעפיל למונדיאל או ליורו, על אף שהייתה קרובה לכך פעמים אחדות. בשנים 1934–1977, התקופה שקדמה להחרמת ישראל בספורט מהמסגרות האסייתיות בהצבעה על-ידי נבחרות ערביות ומוסלמיות, זכתה נבחרת ישראל בגביע אסיה בכדורגל (\"גביע אסיה לאומות\") (גביע אסיה בכדורגל 1964), הייתה פעמיים סגנית (גביע אסיה בכדורגל 1956 גביע אסיה בכדורגל 1960), והגיעה גם למקום השלישי (גביע אסיה בכדורגל 1968). כמו כן, זכתה הנבחרת במדליית כסף במשחקי אסיה (\"האסיאדה\") בטהראן, איראן (1974) מתוך שתי השתתפויות בפועל של הנבחרת, (הראשונה ב-1958) בענף הכדורגל כחלק ממשלחות ישראל במשחקי אסיה.",
    "pageid": 58367
  },
  {
    "title": "נינט טייב",
    "extract": "נינט טייב (נולדה ב-21 באוקטובר 1983) היא זמרת-יוצרת, שחקנית, דוגמנית ושדרנית רדיו ישראלית. זוכת \"פרס מסך הזהב\" כשחקנית הטובה ביותר בסדרה יומית. התפרסמה בזכות זכייתה בעונה הראשונה של תוכנית המציאות \"כוכב נולד\".\n\nטייב נולדה וגדלה בקריית גת ליוסף טייב, שעלה מתוניסיה, ולמרסל (לבית מלכה), שעלתה ממרוקו. נינט היא השלישית מבין חמישה אחים. אחיה הבכור אייל שימש כמנהלה האישי בתחילת הקריירה. החלה לעסוק בזמרה כבר בגיל צעיר, כשהופיעה באירועים משפחתיים, בטקסים עירוניים ובמקהלת בית הספר אורט רוגוזין בעירה. בגיל 15 זכתה בתחרות ה\"פזמנוער\" בקריית גת עם ביצוע לשיר \"Hero\" של מריה קארי. טייב שירתה בצה\"ל בחיל ההנדסה הקרבית כמש\"קית תחזוקה, ואף שרה את המנון החיל החדש.\n\nטרם פריצתה הגדולה בתוכנית המציאות כוכב נולד, השתתפה טייב במספר תוכניות כישרונות מוזיקליים. בשנת 2000 זכתה במקום הראשון בתחרות הכישרונות הצעירים של הטלוויזיה החינוכית, \"קולות וצלילים\". טייב זכתה במקום הראשון לאחר שביצעה את השיר \"זה לא אמיתי\", שיר שאת מילותיו כתב והלחין אבי כוכב - מנהל להקת הנוער של קריית גת בשם \"דור ההמשך\" שבה הייתה טייב חברה. תוכנית כישרונות נוספת שבה טייב השתתפה הייתה \"המלך הבא\", ששודרה בערוץ יס בריזה בהנחייתו של דידי הררי. בתוכנית זו התחרתה טייב מול משתתפים נוספים שהתפרסמו גם הם מאז, ביניהם סגיב כהן, דודו אהרון, הראל סקעת ורפאל מירילא.\n\nבשנת 2003, במהלך שירותה בצה\"ל, ניגשה לאודישנים של תוכנית המציאות \"כוכב נולד\" של הזכיינית \"קשת\", ששודרה לראשונה באותה השנה בערוץ 2. ב-28 באוגוסט באותה שנה השתתפה בשלב הגמר של התוכנית שנערך בחוף ניצנים, יחד עם שירי מימון ושי גבסו. בגמר שרה טייב את השיר \"ים של דמעות\", שביצע במקור זוהר ארגוב. טייב זכתה במקום הראשון על פי בחירת הקהל והשופטים, עם 49% מקולות הצופים, ומעל ל-720,000 הצבעות. באוקטובר באותה שנה יצאה לסבב הופעות עם משתתפי התוכנית. בנובמבר, זמן קצר לאחר זכייתה, הקליטה טייב סינגל ראשון, \"כמו ששיר נוגע\", שכתב יעקב רוטבליט והלחין רמי קלינשטיין כפרס לזוכת התוכנית.\n\nבשנת 2004, הקליטה טייב את שיר הנושא ״בסוף העולם״, לסרטו של אבי נשר, \"סוף העולם שמאלה\". נשר בחר דווקא בטייב, כיוון שסיפור חייה הזכיר לו את סיפורם של גיבורי הסרט. באותה שנה ביצעה טייב בשיתוף פעולה עם אלי פיניש את שיר הנושא למשדר ההתרמה יומטוב, הנקרא \"כמו כולם\".\nבמהלך שנת 2006 עבדה טייב על אלבום הבכורה שלה, \"יחפה\", בהפקתו של אביב גפן. הסינגל הראשון מהאלבום היה השיר \"כשאתה כאן\". השיר זכה לסיקור תקשורתי נרחב בבכורה במועדון הזאפה שבתל אביב, בעיקר בעקבות הסגנון החדש שרכשה לעצמה טייב, בלדה עם נגיעות רוקיסטיות. בספטמבר באותה שנה הוציאה טייב את האלבום, וכעבור יום, בגמר \"כוכב נולד 4\", הוא הוכרז כאלבום זהב. מתוך האלבום יצאו לתחנות הרדיו השירים \"היא יודעת\", \"הכול יכול לקרות\", \"אם תבוא\" ו-\"יחפה\".\nבדצמבר 2006, יצאה טייב למסע ההופעות של האלבום. מסע ההופעות כלל בתחילה עשרות הופעות באולמות גדולים בכל רחבי הארץ. בקיץ 2007 קיבל מסע ההופעות תפנית, כאשר החלה טייב לערוך הופעות אינטימיות ומצומצמות יותר במועדונים קטנים ובפאבים. בהופעות אלה אירחה לצידה אמנים מוכרים רבים כמו שי גבסו, אביב גפן, עברי לידר ואסף אמדורסקי.\nבפברואר 2007 הקליטה טייב יחד עם עברי לידר גרסה מחודשת לשירה של עפרה חזה \"הכאב הזה\", שזכתה להצלחה רבה. בשנת 2008 הקליטה טייב גרסת כיסוי לשירו של אילן וירצברג \"לא יכולתי לעשות כלום\" עבור הפרויקט \"עבודה עברית\".\nבאותה שנה שבה טייב לבצע בשנית את שיר הנושא למשדר ההתרמה יומטוב. השיר נקרא \"עד שתגיע\".\n\nב-7 ביוני 2009, יצא לאור \"אם אני אלך\", כסינגל הראשון מהאלבום השני של טייב. בחודש יולי הוציאה סינגל שני לקראת האלבום, \"מדברים\". לאחר שלושה סינגלים נוספים אשר יצאו מתוך האלבום, \"הכלה\", \"אולי בחגים\" ו\"יקינטון\", יצא ב-18 בנובמבר האלבום המלא, \"קומוניקטיבי\". על מנת לקדם את האלבום יצאה טייב לסיבוב הופעות, שכלל בין היתר הופעות אקוסטיות בכל רחבי ישראל, וכן הופעות בהן אירחה טייב אמנים נוספים כמו עברי לידר, שלומי שבן, שלום חנוך, שלומי סרנגה ולהקת שני/אחרון/אוקטובר.\n\nעם יציאת האלבום השני של טייב ב-2009, היא נבחרה לייצג את ישראל בטקס פרסי המוזיקה של MTV אירופה בקטגוריית ה-\"Best Act\" בזכות הצבעת גולשים באתר MTV ישראל, אולם לא הצליחה להעפיל לגמר.\nבשנת 2010, שיתפה טייב פעולה עם ארקדי דוכין בשירה \"בודדה\", שנכלל בפרויקט מיוחד בשם \"השיר היומי\". בספטמבר 2011 התארחה בשיר \"My Game\", של המוזיקאי גלעד כהנא מתוך אלבומו החמישי Bad love, טייב התארחה בו גם כזמרת רקע ביתר השירים באלבום גם הופיעה בסיבוב ההופעות שמלווה את האלבום. באותה שנה ביצעה טייב גם את שיר הנושא גרסת כיסוי לשיר \"כל כיוון\" של להקת רוקפור, שהופיע בסדרת הדרמה \"אורים ותומים\" ששודרה בערוץ יס ישראלי.\n\nב-28 בפברואר 2012, חשפה טייב את שמו של האלבום השלישי שלה (הראשון כאלבום בינלאומי). שמו של האלבום הבינלאומי הוא \"Sympathetic Nervous System\". ב-4 במרץ, הוציאה את סינגל הבכורה מתוכו: \"I C U\". האלבום הוקלט בליברפול בקיץ 2011 יחד עם להקת רוקפור. ב-13 במאי, יצא לאור הסינגל השני: \"What Are You People\". ב-30 במאי, יצא לאור האלבום אלבום האולפן השלישי שלה Sympathetic Nervous System.\nבאוקטובר 2012, נבחרה טייב לייצג בפעם השנייה את ישראל בטקס פרסי המוזיקה של MTV אירופה בקטגוריית \"Best Global Act\" עם הסינגל הראשון מאלבומה השלישי \"ICU\", אך גם בפעם זו לא הצליחה להעפיל לשלב הסופי. באותו השנה, התארחה טייב בפרויקט \"עבודה עברית-לילה של כוכבים\", בו ביצעה את השיר \"נוגה\".\n\nב-3 במאי 2013, פחות משנה לאחר צאתו של אלבומה הקודם, הוציאה טייב את אלבומה הרביעי \"כל החיות ידעו\". מתוך האלבום יצאו הסינגלים \"כל הלבד\", \"גרזן\", ו-\"פרויקט הספר הכחול\", כאשר האחרון זכה להשמעות רבות בתחנות הרדיו. לאחר צאת האלבום יצאה טייב לסיבוב הופעות חדש הנושא גם הוא את השם \"כל החיות ידעו\", במסגרתו אירחה אמנים שונים כמו דודו טסה, שלומי שבן ורונה קינן.\nב-4 בינואר 2014, הופיעה טייב עם סינדי לאופר בהיכל נוקיה והן שרו ביחד את השיר \"True Colors\". ב-21 במאי, יצאה טייב לסיבוב הופעות אקוסטי חדש הנקרא \"צוללות\" ביחד עם מאיה בלזיצמן. המופע כולל חלק משירי האלבומים והקאברים שטייב שרה לאורך הקריירה.\nב-8 באוקטובר, ביצעה את השיר \"אמא אדמה\" כחלק ממופע ההוקרה לזכרו של אריק איינשטיין שהתקיים בפארק הירקון. כמו כן, טייב שיתפה פעולה עם זמר הרוק הבריטי סטיבן וילסון באלבומו הרביעי Hand. Cannot. Erase., והופיעה בשלושה שירים מתוכו שיצא בפברואר 2015. בנוסף, התארחה טייב באלבומו של שלומי שבן, \"תרגיל בהתעוררות\". טייב ביצעה את השיר \"מלכה לב שבור\" והוסיפה קולות בשיר \"איקאה\".\n\nב-2 במאי 2015, הופיעה טייב במופע החימום של הזמר רובי ויליאמס בפארק הירקון בתל אביב. ב-2 ביוני 2015, הוציאה את הסינגל \"מה קרה\". ב-18 ביוני, נטלה חלק במופע \"בדד\", מופע מחווה ליצירתו של זוהר ארגוב במסגרת פסטיבל ישראל. טייב הופיעה במופע יחד עם רביד כחלני, שי צברי, מאיה בלזיצמן ואחרים.\nביולי 2015, יצא הסינגל \"ד'וּבּ וּתְפַטַר (יא סלימה)\" מתוך האלבום השני של דודו טסה והכוויתים, שבו שרה טייב בערבית עיראקית.\nב-28 וב-29 בספטמבר 2015, הופיעה טייב יחד עם סטיבן וילסון בשתי הופעות ברויאל אלברט הול שבלונדון. בעקבות הצלחת ההופעות של טייב עם סטיבן וילסון בלונדון, הזמין אותה הזמר להתארח בטורי ההופעות שלו באירופה ובצפון אמריקה ב-2016. טייב התארחה גם בדואט מתוך המיני האלבום \"½4\" של וילסון שיצא בינואר 2016.\nב-30 בספטמבר, יצא לאור הסינגל \"Paper Parachute\", מאלבומה החמישי של טייב. באותו השנה הוציאה את הסינגל השני, \"Child\".\nב-31 באוקטובר 2015, במלאת עשרים שנה לרצח יצחק רבין, הופיעה בעצרת הזיכרון המרכזית בכיכר רבין ושרה את שיר לשלום. לאחר צאת האלבום הופיעה טייב בארצות הברית, פסטיבלים באירופה כגון בפולין בפראג ובהופעה בברלין בחודשי מרץ-יוני 2016. בחודש מאי האמן הבריטי סטיבן וילסון הגיע לישראל להופעה בזאפה שוני ואירח את נינט בהופעה אחרונה של הטור שנינט התארחה בו.\nב-20 במרץ 2016, יצא לאור הסינגל השלישי, \"Superstar\".\nב-3 בפברואר 2017, יצא לאור אלבום האולפן החמישי (השני בתור אלבום בינלאומי) של טייב Paper Parachute.\nבאוגוסט 2017, התארחה טייב בשש רצועות באלבומו החמישי של וילסון To the Bone. כחודש לאחר מכן, השתתפה טייב בפרויקט \"השעה הכי יפה\" בה 28 מוזיקאים מלחינים ושרים משירי יותם ראובני. טייב הלחינה וביצעה את השיר \"הנה גם אנחנו חולפים\".\n\nב-9 בינואר 2018, יצא לאור הסינגל \"גיבור\", שנולד מהחיבור שלה עם דודו טסה שהלחין את השיר, עמו שיתפה פעולה באלבום ובהופעות של \"הכוויתים\". באותו השנה, התארחה בהופעותיו של האמן סטיבן וילסון. בנובמבר יצא לאור הסינגל \"Self Destructive Mind\".\nבמרץ 2019, הוציאו רד בנד וטייב קאבר לסינגל \"Can't Feel My Face\", של דה ויקנד. באוקטובר התארחה במופע של החברים של נאטשה רדיו בלה בלה. במאי הוציאה את \"לא על יגון תשורר\" במסגרת פרויקט שם עולם 2019.\nב-5 באפריל 2020, הופיעה בזאפה, במסגרת ההופעות שהתקיימו ושודרו בלייב בערוץ קשת 12 בעקבות מגפת הקורונה. ב-28 באפריל, ערב יום הזיכרון לחללי מערכות ישראל, השתתפה טייב בטקס יום הזיכרון של ערוץ 13. ב-4 ביוני, הוציאה את הסינגל \"Feel the buzz\", זהו הסינגל הראשון של טייב שיצא בארץ בשפה האנגלית.\nבסוף 2020, ביצעה טייב בדואט עם שלום חנוך את השיר \"לילה טוב תפילילה\", את \"לילה טוב לירח\" וגם את \"לילה טוב לאמא אדמה\", מתוך האלבום שרים תפילילה.\nב-11 באפריל 2021, יצא לאור הסינגל \"רק שלא תיפול הרוח\".\nב-14 בפברואר 2022, יצא לאור הסינגל \"לא לפחד כלל\". ב-10 ביוני 2022, יצא לאור הסינגל \"Who Is Us\". ב-14 באוגוסט, יצא לאור סינגל להרכב הישראלי אינפקטד מאשרום בו התארחה טייב בשיר \"Black Velvet\".\nב-18 בינואר 2023, יצא לאור הסינגל \"מה יהיה איתך\". ב-8 במאי, יצא לאור הסינגל \"הורגת\" ביחד עם אסף אמדורסקי וגארדן סיטי מובמנט.\nב-15 ביוני 2023, יצא לאור הסינגל \"ככה זה\" ביחד עם טונה. בחודש יולי, הוציאה לאור את אלבום האולפן השישי שלה קמתי לרקוד.\n\nבמרץ 2004 החלה טייב להופיע בטלוויזיה, בתפקיד ראשי בדרמה היומית המוזיקלית של חברת הטלוויזיה \"יס\", \"השיר שלנו\". בסדרה גילמה דמות, המבוססת על עצמה, בשם נינט לוי, אשר נבחרת במפתיע ללמוד באקדמיה למוזיקה ונכנסת לעולם המוזיקה. בנוסף ביצעה טייב את שיר הנושא של הסדרה, \"עוד מעט\". בסדרה ביצעה מספר שירים מקוריים, בהם \"בינתיים\" ו-\"האור בחיי\". באוגוסט של אותה שנה יצאה טייב יחד עם משתתפי התוכנית לסיבוב הופעות ארצי. בתחילת 2005 נמשכו צילומי העונה השנייה של \"השיר שלנו\". עבור משחקה בעונה זו זכתה בפרס מסך הזהב בקטגוריית השחקנית הטובה ביותר בסדרה יומית. באותו החודש יצא פסקול הסדרה \"השיר שלנו\". האלבום אף הגיע למעמד אלבום פלטינה. בסוף שנת 2005 יצא השיר \"האור בחיי\" כסינגל לתחנות הרדיו, וזכה להצלחה גדולה במצעדי הפזמונים.\nלצד כיכובה בסדרת הדרמה השיר שלנו לאורך 4 עונות, הופיעה טייב בפרויקטים נוספים בטלוויזיה. במהלך השנים שחלפו מאז זכייתה בכוכב נולד, טייב השתתפה בשלושה מערכונים שונים של תוכנית הבידור ארץ נהדרת, ובכך הפכה לאמן שהשתתף בתוכנית מספר הפעמים הגדול ביותר. טייב גילמה את עצמה במערכון \"נינט-לי\" (עונה 1) שבו מוצגת בובה בדמות נינט שניתנת לרכישה, במערכון \"הרומנים\" (עונה 3) בתפקיד חברתו של אחד מהרומנים, ובמערכון \"המקפלות\" (עונה 7) בתפקיד עצמה, כאשר במערכון מוצגת טייב כקלפטומנית.\nבשנת 2007 השתתפה טייב בעונה הרביעית של תוכנית המציאות \"פעם בחיים\". בעונה זו נשלחו ידוענים דוגמת יעל פוליאקוב, צופית גרנט, רון קופמן, דורית בר אור ואחרים, לחיות במשך חודש במקומות שונים בירושלים. יוצאי הדופן היו הזמר בן ארצי וטייב, שנשלחו על ידי ההפקה לחיות עם קהילה מקומית בג'מייקה.\nבשנת 2011, התארחה טייב בפרק של סדרת הטלוויזיה המוזיקלית \"רד בנד\" בתפקיד עצמה, וביצעה עם להקת הבובות שני שירים שגם הופיעו באלבום שיצא בעקבות הסדרה. השירים הם גרסאות כיסוי לשירים \"High and Dry\" של להקת רדיוהד, ולשיר \"Crazy\" של נארלס בארקלי, כאשר האחרון הצליח מאוד וזכה להשמעות רבות בתחנות הרדיו השונות.\nבשנת 2013 החלה לשחק בתפקיד קבוע בסדרת הדרמה \"זגורי אימפריה\", המשודרת בערוץ HOT3, בתור אליזבת \"ליזי\", בחורה צעירה המתגוררת בבאר שבע שלא מימשה את שאיפותיה בחיים. על פי התכנון המקורי נבחרה טייב לגלם את דמותה של אבישג, התפקיד הנשי הראשי בסדרה, אך בעקבות התנגשות לוחות הזמנים עם הקלטת אלבומה הרביעי, \"כל החיות ידעו\", ביקשה טייב לגלם דמות בתפקיד בעל נפח קטן יותר.\nב-2014 הופיעה טייב בפרק סיום של הסדרה \"רמזור\" בתפקיד אורח.\nב-2018 החלה לשמש בחלק מהעונה כשופטת אורחת בתוכנית הכוכב הבא לאירוויזיון.\nבמאי 2018, עלתה בקשת 12 סדרת דרמה חדשה, \"בשבילה גיבורים עפים\", בה שיחקה את \"יעלי אשכנזי\". שיר הנושא של הסדרה נקרא \"תיל\" באפריל 2018 זכתה הסדרה בפרס הסדרה הטובה ביותר בפסטיבל Canneseries הראשון בקאן.\nביוני 2020, השתתפה בסדרת הסרטים הקצרים \"במרחק 100 מטר\" של הוט, המספרת על אירועים שהתרחשו לאנשים בזמן סגרי הקורונה.\nב-1 ביוני 2021, הצטרפה טייב לתוכנית המציאות \"הכוכב הבא\" כשופטת קבועה. עד עזיבתה בשנת 2022.\n\nבקיץ 2005 יצאה לאקרנים גרסה מדובבת של הסרט המוזיקלי הקלאסי \"מרי פופינס\". טייב השתתפה בדיבוב העברי של הסרט, ודיבבה את תפקידי השירה של מרי פופינס. בדצמבר 2007 נבחרה לשחק לצד השחקנית האוקראינית אולגה קורילנקו בסרט מתח של הבמאי דני לרנר, \"קירות\" (יצא לאקרנים ב-2009), שבו גילמה אישה מוכה. סרט זה היה סרט הקולנוע הראשון בכיכובה של טייב. הסרט התקבל לפסטיבל טורונטו וייצג את ישראל. טייב ביצעה את השיר \"My Friend\", שאותו כתבה והלחינה עבור פסקול הסרט. לאור הצלחתה בדיבוב בסרט \"מרי פופינס\", נבחרה טייב על ידי חברת דיסני לדבב את תפקיד הנסיכה טיאנה בסרט \"הנסיכה והצפרדע\", שיצא לאקרנים בפברואר 2010.\nבשנת 2021, דיבבה טייב בסרט \"טרולים מסביב לעולם\", את הדמות של בארב.\nבסוף 2018, לוהקה טייב לסרט האינדי האמריקאי \"Tell Me Why I Don't Like Mondays\" אודות טבח בבית ספר בסן דייגו שהתרחש בשנות השבעים.\n\nבדצמבר 2004 התארחה בפסטיגל השנתי, \"לא יאומן כי פסטיגל\". בדצמבר 2005 השתתפה במופע המוזיקלי \"שיר נולד\", וזכתה במקום הראשון בבחירת הקהל עם החידוש לשירה של שולה חן \"אמא\". בסוף 2008 השתתפה טייב ב\"פסטיבל שירי הילדים\" המחודש, בהפקתה המוזיקלית של יהודית רביץ. טייב ביקשה שלא להופיע בשבת ועל כן פסטיבל שירי הילדים 2008 התקיים רק בימי חול. באפריל 2010 עלה בתיאטרון בית ליסין המחזמר \"אביב מתעורר\", שבו שיחקה לצד קבוצת \"צעירי בית ליסין\". על תפקידה במחזמר טייב הייתה מועמדת לפרס \"השחקנית המבטיחה\" בטקס פרסי התיאטרון 2010.\n\nבשנת 2006, במקביל ליציאת אלבום הבכורה של טייב, \"יחפה\", שיתפה הזמרת פעולה עם חברת הסלולר אורנג'. במסגרת שיתוף הפעולה הופקה סדרת דוקו-ריאליטי סלולרית שתיעדה את הקלטות האלבום. המהלך לווה בסרטון פרסומת בהשתתפות טייב, כאשר ברקע מושמע סינגל הבכורה מהאלבום, \"כשאתה כאן\".\nבשנת 2007 שימשה טייב כפרזנטורית של חברת הסלולר פלאפון. החברה שכרה את שירותיה של טייב לארבעה סרטוני פרסומת, ועל פי הפרסומים טייב השתכרה בתמורה סכום של מעל מיליון וחצי שקל. סרטון הפרסומת הידוע והזכור ביותר מהקמפיין הוא הסרטון בו מגלחת השחקנית עופרי פרישקולניק את שיערה של טייב לאחר שזו הפסידה בהתערבות. הסרטון שבו גולח שערה עורר עניין רב באמצעי התקשורת, אך גם ביקורת ציבורית על העיסוק התקשורתי האינטנסיבי בשיער של טייב, באיפור ובבגדיה ועל הפיכת הזמרת, לטענת המבקרים, למותג פרסומי.\nבשנת 2009 נרתמה טייב בהתנדבות לככב בקמפיין \"ישראל מתייבשת\", מטעם רשות המים. בשנת 2010 הופיעה טייב בקמפיין התרמה למען בית השנטי, במסגרתו הקליטה חידוש לשיר \"מישהו גדול\", וצילמה קליפ לשיר יחד עם ילדי בית השנטי.\nהחל מפברואר 2010 שודרה בתחנת הרדיו 88FM תוכנית רדיו אישית בשם \"פנדו - נג'נה\" בהגשתה ובעריכתה של טייב. התוכנית שודרה בימי ראשון בין השעות 23:00 – 01:00. בנובמבר 2011 הודיעה טייב בעמוד הפייסבוק שלה על ירידת התוכנית עקב העבודה על אלבום חדש. השתתפה בפינה קבועה בתוכנית הרדיו של גיא זוהר ברדיו ללא הפסקה בשם \"שירה באמצע היום\" שבה היא מקריאה קטעי שירה.\nבינואר 2012 פורסם כי טייב נבחרה להיות הפרזנטורית של רשת ההלבשה התחתונה \"דלתא\", כאשר שכרה עומד על מיליון ש\"ח לכל שנה בה תדגמן לחברה. במסגרת שיתוף הפעולה צולמו מספר סרטוני פרסומת בהשתתפות טייב וצולמו כמה קטלוגים, כאשר חלק מהתמונות של טייב אף שימשו כשלטי חוצות בנתיבי איילון. בקיץ 2016, יצא קמפיין הדוגמנות נוסף של טייב ו\"דלתא\".\nבדצמבר 2013 טייב שימשה בתור עורכת אורחת במגזין \"פנאי פלוס\" בגיליון שהוקדש לאופנה. עבור גיליון זה הצטלמה טייב לשער ונתנה לקוראים הצצה לארון הבגדים שלה ולפריטים מיוחדים מהאוסף הפרטי. טייב ערכה את מדורי האופנה והמוזיקה ואף ערכה ריאיון עם הסטייליסט ומעצב האופנה גדי אלימלך, איתו עבדה במשך שנים.\n\nמשנת 2004 עד תחילת 2006 הייתה טייב במערכת יחסים עם הזמר והשחקן רן דנקר, אותו הכירה על סט הצילומים לסדרה השיר שלנו. טייב הייתה גם בת זוגו של השחקן יהודה לוי מ-2006. באוגוסט 2012 הזוג התארס, אך באוגוסט 2013 הודיעו בני הזוג על פרידתם.\nמדצמבר 2013 טייב היא בת זוגו של המוזיקאי יוסי מזרחי, חבר לשעבר בלהקת הקולקטיב. הם התארסו ביוני 2014 והתחתנו ב-9 בספטמבר 2014. להם שתי בנות. ב-26 ביולי 2016 טייב ומזרחי עברו ללוס אנג'לס שבארצות הברית.\n\n2006: יחפה\n2009: קומוניקטיבי\n2012: Sympathetic Nervous System\n2013: כל החיות ידעו\n2017: Paper Parachute\n2023: קמתי לרקוד\n\n2003: לא נפסיק לשיר - כוכב נולד\n2004: פסקול סוף העולם שמאלה\n2005: פסקול השיר שלנו\n2005: מרי פופינס (בדיבוב לעברית)\n2009: הנסיכה והצפרדע (בדיבוב לעברית)\n\n2006–2008: יחפה\n2009–2012: קומוניקטיבי\n2012: Sympathetic Nervous System\n2013–2014: כל החיות ידעו\n2014–2016: צוללות בשיתוף (בשיתוף מאיה בלזיצמן)\n2015–2016: Hand Cannot Erase (בשיתוף סטיבן וילסון)\n2015–2019: חשמלית Ninet Tayeb (טורים חשמליים בישראל ובארצות הברית)\n2017–2019: ועכשיו לבד (אקוסטי בישראל ובארצות הברית)\n2022–2021: סיבוב טורים חשמלית\n\nכוכב נולד, תחרות מוזיקה טלוויזיונית של קשת, ערוץ 2 (2003): הזוכה במקום הראשון.\nשיר נולד, מופע מוזיקלי (2005): הזוכה במקום הראשון.\nפרס מסך הזהב, קשת ו\"פנאי פלוס\" (2005): השחקנית הטובה ביותר בסדרה יומית.\nטקס פרסי נבחרי הילדים בערוץ הילדים (2007): זמרת השנה.\nטקס פרסי \"עמ\"י\", טקס פרסים של ערוץ מוסיקה 24 (2007): הזוכה בפרס זמרת השנה.\nהמצעד השנתי, רדיו ירושלים (2007): זמרת השנה.\nטקס פרסי המוזיקה של MTV אירופה (2009): \"Best Israeli Act\".\nמצעד העשור של ערוץ 24 (2010): קליפ העשור לשיר \"היא יודעת\".\nטקס פרסי המוזיקה של MTV אירופה (2012): \"Best Israeli Act\".\n\n אתר האינטרנט הרשמי של נינט טייב (באנגלית)\n נינט טייב, ברשת החברתית פייסבוק\n נינט טייב, ברשת החברתית אינסטגרם\nנינט טייב, במיזם \"אישים\" לתיעוד היצירה הישראלית\n נינט טייב, במסד הנתונים הקולנועיים IMDb (באנגלית)\n נינט טייב, באתר AllMovie (באנגלית)\nנינט טייב, באתר שירונט\n נינט טייב, באתר ספוטיפיי\n נינט טייב, באתר סאונדקלאוד (באנגלית)\n נינט טייב, באתר AllMusic (באנגלית)\n נינט טייב, באתר MusicBrainz (באנגלית)\n נינט טייב, באתר Discogs (באנגלית)\n נינט טייב, באתר Songkick (באנגלית)\nנינט טייב, באתר Tab4u\nנינט טייב, דף שער בספרייה הלאומית\n נינט טייב, באתר בנדקמפ\nנינט טייב, באתר MOOMA (בארכיון האינטרנט)\n נינט טייב, ב\"וידאופדיה\" – אנציקלופדיית הווידאו של חברת החדשות באינטרנט\nאלון הדר, מאמי. אופרת רוק: נינט טייב מגיעה לצומת דרכים, באתר nrg‏, 1 באוגוסט 2009\nטל פרי, ‏\"אי-אפשר לרצות כל הזמן את כולם\", באתר גלובס, 15 בנובמבר 2009\nרועי בהריר, הרצונות של נינה: על שינוי התדמית של נינט טייב, באתר nrg‏, 3 בדצמבר 2010\nבן שלו, נינט טייב כבר לא שומרת בבטן, באתר הארץ, 18 באפריל 2011\nחוזרת לעברית: \"כל הלבד\" של נינט טייב, באתר ynet, 17 בדצמבר 2012\nאורלי מירקין, ‏נינט: \"גם היום הייתי שרה 'ים של דמעות' בגמר\", באתר ‏מאקו‏, 10 במאי 2013\nנינט טייב: \"הפרידה - כאב פיזי ממש\", באתר ynet, 3 באפריל 2014\nעמי פרידמן, \"הם מחכים עם סכינים ואני ממשיכה ליצור\", באתר ynet, 16 בנובמבר 2015 \nציפי שמילוביץ, \"אכלתי הרבה חרא, ואלוהים נתן לי את הרגע הזה לעמוד על הבמה בניו–יורק, מול קהל שבא לראות הופעה אחרת לגמרי, ובכל זאת אהב אותי בלי תנאים\", באתר ynet, 22 באפריל 2016\nרן בוקר, נינט: \"אני מדברת עם הקהל באל.איי על ישראל וגאה בזה\", באתר ynet, 11 ביולי 2017 \n  עומרי גבעון, ישראלים ניגשים אליי אחרי הופעות ומבקשים סליחה, באתר \"ידיעות אחרונות\", 15 במאי 2018\nמיקי לוין, ‏התגעגענו: נינט טייב חוזרת לישראל, באתר מעריב אונליין, 25 בפברואר 2020\n רונן טל, עם קול מצוין, כריזמה כובשת וחן אינסופי, נינט הלכה לאיבוד, באתר הארץ, 31 באוגוסט 2021\nנינט טייב: \"הקהל שונא אותי! איך זה יכול להיות?\", באתר את, ‏21 באוקטובר 2021\nנועם כהן, ‏\"רק עכשיו, בגיל 38, אני יכולה להגיד שאני מצליחה\", באתר ‏מאקו‏, 12 ביוני 2022\nפגישה עם רוני קובן עונה 6 | פרק 9 - נינט טייב",
    "pageid": 298535
  },
  {
    "title": "נעמה לוי",
    "extract": "נעמה לוי (נולדה ב-22 ביוני 2004) היא חיילת ישראלית המשרתת כתצפיתנית בצבא ההגנה לישראל. בבוקר 7 באוקטובר 2023, נחטפה ממוצב נחל עוז על ידי מחבלי חמאס, במהלך מתקפת הפתע על ישראל. מאוחר יותר באותו יום היא צולמה כשידיה קשורות מאחורי גבה ומחבלים גוררים אותה מתא המטען של ג'יפ, ומאלצים אותה להיכנס לרכב. בתיעוד נראית לוי עם מספר פציעות גלויות, כולל פצע בגיד אכילס וכתם דם גדול במכנסי הטרנינג האפורים שלה, מה שהוביל לחשש כבד שעברה אונס או הותקפה מינית על ידי המחבלים. היה זה אחד הסרטונים הוויראליים הראשונים של מלחמת חרבות ברזל, והוא הפך לסמל האלימות המינית נגד נשים ישראליות על ידי מחבלים פלסטינים.\nנכון ליולי 2024, לוי היא בין החטופים המוחזקים בעזה על ידי חמאס וארגוני טרור אחרים, ומשפחתה ממשיכה במאמצים להבטיח את שחרורה.",
    "pageid": 2335154
  },
  {
    "title": "נפוליאון בונפרטה",
    "extract": "נפוליאון בונפרטה (בצרפתית: Napoléon Bonaparte, מבוטא: בּוֹנָפָּרְט‏; 15 באוגוסט 1769 – 5 במאי 1821; ידוע גם כנפוליאון הראשון) היה שליט צרפת, מייסד הקיסרות הראשונה, ומגדולי המצביאים בהיסטוריה. מחשובי האישים שעיצבו את המאה ה-19. ייסד את קוד נפוליאון – קובץ החוקים של צרפת, שבהשפעתו עוצבו חוקים רבים במערב אירופה ובמרכזה, והשפעתו ניכרת עד היום. הפיץ דרך כיבושיו את רעיונות המהפכה הצרפתית בכל רחבי אירופה, ובמקביל התאמץ לדכא ולהשכיח את השפעתה בצרפת פנימה. חידש והגה רעיונות טקטיים ואסטרטגיים מרחיקי לכת בצבא שמקובלים עד עצם היום הזה.\nכיהן כשליט צרפת במהלך השנים 1799 עד 1814, ובמשך כ-100 ימים בשנת 1815. בשיאו, הוביל את צרפת לכיבוש רוב מערב אירופה ומרכזה.\nנפוליאון, יליד קורסיקה, עלה לשלטון בהפיכת 18 בברימר לאחר קריירה מזהירה כאיש צבא. פעולותיו הראשונות היו ביסוס מערכות השלטון הפנימיות בצרפת והרגעת המדינה לאחר התקופה הסוערת של המהפכה הצרפתית. לאחר מכן יצא למסע כיבושים בכל אירופה וכונן את \"הקיסרות הראשונה\" בראשותו. עלה בידו להביס שוב ושוב בריתות מתחלפות של מעצמות אירופה, שהתאגדו כדי לבלום את השתלטות צרפת על היבשת, אך לאחר מספר מערכות הפסיד לבסוף והוגלה לאי אלבה. הוא הצליח לברוח מהאי, לשלוט שוב בצרפת למשך תקופה קצרה שמכונה \"מאה הימים\" עד שנוצח בקרב ווטרלו ונשלח לגלות באי סנט הלנה, שם מת.\nנפוליאון הוא גם המייסד של שושלת בונפרטה: אֶחיו כיהנו כמלכים בארצות שכבש באירופה, בנו, נפוליאון השני, הוכרז על ידיו כמלך רומא, ואחיינו, הידוע כנפוליאון השלישי, כיהן כשליט צרפת (נשיא ואחר כך קיסר) בין השנים 1848 ל-1870.",
    "pageid": 2932
  },
  {
    "title": "נרקיסיזם",
    "extract": "נרקיסיזם (מאנגלית: Narcissism; בעברית גם: מְאֹהָבוּת בְּעַצְמוֹ או נַרְקִיסִיּוּת) הוא מונח עם מגוון רחב של משמעויות, בין אם הוא משמש כדי לתאר את אחד הרעיונות המרכזיים של התאוריה הפסיכואנליטית, מאפיינים אישיותיים, בעיה חברתית או תרבותית. מלבד המובן של נרקיסיזם כאהבה עצמית בריאה, \"נרקיסיזם\" בדרך כלל משמש כדי לתאר סוג של בעיה במערכות היחסים של האדם או הקבוצה עם עצמו ועם אחרים.\nמשמעות המושג נרקיסיזם במובנו היום-יומי נרדפת לממוקדות-עצמית (self-centeredness) או לעיסוק יתר בעצמי (self-preoccupation). במובן זה, המושג נרקיסיזם משמש לתיאור אנשים שמחשבתם ושיחתם מתמקדות בעצמם. במשמעות זו, הנרקיסיזם הוא הנטייה של האדם לעשות שימוש בעצמו כנקודת תצפית והתייחסות אשר עבורה מתארגנות כל החוויות וההתנסויות. בפסיכולוגיה, המונח משמש לתיאור נרקיסיזם הקיים אצל כל אדם במידה מסוימת, אך בדרגה קיצונית מדובר בהפרעת אישיות נרקיסיסטית.\nמקור המונח באגדה המספרת על נסיך יווני יפה תואר בשם נרקיסוס, שהתאהב בבבואתו הנשקפת ממי הביצה ולא יכול היה להינתק ממנה עד שגווע.",
    "pageid": 35949
  },
  {
    "title": "סינקלר לואיס",
    "extract": "סינקלֵר לואיס (באנגלית: Sinclair Lewis;‏ 7 בפברואר 1885 – 10 בינואר 1951, רומא) היה עיתונאי, סופר ומחזאי אמריקאי, חתן פרס נובל לספרות לשנת 1930.",
    "pageid": 137441
  },
  {
    "title": "ספטמבר השחור (ארגון טרור)",
    "extract": "ספטמבר השחור  (בערבית: ايْلول الاسوَد) היה ארגון טרור פלסטיני שכינה עצמו על שמם של אירועי ספטמבר השחור בשנת 1970 בירדן, ופעל בתחילת שנות השבעים. הארגון ידוע לשמצה בשל חטיפתם ורציחתם של אחד-עשר ספורטאים ישראלים באולימפיאדת מינכן ב-1972.",
    "pageid": 25335
  },
  {
    "title": "עדן סבן",
    "extract": "עדן סבן (נולדה ב-30 בנובמבר 1995) היא שחקנית, פרזנטורית ודוגמנית ישראלית.",
    "pageid": 2037156
  },
  {
    "title": "פלסטינים",
    "extract": "פלסטינים (בערבית: فلسطينيون; תעתיק מדויק: פלסטינִיּוּן) הם האוכלוסייה שמוצאה באוכלוסייה הערבית שגרה בשטחי המנדט הבריטי על ארץ ישראל המערבית. כיום מקובל בישראל ובשאר העולם המערבי להבחין בתוך קבוצה זו בערבים שהם אזרחי ישראל ונקראים בדרך כלל ערביי ישראל. בתקופת המנדט הבריטי נעשה שימוש בכינויים \"פלשתינאי\" או \"פלסטיני\" ובשם \"פלשתינה\" (בערבית: فلسطين, תעתוק מערבית: פִלַסְטִין. באנגלית: Palestine) לציון ערבים ויהודים כאחד,[דרוש מקור] אולם מאז הקמת מדינת ישראל כינוי זה מתייחס לערבים בלבד.\nהפלסטינים נחשבים ללאום, שכן יש להם זהות לאומית משותפת ששואפת להגדרה עצמית לערבים הפלסטינים על-בסיס רעיון הלאומיות והשאיפה למדינה פלסטינית ריבונית.\nבאמנה הפלסטינית, מסמך פלסטיני מכונן שהוצג לראשונה בשנת 1964 והורחב בשנת 1968, נכתב כי \"הפלסטינים הם האזרחים הערבים אשר שכנו משכן קבע בפלסטין עד שנת 1947. אחת היא אם הוצאו ממנה או נשארו בה, וגם מי שנולד לאב ערבי פלסטיני אחרי תאריך זה בתוך פלסטין או מחוצה לה, הוא פלסטיני\". המונח פלסטיני כולל קבוצות אתניות נוספות מלבד ערבים, בסעיף 6 של האמנה הפלסטינית נכתב: \"היהודים אשר שכנו משכן קבע בפלסטין עד תחילת הפלישה הציונית לתוכה ייחשבו פלסטינים\". המשמעות המקובלת של פַלַסְטִין באמנה הפלסטינית הוא שטח המנדט הבריטי בארץ ישראל. הגדרה זו כוללת ערבים המתגוררים בתחומי ארץ ישראל (למעט ערבים שלא שכנו משכן קבע בפלסטין עד שנת 1947 ושאינם צאצאים של אלה) וכן פליטים שברחו או גורשו ממנה במלחמת העצמאות (ומעט גם במלחמת ששת הימים) וצאצאיהם.\nלפלסטינים מעולם לא הייתה מדינה עצמאית. לאחר ועידת רבאט, שנערכה באוקטובר 1974, הוכר אש\"ף על ידי מדינות הליגה הערבית כמייצג הרשמי של הפלסטינים, והוא אף ייצג אותם בעצרת הכללית של האו\"ם, במעמד של משקיף. בעקבות הכרה עולמית זו, החלו בשנת 1993 מגעים דיפלומטיים בין נציגים ישראלים לנציגי אש\"ף, שהביאו לבסוף לחתימת הסכמי אוסלו, ולהקמת הרשות הפלסטינית.\nניב השפה הערבית שבו מדברים הפלסטינים (לרבות ערביי ישראל) מכונה ערבית פלסטינית.",
    "pageid": 294533
  },
  {
    "title": "פסטיגל",
    "extract": "פסטיגל הוא מחזמר ישראלי לילדים, המוצג בחג החנוכה ומופיעים בו להקות, זמרים, שחקנים, דוגמנים, בדרנים, קומיקאים, סטנדאפיסטים וכוכבי רשת. עד שנת 2014, שולבה בו גם תחרות זמר.\nהפסטיגל החל את דרכו בשנת 1981 וצבר מאז הצלחה רבה. מדי שנה הוא נערך בחיפה, בתל אביב, בירושלים ובבאר שבע.",
    "pageid": 573
  },
  {
    "title": "פרקליטות המדינה",
    "extract": "פְּרַקליטות המדינה מייצגת את מדינת ישראל ואת רשויות השלטון בפני בתי המשפט ובתי הדין השונים, על כל ערכאותיהם. הפרקליטות היא חלק מהרשות המבצעת של מדינת ישראל, ופועלת ארגונית כחלק ממשרד המשפטים. עשיית הפרקליטות מתפרסת על תחומי משפט רבים, בהם הפלילי, האזרחי, החוקתי והמינהלי, הכלכלי-פיסקאלי, דיני עבודה וכן המשפט הבין-לאומי. בתחום אכיפת החוק הפלילי פועלת הפרקליטות באופן עצמאי ובלתי תלוי.\nפרקליטות המדינה מורכבת מ-14 יחידות מטה ומ-13 פרקליטויות מחוז. יש בה כ-1,750 עובדים, בהם למעלה מ-950 פרקליטים וכ-350 מתמחים. בראש הפרקליטות עומד פרקליט המדינה ולו ארבעה משנים – המשנה לעניינים פליליים, המשנה לעניינים אזרחיים, המשנה לעניינים מיוחדים והמשנה לאכיפה כלכלית.\nעל פי רוב, יחידות המטה הן המופיעות בבית המשפט העליון ובבית הדין הארצי לעבודה, ופרקליטויות המחוז הן המופיעות בבתי משפט השלום והמחוזי, בבית המשפט לענייני משפחה, בבית הדין האזורי לעבודה ובטריבונלים אחרים (כגון: ועדות שחרורים שמונו לפי חוק שחרור על-תנאי ממאסר, התשס\"א–2001) ובמקרים חריגים גם בערכאות אחרות דוגמת בית משפט לעניינים מקומיים, בית הדין הרבני וההוצאה לפועל.\nבפרקליטות כ-2,060 עובדים, בהם כ-1,100 פרקליטים, כ-260 עובדים מנהליים, כ-45 חוקרים במחלקה לחקירות שוטרים, כ-375 מתמחים, כ-140 סטודנטים וכ-105 בני ובנות שירות.",
    "pageid": 204098
  },
  {
    "title": "פתח תקווה",
    "extract": "פתח תקווה (בניקוד: פֶּתַח תִּקְוָה), המכונה \"אֵם הַמּוֹשָׁבוֹת\", היא עיר במחוז המרכז, והחמישית מבחינת גודל אוכלוסייתה במדינת ישראל. נוסדה כמושבה ב-1878, והוכרזה כעיר בשנת 1937. גובלת בהוד השרון ובתל אביב, בני ברק וגבעת שמואל במערב, גובלת בכמה קיבוצים מהמועצה האזורית דרום השרון (עינת, גבעת השלושה ונחשונים) והמושב כפר סירקין במזרח, ועם גני תקווה, קריית אונו ומועצה אזורית חבל מודיעין (מושב נחלים, רינתיה, מזור, בארות יצחק) ובמושבי המועצה האזורית דרום השרון (מגשימים, גת רימון, כפר מעש) מדרום.",
    "pageid": 84552
  },
  {
    "title": "קח אותי לירח",
    "extract": "קח אותי לירח (באנגלית: Fly Me to the Moon) הוא סרט קולנוע אמריקאי משנת 2024 מסוגת דרמה היסטורית בבימויו של גרג ברלנטי, עם סקרלט ג'והנסון, צ'נינג טייטום ווודי הרלסון בתפקידים הראשיים.\nהתסריט מבוסס על סיפור החללית אפולו 11 בתוספת סיפור פיקטיבי על הסרטת סרט גיבוי לנחיתה במקרה שהנחיתה ישתבש (בהשראת תאוריית הקשר על זיוף הנחיתה על הירח)\nהשיר \"Fly Me to the Moon\" מושר בסרט בפי פרנק סינטרה.",
    "pageid": 2357104
  },
  {
    "title": "רינת גבאי",
    "extract": "רינת גבאי (נולדה ב-31 ביולי 1973) היא זמרת, מלחינה, פזמונאית, כוכבת ילדים, מדבבת ושחקנית ישראלית, מוכרת בשם הבמה והדמות שלה ככוכבת הילדים רינת מלכת הילדים.",
    "pageid": 694590
  },
  {
    "title": "רמי קלינשטיין",
    "extract": "רמי קלינשטיין (נולד ב-10 בנובמבר 1962) הוא זמר-יוצר, מלחין, פזמונאי ומפיק מוזיקלי ישראלי.",
    "pageid": 212589
  },
  {
    "title": "שבטי ישראל",
    "extract": "שבטי ישראל או בני ישראל הם השבטים שעל פי המקרא הרכיבו את עם ישראל הקדום, ונחשבים לפי המסורת לאבותיהם של היהודים של ימינו.\nלפי המקרא, השבטים הם הצאצאים של שנים־עשר בניו של יעקב, שנקרא גם \"ישראל\". מאחר שמצאצאי יוסף בן יעקב יצאו שני שבטים נפרדים – אפרים ומנשה - היו בפועל שלושה־עשר שבטים, אך בהתייחסויות לשבטי ישראל במקרא המספר היחיד המוזכר במפורש הוא שנים־עשר. הסיבות לכך שונות: בחלק מהמקרים נספרים רק השבטים שקיבלו נחלה בארץ ישראל, ולכן שבט לוי נעדר מהספירה ובני יוסף, אפרים ומנשה נספרים כשני שבטים; במקרים אחרים נספרים שנים עשר בני יעקב, ואפרים ומנשה לא מוזכרים; ובחלק מהמקרים נכתב רק \"שנים עשר שבטי ישראל\" מבלי לפרט.\nעל פי המסופר בתורה ובספר יהושע, שבטי ישראל נדדו במדבר סיני, ובתום מסע של ארבעים שנה במדבר כבשו את הארץ מידי העמים הכנענים, התנחלו באזורים שונים של ארץ ישראל, הנקראים נחלות, ויחד הקימו את ממלכת ישראל המאוחדת.\nבארכאולוגיה המקראית וביקורת המקרא ישנן מספר תאוריות בנוגע למוצאם האתני והגאוגרפי של השבטים. חלק מהן כוללות התפתחות של תרבות ישראלית מתוך עמי כנען שישבו בארץ ישראל, ואחרות מתארות שילוב של עמים אלה עם קבוצות שונות שהגיעו ממקומות אחרים כמו ממלכת מיתני, עבר הירדן, ומצרים. חוקרים אינם בטוחים כי אכן התקיימו 12 שבטים ומניחים כי מדובר במספר טיפולוגי. כמן כן, במחקר המדעי יש ויכוחים וספקות לגבי היבטים כמו תקופת האבות, הנדודים במדבר סיני, כיבוש הארץ בתקופת יהושוע, ומקום התיישבות השבטים. חוקרים רבים סבורים כי חלק גדול מהטקסטים הנוגעים לתיאור תקופת השבטים בתקופת האבות, השופטים וספרי מלכים, נערכו בתקופות מאוחרות יותר כמו לאחר גלות ישראל או אף מאוחר יותר וכי יש בהם אי דיוקים. גם לגבי האמונות הדתיות של השבטים יש תאוריות שונות כאשר חלק מן החוקרים טוענים כי המסורת הדתית של ישראל גובשה כתוצאה משילוב של אמונות שהביאו שבטים שונים, שמקורן ממקורות שונים כמו מצרים, עמים במדבר סיני, עמי כנען ועוד והתגבשו לגבי תאולוגיה יהודית רק בשלבים מאוחרים יותר.",
    "pageid": 10899
  },
  {
    "title": "שווייץ",
    "extract": "שְׁוַיְץ (לרוב נכתב שווייץ או שווייצריה; השם הקצר: בגרמנית: Schweiz; בצרפתית: Suisse; באיטלקית: Svizzera; ברומאנש: Svizra; השם הרשמי: בגרמנית: ‏‏?‏; בצרפתית: Confédération suisse; באיטלקית: Svizzera Confederazione; ברומאנש: Confederaziun svizra; בלטינית: Confœderatio Helvetica – הקונפדרציה ההלווטית, קונפדרציה הלווטיקה או הקונפדרציה השווייצרית) היא מדינה אלפינית ללא מוצא לים השוכנת במרכז אירופה. שווייץ גובלת בגרמניה בצפון, בצרפת במערב, באיטליה בדרום ובאוסטריה וליכטנשטיין במזרח.\nשווייץ מוכרת בנופיה המרהיבים בהריה ובאגמיה הרבים. לטופוגרפיה של שווייץ יש תפקיד מרכזי בעיצוב כלכלתה, תרבותה והמסורת המדינית שלה. היותה של שווייץ הררית הקשה על התהוות חקלאות קלאסית של מישורים נרחבים ואילץ את השווייצרים להתמקד בייצור מוצרים מתוחכמים כמו גבינות ויינות איכות, שוקולדים ושעונים. הטופוגרפיה גם הקשתה מאוד על התחבורה האזרחית והממשלתית כמו גם על התקדמות צבאות אויב. עובדות אלו יצרו בין אזרחי שווייץ מגוון תרבותי ושפתי עשיר, אילצו את השלטון המרכזי לתת לאזרחים מידה רבה של עצמאות מקומית ואפשרו התגוננות נגד אויבים קשים מבחוץ. לכן לשווייץ מסורת ארוכת שנים של משטר דמוקרטי יציב כמו גם מסורת של נייטרליות פוליטית וצבאית כלפי חוץ. באופן טבעי, שווייץ משמשת כביתם של ארגונים בינלאומיים רבים ושל בנקים גדולים. היא מאופיינת ברמת חיים גבוהה וכלכלתה יציבה.\nבמשך מרבית שנות קיומה, שווייץ הייתה קונפדרציה של קנטונים (מחוזות אוטונומיים) אשר תושביהם דוברי שפות שונות, ולא הייתה לה שפה רשמית. במהלך המאה ה-19, הקנטונים החליטו על הידוק שיתוף הפעולה, המדינה הוגדרה רשמית כפדרציה ומבחינה מנהלית היא אימצה מאפיינים חלקיים של ארגון פדרלי. כך, למשל, בדומה לפדרציות, אזרח שווייצרי נחשב לאזרח של אחד הקנטונים ולא של שווייץ כולה, אך בניגוד לקונפדרציות, התאזרחות בקנטון אחד דורשת את הסכמתם של הקנטונים האחרים.\nבמהלך המאה העשרים הוכרזו ארבע משפות המדינה כשפותיה הרשמיות. אחת מהן, רומאנש, משמשת שפה רשמית רק בשווייץ, וככל הנראה, רק בשווייץ קיימות קהילות הדוברות אותה. כאשר לא ניתן או לא נוח להשתמש בכל השפות לכתיבת שם המדינה, משמשת השפה הלטינית כברירת מחדל ובה נקראת המדינה: \"הקונפדרציה ההלווטית\" (Confœderatio Helvetica). שם זה וראשי התיבות שלו (CH) משמשים למטרות שונות, כגון סימול שם המדינה וסיומת האינטרנט שלה. בולים ומטבעות של שווייץ נושאים את השם Helvetia.",
    "pageid": 320
  },
  {
    "title": "שירה נאור",
    "extract": "שירה נאור (נולדה ב-28 באוגוסט 1993) היא שחקנית ומדבבת ישראלית.",
    "pageid": 838228
  },
  {
    "title": "תמיר בלאט",
    "extract": "תמיר בלאט (נולד ב-4 במאי 1997) הוא כדורסלן ישראלי המשחק בקבוצת מכבי תל אביב. גובהו 1.78 מ' והוא משחק בעמדת הרכז.",
    "pageid": 1415836
  },
  {
    "title": "אבי אבורומי",
    "extract": "אברהים אדהם אבי אבורומי (בערבית: إبراهيم أدهم (آفي) ابورومي; נולד ב-16 בינואר 1996) הוא זמר-יוצר ושחקן ערבי-ישראלי מרקע מוסלמי שהתגייר.",
    "pageid": 2056258
  },
  {
    "title": "אביתר (יישוב)",
    "extract": "אֶבְיָתָר הוא מאחז השוכן על פסגת הר צביח  שבגב ההר, בתחום שיפוטה של מועצה אזורית שומרון. היישוב נמצא כשני קילומטרים מזרחית לצומת תפוח, צפונית לכביש 505 וכשני קילומטר דרומית לכפר הפלסטיני ביתא אל-פוקא.\nהמאחז הוקם לראשונה על ידי תנועת נחלה באייר ה'תשע\"ג (2013), וקרוי על שמו של אביתר בורובסקי. המאחז התבסס בעקבות פיגוע הירי בצומת תפוח, אך תושביו פינוהו בהסכם עם הרשויות ב-1 ביולי 2021. לאחר הפיגוע בעלי ב-21 ביוני 2023, עלו למאחז פעם נוספת, וב־5 ביולי 2023 אוכלס מחדש.\nב־28 ביוני 2024 אישר הקבינט המדיני-ביטחוני את החלטת השר במשרד הביטחון בצלאל סמוטריץ' להסדיר את המאחז.",
    "pageid": 1992230
  },
  {
    "title": "אברהם יצחק הכהן קוק",
    "extract": "הרב אברהם יצחק הכהן קוּק (ט\"ז באלול ה'תרכ\"ה, 7 בספטמבר 1865 – ג' באלול ה'תרצ\"ה, 1 בספטמבר 1935. מכונה גם הראי\"ה (ראשי תיבות של שמו) ועל ידי ממשיכי דרכו מרן הרב זצ\"ל או רק הרב) היה הרב הראשי האשכנזי הראשון בארץ ישראל, פוסק, מקובל, ראש ישיבה והוגה דעות. נחשב לאחד מאבות הציונות הדתית.\nהרב קוק שימש ברבנות בלטביה, עלה לארץ ישראל בכ\"ח אייר ה'תרס\"ד (1904), בראשית ימי העלייה השנייה, ופיתח משנה פילוסופית־קבלית שהתמודדה עם המודרניות, והייתה אוהדת ביחס לציונות וליישוב החדש. התמנה לרבן של יפו והמושבות, ולאחר מלחמת העולם הראשונה לרבה האשכנזי של ירושלים. הקים את הרבנות הראשית לארץ ישראל וכיהן כרב הראשי האשכנזי הראשון, וכן ייסד את ישיבת מרכז הרב בירושלים ועמד בראשה.\nפסיקותיו מהוות יסוד לפסיקה בענייני היחס לשלטון יהודי בימינו, בענייני מצוות התלויות בארץ ובעוד נושאים, בקרב הציונות הדתית ובחוגים נוספים. הגותו, שעלתה על הכתב בספרים שחיבר ושנערכו מכתביו בעיקר בתחומי ההלכה, האגדה, הפילוסופיה, המוסר, ומחשבת ישראל, היא מרכיב משמעותי בהשקפת העולם של זרמים שונים בציונות הדתית, בהגות הציונית הכללית, ובהגות היהודית בכללה, ובכלל זה באורתודוקסיה המודרנית. לעומת זאת ספג התנגדות חריפה מחוגים חרדים קנאיים.",
    "pageid": 7362
  },
  {
    "title": "אולימפיאדת מינכן (1972)",
    "extract": "אולימפיאדת מינכן (1972) היא האולימפיאדה ה-20 בעת החדשה. היא התקיימה באוגוסט ובספטמבר 1972 במינכן שבגרמניה המערבית, מול מינכן התחרו על האירוח דטרויט, מדריד ומונטריאול.\nאולימפיאדה זו זכורה כמשחקים בהם אירע פיגוע הטרור בו נרצחו אחד-עשר ספורטאים ישראלים. ב-5 בספטמבר לפנות בוקר חדרו שמונה מחבלים למגורי המשלחת הישראלית. המחבלים הרגו שניים מהספורטאים תוך כדי ההשתלטות על המבנה ולקחו תשעה כבני ערובה. בתום משא ומתן על שחרור בני הערובה, בו דרשו החוטפים שחרור של אסירים פלסטינים המוחזקים בבתי-סוהר ישראלים, נרצחו תשעת בני הערובה הישראלים בעת ניסיון כושל של המשטרה הגרמנית להשתלט על המחבלים. למרות גינוי הטבח מצד העולם, נמשכו המשחקים לאחר הפסקה של יום אחד בלבד. משלחת ישראל בחרה לחזור ארצה מיד.\nבאולימפיאדה זו שבר השחיין היהודי-אמריקאי מארק ספיץ שבעה שיאי עולם וזכה בשבע מדליות זהב. לאחר חטיפת הספורטאים הישראלים החליטו אנשי המשלחת האמריקאית למלט את ספיץ מהאולימפיאדה מחשש שינסו לפגוע בו עקב היותו יהודי.",
    "pageid": 24307
  },
  {
    "title": "אירופה",
    "extract": "אֵירוֹפָּה היא יבשת מבחינה היסטורית ותרבותית ותת-יבשת מבחינה גאוגרפית. היא נמצאת בחלקה המערבי ביותר של יבשת העל אירואסיה, שבחצי הכדור הצפוני. בצפונה אירופה גובלת באוקיינוס הקרח הצפוני; במערבה – באוקיינוס האטלנטי; במזרחה – בהרי אורל ובים הכספי; ובדרומה – בים התיכון ובים השחור. כ-50 מדינות מרכיבות את אירופה: רוסיה היא הגדולה ביותר, הן מבחינת השטח והן מבחינת האוכלוסייה, ואילו קריית הוותיקן היא הקטנה ביותר. אירופה משתרעת על כ-10,180,000 קמ\"ר, והיא היבשת השישית בגודלה בעולם (מקדימה את אוקיאניה בלבד). עם זאת, היא אחת היבשות המאוכלסות בעולם (שלישית, אחרי אסיה ואפריקה). כ-11% מאוכלוסיית העולם מתגורר ביבשת זו, 892,000,000 נפשות (לשנת 2017).\nבאירופה נולדה תרבות המערב – שממלאת תפקידים דומיננטיים בעניינים גלובליים החל מהמאה ה-16, במיוחד מראשית הקולוניאליזם. בין המאה ה-16 למאה ה-20, מדינות אירופאיות שלטו לסירוגין באמריקה, רוב אפריקה, אוקיאניה וכן בחלקים גדולים של אסיה. שתי מלחמות העולם התמקדו בעיקר באירופה, ותרמו רבות לירידת הדומיננטיות של מדינות אירופה המערבית בעניינים דיפלומטיים באמצע המאה ה-20. במהלך המלחמה הקרה, אירופה חולקה לאורך מסך הברזל של נאט\"ו במערב וברית ורשה במזרח. האינטגרציה האירופית הובילה להיווצרותה של מועצת אירופה והאיחוד האירופי במערב אירופה, ששתיהן התרחבו בהדרגה מזרחה עם מהפכת סתיו העמים ונפילת ברית המועצות בתחילת שנות ה-90.\nאירופה דלה, באופן יחסי, במשאבי טבע. מבחינה היסטורית רוב חלק ניכר משטחה היה מכוסה ביערות והיא הייתה משופעת בעצים ובאבנים טובים לבנייה. בנוסף יש בה מרבצי ברזל ופחם ומעט נפט. משאבי טבע אחרים נמצאים בכמויות קטנות יחסית. גם שטחי אדמה חקלאית טובה מצומצמים באופן יחסי. עובדה זו, יחד עם אקלים קריר בצפונה ובמזרחה של היבשת הקשו על חקלאות מפותחת באזורים אלה. עם זאת, אירופה פתוחה לשיט ימי דרך האוקיינוס האטלנטי ושני ימים פנימיים גדולים – הים התיכון שמקשר בינה לבין אסיה ואפריקה והים הבלטי. שני הימים שימשו למסחר פורה ובהמשך נפתחו נתיבי שיט באוקיינוס שהובילו לתגליות גאוגרפיות חשובות.\nאירופה היא גם המקום שבו קיבל המדע את דחיפתו הגדולה ביותר. אמנם, עד העת החדשה אסיה הייתה מתקדמת יותר מבחינה טכנולוגית, אך פיתוחים מדעים חשובים הזניקו את אירופה קדימה. הפריצה הטכנולוגית החשובה החלה עוד לפני תקופת הרנסאנס. הפיתוח הטכנולוגי קיבל תאוצה נוספת עם תחילת הרנסאנס ופרץ קדימה בעת החדשה. מאז ועד היום אירופה וממשיכי דרכה הרעיוניים במערב הם השולטים בכיפה הטכנולוגית והמדעית. הפיתוח המדעי והטכנולוגי אפשר לאירופה להתעשר הרבה יותר מאשר לשכניה המידיים באפריקה ובאסיה ואפשר את מסע התגליות הענף שהביא בתורו את הקולוניאליזם והאימפריאליזם האירופאי.",
    "pageid": 319
  },
  {
    "title": "אשלי ביידן",
    "extract": "אשלי בלייזר ביידן (באנגלית: Ashley Blazer Biden; נולדה ב-8 ביוני 1981) היא עובדת סוציאלית, נדבנית ומעצבת אופנה אמריקאית. שימשה כמנהלת \"מרכז הצדק בדלאוור\" בין השנים 2014–2019.\nביידן היא בתו הרביעית של נשיא ארצות הברית, ג'ו ביידן, והיחידה מנישואיו השניים עם אשת החינוך האמריקאית ג'יל ביידן.",
    "pageid": 1902488
  },
  {
    "title": "באר שבע",
    "extract": "באר שבע היא עיר במחוז הדרום המשמשת כבירת המחוז (ולעיתים מכונה \"בירת הנגב\"). היא העיר התשיעית באוכלוסייתה במדינת ישראל והשנייה בגודל אוכלוסייתה במחוז הדרום אחרי אשדוד. שטח השיפוט של באר שבע הוא 117,500 דונם, ובשטח השיפוט היא הרביעית בגודלה בישראל והשלישית במחוז הדרום, אחרי דימונה וערד. הוכרזה כעיר בשנת 1906. משמשת כמרכז מטרופולין באר שבע.\nהעיר שוכנת בצפון הנגב, בקצה המערבי של בקעת באר שבע. בעיר נמצאים אוניברסיטת בן-גוריון בנגב, המרכז הרפואי סורוקה, בית המשפט המחוזי, מפקדת מחוז הדרום של משטרת ישראל, ומפקדת פיקוד הדרום.\nבתחום השיפוט המוניציפלי של באר שבע נמצאים כ-38 אחוזים מסך הכפרים הלא מוכרים, ובהם כרבע מתושבי הפזורה הבדואית.\nראש עיריית באר שבע מאז נובמבר 2008 הוא רוביק דנילוביץ'. העיר חברה בארגון הערים פורום ה-15 והיא הדרומית מבין חברות הפורום.",
    "pageid": 5687
  },
  {
    "title": "ג'דיידה-מכר",
    "extract": "ג'דיידה-מַכּר (בערבית: جديدة-مكر) היא מועצה מקומית ערבית במחוז הצפון בישראל.\nהיישוב שוכן בגליל המערבי, מזרחית לעכו ומערבית לכביש 70. שני הכפרים ג'דיידה ואל-מכר אוחדו למועצה אחת בשנת 1990. הרוב המכריע של תושבי ג'דיידה-מכר הם ערבים-מוסלמים, לצד מיעוט קטן של ערבים-נוצרים.",
    "pageid": 7922
  },
  {
    "title": "ג'מייקה",
    "extract": "ג'מייקה (באנגלית: Jamaica) היא מדינת אי השוכנת בים הקריבי, בסמוך למרכז אמריקה. מצפון למדינה מעבר לים נמצאת קובה, וממזרח האי היספניולה, שבמערבו האיטי ובמזרחו הרפובליקה הדומיניקנית. המדינה היא מונרכיה חוקתית במעמד ממלכה בחבר העמים הבריטי.",
    "pageid": 2350
  },
  {
    "title": "גביע העולם בכדורגל",
    "extract": "גביע העולם בכדורגל (באנגלית: FIFA World Cup, באיטלקית: Campionato mondiale di calcio, בספרדית: Copa Mundial de, בצרפתית: Coupe du monde de la FIFA) או גביע העולם של פיפ\"א. המוכר בישראל מאז שנות השמונים בשם מונדיאל (מהמילה הספרדית Mundial), הוא טורניר הכדורגל החשוב ביותר בעולם, שבו מתמודדות 48 מתוך כלל הנבחרות הלאומיות לגברים, ובסופו מוענק הגביע לנבחרת המנצחת בטורניר. פיפ\"א הוא הגוף הבין-לאומי המנהל את תחרויות הכדורגל הרשמיות המקדימות לטורניר, ואת הטורניר עצמו. הטורניר נערך לראשונה ב-1930, ומאז הוא נערך אחת לארבע שנים, למעט ביטולו ב-1942 וב-1946 בשל מלחמת העולם השנייה.\nבמתכונת שתצא לפועל משנת 2026 משתתפות בטורניר 48 נבחרות המתחרות במספר אצטדיונים במדינה שנבחרת מראש, ומשכו כחודש אחד. שלב המוקדמות, הנמשך כשנתיים, משמש לקביעת 47 הנבחרות שיעפילו לטורניר ביחד עם הנבחרת המייצגת את המדינה המארחת. בטורניר המוקדמות משתתפות יותר מ-200 נבחרות, המחולקות לשישה אזורים שונים לפי שיוכן היבשתי וקונפדרציית הכדורגל שאליה הן משתייכות. בעבר היה נהוג כי הנבחרת שזוכה בטורניר מעפילה אוטומטית לטורניר הבא, אך מנהג זה בוטל בתחילת שנות ה-2000, כך שנבחרת ברזיל, שזכתה במונדיאל 2002, הייתה צריכה להתמודד במוקדמות מונדיאל 2006.\nב-22 המונדיאלים שנערכו עד כה זכו שמונה נבחרות. נבחרת ברזיל זכתה במונדיאל חמש פעמים, והיא גם הנבחרת היחידה שהשתתפה בכל המונדיאלים. נבחרת איטליה ונבחרת גרמניה זכו בארבעה מונדיאלים כל אחת. נבחרת ארגנטינה עם שלוש זכיות. האלופות האחרות הן נבחרת אורוגוואי (מנצחת המונדיאל הראשון) ונבחרת צרפת עם שתי זכיות, ונבחרת אנגליה ונבחרת ספרד עם זכייה אחת כל אחת.\nהמונדיאל הוא אירוע הספורט הנצפה ביותר בעולם. אף יותר מהמשחקים האולימפיים. בגמר מונדיאל 2022 צפו כמיליארד וחצי בני אדם.",
    "pageid": 11721
  },
  {
    "title": "גיוס בני ישיבות",
    "extract": "גיוס בני ישיבות לצה\"ל או הימנעותם מגיוס מהווה נקודת מחלוקת בחברה הישראלית מאז הקמת המדינה ועד ימינו. עם הקמת מדינת ישראל הונהג שירות חובה בצה\"ל, אך גיוסם של תלמידי ישיבות נדחה בהסדר המכונה \"תורתו אומנותו\", שלפיו ניתנה אפשרות לדחות את הגיוס לצה\"ל כדי לעסוק בלימוד תורה.\nמספר בני הישיבה שבהסדר \"תורתו אומנותו\" הלך וגדל עם השנים ומאז ראשית שנות ה-70 הוא עומד במרכזו של ויכוח ציבורי. בשנת 1974 2.4% משנתון הגיוס היו תחת ההסדר, מספר זה הגיע ל-9.2% בשנת 1999, ל-16% בשנת 2010 ול-17.6% בשנת 2021. באמצע 2005 נכללו בהסדר 41,450 איש, כ־0.6% מהתושבים. בשנת 2017 11,800 צעירים חדשים הצטרפו להסדר דחיית השירות. הגידול המשמעותי ביותר במספר בני הישיבות הכלולים בהסדר היה עם כינונה של ממשלת בגין הראשונה, כאשר שר הביטחון, עזר ויצמן, ביטל את ההגבלה על מספר דוחי הגיוס, שעמד עד אז על 800 תלמידי ישיבות חדשים בכל שנה, ואף הרחיב את הגדרת הזכאות לדחיית שירות.\nרוב תלמידי הישיבות שגיוסם נדחה במסגרת \"תורתו אומנותו\" הם חרדים, ורבים מהם דוחים את גיוסם מדי שנה עד לחציית גיל הגיוס. בציבור הדתי-לאומי מעטים מהמועמדים לגיוס אינם מתגייסים כלל. חלקם מתגייסים לשירות צבאי מלא בגיל מאוחר מהרגיל, חלקם מתגייסים במסגרת ישיבות ההסדר, חלקם משרתים שירות מקוצר במסגרת הסדרים כמו הסדר מרכז ושלב ב', ויש המתגייסים לשירות לאומי-אזרחי.\nתוצאת לוואי של דחיית גיוס בני הישיבות הייתה פגיעה בשיעור התעסוקה של גברים בחברה החרדית והתבססות \"חברת הלומדים\". משום שהפסקת הלימודים בישיבה לטובת עבודה טומנת בחובה אפשרות גיוס עקב ביטול מעמד 'תורתו אומנותו', אלו שמתנגדים לגיוס לצה\"ל מסיבות אידאולוגיות נאלצים להמשיך בלימודם עד הגעה לגיל הפטור מגיוס. לקראת סוף העשור הראשון של המאה ה-21 החלה מדינת ישראל לדון בצורך להגביר את שילוב המגזר החרדי בשוק העבודה הישראלי באמצעות הורדת גיל הפטור, והצעת מסגרות שירות המאפשרות השתלבות בשוק התעסוקה. בשנת 2014 נקבע כי יהיה ניתן להפחית משעות הלימודים בישיבה 15 שעות שבועיות ללימודים להכשרה מקצועית.\nבשנת 1998 פסק בג\"ץ כי הפטור הגורף משירות, שנתן שר הביטחון לכלל תלמידי הישיבות, אינו חוקתי בשל הפגיעה הלא-מידתית בשוויון, ופסל אותו. מאז פסל בג\"ץ את כל ההסדרים שהושגו בסוגיה זו. החל מ-1 ביולי 2023 אין תוקף חוקי לשחרורם של בני הישיבות משירות בצה\"ל. במרץ 2024 החל להתגבש מתווה לחקיקת חוק הגיוס, שבין השאר נועד להסדיר את הפטור מסיבת \"תורתו אומנותו\" תוך צמצום השימוש בו, וחובת גיוס לצבא או לארגוני התנדבות חלופיים למי שאינו עונה על הגדרות הפטור.\nביוני 2024 פסק בג\"ץ שאין מסגרת חוקית המאפשרת להבחין בין בני ישיבות לתושבים אחרים במדינת ישראל המחויבים בגיוס, ולכן לממשלת ישראל אין סמכות חוקית למנוע את גיוסם לצבא, ובהתאם לכך חובה לפעול לגייסם. ההחלטה גם אוסרת על העברת כספי תמיכה לישיבות וכוללים עבור תלמידים שקיבלו פטור.",
    "pageid": 858407
  },
  {
    "title": "גלריית דגלי מדינות העולם",
    "extract": "גלריית דגלי מדינות העולם:\n\nא • ב • ג • ד • ה • ו • ז • ח • ט • י • כ • ל • מ • נ • ס • ע • פ • צ • ק • ר • ש • ת  מדינות עצמאיות שאינן מוכרות או שנויות במחלוקת",
    "pageid": 1094082
  },
  {
    "title": "גרטשן ויטמר",
    "extract": "גרטשן אסתר ויטמר (באנגלית: Gretchen Esther Whitmer; נולדה ב-23 באוגוסט 1971) היא פוליטיקאית ותובעת אמריקאית, המכהנת כמושלת מישיגן החל מראשית ינואר 2019. היא נבחרה לתפקיד ב-2018 ולכהונה נוספת ב-2022. טרם בחירתה למושלת מישיגן, כיהנה ויטמר כחברת בית המחוקקים של מישיגן בשנים 2001–2015, מטעם המפלגה הדמוקרטית.",
    "pageid": 1648757
  },
  {
    "title": "דלאוור",
    "extract": "דלאוור (באנגלית: Delaware ‏‏?‏) היא מדינה במזרח ארצות הברית, הידועה בכינויה \"המדינה הראשונה\" מהיותה הראשונה מבין 13 מושבות אמריקה שאישרה את חוקת ארצות הברית ב-7 בדצמבר 1787. היא גובלת בדרומה ובמערבה במרילנד, בצפון-מזרחה בניו ג'רזי ובצפונה בפנסילבניה.",
    "pageid": 9857
  },
  {
    "title": "האיחוד האירופי",
    "extract": "האיחוד האירופי הוא איחוד פוליטי וכלכלי על-לאומי של 27 מדינות באירופה. שטחו הכולל של האיחוד הוא 4,233,255 קמ\"ר, עם אוכלוסייה מוערכת של למעלה מ-448 מיליון תושבים. האיחוד האירופי מתואר לעיתים קרובות כישות פוליטית חסרת תקדים, המשלבת את המאפיינים של פדרציה וקונפדרציה כאחד.\nבשנת 2020, תושבי המדינות החברות באיחוד האירופי היוו 5.8% מאוכלוסיית העולם וייצרו תמ\"ג (תוצר מקומי גולמי נומינלי) של כ-16.6 טריליון דולר, כשישית מהתמ\"ג העולמי. בנוסף, לכל מדינות האיחוד האירופי מלבד בולגריה יש מדד פיתוח אנושי גבוה מאוד לפי תוכנית הפיתוח של האו\"ם (UNDP). אבן היסוד של האיחוד, איגוד המכס של האיחוד האירופי, סלל את הדרך להקמת השוק האירופאי האחיד המבוסס על מסגרת חוקית וחקיקה בסיסית החלה בכל המדינות החברות בעניינים, ורק בעניינים, בהם הסכימו המדינות לפעול כאחד. מדיניות האיחוד האירופי שואפת להבטיח חופש תנועה של אנשים, סחורות, שירותים והון בתוך השוק האירופי האחיד, לחוקק חקיקה בענייני המשפט והפנים, ולקיים מדיניות משותפת בנושאי סחר, חקלאות, דיג ופיתוח אזורי. ביקורת הדרכונים בוטלה עבור נסיעות בתוך אזור שנגן. גוש האירו הוא קבוצה המורכבת מ-20 מדינות החברות באיחוד האירופי ביישמו במלואן את האיחוד הכלכלי ומשתמשות במטבע האירו כמטבע אחיד. באמצעות מדיניות החוץ והביטחון המשותפת, האיחוד פיתח תפקיד משמעותי ביחסי חוץ וביטחון. האיחוד מקיים משלחות דיפלומטיות קבועות ברחבי העולם ומייצג עצמו באו\"ם, בארגון הסחר העולמי, ב-G7 וב-G20. בשל השפעתו הגלובלית, האיחוד האירופי תואר על ידי כמה חוקרים כמעצמת על בהתהוות.\nהאיחוד האירופי הוקם, יחד עם היכולת לקבל אזרחות באיחוד, כאשר אמנת מאסטריכט נכנסה לתוקף ב-1993, והתאגדה כיישות משפטית אחיד עם כניסתה לתוקף של אמנת ליסבון ב-2009. את תחילתו של האיחוד ניתן לייחס לשש המדינות \"הפנימיות\" (בלגיה, צרפת, איטליה, לוקסמבורג, הולנד ומערב גרמניה), שבתחילת האינטגרציה האירופית המודרנית ב-1948 סייעו להקים את האיחוד המערבי, קהילת הפחם והפלדה האירופית, הקהילה הכלכלית האירופית והסוכנות האטומית האירופית. גופים אלה הלכו והתאחדו, ובאופן משפטי האיחוד האירופי ירש אותם. בין השנים 1973 עד 2013 האיחוד גדל משמעותית והצטרפו אליו 22 מדינות נוספות.\nבשנת 2012 הוענק לאיחוד האירופי פרס נובל לשלום. ב-2020, הפכה בריטניה למדינה החברה היחידה שעזבה את האיחוד האירופי. כיום, עשר מדינות שואפות או מנהלות משא ומתן להצטרף אליה.",
    "pageid": 5854
  },
  {
    "title": "הכחשת השואה",
    "extract": "הכחשת השואה היא הטענה כי השואה לא אירעה, או כי לא הייתה בממדים המיוחסים לה על ידי ההיסטוריונים מהזרם המרכזי, או כי לא הייתה מכוונת ומאורגנת על ידי הממשלה הנאצית בגרמניה או כי לא הייתה מכוונת דווקא כלפי יהודים. להכחשת שואה מאפיינים של תאוריית קשר אנטישמית הטוענת לשכתוב ההיסטוריה על ידי ארגונים רבי השפעה.\nהכחשת השואה היא עבירה פלילית, שעונשה קנס ומאסר, בישראל, בצרפת, בגרמניה, באיטליה, באוסטריה, בספרד ובבלגיה ואסורה בעקיפין במדינות נוספות. בישראל אין לפרסם פרסומים המהווים הכחשת השואה (או מביעים אהדה לפשעי הנאצים), ועונשה של הפרת הוראה זו הוא חמש שנות מאסר, בהתאם לחוק איסור הכחשת השואה. נכון לשנת 2024, מעולם לא הורשע אדם בעבירה על חוק זה בישראל.\nיש המבדילים בין רמות שונות של הכחשת שואה, למשל הכחשה המבטלת את התרחשות השואה מכל וכל, ובין הכחשה טוענת שהתרחשה שואה, אם כי לא בממדים המדוברים, או שאיננה תופעה ייחודית ודומה למעשי טבח ורצח עם אחרים שנעשו לפניה. בנוסף להכחשת השואה בידי יחידים, היא ניכרת בעיקר בקרב קבוצות נאו נאציות וארגונים אנטישמיים, וכן בקרב גורמים מוסלמים ובמיוחד הרדיקלים שבהם.",
    "pageid": 14063
  },
  {
    "title": "הלל ביטון רוזן",
    "extract": "הלל ביטון רוזן (נולד ב-21 באוגוסט 1991) הוא עיתונאי ישראלי, כתב לענייני צבא וביטחון ומגיש ב\"עכשיו 14\".",
    "pageid": 2010001
  },
  {
    "title": "הסנאט של ארצות הברית",
    "extract": "הסנאט של ארצות הברית (באנגלית: United States Senate) הוא הבית העליון של הקונגרס של ארצות הברית – הפרלמנט (הרשות המחוקקת) של ארצות הברית – אשר מורכב מהסנאט ומבית הנבחרים (הבית התחתון).\nבסנאט מכהנים שני סנאטורים מכל אחת ממדינות ארצות הברית והוא ממוקם באגף הצפוני של בניין הקפיטול בוושינגטון הבירה. מקור שמו הוא בסנאט הרומי.",
    "pageid": 13741
  },
  {
    "title": "הקונגרס של ארצות הברית",
    "extract": "הקוֹנְגְרֵס של ארצות הברית (באנגלית: United States Congress) הוא הרשות המחוקקת הפדרלית של ארצות הברית. הפרק הראשון של חוקת ארצות הברית מחייב ייסודו של קונגרס (אספת נציגים) בן שני בתים המורכב מסנאט ומבית נבחרים, ומעניק לו את הסמכות הבלעדית לחקיקה פדרלית.\nשני בתי הקונגרס יושבים בבניין הקפיטול האמריקני בבירת ארצות הברית, וושינגטון.",
    "pageid": 30967
  },
  {
    "title": "וושינגטון די. סי.",
    "extract": "וושִׁינְגְטוֹן דִי. סִי. (באנגלית: .Washington, D.C) היא עיר הבירה של ארצות הברית. העיר הוקמה ב-16 ביולי 1790, כעירייה נפרדת בתוך מחוז קולומביה ומכאן צמד האותיות די.סי. (District of Columbia). העיר נקראת על שמו של נשיאה הראשון של ארצות הברית – ג'ורג' וושינגטון.\nחקיקת הקונגרס ב-1871 יצרה ממשל יחיד לטריטוריה הפדרלית כולה, ובפועל איחדה את העיר עם המחוז לישות פדרלית אחת, שכפופה ישירות לשלטון המרכזי ואינה חלק מאחת ממדינות ארצות הברית. וושינגטון די. סי. נקראת על שמו של נשיאה הראשון של ארצות הברית, ג'ורג' וושינגטון, וצמד האותיות די.סי. מקצרות את שם המחוז השיפוטי אותו היא מייצגת (District of Columbia) וזאת על מנת להפרידה ממדינת וושינגטון בעלת השם הזהה.\nהעיר ממוקמת על גדתו הצפונית של נהר הפוטומק. היא גובלת במדינת וירג'יניה בדרום-מערב, ובמדינת מרילנד מצדדיה האחרים. בעיר מתגוררים כ-646 אלף תושבים, והיא העיר ה-23 בגודלה בארצות הברית; אך במהלך שבוע העבודה עולה אוכלוסייתה על מיליון תושבים, המגיעים אליה מהפרוורים שמסביבה. באזור המטרופוליטני של וושינגטון מתגוררים כ-5.4 מיליון תושבים, מה שהופך אותו לאזור המטרופוליטני השמיני בגודלו בארצות הברית.\nהפרק הראשון בחוקת ארצות הברית קובע כי מחוז פדרלי, המופרד מן המדינות, יכול לשמש כבירה הקבועה של ארצות הברית. מרכזן של כל שלוש רשויות הממשל הפדרלי של ארצות הברית ממוקמים בוושינגטון: הרשות המחוקקת (הקפיטול), הרשות המבצעת (הבית הלבן, לצד מחלקות הממשל הפדרלי השונות וסוכנויותיו), והרשות השופטת (בית המשפט העליון של ארצות הברית ובתי משפט פדרליים מרכזיים), וכן מוזיאונים ומונומנטים לאומיים רבים, בהם מוזיאוני הסמית'סוניאן ומוזיאון השואה בוושינגטון. וושינגטון די. סי. מארחת כ-172 שגרירויות זרות וארגונים בינלאומיים כמו הבנק העולמי, קרן המטבע הבינלאומית, תאגיד המימון הבינלאומי, מטה ה-FBI ומטה נאס\"א. גופים פדרליים אחרים, כגון הפנטגון ומטה ה-CIA שבלאנגלי, שוכנים בסמוך לוושינגטון מצדו השני של נהר הפוטומק בווירג'יניה; בעוד שמטה ה-NSA שוכן במרילנד, בין וושינגטון לבולטימור.",
    "pageid": 11499
  },
  {
    "title": "חטיבת אלכסנדרוני",
    "extract": "חטיבת אלכסנדרוני (חטיבה 3; בעבר: חטיבה 820 וחטיבה 609) היא חטיבת חי\"ר במילואים בצבא הגנה לישראל ואחת משלוש חטיבות גולני במילואים. החטיבה החלה דרכה כחטיבת חי\"ש שפעלה במלחמת העצמאות והופקדה על הגנת השרון (נקראה על שם נחל אלכסנדר). החטיבה הוקמה ב-1 בדצמבר 1947 ומפקדה במשך רוב תקופת המלחמה היה דן אבן. עם הכרזת המדינה הפכה חטיבת אלכסנדרוני לחטיבת חיל רגלים בצה\"ל.",
    "pageid": 78689
  },
  {
    "title": "חטיבת עוז",
    "extract": "חטיבת עוֹז (עוצבה 89), הידועה בכינוי חטיבת הקומנדו, היא עוצבת חיל רגלים למבצעים מיוחדים של זרוע היבשה בצה\"ל. החטיבה מאגדת תחתיה ארבע יחידות קומנדו – יחידת אגוז, יחידת מגלן, יחידת דובדבן ויחידת הסיוע המבצעי (יחס\"מ) וכפופה לעוצבת האש (אוגדה 98).\nהחטיבה קיבלה את המספר 89, לציון גדוד הקומנדו 89, גדוד פשיטה בפיקוד משה דיין ודב צסיס, שפעל במלחמת העצמאות תחת פיקוד חטיבה 8.",
    "pageid": 1294537
  },
  {
    "title": "חץ 4",
    "extract": "חץ 4 הוא טיל נגד טילים ישראלי הנמצא בתכנון על ידי מפעל מלמ כחלק ממערכת הנשק חץ, וככל הנראה הוא מיועד לירוט טילים בליסטיים בעלי ראשי קרב מתפצלים בחלל. במסגרת הפיתוח החדש ישופרו גם יכולות הקשורות לטווח והדיוק של הטיל המיירט מהדור הקודם, חץ 3. \nמידע על תכנון הקונספט של החץ 4 פורסם באוגוסט 2017, ולדברי בועז לוי, שכיהן באותה עת כסמנכ\"ל התעשייה האווירית ומנהל חטיבת טילים וחלל, בשלב זה לא היה ברור האם התכנון יבשיל לדור הבא של טילי החץ. דווח כי התכנון החל על אף כי אין מידע שלאיראן יש את היכולות והטכנולוגיה לפיתוח טיל מרובה ראשי נפץ, וישראל נערכת לאיום עתידי. אולם לאחר כחודש מהדיווח איראן הכריזה על ניסוי בטיל חדיש בעל יכולות אלו.\nבפברואר 2021 פורסם כי התעשייה האווירית לישראל ומנהלת חומה במפא\"ת החלו בפיתוח מערכת חץ 4 בשיתוף עם הסוכנות האמריקנית להגנה מפני טילים, והיא עתידה להחליף את מערכת חץ 2.",
    "pageid": 1510318
  },
  {
    "title": "יהל\"ם",
    "extract": "יחידה הנדסית למשימות מיוחדות, בראשי תיבות: יהל\"ם (נהגה: יהלום), היא יחידה מובחרת בצה\"ל. היחידה משתייכת לחיל ההנדסה הקרבית ומוכשרת כיחידת קומנדו, אף על פי שאינה שייכת לחיל הרגלים. היחידה היא הסמכות ההנדסית הגבוהה ביותר בצה\"ל, ובעלת יכולות מיוחדות רבות הכוללות, בין השאר, פריצה הנדסית, חבלה התקפית, חבלה וסילוק פצצות, הפעלת רובוטים צבאיים, הגנה מפני איומי אב\"כ, קומנדו הנדסי ולוחמת מנהרות.\nהיחידה פועלת הן בצורה עצמאית והן לצד יחידות מיוחדות אחרות. רוב פעולותיה של היחידה שקטות ומסווגות. בשנים שאחרי יציאת צה\"ל מרצועת הביטחון בדרום לבנון, ועם התרחבות אירועי האינתיפאדה השנייה, גברה בצה\"ל ההכרה בחשיבותה וביכולותיה של היחידה לתת מענה מקצועי ומיידי להריסת בתים ופירוק מטענים ומלכודים. נפח הפעילות שלה גדל באופן ניכר, והפך לאחד מהגדולים בצה\"ל. ככל שהתרחבה פעילות המחבלים במנהרות וסליקים, כך נוצר צורך לתת מענה למתווה זה, בין אם על ידי לוחמים שמתמחים במנהור, ובין באמצעות רובוטים וכלים בלתי מאוישים, יהל\"ם הייתה הבית הטבעי ליכולות אלו. כתוצאה מכך הוחלט על הגדלה משמעותית של היחידה והפיכתה לאגד הנדסי.\nתפקידיה של היחידה מגוונים וכוללים ביצוע משימות הנדסה מיוחדות, הריסות מדויקות, פיצוץ מבנים, חבלה בתשתיות האויב, טיפול בחומרי נפץ, הכנת מטענים ופצצות, נטרול מטעני חבלה של האויב, סילוק פצצות, פינוי שדות מוקשים, הנדסה ופריצה בים וביבשה, לוחמת מנהרות, איתור והשמדה של סליקים ומנהרות הברחה ומנהרות טרור. היחידה מפתחת אמצעים ושיטות בתחום ההנדסה ומכשירה לוחמים ביחידה, בחיל ההנדסה הקרבית ובצה\"ל בתחומים הרלוונטיים.",
    "pageid": 327560
  },
  {
    "title": "יו ג'קמן",
    "extract": "יו מייקל ג'קמן (באנגלית: Hugh Michael Jackman; נולד ב-12 באוקטובר 1968), שחקן קולנוע, טלוויזיה ותיאטרון אוסטרלי, זוכה פרס גלובוס הזהב, פרס אמי, פרס גראמי ושני פרסי טוני, אשר היה מועמד לפרס אוסקר לשחקן הטוב ביותר לשנת 2013 על תפקידו בתור ז'אן ולז'אן בסרט \"עלובי החיים\".\nבתור שחקן, זמר ורקדן ג'קמן זכה לתהילה בתיאטרון בזכות הופעותיו במחזמר \"The boy from Oz\" בברודוויי וכן ב\"אוקלהומה!\" בווסט אנד באנגליה, בסרטים \"ואן הלסינג\", \"יוקרה\", \"אוסטרליה\", \"מסע בזיכרון\", וכן בשל הופעתו כוולברין בסדרת סרטי אקס-מן. כמו כן בזכות הופעתו בתור פי. טי. ברנום בסרט \"האמן הגדול מכולם\".\nבנובמבר 2008 זכה ג'קמן בתואר הגבר הסקסי ביותר של המגזין \"פיפל\". הוא נבחר כשגריר רצון טוב של סיאול, קוריאה הדרומית, ב-10 באפריל 2009. ב-22 באפריל 2009 עבר טקס טביעת רגל ויד באולם התיאטרון הסיני.",
    "pageid": 530488
  },
  {
    "title": "יוני שטבון",
    "extract": "יונתן (יוני) שֶטבּוּן (נולד בי\"ד באדר ה'תשל\"ט, 13 במרץ 1979) הוא פוליטיקאי ישראלי, כיהן כסגן יו\"ר הכנסת, חבר ועדת החוץ והביטחון וחבר הכנסת בכנסת ה-19. בעלים של משרד 'כנף אסטרטגיה' ועוסק בניהול פרויקטים בינלאומיים. יועץ בתחום מדיניות חוץ וביטחון. שטבון הוא סא\"ל (במיל') ומעוטר צל\"ש הרמטכ\"ל על תפקודו בקרב בינת ג'בייל במלחמת לבנון השנייה.",
    "pageid": 1067692
  },
  {
    "title": "יונית לוי",
    "extract": "יונית לוי (נולדה ב-12 ביולי 1977) היא שדרנית רדיו וטלוויזיה, מגישת חדשות ועיתונאית ישראלית. מגישה את המהדורה המרכזית של חדשות 12 ושל חברת החדשות מאז דצמבר 2002.",
    "pageid": 101185
  },
  {
    "title": "יחידת דובדבן",
    "extract": "יחידת \"דובדבן\" (יחידה 217) היא יחידה מובחרת בצה\"ל, הפועלת תחת פיקודה של חטיבת עוז (עוצבה 89). היחידה מתמחה בלוחמה בטרור ובפעילות מסוערבת נגד מחבלים.\nלפני שהוכפפה לחטיבת עוז ב־27 בדצמבר 2015, פעלה היחידה תחת פיקודה הישיר של אוגדת איו\"ש מיום הקמתה (יוני 1986).\nתפקידיה של היחידה כוללים משימות מודיעין ומעצרים מורכבים או סיכול ממוקד של מבוקשים ומחבלים (פעילי טרור) בלב שטחים עוינים תוך שימוש ביכולות מתקדמות ומסווגות, כאשר חלק מהפעילות נעשית בצורה מסוערבת (כלומר: הלוחמים מחופשים לעוברי־אורח ערבים). הפעילות מבוצעת בשיתוף עם השב\"כ.",
    "pageid": 110523
  },
  {
    "title": "יחידת מיתר",
    "extract": "יחידת מיתר (יחידה 427) היא יחידה מובחרת באוגדה 98. בעבר הייתה יחידה מטכ\"לית (יחידת מגלן התפתחה מתוכה). כיום, היחידה בעלת ייעוד מסווג בעולמות איסוף מודיעין מעבר לקווי אויב והשמדת מטרות איכות בעומק שטח האויב.",
    "pageid": 444755
  },
  {
    "title": "יעף (תעופה)",
    "extract": "יַעַף בתעופה מתאר מצב שבו כלי הטיס (או החללית) נכנס למתאר טיסה מבצעי המתאים לשימוש במערכת לצורך ביצוע משימה בצמוד למטרה. לדוגמה, טיסה באזור, בגובה, בכיוון ובמהירות המתאימים לצורך צילום.",
    "pageid": 2172509
  },
  {
    "title": "יפן",
    "extract": "יפן (בקאנג'י: 日本; בקטאקנה: ニホン／ニッポン; בהיראגאנה: にほん／にっぽん;  ברומאג'י: Nippon או Nihon, תלוי בהקשר) היא מדינת איים בצפון-מערב האוקיינוס השקט, השייכת ליבשת אסיה.\nלמרות היותה מדינה בינונית מבחינת שטחה, יפן היא מעצמה כלכלית: היא המדינה השישית בעולם מבחינת עוצמתה הכלכלית, בחישוב לפי תמ\"ג וחברה בארגון המדינות המתועשות (G7). יפן מכונה גם בשם: \"ארץ השמש העולה\" או \"ארץ שמונת האיים הגדולים\".\nיפן היא ארכיפלג של 6,852 איים. הקצה הצפוני שלה מרוחק כ-50 ק\"מ מן האי הרוסי סחאלין, והקצה הדרומי שלה נמצא במרחק כ-150 ק\"מ מדרום קוריאה. האיים הראשיים הוקאידו, הונשו, שיקוקו וקיושו סמוכים זה לזה ומהווים 97% משטחה היבשתי של יפן. נכון לשנת 2022, מונה אוכלוסייתה של יפן למעלה מ-125 מיליון איש, והיא המדינה העשירית בגודלה מבחינת אוכלוסייה. מרבית האוכלוסייה מתרכזת במישורים ובשפילות החוף של המזרח והדרום, ואילו הצפון דליל יותר באוכלוסין.\nיפן היא המדינה שתוחלת החיים בה היא הגבוהה בעולם. מטרופולין טוקיו רבתי, בירת יפן, הוא המטרופולין הגדול בעולם ובה למעלה מ-30 מיליון תושבים.",
    "pageid": 381
  },
  {
    "title": "יקרונית התאנה",
    "extract": "יקרונית התאנה (שם מדעי: Batocera rufomaculata), היא מין של חיפושית ממשפחת היקרוניתיים. מקורה באזורים הטרופים של אסיה (מלאיה, סרי לנקה, דרום מזרח הודו) ממזרח אפריקה (מדגסקר, ראוניון מאוריציוס) משם פלשה לחצי האי ערב, האזור הקריבי, למערב הודו ולישראל, לקראת סוף שנות ה-50. משם, המשיכה למדינות השכנות – לבנון, ירדן, סוריה, ומאוחר יותר, לאיראן, עיראק ובשנת 2000, פלשה גם לטורקיה.\nתוארה לראשונה על ידי האנטומולוג השוודי צ'ארלס דה גייר  בשנת 1775.",
    "pageid": 716960
  },
  {
    "title": "כתובת בלעם",
    "extract": "כתובת בלעם בן בְּעור היא כתובת עתיקה (המתוארכת ל־840–760 לפנה\"ס) שנמצאה בתל דיר עלא שבירדן. יש המזהים אותו עם היישוב המקראי סוכות, מצפון-מזרח למפגש נחל יבוק עם נהר הירדן.",
    "pageid": 86070
  },
  {
    "title": "מלחמת סיני",
    "extract": "מלחמת סיני (ידועה בישראל גם בשם \"מבצע קדש\", בערבית ידועה בשם \"התוקפנות המשולשת\" - العُدْوَان الثُلَاثِيّ, בצרפתית: Crise du canal de Suez - \"משבר תעלת סואץ\" וכן המלחמה הערבית-הישראלית השנייה) הייתה מלחמה קצרה שהתנהלה בין ישראל, בריטניה וצרפת מחד לבין מצרים מאידך, בין 29 באוקטובר ל-5 בנובמבר 1956 (כ\"ד בחשוון עד א' בכסלו תשי\"ז). במהלך המלחמה פלש צה\"ל לחצי האי סיני וכבש אותו, למעט רצועה צרה לאורך תעלת סואץ, השמיד תשתיות צבאיות רבות, ופגע בצבא המצרי. לאחר סיום המלחמה פינתה ישראל את כל השטח שכבשה, בעיקר כתוצאה מלחץ מארצות הברית, במהלך שהושלם בתחילת מרץ 1957. במקביל למערכה הישראלית ניהלו הממלכה המאוחדת וצרפת במשותף מבצע להשתלטות על תעלת סואץ, שנודע בשם \"מבצע מוסקטר\".\nהממלכה המאוחדת וצרפת יזמו את המלחמה לאחר הלאמת חברת תעלת סואץ על ידי מצרים, במטרה להשתלט עליה מחדש. ישראל הצטרפה אליהן בשל לחץ מצידן וכן בשל חסימת מצרי טיראן בפניה על ידי המצרים, ובשל פעילות הפדאיון. בסופו של דבר, זכתה ישראל בהישגים צבאיים משמעותיים. עם זאת, הממלכה המאוחדת וצרפת נכשלו בניסיונן להשתלט על תעלת סואץ, בשל לחץ מדיני כבד שמנע מהן להשלים את מבצע מוסקטר.\nההשראה לשם \"מבצע קדש\" היא ביישוב הקדום קדש ברנע, שהיה עיר מקראית בגבולה הדרומי של ארץ ישראל (על גבול סיני), שממנה שלח משה, על פי המסופר בספר במדבר, את שנים עשר המרגלים לתור את ארץ כנען.",
    "pageid": 3025
  },
  {
    "title": "מלטה",
    "extract": "הרפובליקה של מלטה (במלטית/מלטזית: Repubblika ta' Malta, באנגלית: Republic of Malta) היא מדינת איים קטנה הממוקמת במרכז הים התיכון, מדרום לאיטליה. עקב מיקומם האסטרטגי של האיים, הם נכבשו שוב ושוב במהלך ההיסטוריה, אך מאז 1964, מלטה היא מדינה עצמאית. ב־2004 היא הצטרפה לאיחוד האירופי.",
    "pageid": 14427
  },
  {
    "title": "ממשלת ישראל השלושים ושבע",
    "extract": "ממשלת ישראל השלושים ושבע (מכונה גם ממשלת נתניהו השישית) היא ממשלת ישראל הנוכחית בראשות בנימין נתניהו. הממשלה קיבלה את אמונה של הכנסת העשרים וחמש והושבעה ב־29 בדצמבר 2022, ה' בטבת ה'תשפ\"ג. מכהנים בה 32 שרים וחמישה סגני שרים, והיא הממשלה הגדולה ביותר שהייתה בישראל בשיאה.",
    "pageid": 1994933
  },
  {
    "title": "מנחם בגין",
    "extract": "מנחם בגין (‏‏?‏; ‏16 באוגוסט 1913, י\"ג באב ה'תרע\"ג – 9 במרץ 1992, ד' באדר ב' ה'תשנ\"ב) היה פוליטיקאי, מדינאי ואיש צבא ישראלי, שכיהן כראש ממשלת ישראל השישי. לפני הקמת מדינת ישראל שימש כמפקד הארגון הצבאי הלאומי, ולאחר הקמת המדינה היה ליושב-ראש תנועת החרות שהתמזגה מאוחר יותר אל גח\"ל ומשם לליכוד. כיהן כחבר בעשר הכנסות הראשונות וכשר בממשלות ישראל.\nאת דרכו הציבורית החל בגין כמפקד קן בית\"ר במחוז מגוריו. בשנת 1939 מונה לנציב תנועת בית\"ר בפולין. לאחר שפרצה מלחמת העולם השנייה נעצר בגין על ידי שלטונות ברית המועצות בליטא בעוון פעילות ציונית, ונשלח לגולאג. לאחר ששוחרר הצטרף בגין אל הכוח הצבאי הפולני שלחם יחד עם בעלות הברית, והגיע עם יחידתו אל ארץ ישראל. ב-1944 שוחרר מהצבא הפולני והתמנה למפקד הארגון הצבאי הלאומי. בגין הכריז על מרד גלוי נגד שלטונות המנדט הבריטי במטרה להביא לסילוקם ולהקמת מדינה יהודית.\nזמן קצר אחרי הכרזת העצמאות הכריז בגין על יציאה מן המחתרת ועל ניתוב האצ\"ל אל המגרש הפוליטי באמצעות המפלגה שהקים בו ביום - תנועת החרות, שהיוותה את האופוזיציה האידאולוגית לממשלות תנועת הפועלים בהנהגת מפא\"י ומפלגת העבודה. מאבקו הפוליטי המשמעותי הראשון של בגין היה נגד הסכם השילומים שעמדו על הפרק, בין ממשלת ישראל לבין ממשלת גרמניה המערבית.\nבשנת 1965 הוביל בגין את תנועת החרות לריצה משותפת עם המפלגה הליברלית במסגרת גח\"ל (גוש חרות ליברלים). ב-1967 צורפה גח\"ל לממשלתו של לוי אשכול על רקע תקופת ההמתנה, ובגין מונה לראשונה לשר בלי תיק. בגין המשיך לכהן כשר גם בממשלותיה של גולדה מאיר, אך הוביל את סיעתו לפרישה ממנה בעקבות תוכנית רוג'רס. בשנת 1973 התמזגה גח\"ל עם מפלגות קטנות נוספות ליצירת הליכוד.\nבבחירות לכנסת התשיעית ניצחה רשימת הליכוד בראשות בגין, במה שמכונה \"המהפך\". היו אלו חילופי השלטון הראשונים בישראל, כאשר לראשונה בהיסטוריה של מדינת ישראל הרכיבה את הממשלה מפלגה שאינה מפא\"י. ממשלתו של בגין הנהיגה לראשונה מדיניות ליברלית בכלכלה הישראלית, והחלה גם מנתבת משאבים משמעותיים יותר אל עיירות הפיתוח, ההתנחלויות ביהודה, שומרון, עזה וסיני והמגזר הדתי והחרדי. כמו-כן חל היפוך ביחס המדינה לגיוס החרדים - אחוז החרדים שנהנה מפטור גדל משמעותית, גם ביחס לחלקם באוכלוסייה.\nבתקופת כהונתו של בגין כראש הממשלה חלה תפנית במקומה של ישראל במזרח התיכון, בשנת 1979 נחתם הסכם השלום עם מצרים, שבמסגרתו פונה חצי האי סיני מהתיישבות ישראלית, ובגינו זכה בגין בפרס נובל לשלום לשנת 1978. בשנת 1982, לאחר מתיחות ביטחונית בגבול לבנון, הביא לפתיחת מבצע שלום הגליל שהתפתח למלחמת לבנון הראשונה. כתוצאה, שהה צה\"ל בדרום לבנון עד לשנת 2000.\nבגין התפטר מתפקידיו בממשלה, בכנסת ובמפלגה בשנת 1983, ומעולם לא נעתר לפרט את הסיבות שהביאו אותו להחלטה זו. מאז הסתגר בביתו בירושלים עד שנפטר בשנת 1992. בגין נקבר בבית הקברות היהודי בהר הזיתים בהלוויה רבת משתתפים.",
    "pageid": 517
  },
  {
    "title": "נועה ארגמני",
    "extract": "נועה ארגמני (נולדה ב-12 באוקטובר 1997) היא אזרחית ישראלית שנחטפה על ידי מחבלי ארגון הטרור חמאס במהלך הטבח בפסטיבל נובה ליד רעים כחלק ממתקפת הפתע על ישראל ב-7 באוקטובר 2023, וחולצה בפעולה ישראלית ב-8 ביוני 2024. סרטון חטיפתה, כשהיא מובלת על אופנוע וצועקת לעזרה כשברקע בן זוגה אבינתן אור מובל בידי ארבעה מחבלים, התפרסם בכל העולם והפך לאחד מסמלי מתקפת הפתע על ישראל. תמונתה מהחטיפה הוצגה בעמוד הראשון של מהדורת 8 באוקטובר של הדיילי מייל בבריטניה.",
    "pageid": 2334274
  },
  {
    "title": "סדרה חשבונית",
    "extract": "במתמטיקה, סדרה חשבונית היא סדרה של מספרים, שבה ההפרש בין כל שני איברים עוקבים הוא קבוע: \n  \n    \n      \n         \n        \n          a\n          \n            n\n            +\n            1\n          \n        \n        −\n        \n          a\n          \n            n\n          \n        \n        =\n        d\n      \n    \n    {\\displaystyle \\ a_{n+1}-a_{n}=d}\n  \n (\n  \n    \n      \n        \n          a\n          \n            n\n          \n        \n      \n    \n    {\\displaystyle a_{n}}\n  \n הוא האיבר ה-\n  \n    \n      \n        n\n      \n    \n    {\\displaystyle n}\n  \n בסדרה). לדוגמה, בסדרה: 3, 5, 7, 9, 11, 13, ..., ההפרש בין כל שני איברים עוקבים הוא מספר קבוע, במקרה זה 2. בסדרה חשבונית, כל איבר מהווה ממוצע חשבוני של האיבר הקודם והאיבר העוקב לו, ומכאן שְׁמָהּ (בדומה לסדרה הנדסית ולסדרה הרמונית).\nסדרה חשבונית מוגדרת באמצעות שלושה מאפיינים:\n\n  \n    \n      \n        \n          a\n          \n            1\n          \n        \n      \n    \n    {\\displaystyle a_{1}}\n  \n – האיבר הראשון בסדרה\n\n  \n    \n      \n        d\n      \n    \n    {\\displaystyle d}\n  \n – ההפרש הקבוע בין (כל) שני איברים עוקבים בסדרה\n\n  \n    \n      \n        n\n      \n    \n    {\\displaystyle n}\n  \n – מספר האיברים בסדרה (שעשוי להיות סופי או אינסופי)\nלפי מאפיינים אלה, ניתן לדעת מהו כל אחד מאיברי הסדרה.",
    "pageid": 12517
  },
  {
    "title": "ספר הג'ונגל (מחזמר)",
    "extract": "ספר הג'ונגל - המחזמר הוא מחזמר ישראלי המציג את העלילה הכללית המתוארת בספרו של רודיארד קיפלינג - ספר הג'ונגל. במאי המחזמר היה חנוך רוזן, הוא עובד בידי אפרים סידון והולחן על ידי מירון מינסטר, ואריאל זילבר.",
    "pageid": 711859
  },
  {
    "title": "ספרד",
    "extract": "סְפָרַד (בספרדית: ‏‏?‏ \"אֶסְפַּנְיַה\") או ממלכת ספרד (בספרדית: Reino de España, תעתיק: \"ריינו דה אספניה\") היא מדינה בדרום-מערב אירופה ושטחה נפרש על פני מרבית שטחו של חצי-האי האיברי, אותו היא חולקת עם פורטוגל, אנדורה והטריטוריה הבריטית גיברלטר.\nחלק גדול מאדמתה גובל בדרום ובמזרח לים התיכון, למעט קו גבול יבשתי קצר עם גיברלטר; בצפונה, לאורך שרשרת הרי הפירנאים, היא גובלת בצרפת ובנסיכות אנדורה ולחופי מפרץ ביסקאיה; במערב וצפון-מערב היא גובלת בפורטוגל ובאוקיינוס האטלנטי. בטריטוריה הספרדית כלולים האיים הבלאריים בים התיכון, הסמוכים לחוף המזרחי של חצי האי (בהם מיורקה ואיביזה), והאיים הקנריים באוקיינוס האטלנטי, הסמוכים לחופי יבשת אפריקה. בנוסף, בשטחי ריבונותה של ספרד שתי הערים האוטונומיות סאוטה ומלייה, מעבר למצר גיברלטר, ומהוות מובלעות ספרדיות בצפון אפריקה, הגובלות במרוקו ובים התיכון. שטח המדינה נפרש על פני 505,370 קמ\"ר והיא המדינה השנייה בגודלה במערב אירופה ובאיחוד האירופי, אחרי צרפת.\nעקב מיקומו היה שטח ספרד נתון להשפעות חוץ ממקורות שונים, לעיתים בו-זמנית, הן בתקופה הפרהיסטורית, והן לאורך השנים הארוכות בהן התגבשה ספרד לכדי ישות מדינית אחת. מאידך, הייתה לספרד השפעה חשובה מחוץ לגבולותיה ואף מעבר לים, בעיקר בעידן המודרני (בין המאה ה-16 למאה ה-19). בשנים אלה, הייתה האימפריה הספרדית רחבת ההיקף מעצמה עולמית, ועקב כך שגורה כיום שפתה העיקרית, הספרדית, בפיהם של מעל 400 מיליון בני אדם בעולם, רובם באמריקה הלטינית.\nהחל משנת 1978, עקב מותו של החנרליסימו פרנקו שלוש שנים קודם לכן, ספרד היא דמוקרטיה פרלמנטרית הכפופה למונרכיה חוקתית. במונחים של תוצר לאומי גולמי ואיכות חיים (על פי מדד הפיתוח האנושי) נחשבת ספרד למדינה מפותחת. המדינה חברה באומות המאוחדות, האיחוד האירופי, נאט\"ו, הארגון לשיתוף פעולה ולפיתוח כלכלי וארגון הסחר העולמי ומשתייכת לפי הגדרת כלכלנים לקבוצת מדינות ה-PIGS במדינות גוש האירו.\nספרד מחולקת ל-17 קהילות אוטונומיות ושתי ערים אוטונומיות.",
    "pageid": 3104
  },
  {
    "title": "עומר נודלמן",
    "extract": "עומר נודלמן (נולדה ב-22 באוקטובר 1997) היא דוגמנית ושחקנית ישראלית.",
    "pageid": 1990067
  },
  {
    "title": "עידן עמדי",
    "extract": "עידן עָמֵדִי (נולד ב־19 בפברואר 1988, א' באדר ה'תשמ\"ח) הוא זמר־יוצר ושחקן ישראלי; זכה בתארים \"שיר השנה\" ו\"תגלית השנה\" לשנת תשע\"א, ו\"שיר השנה\" ו\"זמר השנה\" לשנת תשע\"ג. הוא התפרסם ב-2010 בעונה השמינית של \"כוכב נולד\", בה העפיל לגמר וסיים את התחרות במקום השני. ב-2017 החל לגלם את דמותו של שגיא צור בסדרת הטלוויזיה \"פאודה\".",
    "pageid": 882892
  },
  {
    "title": "פורנוגרפיה",
    "extract": "פּוֹרנוגרפיה או בקיצור פּוֹרנו, היא תחום שעיקרו הוא הצגה של גוף האדם או ההתנהגות המינית של האדם במטרה לעורר גירוי מיני. הגדרת גבולות הפורנוגרפיה שנויה במחלוקת.\nבמדינות רבות בעולם קיימות מגבלות על יצירה והפצה של פורנוגרפיה. דוגמאות לאיסורים מקובלים הם איסור על יצירת פורנוגרפיה בהשתתפות ילדים ועל הצגת פורנוגרפיה בפני ילדים.",
    "pageid": 629142
  },
  {
    "title": "פינחס",
    "extract": "פִּינְחָס הוא דמות מקראית, היה בנו של אלעזר ונכדו של אהרן הכהן. בחטא בעל פעור פעל כקנאי והרג את זמרי בן סלוא וכזבי בת צור, וקבל על כך שכר מה'. פינחס מוזכר פעם אחת גם בספר יהושע כמי שעשה שלום בין השבטים ומנע מלחמה בין שבטי ארץ ישראל המערבית לשבטי עבר הירדן, וכן בספר שופטים, כמצביא שהנהיג את בני ישראל לתקוף את שבט בנימין בפרשת פילגש בגבעה.",
    "pageid": 222525
  },
  {
    "title": "פקיסטן",
    "extract": "הרפובליקה האסלאמית של פקיסטן (באורדו: اسلامی جمہوریہ پاکستان, תעתיק: אִסְלַאמי גֻ'מְהוּרִיָה פַּאכִּסְתַאן) היא מדינה בדרום-מרכז אסיה, הגובלת באיראן, אפגניסטן, הרפובליקה העממית של סין, הודו, ובים הערבי. עם יותר מ-233 מיליון תושבים, פקיסטן היא המדינה החמישית בעולם מבחינת גודל אוכלוסייתה. בעבר, עיר הבירה של פקיסטן הייתה עיר הנמל קראצ'י, אך כיום הבירה היא אסלאמאבאד. שפותיה הרשמיות של פקיסטן הן אורדו ואנגלית. פקיסטן היא המדינה המוסלמית היחידה בעולם אשר באמתחתה נשק גרעיני.\nהמדינה חברה בארגון לשיתוף פעולה אסלאמי.",
    "pageid": 4426
  },
  {
    "title": "קנדה",
    "extract": "קנדה (באנגלית ובצרפתית: Canada) היא מדינה בצפון אמריקה והצפונית ביותר בה. היא המדינה השנייה בגודלה בעולם בשטחה (אחרי רוסיה), ואוכלוסייתה מונה כ-40 מיליון תושבים. קנדה היא פדרציה המורכבת מעשר פרובינציות ושלוש טריטוריות, והיא מונרכיה חוקתית ודמוקרטיה פרלמנטרית. לקנדה שני גבולות יבשתיים – עם ארצות הברית, ועם דנמרק באי בודד ובלתי־מיושב, ה\"אי הנס\". גבולה עם ארצות הברית הוא הגבול היבשתי הארוך בעולם שאורכו כ־8,891 קילומטרים. בקנדה לבדה יש יותר אגמים מאשר שאר האגמים על פני כדור הארץ.\nעיר הבירה של קנדה היא אוטווה. בבירה שוכן הפרלמנט והיא מקום מושבה של הממשלה הפדרלית וכן של המושל הכללי, המייצג את מלך אנגליה, צ׳ארלס השלישי. קנדה היא מושבה בריטית לשעבר והיא המדינה הגדולה ביותר בחבר העמים הבריטי.\nכחברת ארגון המדינות המתועשות (G7), קנדה היא מדינה מודרנית ומפותחת טכנולוגית. כלכלתה בנויה על שפע של חומרי גלם טבעיים. למרות זאת, כלכלתה אינה מוגבלת ליצוא חומרי גלם בלבד והיא מייצרת מוצרים רבים.",
    "pageid": 894848
  },
  {
    "title": "רומניה",
    "extract": "רומניה (ברומנית: ‏‏?‏) היא רפובליקה במזרח אירופה, חלקה בצפון-מזרח חבל הבלקן שבדרום-מזרח אירופה. המדינה גובלת באוקראינה בצפון וגם בדלתת הדנובה בדרום; במולדובה במזרח, בהונגריה במערב, ובסרביה ובולגריה בדרום, לאורך נהר הדנובה. כמו כן, בדרום מזרח המדינה יש לרומניה רצועת חוף לאורך הים השחור. ב-2004 הצטרפה רומניה לברית נאט\"ו וב-2007 גם לאיחוד האירופי.",
    "pageid": 5576
  },
  {
    "title": "ריטה",
    "extract": "ריטה יהאן-פרוז (נולדה ב-24 במרץ 1962, י\"ח באדר ב' ה'תשכ\"ב), המוכרת בשמה הפרטי ריטה, היא זמרת, פזמונאית ושחקנית ישראלית.",
    "pageid": 94057
  },
  {
    "title": "רפאל איתן",
    "extract": "רפאל \"רפוּל\" איתן (11 בינואר 1929, כ\"ט בטבת ה'תרפ\"ט – 23 בנובמבר 2004, י' בכסלו ה'תשס\"ה) היה הרמטכ\"ל ה-11 של צה\"ל, חבר הכנסת ושר בממשלות ישראל. כהונתו של איתן כרמטכ\"ל הייתה הארוכה ביותר, 60 חודשים (5 שנים).",
    "pageid": 2767
  },
  {
    "title": "22 ביולי",
    "extract": "22 ביולי הוא היום ה-203 בשנה (204 בשנה מעוברת) בלוח הגרגוריאני. עד לסיום השנה, נשארו עוד 162 ימים.",
    "pageid": 2598
  },
  {
    "title": "אגף המודיעין",
    "extract": "אגף המודיעין (בראשי תיבות: אמ\"ן) של צה\"ל הוא חלק מקהילת המודיעין הישראלית, האחראי על איסוף וניתוח מודיעין צבאי. אגף המודיעין פועל בתיאום ובמשולב עם שירותי המודיעין האחרים על פי הגדרת ייעודם.\nאגף המודיעין נושא באחריות למתן התרעה מפני מלחמה ומפני פעולות איבה וטרור, להערכת המודיעין הלאומית במישור הצבאי והמדיני, למתן מודיעין צבאי שוטף ולהפצתו, לביטחון המידע, ולמודיעין המסכל בצה\"ל.\nאגף המודיעין מנחה מקצועית את כל גופי המודיעין בצה\"ל:\n\nגופי המודיעין בזרועות צה\"ל: להק המודיעין (למד\"ן) בחיל האוויר ומספן המודיעין (מד\"ן) בחיל הים.\nיחידות המודיעין בפיקודים המרחביים: פיקוד הצפון, פיקוד המרכז, פיקוד הדרום ופיקוד העורף; ובאוגדות והחטיבות שתחתיהם.\nאגף המודיעין פועל בתיאום עם המוסד למודיעין ולתפקידים מיוחדים (\"המוסד\"), שירות הביטחון הכללי (שב\"כ), ואגף המודיעין במשטרת ישראל.\nבראש אגף המודיעין עומד קצין בדרגת אלוף. ראש אגף המודיעין הנוכחי הוא האלוף אהרון חליוה.\nלאחר מלחמת יום הכיפורים הוחלט על הפרדה בין אגף המודיעין לחיל המודיעין, אשר בראשו יעמוד קצין מודיעין ראשי, שיהיה כפוף לראש אמ\"ן ויבוא במקום תפקיד \"עוזר ראש אמ\"ן לחמ\"ן\". המטרה הייתה לאפשר לראש אמ\"ן להתמסר לנושאי המחקר, הערכת המודיעין וההתרעה, ולהסיר ממנו את הצורך לדאוג לטיפול היום-יומי בענייני הלוגיסטיקה והארגון הקשורים לניהול זרוע המודיעין בצבא.",
    "pageid": 29206
  },
  {
    "title": "אולימפיאדת טוקיו (2020)",
    "extract": "משחקי הקיץ האולימפיים של 2020 היו המשחקים האולימפיים ה-32 בעת החדשה. הם החלו ב-23 ביולי 2021 והסתיימו ב-8 באוגוסט 2021. בהתאם להחלטת הוועד האולימפי הבין-לאומי, שהתקבלה בכינוס ה-125 של הוועד, בבואנוס איירס בשנת 2013, המשחקים נערכים בטוקיו, בירת יפן, שמארחת את האולימפיאדה בפעם השנייה בתולדותיה, אחרי שאירחה את המשחקים האולימפיים בשנת 1964. סה\"כ 205 מדינות השתתפו במשחקים. טוקיו אירחה גם את המשחקים הפראלימפיים של 2020.\nלאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים בשנה מקיץ 2020 לקיץ 2021. עם זאת, הוחלט כי לא יהיה שינוי בשם המשחקים. הוועדה המארגנת עדכנה במהלך כינוס הוועד האולימפי ה-136 שנערך באופן מקוון כי היא הבטיחה את השימוש בכלל המתקנים עבור המשחקים שנדחו, ופרסמה את לוח הזמנים החדש של התחרויות.\nבשונה מתחרויות קודמות התנהלה האולימפיאדה באופן שונה כתוצאה ממשבר הקורונה, הספורטאים חויבו להוריד אפליקציית מעקב מטעם הממשלה ולא הורשו לבקר באתרי תיירות, על המלווים נאסר לשיר ולעודד (מה שבפועל לא קרה). הוועדה המארגנת של המשחקים החליטה במרץ 2021 כי לא תתאפשר כניסה של צופים ממדינות זרות לתחרויות. ב-8 ביולי 2021, הוחלט שהמשחקים יתקיימו ללא קהל.\n93 משלחות זכו באולימפיאדה זו לפחות במדליה אחת, יותר מדינות מאשר בכל האולימפיאדות שקדמו לה בהיסטוריה.",
    "pageid": 1132916
  },
  {
    "title": "אוקראינה",
    "extract": "אוּקְרָאִינָה (באוקראינית: Україна) היא ארץ ומדינה השוכנת במזרח אירופה, ששטחה 603,628 קמ\"ר ואוכלוסייתה מנתה (לפני המלחמה עם רוסיה) 43 מיליון נפש. בירת אוקראינה, והעיר הגדולה ביותר בשטחה, היא קייב. אוקראינה חולקת גבולות עם בלארוס מצפון, פולין, סלובקיה והונגריה ממערב, רומניה ומולדובה מדרום ורוסיה ממזרח. לאוקראינה קו חוף לאורך ים אזוב והים השחור. מבין מדינות אירופה, אוקראינה היא המדינה השנייה בגודל שטחה והשמינית בגודל אוכלוסייתה.\nאוקראינה היא רפובליקה דמוקרטית בעלת משטר נשיאותי-למחצה עם הפרדת רשויות. היא יצואנית דגנים גדולה, ומכילה בשטחה כ־5% מפוטנציאל המינרלים בעולם. היא מדינה מתפתחת ואחת המדינות העניות ביותר באירופה. צבאה הוא השני בגודלו באירופה לאחר הצבא הרוסי. במשך השנים, הפכה לחברה ביותר מ־40 ארגונים בינלאומיים. בזמן שהייתה חלק מברית המועצות, הצטרפה אוקראינה לאומות המאוחדות כאחת המדינות המייסדות, יחד עם בלארוס, ביוזמת השלטונות הסובייטיים במוסקבה, ובזכות זה נהנתה ברית המועצות משלושה קולות בעצרת הכללית של האו\"ם.\nהיסטוריונים אוקראינים רואים את ראשית תולדות ארצם ברוס של קייב, ישות פוליטית סלאבית שקמה במאה התשיעית. במאה ה-14 סופח האזור על ידי דוכסות ליטא, שהתאחדה מאוחר יותר עם פולין. ב-1648, מרד קוזאקים בהנהגת בוגדן חמלניצקי הביא לייסוד ההטמאנות הקוזאקית, ישות עצמאית-למחצה, שפוצלה במהרה בין רוסיה לפולין-ליטא ופורקה סופית ב-1764. לאחר חלוקת פולין, עברו שטחי מדינת אוקראינה המודרנית שברשותה לידי האימפריה ההבסבורגית. במאה ה-19 קמה תנועה לאומית אוקראינית, שצברה תמיכה עממית, ביססה את השפה והתרבות המקומיות והנחילה את השם \"אוקראינה\" לאזורים עליהם תבעה ריבונות. לאחר נפילת האימפריה הרוסית והאימפריה האוסטרו-הונגרית בתום מלחמת העולם הראשונה, הוקמו מספר מדינות עצמאיות אוקראיניות, שהגדולה ביניהן הייתה הרפובליקה העממית של אוקראינה. אלו ניהלו מלחמות עם שכנותיהן כדי להתאחד ולקיים את עצמאותן, אך הובסו. הרפובליקה הסובייטית הסוציאליסטית האוקראינית, במסגרת ברית המועצות, נותרה כביטוי הלאומי היחיד. במלחמת העולם השנייה ולאחריה סיפחו הסובייטים את כל השטחים המאוכלסים באוקראינים שנותרו בשליטת מדינות אחרות. ב-1991, עם התפרקות ברית המועצות, הרפובליקה נעשתה למדינה עצמאית. השאיפה להתקרב לאיחוד האירופאי ולמערב, ולהתנתק מחוג ההשפעה הרוסי, היא אחד הגורמים לסכסוך מתמשך בין אוקראינה לרוסיה החל מ-2014 ולמלחמת אוקראינה–רוסיה החל מ-2022.",
    "pageid": 3888
  },
  {
    "title": "אורגזמה",
    "extract": "אורגזמה או אֲבִיּוֹנָה (מיוונית: ὀργασμός) היא פורקן מיני המתרחש אצל יונקים. אורגזמה יכולה להתרחש במהלך ההזדווגות, במהלך אוננות ואף בזמן השינה (ראו גם: קרי לילה). אצל שני המינים, האורגזמה מלווה בתחושת עונג, ואצל הזכר בדרך כלל בפליטת נוזל זרע. אצל האדם, וגם אצל יונקים רבים אחרים, כגון דולפינים ובונובו, קיום מגע מיני אינו לצורכי רבייה בלבד אלא גם לצורך הנאה פיזית, שהאורגזמה היא שיאה.",
    "pageid": 98554
  },
  {
    "title": "אנה זק",
    "extract": "אנה קוזניקוב (ברוסית: Анна Кузенкова; נולדה ב-12 במרץ 2001), המוכרת בשם הבמה אנה זק (Анна Зак), היא זמרת, אושיית רשת, דוגמנית ומגישה ישראלית ילידת-רוסיה.",
    "pageid": 1477589
  },
  {
    "title": "ארנון זמורה",
    "extract": "אַרְנוֹן זְמוֹרָה (8 בספטמבר 1987, י\"ד באלול ה'תשמ\"ז – 8 ביוני 2024, ב' בסיוון ה'תשפ\"ד) היה לוחם וקצין ימ\"מ ישראלי שנהרג במבצע זרעי קיץ לחילוץ חטופים ישראלים ברצועת עזה במהלך מלחמת חרבות ברזל. לאחר מותו הוחלט לקרוא למבצע החילוץ \"מבצע ארנון\", על שמו.",
    "pageid": 2345322
  },
  {
    "title": "אתיופיה",
    "extract": "הרפובליקה הדמוקרטית הפדרלית של אתיופיה (באמהרית: የፌፈን ዲሞክራሲያዊ ሪፐብሊክ, תעתיק לעברית: יאיתיופ'יה פדראלאווי דימוקיראסייווי ריפביליק) היא מדינה ללא מוצא לים בקרן אפריקה שבמזרח אפריקה. היא גובלת בצפון באריתריאה, בסודאן ובדרום סודאן במערב, בקניה בדרום, בסומליה במזרח, ובג'יבוטי בצפון-מזרח. אתיופיה כיום היא פדרציה של שבעה מחוזות אתניים, ארבעה מחוזות מולטי-אתניים, ושתי ערים עצמאיות. המדינה מכונה בחוקתה \"הפדרציה האתיופית השנייה\" ומוגדרת כפדרציה דמוקרטית רב-לאומית שצורת שלטונה רפובליקה.\nאתיופיה היא ארץ בעלת היסטוריה רצופה מאז העת העתיקה. המדינה המודרנית היא המשכה של האימפריה האתיופית, שהיא עצמה מקורה בקיסרות אקסום. זו, על פי המסורת, התפתחה ממלכות שבא אשר קמה בשנת 1978 לפנה\"ס. הנצרות הוכרזה כדת המדינה בשנת 325 לספירה, כך הפכה אתיופיה למדינה השנייה ולאימפריה הראשונה שקיבלה את הנצרות[דרוש מקור]. במהלך המאה השביעית הגיע גם אסלאם לאזור, מה שהחל את תקופת החושך האתיופית, שבמהלכה התפשטה ממלכת אקסום דרומה, ואיבדה שטחים בצפון שנכבשו על ידי המוסלמים. בתחילת ימי הביניים הפכה אתיופיה לאחת מהאימפריות החזקות בתבל, ובסופם החלה הידרדרות. במהלך העת החדשה התרחבו גבולות המדינה, אך מאפייניה המדיניים ותשתיתה התרבותית המשיכו להתבסס על מקורותיה הקדומים שראשיתם בתקופה האקסומית. שמה הקודם של אתיופיה נקרא חבש.\nאתיופיה מנהלת מדיניות עצמאית השונה מיבשת אפריקה וממדינות המזרח התיכון, אך מאידך היא מובילה במספר תחומים ביבשת. בשנת 1923 היא הפכה לחברה בחבר הלאומים, ובשנת 1942 היא חתמה על הצהרת האומות המאוחדות, והייתה אחת מ-51 המדינות המייסדות של הארגון. בעקבות כך היא קיבלה עמדת בכורה ביבשת וזכתה לארח את מרכז האו\"ם באפריקה. אתיופיה היא גם אחת ממייסדות האיחוד האפריקאי, ומזכירות הארגון שוכנת בבירתה, אדיס אבבה.",
    "pageid": 4155
  },
  {
    "title": "בולגריה",
    "extract": "בּוּלְגַרְיָה, או בשמה הרשמי: הָרֶפּוּבְּלִיקָה הַבּוּלְגָרִית (בבולגרית: Република България) היא מדינה בחצי האי הבלקני, במזרח אירופה. היא גובלת ברומניה בצפון, בים השחור במזרח, ביוון ובטורקיה מדרום, ובמקדוניה הצפונית ובסרביה במערב. מבחינה מנהלית, מחולקת בולגריה ל-28 מחוזות, סופיה היא בירת בולגריה וב-2011 נמנו בה 1.2 מיליון תושבים, מתוך 6 מיליון בבולגריה כולה. לאורך גבולה הצפוני של המדינה עובר תוואי הדנובה ובמזרחה היא גובלת בים השחור. בבולגריה שני רכסי הרים מרכזיים: הרי הבלקן והרודופי.\nשבטים תראקים התיישבו באזור בולגריה עוד במהלך המאה ה-12 לפנה\"ס, אך ההיסטוריה הלאומית הבולגרית החלה בשלהי המאה ה-7, תקופת האימפריה הבולגרית הראשונה אשר בראשית המאה ה-9 הפכה למעצמה אזורית וליריבתה של האימפריה הביזנטית. במקביל אימצו הבולגרים את הנצרות האורתודכסית. ב-1018 עלה בידי הביזנטים להכריע את הבולגרים והם איבדו את עצמאותם המדינית למשך 167 שנים. ב-1185 הוקמה האימפריה הבולגרית השנייה אשר הייתה לפרקים עצמאית ולפרקים וסלית של אורדת הזהב והאימפריה הביזנטית. בשלהי המאה ה-14 פלש צבא האימפריה העות'מאנית לאזור בולגריה והכריע את הבולגרים. העות'מאנים שלטו בבולגריה עד לתבוסתם על ידי צבא האימפריה הרוסית במהלך המלחמה העות'מאנית-רוסית (1877–1878). לאחר המלחמה, הוקמה נסיכות בולגריה מתוקף סיכומי קונגרס ברלין.\nב-1908 הפכה בולגריה לממלכה תחת המלך פרדיננד הראשון. הבולגרים לחמו במלחמת הבלקן הראשונה, השנייה ובמלחמת העולם הראשונה ובכולן, לאחר הצלחות ראשוניות הובסו ואיבדו שטחים נרחבים ובכלל זה המוצא לים האגאי. במרבית שלבי מלחמת העולם השנייה, הייתה בולגריה בעלת בריתה של גרמניה הנאצית ואף חתמה על ההסכם התלת-צדדי. עם זאת, צבא בולגריה לא השתתף בפועל בקרבות לצד הוורמאכט. במהלך תקופה זו אימצה בולגריה מדיניות גזע והחילה על יהודי בולגריה את החוק להגנת האומה. במרץ 1943 גירשו הבולגרים לטרבלינקה את 11,343 יהודי תראקיה, מקדוניה הווארדארית ופירוט ונכשל ניסיון גירושם של יהודי בולגריה \"הישנה\". בספטמבר 1944 הופל השלטון המלוכני בהפיכת חזית המולדת הבולגרית ובהמשך עלה בידי המפלגה הקומוניסטית להשתלט באלימות על המדינה והיא הפכה לרפובליקה עממית. בולגריה הייתה גרורה נאמנה של ברית המועצות וחברה בברית ורשה. טודור ז'יבקוב היה שליטה בפועל של בולגריה למשך מרבית שנות השלטון הקומוניסטי והוא הפך לסמלה של התקופה. אירועי סתיו העמים לא פסחו על המדינה, ב-1989 הודח ז'יבקוב וב-1991 הפכה המדינה לרפובליקה והונהגה חוקה חדשה. בולגריה היא דמוקרטיה פרלמנטרית, נשיאה נבחר אחת ל-5 שנים ובפרלמנט הבולגרי 240 חברים.\nלאחר קריסת השלטון הקומוניסטי עברה בולגריה מכלכלה מתוכננת לכלכלה חופשית. המעבר המהיר לווה במשבר כלכלי חריף שהוביל גם למשברים פוליטיים. בשנת 2004 הצטרפה בולגריה לברית נאט\"ו, ב-2007 הפכה לחברה באיחוד האירופי, הצטרפות שהובילה לתנופת פיתוח ובכלל זה פיתוח תשתיות כגון חיבורה של המדינה לנתיבי התעבורה הפאן-אירופיים.\nבשלהי העשור הראשון של המאה ה-21 הושפעה כלכלת בולגריה מהמשבר הכלכלי העולמי, אחוזי האבטלה האמירו ונרשמה הגירה משמעותית מהמדינה, בעיקר הגירת עבודה, שצמצמה את אוכלוסייתה לכ-7 מיליון לעומת כ-9 מיליון שהתגוררו במדינה באמצע שנות ה-80.",
    "pageid": 17504
  },
  {
    "title": "בית\"ר ירושלים",
    "extract": "בית\"ר ירושלים היא מועדון כדורגל ישראלי מירושלים, המשתייך לאגודת הספורט בית\"ר. קבוצת הכדורגל הבכירה של המועדון משחקת בליגת העל – ליגת הכדורגל הבכירה בישראל. המועדון הוקם ב-1936, והחל משנות השבעים, נחשב לאחד הבכירים והאהודים ביותר בכדורגל הישראלי. המועדון חבר שותף בארגון המועדונים האירופיים.\nהקבוצה נוהגת לשחק בתלבושת צהובה-שחורה. אצטדיונהּ הביתי של הקבוצה, החל משנת 1991, הוא אצטדיון טדי, הממוקם בשכונת מלחה, ירושלים ומכיל 31,733 מקומות ישיבה. קודם לאצטדיון טדי, שיחקה הקבוצה בשנותיה המוקדמות באצטדיון ימק\"א.\nלזכות בית\"ר שש אליפויות ישראל, שמונה גביעי מדינה, שלוש זכיות בגביע הטוטו ושתי זכיות בתואר אלוף האלופים. בית\"ר ירושלים היא הקבוצה הראשונה בתולדות הכדורגל הישראלי ששיחקה במפעל במסגרת אירופאית, במשותף עם הפועל באר שבע, כאשר השתתפה בגביע האינטרטוטו לעונת 1976/1977.\nהחל משנת 2022 נמצא המועדון בבעלות איש העסקים ברק אברמוב.",
    "pageid": 48329
  },
  {
    "title": "בית המשפט העליון",
    "extract": "בית המשפט העליון הוא המוסד השיפוטי הגבוה ביותר של מדינת ישראל. תפקידיו העיקריים של בית המשפט העליון הם דיון בערעורים על פסיקות שניתנו בבתי המשפט המחוזיים, ודיון כבית המשפט הגבוה לצדק כערכאה ראשונה ויחידה.\nבבית המשפט העליון יכולים לכהן במקביל עד 15 שופטים. שופטי בית-המשפט העליון, ככל שופט, נבחרים על-ידי הוועדה לבחירת שופטים. נכון לחודש אוקטובר 2023, בבית המשפט העליון מכהנים 13 שופטים במינוי קבע ושתי רשמות. כהונת שופט בבית המשפט העליון נמשכת עד פרישתו בגיל 70, אלא אם חדל לכהן קודם לכן. ממלא מקום נשיא בית המשפט העליון הוא השופט עוזי פוגלמן. מספר התיקים שבהם דנים שופטי בית המשפט העליון נע בין 9,500 ל-11,500 מדי שנה לערך.\nמשכנו של בית המשפט העליון בירושלים. תחום שיפוטו הוא כל שטח מדינת ישראל. בנוסף הוא מוסמך לדון בחלק מהעניינים הפליליים והאזרחיים (בעיקר של אזרחים ישראלים) הקשורים לשטחי יהודה ושומרון (במסגרת ערעור על פסקי דין של בתי משפט מחוזיים), וכן בפעולות המדינה שם.\nחוק יסוד: השפיטה קובע כי פסיקת בית המשפט העליון יוצרת תקדים מחייב לכל בית משפט בישראל, זולת בית המשפט העליון עצמו.",
    "pageid": 13672
  },
  {
    "title": "ברק חירם",
    "extract": "ברק חירם (נולד ב-18 ביוני 1979) הוא קצין בצה\"ל בדרגת תת-אלוף, המשרת כמפקד עוצבת הבזק. קודם לכן שירת כמפקד חטיבת גולני, מפקד המרכז לאימונים באש במל\"י, מפקד עוצבת הגולן, מפקד בא\"ח גולני ומפקד גדוד 51.",
    "pageid": 1409745
  },
  {
    "title": "בת ים (מיתולוגיה)",
    "extract": "בת ים או בתולת ים היא יצור אגדי, שחציו העליון דמוי אישה וחציו התחתון דמוי דג.",
    "pageid": 76410
  },
  {
    "title": "דרום תימן",
    "extract": "דרום תימן הייתה רפובליקה עממית ששכנה בדרום חצי האי ערב, בין ים סוף והסולטנות של מסקט ועומאן. היא התקיימה משנת 1967 ועד 1990, כשאז התאחדה עם צפון תימן והוקמה הרפובליקה של תימן. בין השנים 1967–1970 היא נקראה רפובליקת תימן העממית ובין 1970–1990 – רפובליקת תימן הדמוקרטית העממית.\nשטחה של דרום תימן היה 332,970 קמ\"ר, והיא גבלה בצפון תימן, בסעודיה ובסולטנות של מסקט ועמאן. הגבול המסומן היחיד היה עם צפון תימן. בסוף קיומה מנתה אוכלוסייתה כ-1,300,000 איש, העיר העיקרית בה הייתה עדן, ועיר הבירה הייתה מדינת אל שעב (\"עיר העם\"), הסמוכה לעדן. את רוב הכנסותיה קיבלה דרום תימן מנמל עדן ומבתי הזיקוק.\nדרום תימן הורכבה מהמושבה לשעבר עדן, ושטחי החסות הבריטיים, המערבי והמזרחי של עדן, דהיינו \"פרוטקטורט עדן\"  (כולל אלה שלא הצטרפו ב-1962 לפדרציה של דרום ערב ), וגם האיים פרים, קאמראן וסוקוטרה, השוכנים מול חופיה של עדן. שטח החסות המזרחי של עדן היה רובו מדבריות והרים צחיחים.",
    "pageid": 194734
  },
  {
    "title": "האח הגדול עונה 12",
    "extract": "האח הגדול עונה 12 היא העונה השתים עשרה של תוכנית המציאות הישראלית \"האח הגדול\", והעונה השישית (כולל עונות ה-VIP) של התוכנית במצטבר שמשודרת ברשת 13. העונה שודרה החל מ-7 ביוני 2022. הגמר נערך ב-17 בספטמבר, ובסופו ניצחה הדיירת טליה עובדיה. את העונה הנחו גיא זו-ארץ ולירון ויצמן.",
    "pageid": 2096454
  },
  {
    "title": "הלוח העברי",
    "extract": "הלוח העברי הוא לוח שנה המבוסס על שילוב מחזור הירח ומחזור השמש (לוח ירחי-שמשי) עם התחשבות בימות השבוע. כל שנה מכילה בדרך כלל 12 חודשים (שנה פשוטה) ולעיתים 13 חודשים (שנה מעוברת) המתחילים כל אחד במולד הירח. המספר המשתנה של חודשי השנה שומר על הקבלה בין שנה עברית ממוצעת למחזור השמש. אורך שנה פשוטה בלוח העברי הוא 353–355 ימים, ואורך שנה מעוברת הוא 383–385 ימים (בעוד מחזור השמש הוא בן כ-365 ימים).\nהיממה בלוח העברי מתחילה עם שקיעת החמה או צאת הכוכבים.\nבעבר, נקבעו חודשי הלוח העברי על ידי בית דין לפי עֵדוּת-רְאִיָּה, אף שבית הדין ידע לחשב את מועד המולד האסטרונומי, מכיוון שהתורה מצווה לקדש את החודשים על-פי עדים (מצוות קידוש החודש). כיום הלוח העברי הוא לוח מחושב. המסורת מייחסת שינוי זה לתקנה של רבי הלל נשיאה בשנת ד'קי\"ט (359 לספירה).\nעל-פי הלוח העברי נקבעים חגי ישראל ומועדיו. במדינת ישראל הלוח העברי הוא לוח השנה הרשמי, לצד הלוח הגרגוריאני, המשמש כלוח השנה האזרחי הבין-לאומי.",
    "pageid": 865
  },
  {
    "title": "המתקפה האווירית בתימן (2024)",
    "extract": "המתקפה האווירית בתימן (2024) התרחשה לפנות בוקר 12 בינואר 2024, כאשר ארצות הברית והממלכה המאוחדת, בתמיכת ישראל, אוסטרליה, בחריין, קנדה, גרמניה, קוריאה הדרומית, הולנד וניו זילנד, פתחו בסדרת תקיפות אוויריות נגד החות'ים בתימן. המתקפה התרחשה יום לאחר החלטה 2722 של מועצת הביטחון של האו\"ם, אשר קראה לחות'ים להפסיק את תקיפותיהם נגד ספינות מסחר. נשיא ארצות הברית ג'ו ביידן הכריז כי הוא יזם את המתקפה, וראש ממשלת הממלכה המאוחדת רישי סונאק אישר את המתקפה לאחר כינוס קבינט ממשלת בריטניה. המתקפה התבצעה בתגובה לתקיפות של החות'ים נגד ספינות החל מ-19 בנובמבר 2023, כחלק ממעורבותם במלחמת חרבות ברזל.",
    "pageid": 2294004
  },
  {
    "title": "השיר שלנו",
    "extract": "השיר שלנו היא סדרה מסוג דרמה מוזיקלית יומית ישראלית ששודרה בערוץ \"yes ישראלי\" של yes החל מ-2004.",
    "pageid": 28265
  },
  {
    "title": "ויקינגים (סדרת טלוויזיה)",
    "extract": "ויקינגים (באנגלית: Vikings) היא דרמה היסטורית קנדית-אירית שנוצרה ונכתבה על ידי מייקל הירסט עבור ערוץ ההיסטוריה. הסדרה עלתה לשידור ב-3 במרץ 2013 בארצות הברית ובקנדה. הסדרה צולמה באירלנד בהשראת הסיפורים על הוויקינג רגנאר לודברוק, אחד מגיבורי התרבות הנורדית הנודעים ביותר. הסדרה מציגה את רגנאר כחקלאי שעולה לגדולה לאחר פשיטות מוצלחות באנגליה ובסופו של דבר הופך למלך סקנדינביה בתמיכת משפחתו וחבריו הלוחמים - אחיו רולו, בנו ביורן צד-ברזל ונשותיו בתולת המגן לגרטה והנסיכה אסלוג.\nהסדרה חודשה במרץ 2015 לעונה רביעית ארוכה מהרגיל הכוללת 20 פרקים, שעלתה לשידור ב-18 בפברואר 2016. ערוץ ההיסטוריה חידש את הסדרה לעונה חמישית במרץ 2016, שכוללת 20 פרקים ומשודרת מנובמבר 2017. החלק השני של העונה החמישית שודר החל מנובמבר 2018. בספטמבר 2017 חודשה לעונה שישית בת 20 פרקים אף היא, עד דצמבר 2020.\nהסדרה הייתה מועמדת לפרסים רבים, בהם פרס אמי לאפקטים חזותיים לשנים 2013-‏2015, וזכתה בארבעה פרסי המסך הקנדיים לשנים 2015-‏2016 וכן ארבעה פרסי גילדת הבמאים של קנדה לשנים 2014-‏2015.\nלאחר סיום הסדרה נודע על יצירת סדרת-בת בשם: \"ויקינגים: ולהאלה\", אשר תתחולל 100 שנים לאחר הסדרה.",
    "pageid": 1144380
  },
  {
    "title": "יוסף סוויד",
    "extract": "יוּסֻף (ג'וֹ) סוויד (בערבית: يوسف سويد; נולד ב-22 ביוני 1976) הוא שחקן קולנוע, טלוויזיה ובמאי תיאטרון ערבי-ישראלי.",
    "pageid": 199335
  },
  {
    "title": "יורו 2024",
    "extract": "יורו 2024 (בגרמנית: Fußball-Europameisterschaft 2024) היה טורניר אליפות אירופה בכדורגל, שנערך בגרמניה מ-14 ביוני עד ל-14 ביולי 2024, שבו נערך משחק הגמר באצטדיון האולימפי בברלין.\nנבחרת ספרד זכתה בטורניר, לאחר שניצחה 1:2 את נבחרת אנגליה במשחק הגמר.",
    "pageid": 1628721
  },
  {
    "title": "יחיא סריע",
    "extract": "יחיא סריע (בערבית: يحيى سريع) הוא הדובר הצבאי של הארגון החות'י מאז 2018. הוא מפרסם הודעות תכופות על מעורבות החות'ים במלחמת חרבות ברזל, ובפרט על תקיפת ספינות בים סוף.\n\nיחיא סריע נולד במחוז סעדה, להורים שנישאו בנישואי בני דודים, בסמוך לגבול עם ערב הסעודית, ב-1970. הוא סיים תואר ראשון ושני במדעי המדינה, ולמד קורסי לחימה, ביטחון, מנהלה וקורסים מיוחדים במדעי הצבא.\nבשנת 2017 מונה לראש האגף ללוחמה פסיכולוגית והכוונה מוסרית בצבא תימן. והועלה גם לדרגת קולונל.\nבשנת 2018 מונה למנהל המחלקה להכוונה מוסרית בחיל החימוש והועלה לדרגת בריגדיר גנרל. ב-17 באוקטובר 2018 מונה לדובר הרשמי של צבא תימן החות'ים.\n\n אתר האינטרנט הרשמי של יחיא סריע\n יחיא סריע, ברשת החברתית אקס (טוויטר)\n יחיא סריע, ביישום טלגרם\nYahya Sarea, Counter Extremism Projact",
    "pageid": 2298090
  },
  {
    "title": "ים סוף",
    "extract": "ים סוּף, המכונה גם הַיָּם הָאָדוֹם (בערבית: اَلْبَحْرُ الْأَحْمَر; תעתיק מדויק: אַלְבַּחְר אלְאַחְמַר), הוא ים בין-יבשתי המהווה שלוחה של האוקיינוס ההודי. הוא מחובר באופן מלאכותי לים התיכון באמצעות תעלת סואץ, ולחופיו שוכנות המדינות ג'יבוטי, אריתריאה, סודאן, סומליה, מצרים, ישראל, ירדן, ערב הסעודית ותימן.",
    "pageid": 10646
  },
  {
    "title": "ירדן",
    "extract": "ממלכת יַרְדֵּן (בערבית: الأردنّ אל-אֻרְדֻן, השם הרשמי: المملكة الأردنّيّة الهاشميّة אַלְמַמְלַכַּה (א)לְאֻרְדֻנִּיָּה (א)לְהַאשִמִיָּה, הממלכה הַיַרְדֵּנִּית הַהַאשִמִית) היא מדינה במזרח התיכון. היא גובלת בצפון בסוריה, במערב בישראל ובגדה המערבית, בדרום בים סוף (מפרץ אילת) ובערב הסעודית, במזרח בערב הסעודית, ובצפון-מזרח בעיראק. רוב מכריע מאוכלוסיית ירדן, של כ-92%, הם ערבים-מוסלמים מהזרם הסוני. המדינה חברה בארגון לשיתוף פעולה אסלאמי, והיא אף חברה-מייסדת בליגה הערבית.\nעם הקמתה נקראה אמירות עבר הירדן (Transjordan Emirate, إمارة شرق الأردن) ובעקבות הפלישה של הלגיון הערבי של עבר הירדן לארץ ישראל המערבית בשנת 1948, כיבוש יהודה ושומרון וסיפוחם לממלכה ההאשמית – שינתה הממלכה את שמה לירדן. לשטח המסופח קראו הגדה המערבית (כאחת מגדות נהר הירדן), לעומת הגדה המזרחית, שבה הוקמה הממלכה הירדנית ההאשמית.",
    "pageid": 328
  },
  {
    "title": "כיכר החטופים והנעדרים",
    "extract": "כיכר החטופים והנעדרים הוא שם זמני שניתן לכיכר הסמוכה למוזיאון תל אביב לאמנות על ידי מטה משפחות החטופים והנעדרים, בטקס שנערך ב-24 באוקטובר 2023, בעקבות אירועי ה-7 באוקטובר ומלחמת חרבות ברזל.\nבמקום הוקמה \"עיר אוהלים\" זמנית מטעם משפחות החטופים והנעדרים, וכן הוצבו בה מיצגים אמנותיים המביעים הזדהות עם מאבק מטה משפחות החטופים והנעדרים, וכביטוי לתמיכה והזדהות עם משפחות הנופלים וחללי צה\"ל. בכיכר נערכות מעת לעת עצרות למען שחרור החטופים.",
    "pageid": 2275015
  },
  {
    "title": "כיפת ברזל",
    "extract": "כיפת ברזל היא מערכת הגנה אווירית אקטיבית ניידת ליירוט רקטות קצרות-טווח, פצצות מרגמה וכלי טיס בלתי מאוישים שפותחה ומיוצרת בישראל, בעזרת סיוע כלכלי של ארצות הברית. המערכת פותחה ומיוצרת על ידי חברת \"רפאל - מערכות לחימה מתקדמות\". חברת \"אלתא\" מייצרת את המכ\"ם, וחברת \"mPrest\" פיתחה את מערכת השליטה והבקרה.‏\nחברת \"רפאל\" הציגה את המערכת כפתרון יעיל נגד רקטות קצרות טווח ופגזי 155 מ\"מ, הפועל ביום ובלילה, בכל תנאי מזג אוויר, ומסוגל להתמודד עם מספר רב של איומים בו זמנית, וכן כמערכת נ\"מ המסוגלת ליירט מטוסים וכלי טיס בלתי מאוישים הטסים עד גובה של 10 ק\"מ. סוללה אחת אמורה להגן על שטח של עד 150 קמ\"ר. ב-2017 נוספה למערכת גם היכולת ליירט פצצות מרגמה. בנובמבר 2017 הוכרזה מערכת \"כיפת ברזל\" הימית C-Dome \"כשירה לשימוש מבצעי\". כיום המערכת מותקנת בספינות סער 6 של חיל הים הישראלי עם יכולת להגן בפני רקטות, טילי שיוט וכטב\"מים.\nהמערכת הפכה למבצעית בסוף מרץ 2011, במסגרת גדוד 947 של מערך ההגנה האווירית, והיא אחת מארבע מערכות מבצעיות המהוות את מערכת ההגנה הרב-שכבתית של ישראל. המערכת מהווה מרכיב חשוב בהתמודדות של ישראל מול התקפות רקטות פלסטיניות על ישראל מרצועת עזה, כחלק מהלחימה ברצועת עזה לאחר מבצע עופרת יצוקה, ובפרט במבצעי צה\"ל: עמוד ענן, צוק איתן, שומר החומות, עלות השחר, מגן וחץ, ומלחמת חרבות ברזל. ב-2014 היו בישראל עשר סוללות מבצעיות.\nמערכת \"כיפת ברזל\" זכתה להצלחה מבצעית, ונהפכה לשם נרדף להישגים טכנולוגיים ייחודיים של ישראל. מפתחי המערכת זכו בפרס ביטחון ישראל. בשל הצלחתה הרבה, ויעילותה הגבוהה, נעשה בציבור ובפוליטיקה שימוש בביטוי \"כיפת ברזל\" שימוש מושאל לתייג טכנולוגיה או פטנט כפתרון קסם לאיום מסוים, למשל המעבדה הטכנולוגית לגילוי ואיתור מנהרות כונתה \"כיפת ברזל נגד מנהרות הטרור\".",
    "pageid": 534290
  },
  {
    "title": "כלי טיס של צה\"ל",
    "extract": "ערך זה מציג את רשימת כלי הטיס בשירות צה\"ל, בעבר וההווה.\nרובם המוחלט של כלי הטיס המפורטים להלן הופעלו ומופעלים על ידי חיל האוויר הישראלי. כלי טיס בודדים היו קשורים לחילות אחרים. לגביהם ראו בהערות.\nתאים המודגשים בתכלת הם של כלי טיס הנמצאים בשירות פעיל.\nתאים המודגשים באפור הם של כלי טיס שהוזמנו וטרם נכנסו לשירות פעיל.",
    "pageid": 123906
  },
  {
    "title": "לינוי אשרם",
    "extract": "לינוי אשרם (נולדה ב-13 במאי 1999) היא מתעמלת עבר ישראלית, בהתעמלות אמנותית, האלופה האולימפית (טוקיו 2020) בתחרות קרב רב אישי, סגנית אלופת העולם (סופיה 2018) ואלופת אירופה (קייב 2020) בקרב-רב. בעלת 11 מדליות מאליפויות העולם, מהן שש כסף וחמש ארד, ושלוש מדליות מאליפויות אירופה, מהן אחת זהב ושתיים ארד. היא זכתה ב-47 מדליות מתחרויות הסבב העולמי, מהן שלוש זהב בקרב-רב. אשרם היא הישראלית היחידה בענף שזכתה במדליה בתחרות קרב-רב במשחקים האולימפיים ובאליפות העולם.",
    "pageid": 1308319
  },
  {
    "title": "מונקו",
    "extract": "נסיכות מונקו (בצרפתית: Principauté de Monaco, קרי: \"פְּרַנְסִיפּוֹטֶה דה מונקו\", במונגאסקית: Principatu de Munegu) היא נסיכות המהווה עיר-מדינה באירופה. מונקו שוכנת בריביירה הצרפתית, בקרבת הגבול של צרפת עם איטליה. העיר העתיקה של מונקו ואזורים שנבנו בתקופות מאוחרות יותר נכללים בטריטוריה של מונקו. מונקו נחשבת לאחת המדינות העשירות בעולם, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\nמונקו נמצאת במקום השני בעולם (אחרי קריית הוותיקן) ברשימת המדינות העצמאיות בעלות השטח הקטן ביותר. תחום שיפוטה משתרע על פני 2.02 קילומטר רבוע בלבד, ונכון לשנת 2022 היא מדורגת במקום השני בעולם בצפיפות אוכלוסין: עם אוכלוסייה של 39,700 תושבים הצפיפות בה היא כ-20,000 נפש לקמ\"ר.\nמונקו חברה באו\"ם (החל מ-1993) ובמועצת אירופה (החל מ-2004). היא אינה חלק מהאיחוד האירופי, אך בעלת הסכם מכסים עם צרפת. ההילך החוקי בה הוא האירו, על פי הסכם עם האיחוד האירופי. היא חברה דה פקטו באמנת שנגן.",
    "pageid": 19120
  },
  {
    "title": "מועצת המעבר הדרומית",
    "extract": "מועצת המעבר הדרומית (בערבית: المجلس الانتقالي الجنوبي) הוא ארגון בדלני בדרום תימן. במועצת המעבר 26 חברים, הכוללים את המושלים של חמישה ממחוזות דרום תימן עליהם שולטת המועצה ושני שרי ממשלה. המועצה הוקמה על ידי פלג של התנועה הדרומית, הידוע גם בשם אל-ח'ירק אל-ג'נובי. התנועה הדרומית הוקמה בשנת 2007, בתקופת כהונתו של הנשיא לשעבר עלי עבדאללה סאלח, והיא קראה ופעלה לפיצול של דרום תימן מצפון תימן, כפי שהיה עד איחוד תימן ב-1990.\nעל הקמת המועצה הוכרז ב-11 במאי 2017, כאשר בראשה עומד איידרוס אל-זוביידי , המושל לשעבר של עיר הבירה הדרומית לשעבר, עדן. הוא כיהן כנשיא המועצה, ושרת המדינה לשעבר, האני בין ברייק, כיהנה כסגנית שלו. הקמת המועצה אושרה שבוע קודם לכן על ידי הצהרת עדן ההיסטורית, שהוכרזה בעצרת מחאה על פיטוריו של אל-זוביידי מתפקידו כמושל. מועצת המעבר, צד מרכזי במלחמת האזרחים בתימן, שולטת בפועל ברוב השטח בדרום תימן.\nבאפריל 2022 הצטרפה המועצה למועצת המנהיגות הנשיאותית , לאחר שנשיא תימן מנצור האדי התפטר והעביר את סמכויות הנשיאות לגוף החדש שהוקם. ראש המועצה, איידרוס אל-זוביידי הפך לסגן נשיא תימן  בממשלה החדשה. מועצת המעבר היא גוף משפיע מאוד במועצת המנהיגות הנשיאותית, כאשר שלושה מתוך שמונת חברי המועצה הנשיאותית הם חבריה. כוח זה הושג לה בארגון מחדש פנימי במועצה הנשיאותית במאי 2023.",
    "pageid": 2300705
  },
  {
    "title": "מחבט (נשק)",
    "extract": "\"מחבט\" הוא מערכת נ\"מ מתנייעת מתוצרת התעשייה האווירית לישראל המבוססת על ה-M163 VADS האמריקני. היה בשירות צה\"ל משנת 1997 ועד לשנת 2006. \nה\"מחבט\" מבוסס על תובת נגמ\"ש M-113 ומערכות הנשק שלו כוללות תותח אוטומטי מדגם M61A1 וולקן 6-קני בקליבר 20 מ\"מ בעל קצב אש גבוה וכן משגר טילים המכיל 4 טילי סטינגר מוכנים לירי. בנוסף, הגרסה הישראלית כוללת מערכות איתור ועקיבה מתקדמות, אמצעי ראיית לילה, כוונות וכן יכולת להתחבר למכ\"ם אזורי, המתנייע גם הוא - הרמית.",
    "pageid": 66233
  },
  {
    "title": "מירי רגב",
    "extract": "מירי (מרים) רגב (נולדה ב-26 במאי 1965) היא פוליטיקאית ישראלית המכהנת כשרת התחבורה והבטיחות בדרכים.\nרגב הייתה תת-אלוף בצה\"ל. היא שירתה כדוברת צה\"ל בתקופת \"ההתנתקות\" ומלחמת לבנון השנייה. בשנת 2009 החלה לכהן כחברת כנסת מטעם מפלגת הליכוד, וכיהנה כחברת הקבינט המדיני-ביטחוני ושרת התרבות והספורט בממשלת ישראל ה-34 ושרת התחבורה והבטיחות בדרכים.",
    "pageid": 79430
  },
  {
    "title": "מרוקו",
    "extract": "ממלכת מרוקו (בערבית מרוקאית: المغرب אל־מַעְ׳רִבּ, או المملكة المغربية אַלְ־מַמְלַכַּה אלְ־מַעְ׳רִבִּיַּה, תרגום מילולי: ממלכת המערב או הממלכה המערבית) היא מונרכיה בקצה הצפון-מערבי של יבשת אפריקה. מצפון היא גובלת בים התיכון, בסאוטה ומלייה (ספרד) ובמצר גיברלטר, במערבה באוקיינוס האטלנטי, במזרחה באלג'יריה ובדרומה בסהרה המערבית, אשר נמצאת בשליטת מרוקו מאז שנות ה-70. מרוקו קיבלה את עצמאותה מצרפת בשנת 1956. בירת מרוקו היא העיר רבאט, על אף שהעיר המרכזית והגדולה ביותר בה היא קזבלנקה. הדת הרשמית במרוקו היא אסלאם-סוני, והשפות הרשמיות בה הן צרפתית, ערבית וברברית.\nממלכת מרוקו חברה בליגה הערבית ובארגון לשיתוף פעולה אסלאמי.",
    "pageid": 19722
  },
  {
    "title": "נוה דרומי",
    "extract": "נָוֶה דְּרוֹמִי (נולדה ב-24 ביולי 1985, ו' באב ה'תשמ\"ה) היא עיתונאית, פובליציסטית ומגישת טלוויזיה ישראלית. שימשה כמנחה וכפאנליסטית בערוץ עכשיו 14. בעלת טורים ומאמרי דעה בעיתונים ישראלים ובכלי תקשורת אחרים. מנהלת פורום המזרח התיכון בישראל.",
    "pageid": 1931255
  },
  {
    "title": "נמל התעופה בן-גוריון",
    "extract": "נמל התעופה הבין-לאומי בן־גוריון (ראשי תיבות: נתב\"ג) הוא נמל התעופה הבין-לאומי הגדול ביותר בישראל מבחינת תעבורת נוסעים וכלי טיס, ומשמש כשער הכניסה הראשי למדינה מאז הקמתו. הנמל שוכן במרחק של כ־40 ק\"מ מירושלים וכ־20 ק\"מ מתל אביב.\nבעת הקמתו על ידי רשויות המנדט הבריטי בשנת 1934, לפני קום המדינה, כונה שדה התעופה בשם \"Lydda Airport\" וגם \"שדה התעופה וילהלמה\", על שם היישוב הטמפלרי וילהלמה ששכן בסמוך. לאחר מלחמת השחרור המשיך להיקרא \"שדה התעופה לוד\" על שם העיר לוד הסמוכה. בדצמבר 1973, כשבוע לאחר מותו של דוד בן־גוריון, ראש הממשלה הראשון של ישראל, הוסב שמו של נמל התעופה על שמו של בן־גוריון.\nהשדה מופעל על ידי רשות שדות התעופה, ומשמש כמרכז הפעילות ומושב הנהלתה של חברת אל על, חברת הדגל של ישראל. עוד משמש הנמל כמרכז פעילותן של חברות התעופה הישראליות ישראייר וארקיע ושל חברת המטען ק.א.ל. נמל התעופה משמש גם כמרכזה של התעשייה האווירית לישראל וכמקום מושבה של רשות שדות התעופה. רשות התעופה האזרחית שוכנת סמוך לו, באיירפורט סיטי.\nבשנת 2022 עברו בנמל 20,008,532 נוסעים.",
    "pageid": 9933
  },
  {
    "title": "נריה קראוס",
    "extract": "נריה קראוס (נולדה ב-16 בדצמבר 1993) היא עיתונאית ישראלית המשמשת שליחת חדשות 13 בארצות הברית. בשנת 2023 נבחרה על ידי פורבס ישראל לאחת מ-30 הצעירים הישראלים המבטיחים.",
    "pageid": 2051433
  },
  {
    "title": "סינגפור",
    "extract": "רפובליקת סינגפור (באנגלית: Republic of Singapore, במלאית: Republik Singapura, במנדרינית: 新加坡共和国, בטמילית: சிங்கப்பூர் குடியரசு) היא עיר-מדינה בדרום-מזרח אסיה, השוכנת מדרום למלזיה. סינגפור מורכבת מאי מרכזי ומאיים קטנים. על אף ממדיה הזעירים, לסינגפור מעמד חשוב בכלכלה העולמית, התוצר הלאומי לנפש בה הוא מהגבוהים בעולם וכך גם אחוז המיליונרים מבין תושבי המדינה.\n\n ערך מורחב – היסטוריה של סינגפור\nסינגפור התחילה את דרכה כנמל עתיק בשם טמסק. בחפירות ארכאולוגיות נמצאו באי שרידים ליישוב אורבני, ונראה שהוא היה מרכז מסחר אזורי. בימי הביניים נשלטה סינגפור בידי אימפריית סריויג'איה שמרכזה היה באי סומטרה.\nבמאה ה-14 נשלט האי בידי סולטנות מלאקה. בשנת 1613 נשרפה סינגפור בידי כוח צבאי של פורטוגל והתפתחותה נפסקה לזמן רב, אך המלזים נותרו אדוני האי עד 1819 וההשתלטות הבריטית. במאה ה-16 נפוץ הכינוי \"סינגפורה\" שמשמעותו בסנסקריט \"עיר האריה\", אם כי אריות, ככל הנראה מעולם לא חיו באזור זה. השם ניתן לסינגפור על ידי סאנג נילה אוטמה, שככל הנראה ראה באזור זה טיגריס וחשב כי מדובר באריה, אם כי ניתן לטעון שסאנג קרא לה על שם אריה מטפורי, ולא על-שם אריה אמיתי שראה. בעבר בימי ממלכת מג'פהיט נקרא האי גם בשם טומאסיק שמשמעו \"אי הים\" בשפת האי ג'אווה. שם קדום אחר לאי היה הוג'ונג טאנאה שמשמעו במאלאית \"קצה הארץ\". השם בגלל מקומו של האי מעבר לקצה חצי האי מלאיה.\nשגשוגה ומעמדה הנוכחי של סינגפור יכולות להיחשב, במידה לא מעטה, כתוצאה עקיפה של המלחמות הנפוליאוניות. כתוצאה מסיפוח הולנד בידי נפוליאון בשנת 1810 יצאו הבריטים, אויבי נפוליאון, בשנת 1811 למלחמה לכבוש את המושבה ההולנדית באי ג'אווה (אינדונזיה של היום). בראש המשלחת הבריטית עמד תומאס סטמפורד ראפלס, קצין מוכשר ושאפתני שהנהיג מדיניות ליברלית-יחסית בהיותו מושל ג'אווה הבריטי.\nלאכזבתו של ראפלס, אחרי מפלת נפוליאון ב-18 ביוני 1815 ב-1816 החזירה בריטניה את ג'אווה להולנדים. ראפלס, שהיה מושל ג'אווה מטעם חברת הודו המזרחית הבריטית בג'קרטה (אז בטביה), הואשם על ידי מעסיקיו ביצירת קשרים חבריים מדי עם מקומיים, והושב בגין זאת ללונדון, אך בשנת 1818 נזקקו הבריטים לנוכחותו בדרום-מזרח אסיה, בזכות הכרתו את השפה המלאית, והוא הושב לאזור, אל העיר בנגקולו שבסומטרה, שהייתה תחת שלטון בריטי. בשנת 1819 פנה ראפלס אל הסולטאן ג'והור בבקשה לקנות שטח ביצתי בדרום האי סינגפור. למרות חוסר נחת של ממשלת בריטניה, שראתה בשטח זה אזור השפעה הולנדי, מצא בו ראפלס עניין כיוון שבפועל ההולנדים לא היו בו. ראפלס הקים בסינגפור נמל פטור ממכס, אליו החלו לנהור במהרה סוחרים מכל האזור, אשר ביקשו להימלט מן המגבלות החמורות והמסים הגבוהים שהטיל השלטון הקולוניאלי ההולנדי. בעקבות הצלחתו, העניקה הממשלה הבריטית הכרה רטרואקטיבית לפעולתו של ראפלס. כאשר עזב ראפלס את סינגפור בשנת 1823, היו שם כבר נמל גדול ועיר שהתפתחה והתרחבה במהירות. בשנת 1824 ניצלו הבריטים חוסר ערנות של סולטאן ג'והור והשתלטו על כל האי.\nמיקומה האסטרטגי של סינגפור בשער הכניסה והיציאה של מצר מלאקה, אשר בו הבחין ראפלס, הוא מהגורמים המרכזיים לשגשוגה הכלכלי כעיר נמל. נתיב השיט העובר בה הוא מהעמוסים בעולם כולו.\nאת הבסיס לקהילה הסינית בסינגפור הניחו עובדים עניים מסין שהקימו את הנמל בשירות הבריטים, בתקופה שבה רוב האי היה עדיין מכוסה ג'ונגל.\nב-1942 נכבשה סינגפור בידי יפן, במה שנחשב לאחד הניצחונות הגדולים שלהם בתחילת המלחמה (ווינסטון צ'רצ'יל, ראש ממשלת בריטניה, הגדיר זאת כתבוסה הגדולה ביותר של ארצו במלחמה). היפנים שהגיעו ממלאיה לא התקשו כלל לכבוש את האי, שכן כל תותחיו היו מכוונים דרומה, למצר מלאקה, ולא היה ניתן לכוונם צפונה. יפן ביצעה באי מעשי זוועה, בהאשימה את הסינגפורים בסיוע לסין. תושבים ממוצא סיני הובלו למחנות ריכוז, הובלו לחוף הים ושם נקצרו באש מקלעים. נראה שנרצחו בדרך זו כמאה אלף סינגפורים. היפנים הקימו בו גם מחנה ענק לשבויי מלחמה אמריקאים, בריטים והולנדים, שנודע בתנאיו הלא-אנושיים, שרבים מאסיריו מתו בו.\nאחרי שובם של הבריטים נכשל ניסיון של הקומוניסטים לגרשם בכוח. ב-1955 על סמך המלצות ועדה בראשותו של סר ג'ורג' ויליאם רנדל העניקו הבריטים לאי אוטונומיה. ראש הממשלה הראשון היה היהודי דייוויד מרשל.\nב-1963 הצטרפה סינגפור לברית עם מלזיה. חילוקי דעות הובילו לעצמאות סינגפור ב-1965. סינגפור הקטנה והדלה במשאבים, ארץ של פליטים שרובם הגיעו מסין ומיעוטם ממלזיה ומהודו, לא הייתה מעוניינת בפירוד, שלמעשה נכפה עליה בידי המלזים, אך תחת הנהגתו של לי קואן יו, ששלט באי עד 1990, היא הגיעה לשגשוג כלכלי מזהיר והותירה מאחור את שכנותיה העניות. על אף שבתחילה כרת ברית עם הקומוניסטים, פנה לי קוואן יו ימינה בסופו של דבר והעלה את ארצו על מסלול קפיטליסטי. גם אחרי פרישתו המשיכה מפלגתו ה-PAP להחזיק בשלטון וכמעט בכל מושבי הפרלמנט. אחד ממנהיגיה הבולטים הוא בנו, שאחרי שנים רבות בהן שימש כסגן ראש הממשלה, מונה ב-2004 לראשות הממשלה.\n\nבראש סינגפור עומד נשיא סינגפור, אך סמכויותיו סמליות. את התפקידים ממלאת ממשלה שמוביל אותה מנהיג הרוב בפרלמנט.\nעל אף שבסינגפור מתקיימות בחירות, ובדרך כלל זוכה האופוזיציה בלמעלה מ-30% מהקולות, קשה לראות אותה כמדינה דמוקרטית.\nראשית, קביעת אזורי הבחירה היא שרירותית ונעשית בידי מפלגת השלטון ה-PAP בהתאם לצרכיה האלקטורליים, לעיתים זמן קצר לפני הבחירות. כך יוצא שעל אף שקיבלה רק שני שלישים מהקולות משתלטת ה-PAP על 80 מ-83 המושבים בפרלמנט ולעיתים אפילו על כל המושבים.\nשנית, מועמדים יריבים סובלים ממסע רדיפה, שנעשה לעיתים בסיוע המערכת המשפטית. הם עלולים להיות מפוטרים מעבודתם בשל עילה כלשהי ולהיתבע תביעת דיבה בשל התבטאויות בגנות הממשלה. במקרה בולט שהיה ב-1997 הצליחה מפלגת השלטון לחסל פוליטית את אחד מיריביה הבולטים ולהבריח אותו מסינגפור כאשר בית משפט פסק שעליו לתת פיצויי עתק בגין דברים שנשא נגד הממשלה. ההתרחשות הפוליטית זכתה לתשומת לב בינלאומית ולגינוי חריף של ארגון אמנסטי. עם זאת, מערכת המשפט נחשבת להוגנת ולא מושחתת כאשר היא עוסקת בעניינים כלכליים ואישיים ולא פוליטיים.\nכמו כן, אין מסתירים שאזור בחירה שבו ניצח מועמד האופוזיציה צפוי לעונש – לא יתקיימו בו שיפוצים וטיפוחו יוזנח.\nהעיתונות, הרדיו והטלוויזיה במדינה נשלטים לחלוטין בידי הממשלה.\n\nסינגפור משתדלת שלא לקומם עליה את שכנותיה המוסלמיות העניות ממנה, מלזיה ואינדונזיה. ליתר ביטחון היא מטפחת את כוחה הצבאי, במטרה למנוע כיבוש מהיר של האי ולאפשר לקהילה הבינלאומית להתערב במקרה הצורך. מומחים צבאיים מישראל מעורבים בבניית הצבא הסינגפורי, וסינגפור רואה בישראל מודל לחיקוי הראוי להערכה.\nבין מלזיה לסינגפור שוררות מספר מחלוקות מזה שנים בנושאים הבאים:\n\nהעברת מים לסינגפור ממלזיה;\nקביעת הגבולות הימיים בין שתי המדינות;\nהסדרת נתיבי התעופה בין נמלי התעופה הבינלאומיים של שתי המדינות;\nריבונות על האי פדרה ברנקה, השוכן 44 ק\"מ מחופי סינגפור ועל שני איים קטנים יותר דרומית לו: (ב-2007 המקרה הובא בפני בית הדין הבינלאומי לצדק, שם נפסק ב-23 במאי 2008 כי סינגפור היא הריבון של האי פדרה ברנקה ומלזיה היא הריבון של שני האיים הדרומיים; הריבונות על אי נוסף, הנראה רק בשעת השפל, עדיין נותרה במחלוקת);\nמיקום מסוף מעבר הגבול המלזי שבין שתי המדינות ותחנת הרכבת המלזית הסמוכה לו;\nמניעת דמי ביטוח לאומי בשווי של 2.4 מיליארד רינגיט מלזי מעובדי מספנות סינגפור מלזיים שפוטרו ב-1998.\nמדינת ישראל מקיימת יחסי ידידות קבועים עם מדינת סינגפור ויש לה שגרירות קבועה בעיר סינגפור.\n\n ערך מורחב – כלכלת סינגפור\nכלכלת סינגפור היא כלכלה מפותחת המבוססת על שוק חופשי. כלכלת סינגפור נסמכת על ייצור וייצוא מוצרי אלקטרוניקה, ביוטכנולוגיה, פרמצבטיקה, כימיקלים וכן על היותה מרכז פיננסים ומסחר חשוב. נכון לשנת 2012, דורגה סינגפור ככלכלה השנייה הכי חופשית בעולם הן על פי מכון הריטג' והן על פי מכון פרייז'ר. כמו כן לפי שני מכונים אלו סינגפור מאופיינת בכמות המעוטה ביותר של רגולציה עסקית בעולם. נוסף על כך, בסינגפור נהוג סחר חופשי ומיסוי נמוך. מאז שנת 1961, צמחה כלכלת המדינה בקצב מרשים של כ-7.5% בשנה, והיא נמנית עם \"ארבעת הנמרים של אסיה\", יחד עם הונג קונג, קוריאה הדרומית וטאיוואן. עם זאת, המיתון הכלכלי העולמי לא פסח על סינגפור, בשנת 2001 נרשמה צמיחה שלילית בשיעור של 2%, אך בשנים שלאחר מכן הכלכלה חזרה לצמוח בקצב הרגיל.\nהכלכלה הסינגפורית נחשבת חופשייה, חדשנית, דינמית וידידותית לעסקים. במשך השנים האחרונות, סינגפור היא אחת מהמדינות הבודדות עם דירוג אשראי טריפל A, והיא המדינה האסיאתית היחידה שמשיגה דירוג זה. סינגפור מושכת כמות גדולה של השקעות החוץ כתוצאה משיעורי מס נמוכים, המיקום שלה, כוח עבודה מיומן (הכולל עובדים זרים המהווים כרבע מהאוכלוסייה), שיעורי מס נמוכים ומדיניות של אפס סובלנות כלפי שחיתות. המשק של סינגפור הוא התחרותי ביותר בעולם, על פי הפורום הכלכלי העולמי של דירוג של 141 מדינות, עם התמ\"ג השני בגובהו לנפש. ישנם יותר מ-7,000 תאגידים בינלאומיים מארצות הברית, יפן ואירופה בסינגפור.\nבשנים האחרונות, המדינה מזוהה כ\"גן עדן למיסים\" בגלל שיעור המס הנמוך, פטור ממס על הכנסה אישית ופטור ממיסים על רווחי הון. המיליונר אוסטרלי ברט בלאנדי ואחד ממייסד פייסבוק המיליארדר אדוארדו סברין הן שתי דוגמאות של אנשים עשירים שהתיישבו בסינגפור (בלאנדי ב-2013 וסברין ב-2012). בסינגפור האחוז הגבוה ביותר בעולם של מיליונרים, עם אחד מתוך שישה משקי בית בעלי לפחות מיליון דולר נזילים. רכוש זה אינו כולל שטח, עסקים, ומוצרי יוקרה שאם יכללו מספר המיליונרים בסינגפור יגדל משמעותית.\nנתחים גדולים מהכלכלה מנוהלים על ידי גופים ריכוזיים שנמצאים בשליטה או בבעלות של המדינה – בין אם מדובר בחברת הדיור ציבורי, שבנתה כ-80% מהדירות במדינה, בקופת הגמל המרכזית (כל אזרח סינגפורי ומקום העבודה שלו מפרישים כסף לקרן זו) שמנתבת את השקעות התושבים לתחומים מועדפים, בקרנות הון ממשלתיות או באחזקות ממשלתיות ישירות בחברות התעופה והטלקום הלאומיות וכולי.\nהממשלה בסינגפור מספקת עזרה להומלסים ונזקקים באמצעות המשרד חברתי לפיתוח משפחות, כך שעוני חריף הוא נדיר ביותר בסינגפור. חלק מהתוכנית כולל מתן כסף בין 400 ל-1,000 דולר לחודש למשקי בית נזקקים עבור טיפול רפואי חינם ותשלום שכר הלימוד של הילדים. הטבות אחרות הן החזרים כספיים בגין הליכה לחדר כושר, מתן בונוס כספי עבור ילד חדש במשפחה, בריאות מסובסדת, סיוע כספי עבור נכים, אספקת מחשבים ניידים לסטודנטים עניים בעלות מופחתת, החזרים כספיים עבור נסיעה בתחבורה ציבורית. נכון לשנת 2018 הדירוג של סינגפור מדד הפיתוח האנושי הוא התשיעי בעולם, עם שווי HDI של 0.935. בסינגפור שיעור האבטלה נמוך בשביל מדינה מתפתחת עם שיעור אבטלה שאינו עולה על 4% מ-2005 עד 2014. ברבעון הראשון של 2015, שיעור האבטלה במדינה ירד ל-1.8%. בסינגפור אין שכר מינימום, מתוך אמונה שקביעת שכר מינימום יפחית את התחרותיות בכלכלה.\nנכון לשנת 2016 התוצר הלאומי הגולמי לנפש בסינגפור הוא 84,214$, במקום ה-8 בעולם. סינגפור ידועה לטובה גם בנמלים שלה. הנמל הימי שלה הוא מהפעילים בעולם ושדה התעופה צ'נגי שבה ידוע ביעילותו וביופיו, ונבחר כנמל התעופה הטוב ביותר בעולם ב-2013. חברת התעופה \"סינגפור איירליינס\" נחשבת לאחת מהטובות בעולם. מחיר כלי הרכב בסינגפור הוא יקר מאוד והמיסוי הוא מהגבוהים בעולם, זאת כדי למנוע גודש רב בכבישים באי הצפוף.\nנכון ל-2024, סינגפור נמצאת במקום השני בדירוג הערים היקרות בעולם של חברת הייעוץ האמריקאית מרסר.\nכלכלתה של סינגפור נחשבת לבלתי מושחתת, ומאופיינת בתחרותיות, חריצות ופריון גבוה. אחוז האבטלה בה נמוך ועומד על כ-2%. במדינה עובדים זרים רבים המהווים כשליש מכוח העבודה.\nרחוב אורצ'רד, רחוב הקניות המרכזי של סינגפור הוא אחד ממרכזי הקניות הנחשבים וההומים בעולם.\n\nסינגפור מחוברת יבשתית לעיר ג'והור באהרו שבדרום מלזיה על ידי מעבר מעשה ידי אדם. ים מפריד בינה לבין שכנתה הדרומית אינדונזיה.\nהמדינה שוכנת כמאה קילומטרים צפונית לקו המשווה, ולפיכך הטמפרטורה בה חמה, ולאורך כל השנה נע בטווח 30–32 מעלות והלחות מעל ל-70%.\nלצד האי המרכזי קיימים 58 איים קטנים, שמשמשים לנופש ולתעשייה. הסינגפורים עמלים ללא הרף על הרחבת ארצם, באמצעות ייבוש ימים ויבוא אדמה מהמדינות השכנות.\nבעיה אקולוגית קשה בסינגפור היא האובך שמביאה הרוח מאינדונזיה שם מקובלת שריפת יערות.\n\n10% משטחה של סינגפור הוקצו לפארקים ושמורות טבע. הפארקים ואזורים ירוקים אחרים מחוברים ביניהם במערכת שבילים להליכה, ריצה ורכיבת אופניים. בכמה אזורים במרכז העיר ממוקמים מספר גנים מטופחים היטב. פארק רחב ידיים המשתרע על שטח גדול מכיל שתי חממות ייחודיות מאוד: שתיהן מתנשאות לגובה של כשבע קומות שאינן מחוברות ביניהן אף לא באחת מן הקומות. שתיהן מאפשרות לנשום אוויר עשיר בחמצן, כתוצאה מן הפעילות הפוטוסינתטית של הצמחים בחממה. הימצאות אוויר כזה חריגה באזורים מעוירים, על כן זהו פרויקט ייחודי. חממה אחת כוללת בעיקר צמחייה טרופית, ואילו השנייה מציגה צמחים מכל פינות העולם, בשלל צבעים וריחות.\n\nאוכלוסיית סינגפור מונה כ-5.6 מיליון בני אדם. תוחלת החיים עומדת על כ-83.5 שנים בממוצע. שיעור הפריון עומד על 1.05 ילדים לאישה.\n\nכשלושה רבעים מן הסינגפורים הם ממוצא סיני (בני ההאן), מרביתם הם צאצאי מהגרים ממחוזות פוג'יין וגואנגדונג. בנוסף קיים מיעוט מלזים דוברי מלאית, מיעוט הודי טמילי וכן בני \"פרנקאן\" (סינים-מאלאים), אירו-אסיאתים (בני-תערובת) ועובדים זרים רבים (ב-2021 העובדים הזרים היו כרבע מהאוכלוסייה). הממשלה רואה חשיבות באינטגרציה מחד ובחופש תרבות ופולחן מאידך. תלמידי בהי\"ס רשאים לבחור ללמוד את שפת קבוצתם האתנית (ראו למטה), והממשלה מקפידה על ייצוג יחסי של כל אחת מהקבוצות בכל אחת משכונות הדיור הציבורי (שבו מתגוררים מרבית התושבים).\nהממשלה מעוניינת לשמור על הרוב הסיני ומודאגת מהצמיחה הדמוגרפית האיטית של הסינגפורים הסינים, לעומת הגידול המהיר יותר בקרב המלזים וההודים. לשם כך הוקם משרד ממשלתי שעניינו עידוד שידוכין. הבעיות הדמוגרפיות הבולטות הן ירידה בשיעור הנישואין והילודה, בין היתר על רקע עלייה בשיעור הנשים המשכילות והעצמאיות.\n\nהסינגפורים שמוצאם סיני דוברים ניבים סינים שונים, בעיקר קנטונזית, הוקיין והאקה. עם זאת, בהשראת סין וטאיוואן אימצה הממשלה דווקא את המנדרינית התקנית כאחת משפותיה הרשמיות, וזו השתרשה היטב בתרבות המקומית. בנוסף לכך מדוברות השפות מלאית וטמילית, אף הן רשמיות.\nהאנגלית היא השפה הרשמית של המדינה, והיא משמשת כ\"לינגואה פרנקה\" הרשמית של דוברי כל השפות, אך למעשה רוב התושבים דוברים \"סינגליש\" – אנגלית אופיינית לסינגפור, עם מאפיינים ומבטא סיניים מובהקים, ברמות שונות של דה-קריאוליזציה, לפי השכבה החברתית ורמת ההשכלה, עד לדרגה של אנגלית תקנית. נכון ל-1985 \"סינגליש\" היא שפת האם של 227,000 דוברים ילידים, ועוד כ-3 מיליון דוברים אותה כשפה שנייה. הממשלה הסינגפורית מנסה להניא את אזרחיה משימוש בסינגליש על מנת לשפר את התקשורת עם דוברי האנגלית בעולם. \"סינגליש\" היא דוגמה לשפה קריאולית וככזו היא מעוררת עניין אצל הבלשנים.\n\nהחינוך הסינגפורי מבוסס על שינון ולמידת כללים יותר מאשר על יצירתיות.[דרוש מקור] בשל כך מקבלים הסינגפורים דירוגים מצוינים ברבים מהמדדים החינוכיים, אך נתקלים בבעיות בכל הנוגע לטיפוח חשיבה עצמאית.[דרוש מקור]\nהמיון למגמות לימוד בבית הספר מתחיל כבר בכיתה ד'. עם התקדמות התלמיד בלימודיו הוא ממוין לקבוצות ממוקדות יותר, כאשר עם הזמן היכולת לעבור מקבוצה לקבוצה נעשית מוגבלת יותר ויותר. התחרותיות גבוהה, וכך גם השאיפה להצטיינות. בשנת הלימודים העשירית על התלמידים לעבור בחינה מסכמת אחת. הנכשלים בבחינה לא יורשו להמשיך בלימודיהם, וחלקם עוברים לבתי ספר למקצועות טכניים, וחלקם חוזרים על הבחינה שוב. בסוף לימודי התיכון על התלמידים לעבור בחינה מסכמת שתקבע האם יוכלו ללמוד באוניברסיטה בסינגפור. מאחר שהביקוש ללימוד באוניברסיטאות בסינגפור גבוה, רבים בוחרים ללמוד באוניברסיטאות מחוץ למדינה.\nהחופש האקדמי אינו נשמר, ויש תלמידים הממונים בחשאי לדווח על מוצא פיו של המרצה. קיימת ביקורת הדוקה על מחקרים העלולים להיות בעלי השלכה פוליטית.\nבנוסף לאנגלית, לומדים בבתי הספר מנדרינית, מלאית וטמילית. כל תלמיד רשאי לבחור אחת מהן (על פי רוב יבחר שפה התואמת את מוצאו).\n\nשליט סינגפור במשך שנים רבות, לי קואן יו, סיפר שמחוויותיו תחת הכיבוש היפני הוא התפעל כיצד פחד יכול לפעמים להועיל להתנהלות של דברים, ואידאולוגיה זו באה, במידה מסוימת, לידי ביטוי באכיפת החוק במדינה.\nהענישה בסינגפור מחמירה מאוד. קיים עונש מוות על החזקת סמים שמבוצע ביריה. המבצעים עבירות תנועה, או השלכת פסולת ברחוב, נענשים בקנסות גבוהים. העונש על השלכת פסולת בפעם הראשונה הוא קנס של כ-1,000 דולר סינגפורי, בפעם השנייה על המואשם לעבוד כמנקה רחובות 3 חודשים. ב-1992 נאסרה מכירת מסטיקים במדינה ואדם שיורק מסטיק צפוי לקנס של 1,000 דולר. מי שנתפס נכנס למדינה עם יותר מכמה מסטיקים לשימוש עצמי, נקנס ב-600 דולר ושנת מאסר בכלא. במאי 2004 אושרה הקלה בחוק, אשר במסגרתה אושר למכור מסטיקים בבתי מרקחת בלבד, למחזיקי תעודת זהות מתאימה. העישון ברחוב גם הוא עבירה אשר קנס בצידה, ומותר רק במקומות המיועדים לכך, כגון עמדות העישון שברחובות. מדיניות זו הביאה לתודעה אזרחית גבוהה לאיכות הסביבה ואיכות החיים, ושיעור הפשיעה בסינגפור הוא נמוך ביותר.\nעונש חריג הנהוג בסינגפור הוא הצלפה פומבית בישבן. עונש זה זכה לפרסום רב כשהוא נגזר על צעיר אמריקני בגין ציור גרפיטי בחוצות העיר. בשנת 1994 הורשע מייקל פטר פיי  בהשחתת מכוניות וגניבת תמרורים. הוא נדון לשש מלקות, ארבעה חודשי מאסר וקנס של 2,200 דולר. בעקבות פניית ממשל קלינטון אל שלטונות סינגפור, הופחת העונש משש המלקות לארבע.\nהשפלה היא כלי יעיל במלחמתם של הסינגפורים בפשע. תמונותיהם של פושעים, אפילו עבירות קלות, מפורסמות בעיתונות. אתר האינטרנט Straits Times Online Mobile Print אף מספק לאזרחים הסינגפורים עצמם פלטפורמה להעלות תמונות של פושעים שנתקלו בהם ברחוב ולהביע את מחאתם.\nהסינגפורים נוהגים בשמרנות מופלגת בכל מה שקשור למין. בטלוויזיה מצונזרות סצינות עם רמיזות מיניות, והחזקת חומר פורנוגרפי אסורה.\n\nרוב המנהגים בסינגפור שאובים מאמונות סיניות. בסינגפור מקובל לבנות בתים מתוך שימת לב לעקרונות הפנג שווי. סיפורי אגדות על רוחות מלזיות וסיניות מאוד פופולריים.\nרוב התושבים אינם קוברים את קרוביהם, אלא שורפים את הגופות בכבשנים. לאחר מכן הם מלקטים את העצמות וטומנים אותן בכד. כד זה מונח על מדפי בית העלמין, ושם עורכים ביקור מדי שנה באזכרה.\nריבוי הקבוצות האתניות בסינגפור, בשילוב עם הגירה מבחוץ, הוביל ליצירת חיי תרבות מגוונים ומרתקים. בין השאר מציעה סינגפור חיי לילה עשירים, מסעדות ודוכני מזון מכל העולם, מוזאונים וגנים בוטניים, ועוד. גן החיות של סינגפור נחשב לאחד הטובים בעולם. הגנים הבוטניים בסינגפור הוקמו במחצית המאה ה-19 ומהווים אטרקציה תיירותית.\n\nעלייתה המטאורית של סינגפור בכלכלה העולמית, יעילותה, ניקיונה וחריצות תושביה מושכים תשומת לב עולמית בהיותם משולבים עם משטר נוקשה ודיקטטורי למחצה.\n\nיהדות סינגפור\nצ'יינהטאון (סינגפור)\n\nלי קואן יו, מן העולם השלישי לראשון, זמורה ביתן\nגבי וימן וברוך נבו, החידה הסינגפורית, הוצאת צבעונים, 2001\nA Country Study: Singapore,edited by LePoer, Barbara L., Federal Research Division, Libarary of Congress, 1991\nמארק ג'ייקובסון, תוכנית האב של סינגפור, נשיונל ג'יאוגרפיק ישראל, גיליון 140, ינואר 2010\nמשה יגר, הודו, המסע הארוך לאסיה פרק בתולדות הדיפלומטיה של ישראל, הוצאת הספרים של אוניברסיטת חיפה, 2004, עמ' 140-178\n\n אתר האינטרנט הרשמי של סינגפור (באנגלית)\nטל רשף, הדמוקטטורה הסינגפורית – גן עדן לאנשי עסקים, באתר ynet, 27 באפריל 2011\nמדריך לאוכל הסינגפורי\nאתר הקהילה היהודית\nאלי אשד, בן גוריון של סינגפור, באתר היקום של אלי אשד\nאזכור עונשו של מייקל פתר פיי (באנגלית)\nנדב לוי, טבע הדברים, עיר טיפוח: סינגפור – מנהטן של המזרח הרחוק, באתר ynet, 12 בנובמבר 2010\nאתר לישראלים בסינגפור – רילוקיישן, טיולים באי, תרבות מקומית, אומנות ועוד\nאילת מאמו שי, סינגפור: גן עדן קטנטן ליהודים, באתר ynet, 14 באפריל 2015\nסיגלית בר, יום עצמאות 50 לסינגפור: בואו לחגיגה, באתר ynet, 7 באוגוסט 2015\nשי ילין‏, 50 שנה לסינגפור: ביקור קטן במדינת המיליונרים, באתר וואלה‏, 12 באוגוסט 2015\n ענבל אורפז, 1 מכל 6 מיליונר, אסור להתחבר ל-WiFi בלי רשות – ועוד דברים שקורים רק בסינגפור, באתר TheMarker‏, 19 באוקטובר 2015\n ענבל אורפז, יותר חנויות יוקרה מחתולי רחוב, משתנות בשירותי הנשים – ועוד דברים שעדיין לא סיפרנו לכם על סינגפור, באתר TheMarker‏, 22 באוקטובר 2015\n ענבל אורפז, מדינה קטנטנה, עם 100% לחות ודירת יוקרה בפרויקט עם גנים תלויים ב-2.6 מיליון שקל, באתר TheMarker‏, 24 בינואר 2016\nשירי הדר, MUST: המקומות שחובה לראות בסינגפור, באתר ynet, 22 ביוני 2017\n\"סִינְגַאפּוֹר\", יהודה דוד אייזנשטיין (עורך), אנציקלופדיה אוצר ישראל, ניו יורק: פרדס, תשי\"ב, חלק ז, עמוד 191, באתר היברובוקס\nשירות רויטרס, ‏סינגפור תאסור עלייה במספר המכוניות מפברואר 2018, באתר גלובס, 24 באוקטובר 2017\nאמנון דירקטור, להמריא לסינגפור ולנחות בעתיד, באתר מאקו, 16 בפברואר 2018\nצ'ייני קוואק, הניו יורק טיימס, מה עושים בסינגפור? 12 המלצות חמות, באתר הארץ, 11 בדצמבר 2018\nplace/Singapore-capital סינגפור, באתר אנציקלופדיה בריטניקה (באנגלית)\n צילום אווירי של סינגפור בדילוגי זמן  על פני 37 שנים, בערוץ Google Earth\n סינגפור, דף שער בספרייה הלאומית",
    "pageid": 335459
  },
  {
    "title": "עומר טישלר",
    "extract": "עומר טישלר (נולד ב-1975) הוא קצין בצה\"ל בדרגת תת-אלוף, המכהן כראש מטה חיל האוויר הישראלי. בעבר כיהן כראש להק מבצעי אוויר.",
    "pageid": 1739116
  },
  {
    "title": "פות",
    "extract": "פּוֹת (בלטינית: Vulva) היא מכלול של איברי מין חיצוניים הנמצאים במפשעה הנקבית.\nתפקידיה הביולוגיים העיקריים של הפות כוללים מתן שתן, לידה, יחסי מין והפרשת נוזלי הווסת. הפות מתפתחת בשלבים אחדים, בעיקר בתקופת ההיריון ובגיל ההתבגרות. על פתח הנרתיק, הדגדגן ופתח צינור השופכה מגינות שפתי הפות.\nבפות ובמיוחד בדגדגן מצויים תאי עצב בריכוז גבוה יחסית לאיברי גוף אחרים, ומכאן הרגישות הרבה לכאב או לעונג (שנועד מבחינה ביולוגית לשמש תמריץ לקיום פעילות מינית).",
    "pageid": 63162
  },
  {
    "title": "ציר ההתנגדות",
    "extract": "ציר ההתנגדות (בפרסית: محور مقاومت, בערבית: محور المقاومة) היא ברית פוליטית-צבאית, בלתי רשמית, אנטי-אמריקנית ואנטי-ציונית בין איראן, ממשלת אסד בסוריה, ארגון הטרור הלבנוני חזבאללה, ארגון הטרור הפלסטיני חמאס וכן מספר מיליציות שיעיות (וסוניות במקרים חריגים) וארגוני טרור בהם החות'ים, אל-חשד א-שעבי, הג'יהאד האסלאמי הפלסטיני, החזית העממית לשחרור פלסטין - המפקדה הכללית, ועוד מספר מיליציות.\nלמרות הניגודים וחילוקי הדעות האידאולוגיים בין הגופים, למשל אסד ממפלגת הבעת' החילונית לעומת איראן וחזבאללה, הדוגלים באסלאמיזם שיעי, וחמאס שהוא ארגון טרור פונדמנטליסטי סוני, הברית פועלת יחד נגד פעילות נאט\"ו, ישראל וערב הסעודית ברחבי המזרח התיכון.\nהברית תוארה כ\"ציר הטרור\" על ידי ראש ממשלת ישראל וכן שגרירים ישראלים בעולם..",
    "pageid": 1949981
  },
  {
    "title": "קורטיזול",
    "extract": "קורטיזול הוא הורמון סטרואידי ממשפחת הגלוקוקורטיקואידים (שעמו נמנים גם הקורטיזון והקורטיקוסטרון), שמופרש בכמות משמעותית יחסית להורמונים אחרים ממשפחה זו. הוא מופרש בגוף מבלוטת יותרת הכליה.",
    "pageid": 21882
  },
  {
    "title": "קוריאה הצפונית",
    "extract": "קוריאה הצפונית, ובשמה הרשמי הרפובליקה הדמוקרטית העממית של קוריאה (בקוריאנית: 조선민주주의인민공화국, צ'וֹסוֹן מִינְג'וּג'וּאִי אִינְמִין גּוֹנְגְּחְוָאגּוּק), היא מדינה במזרח אסיה, בחלקו הצפוני של חצי האי הקוריאני. בירתה של המדינה והעיר הגדולה ביותר בה היא פיונגיאנג. האזור המפורז הקוריאני, הנמצא בחלק הדרומי של המדינה, משמש כשטח חוצץ בין המדינה לקוריאה הדרומית. היא גובלת גם ברפובליקה העממית של סין בצפון ובמערב, ויש לה גבול קצר גם עם רוסיה בצפון-מזרח.\nחצי האי הקוריאני היה בשליטתה של האימפריה הקוריאנית עד 1905, עת סופח בפועל על ידי יפן בעקבות מלחמת רוסיה–יפן, ומשנת 1910 נשלט רשמית על ידי האימפריה היפנית. לאחר מלחמת העולם השנייה חולק חצי האי לאזורי חסות בין ברית המועצות לארצות הברית: החלק הצפוני של חצי האי עבר לחסותה של ברית המועצות, והחלק הדרומי עבר לחסותה של ארצות הברית. ב-1948 נערכו בחירות כלליות בחצי האי בפיקוחם של אנשי ארגון האומות המאוחדות. קוריאה הצפונית סירבה להשתתף בבחירות, דבר שהוביל להקמתן של שתי ממשלות קוריאניות נפרדות. שתי הממשלות טענו לריבונות על כל חצי האי, וב-1950 הובילה מחלוקת זו למלחמת קוריאה. הסכם שביתת הנשק שנחתם בין האו\"ם לקוריאה הצפונית בשנת 1953 סיים את מעשי האיבה. קוריאה הדרומית לא חתומה על הסכם זה ולכן, נכון להיום (2022), שתי המדינות עודן נמצאות במצב מלחמה, שכן הסכם שלום ביניהן מעולם לא נחתם, והסכם הפסקת האש אינו חתום על ידי הדרום. ב-1991 התקבלו שתי המדינות לארגון האומות המאוחדות.\nהמשטר בקוריאה הצפונית הוא חד-מפלגתי, כשהמפלגה השולטת היא מפלגת הפועלים של קוריאה הצפונית. ממשלת קוריאה הצפונית פועלת לפי אידאולוגיית ג'וצ'ה שפיתח קים איל-סונג, נשיאה הראשון של המדינה, הדוגלת ב\"הסתמכות עצמית\" וניהול משק אוטרקי. קים איל-סונג הוא היחיד בהיסטוריה של קוריאה הצפונית שהחזיק בתואר \"נשיא המדינה\", ולאחר מותו הוכרז כנשיאה הנצחי של המדינה. אף על פי שקים איל-סונג פעל לפי אידאולוגיית ג'וצ'ה כבר ב-1955, הג'וצ'ה הפכה לאידאולוגיה הרשמית של המדינה רק ב-1972, לאחר אשרור החוקה החדשה במדינה.\nלאחר התפרקות ברית המועצות ב-1991 וסדרה של אסונות טבע, שרר רעב המוני במדינה שהביא למותם של בין 800,000 ל-3.5 מיליון איש. לנוכח נסיבות אלו, אימץ שליט המדינה באותה תקופה, קים ג'ונג איל, את ה\"סונגון\" הידועה כמדיניות \"קדימות לצבא העם\". מדיניות זו דגלה בהפניית משאביה של המדינה לצבא בעדיפות ראשונה ונועדה לחזק את המדינה ואת ממשלתה. בעשור השלישי של המאה ה-21, קוריאה הצפונית היא אחת המדינות המיליטריסטיות ביותר בעולם והיא בעלת יכולת גרעינית.\nקוריאה הצפונית מתוארת על ידי גורמים רבים כדיקטטורה טוטליטרית סגורה בסגנון סטליניסטי בעלת פולחן אישיות סביב משפחת קים, וכאחת המדינות שמפרות זכויות אדם בצורה החמורה ביותר. על פי ארגון אמנסטי אינטרנשיונל, בקוריאה הצפונית יש כ-200 אלף אסירים המוחזקים במחנות מעצר פוליטיים שונים ברחבי המדינה.",
    "pageid": 13605
  },
  {
    "title": "ראובן ריבלין",
    "extract": "ראובן (רוּבִי) ריבלין (נולד ב-9 בספטמבר 1939, כ\"ה באלול ה'תרצ\"ט) הוא מדינאי, פוליטיקאי ועורך דין ישראלי. כיהן כנשיאהּ העשירי של מדינת ישראל, בין השנים 2014–2021. קודם לכן כיהן כחבר הכנסת מטעם מפלגת הליכוד, כיושב ראש הכנסת וכשר התקשורת.",
    "pageid": 31443
  },
  {
    "title": "רביד פלוטניק",
    "extract": "רביד פּלוֹטניק (נולד ב־13 בינואר 1988), שהיה ידוע בעבר גם בשם הבמה נֶצ'י נֶצ' (ነጭ, באמהרית, נֶצ': לבן), הוא ראפר ישראלי.",
    "pageid": 1114954
  },
  {
    "title": "שומרונים",
    "extract": "שומרונים (בעברית שומרונית: ࠔࠠࠌࠝࠓࠩࠉࠌ שָׁמֶרִים, במשמעות שומרי התורה, בערבית: السامريون, א-סאמיריוּן) הם עם וקבוצה אתנו-דתית ייחודית שחיה במשך מעל אלפיים שנה בשומרון, וטוענת להיותה המשך ישיר של בני ישראל. השומרונים טוענים כי הם צאצאי שבטי אפרים, מנשה ולוי שלא גלו במהלך גלות עשרת השבטים לאחר חורבן ממלכת ישראל.\nהדת השומרונית מבוססת על האמונה כי השומרונים הם ה\"שומרים\", כלומר שומרי התורה המקורית, לפי נוסח ייחודי של התורה המצוי בידם. נוסח זה, הכתוב בכתב שומרוני הדומה במידה רבה לכתב העברי הקדום, כולל כמה הבדלים עלילתיים. שפתם של השומרונים דומה לעברית עתיקה, והם מחזיקים בגרסה משלהם לחגים המקובלים גם ביהדות וגם מנהגיהם שונים מאלה הנהוגים בעם היהודי. במהלך ההיסטוריה נתגלעו מחלוקות בעלות אופי דתי בין היהודים לבין השומרונים, המכונים בספרות חז\"ל בשם \"כותים\" ומעמדם ההלכתי שנוי במחלוקת. המחלוקת המרכזית בין היהודים לשומרונים סובבת סביב \"המקום הנבחר\" לבניית בית המקדש, אותו מזהים השומרונים עם הר גריזים.\nבשלהי העת העתיקה חייתה בשומרון אוכלוסייה שומרונית צפופה, שהתפשטה גם דרומה ומערבה בעקבות הידלדלות היישוב היהודי ביהודה במרד בר כוכבא, וכן במספר קהילות מחוץ לארץ ישראל. אולם, במהלך המאות ה-5 וה-6, העדה הצטמצמה כתוצאה ממרידות השומרונים כנגד האימפריה הביזנטית וכן תהליכי התנצרות. לאחר הכיבוש הערבי של ארץ ישראל, שומרונים רבים המירו את דתם לאסלאם בעקבות רדיפות דתיות, מיסים כבדים, עוני ופרעות, והישוב השומרוני הכפרי כמעט ונכחד. השומרונים חוו שוב רדיפות, מעשי טבח והתאסלמות בכפייה גם בימי הצלבנים, האיובים והעות'מאנים, ועד ראשית המאה ה-20 שרדו כ-130 נפש בלבד, שהתרכזו בעיר שכם. מספר משפחות מוסלמיות בשכם וסביבתה מתייחסות לשומרונים ושומרות את דבר מוצאן השומרוני.\nבעשורים האחרונים השתקמה מעט הקהילה השומרונית, ונכון ל-2021 היא מונה כ-840 נפשות, מרביתם חיים בקריית לוזה שבהר גריזים, ובשכונה השומרונית בעיר חולון. ייסוד השכונה בחולון נעשה ביוזמתו של הנשיא יצחק בן-צבי, שחקר בעברו כהיסטוריון את השומרונים, כדי לאחד את הקהילות הקטנות שהיו פזורות לכדי קהילה מגובשת ויציבה. השומרונים תושבי חולון מחזיקים בתעודת זהות ישראלית ומתגייסים לצה\"ל, ואילו תושבי קריית לוזה מחזיקים בתעודת זהות כפולה, ישראלית ופלסטינית, וכן לומדים ועובדים בצמוד לאוכלוסייה הערבית בשכם, ולכן פטורים משירות צבאי.",
    "pageid": 22413
  },
  {
    "title": "שילה ג'קסון לי",
    "extract": "שילה ג'קסון לי (באנגלית: Sheila Jackson Lee;‏ 12 בינואר 1950 - 19 ביולי 2024) הייתה פוליטיקאית אמריקאית, שכיהנה כחברת בית הנבחרים של ארצות הברית מטעם מחוז הקונגרס ה-18 של מדינת טקסס, מאז 1995 ועד למותה. ג'קסון לי, שהייתה חברת המפלגה הדמוקרטית, ייצגה מחוז בחירה שברובו שוכן מרכז העיר יוסטון.\n\nג'קסון לי נולדה בשם שילה ג'קסון ברובע קווינס שבעיר ניו יורק. הוריה היגרו לארצות הברית מג'מייקה. היא סיימה את לימודיה התיכוניים בבית הספר התיכון \"ג'מייקה\" שבקווינס. בשנת 1972 השלימה באוניברסיטת ייל לימודי תואר ראשון במדע המדינה, ולאחר מכן קיבלה ב-1975 מאוניברסיטת וירג'יניה את התואר השני שלה במשפטים. היא הייתה חברה באחווה אלפא קפא אלפא.\nג'קסון לי התמודדה, ללא הועיל, שלוש פעמים לכס השיפוט בבתי המשפט המחוזיים בטרם נתמנתה לשופטת עירונית בשנים 1987–1990. לצד סילביה גרסיה, ג'קסון לי מונתה לתפקיד זה על ידי ראש עיריית יוסטון קת'י ווטמייר. ב-1989 זכתה ג'קסון לי בבחירות למועצת עיריית יוסטון, שם כיהנה עד 1994. במועצת העיר סייעה להעביר פקודת בטיחות שדרשה מהורים להרחיק את כלי הנשק שלהם מילדיהם. בנוסף, ג'קסון לי נהגה לעבוד בשעות הקיץ החמות בפארקים עירוניים ובמרכזי בילוי ככלי להילחם בכנופיות רחוב.\nב-1994 התמודדה ג'קסון לי על ייצוג מחוז הקונגרס ה-18 של טקסס בבית הנבחרים של ארצות הברית במהלך הבחירות המקדימות של המפלגה הדמוקרטית. היא ניצבה בפני נציג המחוז המכהן קרייג וושינגטון, שהיה נתון לביקורת עזה בשל התנגדותו למיזמים אחדים שהיטיבו עם העיר יוסטון. בפריימריז גברה ג'קסון לי על וושינגטון כשגרפה 63% מקולות הבוחרים, בעוד הוא סחף אחריו 37% בלבד מהמצביעים. ניצחונה בבחירות המקדימות סימן את היבחרה הלכה למעשה לקונגרס של ארצות הברית, שכן מחוז הקונגרס ה-18 היה ועודנו מעוז דמוקרטי מובהק בעל רוב לאוכלוסייה האפרו-אמריקאית. ביום הבחירות הכלליות גברה על ג'ר'י בורלי, מועמד המפלגה הרפובליקנית, עם 73% מקולות הבוחרים.\nב-3 בינואר 1995 ג'קסון לי הושבעה לתפקידה בקונגרס האמריקאי. בשנים 1996–2008 ג'קסון לי מעולם לא ניצבה בפני התנגדות כלשהי בבחירות המקדימות של המפלגה הדמוקרטית. היא נבחרה מחדש עם לפחות 76% מהקולות בכל מערכת בחירות בין שנים אלה. בבחירות אמצע הכהונה של 2010, לראשונה בקריירה שלה בבית הנבחרים, ג'קסון לי התמודדה מול יריבים בפריימריז הדמוקרטים, אותם ניצחה ביחס של 67%–28%-5%. לפני התכנסות הקונגרס ה-110, בינואר 2007, הייתה ג'קסון לי חברה בוועדת המדע, הטכנולוגיה והחלל של בית הנבחרים ובוועדת המשנה שלה המפקחת על מנהל האווירונאוטיקה והחלל הלאומי ועל מדיניות החלל של ארצות הברית. היא הייתה חברה בשדולה השחורה בקונגרס. כמו כן, ג'קסון לי הייתה ידועה כמי שנטתה לפליטות פה וכמתעמרת בעובדי הסגל שלה.\nבשנת 2001 נסעה ג'קסון לי לוועידת האו\"ם נגד גזענות בדרבן, שם גיבתה סנקציות בין-לאומיות נגד סודאן. במרוצת השנים קראה ג'קסון לי להידוק יחסי ארצות הברית–ונצואלה, ואף קראה לבחון מחדש את האיסור על מכירת ג'נרל דיינמיקס F-16 פייטינג פלקון לצבא הוונצואלי, איסור שהטילה מחלקת המדינה של ארצות הברית בשל קרבתה של ונצואלה לאיראן ולקובה. ג'קסון לי תמכה בזכויות להט\"ב, והצביעה בעד חוקים המעגנים ענישה נגד אפליה על רקע נטייה מינית או זהות מגדרית, ובעד ביטול מדיניות אל תשאל, אל תספר. בינואר 2011 טענה כי ביטול חוק הגנת החולה וטיפול בר השגה יהווה הפרה של חוקת ארצות הברית, בתואנה כי החוק חוקתי תחת סעיף המסחר, וכי ביטולו יפר את הן את התיקון החמישי והן את התיקון הארבעה עשר.\n\n אתר האינטרנט הרשמי של שילה ג'קסון לי בבית הנבחרים האמריקאי (באנגלית)\n שילה ג'קסון לי, ברשת החברתית פייסבוק\n שילה ג'קסון לי, ברשת החברתית אקס (טוויטר)\n שילה ג'קסון לי, ברשת החברתית אינסטגרם\n שילה ג'קסון לי, ברשת החברתית טיקטוק\n שילה ג'קסון לי, סרטונים בערוץ היוטיוב\nאתר האינטרנט האישי של ג'קסון לי (באנגלית)\nשילה ג'קסון לי באתר המדריך הביוגרפי של הקונגרס של ארצות הברית (באנגלית)",
    "pageid": 2011532
  },
  {
    "title": "תאג\"ד (סדרת טלוויזיה)",
    "extract": "תאג\"ד היא סדרת טלוויזיה ישראלית שעלתה לשידור ב-19 בספטמבר 2016 בחברת yes. יוצר הסדרה הוא ציון רובין, שגם כתב וביים. הסדרה מתארת את עלילותיהם של חובשי תאג\"ד של גדס\"ר צנחנים שמספרו בסדרה שונה ל-33 במקום 35. שיר הנושא של הסדרה בעונה הראשונה הוא \"ימים יפים\", אותו כתב והלחין אביהו לנדוור, ובעונה השנייה השיר \"עוד יום\" של להקת פול טראנק.\nב-7 בנובמבר 2016, \"yes\" הזמינה לסדרה עונה שנייה. היא עלתה ב-15 ביוני 2020. על אף סיומה של זו בקליף האנגר, התסריטאי והבמאי רובין החליט שלא להמשיך את הסדרה לעונה שלישית.\nביולי 2018 נרכשה הסדרה על ידי חטיבת הטלוויזיה של סרטי פרמאונט, וזו הפיקה את העיבוד האמריקאי \"68 Whiskey\".",
    "pageid": 1408037
  },
  {
    "title": "תומאס מת'יו קרוקס",
    "extract": "תומאס מת'יו קרוקס (באנגלית: Thomas Matthew Crooks;‏ 20 בספטמבר 2003 – 13 ביולי 2024) היה אזרח אמריקאי שניסה ב-13 ביולי 2024 להתנקש בחיי דונלד טראמפ, הנשיא האמריקני לשעבר ומועמד המפלגה הרפובליקנית לבחירות לנשיאות ב-2024. במהלך עצרת פוליטית, שהתקיימה בפאתי העיר באטלר שבפנסילבניה, ירה קרוקס לעבר טראמפ עם רובה מגג של מבנה סמוך בעת שטראמפ נשא נאום, וגרם לפציעתו ולפציעה של שני אנשים אחרים, ולהרג של אדם נוסף. מיד לאחר מכן נהרג קרוקס על ידי צלפי השירות החשאי של ארצות הברית. ה-FBI עדיין חוקר את התקרית, והמניע של קרוקס עדיין לא ידוע.",
    "pageid": 2356207
  },
  {
    "title": "תפילת הדרך",
    "extract": "תפילת הדרך היא תפילה שתיקנו חז\"ל לומר בעת יציאתו של האדם לדרך, ועיקר עניינה הוא, בקשת האדם מהאלוהים שישמור עליו מן הסכנות האורבות לו בדרכו.",
    "pageid": 510841
  },
  {
    "title": "קטגוריה:זמרים ישראלים",
    "extract": "ראו גם: קטגוריה:זמרים ביישוב",
    "pageid": 243973
  },
  {
    "title": "אדון עולם",
    "extract": "אֲדוֹן עוֹלָם הוא פיוט המופיע בסידורי רבות מקהילות ישראל בטרם תפילת שחרית. המשקל הערבי מחזק את ההשערה ששיר זה חובר בימי הביניים, וסביר שנכתב בספרד או באיטליה. המחבר אינו ידוע, וחלק מהאחרונים ייחסוהו לרב שרירא גאון, לרב האי גאון, או לרב שלמה אבן גבירול. הפיוט נמצא לראשונה בסידור בן המאה ה־13, ועל־כן המחקר דחה השערות אלו.",
    "pageid": 318141
  },
  {
    "title": "אוטיזם",
    "extract": "אוטיזם, הפרעה על רצף האוטיזם או הספקטרום האוטיסטי (באנגלית: Autism Spectrum Disorder ובקיצור ASD) הוא שונות נוירולוגית הנגרמת משילוב של גורמים סביבתיים, תורשתיים וגנטיים. זוהי תסמונת קלינית המתאפיינת בקשיים שונים בתחום הקשרים הבין-אישיים, בתחום החברתי, השפתי והתקשורתי. מאפיינים נוספים שבדרך כלל מופיעים אצל אוטיסטים הם תחומי עניין מצומצמים, בעיות בוויסות החושי ובוויסות הרגשי, והתנהגות סטראוטיפית וחזרתית הכוללת בין היתר תנועות חזרתיות שמבוצעות ללא מטרה מוטורית מוגדרת, כמו נפנופי ידיים או סיבובים במקום.\nלפני 2013 היה נהוג לחלק את הספקטרום האוטיסטי למספר אבחנות נפרדות, שכללו אוטיזם קלאסי, תסמונת אספרגר, וקבוצת תסמונות בשם \"הפרעה התפתחותית נרחבת\" (באנגלית: Pervasive Developmental Disorder ובקיצור PDD). אולם לאחר פרסום DSM-5 ו-ICD-11 בוטלו האבחנות הנפרדות, וכל האבחנות אוחדו לאבחנה יחידה בשם \"Autism Spectrum Disorder\", המוכרת גם בראשי התיבות ASD.\nהספקטרום האוטיסטי מתאפיין בשונות נוירולוגית, כלומר שונות בתהליכי חשיבה, ובשונות תפיסתית שמתבטאת בשונות בתהליכי עיבוד מידע חושי. מחקרים מראים כי לאוטיזם יש קשר גנטי תורשתי – קיים מתאם גבוה בין שכיחות האוטיזם לבין קשר משפחתי.\nמכיוון שאוטיזם הוא ספקטרום, לא כל המאפיינים המזוהים עם אוטיזם מופיעים אצל כל אוטיסט. יתרה מכך, המאפיינים מתבטאים אצל כל אוטיסט בצורה שונה ובעצימות שונה. ישנם אוטיסטים בעלי צורכי תמיכה גבוהים, חלקם אינם מדברים כלל, וכן אוטיסטים אחרים שצריכים מעט מאוד תמיכה מהסביבה. בנוסף, הצורך בתמיכה עשוי אף להשתנות אצל אותו אדם בהתאם לסיטואציה.",
    "pageid": 2199438
  },
  {
    "title": "אורי אלון (יזם היי-טק)",
    "extract": "אוֹרי אלון הוא יזם סדרתי ואיש עסקים ישראלי-אמריקאי-אוסטרלי, דוקטור למדעי המחשב. מייסד ויושב ראש חברת קומפאס. אלון הוא אחד האנשים העשירים בישראל, הונו האישי מוערך בכ-747 מיליון דולר.\n\nאורי אלון נולד בירושלים. אביו הוא העיתונאי גדעון אלון, אימו, עליזה אלון, עוסקת בפיסול וציור. בשנת 1999 התגייס לצה\"ל ושירת ביחידה קרבית.\nאלון מדורג במקום ה-27 ברשימת 500 האנשים העשירים בישראל של מגזין פורבס. ולאחד מעשרת הישראלים המשפיעים ביותר באמריקה לפי ידיעות אחרונות. הונו האישי מוערך בכ-747 מיליון דולר, נכון לשנת 2022.\nבינואר 2018 נבחר לרשימת אנשי השנה של \"גלובס\", ובספטמבר 2018 בחר בו \"ידיעות אחרונות\" לאחד מעשרת הישראלים המשפיעים בניו יורק.\nבמרץ 2022 רכש את אחד הבתים היקרים בישראל, וילה בהרצליה פיתוח ב-180 מיליון שקל.\nביוני 2022 הודיע על תרומה של שני מיליון שקל למרכז היזמות והחדשנות של אוניברסיטת תל אביב.\n\nלאחר סיום שירותו בצה\"ל עבר ללמוד מדעי המחשב באוסטרליה. הוא קיבל תואר ראשון ותואר שני מאוניברסיטת מונש במלבורן, ותואר דוקטור מאוניברסיטת ניו סאות' ויילס בסידני.\n\nבמסגרת עבודת הדוקטורט שלו פיתח את מנוע החיפוש \"אוריון\" (Orion) - אשר מאתר קטעי טקסט רלוונטיים לשאילתת החיפוש באתרי אינטרנט ומציגם לגולש בדף אחד. בשנת 2006 נקנה האלגוריתם על ידי חברת גוגל, שגייסה את אלון לשורותיה. בשנת 2009 הודיעה גוגל כי בעקבות עבודתו של אלון נוספה אפשרות להציג \"חיפושים קשורים\" לגולש במנוע החיפוש שלה.\n\nבשנת 2010 הקים את חברת ההזנק ג'ולפן (Julpan) שפיתחה מנוע חיפוש לרשתות חברתיות. בשנת 2011 נרכשה החברה בידי חברת טוויטר, תמורת כארבעים מיליון דולר. עם המכירה הצטרף אלון לטוויטר וניהל את מרכז הפיתוח שלה בניו יורק.\n\nבשנת 2012 הקים את חברת קומפאס, פלטפורמה אינטרנטית שמספקת מידע מקומי מעמיק ומאפשרת למשתמשים לאתר בזמן אמת את הנכס המתאים להם. ביולי 2014 גייסה החברה 40 מיליון דולר לפי שווי של 360 מיליון דולר. בשנת 2015 הודיע אלון על גיוס נוסף לקומפאס, בגודל 50 מיליון דולר, המשקף לחברה שווי של 800 מיליון דולר מהמשקיעים הבולטים בעמק הסיליקון, ובהם מנכ\"ל Salesforce, מארק בניוף, וקרן פאונדרס של פיטר ת'יל (מייסד פייפאל) ושון פארקר. ובאוגוסט 2016 גייסה קומפאס 75 מיליון דולר לפי שווי של יותר ממילארד דולר.\nבשנת 2017 הודיע אלון שערך החברה הוכפל ל-1.8 מיליארד דולר, כאשר השלים גיוס נוסף של 100 מיליון דולר. בדצמבר 2017 גייסה Compass סכום של 450 מיליון דולר מחברת Softbank היפנית, המשקף לחברה שווי של 2.2 מיליארד דולר.\nבספטמבר 2018 הכפילה Compass שוב את שוויה וגייסה עוד 400 מיליון דולר לפי שווי של 4.4 מיליארד דולר. פחות משנה לאחר מכן, ביולי 2019, אלון הודיע על גיוס נוסף לפי שווי חברה של 6.4 מיליארד דולר.\n\nבשנת 2013 הקים קרן השקעות בשם Allon Ventures, המשקיעה בחברות הזנק, החברה מנהלת השקעות בהיקף של עשרות מיליוני דולרים.\n\nהחל מיולי 2013 עמד אלון בראש קבוצת המשקיעים שרכשה 90% מהבעלות על קבוצת הכדורסל הפועל ירושלים. ביוני 2015, כשנתיים לאחר שרכש את הקבוצה, זכתה הפועל ירושלים באליפות ליגת העל, לראשונה בתולדותיה. ביוני 2017 זכתה הפועל ירושלים באליפות השנייה. במאי 2018 הודיע אלון כי הוא עוזב את הפועל ירושלים, על רקע צמיחת חברתו Compass.\n\nבדצמבר 2021 הודיע אלון שיתמוך כלכלית בקבוצת הכדורגל הפועל ירושלים, בזמן חלון ההעברות בינואר 2022. ב-1 ביוני 2022 נכנס אלון ספונסר ראשי בקבוצת הכדורגל של הפועל ירושלים שחברת Allon Ventures שבבעלותו תהיה נותנת החסות המרכזית לעונת 2022/2023.. בעונת 2022/2023 הפועל ירושלים העפילה לראשונה בתולדותיה לפלייאוף העליון של ליגת העל בכדורגל. ב-21 במרץ 2023 הודיע שחברת Allon Ventures תהיה נותנת החסות גם לעונת 2023/2024.\n\nאלון מחזיק באזרחות ישראלית, אוסטרלית ואמריקאית, ומתגורר על הקו בין ניו יורק להרצליה פיתוח שם מחזיק באחוזת מגורים. \nנשוי ואב לשלושה ילדים.\n\nגיא גרימלנד, הישראלי שמכר לגוגל מנוע חיפוש, באתר TheMarker‏, 3 ביוני 2012\n ענבל אורפז, אחרי האקזיט // \"אחרי שמכרתי שתי חברות במיליונים, כמה זמן אפשר לשבת על החוף?\", באתר TheMarker‏, 16 בנובמבר 2013\nאהרל'ה ויסברג, המטרה: מהפך, באתר ישראל היום, 12 ביוני 2015\nטל וולק, ‏אורי אלון: \"התקציב של הפועל י-ם עולה, וימשיך לעלות כל שנה\", באתר גלובס, 23 ביולי 2015\nדותן מלאך, מקור ראשון, קורע רשתות: אורי אלון מדבר על הכול, באתר nrg‏, 6 בנובמבר 2015\n עמרי זרחוביץ', ישראלי. בן 36. מכר חברות לגוגל וטוויטר. שווה 340 מיליון דולר. זכה באליפות שנייה, באתר TheMarker‏, 15 ביוני 2017\n  נדב צנציפר ואפרת עמורבן, ליגה משלו, באתר \"ידיעות אחרונות\", 21 ביוני 2017\n עירד צפריר, אורי אלון: \"אנחנו הקבוצה הטובה והדומיננטית בישראל בשלוש השנים האחרונות\", באתר הארץ, 27 ביוני 2017\nנתי יפת, ‏\"אף פעם לא התחלתי חברה במטרה לעשות אקזיט\", באתר גלובס, 13 בינואר 2018\nאורן יוסיפוביץ‏, אורי אלון: \"אם זה היה רק כדורסל, מודי מאור היה נשאר\", באתר וואלה‏, 4 במרץ 2018\n רותי לוי, \"ואז הדקאן אמר: זה אורי אלון, יום אחד הוא יעשה משהו שיפיל את גוגל\", באתר TheMarker‏, 20 באפריל 2018\nנועה אורון, \"הישראלים מובילים בעולם מבחינת איכות הטכנולוגיה שהם מפתחים\", באתר \"פורבס ישראל\", 28 באוגוסט 2018\nדיאנה בחור ניר, \"חברה גלובלית אמיתית זה דבר שאהיה גאה בו\", באתר כלכליסט, 16 בנובמבר 2018",
    "pageid": 1173480
  },
  {
    "title": "איסלנד",
    "extract": "איסלנד (באנגלית : Iceland, באיסלנדית: Ísland) היא מדינת אי בצפון האוקיינוס האטלנטי הממוקמת בין גרינלנד, נורווגיה וסקוטלנד, צפון מערבית לאיי פארו. המדינה שוכנת על אי מרכזי ומספר איים סמוכים. צפיפות האוכלוסייה בה היא מהקטנות בעולם הואיל ושטחה 103,000 קמ\"ר, אך נכון לשנת 2019 האוכלוסייה מונה כ־375,780 נפש בלבד, מחציתה מתרכזת בעיר הבירה רייקיאוויק.\nבשנים האחרונות נהנית איסלנד מגידול האוכלוסין הגבוה ביותר באירופה, בעיקר בשל כניסת מהגרים המהווים כ־7% מאוכלוסייתה (2015), רובם מנורווגיה. האי איסלנד הוא חלק מהרכס המרכז־אטלנטי שנקודתו הגבוהה ביותר היא הר קְוואנַדַלְסְנְיוּקוּר (Hvannadalshnjúkur) אשר גובהו 2,111 מטר מעל פני הים. 11% משטח האי מכוסה בקרחונים ובהם קרחון ואטנאייקוטל, הקרחון הגדול באירופה. באי פעילות געשית וגאותרמית רבה המספקת אנרגיה זולה ונקייה.\nאיסלנד חברה בנאט\"ו על אף שלה עצמה אין צבא קבע.",
    "pageid": 16887
  },
  {
    "title": "אירוויזיון 2025",
    "extract": "תחרות הזמר של האירוויזיון לשנת 2025 (באנגלית: Eurovision Song Contest 2025; בצרפתית: Concours Eurovision de la chanson 2025) תהיה המהדורה ה-69 של התחרות בהפקת איגוד השידור האירופי אשר עתידה להתקיים בשווייץ, המדינה הזוכה של אירוויזיון 2024.",
    "pageid": 2329909
  },
  {
    "title": "אלמז מנגיסטו",
    "extract": "אלמז מנגיסטו (נולדה ב-25 ביולי 1993) היא עיתונאית ישראלית, המשמשת כמגישה בחברת החדשות של קשת 12.",
    "pageid": 1731471
  },
  {
    "title": "אנגליה",
    "extract": "אנגליה (באנגלית: England; \"אִינְגְלַנְד\") היא הגדולה בארצות הממלכה המאוחדת של בריטניה הגדולה וצפון אירלנד. אוכלוסיית אנגליה מהווה יותר מ-83% מאוכלוסיית הממלכה, ושטחה הוא כשני שלישים משטח האי הבריטי. ביבשה, אנגליה גובלת בוויילס בדרום-מערב ובסקוטלנד בצפון, ובים, בתעלת למאנש, בים הצפוני ובים האירי.\nמקור שם הארץ הוא באנגלים, אחד השבטים הגרמאניים שהתנחלו בבריטניה במאה החמישית והשישית. ממלכת אנגליה שהתגבשה במאה התשיעית הייתה המדינה החזקה באיים הבריטיים במשך קרוב לאלף שנים. ב-1707 התאחדה עם ממלכת סקוטלנד ונוסדה הממלכה המאוחדת. אנגליה נבדלת משלוש הארצות האחרות בכך שאין לה כל אוטונומיה פוליטית, והיא נשלטת ישירות על ידי הממשלה והפרלמנט הבריטיים, השוכנים בלונדון, שהיא בירת הארץ והממלכה גם יחד. מבחינה משפטית, אנגליה וויילס מהוות יחידה אחת הכפופה למערכת חוקים זהה, הנבדלת מזו של סקוטלנד וצפון אירלנד. בשל הדומיננטיות שלה, בעבר ובהווה, \"אנגליה\" משמשת לעיתים כמילה נרדפת לכלל הממלכה או לאי הבריטי.",
    "pageid": 2967
  },
  {
    "title": "אנה ארונוב",
    "extract": "אנה ארונוב (ברוסית: Анна Аронов; נולדה ב-22 בינואר 1982) היא רקדנית, מורה לריקודים, כוריאוגרפית, דוגמנית, מנחת טלוויזיה ושחקנית ישראלית, ילידת קירגיזסטן הסובייטית.\nהיא התפרסמה בתוכנית \"רוקדים עם כוכבים\", והשתתפה בהמשך גם בתוכניות הטלוויזיה \"הישרדות VIP\" ו\"לאהוב את אנה\". כמו כן, היא הנחתה לצד איתי תורג'מן את תוכנית הריאליטי \"זוג מנצח VIP עונה 3\". שימשה כשופטת בתוכנית רוקדים עם כוכבים בקשת, והופיעה בארבעה פסטיגלים.",
    "pageid": 335503
  },
  {
    "title": "אנטישמיות",
    "extract": "אַנְטִישֵׁמִיּוּת הוא המונח המודרני לתיאור תופעה חברתית של שנאת יהודים. מונח רווח שקדם לאנטישמיות היה שנאת ישראל. אנטישמיות נחשבת לסוג של גזענות. למרות הפירוש המילולי של המונח, \"נגד [העמים] השֵמִיִים\", אשר ביניהם נמנים בין היתר היהודים (כולל אתיופים), הערבים (על שמו של שם בן נח, על פי ההיסטוריוגרפיה המקראית), לרוב מתייחס המושג אנטישמיות לשנאת יהודים בלבד, ולא לציון שנאה כלפי הגזע השמי כולו. במהלך המאה ה-20 התקבל המונח בשפה העברית ובשפות אחרות במשמעות של עוינות או שנאה ליהודים הכולל את כל צורות האיבה כלפי יהודים במהלך ההיסטוריה.\nהסיבות לאנטישמיות במהלך ההיסטוריה הן רבות, ובהן: שנאה על רקע דתי, שנאה על רקע כלכלי-חברתי, שנאה על רקע תרבותי ושנאה על רקע גזעני. בהיסטוריוגרפיה נהוג לחלק את האנטישמיות לאנטישמיות מסורתית ולאנטישמיות מודרנית, כאשר האנטישמיות המודרנית נבנתה כקומה נוספת מעל לאנטישמיות המסורתית, עם מאפיינים ייחודיים משלה.\nיחזקאל קויפמן, פילוסוף וחוקר מקרא, הפריד בחיבורו חורבן הנפש, משנות ה-30 של המאה ה-20, את רגש השנאה מן האנטישמיות, אף על פי שהיא כרוכה ברגש השנאה עומדת כשלעצמה, כאידיאה, תורה ולפעמים 'שיטה מדעית' להצדקת שנאת ישראל ולא לבאר אותה, תוך שהיא מטעימה בשנאה טעמים מסוג, עלילה, קטרוג שקר וסילוף, שאינם טעמיה וגורמיה האמיתיים. ומתוך כך אוטואנטישמיות יכולה לנבוע מאהבת ישראל ואנטישמיות של גוי יכולה להתקיים ללא שנאה. מטעים קויפמן שאנטישמיות מתאפיינת בסגנונה ותוכנה נגד הדת, המוסר, הגזע ואורח החיים היהודיים ויחסם אל הסביבה הנוכרית הבא להצדיק את הדין על היהודים. תוכחה וקיטרוג כלפי ישראל, אינם מהווים כשלעצמם \"אנטישמיות\" - אלא שהם לרוב ביטוי שלה, כיוון שהמרכיב היהודי הוא מאפיין אידיוסינקרטי של מדינת ישראל. ואנטישמיות היא מה שהיא גם כשהיא מתלבשת בלבוש של לאומיות ואהבת ישראל.\nסקרים מקיפים מראים כי בשנת 2014, אחד מתוך כל ארבעה מבוגרים בעולם מחזיק בדעות אנטישמיות כגון \"היהודים אשמים ברוב המלחמות בעולם\" (מחצית מהנשאלים לא שמעו מעולם על השואה). חוקרים מאוניברסיטת תל אביב, המחברים דו\"ח שנתי על מצב האנטישמיות בעולם, תולים חלק מהגורמים לתקריות האנטישמיות של המאה ה־21 באופיין של הרשתות החברתיות, ומצביעים על עליה בתקריות אנטישמיות בסמוך לאירועים מחוללים דוגמת מגפת הקורונה או מבצעים צבאיים בהם מעורבת ישראל.",
    "pageid": 316
  },
  {
    "title": "אפולו 11",
    "extract": "אפולו 11 (באנגלית: Apollo 11) הייתה טיסת חלל שבמסגרתה נחתו לראשונה בני אדם על הירח. מפקד המשימה ניל ארמסטרונג והטייס באז אולדרין הנחיתו את רכב הנחיתה הירחי איגל על אדמת הירח ב־20 ביולי 1969, בשעה 20:17 לפי זמן אוניברסלי מתואם (UTC)\nשש שעות ו־39 דקות מאוחר יותר, ב־21 ביולי בשעה 02:56 UTC, צעד ארמסטרונג על הירח, והיה לאדם הראשון שצעד אי פעם על גרם שמיים מחוץ לכדור הארץ, באמרו ”זהו צעד קטן לאדם, צעד גדול לאנושות”(במקור: \"That's one small step for [a] man, one giant leap for mankind.\"), (בתרגום מילולי : \"קפיצה ענקית לאנושות\").\nבאז אולדרין הצטרף אליו 19 דקות לאחר מכן. ביחד הם שהו כשעתיים ורבע מחוץ לחללית, ביצעו משימות מחקר, ואספו 21.5 ק\"ג של אדמה וסלעים מפני הירח. בעודם נמצאים על אדמת הירח, מייקל קולינס, טייס תא הפיקוד קולומביה, נשאר לבדו במסלול סביב הירח בתא הפיקוד של החללית אפולו.\nארמסטרונג ואולדרין שהו 21 שעות ו־36 דקות על פני הירח באזור הנקרא \"ים השלווה\", ובסיומן המריאו מפני השטח וחברו עם קולינס לתא הפיקוד של החללית אפולו במסלולה סביב הירח.\nאפולו 11 שוגרה ב־16 ביולי בשעה 13:33 UTC על ידי המשגר סטורן 5 ממרכז החלל קנדי. זו הייתה המשימה המאוישת השישית בתוכנית אפולו של נאס\"א. חללית אפולו הייתה מורכבת משלושה חלקים: תא הפיקוד, בו שהו שלושה האסטרונאוטים במשך רוב המשימה והחלק היחיד שחזר לכדור הארץ; תא השירות שסיפק הנעה, חשמל, חמצן ומים עבור תא הפיקוד; ורכב הנחיתה הירחי שהורכב משני שלבים – שלב הנחיתה, עבור נחיתה על פני הירח, ושלב ההמראה, המיועד לשגר את האסטרונאוטים בחזרה למסלול סביב הירח ולעגון עם תא הפיקוד.\nלאחר שהשלב השלישי של המשגר סטורן 5 ביצע תמרון מעבר ירחי ושלח את חללית האפולו לכיוון הירח, נפרדה החללית מהמשגר ונעה במשך שלושה ימים, עד שנכנסה למסלול סביב הירח. לאחר מכן עברו ארמסטרונג ואולדרין מתא הפיקוד אל רכב הנחיתה הירחי ונחתו בים השלווה ב־20 ביולי. בסיום שהותם על אדמת הירח, הם השתמשו בשלב ההמראה של רכב הנחיתה הירחי על מנת להיכנס למסלול סביב הירח ולחבור חזרה לתא הפיקוד בו שהה קולינס. לאחר עגינתם, הם נפרדו מרכב הנחיתה הירחי וביצעו מספר תמרונים שהוציאו אותם מהמסלול סביב הירח ושלחו אותם לכיוון כדור הארץ. ב־24 ביולי תא הפיקוד ובו האסטרונאוטים חדר לאטמוספירה של כדור הארץ, ונחת בצניחה אל מי האוקיינוס השקט לאחר יותר משמונה ימים בחלל.\nאפולו 11 נחשב על ידי רבים כהישג הבודד הגדול ביותר של האנושות. הצעד הראשון של ארמסטרונג על אדמת הירח שודר ישירות בטלוויזיה ברחבי העולם. אפולו 11 הביאה למעשה לסיום המרוץ לחלל, והגשימה יעד לאומי שהציב הנשיא ג'ון פיצג'רלד קנדי בשנת 1961, כשהכריז על כוונתה של ארצות הברית: \"להנחית לפני תום העשור אדם על הירח ולהחזירו לכדור הארץ בשלום\".",
    "pageid": 10164
  },
  {
    "title": "ברית המועצות",
    "extract": "ברית המועצות (ברוסית: (סוֹיוּז סוֹבְיֶטסקִיך סוֹצִיאָלִיסְטִיצֵ'סְקִיך רֶסְפּוּבְּלִיק), ידועה גם בראשי התיבות СССР, USSR או סססר. בתרגום לעברית: ברית הרפובליקות הסוציאליסטיות הסובייטיות) הייתה מעצמת על שהשתרעה על פני כ-17% מכלל היבשה בכדור הארץ, על פני צפון אירופה, מזרח אירופה ומרכז אסיה.\nלאחר מלחמת העולם השנייה הייתה, לצד ארצות הברית, אחת משתי מעצמות-העל החזקות בעולם. בברית המועצות שלטה המפלגה הקומוניסטית ושיטת הממשל הייתה ריכוזית, אף כי ניתנו סמכויות מסוימות גם ל-15 הרפובליקות דוברות-הרוסית שמהן הורכבה המדינה.\nברית המועצות הייתה למנהיגת הגוש המזרחי-סובייטי בעולם. היא הוקמה ב-30 בדצמבר 1922 בעקבות ניצחון הצבא האדום במלחמת האזרחים ברוסיה, כאיחוד בין רוסיה הסובייטית לרפובליקות הסובייטיות של עבר הקווקז, אוקראינה הסובייטית, ובלארוס הסובייטית, שהוקמו אף הן בזמן המלחמה, והתקיימה עד להתפרקותה הסופית ב-25 בדצמבר 1991. בשטחים שהשתייכו לברית המועצות חיו כ-100 עמים שונים.",
    "pageid": 6474
  },
  {
    "title": "דגדגן",
    "extract": "הדגדגן (בלועזית: קליטוריס, Clitoris) הוא רקמה זקיפה בעלת כ-8,000 קצות עצבים שנמצאת בפות - איבר המין הנקבי אצל יונקים. הדגדגן הוא האיבר האורגזמטי העיקרי בגוף האישה - בעת עוררות מינית הדגדגן מתנפח, נעשה רגיש למגע, ומעביר ריגוש והנאה מינית העשויים להוביל לאורגזמה.",
    "pageid": 10634
  },
  {
    "title": "דוד לייבל",
    "extract": "הרב דוד לייבל (נולד בשנת ה'תשי\"ד, 1954) הוא ראש כולל, ראש ישיבה ומייסד ועומד בראשות ישיבת 'המתיבתא - תורה ודעת'. בנוסף, הרב יזם את הקמת הרשתות אחוות תורה ואברטק.",
    "pageid": 1768421
  },
  {
    "title": "דירוג רשויות מקומיות בישראל",
    "extract": "זוהי רשימת דירוג של הרשויות המקומיות בישראל, על פי אוכלוסייה‏, שטח שיפוט, צפיפות האוכלוסין לקילומטר רבוע, מדד חברתי-כלכלי - אשכול, מדד ג'יני. מועצות אזוריות מדורגות בנוסף גם לפי מספר היישובים שבכל אחת מהן.",
    "pageid": 1524591
  },
  {
    "title": "דני סנדרסון",
    "extract": "דניאל (דני) סנדרסון (נולד ב-30 בנובמבר 1950) הוא גיטריסט, זמר-יוצר, פזמונאי, מלחין, מפיק מוזיקלי וקומיקאי ישראלי, חתן פרס אקו\"ם ופרס אמ\"י. סנדרסון נחשב לאחד מאבות הרוק הישראלי, ולאחד היוצרים המשפיעים ביותר במוזיקה הישראלית. היה הכותב והמלחין העיקרי בלהקות \"כוורת\", \"גזוז\" ו\"דודה\", ורבים מפזמוניו מאופיינים בכתיבה הומוריסטית.",
    "pageid": 63719
  },
  {
    "title": "דניאל הגרי",
    "extract": "דניאל הָגָרִי (נולד ב-14 באוגוסט 1976) הוא קצין צה\"ל בדרגת תת-אלוף, המשרת כדובר צה\"ל. קודם לכן שימש ראש מספן הים, מפקד שייטת 13, עוזר הרמטכ\"ל וראש מחלקת המבצעים של חיל הים.",
    "pageid": 1994909
  },
  {
    "title": "דראה דה-מתאו",
    "extract": "דראה דה-מתאו (באנגלית: Drea de Matteo; נולדה ב-19 בינואר 1972) היא שחקנית אמריקאית. היא ידועה בעיקר בזכות תפקידה בתור אדריאנה לה סרבה בסדרת הדרמה של HBO, \"הסופרנוס\" (1999–2006), שעליה קיבלה את פרס אמי לבידור בפריים טיים לשחקנית משנה בסדרת דרמה (2004). תפקידים בולטים נוספים כוללים את ג'ינה טריביאני בסדרה \"ג'ואי\" (2004–2006), וונדי קייס בסדרה \"ילדי האנרכיה\" (2008–2014), אנג'י בולן (אנ') בסדרה \"עקרות בית נואשות\" (2009–2010), והבלשית טס נזריו בסדרה \"גוונים של כחול\" (2016–2018).",
    "pageid": 637326
  },
  {
    "title": "האח הגדול עונה 7",
    "extract": "האח הגדול עונה 7 היא העונה השביעית של תוכנית המציאות הישראלית \"האח הגדול\", והעונה התשיעית (כולל עונות ה-VIP) של התוכנית במצטבר ששודרה בערוץ 2 (קשת). העונה שודרה החל מ-16 בדצמבר 2015, הגמר נערך ב-6 באפריל 2016 שבסופו ניצחה הדיירת שי מיקה יפרח. את העונה הנחו ארז טל וקורין גדעון.",
    "pageid": 1364795
  },
  {
    "title": "האי (סדרת טלוויזיה)",
    "extract": "האי היא סדרת דרמה ומדע בדיוני ישראלית לילדים ונוער, אשר שודרה בערוץ הילדים החל מ-28 באוקטובר 2007 ועד לסיומה ב-1 במרץ 2010 בחברת HOT. הסדרה מציגה את סיפורם של חבורת ילדים שייעודם הוא להציל את העולם מאסטרואיד שאמור לפגוע בכדור הארץ ב-9 בספטמבר 2009. את הסדרה יצר וכתב גיורא חמיצר והיא בוימה על ידי עפר ויצמן.\nשיר הנושא של הסדרה, \"כאילו אין מחר\", נכתב על ידי גיורא חמיצר, הולחן על ידי דני רייכנטל ובוצע על ידי השחקנית והזמרת דנה ברגר (משחקת בסדרה בתפקיד סילביה).\nהסדרה הופקה בעלות של כ-150 אלף שקל לפרק בממוצע, והיא אחת מסדרות הילדים שהופקו בעלות הגבוהה ביותר בישראל. היא זכתה בפרס האקדמיה לטלוויזיה בקטגוריית תוכנית לילדים ונוער הטובה ביותר לשנת 2008. כוכב הסדרה יון תומרקין זכה בפרס שחקן השנה בטקס נבחרי ערוץ הילדים על תפקידו בסדרה שלוש פעמים.",
    "pageid": 439627
  },
  {
    "title": "הבחירות לנשיאות ארצות הברית",
    "extract": "הבחירות לנשיאות ארצות הברית מתקיימות אחת לארבע שנים, ברציפות מאז שנת 1792. מ-1845 הן מתקיימות תמיד ביום שלישי שבין ה-2 ל-8 בנובמבר.  למעשה, באותו יום שלישי בחודש נובמבר מתקיימות בארצות הברית בחירות כלליות בכל שנה, ופעם בארבע שנים הבחירות הן גם לנשיאות. בשאר השנים הבחירות הן לסנאט (בכל שנה זוגית, לשליש מחברי הסנאט), לבית הנבחרים (בכל שנה זוגית), וכן לתפקידים של מושלי מדינות, בתי מחוקקים של המדינות, ותפקידים נוספים במדינות, טריטוריות וערים, לפי הצורך. בשנה שבה יש בחירות לנשיאות, מתמודדים במקביל זוגות של מתמודדים, האחד למשרת הנשיא והשני למשרה של סגנו. המצביעים בוחרים בזוג מתמודדים, שניהם מאותה המפלגה. אף על פי שבארצות הברית רשומות עשרות מפלגות (בבחירות לנשיאות של 2012 התמודדו מועמדים מעשרים מפלגות שונות ועוד עשרות עצמאיים) – החל משנת 1853, כיהנו רק נשיאים שהשתייכו לאחת משתי המפלגות הראשיות: המפלגה הרפובליקנית (18 נשיאים מאז 1853), והמפלגה הדמוקרטית (15 נשיאים).\nלמעשה המצביעים אינם בוחרים את הנשיא ואת סגנו באופן ישיר, אלא בוחרים בנציגים הנקראים \"אלקטורים\", אשר מתכנסים בחודש דצמבר כדי לבחור את הנשיא ואת סגנו. בגלל שיטת הבחירות המיוחדת לארצות הברית, שתפורט להלן, בבחירות של 2012, לדוגמה, היו רק לשישה זוגות מועמדים אפשרות תאורטית לנצח. השיטה גם מאפשרת תוצאה, הנחשבת בעיני רבים לבלתי-הוגנת, שבה נבחרים באופן חוקי נשיא וסגן-נשיא שקיבלו פחות קולות של מצביעים בספירה כלל-לאומית (שידועה כ-Popular Vote), מאשר קיבלו יריביהם. תוצאה זו אינה רק תאורטית, והיא קרתה חמש פעמים בהיסטוריה, ולאחרונה בשנת 2016; בכל חמשת המקרים, המועמד או המועמדת שהפסידו בבחירות, למרות שזכו ביותר קולות בספירה הכללית (לעיתים בהפרש של מיליונים אחדים) – השתייכו למפלגה הדמוקרטית.",
    "pageid": 897604
  },
  {
    "title": "הולנד",
    "extract": "הוֹלַנְד (בהולנדית: Nederland; ‏‏?‏) היא מדינה בצפון מערב אירופה, הגובלת במערב ובצפון בים הצפוני, במזרח בגרמניה ובדרום בבלגיה. הולנד היא החלק העיקרי והגדול ביותר בממלכת ארצות השפלה (\"ממלכת הולנד\"), הכוללת גם כמה איים בים הקריבי. הולנד היא אחת המדינות הצפופות ביותר באירופה ובעולם כולו, ובין החברות המייסדות של האיחוד האירופי וברית נאט\"ו.\nאמסטרדם, העיר הגדולה בהולנד, היא עיר הבירה הבלעדית של הולנד. מעמדה כבירת הולנד קבוע בסעיף 32 של חוקת הולנד. כל מונרך ממלכת ארצות השפלה (כולל הולנד) מחויב להישבע אמונים באמסטרדם הבירה עם מועד המלכתו. רוב מוסדות המדינה הרשמיים והשגרירויות וכן ארמון המלוכה שוכנים בעיר האג (Den Haag). בשונה מהמחלוקת העולמית סביב העיר ירושלים כבירת מדינת ישראל, הערים אמסטרדם והאג אינן-נחשבות לסוגיות השנויות במחלוקת סביב הולנד.",
    "pageid": 3970
  },
  {
    "title": "הונגריה",
    "extract": "הוּנְגַרְיָה (בהונגרית: ‏‏?‏) היא מדינה ללא מוצא לים הנמצאת במרכז אירופה. גובלת באוסטריה, בסלובקיה, באוקראינה, ברומניה, בסרביה, בקרואטיה ובסלובניה.\nהונגריה הייתה מיושבת מזמנים פרהיסטוריים. שטחה נכלל באימפריה הרומית, ועם נפילתה הייתה יעד לפלישות של שבטי נוודים. המדיארים השתלטו על הארץ במאה העשירית והקימו את ממלכת הונגריה. הממלכה, שקיבלה עליה את הנצרות הקתולית, הגיעה בימי הביניים למעמד של מעצמה אזורית, אך נפלה לידי האימפריה העות'מאנית ב-1526 והייתה תחת שלטונם כ-150 שנה, לאחריהן נכבשה בידי אוסטריה ההבסבורגית. במאה ה-19 השיגו ההונגרים אוטונומיה נרחבת בתוך האימפריה האוסטרו-הונגרית. לאחר תבוסת האימפריה במלחמת העולם הראשונה הפכה הונגריה, על-פי חוזה טריאנון, למדינה עצמאית. במלחמת העולם השנייה ניצבה הונגריה לימין מדינות הציר ובסופה נכבשה בידי הצבא האדום. ברית המועצות השליטה בהונגריה דיקטטורה קומוניסטית, וסייעה לדכא ניסיון התקוממות ב-1956. המשטר הקומוניסטי, שהיה מתון יחסית למדינות אחרות בגוש המזרחי, קרס ללא אלימות ב-1989. בשנת 1999 הצטרפה הונגריה לברית נאט\"ו וב-2004 לאיחוד האירופי.\nפני השטח ברובם מישוריים. שני נהרות גדולים חוצים את הארץ מצפון לדרום – הדנובה והטיסה.\nהשפה הלאומית, הונגרית, (בהונגרית: Magyar) היא ממשפחת השפות הפינו-אוגריות ואינה קרובה לשפות של העמים השכנים. האוכלוסייה אחידה יחסית מבחינה אתנית: כ-95% מן התושבים הם ממוצא אתני הונגרי (מדיארי), והיקף ההגירה למדינה מצומצם.\nהבירה, בודפשט, היא העיר הגדולה והמרכזית במדינה, בפער ניכר. כ-20% מתושבי הונגריה מתגוררים בה.",
    "pageid": 4610
  },
  {
    "title": "היורשים (סרט, 2015)",
    "extract": "היורשים (באנגלית: Descendants) הוא סרט טלוויזיה מוזיקלי מקורי של ערוץ דיסני ששודר לראשונה ב-31 ביולי 2015. הסרט מתעד את חיי ילדיהם של חלק מנבלי דיסני הגדולים ביותר כשהם לומדים בבית הספר יחד עם ילדיהם של הגיבורים. בסרט מככבים מיטשל הופ, שרה ג'פרי, ג'דדיה גודאייקר, דיאן דואן, בראנה דאמיקו, דאב קמרון, בובו סטיוארט, קמרון בויס וסופיה קרסון.\nבשנת 2016 יצא לאור באנגלית ספר של \"היורשים\" ששמו \"חזרה לאי האבודים\", אותו כתבה הסופרת מליסה דה לה קרוז (כותבת \"המכשפות מאיסט אנד\"). לסרט יצא בשנת 2017 סרט המשך הממשיך את עלילותיהם של ארבעת ילדי הנבלים. ובשנת 2019 יצא לאור הסרט השלישי של ״היורשים״ הסוגר את עלילת הסרטים הקודמים.",
    "pageid": 1297487
  },
  {
    "title": "היחידה הרב-ממדית",
    "extract": "היחידה הרב-ממדית (יחידה 888, הידועה גם כ\"יחידת רפאים\") היא יחידה קרבית מיוחדת בצה\"ל, הפועלת תחת זרוע היבשה. היחידה הוקמה במהלך שנת 2019 ביוזמת הרמטכ\"ל אביב כוכבי, כחלק מהתכנית הרב־שנתית \"תנופה\", במטרה להיערך ללחימה בשדה הקרב העתידי. היא מהווה יחידת מודל לשינויים עתידיים ביחידות התמרון של צה\"ל. היחידה מיועדת להילחם בכל זירות הלחימה ובכל תוואי שטח בהתאם למאפייניו ולאתגריו המשתנים, תוך שהיא משמשת ככוח מתמרן רב־זרועי, בעל כושר לחימה גבוה לאיתור, לחשיפה ולהשמדת אויב. היחידה מוכשרת ומתפקדת כיחידת קומנדו, על אף שאינה חלק מחטיבת עוז. \nבסיס האם של היחידה שוכן במפקדת מרום.\nהיחידה מחולקת ל3 פלגות - פלגת פשיטה לעומק, פלגת חשיפה-תקיפה, ופלגת ניסוי אמל\"ח חדשני.",
    "pageid": 1784626
  },
  {
    "title": "המנדט הבריטי",
    "extract": "המנדט הבריטי מטעם חבר הלאומים על פלשתינה (ארץ-ישראל), המוכר בעברית בשמות \"המנדט הבריטי\" או פשוט \"המנדט\", היה מנדט (ייפוי כוח, פיקדון) שקיבלה הממלכה המאוחדת מידי מדינות ההסכמה בוועידת סן רמו 1920, וקיבלה לכך תוקף נוסף מידי חבר הלאומים ב-1922. המנדט נועד, בין היתר, על מנת לסייע ליישוב היהודי ולהבטיח הקמת בית לאומי לעם היהודי בארץ ישראל, ברוח הצהרת בלפור ועל פי הנאמר בכתב המנדט. הבריטים שלטו בארץ ישראל מקיץ 1917 ועד חודש מאי 1948.\n\n\"שלטון המנדט\" הוא כינוי מקוצר לתקופת שלטון בריטניה בארץ ישראל, שהחל מתוקף המנדט שקיבלה מחבר הלאומים.\n\"ממשלת המנדט\" היא הממשלה הבריטית שפעלה בארץ מתוקף המנדט שקיבלה מחבר הלאומים, משנת 1923.\n\"תקופת המנדט\" היא התקופה שמכניסת הצבא הבריטי לארץ ישראל בקיץ 1917, ועד לסיום המנדט בחצות הלילה שבין 14 ו-15 במאי 1948.\nשטח המנדט מנהר הירדן ועד לים התיכון הוא 25,585.3 קילומטרים רבועים.\nפלשתינה (א\"י) הוא השם הרשמי בעברית של הישות המדינית שהייתה בארץ ישראל המערבית תחת שלטון המנדט. באופן בלתי רשמי, מוכרת גם כ\"ארץ ישראל המנדטורית\".",
    "pageid": 114247
  },
  {
    "title": "המפקח הכללי של משטרת ישראל",
    "extract": "שגיאות פרמטריות בתבנית:משרה שימוש בפרמטרים מיושנים [ דרגה ] \nהמפקח הכללי של משטרת ישראל או בקיצור מפכ\"ל המשטרה הוא קצין משטרה בדרגת רב-ניצב, העומד בראש משטרת ישראל ואחראי על ניהול המשטרה. מקום משרדו הוא בבניין המטה הארצי של משטרת ישראל בקריית הממשלה ע\"ש מנחם בגין בירושלים.\nהמפכ\"ל נבחר לתפקידו על ידי הממשלה בהמלצת השר לביטחון הפנים.\nב-17 בינואר 2021 מונה קובי שבתאי לתפקיד המפכ\"ל ה-19. עם סיום תפקידו ב-18 ביולי 2024 ובלא שאושר מינויו של מפכ\"ל חדש, החל סגן המפכ\"ל, ניצב אבשלום פלד, את תפקידו כממלא מקום המפכ\"ל.\n\nבדצמבר 1947 הוטל על יחזקאל סהר, לימים המפכ\"ל הראשון, לתכנן את המשטרה העתידה לקום. בתאריך 14 במאי 1948 מונה סהר באופן רשמי לתפקיד המפקח הכללי של המשטרה ובתי הסוהר, ושימש בו עד שנת 1958. במהלך שירותו, התפתחה משטרת ישראל והפכה מכוח של 700 שוטרים, ללא מסגרת, ללא ציוד וללא מסורת, למשטרה מאורגנת, הפרוסה על פני המדינה כולה, כשהיא פועלת לשמירת הסדר הציבורי ולוקחת חלק במשימות התנדבות ובפעולות סיוע למעברות וליישובים במצוקה. המדיניות שגובשה בימיה הראשונים של המשטרה קיימת עד היום. טקס החלפת מפכ\"ל משטרת ישראל מתרחש בבניין המטה הארצי במזרח ירושלים בראשות השר לביטחון לאומי.\n\nהמפקח הכללי של משטרת ישראל הוא המפקד העליון של המשטרה, הפועל בכפיפות לשר לביטחון לאומי, מקבל ממנו הנחיות הנוגעות במדיניות הכוללת של משטרת ישראל והקצאת משאבים (מתקציב המדינה). מנגד, המפקח הכללי אינו רשאי לקבל פקודות אופרטיביות מהשר. המשטרה אוטונומית בהחלטותיה מבחינה מקצועית ומבצעית, וכל החלטותיה נשענות על החוק, על פסיקות בית המשפט ועל צורכי ה\"שטח\".\nכפיפות זו בעייתית במיוחד כאשר גורמים פוליטיים מנצלים את כוחם למנות מינויים פוליטיים במסגרת המשטרה. אחת הדוגמאות הראשונות לכך הייתה עוד בתקופת המפכ\"ל הראשון יחזקאל סהר כאשר היה עליו לדחות המלצות מדרגים פוליטיים למינוי קצינים. עוד היה עליו להופיע בהמשך בפני ועדה של מפא\"י שחקרה כיצד קרה שחבר מפלגה שפשע הועמד לדין.\n\nסעיף 9 לפקודת המשטרה קובע: \"המפקח הכללי יפקח על משטרת ישראל, על סדרי ניהולה ועל הפעלתה, ויהיה אחראי להשגחה על כל ההוצאות הכרוכות בה ולאפסניה שברשותה.\"\nסעיף 9א לפקודת המשטרה קובע:\n\nהמפקח הכללי יוציא, באישור השר, הוראות כלליות שיקבעו עקרונות לעניין ארגון המשטרה, סדרי המינהל, המשטר והמשמעת בה והבטחת פעולתה התקינה (להלן – הוראות המשטרה).\nהמפקח הכללי יוציא פקודות כלליות שיקבעו פרטים בנושאים האמורים בסעיף קטן א (להלן – פקודות המטה הארצי).\nבין היתר, סמכויות נוספות לנושא בתפקיד הן – מינוי שוטרים לתפקידים בכירים במשטרה ופיטורם – בכפוף לאישור השר, ניהול כספי קרן המשטרה כולל חלוקת תגמולים לשוטרים, הקצאת שוטרים לתפקידים מיוחדים ועוד.\nסמכות חשובה נוספת בידי המפכ\"ל היא בסעיף 6(א) לפקודת מניעת טרור: ”סגירת מקומות פעולה... של ארגון טרוריסטי (על פי הפקודה למניעת הטרור התש\"ח) – המפקח הכללי של משטרת ישראל רשאי להחליט בכתב לסגור כל מקום המשמש לארגון טרוריסטי או לחבריו, בקביעות או בהזדמנות מסוימת, מקום של פעולה, פגישה, תעמולה או מחסן; משניתנה החלטה כאמור, רשאי כל מפקח משטרה לבצעה.” סמכות זו קיבלה גושפנקא משפטית נרחבת בפסיקת בג\"ץ בעתירה שהגיש איתמר בן-גביר נגד המפקח הכללי באותה עת, רב ניצב שלמה אהרונישקי, אשר סגר את משרדי תנועת כך מתוקף סמכות זו.\nהמפכ\"ל אחראי באופן ישיר ועובד בצמוד למטה הארצי (המטא\"ר) השוכן בעיקרו בירושלים אשר מתפקידו לסייע לו בגיבוש מדיניות המשטרה, הקצאת משאבים, גיבוש תוכניות פעולה, תיאום המחוזות ומשמר הגבול, בקרה, פיקוח, קישור לגורמי המנהלה, מחשוב, כוח אדם, דוברות ועוד.\n\nחלו שינויים מרחיקי לכת בתפקיד המפכ\"ל מאז ימיה הראשונים של המשטרה. דוגמת הפרדת זרוע המשטרה מהזרוע המבצעית, הגדרת תפקידו הייחודי של משמר הגבול במשטרה, העלאת הדרישות בתחום משאבי אנוש – ספציפית, רמת ההשכלה הנדרשת ומאמצי שיפור רבים נוספים של המערכת המשטרתית בהובלתם של מגוון מפכ\"לים.\nלאורך השנים, התגלעו מספר קשיים בתפקיד, בעיקר עקב כפיפותו של המפקח הכללי לשר המשטרה/ביטחון פנים, כמו מקרה \"תיק אפרסק\". לקשיים נוספים תרמה התקשורת – אשר משמשת יותר ויותר כלי של בכירים \"לכבס את הכביסה המלוכלכת\" – בה סוקר בהרחבה כיצד המפכ\"ל החדש, דודי כהן, מתקשה בהעברת הרפורמות החדשות עקב אופוזיציה חזקה מבית. כהן הוא המפכ\"ל הראשון, אשר התמודד עם עתירה בבג\"ץ, אשר הוגשה על ידי כפוף לו, ניצב אורי בר לב, על החלטתו להדיחו. העתירה הוסרה לבסוף תוך הכרתו של הניצב בסמכות המפכ\"ל.\nמרבית המפכ\"לים הגיעו לתפקידם לאחר שירות ממושך במשטרה, כחלק ממסלול הקידום שלהם. שני מפכ\"לים הגיעו לתפקיד בעקבות הצטרפותם למשטרה לאחר שירות ממושך בצה\"ל: הרצל שפיר, השתחרר מצה\"ל בדרגת אלוף, ויעקב טרנר, השתחרר מצה\"ל בדרגת תת-אלוף. יהודה וילק, מונה לתפקיד שנים אחדות לאחר שפרש מהמשטרה בדרגת ניצב, ופתח בקריירה אזרחית. רוני אלשיך כיהן כסגן ראש השב\"כ טרם מינויו לתפקיד.\nלאחר סיום כהונתו של אלשיך בספטמבר 2018, מונה מוטי כהן לממלא מקום המפכ\"ל וממשלת מעבר העדיפה לא למנות מפכ\"ל חדש עד לכניסתה של ממשלה חדשה.\nב-30 בדצמבר 2020 אישרה ועדת גולדברג את מינויו של קובי שבתאי לתפקיד המפכ\"ל הקבוע, בהמלצת השר לביטחון פנים אמיר אוחנה, במקום ממלא מקום המפכ\"ל ניצב מוטי כהן. מינוי זה אושר בממשלה ב-17 בינואר 2021.\nב-8 באפריל 2024 הודיע השר לביטחון לאומי איתמר בן גביר כי ניצב אבשלום פלד ימונה למפכ\"ל הבא של משטרת ישראל.\n\nהמבנה הארגוני של משטרת ישראל, באתר הרשמי של משטרת ישראל\nאמיר אורן, המפכ\"לים - מסע בזמן אחרי הקריירות של מפקדי המשטרה, ונבחרי הציבור שתמרנו אותם - ונחקרו על ידם, מגזין ליברל, 14 במרץ 2021",
    "pageid": 16897
  },
  {
    "title": "חיל השריון",
    "extract": "חיל השריון הישראלי (בראשי תיבות: חש\"ן) הוא החיל המתמרן העיקרי בזרוע היבשה של צבא הגנה לישראל והוא מבין חילות השריון הגדולים בעולם, חיל השריון מבסס את עיקר כוחו על טנקי מערכה.\nחיל השריון הוא החיל המכריע בזרוע היבשה אשר מבסס את המחץ שלו על שילוב של ניידות, עמידות וכוח אש. החיל מפעיל בעיקר טנקי מערכה מסדרת המרכבה אך גם יחידות פלס\"ר ופלמ\"ס. כמו כן, לרוב חטיבות השריון כפופים גם גדודים של חיל ההנדסה הקרבית שמפעילים כלים הנדסיים מסוגים שונים. במלחמות תפקיד חיל השריון הוא כפול. מצד אחד להוביל את הכוחות המסתערים בקו הראשון ולטהר את השטח מכוחות אויב, ומהצד השני לבלום את כוחות השריון של האויב ולהשמיד את הטנקים שלו. בימי שלום, מספק חיל השריון גיבוי לחיל הרגלים בעת ביצוע משימות ביטחון שוטף, כאשר הטנקים משמשים בגדר \"מוצב נייד\" המהווה מכפיל כוח לכוחות הבט\"ש.\nצבעה של כומתת החיל הוא שחור ואילו צבעי הדגל של חיל השריון הם ירוק ושחור. בסמל החייל, הקבוע על הכומתות, מופיע טנק קרומוול – מדגמי הטנקים שמהם הורכב החיל בראשית דרכו. סיסמתו של החיל היא \"האדם שבטנק ינצח\".\nקצין השריון הראשי הנוכחי הוא תת-אלוף אוהד מאור.",
    "pageid": 32064
  },
  {
    "title": "חנוך מילביצקי",
    "extract": "חנוך דב מילביצקי (נולד בי\"א באדר א' ה'תשל\"ג, 13 בפברואר 1973) הוא סגן יושב ראש הכנסת ה-25 וחבר הכנסת מטעם מפלגת הליכוד. בעבר שימש בין היתר עורך דין, היועץ המשפטי של תנועת בני ברוך, ראש אגף הספורט ומשנה לראש העיר פתח תקווה מטעם מפלגת \"ביחד\".",
    "pageid": 2123548
  },
  {
    "title": "ט\"ו באב (מועד)",
    "extract": "ט\"ו באב (חמישה עשר בחודש אב) מצוין ביהדות כמועד בסימן פיוס, אהבה ונחמה בעם ישראל.\nהמשנה במסכת תענית מתארת את ט\"ו באב בימי קדם כיום שבו בנות ישראל היו לובשות בגדי לבן שאולים (כדי שלא לבייש את מי שאין לה בגד) ויוצאות לרקוד בכרמים כדי למצוא חתן. תאריך זה בולט במיוחד לאור המשפט שם: \"לא היו ימים טובים לישראל כחמישה-עשר באב וכיום הכיפורים\" (פרק ד', משנה ח').\nחז\"ל מנו סיבות היסטוריות שונות לחג זה, והיו מן החוקרים שהציעו סיבות הקשורות לאורח החיים החקלאי באותם ימים. לאורך שנות הגלות השתמר זיכרונו בהלכה כיום שלא אומרים בו תחנון ועל פי תורת הסוד מגבירים בו את לימוד התורה.",
    "pageid": 7273
  },
  {
    "title": "טור טיילור",
    "extract": "טור טיילור הוא טור חזקות המשויך לפונקציה חלקה ולנקודה כלשהי \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n פנימית לתחום הגדרתה, שמקדמיו מחושבים על ידי ערכי הנגזרות של הפונקציה ב\"נקודת הפיתוח\" \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n של הטור. לעיתים טור טיילור של הפונקציה מתכנס אליה בסביבה כלשהי של נקודת הפיתוח, ובמקרה זה הסכומים החלקיים של הטור, כלומר פולינומים, מקרבים את הפונקציה בסביבה זו. זוהי למעשה הכללה של הקירוב הליניארי (קירוב מסדר ראשון)\n\n  \n    \n      \n        f\n        (\n        x\n        )\n        =\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        c\n        )\n        (\n        x\n        −\n        \n          x\n          \n            0\n          \n        \n        )\n        ≈\n        f\n        (\n        \n          x\n          \n            0\n          \n        \n        )\n        +\n        \n          f\n          ′\n        \n        (\n        \n          x\n          \n            0\n          \n        \n        )\n        (\n        x\n        −\n        \n          x\n          \n            0\n          \n        \n        )\n      \n    \n    {\\displaystyle f(x)=f(x_{0})+f'(c)(x-x_{0})\\approx f(x_{0})+f'(x_{0})(x-x_{0})}\n  \n\nשמתקבל על ידי משפט הערך הממוצע של לגראנז'.\nהיתרון העיקרי של טור טיילור הוא האפשרות לחשב באופן מקורב את הערכים של פונקציות מסובכות (כגון סינוס) באמצעות פולינומים, כלומר באמצעות פעולות חיבור וכפל בין מספרים ממשיים. לעיתים ניתן גם לחשב באופן מקורב את הנגזרת והאינטגרל של פונקציות אלה באמצעות חישוב הנגזרות והאינטגרלים של הפולינומים בטור.\nתורה זו העסיקה מתמטיקאים כמו ברוק טיילור וקולין מקלורן. שאיפתם הייתה למצוא קירוב באמצעות פולינומים לפונקציות כמו האקספוננט, הלוגריתם והקוסינוס. כדי לבצע קירוב זה, מנסים למצוא את הפולינום שקרוב מספיק לפונקציה בתחום מסוים, כזה שאת ההפרש (השגיאה) בינו לבין הפונקציה עצמה ניתן להקטין כרצוננו, כך שההבדל בין הפונקציה לפולינום ילך ויהפוך זניח. את המטרה הזו משרתים טורי טיילור, שמתברר כי הפולינומים שמרכיבים אותם מוגדרים באופן יחיד לכל פונקציה ולקירוב מכל סדר. הטור נקרא על שמו של ממציאו ברוק טיילור. טור טיילור המפותח בנקודה \n  \n    \n      \n         \n        \n          x\n          \n            0\n          \n        \n        =\n        0\n      \n    \n    {\\displaystyle \\ x_{0}=0}\n  \n נקרא טור מקלורן (הדמיון בין שם זה לשמו של טור לורן, שהוא הכללה של טור טיילור, הוא מקרי).\nטור טיילור (המפותח בנקודה מסוימת \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n) מתכנס לפונקציה בסביבה מסוימת של \n  \n    \n      \n        \n          x\n          \n            0\n          \n        \n      \n    \n    {\\displaystyle x_{0}}\n  \n אם ורק אם סדרת השאריות שבפיתוח טיילור של הפונקציה אפסה בכל נקודה בסביבה הנ\"ל. במקרה כזה, נאמר שהפונקציה היא אנליטית בנקודה \n  \n    \n      \n         \n        \n          x\n          \n            0\n          \n        \n      \n    \n    {\\displaystyle \\ x_{0}}\n  \n.",
    "pageid": 165505
  },
  {
    "title": "טלי גוטליב",
    "extract": "טלי (רויטל) גוֹטְלִיבּ (נולדה ב-3 בנובמבר 1975, כ\"ט בחשוון ה'תשל\"ו) היא עורכת דין, וחברת הכנסת העשרים וחמש מטעם מפלגת הליכוד.",
    "pageid": 1797639
  },
  {
    "title": "טרטיף",
    "extract": "טרטיף (מצרפתית: Tartuffe) היא קומדיה מאת המחזאי הצרפתי מולייר, המצטיינת בסגנונה החריף והעוקצני ובביקורת הנוקבת שבה על אנשי הדת והכנסייה, ונחשבת לאחת המעולות שביצירותיו. הדעות חלוקות אם יש ב\"טרטיף\" ביקורת על נוכלים במסווה של קנאות דתית בפרט או שמא יש בו ביקורת על הדת עצמה. דמותו של טרטיף עצמו הפכה זה מכבר שם נרדף לצבוע ונוכל. המחזה הועלה לראשונה על הבמה במלואו ב־1667.",
    "pageid": 311610
  },
  {
    "title": "ליאנה עיון",
    "extract": "ליאנה עיון (נולדה ב-8 בדצמבר 1994) היא שחקנית, מדבבת, דוגמנית ומנחת טלוויזיה ישראלית.",
    "pageid": 1221427
  },
  {
    "title": "ליגת העל בכדורגל",
    "extract": "ליגת העל בכדורגל היא ליגת הכדורגל הבכירה בישראל.\nהליגה נוסדה בתקופת המנדט הבריטי בשנת 1931, ושמה העברי היה ליגת ארץ ישראל בכדורגל.\nהליגה נקראת \"ליגת העל\" החל מעונת 1999/2000, כאשר בין השנים 1955 ל-1999 היא נקראה \"הליגה הלאומית\", ולפני כן \"הליגה הארצית\", \"הליגה הישראלית\" ו\"ליגה א'\". מכבי תל אביב היא הקבוצה היחידה המשתתפת בליגה ברציפות מאז שנת היווסדה.\nהליגה נמצאת תחת אחריות ההתאחדות לכדורגל בישראל, וביחד עם הליגה הלאומית אלו שתי הליגות המקצועניות בישראל. החל משנת 2014 מנוהלות שתי הליגות הבכירות על ידי מנהלת הליגות לכדורגל.\nנכון לעונת 2023/2024, מדורגת ליגת העל הישראלית במקום ה-16 בדירוג אופ\"א בשקלול של חמש העונות האחרונות.",
    "pageid": 115210
  },
  {
    "title": "מוחמד חדיד",
    "extract": "מוחמד אנואר חדיד (בערבית: محمد أنور حديد; נולד ב-6 בנובמבר 1948) הוא מפתח ויזם נדל\"ן אמריקאי יליד-נצרת, ישראל. הוא ידוע בבניית בתי מלון ואחוזות יוקרה, בעיקר בשכונת בל אייר שבלוס אנג'לס ובעיר בוורלי הילס. מוכר גם בשל היותו אביהם של הדוגמניות והדוגמן, ג'יג'י חדיד, בלה חדיד, אנואר חדיד, שנודעים כולם גם עקב האקטיביזם הפרו-מוסלמי, הפרו-פלסטיני והאנטי-ציוני בקרב משפחתם.",
    "pageid": 2292603
  },
  {
    "title": "מייקל ג'קסון",
    "extract": "מייקל ג'וזף ג'קסון (באנגלית: Michael Joseph Jackson;‏ 29 באוגוסט 1958 – 25 ביוני 2009) היה זמר, מוזיקאי, רקדן, כוריאוגרף, מפיק מוזיקלי, שחקן, מלחין ופזמונאי אמריקאי. ג'קסון, שנודע בכינויו \"מלך הפופ\", נחשב לאחד הזמרים המצליחים והמשפיעים ביותר בכל הזמנים.\nהקריירה המוזיקלית של ג'קסון החלה בשנת 1963 כאשר הצטרף לאחיו בתור החבר הצעיר ביותר בהרכב המוזיקלי המשפחתי \"חמישיית הג'קסונים\". בהמשך עזב את הלהקה ופתח בקריירת סולו. אלבומו Thriller משנת 1982 נמכר מעל 110 מיליון עותקים ונשאר עד היום האלבום הנמכר ביותר בכל הזמנים, לצד ארבעה אלבומים נוספים של ג'קסון. הווידאוקליפים לשיריו \"Beat It\"‏, \"Billie Jean\" ו-\"Thriller\" נחשבו לפורצי דרך והשפיעו רבות על תעשיית המוזיקה בהמשך. באותה העת, שילב ג'קסון בהפקותיו מספר טכניקות ריקוד מורכבות, אשר הידועה ביותר מביניהן היא \"הליכת הירח\". הסגנון המוזיקלי, הסגנון הווקאלי והכוריאוגרפיה הייחודית של ג'קסון זכו לפופולריות עצומה, אשר חצתה פערי דורות, גזעים ותרבויות. הקריירה המוזיקלית של ג'קסון היוותה השראה למיליוני אנשים ברחבי העולם ואמנים רבים בתחום המוזיקה והריקוד הושפעו ממנו[דרוש מקור].\nהישגים נוספים לג'קסון כוללים בין היתר שבירת מספר שיאים עולמיים שנכנסו לספר השיאים של גינס: \"האמן שזכה ביותר פרסים מכל אמן אחר\" (15 פרסי גראמי, 26 פרסי המוזיקה האמריקאית, 17 סינגלים אשר הגיעו למקום ראשון במצעד הפזמונים האמריקאי, ארבעה מתוכם של חמישיית הג'קסונים), ו\"זמר הפופ אשר תרם הכי הרבה עבור צדקה\". סך מכירות אלבומיו, המוערך בכ-780 מיליון עותקים ברחבי העולם, הפך אותו לאמן המצליח ביותר מבחינה מסחרית בהיסטוריה של המוזיקה.\nלאורך השנים עיתונים שונים ברחבי העולם עסקו באינטנסיביות בחייו הפרטיים של ג'קסון, בשינויים הקיצוניים במראהו החיצוני (מבנה אפו, צבע עורו, ועוד), במערכות היחסים שניהל, וכן בהאשמות כי ביצע סדרה ארוכה של מעשים מגונים בילדים. בשנת 2019 יצא סרט תיעודי העוסק בהיסטוריה הבעייתית של ג'קסון עם ילדים.\nג'קסון נפטר ב-25 ביוני 2009 מדום לב בשל מנת יתר של הסם פרופופול, סם הרדמה המשמש בניתוחים. מותו אירע במהלך ההכנות לסבב הופעותיו האחרון, \"This Is It\". רופאו האישי של ג'קסון, קונראד מארי, הורשע בהריגתו ברשלנות, ונידון לארבע שנות מאסר, מתוכן ריצה שנתיים בפועל.\nב-2008 דורג ג'קסון במקום ה-25 ברשימת 100 הזמרים הגדולים בכל הזמנים של המגזין \"רולינג סטון\".\n\nג'קסון נולד בשם מייקל ג'וזף ג'קסון ב-29 באוגוסט 1958 בעיר גארי אשר במדינת אינדיאנה שבארצות הברית (גארי היא פרבר תעשייתי הנמצא באזור המטרופולין של שיקגו). מייקל הוא בנם השמיני מבין עשרת ילדיהם של ג'וזף (שעל שמו נקרא מייקל בשמו האמצעי) וקתרין ג'קסון. משפחת ג'קסון השתייכה באותה העת למעמד הבינוני-נמוך, האם קתרין, השתייכה לזרם עדי יהוה וגידלה את ילדיה על פיה. האב, ג'וזף, היה פועל בבית חרושת לפלדה, והופיע לעיתים עם להקת הרית'ם אנד בלוז \"The Falcons\". ג'ו גידל את ילדיו באופן קשוח ושתלטני ונהג להתעלל בעיקר במייקל פיזית ונפשית באמצעות מכות וכינויי גנאי. אף על פי כן, ג'קסון ציין כי דווקא החינוך הנוקשה שאביו נתן לו היה גורם משמעותי להצלחתו.\n\n ערך מורחב – חמישיית הג'קסונים\nבשנת 1962 החלו ג'קי, טיטו וג'רמיין ג'קסון להופיע באזור העיר גארי עם שניים משכניהם בהרכב \"The Jackson Brothers\". ב-1963 הצטרפו ללהקה שני האחים הקטנים, מרלון ומייקל, לאחר שכבר אז הפגינו יכולות שירה וריקוד. באמצע שנת 1967 מייקל החליף את ג'רמיין כזמר הראשי של הלהקה. באותה תקופה אימצו חברי הלהקה את השם \"The Jackson Five\" (בעברית: חמישיית הג'קסונים) כשם להקתם. בהמשך הופיעו באופן אינטנסיבי באינדיאנה ולאחר שזכו בתחרות כישרונות צעירים חשובה ב-1966 (בה ביצעו גרסת כיסוי ללהיט של הטמפטיישנס, \"My Girl\", בביצוע מייקל), החלו לקיים הופעות באופן מקצועי בשיקגו, אילינוי.\nבהמשך הלהקה הצליחה להשיג חוזה הקלטות בחברת התקליטים המקומית \"Steeltown\" ובעקבות כך החלו לעבוד על אלבום הבכורה שלהם. הסינגל הראשון שהוציאו נקרא \"Let Me Carry Your Schoolbooks\" והוא הפך במהרה ללהיט מקומי. שנה אחר כך הוציאו את הסינגל \"We Don't Have to Be Over 21) To Fall in Love)\". בשנת 1968 הוחתמה הלהקה עם חברת התקליטים \"מוטאון\". הלהקה זכתה לפריצה הגדולה כאשר ארבעה סינגלים שלהם הגיעו למקום הראשון במצעד ה-Billboard Hot 100 האמריקני (\"I Want You Back\"‏, \"ABC\"‏, \"The Love You Save\" ו-\"I'll Be There\").\nחמישיית ג'קסון נשארו עם מוטאון עד שנת 1976, וכשרצו יותר חופש מוזיקלי עברו ל\"אפיק\" (Epic), אך כיוון ששם הלהקה היה שייך למוטאון הם החליפו את שמם ל\"הג'קסונים\" (The Jacksons), כפי שהיו ידועים בשנים המוקדמות יותר. הם המשיכו להופיע ברחבי העולם, הוציאו לשווקים שישה אלבומים נוספים בין השנים 1976–1984, במהלכם היה מייקל כותב השירים הראשי של הלהקה וכתב להיטים כמו \"(Shake Your Body (Down to the Ground\"‏ \"This Place Hotel\"‏ ו-\"Can You Feel It\".\n\nבמסגרת הלהקה, בין השנים 1972–1975, ג'קסון הוציא לשווקים ארבעה אלבומי סולו בחברת מוטאון, בהם \"Got to Be There\" ו-\"Ben\". הפופולריות של הלהקה החלה לדעוך לקראת אמצע שנות השבעים.\nבשנת 1978 ג'קסון כיכב בתפקיד הדחליל לצידה של דיאנה רוס בסרט הקולנוע המוזיקלי \"הקוסם\", גרסה אפרו-אמריקאית לספר הקוסם מארץ עוץ בו צוות השחקנים כולו היה אפרו אמריקנים. במהלך הפקת הסרט, נוצר לראשונה חיבור בין ג'קסון למפיק המוזיקלי קווינסי ג'ונס, אשר הלחין את פסקול הסרט. ג'קסון ביקש מג'ונס להפיק לו אלבום סולו. בעקבות כך ג'ונס הפיק לג'קסון את אלבום הסולו הראשון של ג'קסון \"Off the Wall\". כותבי השירים של האלבום כללו בין היתר את ג'קסון עצמו, סטיבי וונדר ופול מקרטני. האלבום יצא לשווקים בשנת 1979 וזכה להצלחה עצומה כאשר בסופו של דבר הוא מכר מעל ל-20 מיליון עותקים ברחבי העולם והפך את ג'ונס למפיק-על בתעשיית המוזיקה. למרות ההצלחה המסחרית העצומה של האלבום, ג'קסון סבר כי האלבום היה צריך לזכות להצלחה רבה יותר ובשל כך היה נחוש בדעתו לגרום לכך שאלבומו הבא יתעלה על ההצלחה של \"Off the Wall\".\n\nבמהלך 1982 פרש ג'קסון באופן סופי מחמישיית הג'קסונים. שיתוף הפעולה הבא בין ג'ונס וג'קסון הניב את אלבום הסולו השישי של ג'קסון \"Thriller\", אשר יצא לשווקים באותה שנה. האלבום אשר מכר למעלה מ-110 מיליון עותקים היה לאלבום הנמכר ביותר בכל הזמנים. האלבום זיכה את ג'קסון בשמונה פרסי גראמי (שיא עולמי) והניב להיטים כגון \"Thriller\"‏, \"The Girl Is Mine\"‏, \"Billie Jean\" ו-\"Beat It\".\nב-25 במרץ 1983, ג'קסון הופיע בשידור חי בספיישל טלוויזיוני לרגל 25 שנה לחברת מוטאון בו גם הופיע יחד עם חמישיית הג'קסונים וגם ביצע לבדו את השיר \"בילי ג'ין\". בהופעה זו ביצע ג'קסון לראשונה את ריקוד הליכת הירח. בשידור צפו כ-47 מיליון צופים.\nב-14 במאי 1984, ג'קסון הוזמן לבית הלבן כדי לקבל פרס מידי הנשיא רונלד רייגן, על תרומותיו הרבות לארגונים המטפלים באנשים בעלי התמכרות לאלכוהול וסמים.\nבהמשך השנה ג'קסון שיחק בסרט מדע בדיוני תלת־ממדי בן 12 דקות בשם \"קפטן איו\", אותו ביים פרנסיס פורד קופולה והפיק ג'ורג' לוקאס. הסרט הוקרן בגני השעשועים של וולט דיסני ברחבי העולם במהלך שנות השמונים והתשעים וזכה לפופולריות רבה.\nבשנת 1985 כתב ג'קסון את שיר הצדקה \"We Are the World\" (באנגלית: אנחנו העולם), יחד עם ליונל ריצ'י, אשר הופק על ידי קווינסי ג'ונס. השיר בוצע על ידי להקת על בה השתתפו האמנים הפופולריים ביותר בארצות הברית בתקופה זו. הסינגל הפך בהמשך לאחד הסינגלים הנמכרים ביותר בכל הזמנים, כאשר קרוב ל-30 מיליון עותקים שלו נמכרו ברחבי העולם. הכנסות השיר שימשו לצורך מתן סיוע לקורבנות הרעב באתיופיה באותה שנה.\nשיתוף הפעולה הבא בין קווינסי ג'ונס וג'קסון הניב את אלבום הסולו השביעי של ג'קסון, \"Bad\", אשר יצא לשווקים בשנת 1987 וזכה להצלחה מסחרית ניכרת. נכון ל-2008, האלבום מכר מעל ל-32 מיליון עותקים ברחבי העולם, האלבום דורג כעשירי בעולם במכירות. לאחר מכן נפרדו דרכיהם של ג'ונס וג'קסון. סבב ההופעות העולמי של Bad החל ב-12 בספטמבר באותה שנה והסתיים ב-14 בינואר 1989. ג'קסון שבר שיא גינס לאחר שכ-504,000 איש נכחו בשבעה מופעים באצטדיון ומבלי. הוא ביצע בסך הכל 123 מופעים בפני קהל של 4.4 מיליון אנשים וזכה בשיא גינס נוסף כאשר סבב ההופעות גרף 125 מיליון דולרים. במהלך הסבב הוא הזמין ילדים מעוטי יכולת לצפות במופעים בחינם, נתן תרומות לבתי חולים, בתי יתומים וארגוני צדקה אחרים.\nבשנת 1988, ג'קסון הוציא לשווקים את הספר האוטוביוגרפי הראשון שלו בשם \"Moon Walk\" (\"הליכת הירח\") אשר מכר מעל 200,000 עותקים. בספר, ג'קסון סיפק מידע רב על ילדותו, על התקופה בה היה שותף בחמישיית הג'קסונים ובהתעללות בו מצד אביו והחינוך הנוקשה שלו. ג'קסון ציין בספר גם כי עבר שני ניתוחי אף וניתוח פלסטי נוסף בו יצרו גומה בסנטרו. הוא ייחס את השינויים הרבים במבנה פניו לתהליכי התבגרות, להרזיה, לדיאטה צמחונית קפדנית שעבר, לשינוי סגנון השיער שלו, ולתאורה על הבמות. הספר הגיע למקום הראשון במצעד מכירות הספרים של הניו יורק טיימס.\nבשנת 1988, שיחק ג'קסון בסרט הבדיוני \"Moonwalker\". עלילת הסרט הורכבה מקולאז' של סיפורים קצרים, קטעים מהופעותיו של ג'קסון ווידאו קליפים של ג'קסון.\nההצלחה העצומה לה זכה ג'קסון במהלך שנות השמונים הביאה לכך שזכה באותה העת לכינוי \"מלך הפופ\" (כינוי שניתן לו על ידי אליזבת טיילור).\n\nבמרץ 1991, ג'קסון חידש את החוזה שלו עם סוני עבור 100 מיליון דולרים. אלבום האולפן השמיני של ג'קסון \"Dangerous\" יצא לשווקים במהלך שנה זו. נכון לשנת 2008, האלבום מכר מעל לשבעה מיליון עותקים ברחבי ארצות הברית ומעל ל-32 מיליון עותקים ברחבי העולם. האלבום הניב להיטים כגון \"Remember the Time\"‏, \"Black or White\" ו-\"Heal the World\".\nבשנת 1992 הקים ג'קסון את \"קרן רפאו את העולם\" (\"Heal the World Foundation\"), ארגון צדקה שתרם מיליוני דולרים. מטרותיה העיקריות של הקרן הן עזרה לילדים נזקקים, תרומה לסביבה ומימון תרופות לילדים רעבים וחולים, הן בארצות המפותחות והן בארצות הלא מפותחות. בנוסף, הקרן פעלה למניעת ניצול והתעללות בילדים וסייעה לאנשים שהיו מכורים לסמים ולאלכוהול. הקרן עבדה בשיתוף עם קרנות ומוסדות אחרים על מנת להשיג את המטרות שלה בעוצמה מלאה. מחוץ לקרן, ג'קסון היה נוהג לבקר בבתי יתומים ובבתי חולים ברחבי העולם, לחלק מתנות ולעזור בנדיבותו לממן ניתוחים של השתלות איברים וטיפולים רפואיים.\nאחת ההופעות המפורסמות ביותר שלו הייתה במחצית של משחקי הסופרבול בינואר 1993. בניגוד למקובל בהופעות המחצית של הסופרבול במרבית השנים הקודמות, ג'קסון היה האמן היחיד שהופיע במחצית כולה. ב-24 בפברואר 1993 ג'קסון קיבל את \"פרס האגדה החיה\" בטקס פרס גראמי ה-35 בלוס אנג'לס.\nבמהלך פברואר 1993 העניק ג'קסון ראיון באורך 90 דקות לאופרה וינפרי, הראיון הטלוויזיוני השני שלו מאז 1979. במהלך הראיון, ג'קסון סיפר על הדרך שבה אביו התעלל בו במהלך ילדותו, וכמו כן ציין כי הוא חש שהחמיץ חלק גדול משנות הילדות שלו וציין כי הוא אחד האנשים הבודדים בעולם. כמו כן, באותו הראיון ג'קסון הכחיש שמועות בצהובונים לפיהם הוא רכש את עצמותיו של ג'וזף מריק \"איש הפיל\". שמועות נוספות שהכחיש בראיון זה, היו שמועות על כך שהוא ישן בתא חמצן, או על כך שהוא הלבין את עורו. בהקשר להלבנת עורו, במהלך הראיון ג'קסון חשף את עובדת היותו חולה בויטיליגו. הראיון נצפה על ידי 90 מיליון צופים בארצות הברית בלבד, והפך בכך לשידור הרביעי שאיננו שידור ספורט הנצפה ביותר בהיסטוריה של ארצות הברית. בנוסף, הראיון הגביר באופן ניכר, בזכות אומץ ליבו של ג'קסון לספר על מחלתו, את המודעות למחלת הוויטיליגו, אשר לא הייתה מוכרת במיוחד עד לאותה העת.\nבשנת 1995, הוציא ג'קסון לשווקים את האלבום הכפול \"HIStory\". האלבום הזה הוא האלבום האישי ביותר של ג'קסון שנכתב כמעט כולו אחרי ההאשמות שהוגשו נגדו שנתיים לפני כן. הדיסק הראשון הכיל 15 מהלהיטים הגדולים ביותר של ג'קסון, בעוד שהדיסק השני הכיל 15 שירים חדשים. זהו האלבום הכפול הנמכר ביותר בכל הזמנים, כאשר 20 מיליון עותקים שלו נמכרו ברחבי העולם.\nבשנת 1997 הוציא ג'קסון לשווקים את אלבום האוסף המיוחד \"Blood on the Dance Floor: HIStory in the Mix\", אשר הכיל רמיקסים לסינגלים הנמכרים ביותר מהאלבום \"HIStory\", בנוסף לחמישה שירים חדשים. המכירות של האלבום בכל העולם נאמדו על 6 מיליון עותקים נכון לשנת 2007, מה שהפך אותו לאלבום הרמיקסים הנמכר ביותר בכל הזמנים.\nביוני 1999 היה ג'קסון מעורב במספר אירועי צדקה. הוא הופיע לצד לוצ'אנו פבארוטי במופע צדקה במודנה שבאיטליה. המופע, אשר נועד לגייס כספים ארגון המלכ\"ר \"War Child\", גייס מיליון דולרים עבור פליטי קוסובו וילדי גואטמלה. מאוחר יותר באותו החודש, ג'קסון ארגן מספר מופעי צדקה בגרמניה ובקוריאה. אמנים נוספים אשר השתתפו במופעים הללו היו סלאש, הסקורפיונז, מריה קארי, אנדראה בוצ'לי ונוספים. הכספים אשר גויסו במהלך האירוע, הועברו לקרן נלסון מנדלה לילדים, לצלב האדום ולארגון אונסק\"ו.\n\nבספטמבר 2001 קיים שני מופעים במדיסון סקוור גארדן לציון 30 שנות קריירה. המופעים, בהשתתפות אומנים רבים שודר לאחר מכן כספיישל ברשת CBS. באוקטובר אותה שנה, ג'קסון הוציא לשווקים את האלבום \"Invincible\", שהגיע למקומות הראשונים בארצות הברית ובריטניה ונמכר בכ-8 מיליון עותקים. בעקבות פיגועי 11 בספטמבר, ג'קסון עזר לארגן את מופע הצדקה \"United We Stand: What More Can I Give\" בוושינגטון הבירה, אשר שודר ב-21 באוקטובר באותה שנה וכלל הופעות של עשרות אמנים גדולים, לרבות ג'קסון, אשר ביצע את השיר \"What More Can I Give\" בסיום המופע. ב-15 בנובמבר 2006 קיבל ג'קסון את פרס ה-\"Diamond Award\" על מכירת למעלה מ-100 מיליון אלבומים, בטקס \"פרסי המוזיקה העולמית\" ל-2006.\nב-11 בפברואר 2008, יום השנה ה-25 ליציאת אלבומו של ג'קסון \"Thriller\", הוציא ג'קסון לשווקים גרסה מחודשת לאלבום שנקראה \"Thriller 25\". האלבום כלל רצועה שלא פורסמה בעבר בשם \"For All Time\", בנוסף למספר רמיקסים אותם הפיק יחד עם אמנים פופולריים שונים כגון אייקון, פרגי, ויל.איי.אם וקניה וסט. שני רמיקסים אשר יצאו לשווקים בתור סינגלים. האלבום זכו להצלחה מתונה: \"The Girl Is Mine 2008\" ו-\"Want to Be Startin' Somethin' 2008\". האלבום הגיע באותה העת למקום הראשון במצעד המכירות בשמונה מדינות באירופה. במשך 12 שבועות האלבום מכר יותר משלושה מיליון עותקים ברחבי העולם.\nב-29 באוגוסט 2008, במסגרת חגיגות יום הולדתו ה-50 של ג'קסון, סוני הוציאה לשווקים סדרת אוספים בשם \"King of Pop\" המכילה את להיטיו הגדולים של ג'קסון.\nבשנת 2009, נודע כי אלבומו \"Thriller\" עתיד להיות מומחז בברודוויי.\nבמרץ 2009, הודיע ג'קסון לראשונה במסיבת עיתונאים בלונדון כי במהלך יולי הוא מתכנן לערוך בלונדון 10 הופעות ענק בשם \"This Is It\" לאחר עשור ללא הופעות. סבב ההופעות, אשר אמור היה להיות סבב ההופעות הגדול ביותר של ג'קסון מאז סבב ההופעות העולמי של אלבומו \"HIStory\" בשנת 1997, נחשב באותה העת על ידי רבים לאחד מהאירועים המוזיקליים החשובים ביותר של השנה כאשר למעלה ממיליון צופים היו אמורים לצפות במופעים. ג'קסון ציין במקביל, כי הוא מעוניין לפרוש לצמיתות לאחר סבב ההופעות. תוך שעות ספורות נמכרו כל הכרטיסים (זוהי שבירת שיא למכירת הכרטיסים המהירה ביותר), בעקבות כך ג'קסון התחייב לערוך 50 מופעים שונים. בשבועות שקדמו לסבב ההופעות ג'קסון התכונן לסבב ההופעות בלוס אנג'לס יחד עם הכוריאוגרף והבמאי קני אורטגה. סבב ההופעות אמור היה להיערך בין 13 ביולי 2009 ל-6 במרץ 2010, אך לא יצא לפועל עקב מותו של ג'קסון.\n\nב-25 ביוני 2009, פחות משלושה שבועות לפני תחילת סבב ההופעות הצפוי שלו, לקה ג'קסון בדום לב באחוזה אותה שכר במחוז הולמבי הילס שבלוס אנג'לס. לאחר שניסיונות ההחייאה אותם ביצע רופאו האישי כשלו, הוזמן צוות חובשים ממחלקת מכבי האש של לוס אנג׳לס וביצע ניסיונות החייאה ממושכים במקום ובאמבולנס בדרך למרכז הרפואי על שם רונלד רייגן ובמשך שעה לאחר מכן. בשעה 14:26 נקבע מותו של ג'קסון. דקות ספורות לאחר מכן, אחיו של מייקל, ג'רמיין, בישר לעולם על מות אחיו באמצעות אמצעי התקשורת. בשל ספקות לגבי סיבת מותו של ג'קסון, לבקשת המשפחה בוצעה בו נתיחה שלאחר המוות משפטית נוספת מספר ימים לאחר מותו.\nב-7 ביולי 2009 ערכה המשפחה טקס אשכבה פרטי לג'קסון, בבית הקברות \"פורסט לואן\" שבלוס אנג'לס, ולאחר מכן נערך טקס אשכבה ציבורי בהיכל הספורט סטייפלס סנטר בלוס אנג'לס בהשתתפות אלפי מוזמנים. הטקס שודר בתחנות הטלוויזיה הגדולות ברחבי העולם, ועל פי ההערכות צפו בו יותר ממיליארד איש בשידור חי. מספר הצופים בטקס האשכבה בארצות הברית נאמד, על פי נילסן, ב-31.1 מיליון איש. סטיבי וונדר, ליונל ריצ'י, מריה קארי, ג'ון מאייר, ג'ניפר הדסון, אשר, ג'רמיין ג'קסון ושאהין ג'אפרגולי הופיעו במהלך הטקס. ברי גורדי וסמוקי רובינסון קראו הספדים, בעוד שקווין לטיפה קראה שיר בשם \"We had him\" (\"לנו היה אותו\"), שנכתב לרגל האירוע על ידי מאיה אנג'לו. בתו בת ה-11 של ג'קסון, פאריס מייקל קתרין ג'קסון, בכתה כאשר סיפרה לקהל: \n\nארונו של ג'קסון לא נטמן בבית הקברות לאחר הטקס, ובני משפחתו לא הודיעו לתקשורת היכן ייקבר. הלווייתו של ג'קסון התקיימה ב-3 בספטמבר 2009 בטקס פרטי בבית העלמין \"פורסט לואן\" שבקליפורניה.\nהדיווחים הרשמיים ציינו כי מותו של ג'קסון נגרם משימוש בכדורי שינה שבראשם סם השינה פרופופול אשר ניתנו לו על פי בקשתו, על ידי רופאו האישי, קונארד מארי. ב-8 בפברואר 2010 הגישה פרקליטות מחוז לוס אנג'לס כתב אישום נגד מארי באשמת מה שכונה \"הריגה ללא כוונת זדון\". הרופא הורשע בהריגתו של ג'קסון ונדון לארבע שנות מאסר.\n\nבמהלך השעות שלאחר מותו של ג'קסון, חלה עלייה משמעותית במכירת אלבומיו. האלבום \"Thriller\", שיצא לשווקים לראשונה בשנת 1982, דורג במקום הראשון במצעד ההורדות של חנות המוזיקה המקוונת iTunes, ואילו שמונה אלבומים נוספים דורגו ב-40 המקומות הראשונים. בבריטניה, בה היה אמור ג'קסון להופיע כעבור מספר שבועות אילולא נפטר, הגיעו 15 מאלבומיו ל-15 המקומות הראשונים במצעד של חברת אמזון.\nבאוקטובר 2009 דלף לאינטרנט, כמה שעות לפני היציאה הרשמית ב-12 באוקטובר, סינגל חדש של ג'קסון בשם \"This Is It\" שאמור היה ללוות את המופע הגרנדיוזי שתכנן להעלות בלונדון ומשמש כעת כשם הסרט באורך מלא, שיצא לאקרנים ב-28 באוקטובר, אשר תיעד את החזרות האחרונות של ג'קסון לפני מותו. יומיים לפני יצאת הסרט לאקרנים, יצא אלבום כפול הנושא את אותו השם, שכולל גרסאות מקוריות ל-14 שירים המופיעים בסרט כולל מיטב הלהיטים של ג'קסון, ומסתיים עם הסינגל החדש בגרסה מקורית ובגרסה מיוחדת בליווי ה\"ג'קסונים\". כמו כן, האלבום הכפול יכלול גרסאות מוקדמות ונדירות של שלושה מלהיטיו (\"Beat It\"‏, \"Wanna Be Startin'\"‏, \"Somethin'\" ו-\"She's Out Of My Life\") ותמונות בלעדיות מהחזרות האחרונות.\nב-28 באוקטובר 2009 יצא לאקרנים ברחבי העולם הסרט התיעודי \"This Is It\" אשר הופק על ידי סרטי קולומביה והכיל קטעים מהחזרות לסבב ההופעות. הסרט הוקרן במשך שבועיים ברחבי העולם. הסינגל החדש בשם \"This Is It\" יצא לשווקים ב-12 באוקטובר 2009, כאשר האלבום החדש בעל אותו השם יצא לשווקים ברחבי העולם ב-26 באוקטובר. הסרט הפך לסרט התיעודי הריווחי ביותר בכל הזמנים עם הכנסות של מעל ל-252 מיליון דולרים.\nבדצמבר 2009 יצא לאור ספר חדש שנקרא \"האופוס של מייקל ג'קסון\" שהוא בעצם פרויקט מיוחד שהכינו קרוביו לקראת חג המולד. הספר כולל 404 עמודים של סיפורים ותמונות נדירות מחייו האישיים של ג'קסון שלא פורסמו בעבר. גם למעריציו של ג'קסון הייתה הזדמנות לתרום לחלק מהספר ואלפי מעריצים מכל רחבי העולם שלחו תצלומים, עבודות אומנות ומחוות שכתבו לג'קסון. עורכי הספר בחרו את העבודות הסופיות שזכו להיכלל בספר. הספר הוא כבד במיוחד, גדול ממדים וכרוך בעור שחור ומחירו כ-249 דולר.\nבעקבות העלייה המסיבית במכירות של אלבומיו של ג'קסון לאחר מותו, הודיעה חברת סוני ב-16 במרץ 2010 כי הם חידשו את החוזה עם היורשים של זכויות היוצרים של שיריו של ג'קסון אשר היה אמור לפקוע בשנת 2015. במסגרת החוזה המחודש היו מתוכננים לצאת לשווקים בשנים הבאות עשרה אלבומים חדשים של ג'קסון עם חומר שלא פורסם בעבר. האלבום החדש הראשון יועד לצאת לשווקים בנובמבר 2010, והאלבום האחרון יועד לצאת לשווקים לפני דצמבר 2017, אך כבר לא יצא.\nב-19 בנובמבר 2010 יצא לשווקים מארז ה-DVD של ג'קסון \"Michael Jackson's Vision\" אשר מכיל אוסף סרטים קצרים של ג'קסון אשר כולל את הווידאו קליפ \"One More Chance\" שלא שודר מעולם.\nב-23 בנובמבר 2010 יצא לשווקים משחק הווידאו \"Michael Jackson: The Experience\", אשר פותח על ידי חברת משחקי הווידאו Ubisoft. המשחק מאפשר לשחקן לבצע את מהלכי הריקוד הנודעים של ג'קסון תוך כדי שירה באמצעות טכנולוגיית התנועה של קונסולות המשחקים החדישות.\nב-10 בדצמבר 2010 יצא לשווקים האלבום \"Michael\", אשר מכיל שירים ישנים של ג'קסון אשר לא יצאו לשווקים מעולם. השיר \"Hold My Hand\", אותו הקליט ג'קסון במקור בשנת 2007 יחד עם הזמר אייקון, היה הסינגל הראשון מתוך האלבום אשר יצא לשווקים.\nב-7 בנובמבר 2011, כשנתיים לאחר מותו של ג'קסון, רופאו האישי של ג'קסון קונרד מוריי נמצא אשם בהריגתו. ב-29 בנובמבר 2011, גזר בית המשפט על ד\"ר מוריי את העונש המקסימלי הקבוע בחוק – 4 שנות מאסר.\nבטקס בילבורד 2014, הוצגה הולוגרמה של ג'קסון, שר את השיר \"Slave to the Rhythm\" מאלבומו האחרון.\nאת כלל הזכויות על יצירותיו המוזיקאיות שפורסמו טרם מותו ואלו שטרם יצאו לאחר מותו, שמרו קרובי משפחתו ועליהם קיבלו תגמולים גם לאחר מותו.\nב-18 באפריל 2025 צפוי לצאת סרט ביוגרפי על חייו בשם \"Michael\". את הסרט ביים אנטואן פוקואה. אחיינו של ג'קסון, ג'עפר ג'קסון, אמור לככב בתפקידו הגדול הראשון בסרט. הפקת הסרט החלה ב-22 בינואר 2024.\n\nבמהלך סוף שנות השבעים ותחילת שנות השמונים ניהל מערכת יחסים קצרה ומתוקשרת עם השחקנית זוכת פרס האוסקר טייטום אוניל. במהלך שנות השמונים ניהל מערכת יחסים קצרה ומתוקשרת עם השחקנית ברוק שילדס. שילדס ציינה בשנת 2009 כי על אף שג'קסון מעולם לא הציע לה להתחתן עמו באופן רשמי, ג'קסון נהג לשוחח עימה פעמים רבות על האפשרות שהם יתחתנו ויגדלו יחד ילדים מאומצים. כמו כן ציינה כי באותה העת היא הסתייגה מהצעותיו של ג'קסון.\n\nב-26 במאי 1994 נישא ג'קסון בחשאיות בטקס פרטי ברפובליקה הדומיניקנית לזמרת-יוצרת ליסה מרי פרסלי, בתו של אלביס פרסלי. הזוג הכחיש את קיום טקס הנישואים כמעט חודשיים שלמים לאחר שנישא. רק ב-1 באוגוסט 1994 נודע לראשונה בכלי התקשורת על נישואיהם של ג'קסון ופרסלי.\nפרסלי וג'קסון נפגשו לראשונה בשנת 1975, במהלך מספר הופעות של משפחת ג'קסון בקזינו MGM Grand Hotel and Casino בלאס וגאס כאשר פרסלי הייתה בת שבע. השניים נפגשו בשנית באמצעות חבר משותף בתחילת שנת 1993. לאחר המפגש הם נשארו בקשר טלפוני מדי יום. כאשר ההאשמות בדבר ההתעללות המינית בג'ורדן צ'נדלר החלו להתפרסם בכלי התקשורת, פרסלי סיפקה לג'קסון תמיכה רגשית. אף על פי כן היא ציינה כי באותה העת היא הייתה מודאגת מאוד ממצבו הבריאותי המדרדר של ג'קסון וההתמכרות שלו לסמים. כמו כן פרסלי ציינה כי \"אני מאמינה שהוא לא עשה שום דבר רע ושהוא נאשם בטעות ובשל כך התאהבתי בו. רציתי להציל אותו. הרגשתי שאני מסוגלת לעשות זאת.\" באחת משיחות הטלפון שהתקיימו בין השניים, פרסלי ציינה כי ג'קסון היה מסומם, מבולבל והזייתי. זמן קצר לאחר מכן, היא שכנעה אותו ליישב את ההאשמות בבית המשפט ולעבור שיקום. ג'קסון הציע נישואין לפרסלי, ארבעה חודשים בלבד לאחר שהקשר ביניהם חודש, במהלך שיחת טלפון אשר התקיימה בסתיו 1993.\nבאותה העת, גורמים שונים בכלי התקשורת העריכו כי נישואיהם של ג'קסון ופרסלי היו תעלול יחצני אשר נועד לשפר את תדמיתו של ג'קסון בלבד ולהסיט את תשומת הלב מההליכים המשפטיים שהתנהלו באותה העת נגד ג'קסון.\nפרסלי הופיעה בווידאו קליפ של ג'קסון לשיר \"You Are Not Alone\", שיר אהבה מאלבומו \"HIStory\".\nג'קסון ופרסלי התגרשו ב-20 באוגוסט 1996.\n\nבמהלך סבב ההופעות העולמי של אלבומו HIStory, ג'קסון נישא לאחות הדרמטולוגית דבורה ג'ין רואו ב-14 בנובמבר 1996 בטקס מאולתר בחדר המלון בו שהה בסידני שבאוסטרליה. במהלך שלוש שנות נישואיהם רואו ילדה את שני ילדיו הבכורים של ג'קסון.\nג'קסון פגש לראשונה את רואו באמצע שנות השמונים לאחר שאובחן במחלת הוויטיליגו. במשך שנים רבות טיפלה רואו בג'קסון והעניקה לו תמיכה רגשית. במקור, לא היו לשניים שום תוכניות להתחתן, אבל לאחר שרואו נכנסה להריון, אמו של ג'קסון שכנעה אותם לעשות כן. ב-8 באוקטובר 1999 התגרשו בני הזוג ורואו העבירה את המשמורת על הילדים לאחריותו של ג'קסון וויתרה על זכויותיה כהורה.\n\nג'קסון היה אב לשלושה ילדים:\n\nמייקל ג'וזף ג'וניור (נודע בעיקר בכינוי \"פרינס\"), אשר נולד ב-13 בפברואר 1997 מנישואיו של ג'קסון לדבי רואו.\nפאריס מייקל קתרין, אשר נולדה ב-3 באפריל 1998 מנישואיו של ג'קסון לדבי רואו.\nפרינס מייקל השני (נודע בעיקר בכינוי \"בלאנקט\"), אשר נולד ב-24 בפברואר 2002 באמצעות הפריה מלאכותית ואם פונדקאית שזהותה נותרה חסויה.\nב-20 בנובמבר 2002 כאשר ג'קסון התארח במלון אדלון בברלין, הוא הוציא את בנו בלאנקט, אשר היה באותה העת בן 11 חודשים בלבד, אל מרפסת חדרו והחזיק אותו מעבר למעקה הבטיחות אל המעריצים שחיכו לו למטה. התמונות של האירוע אשר זכו לכיסוי תקשורתי נרחב גרמו לתדהמה רבה ולפיקפוק בקרב רבים לגבי הכשירות של ג'קסון כהורה. ג'קסון ציין בעקבות האירוע כי זו הייתה טעות איומה מצדו והתנצל על מעשיו.\nלאורך כל השנים תמיד כאשר ילדיו של ג'קסון הופיעו בפומבי, הוסתרו פניהם באמצעות מסכות בטענה כי צעד זה נועד להבטיח את שלומם תוך שמירה על זהותם. דבי רואו ציינה בעבר כי ג'קסון הגה את הרעיון בעקבות איומי המוות האנונימים הרבים אותם נהג לקבל ובשל החשש מניסיון חטיפה אפשרי של אחד מילדיו.\nב-30 ביוני 2009, החלו להתפרסם בתקשורת שמועות על כך שג'קסון איננו כלל אביהם הביולוגי של ילדיו. בראיון שהתקיים עימה ביולי 2009, טענה דבי רואו, אימם של שניים משלושת ילדיו של ג'קסון (מייקל ג'וזף ג'וניור ופאריס מייקל קתרין) כי, \"מייקל היה גרוש ובודד ורצה ילדים. אני הייתי היחידה שהסכימה ללדת את ילדיו. הצעתי לו את רחמי – זאת הייתה מתנה. זה היה משהו שעשיתי כדי לשמח אותו. הייתי רק כלי קיבול, זה לא היה הזרע של מייקל. קיבלתי על זה תשלום, והמשכתי הלאה. אני יודעת שלעולם לא אראה יותר את הילדים\".\nב-3 באוגוסט 2009, מעל לחודש לאחר מותו של ג'קסון, פסק בית המשפט כי בהתאם לצוואתו של ג'קסון, המשמורת הקבועה על ילדיו של ג'קסון תועבר לאמו, קתרין ג'קסון. כמו כן פסק בית המשפט כי לאחר שקתרין תלך לעולמה המשמורת תעבור לזמרת דיאנה רוס, ידידתו הטובה של ג'קסון.\n\nצבע עורו של ג'קסון היה כהה, בהתאם למוצאו האפרו אמריקאי. אך החל מאמצע שנות השמונים צבע עורו החל להפוך בהיר יותר באופן הדרגתי עקב מחלת הוויטיליגו (בהרת) בה לקה כשהיה בשנות ה-20 לחייו. שינוי זה זכה לכיסוי תקשורתי נרחב, כולל שמועות שהוא מלבין את עורו. ג'קסון ציין כי מחלת הוויטיליגו שכיחה בקרב משפחתו של אביו. לאורך השנים המשיכה המחלה להתפשט בכל חלקי גופו וג'קסון טשטש את הבדלי הצבעים של עורו באמצעות איפור, דבר אשר גרם לו להיראות חיוור למדי. מכיוון שהאזורים הבהירים על גופו רגישים מאוד לשמש ג'קסון לקח עמו באופן קבוע שמשייה לכל מקום על מנת שלא להיחשף לקרני השמש. בשנת 1986 עבר ג'קסון סדרת טיפולים קוסמטיים בפניו, בצווארו ובידיו במטרה להסוות את התפרצות המחלה.\nתדמיתו של ג'קסון נפגעה רבות בשל שינוי גוון העור שלו, בעיקר משום שרבים האשימו אותו בכך שהוא מתכחש לשורשיו ולגזעו, זאת על אף שג'קסון ציין לכל אורך השנים כי הוא גאה בהיותו אפרו-אמריקאי ושאין באפשרותו לעשות דבר נגד המחלה הקשה.\nבנתיחה שלאחר המוות אומתה טענתו של ג'קסון כי סבל מן המחלה, והדבר נחשף בציבור במשפטו של רופאו.\n\nג'קסון היה חולה בלופוס עורי (זאבת), דבר שגרם לפגיעה בצורת אפו של ג'קסון. כאשר ג'קסון עבר ניתוח שכשל הוא נכנס לסדרת ניתוחים שהצליחה לשקם את אפו. במהלך השנים ג'קסון ספג עלבונות וביקורות רבות על אפו, אך מעולם לא הגיב בנושא זה.\n\nבשנת 1979 ג'קסון שבר את אפו במהלך ביצוע של ריקוד מורכב. ניתוח האף שעבר בעקבות כך לא היה מושלם וג'קסון התלונן על קשיי נשימה אשר לטענתו עלולים להשפיע על הקריירה שלו. הוא הופנה בהמשך לד\"ר סטיבן הופלין אשר ביצע את ניתוח האף השני של ג'קסון.\nתיקו הרפואי של ג'קסון מעולם לא התפרסם אך מומחים ומנתחים פלסטיים שונים שיערו כי הוא עבר מספר ניתוחי אף, ניתוח במצח, בשפתיים, וניתוח בעצם הלחי. ג'קסון מצדו טען כי הוא עבר במשך חייו רק שני ניתוחי אף ולא שום ניתוח אחר על פניו, אם כי בשלב מסוים הוא ציין כי עבר ניתוח להוספת גומה בסנטר.\n\nג'קסון איבד משקל רב במהלך שנות השמונים המוקדמות בשל שינויים בתזונה. לאורך השנים הועלו השערות בתקשורת כי ג'קסון סבל מאנורקסיה נרבוזה. ג'קסון סבל גם מירידה קיצונית במשקלו באופן חוזר ונשנה בשלבים מאוחרים יותר בחייו. רופאים שונים הניחו גם כי הוא סבל מתפיסת גוף שלילית, מצב פסיכולוגי שגרם לג’קסון לנטייה לדמיין פגמים גופניים עצמיים, אולם איש מלבדו לא היה מסוגל לראות את הפגמים הללו.\n\nב-27 בינואר 1984 ג'קסון ואחיו השתתפו בפרסומת לפפסי בלוס אנג'לס. בשל טעות בפירוטכניקה שערו של ג'קסון עלה בלהבות במהלך צילומי הפרסומת וג'קסון ספג כתוצאה מכך כוויות מדרגה שנייה על הקרקפת. בעקבות כך, ג'קסון נזקק לטיפול רפואי ממושך ולטיפול קוסמטי על מנת להסתיר את הצלקות שנותרו לו בקרקפת. ג'קסון מעולם לא החלים לחלוטין מפציעה זו, ולכן נהג ללבוש פאה.\n\nבמהלך שנות השמונים ג'קסון התעשר מאוד והחל לרכוש נכסים במיליוני דולרים בהם גם הזכויות על מרבית שירי להקת הביטלס עליהן שילם 47.5 מיליון דולרים.\nבמרץ 1988, ג'קסון רכש קרקעות בעלות של 17 מיליון דולר במחוז סנטה ברברה שבקליפורניה לצורך בניית אחוזת ענק שקרא לה \"Neverland\" (\"ארץ לעולם לא\"). בהמשך הוא בנה במתחם האחוזה לונה פארק פרטי, גן חיות פרטי ואולם קולנוע פרטי. ערך האחוזה נאמד בשנת 2003 על סך 100 מיליון דולרים.\nההכנסות השנתיות של ג'קסון בשנות השמונים ובשנות התשעים מוערכת בכ-50 מיליון דולר. בשנת 2003, סך הכנסותיו לאורך הקריירה הוערכו בכ-2 מיליארד דולר.\nלמרות ההכנסות הגבוהות מהן נהנה במשך הקריירה, ג'קסון שקע בחובות כבדים בשל אורח החיים הראוותני שניהל ובמהלך העשור הראשון של המאה ה-21 הוא לווה כספים רבים במטרה להציל את אחוזתו מעיקול.\nבשנת 2007 ג'קסון וסוני רכשו את חברת ההפצה של ויאקום Famous Music LLC. עסקה זו העניקה לג'קסון את הזכויות על השירים של אמנים רבים בהם אמינם, שאקירה ובק. בנוסף במהלך שנת 2016 מנהלי עיזבונו של ג'קסון החליטו למכור את חלקו בקטלוג, על מנת לשלם את החלק הנותר מהחובות שהותיר אחריו, התמורה למכירה הייתה 750 מיליון דולר בקירוב.\nהונו של ג'קסון נאמד בשנת 2007 בכ-236.6 מיליון דולרים.\n\nלאורך השנים נפוצו סיפורים סנסציונים שונים בתקשורת אודות אישיותו של ג'קסון. הבולטים שבהם היו:\n\nבשנת 1986, הצהובונים פרסמו ידיעה לפיה ג'קסון ישן בתא לחץ המאפשר לו מתן חמצן במינונים גבוהים לצורך האטת תהליך ההזדקנות שלו. אל הידיעה צורפה גם תמונה של ג'קסון בה הוא שוכב בתא לחץ מסוג זה. ג'קסון סיפר שבעקבות הכוויות שקיבל בצילומים לפרסומת פפסי, קיבל פיצויים והחליט לתרום את כל הכסף להקמת תא לטיפול בכוויות, ושכב בתא זה כדי לבחון אותו, אך צלם פפראצי שהיה שם באותו הרגע צילם אותו והתמונה הופצה ברחבי העולם.\nכאשר ג'קסון רכש שימפנזה בשם באבלס, נטען בצהובונים כי זוהי דוגמה לנתק של ג'קסון מן המציאות.\nבמהלך שנות השמונים נטען גם כי ג'קסון מעוניין לרכוש את עצמותיו של ג'וזף מריק (\"איש הפיל\"). ג'קסון טען כי זה שטויות. \"אני אוהב את איש הפיל אבל איפה אני אשים עצמות? ולמה אני צריך אותן?\"\n\nבילדותו משפחתו של ג'קסון השתייכה לזרם הנוצרי עדי יהוה. בשנת 1985 החליט ג'קסון להתנער מהשתייכותו לזרם עדי יהוה בתגובה לכך שהקהילה החרימה את הווידאו קליפ של Thriller.\nבמהלך 2008 נפוצה שמועה לא מבוססת באמצעי התקשורת ברחבי העולם על כך שג'קסון התאסלם אשר התבססה על כתבה בצהובון הלונדוני The Sun‏ מ-21 בנובמבר 2008. השמועה אשר לא התבססה על מקור מהימן לא אומתה מעולם ואף הוכחשה על ידי עורך הדין של ג'קסון לונדל מקמילן, על ידי קט סטיבנס והמוזיקאי הקנדי המוסלמי דאוד וארנסבי אשר נטען כי נכחו בטקס. בנוסף לכך, ניתן להניח כי השמועות על כך שג'קסון התאסלם אינן מבוססות ואף מופרכות משום שלא ערכו לג'קסון טקס הלוויה מוסלמי ומשום שילדיו לא גדלו כמוסלמים.\n\nבקיץ 1993 הואשם ג'קסון בביצוע מעשים מגונים בנער בן 13 בשם ג'ורדי צ'נדלר, בנו של רופא שיניים בשם אוון צ'נדלר. צ'נדלר אשר העיד בפני פסיכיאטר ובפני המשטרה, תחת השפעת סם הרגעה אותו נתן לו אביו, טען כי ג'קסון התעלל בו מינית, כולל אקטים של נשיקות, אוננות ומין אוראלי בעת שהוא התארח באחוזת נוורלנד. כמו כן צ'נדלר סיפק תיאור מפורט של איבר המין של ג'קסון. באותה התקופה אביו של ג'ורדי, אוון צ'נדלר הוקלט בחשאי כאשר הוא מאיים לפגוע בקריירה המוזיקלית של ג'קסון אם לא ייענו לתביעותיו. כמו כן, אוון צ'נדלר ניסה לנהל משא ומתן עם ג'קסון על הסדר כספי תמורת שתיקתו. מקורביו של ג'קסון טענו באותה העת כי ג'ורדי צ'נדלר היה קורבן לאב קנאי אשר מטרתו הבלעדית הייתה לסחוט כספים מג'קסון.\nבעקבות ההאשמות החלה חקירה רשמית, על אף שאימו של ג'ורדי התעקשה כי ג'קסון איננו אשם. במהלך החקירה נערך חיפוש מקיף באחוזתו של ג'קסון. ילדים רבים ובני משפחתו של ג'קסון אשר נחקרו לא קשרו אותו למקרים אחרים של התעללות בילדים. במסגרת החקירה המשטרתית ג'קסון נאלץ להסכים לחיפוש גופני פולשני במהלכו נבדק אם איבר מינו של ג'קסון תואם לתיאורים אותם סיפק ג'ורדי. מקורביו של ג'קסון ציינו בעבר כי ג'קסון מעולם לא התאושש מההשפלה אותה עבר בבדיקה הגופנית.\nההאשמות שלא הוכחו מעולם יושבו לבסוף מחוץ לכותלי בית המשפט בהסדר כספי שחברת הביטוח של סיבוב ההופעות של מייקל ג'קסון שילמה. פרשה זו פגעה באופן ניכר בקריירה המוזיקלית של ג'קסון, בתדמיתו ובהצלחתו.\n\nבשנת 2003 הואשם ג'קסון בשנית בביצוע מעשים מגונים, הפעם בנער בן 13 בשם גאווין ארוויזו. ההאשמות הועלו בעקבות ההקרנה של הסרט התיעודי \"Living With Michael Jackson\" במהלכו נראו ג'קסון וארוויזו מחזיקים ידיים בעת שארוויזו התארח באחוזת נוורלנד בשל מחלה סופנית ובעזרתו של ג'קסון החלים מהמחלה. כמו כן, במהלך הסרט צוין כי ילדים המתארחים באחוזת נוורלנד נוהגים לבקש לישון עם ג'קסון.\nרצף של מאורעות אשר התרחשו לאחר הקרנת הסרט, הביא את אמו של הנער לפנות לייעוץ משפטי, שבגינו נשלחה המשפחה כולה לחוות דעת אצל פסיכולוג. אחיו של גאווין טען שהיה עד ראייה ליחסי מין בין גאווין לג'קסון. בשל גילו הצעיר של גאווין, היה מחויב הפסיכולוג לדווח לרשויות על המעשה. ביוני 2003 נפתחה חקירה רשמית במשרד השריף שבסנטה ברברה, ובחודש יולי נחקרה המשפחה בפעם הראשונה. ב-18 בנובמבר פשט צוות של יותר מ-70 חוקרים ממשרד התובע המחוזי וממשרד השריף על אחוזת נוורלנד, עם צו חיפוש.\nבמהלך השנתיים שעברו בין האישומים למשפט עצמו, ג'קסון התמכר לדמרול וירד במשקל באופן ניכר. המשפט החל ב-31 בינואר 2005 בסנטה מריה שבקליפורניה ונמשך חמישה חודשים עד אשר ב-13 ביוני 2005 חבר המושבעים זיכה את מייקל ג'קסון מכל 12 האישומים שבהם הואשם. בין האישומים: מעשה מגונה בקטין, ניסיון לשכר קטין וחטיפה. במהלך המשפט, נתפס השופט במשפטו של מייקל ג'קסון, טום סנדון על זיוף ראיות נגד ג'קסון, זאת נאמר מעד ראייה שנכח והיה עד בבית המשפט. העד אומר כי הוא ראה את סנדון נתפס על זיוף טביעות אצבעות, על עדויות טלפון שניסה לייצר ועוד.\nלאחר המשפט, בצעד מתוקשר היטב עבר ג'קסון להתגורר באופן זמני באי בחריין שבמפרץ הפרסי, כאורחו של השיח' עבדאללה.\n\nבשנת 2019 יצא לאקרנים הסרט התיעודי \"לעזוב את נוורלנד\". הסרט חשף עדויות חדשות שלא הוצגו קודם לכן ולפיהן ג'קסון התעלל לכאורה מינית בילדים. הסרט הוצג לראשונה ב-25 בינואר 2019 בפסטיבל הסרטים סאנדנס ביוטה שבארצות הברית. הסרט הופק ובוים על ידי דן ריד. הגברים המעידים בסרט, וייד רובסון (אותו פגש ג'קסון לאחר שזכה בתחרות ריקוד בסגנון שהיה ייחודי לג'קסון) וג'יימס סייפצ'ק (אותו פגש ג'קסון לראשונה על סט פרסומת לפפסי שצילמו יחד), טענו כי כשהיו בני שבע ועשר ניהלו \"מערכות יחסים ארוכות\" עם ג'קסון. בסרט מרואיינים גם אימהותיהם, אחיהם ונשותיהם. הסרט חושף כי ג'קסון אנס לכאורה את הילדים, העלים ראיות ובנה מקומות מסתור על מנת שמעשים אלו לא יתגלו.\nלאחר הקרנת הסרט בשנת 2019 חלה ירידה בהשמעות שיריו ובנוכחותו הציבורית. תחנות רדיו ציבוריות שונות (ביניהן גם בישראל) הודיעו כי יפסיקו או יפחיתו את השמעת שיריו, וחברות פרסום שונות הפחיתו את השימוש בדמותו ובמוצריו לצורך פרסום.\n\nההצלחה הרבה של המוזיקה והווידאוקליפים של ג'קסון, ובמיוחד הווידאוקליפים Billie Jean, Beat It ו-Thriller אשר נחשבו לפורצי דרך, השפיעו רבות על תעשיית המוזיקה וסייעו לערוץ MTV בעת שהיה בראשית דרכו בשנות ה-80 להיכנס לתודעה הציבורית, והובילו את המיקוד של הערוץ ממוזיקת רוק למוזיקת פופ ו-R&B.\nג'קסון השפיע על אמני היפ הופ, רוק, פופ ו-R&B עכשוויים רבים בהם ביונסה, מריה קארי, ג'ון מאייר ולני קרביץ אשר הכירו בחשיבותו של ג'קסון על מוזיקת הפופ העכשווית.\nלאחר מותו של ג'קסון, ערוץ MTV שידר תוכניות ספיישל רבות שהתמקדו בקריירה של ג'קסון ווידאו קליפים ישנים רבים שלו כמחווה עד להלווייתו של ג'קסון.\nב-2017, יצא סרט ביוגרפי המספר על שלוש השנים האחרונות בחייו של ג'קסון בשם \"מייקל ג'קסון: חיפוש אחר ארץ לעולם לא\" (Michael Jackson: Searching for Neverland) בכיכובו של החקיין Navi שהיה חבר קרוב וכפיל רשמי של ג'קסון. הסרט הוקרן בערוץ \"Lifetime\" ב-10 ביוני.\n\nלאורך הקריירה שלו ג'קסון זכה בפרסים רבים. ג'קסון הפך לאחד האמנים המעטים שנכללו בהיכל התהילה של הרוק אנד רול פעמיים (על חלקו כחבר של בלהקת חמישיית הג'קסונים ועבור הישגיו בקריירת הסולו שלו). הישגים נוספים של ג'קסון כוללים 14 שיאי גינס, 13 פרסי גראמי, 26 פרסי AMA, שנים עשר פרסי WMA, שלושה עשר סינגלים של ג'קסון הגיעו לצמרת מצעד ה-Billboard Hot 100 והוא מכר כ-750 מיליון אלבומים ברחבי העולם, מה שהופך אותו לאחד האמנים המצליחים ביותר בכל הזמנים.\nבשנת 1984 ג'קסון קיבל כוכב בשדרת הכוכבים של הוליווד.\n\nהנושאים המרכזיים בהם מתמקדים רוב שיריו של ג'קסון הם לרוב אהבה, שלום, איחוד בין העמים, שמירת כדור הארץ, תרומה, אמונה עצמית וכיבוד כל אדם באשר הוא.\n\nהסגנון המוזיקלי של ג'קסון הושפע בעיקר ממוזיקת הרית'ם אנד בלוז, פופ ומוזיקת נשמה. כמו כן, סגנונו של ג'קסון הושפע גם ממוזיקאים רבים בהם ריצ'רד הקטן, ג'יימס בראון, ג'קי וילסון, דיאנה רוס, דייוויד רופין (סולן הלהקה The Temptations), ג'ין קלי, פרד אסטר, סמי דייוויס ג'וניור, להקת האחים אייזלי, ולהקת הבי ג'יז. בעוד שלריצ'רד הקטן הייתה השפעה עצומה על ג'קסון, ג'יימס בראון היה עוד מילדות המוקדמת מקור ההשראה הגדול ביותר של ג'קסון. הטכניקה הווקאלית של ג'קסון הושפעה באופן ניכר מדיאנה רוס.\n\nעוד מתחילת הקריירה ג'קסון תואר בתקשורת כאדם בעל סגנון אופנתי ייחודי. פרטי לבוש שונים אותם לבש ג'קסון לאורך הקריירה שלו הפכו מזוהים עמו, ובייחוד פריטים מסוימים כגון כובע, כפפה נוצצת על יד אחת ונעלי מוקסין שחורות עם גרביים לבנים.\n\nבשיא הקריירה של ג'קסון, הווידאו קליפים שלו הפכו מכלי קידום מכירות לצורת אמנות באמצעות שילוב של קווי עלילה, ריקודים מורכבים, אפקטים מיוחדים והופעות אורח של ידוענים שונים. הפופולריות הרבה לה זכו הווידאו קליפים של ג'קסון ב-MTV עזרו במידה רבה בקידום הפופולריות של הערוץ בתחילת דרכו.\nהווידאו קליפים הבולטים ביותר של ג'קסון לאורך השנים כוללים את:\n\nהווידאו קליפ של השיר \"Thriller\" משנת 1982 אשר הכיל כוריאוגרפיה חדשנית נחשב בשעתו לווידאו קליפ פורץ דרך בתעשיית המוזיקה. בהמשך הווידאו קליפ הוגדר על ידי ספר השיאים של גינס בתור הווידאו קליפ המצליח ביותר בכל הזמנים.\nהווידאו קליפ של השיר \"Bad\" משנת 1987, אותו ביים מרטין סקורסזה, ארך כ-18 דקות, ונכתב על ידי הסופר והתסריטאי האמריקאי ריצ'רד פרייס. הקליפ נחשב כסרטון קצר, כמו הרבה מהקליפים של ג'קסון.\nהווידאו קליפ של השיר \"Smooth Criminal\" משנת 1987 שילב פעלול חדשני בשם \"Anti-gravity lean\", בו ג'קסון השתמש בהמשך גם בהופעותיו, אשר אפשר לג'קסון ושאר הרקדנים להישען לפנים למרחק אשר לכאורה בלתי אפשרי ללא שימוש בכבלים מיוחדים. הפעלול התאפשר באמצעות מיכשור מיוחד אשר נבנה בתוך רצפת הבמה אליו חוברו הנעליים של הרקדנים.\nהווידאו קליפ של השיר \"Black or White\" משנת 1990 עורר מחלוקת רבה כששודר לראשונה בשל סצינות האלימות אשר הופיעו בסופו. החלקים מעוררי המחלוקת בגרסת ה-14 דקות של הווידאו קליפ הוסרו בהמשך על מנת להימנע מכך שהווידאו קליפ יוחרם ברשתות הטלוויזיה השונות. הווידאו קליפ עזר לקדם את השימוש בטכנולוגיית המורפינג בווידאו קליפים. בווידאו קליפ השתתפו גם השחקנים מקולי קאלקין וג'ורג' ונדט.\nהווידאו קליפ של השיר \"Remember the Time\" משנת 1991 אשר עלילתו התרחשה במצרים העתיקה, הכיל אפקטים חזותיים פורצי דרך והשתתפו בו אדי מרפי בתפקיד פרעה, הדוגמנית אימאן בתפקיד אשת פרעה ומג'יק ג'ונסון בתפקיד שומרו האישי של פרעה.\nהווידאו קליפ של השיר \"In the Closet\" משנת 1992 היה הווידאו קליפ הפרובוקטיבי ביותר של ג'קסון מבחינה מינית. בווידאו קליפ השתתפה נעמי קמפבל. הווידאו הוחרם בדרום אפריקה בשל תכניו המיניים אשר נחשבו לנועזים מדי.\nהווידאו קליפ עטור הפרסים של השיר \"Scream\" משנת 1995 אשר עלות הפקתו עלתה 7 מיליון דולרים זכה ב-11 פרסי MTV, פרס גראמי והוגדר בהמשך על ידי ספר השיאים של גינס בתר הווידאו קליפ היקר ביותר בכל הזמנים.\nהווידאו קליפ של השיר \"Earth Song\" משנת 1995 זכה בפרס גראמי. הווידאו קליפ אשר התמקד בסוגיית איכות הסביבה הציג בין היתר גילויי אכזריות כלפי בעלי חיים, כריתת יערות, זיהום של כדור הארץ ומלחמות. באמצעות אפקטים מיוחדים, הזמן הונע לאחור כך שהמלחמות מסתיימות, היערות צומחים מחדש ובני האדם ובעלי החיים קמים לתחייה.\n\nבשנת 1993 ביקר ג'קסון בישראל והופיע פעמיים בפארק הירקון בתל אביב, במסגרת סבב ההופעות העולמי של אלבומו \"Dangerous\".\nהמופע עורר התרגשות ועניין רב בציבור ובאמצעי התקשורת בישראל. ג'קסון נחת בישראל ממוסקבה ביום שישי, בראש השנה ה-17 בספטמבר, יחד עם כ-200 עוזרים, מנהלים, ומאבטחים ונשאר בישראל מספר ימים כאשר במהלך ביקורו בישראל ביקר ג'קסון בקניון דיזנגוף סנטר אשר נסגר לקהל הרחב במיוחד לכבודו של ג'קסון, במתחם הלונה פארק אשר נסגר במיוחד לכבודו, במצדה, בעיר העתיקה בירושלים (ואף ניסה לבקר בכותל המערבי על אף שהמתפללים במקום לא אפשרו לו לעשות זאת מפני שביקורו היה בשבת), במחלקות הילדים בבית החולים שניידר, ובית החולים אסף הרופא אשר בהם הוא שהה מספר שעות במחלקות חולי הסרטן וההשתלות על מנת לעודד את המאושפזים הצעירים ובני משפחתם. ג'קסון עזב את ישראל במהלך יום רביעי, 22 בספטמבר, לאחר שערך באותו היום ביקור בבה\"ד 12.\nההופעה הראשונה נערכה ביום ראשון, 19 בספטמבר, מול קהל של כ-70 אלף צופים. ההופעה השנייה נערכה ביום שלישי, 21 בספטמבר, מול קהל של כ-100 אלף צופים. הופעה זו נחשבת עד היום לאחת מההופעות הגדולות והחשובות שהופקו בישראל.[דרוש מקור]\nעל אף שבמקור תוכננה פגישה במהלך ביקורו של ג'קסון בישראל אשר במסגרתה הוא אמור היה להקליט גרסה חדשה של הלהיט \"We Are the World\" יחד עם תזמורת צה\"ל, לבסוף ג'קסון נאלץ לבטל פגישה זו. כוונתו המקורית של ג'קסון הייתה לשלב קטעים מהקלטת הווידאו של ביצוע זה בווידאו קליפ שמכיל הקלטות שונות בהם ג'קסון מבצע את השיר יחד עם אנשים שונים שהוא פגש ברחבי העולם במהלך סבב ההופעות שלו.\n\nלאורך השנים חלק מחברי הקהילה היהודית בארצות הברית ובישראל העלו ספקולציות כי ג'קסון היה למעשה אנטישמי, אף על פי שטענה זו מעולם לא הוכחה באופן חד משמעי והיא בעיקר הסתמכה על שתי ידיעות אשר התפרסמו בתקשורת לאורך השנים הקשורות לגילויי אנטישמיות לכאורה מצדו של ג'קסון.\nמנגד, רבים מחברי הקהילה היהודית בארצות הברית ובישראל טענו כי התקשורת והצהובונים בחרו לאורך השנים לעוות את דבריו של ג'קסון באופן מכוון וכי הטענות על כך שג'קסון היה אנטישמי אינן מבוססות ואף מופרכות מהסיבות הבאות:\n\nאשתו השנייה, דבורה רואו, ושני ילדיו מהנישואים עימה, פרינס ופאריס, הם יהודים.\nג'קסון הביע במשך השנים את אהבתו לישראל ואף ביקר בעיר העתיקה ובבסיס צה\"לי במהלך המופע אותו ערך בישראל בשנת 1993, שנתיים לפני שהשיר מעורר המחלוקת \"לא אכפת להם מאיתנו\" יצא לשווקים.\nג'קסון היה בקשר הדוק עם הרב האורתודוקסי-אמריקאי הנודע שמואל בוטח, אשר אף הזמין את ג'קסון לסעודת שבת והפגיש אותו עם אלי ויזל.\nלאורך השנים היו לג'קסון חברים יהודים רבים בהם אורי גלר. גם תועד בחברת עפרה חזה. הוא ביקש לעשות דואט עם עפרה חזה אך היא סירבה.[דרוש מקור]\nבביקורו בארץ, ג'קסון קנה מספר מדי ופריטי צה\"ל וטייל בארץ במדי איש קבע של חיל הים (דרגת סרן – 3 ארונות, תג שייטת 13 בסיס עתלית, שרוך אדום מצד שמאל של מפקדים וקצינים בחיל הים לאחר קורס מפקדים מתקדם).\nמייקל נופף בדגל ישראל וצולם במספר מקרים המתועדים בתמונות שאף ניתן למצאם ברשת.\nשני המקרים נחשבו על ידי מספר אנשים כשנויים במחלוקת ועוררו סערה תקשורתית בשל התבטאויות אנטישמיות לכאורה מצדו של ג'קסון:\nבשירו \"לא אכפת להם מאיתנו\" (They Don`t Care About Us) משנת 1995, אשר התייחס לאופן בו אחרים נוטים להעליב ולסווג אנשים בגלל צבע העור שלהם, הגזע והדת שלהם, ג'קסון השתמש במילים: \"Jew me, Sue me\" (בתרגום חופשי \"תפעלו כיהודים, תתבעו אותי\"), וכן במילה \"Kike\" (כינוי גנאי אמריקני ליהודים). ב-15 ביוני 1995, ימים ספורים לפני שחרור האלבום לשווקים, כתבה בניו יורק טיימס התייחסה לראשונה לאפשרות שמילות השיר הטיפו לגילויי אנטישמיות. בהמשך בעקבות המחאות והגינויים הרבים אשר הופנו כלפי ג'קסון באותה העת בעיקר מצד הקהילה היהודית בארצות הברית והליגה למניעת השמצה, ג'קסון ציין כי:\n\n\"עצם הרעיון כי ההחלטה להשתמש במילים הללו היא שנויה במחלוקת, פוגעת בי ומטעה. השיר עוסק למעשה בכאב הכרוך בדעות קדומות ובשנאה והוא נועד למשוך את תשומת הלב לבעיות חברתיות ופוליטיות. אני הוא קולו של הנאשם והמותקף. אני הוא הקול של כולם. אני הוא הסקינהד, היהודי, האדם השחור והאדם הלבן. אינני הצד המתקיף בשיר. השיר עוסק בעוולות הנגרמות לצעירים וכיצד המערכת יכולה שלא בצדק להאשים אותם. אני כועס ואף זועם על כך שהכוונה של מילות השיר עוותה במידה כה רבה.\"\nכשנשאל שוב על המילים השנויות במחלוקת בריאיון למהדורת החדשות של ABC, ג'קסון הכחיש בתוקף כי מילות השיר אנטישמיות, באומרו, \"השיר לא אנטישמי משום שאני אינני גזען ... מעולם לא יכולתי להיות גזען. אני אוהב את כל הגזעים.\" ג'קסון ציין בראיון גם כי חלק מהעובדים שלו והחברים הקרובים ביותר שלו הם יהודים. למחרת, הדיקן של מרכז שמעון ויזנטל לחקר השואה הרב מרווין הייר והמנהל האזורי של הליגה נגד השמצה דייוויד לרר, שני נציגים בכירים בקהילה היהודית האמריקנית, ציינו באמצעי התקשורת כי לניסיון של ג'קסון לבצע שיר ביקורתי על אפליה היה דווקא אפקט הפוך. הם ציינו כי מילות השיר לא התאימו לקהל היעד בגיל העשרה, אשר לטענתם איננו מסוגל להבין את המשמעות האמיתית שלהם בהקשר של השיר, וכמו כן ציינו כי המסר של השיר מעורפל ולא ברור באופן חד משמעי. אף על פי כן, הם ציינו כי כוונותיו של ג'קסון היו טובות והציעו כי ג'קסון יספק הסבר בחוברת האלבום.\nב-17 ביוני 1995 ג'קסון פרסם התנצלות פומבית נוספת לכל מי שנעלב ממילות השיר. הוא הבטיח כי האלבום יכלול התנצלות, אולם בשלב זה, שני מיליון עותקים של האלבום כבר הופצו. ג'קסון סיכם באמרו \"אני רק רוצה שכולכם תדעו עד כמה אני מחויב לסובלנות, לשלום ולאהבה, ואני מתנצל בפני כל מי שייתכן ונפגע\". בשל המחאה הפומבית העזה, ב-23 ביוני 1995 ג'קסון החליט להקליט מחדש את מילות השיר השנויות במחלוקת, על אף העלות הגבוה שכרוכה בצעד זה, עבור העותקים של האלבום שיימכרו בעתיד. בעקבות כך מילות השיר \"Jew me \" ו-\"Kike me\" הוחלפו ב\"do me\" ו-\"strike me\". כמו כן, ג'קסון התנצל בשנית בפני מי שנפגע ממילות השיר.\nבשנת 2005 הופצה בתקשורת הקלטה אותה השאיר ג'קסון לכאורה במזכירה האלקטרונית של דיטר וייסנר, יועץ עסקי ממוצא יהודי אשר שימש כיועצו של ג'קסון בשנים 1996–2003, בה נשמעו לכאורה גילויים אנטישמיים מג'קסון אשר התייחס ככל הנראה למחלוקת כספית בינו לבין וייסנר, באומרו \n\nההקלטה של ג'קסון, אשר מעולם לא אומתה, פורסמה בתקשורת על ידי פרקליטו של וייסנר יום לאחר שהגיש תביעה משפטית נגד ג'קסון על סך 64 מיליון דולר בטענה להפרת חוזה והונאה. בשל כך יש הטוענים כי הקלטת נערכה וכי תוכן ההקלטה הוצא לחלוטין מהקשרה.\nאף על פי כן, בעקבות הסערה התקשורתית, הליגה למניעת השמצה ציינה בתגובה כי \"למייקל ג'קסון יש נטייה אנטישמית והוא לא למד מניסיון העבר, לרבות הביטויים האנטישמיים בשיר שכתב בשנת 1995. נראה שבכל פעם שיש לו בעיה בחייו הוא מאשים את היהודים. זה עצוב שג'קסון נגוע בסטראוטיפ הקלאסי של היהודים ככל-יכולים, חמדנים ותככנים\".\n\nבמשך השנים ג'קסון שבר שיאים ארציים והופיע איתם בספר השיאים של גינס, כגון:\n\nהאמן שתרם הכי הרבה לצדקה\nהאלבום הנמכר ביותר בכל הזמנים – Thriller\nהזמר האפרו-אמריקאי הראשון שהופיע בערוץ המוזיקה MTV, עם הקליפ לשיר Billie Jean\nהאמן שזכה בהכי הרבה פרסי גראמי (שמונה פרסים) בשנה אחת\nהאמן שזכה ביותר פרסים מכל אמן אחר\nמסע ההופעות העולמי \"Bad Tour\" שהניב שיא של הכנסות שעומד על יותר מ-124 מיליון דולר\nהזמר הצעיר ביותר שהגיע למקום הראשון במצעד בארצות הברית\nהזמר הראשון שנכנס היישר למקום הראשון במצעד הסינגלים בארצות הברית\nהזמר עם הכי הרבה להיטי מקום ראשון במצעדים בשנות השמונים\nהמדרוג (רייטינג) הגבוה בהיסטוריה לאירועי ספורט בטלוויזיה, כשהופיע במופע המחצית של הסופרבול\nמכירת כל הכרטיסים לשבע הופעות באצטדיון ומבלי שבלונדון\nהאמן הראשון שהרוויח יותר מ-100 מיליון דולר בשנה\nהסכום הגבוה ביותר ששולם לאמן בחוזה צילומים לפרסומות (במסגרת פרסומות לחברת פפסי)\nהאמן בעל הרווחים הגדולים ביותר בשנה\nהאמן האמריקאי הראשון שמכר למעלה מ-100 מיליון אלבומים מחוץ לארצות הברית\nכוכב הבידור המצליח בכל הזמנים (על פי הכנסות)\nהמספר הרב ביותר של שבועות במקום הראשון באמריקה לאלבום שאיננו פסקול\nסרטון הווידאו המצליח של כל הזמנים – Thriller\nהקליפ \"הצעקה\" (Scream/Childhood), הוא הקליפ היקר ביותר שנוצר.\nהסינגל הראשון אי פעם הנכנס היישר למקום הראשון במצעד הבילבורד האמריקאי.\n\n ערך מורחב – דיסקוגרפיה של מייקל ג'קסון\n\n1978 – The Wiz – הופיע בתפקיד הדחליל.\n1986 – קפטן איו – הופיע בתפקיד קפטן איו.\n1988 – סהרורי – הופיע בתפקיד עצמו.\n1997 – Michael Jackson's Ghosts – הופיע בתפקיד מאסטרו/ראש העיר/שד/שלד.\n2002 – גברים בשחור 2 – הופעת אורח בתפקיד הסוכן M.\n2003 – Living With Michael Jackson – הופיע בתפקיד עצמו.\n2004 – תרגיל לדוגמניות מתחילות – הופעת אורח בתפקיד הסוכן MJ.\n2009 – מייקל ג'קסון - THIS IS IT – הופיע בתפקיד עצמו.\n2013 – Michael Jackson: Moscow Case 1993 – הופיע בתפקיד עצמו.\n\nחמישיית הג'קסונים\nדיסקוגרפיה של מייקל ג'קסון\n\n אתר האינטרנט הרשמי של מייקל ג'קסון (באנגלית)\n מייקל ג'קסון, ברשת החברתית פייסבוק\n מייקל ג'קסון, ברשת החברתית אקס (טוויטר)\n מייקל ג'קסון, ברשת החברתית אינסטגרם\n מייקל ג'קסון, סרטונים בערוץ היוטיוב\n מייקל ג'קסון, ברשת החברתית Goodreads\n מייקל ג'קסון, במסד הנתונים הקולנועיים IMDb (באנגלית)\n מייקל ג'קסון, באתר AllMovie (באנגלית)\n מייקל ג'קסון, באתר Rotten Tomatoes (באנגלית)\nמייקל ג'קסון, באתר Metacritic (באנגלית)\n מייקל ג'קסון, במסד הנתונים הקולנועיים KinoPoisk (ברוסית)\n מייקל ג'קסון, באתר אייטונס  (באנגלית)\n מייקל ג'קסון, באתר ספוטיפיי\n מייקל ג'קסון, באתר סאונדקלאוד (באנגלית)\n מייקל ג'קסון, באתר Last.fm (באנגלית)\n מייקל ג'קסון, באתר AllMusic (באנגלית)\n מייקל ג'קסון, באתר MusicBrainz (באנגלית)\n מייקל ג'קסון, באתר דיזר\n מייקל ג'קסון, באתר Yandex.Music (ברוסית)\n מייקל ג'קסון, באתר Discogs (באנגלית)\n מייקל ג'קסון, באתר Songkick (באנגלית)\nמייקל ג'קסון, באתר Genius\nמייקל ג'קסון, באתר SecondHandSongs\nמייקל ג'קסון, באתר DNCI\nמייקל ג'קסון, באתר MOOMA (בארכיון האינטרנט)\n מייקל ג'קסון, באתר בילבורד (באנגלית)\n מייקל ג'קסון, באתר טיידל (באנגלית)\n מייקל ג'קסון, באתר אמזון מיוזיק\nמייקל ג'קסון, באתר אנציקלופדיה בריטניקה (באנגלית)\nמילות השירים של מייקל ג'קסון באתר שירונט\nהווידאופדיה: מייקל ג'קסון, באתר ‏מאקו‏, 4 במרץ 2009\nעינב שיף‏, מייקל ג'קסון הלך לעולמו בגיל 50, באתר וואלה‏, 26 ביוני 2009\nמייקל ג'קסון הלך לעולמו, באתר ynet – סדרת כתבות\nnrg מעריב, נפרדים ממלך הפופ: תחנות חייו של מייקל ג'קסון, באתר nrg‏, 26 ביוני 2009\nעופר וולפסון, מייקל ג'קסון מת עם חובות של כ-400 מיליון דולר, באתר News1 מחלקה ראשונה, 26 ביוני 2009\nענת זהר, מייקל ג'קסון: 1958–2009, באתר nana10‏, 26 ביוני 2009\nענת זהר, הפלייליסט של מייקל ג'קסון, באתר nana10‏, 26 ביוני 2009\nמייקל ג'קסון 1958–2009, באתר וואלה‏, 26 ביוני 2009\nעמוס הראל, מייקל ג'קסון: משא האדם השחור, באתר הארץ, 29 ביוני 2009\nשנה למותו של מייקל ג'קסון, באתר וואלה‏, 23 ביוני 2010\nאבי גולדברגר‏, מייקל ג'קסון בן 60: מצעד שישים הגדולים של מלך הפופ, באתר וואלה‏, 29 באוגוסט 2018\n  יניב חלילי, המלך העירום, באתר \"ידיעות אחרונות\", 27 בפברואר 2019\n עמוס הראל, מייקל ג'קסון, האיש והאגדה, בדרכו להיעלם מחיינו, באתר הארץ, 6 במרץ 2019\nטליה לוין, ‏טענות לניצול מיני, מוזיקה ומוות טראגי: מה נשאר ממורשת מייקל ג'קסון, באתר מעריב אונליין, 21 ביוני 2019\nמייקל ג'קסון, באתר \"Find a Grave\" (באנגלית)",
    "pageid": 8346
  },
  {
    "title": "מסדרון נצרים",
    "extract": "מסדרון נצרים (מכונה גם: פרוזדור נצרים או אצבע נצרים) הוא מסדרון צבאי המשמש חוצץ בין צפון רצועת עזה למרכזה ודרומה. במערב המסדרון עמדה, עד ההתנתקות, ההתנחלות נצרים.\nאורך המסדרון כ-8 קילומטר ושטחו כ-38 קמ\"ר. הוא נמתח בין מעבר קרני לים התיכון, דרך כביש צלאח א-דין, ההתנחלות נצרים, ודרך א-רשיד. מהקצה המערבי שלה ניתן היה \"לפקח\" על נמל עזה.\nמאז מלחמת ששת הימים שלטה מדינת ישראל במסדרון, כחלק משליטתה בכל רצועת עזה. במסגרת ביצוע תוכנית ההתנתקות פינתה ישראל את רצועת עזה, ובכלל זה את המסדרון, ומאז כבשה אותו מחדש פעמיים: במבצע עופרת יצוקה ובמלחמת חרבות ברזל. נכון ליולי 2024 נמצא המסדרון בשליטת צה\"ל, המחזיק בו בסיסים אחדים.",
    "pageid": 2293280
  },
  {
    "title": "משחקי השף",
    "extract": "משחקי השף היא תוכנית מציאות ישראלית שעוסקת בבישול, המשודרת החל מ-19 בינואר 2014 במסגרת שידורי הזכיינית רשת. שתי העונות הראשונות שודרו בערוץ 2, והעונה השלישית ואילך משודרות בערוץ 13. הפורמט של התוכנית פותח ב\"רשת\" בשיתוף תאגיד המדיה הבינלאומי ITV. פורמט התוכנית נמכר לרשת RTL.\nשידורה של העונה הראשונה החל ב-19 בינואר 2014, ופרק הגמר שודר ב-8 באפריל 2014, והרייטינג היה 32.9%. שידורה של העונה השנייה החל ב-28 בפברואר 2016, ופרק הגמר שודר ב-23 במאי 2016, והרייטינג היה 30.8%. העונה השלישית עלתה ברשת 13 ב-15 במאי 2018, ובה השף יוסי שטרית החליף את השף מאיר אדוני, שעבר לתוכנית בייק אוף ישראל של קשת 12. פרק הגמר של העונה שודר ב-4 בספטמבר 2018, והרייטינג היה 13.9%. ב-7 באוקטובר החלה עונת הקונדיטוריה של \"משחקי השף\", בשם \"משחקי השף: קונדיטור\", אליה הצטרף לצוות השופטים הקונדיטור ארז קומרובסקי. תוכנית הגמר התקיימה ב-27 בנובמבר. העונה הרביעית עלתה לשידור ב-30 באוקטובר 2019 והסתיימה ב-25 בפברואר 2020. העונה החמישית עלתה לשידור ב-17 באפריל 2021 והסתיימה ב-9 באוקטובר 2021. העונה השישית עלתה לשידור ב-5 בספטמבר 2022 והסתיימה ב-7 בפברואר 2023.",
    "pageid": 1163612
  },
  {
    "title": "משמר הגבול",
    "extract": "משמר הגבול, בראשי תיבות: מג\"ב, הוא כוח משמר גבול וז'נדרמריה, הזרוע המבצעית של משטרת ישראל, שמטרתהּ לתת מענה לבעיות בנושאי ביטחון פנים, לוחמה בטרור, לחימה בפשיעה קשה, אבטחת מתקנים רגישים (כולל מעברי גבול ושגרירויות), אבטחת האזורים הכפריים ומניעת גנבות חקלאיות, דיכוי הפרות סדר ובמקרה של מלחמה בתוך גבולות המדינה, לקיחת חלק בלחימה ובמעצרים. מג\"ב הוא כוח רב־תכליתי המסייע למשטרת ישראל ולצה\"ל בטיפול בבעיות שבתחומי התמחותו, ומשמש גם כעתודה מרכזית להתערבות מיידית באירועים. מטה משמר הגבול נמצא בלוד.\nסדר הכוחות של משמר הגבול, נכון לשנת 2022, הוא 8,523 איש (כ-25.75% מסדר הכוחות הכולל של משטרת ישראל) כוח האדם במג\"ב מורכב בעיקר מלוחמים, המשמשים בתפקיד ביניים בין שוטר לחייל. להלכה סמכויותיו של שוטר מג\"ב שוות לסמכויותיו של כל שוטר רגיל, אך לא כך הכשרתו, הוא מתמחה בלחימה כמו חייל קרבי (שוטרי משמר הגבול מוכשרים כרובאי 05) וחמוש ברובה סער כנשק אישי (שוטרים בשירות קבע חמושים גם באקדח שירות). כמחצית מהשוטרים משרתים במשמר הגבול במסגרת שירות החובה שלהם והמחצית השנייה הם אנשי קבע מקצועיים. למג\"ב כמה יחידות מיוחדות כגון: ימ\"מ, ימ\"ס, מתיל\"ן ויחידות החבלה – המתמחות בסוגים שונים של לחימה; וכוח מתנדבים שנקרא מתמי\"ד (מתנדבים במדים).\nמשמר הגבול הוקם בתחילה במסגרת צה\"ל כחיל הספר שהיה קיים חודשים מספר לאחר קום המדינה ועסק בשמירת גבולות, והוקם רשמית כחיל משטרתי בשנת 1953. מאז הקמתו עסק מג\"ב בתפקידים רבים ומגוונים והוא כוח ורסטילי המבצע משימות מסוגים רבים. יחידות מג\"ב פרושות בכל רחבי ישראל, מאילת ועד גבול לבנון, ובכל מקום הם כפופים למפקד האזור בו הם משרתים, כאשר ברוב חלקי הארץ הם כפופים למפקד המחוז המשטרתי וביהודה ושומרון – למפקד אוגדת איו\"ש (לפיקוד צה\"ל).\nמשמר הגבול הוא חיל חלוץ המשלב בני מיעוטים רבים המשרתים כלוחמים וכמפקדים בחיל. החיל מוביל גם בשילוב נשים בכל תפקידי הלחימה, כולל ביחידות המיוחדות.\nמג\"ב ובעיקר קציניו, משמשים גם כמאגר כוח אדם ממנו שואבת משטרת ישראל מועמדים מתאימים למילוי תפקידים במשטרה הרגילה. קציני מג\"ב לא מעטים הצטרפו לשדרות הפיקוד של המשטרה הכחולה.\nהשירות במשמר הגבול הוא שירות משטרתי במשטרת ישראל וצבאי\nרק מבחינת הפעולות הצבאיות שלו למרות השיתוף פעולה שעושה משמר הגבול עם צבא ההגנה לישראל משמר הגבול הוא משטרה ולא צבא.",
    "pageid": 62734
  },
  {
    "title": "נאיה בינשטוק",
    "extract": "נאיה בינשטוק (נולדה ב-21 בינואר 2001) היא שחקנית ישראלית.",
    "pageid": 1827001
  },
  {
    "title": "סודאן",
    "extract": "רפובליקת סודאן (בערבית: جمهورية السودان; תעתיק מדויק: ג'מהורִיָת אלסודאן, באנגלית: Republic of Sudan) ובקיצור סודאן, היא מדינה בצפון מזרח אפריקה. היא המדינה השלישית בגודלה באפריקה (עד הכרזת העצמאות של דרום סודאן הייתה הגדולה ביותר ביבשת), וכן בעולם הערבי. בירתה היא ח'רטום והיא גובלת בצפונה במצרים, במזרחה באתיופיה ובאריתריאה, בדרומה במדינת דרום סודאן, בדרום-מערב במדינת רפובליקה המרכז-אפריקאית, בצ'אד במערב, ובלוב בצפון-מערב.\nשפותיה הרשמיות הן ערבית (בניב סודאני) ואנגלית.\nכמעט כלל אוכלוסיית רפובליקת סודאן הם מוסלמים, והיא מדינה חברה גם בארגון לשיתוף פעולה אסלאמי וגם בליגה הערבית.",
    "pageid": 21646
  },
  {
    "title": "סמיון גרפמן",
    "extract": "סמיון גרפמן (באוקראינית: Семен Графман; נולד ב-27 בפברואר 1975) הוא אושיית רשת וטלוויזיה, שחקן, איש עסקים לשעבר, ופעיל חברתי ישראלי, יליד אוקראינה הסובייטית. הורשע בעבירות הלבנת הון בארצות הברית וריצה בפועל עונש שנת מאסר שם.",
    "pageid": 1458550
  },
  {
    "title": "סרביה",
    "extract": "הרפובליקה של סֶרְבְּיָה (בסרבית: Република Србија) היא מדינה בלקנית ללא מוצא לים.\nסרביה גובלת בהונגריה בצפון, ברומניה ובבולגריה במזרח, במקדוניה הצפונית, במונטנגרו, בקוסובו ובאלבניה בדרום, ובבוסניה והרצגובינה (ובתוכה עם רפובליקה סרפסקה) ובקרואטיה במערב.\nסרביה הייתה בעבר חלק מהרפובליקה הפדרלית הסוציאליסטית של יוגוסלביה. לאחר פירוק יוגוסלביה הפכה סרביה, יחד עם מונטנגרו, ל\"רפובליקה הפדרלית של יוגוסלביה\" ואחר כך ל\"איחוד המדיני של סרביה ומונטנגרו\". לאחר שגם איחוד זה התפרק בעקבות משאל עם במונטנגרו, הכריזה המדינה על עצמאותה ב-5 ביוני 2006. בפברואר 2008 הכריז מחוז קוסובו שבדרום המדינה על עצמאותו, אך זו טרם הוכרה על ידי האו\"ם.",
    "pageid": 23803
  },
  {
    "title": "עוצבת קלע דוד",
    "extract": "עוצבת קלע דוד (חטיבת אש מיוחדת 214) היא חטיבה בחיל התותחנים הכפופה לעוצבת האש ומשמשת מסגרת ארגונית בהכשרה, בסדיר ובמילואים, ליחידת מיתר, יחידת מורן ויחידות מסווגות נוספות המפעילות אמצעי לחימה מסווגים וחימוש מונחה מדוייק.",
    "pageid": 1307087
  },
  {
    "title": "פטריק בוורלי",
    "extract": "פטריק בוורלי (באנגלית: Patrick Beverley; נולד ב-12 ביולי 1988) הוא כדורסלן אמריקאי המשחק בקבוצת הפועל תל אביב מליגת העל והיורוקאפ.",
    "pageid": 1144524
  },
  {
    "title": "פצצת ביקוע גרעיני",
    "extract": "פצצת ביקוע גרעיני (הידועה בשם \"פצצת אטום\", על-אף שזהו שם מטעה מבחינה מדעית) היא סוג של נשק גרעיני, כלומר נשק המנצל את האנרגיה הרבה שאגורה בגרעיני אטומים הכבדים מברזל. אנרגיה זו משתחררת בתהליך של ביקוע גרעיני שהוא פירוק הגרעין הכבד לגרעינים קלים יותר. אין כלל הקובע מה יהיו גרעיני האטומים הנוצרים, למעט שסך הפרוטונים והנייטרונים חייב להישמר. כדוגמה, גרעין של אורניום236 אינו יציב, ומתפרק תוך זמן קצר לשני גרעינים נפרדים, שיכולים להיות – אך לא חייבים להיות – גרעין של קריפטון92 וגרעין בריום141 בתוספת 3 נייטרונים חופשיים. במהלך הפירוק נפלטות קרני גמא בעוצמה גבוהה, שמקורה בהפרש בין האנרגיה שהחזיקה את הגרעין הכבד וסכום האנרגיות שמחזיקות את הגרעינים שנוצרו. כאמור, עבור כל יסוד כבד מברזל הפרש אנרגיה זה הוא חיובי.\nעוד לפני פיתוח הנשק הגרעיני היה ידוע שבתהליך הביקוע משתחררת אנרגיה רבה מאוד. לדוגמה, גרם בודד של רדיום פולט אנרגיה ששקולה לאנרגיה הנפלטת משריפת מכלית בנזין מלאה, אך לא היה ידוע כיצד לגרום לגרעינים להתפרק באופן יזום כך שיתקבל פרץ קצר ועצום של אנרגיה. עם גילוי תהליך השרשרת נפתרה שאלה זו, ונפתח הפתח לפצצות בהן קילוגרמים ספורים של חומר בקיע פולטים בשבריר שנייה את כמות האנרגיה של עשרות אלפי טונות של חומר נפץ רגיל, וכך גורמות להרס בהיקף חסר תקדים.\nפיתוח וייצור נשק גרעיני היוו נקודת מפנה בהיסטוריה של המלחמות ושל היחסים הבין-לאומיים בכלל. לראשונה נוצר איום ממשי של הרג מיליונים תוך דקות, ונוצר מאזן האימה שמרתיע את המעצמות הגרעיניות ממלחמה גלויה זו בזו.\nבמהלך מלחמת העולם השנייה עסקו ארצות הברית, גרמניה הנאצית ואף האימפריה היפנית בפיתוח נשק גרעיני. למרות הישגים משמעותיים בפרויקט הגרעין של גרמניה הנאצית ושל יפן, רק מאמץ הפיתוח של ארצות הברית – \"פרויקט מנהטן\" – הגיע לייצור פצצה גרעינית בפועל. ראש הפרויקט האמריקני, הפיזיקאי היהודי רוברט אופנהיימר, זכה לפרסום רב וכונה \"אבי פצצת האטום\". צוות בראשות אנריקו פרמי השיג את תגובת השרשרת הגרעינית מעשי ידי אדם הראשונה בעולם. בשנת 1942 וב־1945 נוסה הנשק הגרעיני לראשונה באתר טריניטי, סמוך לאלאמוגורדו, ניו מקסיקו. בעקבות הצלחת הניסוי יוצרו שתי פצצות ביקוע גרעיני, שהוטלו על הערים היפניות הירושימה ועל נגסאקי. מספר ימים לאחר הטלת פצצת האטום על נגסאקי, נכנעה יפן ללא תנאים, ובכך למעשה באה לסיומה מלחמת העולם השנייה. מאז לא הופעל עוד נשק גרעיני במלחמה.\n66,000 איש נהרגו כתוצאה מיידית מהתפוצצות הפצצה בהירושימה. 60,000 איש נוספים מתו עד סוף 1945 כתוצאה מפגיעות שגרמה להם הפצצה, ורבבות אנשים נוספים סבלו מנזקי הקרינה הרדיואקטיבית במשך שנים רבות.\nברית המועצות פוצצה את הפצצה הגרעינית הראשונה שלה RDS-1 ב-29 באוגוסט 1949. תכנון הפצצה התבסס בעיקר על התכנון האמריקאי, שאותו קיבלה ברית המועצות מהמרגל קלאוס פוקס, אך ייתכן שהידע שלה התבסס גם על מתקנים של גרמניה הנאצית, בשטח מזרח גרמניה לשעבר.\nעוצמתה של פצצת ביקוע גרעיני נמדדת בקילוטון TNT (בקצרה \"קילוטון\"). עוצמתה של \"ילד קטן\", פצצת האטום שהוטלה על הירושימה, הייתה כ-13 עד 16 קילוטון TNT.\nתהליך מקביל המפיק אנרגיה רבה יותר הוא היתוך גרעיני, שבו מתחברים גרעיני אטומים קלים ליצירת אטום כבד יותר, והוא התהליך המניע את השמש וגם הבסיס לפעולתה של פצצה תרמו-גרעינית המכונה גם \"פצצת מימן\".",
    "pageid": 2555
  },
  {
    "title": "קווין רובין",
    "extract": "קווין רובין (נולד ב-17 ביוני 1993) הוא שחקן, מנחה, אושיית רשת ויוטיובר ישראלי.",
    "pageid": 1639579
  },
  {
    "title": "ריבית פריים",
    "extract": "ריבית הפריים (באנגלית: Prime Rate) היא הריבית המשמשת כבסיס לתמחור עסקאות פיננסיות מסוגים שונים כגון הלוואות ופקדונות, אותה קובע כל בנק עבור עיסקות המבוצעות על ידו. ריבית הפריים היא נגזרת של הריבית שנקבעת על ידי הבנק המרכזי, בתוספת מרווח מסוים.\nשיעורי הריבית אותם גובה הבנק מלקוחותיו בגין הלוואות שניתנות להם הן ריבית פריים בתוספת מרווח (\"פריים פלוס %x״). המרווח נקבע ככלל על פי טיב הלקוח והסיכון שהבנק נוטל בהענקת ההלוואה. שיעורי הריבית אותם משלם הבנק בגין פקדונות הן ריבית הפריים בניכוי מרווח מסוים (\"פריים מינוס %x״). תוספות הריבית עשויות להיות מושפעות גם מאופי האשראי, טיב הלקוח, והלימות ההון של הבנק.",
    "pageid": 358016
  },
  {
    "title": "שחר חסון",
    "extract": "שחר חסון (נולד ב-11 בספטמבר 1976) הוא קומיקאי, סטנדאפיסט, שחקן, מוזיקאי, תסריטאי, ראפר, שדרן רדיו ומנחה טלוויזיה ישראלי.",
    "pageid": 656446
  },
  {
    "title": "תעלת סואץ",
    "extract": "תעלת סואץ (בערבית: قناة السويس) היא תעלת מים מלאכותית העוברת במצרים, ממערב למדבר סיני ומשמשת למעבר אוניות ממזרח אסיה, האוקיינוס ההודי והים האדום, לים התיכון ולאירופה. אורכה כ-193 ק\"מ, רוחבה של התעלה נע בין 205 ל-225 מטרים, ועומקה בין 10 ל-20 מטרים. והיא נמתחת בין הערים פורט סעיד ופורט פואד בצפון, לבין העיר סואץ בדרום, ולאורכם של שלושה ממחוזות מצרים: פורט סעיד, אסמאעיליה וסואץ.\nחשיבותה הגדולה של התעלה היא מתן האפשרות לספינות הנעות בין אסיה לאירופה להימנע מהצורך להקיף את אפריקה דרך כף התקווה הטובה והאוקיינוס האטלנטי הסוער, ובכך לקצר ולהוזיל משמעותית את הדרך.\nהתעלה מהווה כיום את קו הגבול בין יבשת אסיה ליבשת אפריקה. היא הייתה גם קו הגבול בין ישראל למצרים בין מלחמת ששת הימים (1967) ועד הסכם הפרדת הכוחות בין ישראל למצרים שנחתם ב-1974 בעקבות מלחמת יום הכיפורים.\nב-6 באוגוסט 2015 נחנכה תעלת סואץ החדשה המקבילה לתעלה הקיימת ואורכה 72 ק\"מ. בכך מתאפשרת תנועה דו-סטרית של אוניות. תקוות המצרים שהתעלה הכפולה תניב הכנסה של כ-13 מיליארד דולר בשנה, כפליים מן ההכנסה הנוכחית ותייצר \"מיליון\" (לדברי נשיא מצרים א-סיסי) משרות חדשות.",
    "pageid": 1757
  },
  {
    "title": "אבי דיכטר",
    "extract": "אַבְרָהָם (אָבִי) מֹשֶׁה דִיכְטֶר (נולד ב-14 בדצמבר 1952) הוא חבר הכנסת ושר החקלאות מטעם הליכוד. בעבר כיהן, בין היתר, כשר לביטחון הפנים, כשר להגנת העורף, כסגן שר הביטחון וכיו\"ר ועדת חוץ וביטחון, מיוזמי חוק הלאום. שירת כלוחם בסיירת מטכ\"ל ומילא תפקידים רבים בשירות הביטחון הכללי, לרבות ראש השירות באינתיפאדה השנייה (2000–2005).",
    "pageid": 43708
  },
  {
    "title": "אהבה בשחקים: מאווריק",
    "extract": "אהבה בשחקים: מאווריק (באנגלית: Top Gun: Maverick) הוא סרט קולנוע אמריקאי, אשר בוים על ידי ג'וזף קוסינסקי. הסרט תוכנן לצאת לאקרנים ב-23 בדצמבר 2020 אך נדחה ל-19 בנובמבר 2021 עקב התפרצות מגפת הקורונה. ב-1 בספטמבר 2021, הסרט נדחה ל-27 במאי 2022. הסרט מהווה המשך לסרט המצליח \"אהבה בשחקים\" משנת 1986. \nבסרט מככבים טום קרוז, מיילס טלר, ג'ניפר קונלי, ג'ון האם, גלן פאוול, ריימונד לי, לואיס פולמן, אד האריס, ג'יי אליס וואל קילמר. הסרט נעשה בשיתוף פעולה עם צי ארצות הברית וטייסי קרב בדימוס ייעצו להפקת הסרט. בנוסף, ניכר כי עלילת הסרט נשענת בחלקה על אירועים אמיתיים ובהם תקיפת הכור הגרעיני בעיראק ותקיפת הכור הגרעיני בסוריה. מדינת האויב בסרט היא איראן והיא מוזכרת בשמה במהלך תדריך המשימה שמוצג לדמותו של קרוז.",
    "pageid": 1998155
  },
  {
    "title": "אוסאמה בן לאדן",
    "extract": "אוּסַאמָה בִּן מוּחמד בִּן עווד בִּן לָאדֵן (בערבית: أسامة بن محمد بن عوض بن لادن, תעתיק מדויק: אסאמה בן מחמד בן עוץ' בן לאדן; 10 במרץ 1957, ריאד, ערב הסעודית – 2 במאי 2011, אבוטאבאד, פקיסטן) היה טרוריסט סעודי-מוסלמי-סוני שהקים והנהיג את ארגון הטרור האסלאמיסטי אל-קאעידה, והאחראי לסדרת פיגועי טרור ברחבי העולם בהם נרצחו אלפי בני אדם, ובהם פיגועי 11 בספטמבר בארצות הברית.\nמאז 1999 היה בראש רשימת עשרת הנמלטים המבוקשים ביותר על ידי ה-FBI, ונחשב לטרוריסט המסוכן והמבוקש בעולם; עד להריגתו ב-2011 במבצע חנית נפטון של יחידת הקומנדו האמריקאית אריות הים.",
    "pageid": 1319
  },
  {
    "title": "אינסטגרם",
    "extract": "אינסטגרם (באנגלית: Instagram) הוא יישום חינמי אמריקאי ורשת חברתית עצמאית לשיתוף תמונות וסרטוני וידאו קצרים של עד דקה, כאשר כל שיתוף נקרא \"רשומה\" (Post), שמאז 2012 מפותחת על ידי הבעלים מטא. היישום מאפשר למשתמשים לצלם תמונות או סרטונים, ולאחר מכן לשתף אותם ברשתות החברתיות האחרות (פייסבוק, טוויטר, טאמבלר) או בדואר אלקטרוני. וכן לעקוב אחרי משתמשים אחרים באמצעות הרשת החברתית של אינסטגרם, שם ניתן לצפות ולהגיב על פוסטים של אנשים אחרים. עוד מאפשר היישום הוספה של מסננים גרפיים שונים המשדרגים את חזות הפוסטים ומעניקים להם מראה שונה. בשנים האחרונות נוספו כלים כגון: \"סטורי\" - סרטון/תמונה שניתן לצפות בהם למשך 24 שעות, \"רילס\" - סרטונים שמורכבים מכמה סרטונים או תמונות עד 30 שניות, ואופציה לרכוש פריטים בחנויות בתוך האפליקציה.",
    "pageid": 984193
  },
  {
    "title": "ארנסט המינגוויי",
    "extract": "ארנֵסט מילר הֶמינגוויי (באנגלית: Ernest Miller Hemingway; ‏21 ביולי 1899 – 2 ביולי 1961) היה סופר ועיתונאי אמריקאי. סגנונו הספרותי הייחודי, המאופיין בשפה תמציתית ובמשפטים דקלרטיביים קצרים, השפיע רבות על הפרוזה במאה ה-20, וכמה מספריו נחשבים כיום ליצירות מופת. זכה בפרס פוליצר בשנת 1953 על ספרו \"הזקן והים\", ובפרס נובל לספרות בשנת 1954.",
    "pageid": 11417
  },
  {
    "title": "באב אל-מנדב",
    "extract": "באב אל-מנדב (בערבית: بَاب ٱلْمَنْدَب, תעתיק: בַּאבּ אלְמַ֫נְדַבּ, פירוש: 'שער הקינה') הוא מצר ים המפריד בין אסיה לאפריקה. המצר מקשר בין ים סוף בצפון, למפרץ עדן שבאוקיינוס ההודי מדרום. בצד האסייתי שוכנת תימן שבחצי האי ערב, ובצד האפריקאי ג'יבוטי ואריתריאה שבקרן אפריקה.",
    "pageid": 34434
  },
  {
    "title": "בלייק לייבלי",
    "extract": "בלייק אלנדר לַייבְלִי (באנגלית: Blake Ellender Lively; נולדה ב-25 באוגוסט 1987) היא שחקנית ודוגמנית אמריקאית. ידועה בעיקר בזכות תפקידה כסרינה ואן דר וודסן בסדרת הדרמה של רשת ה-CW, \"אחת שיודעת\" (2012-2007). לייבלי גם כיכבה בסרטים \"אחוות הג'ינס\" משנת 2005, \"שיגעון של קולג'\" משנת 2006, \"חייה הפרטיים של פיפה לי\" משנת 2009, \"גנב עירוני\" משנת 2010, \"גרין לנטרן\" משנת 2011, \"בלי חוקים\" משנת 2012, \"הסיפור של אדליין\" משנת 2015 ו\"מים לא שקטים\" משנת 2016.",
    "pageid": 666409
  },
  {
    "title": "ברצלונה (כדורגל)",
    "extract": "מועדון הכדורגל ברצלונה (בקטלאנית: Futbol Club Barcelona) הוא מועדון כדורגל מהעיר ברצלונה שבספרד. המועדון נוסד ב-29 בנובמבר 1899 על ידי קבוצת כדורגלנים שווייצרים, בריטים וקטלאנים, בראשות ז'ואן גאמפר. המועדון הפך למוסד קטלאני תרבותי בולט, ולפיכך המוטו שלו הוא \"יותר ממועדון\" (Més que un club). קבוצת הבוגרים של המועדון עורכת את משחקי הבית שלה בהאצטדיון האולימפי ליואיס קומפאניס החל משנת 2023 לאחר שהקאמפ נואו, נסגר עקב שיפוצים. \nמלבד קבוצת הכדורגל הידועה כולל המועדון גם קבוצת מילואים בשם ברצלונה אתלטיק, ועוד ארבע קבוצות מקצועניות בענפי ספורט אחרים: קבוצת כדורסל, כדוריד, כדורגל אולמות והוקי גלגיליות. המועדון חולק את פסגת הכדורגל הספרדי עם ריאל מדריד, והיריבות הספורטיבית ארוכת השנים בין השתיים הפכה לשם דבר בכדורגל הספרדי, יריבות שהתחדדה עקב הבדלים גדולים בעמדות הפוליטיות של תומכי שני המועדונים, במהלך שלטונו הדיקטטורי של פרנקו בספרד. המשחקים בין ברצלונה לריאל ידועים בכינוי \"אל קלאסיקו\". פרט ליריבות עם ריאל מדריד יש לברצלונה יריבות עירונית עם מועדון הכדורגל אספניול.\nהמועדון הוא בין המובילים באירופה. במהלך השנים זכה מספר פעמים בגביעים יבשתיים על גלגוליהם השונים. חמש פעמים זכה בתואר האירופי החשוב ביותר, ליגת האלופות, בשנים 1992, 2006, 2009, 2011 ו-2015. במועדון שיחקו במהלך השנים שחקנים ידועים רבים. באפריל 2015 דורג המועדון על ידי מגזין פורבס במקום השני בעולם מבחינת עושרו (אחרי ריאל מדריד ולפני מנצ'סטר יונייטד).",
    "pageid": 52156
  },
  {
    "title": "גילי איצקוביץ'",
    "extract": "גילי איצקוביץ' (נולדה ב-20 בנובמבר 1994) היא שחקנית ישראלית.",
    "pageid": 1470942
  },
  {
    "title": "דפנה (קיבוץ)",
    "extract": "דַּפְנָה הוא קיבוץ בעמק החולה, לא הרחק מגבול ישראל-לבנון, כ-7 קילומטרים מצפון-מזרח לקריית שמונה, בתחום המועצה האזורית הגליל העליון. נחל דן זורם בתחומו ובתחומו גם שוכן בית הספר האזורי \"הר וגיא\". בצידו המערבי של הקיבוץ זורם נחל הדן ובצידו המזרחי נחל ליש. בחלקו הצפוני של הקיבוץ זורם נחל טל.",
    "pageid": 96804
  },
  {
    "title": "האוס (סדרת טלוויזיה)",
    "extract": "האוס (באנגלית: .House M.D) היא סדרת דרמה רפואית אמריקאית, ששודרה ברשת פוקס בין 16 בנובמבר 2004 ל-21 במאי 2012. הדמות הראשית בסדרה היא הרופא דוקטור גרגורי האוס (יו לורי), גאון רפואי המכהן כראש מחלקת אבחון רפואי (דיאגנוסטיקה) בבית החולים האוניברסיטאי הבדיוני פרינסטון-פליינסבורו שבניו ג'רזי. בסיסה הרעיוני של הסדרה נהגה על ידי פול אטנסיו ודייוויד שור, שהיה גם האחראי הראשי ליצירת הדמות גרגורי האוס. הסדרה צולמה בעיקר בסנצ'ורי סיטי.\nההיפותזות של דוקטור האוס על מחלותיהם של חוליו מבוססות על תובנות שנויות במחלוקת, ובשל כך הוא מתעמת רבות עם חברי הצוות שלו ועם דוקטור ליסה קאדי (ליסה אדלשטיין), מנהלת בית החולים ודיקנית הרפואה. חברו האמיתי היחיד של האוס הוא דוקטור ג'יימס וילסון (רוברט שון לאונרד), ראש המחלקה לאונקולוגיה. חברי צוות האבחון של האוס בשלוש העונות הראשונות של הסדרה הם הרופאים רוברט צ'ייס (ג'סי ספנסר), אליסון קמרון (ג'ניפר מוריסון) ואריק פורמן (עומאר אפס). בסיום העונה השלישית מפורק הצוות, אך תוך זמן קצר פורמן חוזר אליו, והאוס בוחר בהדרגה שלושה חברי צוות חדשים: רמי \"13\" האדלי (אוליביה ויילד), כריס טאוב (פיטר ג'ייקובסון) ולורנס קאטנר (קאל פן), שדמותו הוצאה מהתסריט לקראת סיום העונה החמישית. עד תחילת העונה השישית, מופיעים צ'ייס וקמרון בתפקידים אחרים בבית החולים. קמרון עזבה את בית החולים בחלק זה של העונה, וצ'ייס חזר לצוות האבחון. בעונה שמונה ד\"ר קאדי לא משחקת.\nהסדרה זכתה לביקורות חיוביות רבות ולאחוזי צפייה גבוהים, ובין העונה השנייה לרביעית היא אף הייתה אחת מעשר התוכניות הנצפות ביותר בארצות הברית. הסדרה זכתה במספר פרסים, בהם פרס פיבודי, שני פרסי גלובוס הזהב וארבעה פרסי אמי. הסדרה נכנסה לספר השיאים של גינס לשנת 2012 כסדרה הנצפית ביותר בעולם, המשודרת ב-66 מדינות לכ-82 מיליון צופים; גם השחקן יו לורי נכנס לספר, כשחקן סדרת הדרמה בעל השכר הגבוה ביותר (700 אלף דולר לכל פרק בעונה השמינית).\nבפברואר 2012 הודיעו יוצרי הסדרה כי שידור הסדרה יסתיים בתום העונה השמינית, פרק הסיום שודר בארצות הברית ב-21 במאי באותה שנה.\nבישראל שודרה הסדרה בערוץ HOT3 בכבלים ובערוצי התאגיד מַכַּאן 33 וכאן 11, ומאוחר יותר בנטפליקס.",
    "pageid": 180779
  },
  {
    "title": "האימפריה הרומית",
    "extract": "האימפריה הרומית או הקיסרות הרומית (בלטינית: IMPERIVM•ROMANVM) הייתה מדינה רומית, שהתקיימה באגן הים התיכון מימי אוגוסטוס (המאה ה-1 לפני הספירה) ועד נפילתה בשנת 476 לספירה. האימפריה הרומית נוצרה כתוצאה מהחלפת השלטון הרפובליקני ברומא העתיקה, והיא היוותה את השלב השלישי והאחרון בהתפתחות הציוויליזציה של רומא העתיקה; קדמו לה המלוכה הרומית (המאה ה-8 לפנה\"ס – 509 לפנה\"ס) ואחריה הרפובליקה הרומית (509 לפנה\"ס – המאה ה-1 לפנה\"ס). האימפריה הרומית התאפיינה בצורת ממשל אוטוקרטית ובשטחים רחבי הידיים אותם כבשה באירופה, בצפון אפריקה ובמזרח התיכון.\nישנם כמה אירועים המקובלים על ההיסטוריונים כנקודת המפתח למעבר בין הרפובליקה לקיסרות, בהם: מינויו של יוליוס קיסר לדיקטטור בשנת 44 לפנה\"ס, קרב אקטיום (2 בספטמבר 31 לפנה\"ס), והחלטת הסנאט להעניק לאוקטביאנוס את תואר הכבוד אוגוסטוס (ב-4 בינואר 27 לפנה\"ס).\nאת התפשטותה החלה רומא העתיקה עוד בימי הרפובליקה, אך היא הגיעה לשיאה בימיו של הקיסר טראיאנוס, כאשר חלשה על שטח של כמעט 6 מיליון קמ\"ר. בימי שלטונו של הקיסר הבא, הדריאנוס, נוהגים רבים לראות את ימי שיא עצמתה ושגשוגה התרבותי של האימפריה. מורשתה של האימפריה הרומית ניכרת בשפה, דת, ארכיטקטורה, פילוסופיה, משפטים, אמנות, ממשל, מדע ועוד באומות רבות.\nלקראת אמצע המאה השלישית נקלעה האימפריה הרומית למשבר קשה עקב אי יציבות שלטונית, איומים צבאיים מחוץ לאימפריה וקשיים כלכליים. בסוף המאה הצליח הקיסר דיוקלטיאנוס לייצב את האימפריה, אך שיטת השלטון שהנהיג ב-293, הטטרארכיה, שחילקה את הנהגת האימפריה בין ארבעה שליטים שותפים, רמזה כבר על התפרקותה העתידית של האימפריה. ב-324 איחד הקיסר קונסטנטינוס שוב את האימפריה תחת שלטון של קיסר יחיד. הוא אף העביר את בירת האימפריה מרומא לקונסטנטינופול (ביזנטיון) שבפתח מיצר הבוספורוס. ב-395 הוריש הקיסר תיאודוסיוס הראשון את האימפריה לשני בניו, שקיבלו כל אחד מחצית האימפריה. כך נוצרו שתי ישויות: האימפריה הרומית המערבית שבירתה רומא, והאימפריה הרומית המזרחית שבירתה קונסטנטינופול.\nהקיסרות הרומית המערבית התפוררה בהדרגה בלחץ פלישות העמים הברבריים, ורומא איבדה את שליטתה על רוב שטחיה. בשנת 476, כאשר הקיסר המערבי האחרון רומולוס אוגוסטולוס הודח על ידי אודואקר, היא חדלה להתקיים. הקיסרות הרומית המזרחית, או כפי שהיא מכונה בפי היסטוריונים מודרניים, הקיסרות הביזנטית, התקיימה עד לשנת 1453 עם כיבוש קונסטנטינופול על ידי האימפריה העות'מאנית בהנהגתו של מהמט השני. עם מותו של הקיסר הביזנטי האחרון, קונסטנטינוס האחד עשר בקרב על העיר, חדלה להתקיים גם הקיסרות הרומית המזרחית. ב-1461 העיר טרבזון נכבשה ואיתה השריד האחרון לאימפריה הביזנטית (או רומית).",
    "pageid": 104724
  },
  {
    "title": "הארי קוניק ג'וניור",
    "extract": "ג'וזף הארי פאולר קוניק ג'וניור (באנגלית: Joseph Harry Fowler Connick Jr.‎; נולד ב־11 בספטמבר 1967) הוא זמר, פסנתרן, מלחין, שחקן ומנחה טלוויזיה אמריקאי -יהודי. המוזיקה שיצר מבוססת על תרבויות הג'אז והבלוז המפותחות של עיר הולדתו, ניו אורלינס.\nקוניק הוציא לאור מספר רב של אלבומים שהצליחו, ואף זכה במספר אלבומי זהב ופלטינה. בתקופה שבה פגע הוריקן קתרינה בניו אורלינס, התפרסם בפעילותו הן בפרסום המצב והן בפרויקט כפר המוזיקה.",
    "pageid": 636887
  },
  {
    "title": "הפיג'מות",
    "extract": "הפיג'מות היא סדרת טלוויזיה קומית-מוזיקלית ישראלית לילדים ונוער בהפקת טדי הפקות, ששודרה החל מ-6 ביולי 2003 ועד לסיומה ב-15 בפברואר 2015 במשך 9 עונות ו-223 פרקים בערוץ הילדים. הסדרה מגוללת את סיפורה של חברי להקה כושלת מנתניה בשם \"הפיג'מות\", העוברת להתגורר בתל אביב. התסריט לסדרה נכתב על ידי רובי דואניאס, אריק זילברמן, אלי דראי וחלק משחקניה. הסדרה משודרת בערוץ הילדים. \"הפיג'מות\" היא קומדיית המצבים השנייה באורכה בישראל, לאחר \"סברי מרנן\", שגם הופקה על ידי \"טדי יזמות והפקות\", חברת ההפקה של הסדרה.\n\nבמוקד הסדרה להקת רוק כושלת בשם \"הפיג'מות\", שקבעה את שמה משום שחבריה מופיעים בפיג'מות. שלושת חברי הלהקה הגיעו מנתניה לתל אביב, נושאים את שמם האמיתי ומונים את: מקים הלהקה, הקלידן והסולן אילן רוזנפלד, המתופף עודד פז,  הגיטריסט קובי פרג', וחברים נוספים שמתחלפים בין העונות (אלונה טל, ימית סול, נתן קופרמן (יובל סגל) ודנה פרידר).\nחברי הלהקה מתגוררים במבנה ברחוב מזא\"ה פינת מאפו שבקומתו הראשונה מסעדת המבורגרים כושלת בהנהלת גרי מנדלבאום (יניב פולישוק), דודו של קובי פרג'. החל מהעונה הרביעית הלהקה מקיימת חזרות בקומת המרתף של המבנה. עודד עובד במסעדה כמלצר וכטבח וחברי הלהקה מרבים לשהות במקום. לעיתים מבקרת שם גם בתו של גרי, רוני (אלי קרן-אסף).\nפרקים רבים בסדרה הן מחוות לספרים וסרטי קולנוע מפורסמים, בהם להיות ג'ון מלקוביץ', אלו חיים נפלאים, חנות קטנה ומטריפה, הקוסם מארץ עוץ (השם של הדמויות הם חיקוי מהסיפור עמי ותמי) ועוד.\n\nאילן רוזנפלד: קלידן וסולן הלהקה. נוהג להתייאש מכישלונה של הלהקה, ולהיות מריר וביקורתי מאוד. לעיתים נחשב לאדם הכי יציב רגשית בלהקה, ולעיתים נוטה להשתפכויות ילדותיות.\nקובי פרג': הגיטריסט של הלהקה. מגלם גם דמויות נוספות שהן השלכה מאישיותו - הוא מוצג כבעל הפרעת זהות דיסוציאטיבית חמורה, אך הוא נוהג לנצל אותה למטרותיו האישיות. כחלק מפיצול האישיות, מגלם את האמרגן פרדי נייס־טו־מיט, הקשיש העיראקי נג'י קומרדין ג'קסון ועוד.\nעודד פז: מתופף הלהקה. מוצג ככסיל ומאוד ילדותי בעקבות זאת נלעג על ידי דמויות רבות. עודד עובד בזמנו הפנוי בהמבורגרי של גרי, המכנה אותו \"דיביל\".\nאלונה טל: זמרת ליווי בלהקה. אהובה מאוד על יתר חברי הלהקה, שלא זכו לחיבה דומה ממנה. טרם העונה הרביעית עזבה לארצות הברית.\nימית סול: נגנית כלי הקשה. בעלת תואר שני בפסיכולוגיה קלינית. בעונה החמישית החלה לעבוד על תזה, ובעונה השביעית החלה לימודים לדוקטורט.\nדנה פרידר: בסיסטית בלהקה. עובדת בהמבורגרי בתור מנהלת חשבונות. דנה היא האחיינית של שפרה, אשתו של גרי.\nנתן קופרמן (יובל סגל): בן דודו של אילן שמשמש כ-DJ בלהקה. עבד פעם ב-MTV, אך פוטר בעונה 4. נחשב חכם ומוכשר מאוד, אפילו שמדי פעם מתנהג באופן ילדותי ובוכה הרבה בכל פרק. לאורך כל הסדרה נתן מוצג כאיש אמיד.\n\nגרשון (גרי) מנדלבאום (יניב פולישוק): הדוד של קובי. בעל מסעדת המבורגרים כושלת בשם \"ההמבורגרי של גרי\" בתחתית הבניין בו גרים הפיג'מות. אדם ממורמר, קמצן, קשוח, ולפעמים ילדותי. שונא את עבודתו ואת הסדרה עצמה, והרבה פעמים רוצה שהיא תסתיים. נוהג לצעוק \"למה?!\" בקול גבוה וצפצפני כאשר צצות בעיות. מאשים את בני משפחתו ברוב הצרות שלו. בעונה החמישית מתברר שיש לו תאום בשם ברי.\nרוני מנדלבאום (אלי קרן-אסף): בתו הבכורה של גרי. אופורטוניסטית, ולעיתים גם מניפולטיבית, מכונה על ידי גרי \"רונקיפליץ\".\nברכה קירשנברג (רבקה גור): שכנה אשכנזייה-אלמנה בבניין. מכונה \"גברת ברכה\". יש לה נכד בשם עופר. נוהגת לארח את נג'י, אחד מפיצולי האישיות של קובי, בדירתה ולהזמין אותו לארוחה. שונאת מאוד את הפיג'מות ומרבה לקרוא להם פושטקים וחוליגנים.\nמר אברהם לטין (סימון רוזנפלד): שכן חירש בבניין. גר מול הדירה של שלישיית הפיג'מות, שנוהגים לקחת לו את העיתון של הבוקר. אומר לאורך כל הסדרה רק את המילה \"מה?\".\nשפרה מנדלבאום (בוימוולד) - (קול בלבד: נאוה קולטון): אשתו השנואה של גרי, מרבה לכנותה \"מפלצת\". הופיעה רק פעמים אחדות בסדרה: בעונה השנייה נראתה ישנה לצידו של גרי (גולמה על ידי נאוה קולטון) בעונה השלישית הופיעה בפלאשבק של גרי כאשר הוא פגש אותה לראשונה, בתור צעירים (גולמה על ידי ליאת אחירון). ובפרק 200 בעונה התשיעית הקרוי \"הפרק ששפרה באה\" מוצגת בתור הדוגמנית גלית גוטמן, ההפך המוחלט של שפרה.\nבדש \"השטן\" (נדב אסולין): היה האמרגן של גרי וחברו עודד מנשה כשהיו צעירים, שומר על \"הגיהנום של סדרות הטלוויזיה\". ידוע בתור \"השטן\".\nשמעון צמחוני (ניר רון): יריבו של גרי מהתיכון. הופיע לראשונה בעונה השלישית, כחלק מסדרת פרקים בשם \"צמחוני נגד מנדלבאום\". בכל פעם הוא חוזר כדי לנסות לנצח את גרי, ולפעמים לפרק את ההמבורגרי.\nרובי דואניאס: הבמאי של הסדרה, מתעצבן בקלות ומאוד מהר. מגלם כמה דמויות אורחות ביניהן \"מוטי חליליות\" והמסאז'יסט \"עמוס עוז\", ומופיע מדי פעם בתפקיד עצמו בעת שבירת הקיר הרביעי.\nשייקה, פולי (פוליאל) וגברי (גבריאל) מנדלבאום (שון גיטלמן): שלישיית התאומים של גרי ושפרה, אחיה הצעירים של רוני, הצטרפו לסדרה בעונה השמינית, על אף שהוזכרו פעמים רבות לפני כן. נקראים על שמות חברי הגשש החיוור.\nאלברט השיפוצניק (אריה צ'רנר) - השיפוצניק של ההמבורגרי, לוקח הרבה מאוד כסף לשיפוץ, ידוע כמוזר מעט, ואוהב להדגים את ידיעותיו לחקות קולות של בעלי חיים ובעיקר \"דולפין קטן קטן\", מדי פעם משפץ גם בדירתם של אילן קובי ועודד, הופיע לראשונה בעונה הרביעית בפרק השני \"צופן הפיג'מות\".\n\nלאורך הסדרה הופיעו שחקנים אורחים רבים, בעיקר מנחים מערוץ הילדים, לרוב בשילוב בדיחות פנימיות. בין האורחים ניתן למנות את חמי רודנר, רן דנקר, דובי גל, מתי סרי, רמי ברוך, אושיק לוי, צביקה הדר, נינט טייב, יוני בלוך ואחרים. \n\nדמותו של קובי מתחלפת לעיתים קרובות בדמויות ססגוניות המגולמות על ידי קובי פרג'. כל הדמויות הן מעין פיצולי אישיות של קובי והן משמשות אותו כדי לפתור בעיות בעלילה. קובי עצמו ושאר הדמויות בסדרה מכירות את מגוון פיצולי האישיות ומתייחסות אליהן כרכיבים אישיותיים בדמותו של קובי. להלן כמה מהדמויות המרכזיות באישיותו של קובי:\n\nנג'י קומרדין (לדר) ג'קסון: קשיש ממוצא עיראקי בעל מבטא כבד. נוהג להציג את עצמו כיו\"ר האגודה לתרבות הדיור שלכאורה בא לעזור לשכנתו ברכה קירשנברג, המאוהבת בו, להתמודד עם שלישיית הפיג'מות, אך למעשה מנצל אותה כדי לקבל אוכל. מרבה לקלל בעיראקית יהודית, כמו \"חראב שטעל\". לצד פרדי, נג'י הוא אחד מפיצולי האישיות היחידים שיכולים להשתלט על קובי על דעת עצמם ללא שליטתו.\nפרדי נייס-טו-מיט (נעים להכיר): אמרגן הלהקה, לבוש בחליפה כחולה והחל מעונה 5 בחליפה סגולה ובמשקפי דיסקו שחורים. נוהג לומר על כל דבר עליו מדבר \"מספר אחת בארץ!\" ולאחר מכן לערב נושאים שאינם קשורים לנושא השיחה המקורי, דבר הגורם לבלבול והסכמה של הסובבים אותו, ולעיתים אף מעורר פחד בשל טון דיבורו המאיים.\nמרסל פוארו: פרודיה על הבלש הרקול פוארו. בעל פלולה על הלחי השמאלית ומחזיק בדרגה הבדיונית \"רב-סמל מתקדם מאוד\" במשטרת ישראל ומופיע בעיקר בסצנות הקשורות לפשע. אחיו הוא \"מני פירה\". נוהג לשלב את הקריאה \"מינוולת!\" במשפטיו.\nהרב סבבה סאלי: פרודיה על הבאבא סאלי. מרבה למלמל משפטים לא ברורים, מבולבלים וחסרי-משמעות, ובסופם מבליט את המילה \"סבבה\". סבבה סאלי נוהג לברך את כל מי שנוכח בסביבתו או לקלל במידת הצורך. תפילותיו מכילות גם ציטוטים משירים בעיקר של בריטני ספירס.\nאדי גוד-טו-סי-יו (טוב לראותך) פוס: אחיו ההומוסקסואל של פרדי, רקדן, כוריאוגרף ומפיק הפקות קטנות. החל להופיע בעונה השנייה, מרבה לומר \"נעים לי\".\nמאיר איינשטיין: פרודיה על שדרן הספורט והרדיו מאיר איינשטיין. בעל פוני המכסה את עיניו, ונוהג להסתובב עם מסרק המשמש אותו גם כמיקרופון. מופיע כשדרן אירועי ספורט בעלי חשיבות נמוכה. החל להופיע בעונה השנייה ומרבה לומר \"עוד שבת של כדורגל\".\nיהורם צוברבולר: שדרן טלוויזיה מראשית ימי הטלוויזיה בישראל, מדבר בעברית צחה ורהוטה אך אנכרוניסטית ודמותו מוצגת בצבעי שחור-לבן. יהורם מופיע כשדרן חדשות ללא כל צוות חדשות מסביבו כפרודיה על התקלות שאפיינו את הערוץ הראשון. החל להופיע בעונה השישית.\nג'ורה: פרודיה בסגנון עיראקי לדמות המצוירת דורה.\nדייבו: פרודיה בסגנון עיראקי לדמות המצוירת דייגו.\nמני פירה: שף מצוין וכישרוני ואחיו של מרסל פוארו. עברת את שם משפחתו מ\"פוארו\" ל\"פירה\". ידוע באומרו \"לילקק אותו\" (על משקל \"ללקק אותו\").\nדוב'לה שפיץ (סדרות הבת): דוב'לה הוא הדמות היחידה של קובי שהשתתפה בסדרות-בת \"הפיג'מות בקפה קר סול\" ו\"הפיג'מות במופע של דובל'ה\", אולם לא בסדרה המקורית. דוב'לה מאופיין בצרידות ונוטה להתעצבן בקלות.\n\nאת מילות שיר הנושא של הסדרה כתבו אילן רוזנפלד וברק פלדמן והלחין יוני בלוך. בלוך גם ביצע את השיר בשלוש העונות הראשונות שעובד בסגנון רוק. בעונה הרביעית השיר עובד מחדש על ידי אילן רוזנפלד אשר גם שר אותו. בין העונות 5–7 עובד השיר שוב על ידי גיא מזיג אשר גם ביצע אותו. בעונות 8–9 נעשה שינוי משמעותי מאוד ברוב מילות השיר וכן נעשה גם שינוי במקצב השיר לסגנון ראפ, בהשתתפות שאנן סטריט ודודוש קלמס מהדג נחש, ולראשונה גם הוצג במאי הסדרה רובי דואניאס כשחקן ראשי.\nלאורך כל עונות הסדרה משולבים שירי להקת הפיג'מות אותם כביכול כתבה והלחינה. בין השירים המצליחים שמזוהים עם הסדרה: \"שיר המכולת\", \"קצר במוח\" ו\"אל תאכלו את החיות\" מהעונה הראשונה, \"הפיג'מות חוזרים\", \"לילה יום\" ו\"סאבלימאילן\" מהעונה השנייה, \"שיר מצויר\", \"סיון\" (פרודיה על השיר סיון של יגאל בשן), \"יום הולדת לאילן\", \"רק אותך אוהב\", ו\"הקסדות\" מהעונה השלישית, \"שיר מקורי לא שלנו\", \"נסיכת האגדות\", \"העכבר\", ו\"שיר המחסן\" מהעונה הרביעית, \"בלתי מושגת\", \"שרה טבעות\" ו\"העולם מורכב מלבן ושחור\" מהעונה החמישית ומספר שירים נוספים מהעונות האחרונות. לאחר שידור העונה הראשונה יצא אלבום ובו מיטב השירים מהעונה הראשונה (בתוספת שיר בונוס שלא שודר, \"שיר מקורי לא שלנו\", ששודרה בסופו של דבר רק בעונה הרביעית) ומערכונים חדשים.\n\nכל הדמויות בסדרה מודעות לקיומה של מציאות חיצונית לעלילה, ולכן הן מתייחסות גם לקהל, לבמאי, לתסריטאים ולכלל ההפקה, ואף לפער הבוטה בין כישלונה של להקת \"הפיג'מות\" הבדיונית, בהשוואה להצלחתה של הסדרה הטלוויזיונית \"הפיג'מות\". הדמויות מודעות לכך שהן חיות בסדרת טלוויזיה והן מנהלות את הזמן שלהן על פי סצינות, פרקים ועונות. בעונה הרביעית, בפרק \"פרדי על הבוקר\", הדמויות אף פותחות בשביתה כדי להניע את מפיקת הסדרה הטלוויזיונית (נאוה קולטון) להפיק את הלהקה. באופן דומה, הדמויות מתקנות זו את זו כאשר הן מתבלבלות בתסריט, פונות אל אנשי ההפקה ישירות (בעיקר לבמאי רובי דואניאס) ואף לקהל.\nמקום מיוחד בהקשר זה הוא \"המסך הלבן\" (שכונה בפרקים הראשונים \"משמר המוסר\") – מקום בו יכולות הדמויות לדבר ישירות אל הצופה, כמו בתוכנית מציאות. במסך הלבן מופיעות הדמויות כאשר הן לבושות בגדים שחורים, והן עושות בו שימוש כדי להבהיר נקודות בעלילה, להתנצל על שימוש בשפה גסה, או פשוט להסתודד במקום שבו הדמויות האחרות אינן יודעות על מעשיהן. בעונה הרביעית הופיע לראשונה ה\"מסך שחור\", בו גרי הוא משתף על חייו ומספר את כאביו בפני הצופים (במסך השחור גרי אינו מחליף את בגדיו). ובאותה עונה גם אלונה מקבלת מסך משלה בצבע כחול (אם כי הופיעה אתו רק פעם בעונה הרביעית) ורובי מקבל מסך משלו בצבע ירוק.\n\nהעונה הראשונה שודרה שישה ימים בשבוע (א'-ו') בשעה 11:30 (חלק מרצועת \"כדור פורח\" בחופש הגדול) ובשידור חוזר ב-17:00. החל מהעונה השנייה שודרה הסדרה חמישה ימים בשבוע. העונה השנייה והשלישית שודרו בשעה 17:30 והעונה הרביעית ב-18:15. בעונה החמישית הסדרה קיבלה את משבצת השידור של השעה 14:00. החל מהעונה השישית קיבלה הסדרה את משבצת השידור של השעה 15:30.\nהפופולריות של הסדרה בשירות HOT V.O.D הובילה להחלטה לצלם עונה רביעית ב-2006. מבחינה עלילתית הוסבר שינוי התפאורה, שאבדה עם הזמן, ב\"שריפה\". מעבר לשינוי התפאורה הצטרפו לסדרה דמויות חדשות. זו הייתה העונה הראשונה ששודרה במסגרת שידורי קשת בערוץ 2, להם עונה זו יועדה מלכתחילה.\nבשנת 2008 צולמה ושודרה עונה חמישית. העונה השישית, שודרה בחודשים ספטמבר-אוקטובר בשנת 2010 ושידור העונה השביעית החל ב-1 בספטמבר 2011. העונות השישית והשביעית צולמו יחדיו. באפריל 2012 התפרסמה ההחלטה להפיק 2 עונות נוספות לסדרה, שמינית ותשיעית, אשר צולמו בין ספטמבר-נובמבר 2012.\nהעונה השמינית עלתה לשידור במאי 2013, חודשים מועטים לאחר צילומה, והעונה התשיעית עלתה לשידור ב-4 בינואר 2015, למעלה משנה וחצי לאחר צילומה. העונה התשיעית, לראשונה בתולדות הסדרה, שודרה ללקוחות HOT בלבד.\n\nבשנת 2003 בתום שידורה של העונה הראשונה הופץ תקליטור DVD לסדרה הכולל שלושה פרקים נבחרים מתוך העונה הראשונה. בחודש דצמבר של אותה השנה, הושקה לסדרה גרסת מחזמר בחנוכה של הפיג'מות של ציפי מייזלר הפקות בע\"מ וטדי יזמות והפקות בע\"מ ובשיתוף של ערוץ הילדים.\n\nהפיג'מות בקפה קר סול - מיני-סדרה בהפקת טדי הפקות, ששתי עונותיה (2007–2008) מנו 49 פרקים באורך 5 דקות ושודרו בערוץ HOT Games. סדרה זו מתארת את חייהם של הפיג'מות כמלצרים בבית קפה שבבעלותו של דובל'ה (קובי פרג').\nהפיג'מות במופע של דובל'ה (2009) - סדרת בת ל\"קפה קר-סול\" ובמרכזה דמותו של דובל'ה ומתרחשת מאחורי הקלעים של תוכנית האירוח של דובלה. שודר בערוץ HOT Games.\nמנדלבאום בלש פרטי - שודרה בערוץ הילדים בעונה הראשונה ובלוגי בעונה השנייה, בסדרה גרי עבד כבלש במשרד חקירות פרטי משלו.\n\nב-14 באפריל 2020 הועלה סרטון לערוץ היוטיוב של עודד פז בשם \"הפיג'מות - איחוד בבידוד\". הסרטון הופץ בעקבות הסגר החלקי בישראל כחלק מהמאבק במגפת הקורונה. הוא נערך כוועידת וידאו בין כל חברי הלהקה לדורותיה וכן גם את גרי ורובי דואניאס.\n\nבשנת 2021 השיק עודד פז מופע המציג שירים ומערכונים מתוך הסדרה, בהפקתו ועיבודו של ישי סוויסה. מופע הבכורה התקיים ב-28 באוקטובר לאחר פרישתו מערוץ הילדים אחרי 18 שנה. בהופעות מנגנת להקה חיה (\"הקסדות\" כאזכור ללהקת הקסדות שקדמה לפיג'מות לפני מעברם לתל אביב בעת שגרו בנתניה) ומופיעים שלל אמנים אורחים, כגון אילן רוזנפלד, יניב פולישוק, דנה פרידר, יוני בלוך, אלונה טל, טל שגב, גיא מזיג, לי בירן, עדן מאירי, טל מוסרי, ג'קו אייזנברג, רוני דואני ועוד.\n\n אתר האינטרנט הרשמי של הפיג'מות\n\nאתר האינטרנט הרשמי של הפיג'מות\n הפיג'מות, ברשת החברתית פייסבוק\n \"הפיג'מות\", במסד הנתונים הקולנועיים IMDb (באנגלית)\n \"הפיג'מות\", במסד הנתונים הקולנועיים KinoPoisk (ברוסית)\n\"הפיג'מות\", במיזם \"אישים\" לתיעוד היצירה הישראלית\nהפיג'מות באתר \"מאקו\"",
    "pageid": 167474
  },
  {
    "title": "התיקון ה-22 לחוקת ארצות הברית",
    "extract": "התיקון ה־22 לחוקת ארצות הברית, שהושלם ב-1951, מגביל את כהונתו של אדם כנשיא ארצות הברית לשתי קדנציות.",
    "pageid": 261327
  },
  {
    "title": "זהר ליבה",
    "extract": "זוֹהר לִיבּה (נולד ב-20 בספטמבר 1977) הוא שחקן ודוגמן ישראלי.",
    "pageid": 272999
  },
  {
    "title": "חטיפת משפחת ביבס",
    "extract": "חטיפת משפחת ביבס לרצועת עזה התרחשה ב-7 באוקטובר 2023, במהלך הטבח בניר עוז. מחבלים פלסטינים מתנועת אל-מוג'אהדין הפלסטינית חטפו מביתם את האב ירדן ואת האם שירי עם ילדיהם אריאל (בן 4) וכפיר (בן 9 חודשים) לרצועת עזה. כפיר הוא החטוף הצעיר ביותר שנחטף בידי חמאס. האב ירדן נחטף בנפרד, על ידי מחבלי חמאס, בשטחים של קיבוץ ניר עוז. בטבח נרצחו גם הוריה של שירי, יוסי ומרגיט סילברמן וב-21 באוקטובר נמצאו גופותיהם.\nהמאמצים לשחרור שירי וילדיה במהלך הפסקת האש בין ישראל לחמאס לא צלחו. בשלהי נובמבר חמאס טען כי הם נהרגו, והאשים את צה\"ל במותם בתקיפה אווירית ישראלית. הידיעה התקבלה בספקנות, ונטען כי מדובר ב\"טרור פסיכולוגי\". יממה אחר כך פרסם החמאס סרטון שבו נראה אב המשפחה ירדן, החטוף גם הוא, מקבל את הבשורה המרה. צה\"ל התחייב לבדוק את טענת החמאס, אך לא הביא אישוש או הפרכה לטענה. ב-19 בפברואר 2024 הציג צה\"ל לקרוביהם של משפחת ביבס סרטון שצולם ככל הנראה בדרום רצועת עזה, בו תיעוד של שירי והילדים מספר ימים לאחר החטיפה.\n\nמשפחת ביבס הם בני קיבוץ ניר עוז. האם שירי, לבית סילברמן, והאב ירדן, נשואים ולהם שני ילדים קטנים, אריאל בן ה-4 וכפיר, תינוק בן 9 חודשים בזמן המתקפה. משפחתה של שירי ממוצא ארגנטינאי. שני הוריה של שירי, יוסי ומרגיט סילברמן, שגרו גם הם בניר עוז, נרצחו במתקפה על הקיבוץ, וביתם הוצת כליל. גופותיהם אותרו רק ב-21 באוקטובר.\n\nעל פי דיווחים מיום החטיפה, שלח אב המשפחה, ירדן ביבס הודעה לאחותו כדי לעדכן אותה על מצב הלחימה בקיבוץ ניר עוז ובסביבתו. בסביבות השעה 06:30 הוא שלח לה עדכון על ירי רקטות, ולאחר מכן סיפר על מחבלים שנכנסו לקיבוץ. באזור השעה 09:43 הוא שלח את ההודעה \"הם בפנים\", וזמן קצר אחרי כן שלח למשפחתו: \"אני אוהב אתכם\".\nתיעודים רבים של המשפחה הופצו באינטרנט, המפורסם שבהם הוא סרטון של שירי המבועתת, מחזיקה בזרועותיה את שני הילדים עטופים בשמיכה, כשהיא מוקפת בחמושים. מאוחר יותר הופצו תמונות של ירדן ביום התקיפה כשהוא מדמם מראשו ונדחף על ידי מחבלים.\nאביה של שירי, יוסי סילברמן, ורעייתו, מרגיט שניידר סילברמן, נחטפו גם הם מהקיבוץ וב-21 באוקטובר הם זוהו רשמית כנרצחים עם מציאת גופותיהם.\n\nשירי וילדיה היו צפויים להשתחרר בהסכם הפסקת האש בין ישראל לחמאס שהחל ב-24 בנובמבר. ישראל ראתה באי שחרורם הפרה של ההסכם. ב-29 בנובמבר הזרוע הצבאית של חמאס, גדודי אל-קסאם, הוציאו הודעה לפיה שירי ושני ילדיה נהרגו בתקיפות אוויריות ישראליות. ישראל הודיעה שאין ראיות לכך. למחרת פורסם סרטון בו נראה ירדן ביבס בחיים. ב-17 באפריל 2024 פורסם סרטון בו נראה ירדן ביבס בעת החטיפה לעזה כשהוא מכוסה בדם בפניו, והמחבלים מתעללים בו.\n\nדובר צה\"ל מסר לגבי מיקום המשפחה כי בצה\"ל מאמינים שהילדים ואמם נמצאים בידי תנועת אל-מוג'אהדין הפלסטינית (בערבית: حركة المجاهدين الفلسطينية). לפי שר החוץ אלי כהן והג'רוזלם פוסט, בתחילת דצמבר 2023 כל השגרירויות והקונסוליות של ישראל הדליקו את הבניינים שלהן בכתום או הציגו תמונות של המשפחה. שר החוץ הדגיש שהתצוגה במקביל להדלקת נר ראשון של חנוכה היא אקט של סולידריות שנועד להעלות מודעות לזוועות החמאס, ולגייס את דעת הקהל בעולם בקריאה לשחרור החטופים.\nלאחר ששירי וילדיה לא שוחררו, פתחו קרוביהם בקמפיין עולמי שדרש את שחרורם המיידי. בן דוד של משפחת ביבס העלה בקשה לדבר עם נשיא ארצות הברית ג'ו ביידן, נשיא מצרים עבד אל-פתאח א-סיסי ואמיר קטר תמים בן חמד אאל ת'אני, כדי לעתור להם לסייע בשחרור המשפחה. הוא גם הזכיר שהם עובדים עם ממשלת ארגנטינה כדי לעזור לעתור לשחרור המשפחה. עצרות שקראו לשחרורם של בני משפחת ביבס התקיימו במספר מוקדים בארץ וגם בחו\"ל, כולל הפגנות קבועות מול ביתו של מזכ\"ל האו\"ם אנטוניו גוטרש. בהפגנה בוונקובר השתתף גם חבר פרלמנט מקומי וברבות מהן הודגש הצבע הכתום.\nבמסגרת הקריאה הציבורית בישראל ובעולם להשבת משפחת ביבס משבי החמאס, הפך הצבע הכתום לסמלה, עקב היות שני בניה, אריאל וכפיר, בעלי צבע שיער ג'ינג'י עז.\n\nהחטיפה לעזה (מלחמת חרבות ברזל)\nנשים במלחמת ישראל-חמאס 2023\n\n צעקה בלי קול: מה שעבר על משפחת ביבס ברגע החטיפה, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 00:34)\nרוני גרין שאולוב, שירי תועדה נלקחת עם ילדיה הקטנים, גורלם לא ברור: \"גילינו הכל מהרשתות\", באתר ynet, 9 באוקטובר 2023\nד\"ר פיל מקגרו  Dr. Phil demands the resignation of Ivy League Presidents for allowing Jewish hate on their campuses, סרטון בערוץ \"Dr. Phil\", באתר יוטיוב (אורך: 06:53) בסרטון על מה שקורה במלחמת חרבות ברזל ובארצות הברית ביחס למלחמה. הוא מסיים בהתייחסות לכפיר ואריאל ביבס ומייחל לחזרתם\n איפה הביבסים? מאבקה של המשפחה אחר תשובות לגורל שירי והילדים, סרטון בערוץ \"כאן | חדשות - תאגיד השידור הישראלי\", באתר יוטיוב (אורך: 09:38)",
    "pageid": 2286773
  },
  {
    "title": "יהדות",
    "extract": "היהדות היא רצף המסורת וההמשכיות הדתית, התרבותית והמשפטית הקולקטיבית של היהודים. מורשת נרחבת זו כוללת נרטיבים היסטוריוגרפיים משותפים ואלמנטים של דת, לאום ותרבות, שהתפתחו בקרב עם ישראל החל מראשית התגבשותו באזור הלבנט בשלהי האלף השני לפנה\"ס.\nהיהדות כדת היא אמונתם המסורתית של היהודים. זוהי דת אברהמית הלכתית (אורתופרקטית), המבוססת על מערכת של מצוות מעשיות, אמונות, מיתוסים, סיפורים היסטוריים ועקרונות, שמקורותיה בכתבי הקודש היהודיים: התורה שבכתב והתורה שבעל פה. דת זו השפיעה עמוקות על ראשית הנצרות והאסלאם, אולם בניגוד לשתי הדתות האחרונות היא אינה דת מיסיונרית אלא דת אתנית. חיי הדת היהודיים ידעו התפתחויות ופילוגים לכל אורך ההיסטוריה.\nהיהדות כתרבות היא מכלול הערכים, האמונות ותפיסות של חברה כפי שהן באות לידי ביטוי אצל היהודים. התרבות היהודית כוללת כמה שפות ייחודיות (עברית, יידיש, לאדינו, ערבית יהודית וארמית יהודית) שבכל אחת מהן נוצרה ספרות ענפה; פילוסופיה, הגות ויצירה שהתכתבו עם תרבויות הסביבה; וכן מערכות של התנהגויות ומוסכמות חברתיות.\nהיהדות כלאום משמשת מוקד הזדהות ליהודים רבים בעולם. הציונות, התנועה הלאומית היהודית העיקרית, שאבה השראה מהזיקה המסורתית היהודית לארץ ישראל וניסחה אותה במונחי הלאומיות האירופאית. מדינת ישראל, אשר קמה על בסיס הרעיון הציוני, היא מדינת הלאום של העם היהודי.\nנכון לשנת 2021, יש ברחבי תבל כ-15 מיליון יהודים, המהווים מיעוט של כ־0.2% מאוכלוסיית העולם.",
    "pageid": 385
  },
  {
    "title": "כדיתה",
    "extract": "כַּדִּיתָה (שם קודם: קדיתא) הוא יישוב לא מוכר בגליל העליון, על הר כותר. בשנת 1999 החליטה הממשלה על הקמת יישוב אקולוגי בן 150 משפחות במקום, אולם הדבר טרם יצא אל הפועל ובינתיים מתגוררות במקום עשרות משפחות הנתפסות על ידי רשות מקרקעי ישראל כפולשים.\nהיישוב מתאפיין בבניה מפוזרת ומרווחת בתוך נוף גלילי של טרסות עתיקות, עצי זית ותאנה רבים. בסמיכות אליו ממוקמים קברו של רבי טרפון (על-פי מסורת מהאר\"י) וקברו של אלקנה, אבי שמואל הנביא. בסמיכות ליישוב נמצא גם אתר עתיקות מוכר ושני עצים עתיקים במיוחד: אלה אטלנטית (בקבר רבי טרפון) ותות שחור (סבא תות).",
    "pageid": 559520
  },
  {
    "title": "כנף 2",
    "extract": "כנף 2 (כינוי: בסיס שדות האלה) הוא בסיס של חיל האוויר הישראלי. מפקד הבסיס הוא קצין בדרגת אלוף-משנה.\nעל פי האתר GlobalSecurity, הבסיס ממוקם בסמוך למושבים שדות מיכה וזכריה, מערבית לבית שמש. על פי פרסומי האתר, אף שהוא נקרא \"כנף\" ועל אף שלכאורה ממוקמות בו טייסות, הוא אינו בסיס טיסה ואין בו כלל שדה תעופה או מסלול טיסה. על פי האתר ממוקמות בבסיס שלוש טייסות של טילים בליסטיים מסוג \"יריחו\" המסוגלים לשאת גם ראשי קרב גרעיניים. הטייסות הן טייסת 150, טייסת 199 וטייסת 248. לטענת האתר נכרו בבסיס מנהרות ופירים לאחסון טילים ולשיגורם. מניתוח צילומי הלוויין המסחרי איקונוס משנת 2002 וצילומי לוויין הריגול האמריקאי קורונה אשר שוחררו לציבור עולה, על פי טענת הכותבים באתר, כי במקום נמצא גם מאגר תחמושת גדול שיוכל לשמש גם את בסיס תל נוף.\nגם מקורות נוספים טוענים שבסיס \"שדות האלה\" נמצא ליד זכריה והוא משמש כמקום אחסון לטילי יריחו.\nהאזור בו נטען שנמצא הבסיס מכונה במסמכים רשמיים \"שטח אש 209\" ושטחו 12,550 דונם. השטח נמצא בבעלות מדינת ישראל ומיועד לשימוש משרד הביטחון. נכון ל-2005 חלקו מיועד לסוללת חץ וחלקו לחברה הממשלתית \"תומר\" ולחברת תעש מערכות. המרחב האווירי שבסביבת הבסיס מסומן במפות טיסה כאזור אסור לטיסה.\nבצילומי לוויין שנערכו מיד לאחר מתקפת הפתע על ישראל ב-7 באוקטובר 2023, פרצה בבסיס שריפה, ככל הנראה כתוצאה מרקטה ששוגרה על ידי ארגון חמאס. על פי הערכת מנהל פדרציית המדענים האמריקאים במחקר שפורסם בשנת 2022, בבסיס מאוחסנים 46-23 משגרי טילי יריחו במנהרות, אולם ראשי הנפץ מאוחסנים בנפרד במתקן סמוך.",
    "pageid": 193354
  },
  {
    "title": "לבנה שיפמן",
    "extract": "לבנה שיפמן (נולדה ב-10 בפברואר 1968) היא אשת בנקאות ופיננסים ישראלית, דירקטורית בחברות ואלכ\"רים, מרצה בנושאי פודטק ודירקטוריון ומגדר ופעילה חברתית בעמותות. מכהנת כדירקטורית בבנק מרכנתיל דיסקונט, בקרן שמש מקבוצת עוגן ובעמותת מגמה ירוקה. נוסף על כך, משמשת כמנהלת הפעילות של העמותה לחקלאות מודרנית (MAF) המקדמת חדשנות ויזמות בעולם הפודטק. עד ל-1 בדצמבר 2019 כיהנה כיו\"ר הדירקטוריון של מוניציפל בנק בע\"מ. בשנים 2009 ועד 2018 כיהנה כסמנכ\"לית וחברת הנהלה בפרופאונד בית השקעות. בשנים 2008 ועד 2013 הייתה חברת מועצה בעיריית מודיעין מכבים רעות.\n\nשיפמן נולדה בבני ברק לאליהו ולאסתר פינץ. בעלת תואר שני במשפטים לבוגרי מנהל עסקים, אוניברסיטת בר-אילן, תואר ראשון בהצטיינות במנהל עסקים מהמכללה למנהל, ותואר ראשון במדעי החברה מאוניברסיטת בר-אילן. בשנת 1991 החלה את דרכה המקצועית כבנקאית ומומחית פיננסית בשוק ההון, ועבדה בקבוצת בנק מזרחי טפחות, סיטיבנק ישראל ובנק לאומי לישראל.\nבשנת 2009 הצטרפה שיפמן לחברת פרופאונד בית השקעות בע\"מ, בו היא כיהנה כסמנכ\"לית וחברת הנהלה, מנהלת לקוחות פרימיום עתירי הון, ואחראית רגולציה, זאת עד לשנת 2018. לשיפמן רישיון בניהול תיקי השקעות (מותלה מרצון) מטעם הרשות לניירות ערך.\nבמהלך שנת 2007, שיפמן ייסדה וכיהנה כיו\"ר ארגון התנדבותי בשם \"החסידה - מעגל תמיכה ליולדות\". הארגון פועל בעיר מודיעין והסביבה. בעקבות פרויקט זה זכתה בתואר אחת מהנשים מובילות שינוי בישראל לשנת 2007 של מגזין TheMarker Woman.\nבשנים 2008 עד 2013 כיהנה שיפמן כחברת מועצה בעיריית מודיעין מכבים רעות מטעם סיעת הירוקים. היא החזיקה בתיק איכות הסביבה ותיק קידום מעמד האישה. כמו כן, כיהנה כדירקטורית בהיכל התרבות מודיעין-מכבים-רעות.\nבשנים 2014 עד 2016 שיפמן כיהנה כחברת דירקטוריון חיצונית, נציגת הציבור, בחברה הכלכלית לפיתוח מודיעין.\nהחל מה-31 באוגוסט 2016 ועד ה-1 בדצמבר 2019 כיהנה שיפמן כחברת דירקטוריון חיצונית במוניציפל בנק בע\"מ (כהגדרתה בהוראה 301 להוראות ניהול בנקאי תקין של בנק ישראל). ב-17 באפריל 2018, נבחרה לכהן כיו\"ר הדירקטוריון של הבנק. ב-1 בדצמבר 2019 הבנק התמזג לתוך מרכנתיל דיסקונט. החל מה-1 בינואר 2022, שיפמן מכהנת כדירקטורית בבנק מרכנתיל דיסקונט.\nשיפמן מתגוררת במודיעין מכבים רעות, נשואה למיכאל ולהם שלושה בנים.\n\nחברי דירקטוריון מוניציפל בנק בע\"מ\nחברי דירקטוריון קרן שמש (חל\"צ)",
    "pageid": 1581377
  },
  {
    "title": "ליגת האלופות",
    "extract": "ליגת האלופות של אופ\"א (באנגלית: UEFA Champions League) היא טורניר כדורגל אירופי שנתי, שבו מתחרים המועדונים המצליחים ביותר במדינות המשויכות להתאחדות הכדורגל האירופית (אופ\"א). הטורניר הוא המפעל היוקרתי ביותר למועדונים בכדורגל האירופי. בעבר נקרא \"גביע אלופות אירופה למועדונים\".",
    "pageid": 62341
  },
  {
    "title": "לירן רוטמן",
    "extract": "לירן רוטמן (נולד ב-7 ביוני 1996) הוא כדורגלן ישראלי המשחק בעמדת הקשר והקיצוני.",
    "pageid": 1852332
  },
  {
    "title": "מיכאל אורן",
    "extract": "",
    "pageid": 2357027
  },
  {
    "title": "מין אנאלי",
    "extract": "מין אנאלי הוא פעילות מינית הכוללת גירוי של פי הטבעת והרקטום (בלטינית: Anus).‏ במקרים רבים משמש המונח לתיאור פרקטיקה מינית המשלבת החדרה של הפין או של אביזר מין לתוך פי הטבעת של השותפה או השותף למגע המיני. המונח \"מין אנאלי\" עשוי לתאר כל גירוי מיני של האזור האנאלי – גירוי המתבצע באמצעות היד והאצבעות, באמצעות מין אוראלי או כמשגל אנאלי. מין אנאלי עשוי להיות הדרך העיקרית ליחסי מין, או להילוות לדרכים אחרות של גירוי מיני. על אף שמין אנאלי נתפס לעיתים כייחודי להומוסקסואלים, אין כך הדבר, וזוגות הטרוסקסואלים מתנסים בו אף הם; במחקר שנערך בשנת 2009 בקרב סטודנטים בארצות הברית, רובם הטרוסקסואלים, העיד אחד מכל ארבעה נחקרים כי התנסה במין אנאלי.\nבשל ריבוי כלי דם באזור פי הטבעת, הוא רגיש במיוחד למגע ונחשב לאזור אֵרוֹגני (רגיש לגירוי מיני). נשים וגברים רבים רואים במין אנאלי פעולה מענגת ומהנה, ואף יכולים להגיע באמצעותו לאורגזמה (אצל גברים – דרך גירוי של בלוטת הערמונית, ואצל נשים – בשילוב של גירוי הדגדגן וגירוי פנימי של נקודת ג'י על ידי גירוי הדופן האחורי של הנרתיק); ואולם יש שנרתעים ממנו ומחשיבים אותו ללא-נעים ואף למכאיב ביותר. בקרב גברים המקיימים מין אנאלי, בין עשירית לרבע מדווחים על כאב מסוים באופן קבוע, וכשני שלישים מדווחים שכאב זה בעת חדירה הוא הבעיה העיקרית בחיי המין שלהם. בקרב נשים, חלקן מדווחות כי מין אנאלי נמנה עם הפרקטיקה המינית שהכי פחות מועדפת עליהן, בעקבות סוגיית הכאב. נמצא שחוויית הכאב מושפעת באופן ניכר מגורמים פסיכולוגיים, וכן מטכניקה. מאחר שהקרום הרירי של הרקטום מייצר מעט מאוד חומר סיכה טבעי, נהוג להשתמש בעת משגל אנאלי בחומר סיכה.\nמין אנאלי נחשב למגע מיני הנושא סיכונים משמעותיים; מין אנאלי לא-מוגן (ללא שימוש בקונדום) הוא המסוכן ביותר מבין כל הצורות של יחסי מין. הסיכונים נובעים מהפגיעוּת של הרקמות: חדירה אנאלית עלולה לגרום לקרע ולדימום של הרקמות הרכות ולפגוע בשרירי הרקטום. בנוסף, מין אנאלי יכול לגרום להעברה של מחלות מין.\nכמו מין אוראלי, גם מין אנאלי נחשב בישראל מבחינת הדין הפלילי ל\"מעשה סדום\", שלעניין סימן ה' בחוק העונשין העוסק בעבירות מין, מוגדר כ\"החדרת איבר מאברי הגוף או חפץ לפי הטבעת של אדם, או החדרת איבר מין לפיו של אדם.\" לפי סעיף זה, כאשר פעולה זו נעשית בקטין מתחת לגיל 16, או שלא בהסכמה, או תוך ניצול יחסי מרות, היא מהווה עבירה פלילית. המונח \"מעשה סדום\" משמש לעיתים גם ככינוי גנאי לביצוע יחסי מין שלא לצורכי רבייה, ושימוש זה נגזר ממקורות נוצריים. במדינות רבות יש הגבלות על מין אנאלי, או על כל מין \"שלא כדרך הטבע\". מקור החוקים האלו בהשקפה שרק משגל מהסוג המאפשר רבייה הוא לגיטימי.",
    "pageid": 861219
  },
  {
    "title": "מיסטר בין",
    "extract": "מיסטר בִּין (באנגלית: Mr. Bean) היא סדרת טלוויזיה קומית בריטית, בכיכובו של רואן אטקינסון. היא מציגה את עלילותיו של מר בין, דמות אקסצנטרית, ילדותית ומיזנתרופית. אטקינסון, בתפקיד שכמעט ואינו כולל דיבור, מופיע בתוכנית במעין מופע יחיד – מלבדו אין כמעט דמויות הממשיכות להופיע מפרק לפרק, ושאר התפקידים משניים.\nפרק טיפוסי בתוכנית מורכב משלושה מערכונים שונים, המציגים את בין בסיטואציות יומיומיות שגרתיות, אלא שבין הופך אותן למצבי ביש שמהם הוא נחלץ בדרכים יצירתיות ומשעשעות אך בלתי יעילות.\nהתוכנית, ששודרה בראשית שנות ה-90 של המאה ה-20, זכתה להצלחה גדולה בבריטניה, ויותר מכך מחוץ לבריטניה – במדינות מכל רחבי העולם. עבור אטקינסון, דמותו של מר בין היא הדמות המזוהה עמו ביותר ברחבי העולם. מעבר לתוכנית הטלוויזיה שבכיכובו של בין, הופקו שני סרטי קולנוע, \"בין\" (1997) ו\"החופשה של בין\" (2007), ואף סדרת אנימציה, המציגים את עלילותיה של הדמות. דמותו של מיסטר בין הפכה למותג מסחרי מצליח הנמכר במגוון מוצרים, והיא שמרה על פופולריות גם שנים רבות לאחר שהסתיימה הפקת התוכנית. כיום ישנו ערוץ ביוטיוב המכיל קטעים חדשים בכיכובו של מיסטר בין.\n\nלפני שעלתה התוכנית \"מיסטר בין\" לשידור, רואן אטקינסון כבר היה קומיקאי בולט בבריטניה והשתתף במספר תוכניות טלוויזיה קומיות מצליחות בתפקידים שונים: ב\"מבט הפוך\" (1979–1982), תוכנית שכללה מערכונים בנושאים שונים, ללא חוט מקשר, וכן באחת מקומדיות המצבים המצליחות בתולדות הטלוויזיה הבריטית, \"הפתן השחור\" (1983–1989), שבה גילם את התפקיד הראשי בדמותו של אדמונד בלקאדר. אטקינסון יצר את \"מיסטר בין\" במטרה להגיע לקהל הבינלאומי, ולהצליח גם מחוץ לגבולות בריטניה. לשם כך, יצר דמות אילמת, בלי מגבלות שפה, מבטא או רקע תרבותי. כמו כן, אופיין מיסטר בין באופי ילדותי, כשהסיבה לכך היא - לדבריו של אטקינסון - שילדים דומים בכל העולם, וההבדלים בין בני האדם מתחילים להיווצר רק כשהם מתבגרים.\nליצירת התוכנית הוא חבר למכריו ריצ'רד קרטיס (Richard Curtis) ובן אלטון, ששיתפו פעולה עמו עוד קודם לכן במספר פרויקטים, בהם \"הפתן השחור\". את התוכנית ביים תחילה ג'ון הווארד דייוויס, שהיה קודם לכן ראש מחלקת הקומדיה ב-BBC והפיק את \"הקרקס המעופף של מונטי פייתון\" ואת \"המלון של פולטי\". התוכנית הופקה על ידי חברת Tiger Television (כיום Tiger Aspect Productions) עבור Thames TV, זכיינית שידור ברשת ITV הבריטית שמשדרת בלונדון ובסביבתה.\nבנוגע לשאלה כיצד לקרוא לדמות, שקל אטקינסון תחילה את השם \"מיסטר וייט\" (Mr White, \"אדון לבן\"), אך לאחר מכן עבר לשקול שמות של ירקות במקום שמות של צבעים, ולבסוף בחר בשם \"מיסטר בין\" (Mr. Bean, \"אדון שעועית\"). כמו כן, באנגלית \"Bean\" הוא כינוי חיבה ל\"אדם חסר חשיבות\".\n\nדמותו של מיסטר בין והמערכונים הראשונים בתוכנית התבססו על מערכונים מהופעות חיות שערך אטקינסון מאז ימי לימודיו באוניברסיטת אוקספורד. אטקינסון ביצע מערכונים בכיכובה של הדמות כבר בשנות ה-80 המוקדמות, בפסטיבל הפרינג' של אדינבורו, וכן ב-1987, בפסטיבל Just For Laughs במונטריאול שבפרובינציית קוויבק בקנדה.\nעל עבודת הכתיבה של מערכוני התוכנית שקד אטקינסון לצד קרטיס ואלטון. בהמשך החליף רובין דריסקול את אלטון בכתיבה, והשלושה (דריסקול, יחד עם קרטיס ואטקינסון) היו צופים בהופעותיו המוקדמות של אטקינסון כדי לחפש בהן חומר שניתן לעבדו לטלוויזיה. עם זאת, מערכונים אחרים התבססו על רעיונות חדשים שהגו. מאחר שהיה מדובר בקומדיה שאינה מילולית, אלא כזו המתבססת על תנועות והבעות גוף (Physical comedy) ועל חזותיות (Visual comedy), כאשר חיפש ריצ'רד קרטיס רעיונות למערכונים עתידיים של בִּין, הוא ניסה להמחיזם בפועל, במקום להעלות את הרעיונות על הכתב, בשונה מצורת העבודה המקובלת בתחום ובניגוד לאופן העבודה שהיה רגיל אליו.\nמשנת 1993 (החל מהפרק השמיני) ועד סיום התוכנית, עבדו על כתיבת המערכונים דריסקול ואטקינסון לבדם.\n\nברוס דסאו (Bruce Dessau), הביוגרף של רואן אטקינסון, ציין את הסדרה הבריטית The Optimist (האופטימיסט), הסיטקום הראשון של ערוץ 4 הבריטי ששודר לראשונה ב-1983, כמקור השראה אפשרי ל\"מיסטר בין\". הסדרה, שעקבה אחר מעלליו של גיבורה האקסצנטרי בהוליווד, הייתה כמעט אילמת לחלוטין. דסאו סייג זאת בכך, ששורשי דמותו של בין ניטעו הרבה לפני 1983. התסריטאי של \"האופטימיסט\", ריצ'רד ספרקס (Richard Sparks), מכרו של אטקינסון, שלל את הסברה כי אטקינסון גנב ממנו את הרעיון.\nמעבר לכך, הגדיר דסאו את דמותו של בִין כ\"הכלאה בין ז'אק טאטי, צ'ארלי צ'פלין ופרנק ספנסר\" (האחרון הוא דמותו של מייקל קרופורד בסיטקום הבריטי Some Mothers Do 'Ave 'Em), כזו שהיוותה חידוש עבור צופים רבים. רואן אטקינסון אף אמר כי דמותו של מסייה הולו, בגילומו של ז'אק טאטי, הייתה לו מקור השראה בפיתוח דמותו של בין. הוא אף ציין כי ביסס את הדמות על עצמו בגיל תשע, ואמר כי \"מהותו של מיסטר בין היא שהוא אנוכי לחלוטין, מרוכז בעצמו ולא בדיוק מכיר בעולם החיצוני. הוא למעשה ילד בגוף של אדם מבוגר. שזה בעצם הבסיס למרבית הקומיקאים החזותיים (visual comedians): סטן לורל, צ'פלין, בני היל\". שחקן קומי נוסף שאליו הושוותה דמותו של מיסטר בין הוא כוכב הראינוע באסטר קיטון.\n\nהתוכנית \"מיסטר בין\" שודרה לראשונה ב-1 בינואר 1990 ברשת הטלוויזיה ITV. השידור זכה לנתוני צפייה גבוהים של כ-13 מיליון צופים. בניגוד למרבית תוכניות וסדרות הטלוויזיה הכוללות בכל עונה כ-20 פרקים כשכל עונה משודרת במשך כשנה — יצאו בסך הכול 15 פרקים בלבד של \"מיסטר בין\", ששודרו כ\"ספיישלים\" טלוויזיוניים, ויצאו במרווחים גדולים במהלך השנים 1995−1990.\nבישראל שודרה התוכנית בערוץ 2 במהלך שנות התשעים ובתחילת העשור הראשון של המאה ה-21.\n\nבפתיח התוכנית יורד מר בין מהשמים ונזרק על רצפת הרחוב באמצעות קרן אור, וברקע מושמעת שירת מקהלה, ששרה את אות הפתיחה בלטינית. משמעות המילים שהיא שרה בפתיח היא: \"הנה האיש שהוא שעועית [=הפירוש המילולי של 'בין']\" (Ecce homo, qui est faba); באות הסיום שרה המקהלה \"היה שלום, האיש שהוא שעועית\" (Vale homo, qui est faba). את המוזיקה חיבר הווארד גודל (Howard Goodall), ששיתף פעולה עם רואן אטקינסון עוד כשהופיע בהופעות קומיות בעת לימודיו באוניברסיטה. גודל אף ליווה, בנגינה בסינתיסייזר, את הופעותיו החיות של אטקינסון, שבהן פיתח את הבסיס לדמותו של בין.\nדסאו מפרש שפתיח התוכנית הוא \"התייחסות מרומזת לתקופת חייו של אטקינסון כתלמיד בית ספר. כשם שחבריו ללימודים כינוהו חייזר על שום מראהו החיצוני המוזר, כך יורד בִּין לארץ באמצעות קרן אור – כאילו היה אף הוא מכוכב אחר\".\n\n ערך מורחב – מיסטר בין (דמות)\nהדמות הראשית בתוכנית היא מיסטר בין בגילומו של רואן אטקינסון. בין הוא אדם ילדותי ואנוכי, שמתנהל בחייו היומיומיים בצורה המעלה גיחוך, ובפרט נוטה לסבך מצבים פשוטים, ולהיחלץ מהסיבוך בדרכים עוקפות ויוצאות דופן. הוא מתגורר בגפו בדירה לונדונית קטנה, ובדרך כלל חברתו היחידה היא בובת הדובי האהובה עליו, טדי. הוא נוהג ללבוש תמיד ז'קט טוויד אפור, מכנסיים מעט קצרים מדי, חולצה לבנה ועניבה, וכמו כן שיערו מסורק תמיד לצד. לבושו ותסרוקתו מזכירים מראה אופייני של תלמיד בבית ספר אנגלי בשנות ה-50. מיסטר בין כמעט שאינו מדבר, וכאשר הוא מוציא מילים מפיו, אלו מילים ספורות, שאותן הוא מבטא בקול לא ברור ונמוך באופן מוקצן וקומי. שמו הפרטי ותחום עיסוקו, אם הוא אכן בעל תעסוקה, אינם מוזכרים כלל במהלך התוכנית (בפני אחרים הוא מציג את עצמו בשם \"בין\").\nפעמים רבות נראה שמיסטר בין אינו מודע להיבטים בסיסיים הנוגעים לאופן שבו נוהג העולם, והמערכונים בתוכנית מציגים את דרכי ההתמודדות הייחודיות שלו עם פעולות שלרוב נחשבות טריוויאליות ופשוטות, כמו בילוי בבריכת שחייה, הפעלת טלוויזיה, צביעת הקירות בדירתו, או תפילה בכנסייה. כך למשל, על מנת לצבוע את קירות דירתו, הוא מכסה את כל החפצים בדירתו, מלבד הקירות, בנייר עיתון, ומפוצץ פחית צבע באמצעות זיקוק, כך שנוזל הצבע מתפזר לכל עבר בדירה. ההומור במערכונים נובע בעיקר מהפתרונות היצירתיים (והאבסורדיים לרוב) שבִּין מציג לבעיות בהן הוא נתקל, מהאנוכיות ומצרות המחשבה שהוא מפגין בפתרון הבעיות, ולפרקים מתעלוליו שפוגעים בזולת אך מסייעים לו.\nבמסיבת עיתונאים ב-2007 אמר רואן אטקינסון על מיסטר בין:\n\nטדי הוא בובת הדובי של בין (באנגלית, בובת דובי נקראת \"טדי בֵּר\" – Teddy Bear). טדי הוא בובת דוב חומה, רגליו עבות וכפתורים משמשים לו בתור עיניים. לרוב הוא מהווה את חברתו היחידה של בין, ובין מתייחס אליו כאל \"חברו\" הטוב ביותר. הוא נוהג בטדי כאילו היה יצור חי, וכך למשל הוא קונה לו מתנה בחג המולד או משתדל שלא להעירו בשעות הבוקר. עם זאת, פעמים רבות התנהלותו של בין מביאה לכך שהדובי נקרע, או שראשו נערף, או שהוא נפגם בצורה זו או אחרת. בנוסף, בין עושה בו שימוש רב-תכליתי בשעת הצורך. למשל, הוא מחבר אותו לקצה מברשת צבע לשם צביעת הקירות בדירתו, או משתמש בו לניגוב כלים.\n\nאירמה גוב היא חברתו של מר בין, והדמות האנושית היחידה, מלבד בין, שהופיעה ביותר מפרק אחד בתוכנית. השחקנית הבריטית מטילדה זיגלר  גילמה את דמותה. בין אינו מפגין התחשבות רגשית כלפיה, והוא רואה בה כמי שמארחת לו חברה, יותר מאשר הוא רואה בה את מושא אהבתו. אולם, הוא מקנא לה כאשר היא רוקדת עם גבר אחר במסיבת דיסקו. בחג המולד היא מצפה שיציע לה נישואים, ולאחר שהוא לא עושה זאת היא עוזבת אותו. דמותה של אירמה גוב מופיעה בשלושה פרקים בלבד, אך זיגלר הופיעה בפרקים נוספים בסדרה: בתפקיד מלצרית, בתפקיד אם של תינוק המסיעה עגלה ובתפקיד שוטרת. בתוכנית האנימציה של \"מיסטר בין\" חזרה להופיע דמותה של אירמה גוב, כשבסדרה יש לה בובת דובי משלה שמשמשת כגרסה נשית של טדי בשם לוטי.\n\nבין נוהג במכונית מיני של חברת British Leyland. המכונית משמשת אביזר מרכזי במספר מערכונים ובדיחות בתוכנית, למשל בקטע שבו בין מתלבש בתוכה ונוהג בעזרת רגליו, בקטע שבו הוא נוהג במכונית בעזרת מערכת שאלתר בעודו יושב על כיסא הקשור לגג המכונית ועוד. תחילה נהג בין במכונית BMC Mini MK II כתומה מודל 1969, אך מכונית זו נהרסה בתאונה לאחר צילומי הפרק הראשון. מאז נהג בין במכונית British Leyland Mini 1000 מודל 1976–1980, בצבע ירקרק-צהוב עם חלק קדמי שחור. המכונית אף מופיעה בסדרה המצוירת של מיסטר בין, אך בסרט \"החופשה של בין\" נוהג בין במכונית מיני אחרת.\nלאחר שצילומי התוכנית הסתיימו, נמכרה מכונית המיני המקורית ששימשה בצילומים לחברת Kariker Kars שהציגה אותה באירועים שונים. לאחר מכן הוצגה המכונית במשך תקופה מסוימת כאטרקציה מרכזית של מוזיאון Rover Group. ב-1997 נמכרה המכונית למוזיאון Cars of the Stars Motor Museum (\"המוזיאון המוטורי של מכוניות הכוכבים\") בקסוויק (Keswik), קאמבריה (שבאנגליה), והוצגה בו במשך תקופה מסוימת, אך לאחר מכן היא נמכרה שוב. במוזיאון הלאומי המוטורי בביולי (Beaulieu) בהמפשייר שבאנגליה, מוצגת מכונית שבה נעשה שימוש לקידום הסדרה המצוירת.\n\nהסוציולוגית פטרישיה נוויל (Patricia Neville), שחיברה מאמר על מודל הגבריות שמייצג מיסטר בין, מנתחת את יחסו של בין כלפי טדי, דוב הצעצוע שלו:\n\nנוויל משליכה מכך כי מודל הגבריות שמציג בין נוטה למבע רגשי מוגבל וחוסר יכולת לספק אהבה ותמיכה בצורה עקבית.\nנוויל כתבה גם על יחסו של בין לחברתו:\n\nהמבקרים קיבלו את \"מיסטר בין\" בביקורות מעורבות - לצד מבקרים ששיבחו את התוכנית, היו גם מבקרים שלעגו לה. אולם על ידי הקהל התקבלה התוכנית באהדה רבה – נתוני המדרוג של התוכנית היו גבוהים במיוחד. ב-1990, שנת הבכורה הטלוויזיונית של \"מיסטר בין\", בעוד \"הפתן השחור\" עדיין טרי בזיכרונו של הקהל, זכה רואן אטקינסון בפרס \"אישיות השנה\" של ה-BBC. גם התוכנית \"מיסטר בין\" זכתה בפרסים ובמועמדויות לפרסים, ובפסטיבל הטלוויזיה הבינלאומי רוז ד'אור (Rose d'Or) שנערך במונטרה ב-1990 זכה הפרק הראשון של התוכנית בשלושה פרסים: פרס העיתונות, פרס העיר ופרס הוורד המוזהב. הפרק \"The Curse of Mr. Bean\" (\"קללת מיסטר בין\"), השלישי בתוכנית, היה מועמד למספר פרסי באפט\"א ב-1991: \"הופעת הבידור הקל הטובה ביותר\" ו\"הקומדיה הטובה ביותר\" (תוכנית או סדרה). בנוסף, אטקינסון היה מועמד על תפקידו כמיסטר בין לפרס \"הופעת הבידור הקל הטובה ביותר\" בשנים 1991 ו-1994.\nב-1991 נרכשו לראשונה הזכויות לשידור התוכנית מחוץ לבריטניה, ולאורך השנים נרכשו הזכויות לשידור ביותר מ-200 מדינות. לאור הצלחת התוכנית, היא הופצה גם בווידאו החל משנת 1991. חברת Tiger Aspect סברה כי היקף המכירות הראשוני יהיה 50,000 קלטות, אך בפועל הגיע היקף המכירות עד ל-700,000 קלטות. בסך הכול נמכרו לאורך השנים מעל 20 מיליון קלטות וידאו של \"מיסטר בין\". כמו כן, פרקי התוכנית הופצו במהדורות שונות על גבי תקליטורי DVD, ביותר מ-45 מדינות ברחבי העולם.\n\nב-1993 החלו בחברת Tiger Aspect דיונים לגבי האפשרות להפוך את מיסטר בין למותג מסחרי, הנמכר במגוון מוצרים. מי שהובילו את פיתוח המותג, ומובילים אותו גם כיום, הם רואן אטקינסון, פיטר בנט ג'ונס (Peter Bennett Jones), יו\"ר חברת Tiger Aspect ומנהלו האישי של אטקינסון, והמפיקה קתרין סיניור (Katherine Senior). תחילה אויר לוגו למותג, ונקבעה חתימתה של הדמות. לאחר מכן נקבעו הערכים המרכזיים שלפיהם ייבנה המותג: פיתוח דמותו של מיסטר בין כדמות חביבה, שהצופים יחושו כלפיה אמפתיה; התמקדות בצחוק ובבידור, שמתאים לכל שכבות הגיל; פשטות - ההומור במערכונים של בין טמון בהתמודדות שלו עם מצבים פשוטים מחיי היומיום; וגלובליות - מאחר שמדובר בקומדיה אילמת, אין לה מגבלות שפה, וקל להביאה לתרבויות שונות בעולם.\nלאחר מכן החל השיווק של מגוון רחב של מוצרי \"מיסטר בין\": קלמרים, בובות פרווה, בובות בובלהד, חולצות, משחקי מחשב, מכוניות צעצוע, ספלים, פאזלים, קלפי משחק, פוסטרים, ספרי טלפונים ועוד. כמו כן, שימש אטקינסון פרזנטור בדמותו של בין למוצרים וחברות, למשל לחטיף השוקולד M&M's ולחברת הצילום Fujifilm.\nב-1993 הופץ בחנויות הספר Mr Bean's Diary, שהיה כביכול יומן מאת מיסטר בין. ב-1997 הוחלט להפיק סרט קולנוע בכיכובו של בין, בשם \"בין\". הסרט היה להצלחה קופתית, ועם הכנסות של מעל 250 מיליון דולר ברחבי העולם היה לאחד מהסרטים הבריטיים הרווחיים ביותר בכל הזמנים. לאחר שיצא הסרט לאקרנים התרחבה מאוד פעילות השיווק של המותג ופיתוחו, ומוצרי בין זכו להצלחה בחנויות ברחבי העולם.\nבאותה תקופה החלו דיונים על האפשרות להפיק תוכנית אנימציה בכיכובו של מיסטר בין. הדיונים ותהליך המשא-ומתן נמשכו עד ל-2001, והפקת הסדרה ארכה שנתיים וחצי. רואן אטקינסון השתתף בסדרה בדיבוב וכן במשחק מול המצלמה - האנימטורים נעזרו בקטעי הווידאו שהקליט לצורך תיאור הבעות הפנים האופייניות לבין ושפת הגוף שלו. קהל היעד של הסדרה היה בתחילה ילדים ומבוגרים גם יחד, אך היא זכתה לפופולריות בעיקר בקרב ילדים, במיוחד בקבוצת הגיל 7–9. הסדרה, ששודרה לראשונה ב-2002, שמרה על קיומו של המותג ועל הפופולריות שלו, על אף שהפרק האחרון של הסדרה המקורית שודר ב-1995.\nב-2007 יצא לאקרנים סרט שני בכיכובו של מר בין, \"החופשה של בין\", שהכניס 240 מיליון דולר בקופות הקולנוע, הגיע לראש רשימת הסרטים הרווחיים ביותר ברחבי העולם בעת הקרנתו ולראש רשימת הסרטים הנצפים ביותר בבתי הקולנוע ב-21 מדינות.\nבמשך שנים הייתה דמותו פופולרית במזרח התיכון - בישראל וכן במדינות ערב, כמו ערב הסעודית, עיראק ואיראן; באסיה, באירופה ובארצות הברית. פטריק ברקהאם (Patrick Barkham) מעיתון \"הגרדיאן\" הבריטי כינה את בין \"השגריר הבלתי רשמי שלנו\" ו\"הסמל לבריטיות ברחבי העולם\".\n\nכיום ממשיכה דמותו של מיסטר בין לשמור על פופולריות ברחבי העולם ובבריטניה, ובשנת 2008 דורג מיסטר בין כדמות הקומית הבריטית המצחיקה ביותר בכל הזמנים, בסקר של העיתון הבריטי \"סאן\". בשנת 2011 היה עמוד הפייסבוק של מיסטר בין לעמוד הדמות הציבורית (public figure) הפופולרי ביותר של דמות בריטית, מבחינת מספר המעריצים, בין היתר בשל הפופולריות העולמית שלו: מתוך 15.7 מיליון מעריצים, נרשמו 1.1 מיליון מעריצים בהודו, מיליון מעריצים בבריטניה ומיליון מעריצים באינדונזיה.\nסרטונים מתוך התוכנית \"מיסטר בין\" זוכים להצלחה גדולה באתר הסרטונים YouTube. עד לשנת 2009 הועלו לאתר מעל 5,000 סרטונים מתוך \"מיסטר בין\" על ידי משתמשי האתר, ולגבי רובם אישרה חברת Tiger Aspect שיישארו באתר. כמו כן נפתח באתר חשבון רשמי של \"מיסטר בין\", ובו פרקים מלאים של התוכנית ושל סדרת האנימציה. דמותו של בין אף הפכה ב-2012 למם אינטרנט פופולרי באתר 9GAG.\nב-2011 אמר אטקינסון כי אין בכוונתו לגלם שוב את דמותו של מר בין: \"יש לי הרגשה שכנראה לא אגלם שוב את הדמות. לעולם אל תאמר לעולם לא, אבל אני מרגיש שאני נהיה מבוגר מדי לכך. תמיד אהבתי לחשוב על מיסטר בין כמין דמות של סרטים מצוירים, שלא ממש מתבגרת\". אולם ביולי 2012 הפר \"הבטחה\" זו כאשר הופיע בדמותו של מר בין בטקס הפתיחה של אולימפיאדת לונדון בבימויו של דני בויל, שבו הופיע מקבץ מבכירי הבדרנים והאמנים הבריטים. בנובמבר 2012 חזר על דברים דומים, כשאמר בראיון: \"מתגברת תחושתי שאגלם הרבה פחות את תפקידי שהצליחו ביותר מבחינה מסחרית - בעיקרון, תפקידים פיזיים, די ילדותיים... מעבר לעובדה שהכושר הפיזי שלי יורד, אני חושב שזה די עצוב שמישהו בשנות ה-50 לחייו מתנהג בצורה ילדותית.\"\nבספטמבר 2015 יצא סרטון ב-YouTube לציון 25 שנה לסדרה, ובו נראה מיסטר בין נוהג על המיני שלו (על כורסה שקשורה לגג המכונית) ברחובות לונדון, ומבקר, בין השאר, בארמון בקינגהאם.\n\nכאמור, לפני שעלתה התוכנית \"מיסטר בין\" לשידור, כבר היה רואן אטקינסון קומיקאי מוכר בבריטניה. התוכנית עלתה זמן קצר לאחר סיום השידורים של \"הפתן השחור\", קומדיית מצבים היסטורית שהייתה להצלחה גדולה. כשהתוכנית \"מיסטר בין\" עלתה לשידור, היו אלו דווקא מעריצי \"הפתן השחור\" שחשו אכזבה מהתוכנית החדשה. ברוס דסאו מסביר זאת כך: \"אם 'הפתן השחור' לא היה טבוע עד כדי כך בז'אנר ההיסטורי, ו'מיסטר בין' לא היה מהווה שינוי סגנוני כה דרסטי לעומתו, ייתכן שלא הייתה מופנית כלפיו ביקורת כה רבה.\n\"מיסטר בין\" היה זה שהפך את רואן אטקינסון לאישיות מוכרת ברחבי העולם, בעקבות ההצלחה הבינלאומית שלה זכתה הדמות. לאחר מכן הופיע במספר סרטים פופולריים מלבד סרטי \"בין\", כגון \"ארבע חתונות ולוויה אחת\" (1994), \"מלך האריות\" (1994; בתפקיד דיבוב), \"מיליונר מי שגומר ראשון\" (2001) - שבו גילם את דמותו של אנריקו, בן דמותו של בין, \"אהבה זה כל הסיפור\" (2003) ו\"איזו מאמי\" (2005), וכן בקומדיית המצבים \"הקו הכחול הדק\" (1994-1995). מעבר לכך, יצר את דמותו של המרגל ג'וני אינגליש, פרודיה על ג'יימס בונד, ששברה קופות ברחבי העולם בשלושה סרטים - \"ג'וני אינגליש\" (2003) ,\"ג'וני אינגליש חוזר\" (2011) ו\"ג'וני אינגליש 3.0\" (2018).\nאולם, דמותו של מיסטר בין נותרה הדמות המזוהה ביותר עם אטקינסון בקרב הקהל הבינלאומי; בעוד שבבריטניה הוא ידוע גם בשל תפקידיו האחרים. על כך עמד אטקינסון במסיבת עיתונאים ב-2007:\n\nרשימת הפרקים ששודרו בטלוויזיה:\n\n ערך מורחב – מיסטר בין (סדרת אנימציה)\nבין השנים 2002–2004 הופיעה דמותו של בין בסדרת אנימציה בשם \"מיסטר בין\", שאופיינה גם היא בדיאלוג מועט ובמלמולים. הסדרה, שכללה 26 פרקים (כל פרק בעל שני חלקים), הרחיבה את מגוון הדמויות של \"מיסטר בין\", והוסיפה את גברת ויקט, בעלת הדירה המרירה של בין, וחתולהּ שתום העין סקראפר. בסדרה המצוירת חזרו להופיע טדי, דוב הצעצוע של בין, וחברתו אירמה גוב. אטקינסון דיבב בסדרה את דמותו של בין, ועם שאר המדבבים נמנים ג'ון גלובר, רופרט דגאס, גרי מרטין ולורלי קינג.\nב-14 בדצמבר 2007 יצא לאור משחק וידאו בגוף שלישי, בשם Mr. Bean's Wacky World (\"עולמו המטורף של מיסטר בין\"), המבוסס על הסדרה המצוירת. המשחק יצאו בפורמט PAL בלבד, לפלטפורמות פלייסטיישן 2,‏ נינטנדו DS ו-Wii.\n\n ערך מורחב – בין: הסרט והחופשה של בין\nשני סרטי קולנוע בכיכובו של מיסטר בין יצאו לאקרנים. הראשון, \"בין\", יצא לאקרנים בשנת 1997. את הסרט ביים מל סמית', שותפו של אטקינסון לצוות השחקנים הקבוע בתוכנית \"מבט הפוך\" (1979–1982). סרט זה חרג במבנה העלילה מהפורמט המקובל של תוכנית הטלוויזיה, בכך שהציג סיפור עלילה מגובש עם דמויות מפותחות יותר. בניגוד לתוכנית הטלוויזיה שבה בין היה תמיד מושא תשומת הלב הבלעדי, בסרט מוצגת מערכת היחסים של בין עם משפחה מקליפורניה שבביתה הוא מתגורר, בעת שהוא ממלא משימה שהוטלה עליו על ידי הגלריה הלאומית של לונדון שבה הוא עובד - לפקח על ההעברה של הציור \"אמו של ויסלר\" לגלריה בלוס אנג'לס. הסרט הכניס מעל 250 מיליון דולר ברחבי העולם (45 מיליון דולר בארצות הברית), עם תקציב משוער של 18 מיליון דולר.\nבמרץ 2005 פורסם כי סרט שני בכיכובו של מיסטר בין, \"החופשה של בין\", נמצא בשלבי פיתוח, ובו מופיע אטקינסון בתפקיד הראשי. במהלך שלבי העבודה עליו שונה שמו של הסרט מספר פעמים, ונשקלו בין היתר השמות \"בין 2\" ו\"בין הצרפתי\". הצילומים החלו ב-15 במאי 2006 ושלב הפוסט-פרודקשן החל באוקטובר 2006. ב-30 במרץ 2007 יצא הסרט לאקרנים בבריטניה, וב-17 ביולי 2007 נערכה הקרנת הבכורה שלו בצפון אמריקה, בפסטיבל Just For Laughs במונטריאול, קוויבק, קנדה. במהלך הסרט יוצא בין לחופשה בריביירה הצרפתית, ובמהלכה הוא נקרה למסע בלתי מתוכנן ברחבי צרפת, שמסתיים בהקרנת יומן המסע שלו בפסטיבל קאן. את הסרט ביים סטיב בנדלק (Steve Bendelack). הכנסות הסרט ברחבי העולם הסתכמו ב-230 מיליון דולר.\n\nThe Story of Bean, 1997, תוכנית דוקומנטרית על \"מיסטר בין\", בבימויו של רופרט אדוורדס (Rupert Edwards)\n\nהחופשה של בין\nבין (סרט)\nמיסטר בין (סדרת אנימציה)\nהומור בריטי\n\n אתר האינטרנט הרשמי של מיסטר בין (באנגלית)\n מיסטר בין, ברשת החברתית פייסבוק\n מיסטר בין, ברשת החברתית אקס (טוויטר)\n מיסטר בין, ברשת החברתית אינסטגרם\n מיסטר בין, ברשת החברתית טיקטוק\n מיסטר בין, סרטונים בערוץ היוטיוב\n \"מיסטר בין\", במסד הנתונים הקולנועיים IMDb (באנגלית)\n \"מיסטר בין\", באתר AllMovie (באנגלית)\n \"מיסטר בין\", באתר Rotten Tomatoes (באנגלית)\n\"מיסטר בין\", באתר Metacritic (באנגלית)\n\"מיסטר בין\", באתר Hulu סדרות (באנגלית)\n \"מיסטר בין\", במסד הנתונים הקולנועיים KinoPoisk (ברוסית)",
    "pageid": 343960
  },
  {
    "title": "מלחמת האזרחים האמריקנית",
    "extract": "מלחמת האזרחים האמריקנית (באנגלית: The American Civil War) הייתה מלחמת אזרחים שהתרחשה בארצות הברית בשנים 1861–1865. 11 מדינות בדרום ארצות הברית שבהן עבדות הייתה חוקית, הכריזו על פרישה מארצות הברית, והקימו את קונפדרציית המדינות של אמריקה, הידועה גם בשמה המקוצר \"הקונפדרציה\". אל מולן התייצבו המדינות שכונו \"האיחוד\". הן כללו את 23 המדינות הנותרות, שמתוכן 19 היו מדינות \"חופשיות\", שבהן עבדות לא הייתה חוקית, ו-4 היו \"מדינות הגבול\", שבהן עבדות הייתה חוקית אך אחוז העבדים באוכלוסייה היה נמוך יחסית. מתוך הארבע האחרונות, בשתי מדינות, מיזורי וקנטקי, היו ממשלות יריבות, שכל אחת מהן תמכה בצד אחר במלחמה, אך הממשלות תומכות האיחוד שלטו במדינה בפועל. ב-1863 פרשה וירג'יניה המערבית מווירג'יניה (שהייתה חלק מהקונפדרציה) והצטרפה לאיחוד. ב-1864 הוכרה נבדה כמדינה והצטרפה לאיחוד. הקונפדרציה, בהנהגתו של ג'פרסון דייוויס, לחמה על עצמאותה מארצות הברית, והציגה את מלחמת האזרחים כמלחמת העצמאות של הקונפדרציה. האיחוד הונהג על ידי הממשל הפדרלי של ארצות הברית, שבראשו עמד הנשיא אברהם לינקולן.\nהמניע המרכזי למלחמה היה הוויכוח על התפשטות העבדות בארצות הברית לטריטוריות במערב ארצות הברית ולמדינות החדשות שהיו צפויות להיווצר במקומן. המפלגה הרפובליקנית התנגדה להתפשטות העבדות, ואילו מדינות העבדות בדרום חששו שמניעת התפשטות העבדות למערב תביא לרוב יציב של נציגי מדינות חופשיות בקונגרס. בעקבות הבחירה בלינקולן, רפובליקני שהתנגד להתפשטות העבדות למערב, החלו מדינות בדרום לפרוש – שבע מדינות פרשו בינואר ופברואר 1861, עוד לפני שלינקולן הושבע, וארבע פרשו בחודשים אפריל–יוני. הן הממשל היוצא של הנשיא הדמוקרטי ג'יימס ביוקנן והן הממשל הנכנס של הנשיא הרפובליקני אברהם לינקולן, דחו את חוקיותו של מהלך הפרישה, והכריזו עליו כמרד. הוויכוח על השאלה הרחבה יותר, לגבי ביטול מוחלט של העבדות, התעצם לאחר פרוץ המלחמה, והפך לאחת ממטרות האיחוד המוצהרות רק בינואר 1863, עם פרסום הצהרת האמנציפציה. הקונפליקט בנושא העבדות, חפף במידה רבה לפערים כלכליים, חברתיים ותרבותיים.\nפעולות האיבה החלו ב-12 באפריל 1861, כשכוחות הקונפדרציה תקפו את המצודה של צבא ארצות הברית בפורט סאמטר שבמדינת דרום קרוליינה. תגובתו של לינקולן הייתה גיוס של צבא מתנדבים מכל מדינות האיחוד כדי לכבוש מחדש את השטח הפדרלי. תגובה זו הביאה להכרזת פרישה של ארבע מדינות תומכות עבדות נוספות. שני הצדדים גייסו צבאות; האיחוד תפס את השליטה במדינות הגבול בתחילתה של המלחמה, הטיל סגר ימי על מדינות הקונפדרציה, שמנע מהן ייצוא כותנה עליו התבססה כלכלתן, וחסם את מרבית הייבוא אליהן. במזרח נותרה הלחימה היבשתית ללא הכרעה בשנים 62–1861, בהן הצליחה הקונפדרציה להדוף את התקפות האיחוד, שניסה לכבוש את בירת הקונפדרציה, ריצ'מונד שבווירג'יניה. רוברט לי, ניצח בקרבות בווירג'יניה, אך בשנת 1863, לאחר קרב גטיסברג, נעצרה התקדמותו צפונה והוא החל לסגת דרומה, תוך כדי אבדות כבדות. במערב השיג האיחוד שליטה על נהר המיסיסיפי, לאחר תפיסתה של ויקסבורג, ובכך חילק את הקונפדרציה לשניים. בשנת 1864 הצליח האיחוד בהובלת יוליסס ס. גרנט לממש את יתרונו בציוד ובכוח אדם, מול הקונפדרציה בהובלת הגנרל רוברט לי. גנרל ויליאם שרמן מצבא האיחוד כבש את העיר אטלנטה וצעד אל הים. התנגדותה הצבאית של הקונפדרציה פסקה לאחר כניעתו של לי בפני גרנט בקרב אפומטוקס ב-9 באפריל 1865.\nמלחמת האזרחים האמריקנית הייתה אחת ה\"מלחמות הטכנולוגיות\" הראשונות. מסילות רכבת, טלגרף, ספינות קיטור ונשק בייצור המוני, היו בשימוש נרחב במהלכה. התרגול במלחמה כוללת, שפותח על ידי שרמן בג'ורג'יה, ומלחמת החפירות שנערכה סביב פטרסבורג  בווירג'יניה, בישרו את אופייה של מלחמת העולם הראשונה ביבשת אירופה כחצי מאה לאחר מכן. היא עודנה המלחמה הקטלנית ביותר בתולדות ארצות הברית. נהרגו בה כ-620,000 חיילים ומספר לא ידוע של אזרחים. 10% מקרב הגברים בטווח הגילים 20–45 במדינות הצפון נהרגו או נפצעו, וכ-30% מכלל הגברים הלבנים בטווח הגילים 18–40 במדינות הדרום.\nההיבטים החברתיים, הפוליטיים, והכלכליים של המלחמה עיצבו את תקופת השיקום שנמשכה עד שנת 1877. בעקבות המלחמה, המשק התעשייתי הפך לנתח השוק הגדול ביותר של ארצות הברית על חשבון משק החקלאות. ניצחון האיחוד הביא לקיצה של הקונפדרציה ושל העבדות בארצות הברית וחיזק את כוחו של הממשל הפדרלי. התיקונים ה-13, ה-14 וה-15 לחוקת ארצות הברית ביטלו את העבדות, הוסיפו הגנות מפני פגיעה בחיים, בחירות וברכוש של אזרחים וקידמו את זכותם של גברים שחורים להצביע. עם זאת, לאחר תקופת השיקום נבלם תהליך זה במדינות הדרום, הצבעה של שחורים דוכאה, וחקיקתם של חוקי ג'ים קרואו, שחלקם בוטלו רק כמאה שנים לאחר תום המלחמה, ביססה הפרדה גזעית ואפליה של שחורים.",
    "pageid": 35969
  },
  {
    "title": "מעוין",
    "extract": "מעוין הוא מרובע שווה-צלעות. מעוין הוא מקרה פרטי של דלתון (דלתון קמור שווה-שוקיים) ושל מקבילית (מקבילית שוות שוקיים). ריבוע הוא מקרה פרטי של מעוין שבו הזוויות שוות.\nבגאומטריה אנליטית ניתן להגדיר מעוין, שאלכסוניו p ו-q מונחים על הצירים, כמקום הגאומטרי של הנקודות (x, y) שמקיימות:\n\n  \n    \n      \n        \n          |\n          \n            \n              x\n              p\n            \n          \n          |\n        \n        \n        +\n        \n          |\n          \n            \n              y\n              q\n            \n          \n          |\n        \n        \n        =\n        1\n      \n    \n    {\\displaystyle \\left|{\\frac {x}{p}}\\right|\\!+\\left|{\\frac {y}{q}}\\right|\\!=1}\n  \n.\nפאון שכל פאותיו הן מעוינים נקרא \"מעוינון\".",
    "pageid": 18764
  },
  {
    "title": "נוח'בה",
    "extract": "א-נוח'בה (בערבית: النخبة - \"המובחרת\"; ידועה יותר בשם נוח'בה) היא יחידת העילית של גדודי עז א-דין אל-קסאם, הזרוע הצבאית של ארגון הטרור חמאס, ובה כ-5,000 מחבלים נכון ל-2016.\nמטרת היחידה היא לבצע תקיפות בשטח ישראל דרך המנהרות ההתקפיות אך היא מתאמנת גם בפעולות הגנה בשטח הרצועה. הם מתמקדים בחדירה לשטח ישראל, בהסתערות על מוצבים וסיורים, וניסיון לרצוח ולחטוף חיילים ובהשמדת אמצעי לחימה. כמו כן הם מתאמנים על נסיגה דרך המנהרות עם שבויים או עם גופות חיילים, כדי שישמשו קלפי מיקוח לשחרור אסירים ביטחוניים. מחבליה מתאמנים באינטנסיביות והם מצוידים באמצעי לחימה מתקדמים ומדויקים. אנשי הנוח'בה מתמחים בקרבות גרילה, בירי נ\"ט מתקדם, בצליפה, בניווט, בחבלה, בהסוואה, בלחימה במנהרות ובמבצעים מיוחדים. הם נחשבים כנשק יום הדין של חמאס בביצוע פיגועים מורכבים. היחידה מחולקת לפלוגות ולכיתות, והן מפוזרות בין הגדודים שונים, המוצבים לפי חלוקה גאוגרפית. רמת המידור של היחידה היא מהגבוהות שיש בארגון.",
    "pageid": 1206607
  },
  {
    "title": "עברית",
    "extract": "עִבְרִית היא שפה שמית, ממשפחת השפות האפרו-אסייתיות, הידועה כשפתם של היהודים ושל השומרונים. היא שייכת למשפחת השפות הכנעניות והשפה הכנענית היחידה המדוברת כיום. העברית היא שפתה הרשמית של מדינת ישראל, מעמד שעוגן בשנת תשע\"ח, 2018, בחוק יסוד: ישראל – מדינת הלאום של העם היהודי.",
    "pageid": 625
  },
  {
    "title": "עוג מלך הבשן",
    "extract": "עוֹג מֶלֶךְ הַבָּשָׁן הוא דמות מקראית, המוזכרת כמלך של ארץ הבשן בתקופת נדודי בני ישראל במדבר; נלחם מול בני ישראל באדרעי ונוצח. המקרא מתארו כענק, ומדרשים שונים נקשרו בשמו. על פי המדרש, עוג הוא היחיד חוץ מנוח ומשפחתו ששרד את המבול.",
    "pageid": 382000
  },
  {
    "title": "עלינו לשבח",
    "extract": "עלֵינו לשבֵּח היא תפילה. חלקה הראשון מכיל דברי שבח לאלוהים על כך שעם ישראל זוכים להתפלל לפניו, בניגוד לגויים המתפללים לאל שווא. \nחלקה השני, \"עַל כֵּן נְקַוֶּה\" מביע תקווה שכל בני האדם יכירו בייחודו של אלוהי ישראל ויעבדו אותו 'שכם אחד'. התפילה נתקנה עבור החלק הפותח את מלכויות בתפילת מוסף של ראש השנה, אך בחלק מהקהילות נאמרת גם בסיום שלוש התפילות בכל יום. על פי המסורת תפילה זו חוברה בידי יהושע בן נון.",
    "pageid": 106022
  },
  {
    "title": "עספור",
    "extract": "עספור (בתרגום מערבית: عصفور; עֻצְפוּר, ציפור) היא סדרת טלוויזיה ישראלית מסוגת דרמת מתח של חברת התקשורת HOT שעלתה לשידור ב-7 במרץ 2010, בערוץ HOT3, והסתיימה לאחר 2 עונות ב-27 בדצמבר 2011. יוצריה הם חנן סביון וגיא עמיר שגם משחקים כשחקנים ראשיים בסדרה (מגלמים את הדמויות ניוטון וקצר בהתאמה). הסדרה מגוללת את סיפורם של ארבעה חברים המתגוררים בתוך חוות שלדי אוטובוסים נטושים, בשולי אזור התעשייה בירושלים ונאבקים על מנת להחזיר את שטח החווה לרשותם לאחר שאיגרת חוב כבדה הוטלה על השטח.\nמשמעות המילה \"עַסְפוּר\" היא ציפור בערבית. בסדרה היא מסמלת ציפור מזל שהייתה מגיעה לחווה בעבר הרחוק, בזמן שהחווה הייתה שייכת עוד לסבו של מוטי (שלום מיכאלשווילי), שלימים ירש ממנו את החווה. הרצף שלאורכו מאורגנת העלילה הוא מאבק בין ה\"עשירים\" לבין ה\"עניים\".\nהסדרה הופקה על ידי אודי סגל \"סומיוקו הפקות\" ושודרה החל מהתאריך ה-7 במרץ 2010 ועד ה-27 בדצמבר 2011 בו שודר הפרק האחרון בסדרה.",
    "pageid": 757621
  },
  {
    "title": "פנינה רוזנבלום",
    "extract": "פנינה רוזנבלום (נולדה ב-30 בדצמבר 1954) היא אשת עסקים בתחום מוצרי הקוסמטיקה, דוגמנית צמרת ושחקנית בעברה, כוכבת מדורי רכילות, וחברת הכנסת מטעם הליכוד בכנסת ה-16 למשך כארבעה חודשים (דצמבר 2005 - אפריל 2006).",
    "pageid": 11560
  },
  {
    "title": "פרוגרסיביזם",
    "extract": "פְּרוֹגֶרְסִיבִיזֶם או פְּרוֹגְרֵסִיבִיּוּת (באנגלית: Progressivism; נגזרת של המילה progress; בעברית: קִדְמָה) היא פילוסופיה פוליטית והשקפת עולם הגורסת כי אפשר וכדאי לקדם את החברה האנושית באמצעות שינוי חברתי. כתנועה פוליטית הפרוגרסיביות טוענת כי התקדמות מדעית, טכנולוגית, התפתחות כלכלית וארגון חברתי חיוניים לשיפור מצב האנושות. רעיון הקידמה והפרוגרסיבי הפכו לרעיון רב-משמעות בתקופת עידן הנאורות האירופית, שדגלה בהתבססות על הנחה כי ידע אמפירי כיסוד לחברה משפר את התרבות.\nבמרוצת הזמן השתנו משמעויות המושג בהתאם לתקופות ולנקודות מבט שונות. כך צמחה בארצות הברית \"התנועה הפרוגרסיבית\" שתמכה בהתערבות ממשלתית מוגבלת בשווקים כדי לאפשר תחרות כלכלית, והוקמו חוקים ומוסדות כמו חוקים נגד מונופולים (בישראל – חוק התחרות הכלכלית), קידום רגולציה בתחומים שונים כמו מנהל המזון והתרופות האמריקאי, סימון רכיבים על מוצרי מזון ופיקוח על בטיחות המזון. התנועה גם קידמה רפורמות שונות לרבות קידום הפמיניזם.\nבשיח הפוליטי המודרני המונח פרוגרסיבי מזוהה בדרך כלל עם ליברליזם חברתי – שנבדל מנאו-ליברליזם הימני. סוג זה של ליברליזם משלב תמיכה במשק מעורב יחד עם ליברליזם תרבותי. הפרוגרסיביזם, כאידאולוגיה שמאלנית, קרובה יותר למרכז-שמאל הליברלי-חברתי מאשר לשמאל הרדיקלי.\nבעשור השני של המאה ה-21 החל המונח לשמש ככינוי גנאי בידי אנשי ימין שמרניים ופופוליסטיים, המבטא זלזול בליברליזם חברתי, פמיניזם, משבר האקלים, קיימות, זכויות להט\"ב, רב-תרבותיות ומדינת רווחה. בין הגישות המנוגדות לפרוגרסיביזם נמנות שמרנות, פופוליזם ימני, דתיות וריאקציונריות.",
    "pageid": 555477
  },
  {
    "title": "פרשת מותו של יוסף סלמסה",
    "extract": "פרשת מותו של יוסף סלמסה, עוסקת במותו של צעיר בן העדה האתיופית בשנת 2014. הפרשה סוקרה באמצעי התקשורת על רקע טענת משפחתו כי מותו נבע מחשמול בטייזר, בעת מעצר, על ידי שוטרים ממשטרת זכרון יעקב כמה חודשים קודם למותו. גופתו של סלמסה אותרה בתחתית מצוק ללא שברים בעצמות הגולגולת או בחוליות עמוד השדרה, עם פצע שנגרם מחפץ חד ובכיסו סכין יפנית שנעלמה מרשות המשטרה ולא הועברה לבדיקת הפתולוג. בדו\"ח הנתיחה של גופתו צוינה פגיעה עצמית כסיבת המוות המשוערת לצד הקביעה כי \"לא ניתן לשלול פגיעה על ידי גורם אחר\".\nחקירת המחלקה לחקירות שוטרים בעניין מותו של סלמסה העלתה כי השוטרים שחשמלו אותו שיקרו בחקירתם, אולם הוחלט כי דיווחם הכוזב מחייב צעדים פיקודיים ומשמעתיים ולא משפט פלילי. היועץ המשפטי לממשלה דחה את ערעורה של משפחת סלמסה, בנימוק כי \"אין ראיות הקושרות את מותו של סלמסה עם התנהלות השוטרים\".\nמותו של סלמסה הפך לסמל מרכזי בהפגנות יוצאי אתיופיה בשנת 2015, שבהן טענו בני העדה כי מופעלת נגדם אלימות משטרתית וכי הם חווים יחס גזעני.",
    "pageid": 1358412
  },
  {
    "title": "קווין דה בראונה",
    "extract": "קווין דה בראונה (בהולנדית: Kevin De Bruyne; נולד ב-28 ביוני 1991) הוא כדורגלן בלגי המשחק בעמדת הקשר ההתקפי במנצ'סטר סיטי ובנבחרת בלגיה, ומשמש גם כקפטן בשתיהן.",
    "pageid": 1174842
  },
  {
    "title": "קווין קוסטנר",
    "extract": "קווין מייקל קוסטנר (באנגלית: Kevin Michael Costner; נולד ב-18 בינואר 1955) הוא שחקן קולנוע וטלוויזיה, מוזיקאי, במאי ומפיק קולנוע אמריקאי, זוכה שני פרסי אוסקר על בימוי והפקה של סרטו \"רוקד עם זאבים\", והיה מועמד גם על משחק בסרט זה. כשחקן טלוויזיה הוא זוכה פרס אמי, פרס גלובוס הזהב ופרס גילדת שחקני המסך על משחקו במיני סדרה \"האטפילד ומקוי\".",
    "pageid": 9231
  },
  {
    "title": "קופה ראשית",
    "extract": "קופה ראשית היא קומדיית מצבים סאטירית ישראלית מסוגת מוקומנטריה. הסדרה עלתה לשידור ב-21 בפברואר 2018 בטלוויזיה החינוכית, והחל מ-31 באוגוסט 2018 היא משודרת בערוץ כאן 11.\nהסדרה מתרחשת בסניף יבנה של רשת המרכולים הבדיונית \"שפע יששכר\", ועוקבת אחרי התרחשויות אופייניות במרכול ישראלי בין עובדי המרכול ללקוחותיו. היא מלווה ב\"ראיונות\" של עובדי המרכול והלקוחות הקבועים המלווים את ההתרחשויות בכל פרק. החל מ-31 באוגוסט 2018 הסדרה משודרת בערוץ כאן 11.\nהעונה הראשונה של הסדרה צולמה בסניף רעננה של \"סופר עמנואל\" (נכון ל-2023 \"סופר יודה\") לפני שנפתח לקהל הרחב. לאחר היפתחו לא ניתן היה לצלם שם עונה נוספת, והעונות הבאות צולמו בסניף הנטוש של \"חצי חינם\" שבמתחם ירקונים שלימים נהרס בעקבות שימוש לא חוקי בשטח עליו הוקם המתחם. העונה השלישית עלתה לשידור ב-26 ביולי 2021. שלוש העונות עלו לשידור ב-19 באפריל 2023 בנטפליקס. העונה הרביעית עלתה לשידור ב-26 באפריל 2023. ב-1 בינואר 2024 עלה לשידור פרק ספיישל של הסדרה בעקבות מלחמת חרבות ברזל. ב-14 במאי 2024 עלה לשידור פרק ספיישל של הסדרה לכבוד יום העצמאות.\nהדמויות בסדרה מודעות להיותן מצולמות לסדרה דוקומנטרית, והן מנהלות לעיתים דיאלוגים עם \"המראיין\", המכונה על ידם \"שינקין\" (מגולם, בקולו בלבד, על ידי במאי הסדרה בעונות 1–3, אורן שקדי).\n\n ערך מורחב – קופה ראשית - דמויות\n\nשירה שטיינבוך (נועה קולר): מנהלת סניף הסופר \"שפע יששכר\" ביבנה. שירתה כקצינת שלישות בצה\"ל. תמימה ועדינה, ולעיתים עובדיה מנצלים תכונות אלה. שירה רואה כמודל לחיקוי את סטיב ג'ובס, ותמונתו תלויה במשרדה.\nראמזי עבד ראמזי (אמיר שורוש): עובד כללי בכיר בסופר ממוצא ערבי-ישראלי, תושב ג'סר א-זרקא. התחיל לעבוד בסניף בגיל 13, ומאז הוא מקדיש לסופר את כל חייו. מדבר לרוב במשלב של לשון תקנית ובשפה גבוהה. מעריץ את המנהלת שירה ומכנה אותה \"בוס גדול\" או בקיצור \"בוסגה\".\nכוכבה שביט (קרן מור): קופאית עצלנית, ערמומית וצינית, הנוטה להתעצבן בקלות ובאופן אגרסיבי ולריב עם הלקוחות. גם בפני המצלמות, כוכבה מבליטה ומתגאה בתכונות אלו, גם כאשר אלו נתפסות כשליליות. מרבה להתעמת עם הלקוח אמנון טיטינסקי, ולנצל את תמימותה של שירה אותה מכנה \"פצלוחה\". חברה טובה של ניסים ואנטולי. אם לשלושה: ג'סיקה, אוצר, קו-סיטל.\nניסים שמעוני (יניב סוויסה): עובד כקצב בקצבייה של הסניף יחד עם חברו הטוב אנטולי. דתי חוזר בתשובה, שלפעמים \"מקבל אישורים מהרב\" לכל מיני דברים לטובתו ולאינטרסים שלו. עצלן ואוהב למתוח את עובדי הסופר ביחד עם כוכבה.\nאנטולי (סרגיי) קירילנקו (דניאל סטיופין): עולה חדש ממולדובה. עובד כקצב בקצבייה של הסופר ביחד עם חברו הטוב ניסים, יחדיו הם מבצעים מעשי קונדס. נוטה להתעצבן בקלות ולהתערב בענייניהם של אנשים אחרים. נשוי למאשה. ייצג את מולדובה באירוויזיון 1998.\nאסתי צגאי (אביבה נגוסה): קופאית ממוצא אתיופי. צינית, יפה, שנונה וחכמה. סטודנטית.\nמרדכי צ'יבוטרו (יעקב בודו): מאבטח הסופרמרקט, מבוגר מאוד שמגיב באיטיות לאירועים הקורים בסופר, אף על פי שמחשיב את עצמו כמתאגרף מצטיין. לשעבר אלוף הארץ בבוקס.\nאביחי גרציאן (יגאל עדיקא): מנהל אזור ברשת \"שפע יששכר\". אדם חם מזג ועממי. לא מחבב את שירה, טועה רבות בשמה ומכנה אותה ריקי. אביחי נוטה לקחת קרדיט על רעיונות שהיא יזמה. מחמיא לאסתי כל הזמן. נשוי לעופרה. בפרק הסיום של העונה הרביעית מונה לסמנכ\"ל הרשת.\nנעמי (בוצ'ה) לוי (מיה לנדסמן): עובדת מחסן וירקנית בסופר. מרבה להתעמת עם אמנון. לסבית.\n\nאמנון טיטינסקי (דב נבון): רווק בשנות ה-60 לחייו, הגר בבית אמו, סוניה טיטינסקי. פרופסור בכיר להיסטוריה בטכניון. קמצן, עצבני, אגואיסט ועקשן. מרבה להתעמת עם כוכבה ונעמי.\nשוני סטרטינר (וייס) (דורית לב-ארי): קואוצ'רית אמידה ומתנשאת הנוטה להתערב בכל דבר הקורה בסופר, אוהבת לעשות שיימינג לאנשים. נשואה למוש ואמא לסוף, גומא ונילוס.\nמוש סטרטינר (משה פרסטר): בעלה של שוני. אדם חסר עמוד שדרה, דבר שגורם לאנשים לנצל אותו. מאוד תלותי בשוני.\nנתן פרנקו (רודי סעדה): בחור ערמומי ותחמן אך מאוד חברותי. נשוי לשירלי ואבא למאיה ונאור. לעיתים קרובות מנסה לרצות את אשתו ובמקביל לסיים את הקניות כמה שיותר מהר, כדי לשחק כדורגל עם חבריו.\nגאולה יצחקי (ענת פטלסקי): לקוחה ממורמרת המרבה לומר \"גועל נפש\" על סיטואציות שונות שמתרחשות בסופר.\n\n\"הקצבייה\" הוא פודקאסט המופיע בדף הסדרה באתר האינטרנט של כאן 11, שהופק במסגרת \"כאן הסכתים\", בתור מעין \"ספין אוף\" של הסדרה. הפודקאסט הופק בשנת 2021. מנחי הפודקאסט הם ניסים ואנטולי, דמויות הקצבים בסדרה, הלומדים תוך כדי תנועה כיצד לערוך ולהגיש פודקאסט. דמויות נוספות בסדרה מופיעות בפודקאסט כאורחות, ומלבדן מצטרפים לעיתים אורחים שאינם חלק מהסדרה. מנגינת הנושא של הפודקאסט לקוחה מהשיר אותו שרה להקתו של אנטולי, כשייצגה, על פי הסדרה, את מולדובה באירוויזיון 1998 (במציאות השתתפה מולדובה באירוויזיון לראשונה רק ב-2005). לפודקאסט שתי עונות (העונה השנייה מכונה \"פרקי חירום\", אשר הוקלטו עקב מלחמת חרבות ברזל).\n\nתאריכי השידור רלוונטיים לפלטפורמת ספוטיפיי בלבד.\n\nתאריכי השידור רלוונטיים לפלטפורמת ספוטיפיי בלבד.\n\nבסמוך לצילומי העונה השלישית שודר מערכון מיוחד של הסדרה בליל הבחירות לכנסת העשרים וארבע שנקרא \"דמוקרטיה בנעימים\". בנוסף, ביום ולנטיין שלאחר סיום שידורי העונה השלישית הועלה מערכון בשם \"ולנטיין בנעימים\" וביום העצמאות שלאחריו הועלה מערכון נוסף בשם \"עצמאות בנעימים\". בנוסף הועלה מערכון לכבוד החזרה לבית הספר, בשם \"חוזרים ללימודים בנעימים\".\n\nפרסומת ל\"דור אלון\" הופקה בשיתוף צוות התוכנית ובהתבסס על התוכנית, בכיכובה של דמותו של ראמזי. בנובמבר 2021 הופקה פרסומת לבזק בשיתוף צוות התוכנית המבוסס על דמויות הסדרה. בפסטיגל 2024 (SING פסטיגל) משתתפת דמותו של ראמזי.\nבחודש דצמבר 2022 יצא משחק קופסה בעקבות הסדרה. המשחק מדמה חווית קנייה בסופר, כאשר המשתתפים נדרשים למלא רשימת קניות והמנצח הוא הראשון שיוצא מהסופר עם הרשימה המלאה. קלפי ההפתעה במשחק כוללים משימות וקנסות המבוססים על סצנות וציטוטים מהסדרה.\n\nהסדרה הייתה אחת מהמועמדות לזכייה בפרס אמי הבין-לאומי בקטגוריית \"סדרת הקומדיה הטובה ביותר\" של שנת 2019. הסדרה זכתה בפרס האקדמיה לטלוויזיה לשנת 2020 בקטגוריית \"קומדיית המצבים הטובה ביותר\". הסדרה זכתה שוב באותה הקטגוריה בטקס פרסי האקדמיה לטלוויזיה לשנת 2021.\n\n אתר האינטרנט הרשמי של קופה ראשית\n \"קופה ראשית\", במסד הנתונים הקולנועיים IMDb (באנגלית)\n \"קופה ראשית\", באתר נטפליקס\n \"קופה ראשית\", במסד הנתונים הקולנועיים KinoPoisk (ברוסית)\n\"קופה ראשית\", במיזם \"אישים\" לתיעוד היצירה הישראלית\nגדי סולומון, \"קופה ראשית\": עוד סיבה להשאיר את החינוכית, באתר ישראל היום, 22 בפברואר 2018\nשי סגל, ‏\"קופה ראשית\" של החינוכית מצחיקה כמו רשות השידור, באתר \"Time Out ישראל\", 22 בפברואר 2018\nנדב מנוחין‏, מריר מתוק: \"קופה ראשית\" תוליד מכם צחוק לצד ייאוש תהומי, באתר וואלה‏, 27 ביוני 2018\nדור סער מן, ‏\"קופה ראשית\" מחביאה בין הצחוקים ביקורת אמיתית על ישראל הראשונה, באתר \"Time Out ישראל\", 23 באפריל 2020\n  רז שכניק, דפקנו הקופה, באתר \"ידיעות אחרונות\", 23 ביולי 2021\nשכתוב טקסטים של הסדרה (עונה 1), באתר LingQ\n  חן ארצי־סרור, משפחת סופר, באתר \"ידיעות אחרונות\", 10 בדצמבר 2021\nגיל משעלי, ‏למה ראמזי לא מופיע בקמפיין של \"קופה ראשית\" ובזק?, באתר ‏מאקו‏, 22 בנובמבר 2021\nרן בוקר, סצנת הסקס הגנוזה והבשר המקולקל: הסודות של \"קופה ראשית\" נחשפים, באתר ynet, 14 ביולי 2023\nאיתי סגל, \"'קופה ראשית' היא הניצחון של האנשים שבשוליים. קרקס של הלא מקובלים\", באתר ynet, 29 במאי 2023\nאיתמר ב\"ז, תאגיד השידור הישראלי: המחיר זול, הלקוח יקר, באתר העין השביעית, 6 במרץ 2022\n\"מנכ\"ל התאגיד לא רצה את קופה ראשית, הוא טעה\", באתר אייס, 8 בנובמבר 2021",
    "pageid": 1567143
  },
  {
    "title": "קופה ראשית - דמויות",
    "extract": "קופה ראשית היא קומדיית מצבים סאטירית ישראלית מסוגת מוקומנטריה, המתרחשת בסניף יבנה של רשת המרכולים הפיקטיבית \"שפע יששכר\". במהלך עונות הסדרה משתתפות דמויות מגוונות המתארות את המתרחש בסופר, לצד הדמויות הראשיות של צוות העובדים ולקוחות קבועים.",
    "pageid": 2010655
  },
  {
    "title": "קותי סבג",
    "extract": "יקותיאל אדם ישראל (קותי) סבג (נולד ב-21 ביולי 1982) הוא מנחה טלוויזיה, שדרן רדיו, שחקן ומרצה ישראלי. זוכה העונה הרביעית של תוכנית המציאות \"האח הגדול\".",
    "pageid": 1121942
  },
  {
    "title": "קשת 12",
    "extract": "קשת 12 (נקרא גם ערוץ 12) הוא ערוץ טלוויזיה מסחרי ישראלי של שידורי קשת בע\"מ, קבוצת תקשורת הכוללת גם את הזרוע הבינלאומית קשת אינטרנשיונל ואת הזרוע הדיגיטלית mako. עם עליית ערוץ 2 המסחרי, ב-4 בנובמבר 1993, נמנתה \"קשת\" יחד עם שתי זכייניות נוספות, \"רשת\" ו\"טלעד\". בעקבות פיצול ערוץ 2, ערוץ \"קשת 12\" הושק ב-1 בנובמבר 2017, והחל מינואר 2019 משדר באופן בלעדי את תוכני חברת החדשות של ערוץ 2 לשעבר, הנקראת היום חדשות 12.\nבערוץ משודרות תוכניות טלוויזיה מסוגות שונות, בהן ריאליטי, סאטירה, סדרות דרמה וקומדיה, ותוכניות בידור ומגזין. בין התוכניות המזוהות עם הערוץ: \"עובדה\", \"ארץ נהדרת\", \"נינג'ה ישראל\", \"הכוכב הבא\", \"מאסטר שף\", \"בשבילה גיבורים עפים\", \"צומת מילר\", \"חתונה ממבט ראשון\", \"אופירה וברקוביץ\", \"חדשות הבוקר\", \"ערב טוב עם גיא פינס\", \"אנשים\", \"יצאת צדיק\", \"המתחזים\", \"מועדון לילה\", \"MKR המטבח המנצח\", \"כפולים\" ועוד.",
    "pageid": 1516403
  },
  {
    "title": "רונה-לי שמעון",
    "extract": "רונה-לי שמעון (נולדה ב-9 בינואר 1983, כ\"ד בטבת ה'תשמ\"ג) היא רקדנית, שחקנית וזמרת ישראלית, הייתה מועמדת פעמיים לפרס האקדמיה הישראלית לטלוויזיה, על תפקידיה בסדרות \"פאודה\" ו\"עלומים\".",
    "pageid": 956556
  },
  {
    "title": "ריף כהן",
    "extract": "ריף כהן (נולדה ב-26 במרץ 1984) היא זמרת, כותבת, מלחינה ושחקנית ישראלית, השרה בעברית, בצרפתית ובערבית.",
    "pageid": 980912
  },
  {
    "title": "רכבת ישראל",
    "extract": "רכבת ישראל בע\"מ היא חברה ממשלתית, האחראית להפעלת צי הנייד על מסילות הברזל הבין עירוניות בישראל. החברה עוסקת בשינוע נוסעים ומטען באמצעות רכבות, מפעילה את תחנות הנוסעים ותחנות טעינת משא ואחראית על תכנון ופיתוח תשתיות הרכבת במדינה.\nאיגרות חוב של החברה נסחרות בבורסה לניירות ערך בתל אביב.\n\nמנכ\"ל רכבת ישראל הוא משה (שיקו) זנה ויושב ראש דירקטוריון הרכבת הוא משה שמעוני.\n\n ערך מורחב – היסטוריה של רכבת ישראל\n\nשורשי רכבת ישראל טמונים בהתפתחות הרכבות בארץ ישראל לפני קום המדינה, מהנחת מסילת הרכבת יפו–ירושלים בסוף המאה ה-19 עד החלטת המוסדות הלאומיים באפריל 1948 על הקמת חברת רכבת ישראל.\nניתן לחלק את ההיסטוריה של הרכבות בארץ ישראל טרם קום המדינה לשלוש תקופות - תקופת השלטון העות'מאני, תקופת מלחמת העולם הראשונה ותקופת המנדט הבריטי.\n\nבתקופת העות'מאנים הונחה מסילת הרכבת יפו–ירושלים (1892), הונחה המסילה החיג'אזית עם שלוחה מצמח לחיפה (השלוחה כונתה בשם \"רכבת העמק\") (1905) ובשפלה הונחה המסילה המזרחית בין עפולה לבאר שבע (1915).\nבתקופת מלחמת העולם הראשונה התקדם הצבא הבריטי צפונה מחצי האי סיני לכיוון עזה, וכל אספקתו התבססה על מסילת רכבת שהונחה עם התקדמות החיילים. במקביל עקרו הטורקים את הקטע המערבי של מסילת הרכבת יפו–ירושלים (הקטע שחיבר בין יפו ולוד) והשתמשו במסילה המזרחית כציר לוגיסטי בעודם סוללים את המשך הדרך לעבר ניצנה.\nבתקופת המנדט הבריטי פעלה חברת הרכבת המנדטורית לפיתוח רשת הרכבות בפלשתינה-א\"י - המסילות הקיימות (למעט רכבת העמק) שודרגו מרוחב צר (105 ס\"מ) לרוחב תקני (143.5 ס\"מ) וכמה שלוחות קצרות חוברו אליהן. הרכבת המנדטורית הגיעה לשיאה בסוף שנות ה-20, עת יצאו רכבות מתחנת הרכבת חיפה מזרח לשלוש יבשות - למצרים שבאפריקה, לסוריה שבאסיה ולאיסטנבול שבאירופה. לאחר המשבר הכלכלי של 1929 והשפל הגדול שבא לאחריו, התקשתה הרכבת לחזור לפעול בהיקף נרחב, בייחוד על רקע שיפור הכבישים והשתכללות המכוניות והאוטובוסים. ב-1946 נותקה רשת המסילות של פלשתינה-א\"י מהמדינות השכנות - מצרים ולבנון הלאימו את המסילות שהיו בשטחן וגשר אל חמה שחיבר את רכבת העמק לסוריה וירדן פוצץ על ידי הפלמ\"ח בליל הגשרים. במאי 1948 הוקמה חברת רכבת ישראל על מנת לרשת מהרכבת המנדטורית את האחריות על התחבורה המסילתית בארץ.\n\nמבין נהגי הקטר והעובדים המקצועיים של הרכבת המנדטורית היה מיעוט מבוטל של יהודים. מיד עם ההכרזה על תוכנית החלוקה בנובמבר 1947 החלה הסוכנות היהודית והוועד הלאומי בפעולות להקמת חברת רכבת יהודית (היא 'רכבת ישראל'), ולמנהלה מונה משה פייקוביץ', שהיה בעל תפקיד בכיר ברכבת המנדטורית. פייקוביץ' יחד עם יהודים נוספים שעמדו בתפקידים בכירים ברכבת המנדטורית פעל להכשרה רחבת היקף של יהודים למקצועות רכבתיים שונים, וכן דאג לריכוז ציוד מסילתי רב ככל האפשר מכל רחבי הארץ באזור חיפה, שנחשב לאזור בשליטה יהודית יחסית. פעולה זו יחד עם הצלחת הכיבוש היהודי הצבאי של חיפה ולוד במהלך מלחמת העצמאות, הובילה לכך שרוב מוחלט של רכוש הרכבת המנדטורית עבר לבעלות רכבת ישראל.\nלאחר כיבוש חיפה ומנוסת הערבים באפריל 1948, הוחל בריכוז כל עובדי הרכבת היהודים, קורסי ההכשרה הרכבתיים והציוד הנייד בחיפה, וביוזמת פייקוביץ' הושג הסכם ב־23 באפריל 1948 עם הצבא הבריטי (שהמשיך להחזיק מובלעת באזור חיפה עד יוני 1948) בתיווך ארתור פ. קירבי, מנהל הרכבת המנדטורית, לפיו היהודים יפעילו את הרכבת, תוך מתן עדיפות לפעילות רכבות הצבא הבריטי, שפעלו לפינוי הצבא מארץ ישראל. כעבור ארבעה ימים, ב־29 באפריל, החלו לפעול רכבות המשא הראשונות מחיפה לחדרה. בהמשך שימש הקו רכבות משא. ביוני 1948 נפתח מחדש לתנועת נוסעים קו הרכבת הפרברית בין חיפה לקריות, ובסוף חודש זה הופעלה מחדש לנסיעות מיוחדות רכבת העמק לעפולה ועמק יזרעאל.\nבראשית מלחמת העצמאות הוקמה 'פלוגת הרכבת' שנועדה להפעלת רכבות בתיאום עם צה\"ל, ובראשה עמד דרור אלון (פייקוביץ'), בנו של משה פייקוביץ'.\n\nלאחר הקמת מדינת ישראל הוכפפה פעילות הרכבת לאחריות משרד התחבורה, ומשרדי הנהלת הרכבת פעלו בתחנת הרכבת חיפה מזרח. הרכבת החלה לפעול במדיניות של קרונות נוסעים אחידים לכל, ללא חלוקה בין מחלקות נוסעים באיכות ובמחירים שונים.\nבתום מלחמת העצמאות החזיקה ישראל בחלקים שונים של המסילה המזרחית, בחלקה הצפוני (מאזור חדרה ועד חיפה), ובחלקה הדרומי (בין ראש העין ללוד), בעוד הלגיון הירדני והצבא העיראקי החזיקו בחלק המרכזי שבין חדרה לראש העין, שעבר במשולש, ובסמוך לטולכרם וקלקיליה. ישראל החזיקה במרביתה של מסילת הרכבת יפו–ירושלים (למעט קטעים קטנים באזור בתיר ובית צפאפה), במסילת העמק מחיפה לעפולה ועמק הירדן, עד נהריים, במסילת לוד - אשקלון ובמסילת חיפה - ראש הנקרה.\nהשליטה הצבאית החלקית על תוואי המסילה לא איפשרה את הפעלת הקו חיפה - תל אביב, וכתחליף לו הוחל בראשית 1949 בסלילת מסילת החוף בין חדרה לתל אביב. ב-4 בינואר 1949 נפתח שירות משולב רכבת-אוטובוס סדיר בין חיפה לתל אביב: קטע הנסיעה שבין חיפה לחדרה נעשה ברכבת ומשם המשיכו הנוסעים באוטובוס לתל אביב, כאשר בתחילה היו שתי רכבות יומיות בכל כיוון. בפתיחה החגיגית של הקו נכח שר התחבורה דוד רמז. באותו היום החלה רכבת ישראל אף בהפעלת חמש רכבות נוסעים יומיות בין חיפה לעכו. בתקופה זו פעלה הרכבת בהעברת עולים חדשים שהגיעו לנמל חיפה, הוסעו ברכבת לחדרה וממנה למחנות עולים זמניים.\nבמסגרת הסכמי שביתת הנשק בתום מלחמת העצמאות הועבר אזור המשולש מירדן לישראל, כאשר המסילה המזרחית עברה ברובה המוחלט לשליטת ישראל, אך מנגד הייתה סמוכה ביותר לגבול החדש עם ירדן (הקו הירוק, בסמוך לקלקיליה ולטולכרם עברה המסילה במרחק של בין עשרות למאות מטרים מקו הגבול). קטע מסילה של כ־2 ק\"מ בסמוך לתחנת טול כרם נשאר בשליטת ירדן. בנוסף הועברו קטעים קצרים של מסילת לוד - ירושלים מירדן לישראל, כדי לאפשר את הפעלת המסילה במלואה. גם מסילה זו עברה סמוך מאוד לגבול החדש.\nבספטמבר 1949 חודש קו הרכבת בין חיפה לתל אביב, לאחר שנסלל תוואי חלופי לתוואי המסילה הישן אשר עבר בסמוך לטולכרם ונשאר בשליטת ירדן. במקביל נסלל קטע חיבור בין ראש העין לתחנת בני ברק החדשה (כונתה אז 'תל אביב צפון'), כדי לאפשר גישה רכבתית לתל אביב, בלא צורך במעבר דרך לוד (נקודת החיבור של המסילה המזרחית ומסילת יפו - ירושלים). תחנת תל אביב צפון הייתה מרוחקת יחסית מתל אביב, ולצורך הגעה אליה נדרש שירות אוטובוס משלים.\nב-7 באוגוסט 1949 חודש קו הרכבת מתל אביב לירושלים. מתחנת תל אביב דרום יצאה בשעה 8:00 בבוקר רכבת חגיגית ומקושטת לעבר הבירה, כאשר על הרכבת נסעו בין השאר דוד בן-גוריון ודוד רמז. המונים עמדו לאורך המסילה והריעו לרכבת. אולם, שירות רכבות נוסעים סדירות לירושלים מחיפה, דרך המסילה המזרחית ולוד (שם היה קשר לנוסעים שהגיעו מתחנת הרכבת תל אביב דרום) חודש רק ב-2 במרץ 1950.\nבתחילת קיץ 1951 הושבתה רכבת העמק מפעילות, עקב העדר כדאיות כלכלית במסלולה בין חיפה לעפולה ועמק יזרעאל.\nב-15 באפריל 1953 צוינה בטקס חגיגי השלמת בניית מסילת החוף, לאורך 47 ק\"מ, בין צומת רמז סמוך לפרדס חנה ותחנת הרכבת תל אביב צפון, אשר לימים נקראה תחנת הרכבת בני ברק. המסילה נבנתה בסיוע אמריקאי וקיצרה באופן משמעותי את זמן הנסיעה בין תל אביב לחיפה. ב-4 בנובמבר 1954 הושלמה הארכת המסילה כ-4 ק\"מ עד לתחנת הרכבת תל אביב מרכז וזו נפתחה באותו היום לתנועת נוסעים. תחנה זו הייתה ממוקמת בשוליה הצפוניים של העיר ומרוחקת ממרכז העיר תל אביב של אז, ועקב כך עד היום מכונה לעיתים התחנה בטעות \"רכבת צפון\" בידי הציבור.\nב-29 במרץ 1956 נפתחה לתנועה מסילת הרכבת לבאר שבע.\n\nבחודש נובמבר 1961 נפתח קטע מסילה קצר של שבעה קילומטר מצומת פלשת לנמל אשדוד. מסוף המטענים בנמל אשדוד משמש עד היום כתחנת מוצא לרבות מרכבות המשא ברכבת ישראל.\nב-8 בספטמבר 1965 נחנכת המסילה בין באר שבע לדימונה אשר משמשת בתחילה להובלת משא, ומ-1967 החלה לשמש גם לרכבות נוסעים.\nלאחר מלחמת ששת הימים, נוספים כ-360 קילומטרים של מסילות ובסך הכל לרכבת כ-800 קילומטרים של מסילות בתקופה זו.\nבספטמבר 1972 מופעל קו תל אביב-עזה-דיר אל בלח לנוסעים, קו זה נסגר במלחמת יום הכיפורים.\nב-1970 נסגרה התחנה ששכנה בסמוך לבית הדר, באזור שהיה בזמנו מרכזה של תל אביב. במקומה הוקמה תחנת הרכבת תל אביב דרום שמוקמה בקצה העיר ליד בית הספר הולץ. מהלך זה גרם לירידה משמעותית בכמות הנוסעים ברכבת, וסימל את תחילת דעיכתה של הרכבת בארץ, תקופה שנמשכה כמעט דור שלם עד להתחדשות הרכבת בשנות ה-90. במשך שנים סבלה הרכבת בישראל מהזנחה מתמשכת עקב העדפה לתחבורה ציבורית באמצעות אוטובוסים. בשנת 1988 אוחדה רכבת ישראל עם \"רשות הנמלים\" שהפכה לרשות הנמלים והרכבות, עד אז פעלה כיחידת סמך במשרד התחבורה.\nבשנת 1994 שינתה הנהלת הרכבת את מדיניותה התקציבית - במקום לבקש מהממשלה תקציבים לפיתוח, שלא הגיעו, על מנת לבצע שיפורים במערך הרכבות, הוחלט להפעיל כל קו וכל תחנה שניתן להפעיל על מנת שהציבור יתחיל שוב לנסוע ברכבת ויפעיל לחץ על הממשלה להגדלת התקציב. הרכבת המאספת המייגעת מתל אביב לחיפה מולאה עד תום. הציבור דרש רכבת מהירה לחיפה לצד רכבת מתחנות הביניים לתל אביב. גם קווים אחרים שנפתחו בשנים אלו התמלאו עד מהרה בנוסעים כמו הקו בין רחובות לתל אביב. הגברת הדרישה אכן הביאה לשינוי. בו בזמן נעשה אף חיבור של רשת הרכבות הצפונית והדרומית דרך לבה של תל אביב באמצעות מסילת איילון העוברת בין מסלולי נתיבי איילון (עד אז יכלו רכבות מהצפון להגיע לדרום רק דרך עקיפת אזור המרכז במסילת ראש העין-לוד).\n\nבספטמבר 2002 החליטה ממשלת ישראל כי רכבת ישראל תוצא מאחריותה של רשות הנמלים והרכבות, ותיהפך לחברה ממשלתית שתפעל על בסיס עסקי, כחלק מחוק ההסדרים לשנת 2003.\nחברת \"רכבת ישראל בע\"מ\" נוסדה ביולי 2003 לאחר הליך שכלל, בין היתר, חקיקה, חתימה על הסכם עם העובדים על תנאי השכר, חתימה על הסדרי הנכסים מול המינהל, הסכם סובסידיה ומימון מול האוצר, ופיתוח תוכנית עבודה רב שנתית. יושב הראש הראשון של החברה היה משה ליאון.\nבעשור השני של המאה ה-21, הרכבת נהנית מתקציב פיתוח הגדול יותר מתקציב הכבישים. כתוצאה מהשיפור בהשקעות, גדלה תנועת הנוסעים ביותר מפי ארבעה, מ-6 מיליון נוסעים ב-1998 ל-26.8 מיליון נוסעים בשנת 2005.\nבמרץ 2015, הנפיקה רכבת ישראל שתי סדרות של איגרות חוב, שהחלו להיסחר בבורסה לניירות ערך בתל אביב. כך החברה גייסה כ-850 מיליון שקל.\nב-25 במרץ 2020, לראשונה מאז נוסדה רכבת ישראל, הופסקה תנועת רכבות הנוסעים בכל הארץ כחלק מהגבלות שהטילה הממשלה על התחבורה הציבורית עקב התפשטות נגיף הקורונה. לאחר 89 יום של השבתה, חזרה הרכבת לפעול ב-22 ביוני 2020 עם הגבלות רבות. בהן הגבלת כמות הנוסעים ל-500 איש בכל רכבת, דרישה להזמין שובר מראש, איסור אכילה ושתייה בזמן הנסיעה וחובת עטיית מסכה לכיסוי הפה והאף. ב-6 במאי 2021 בוטלה חובת השימוש בשוברים.\nבשנת 2017 החל פרויקט חשמול מסילות רכבת ישראל, אשר יאפשר להשתמש בציוד נייד חשמלי. העבודות אשר נמשכות מספר שנים גורמות להשבתה של נסיעות של חלק מהקווים בסופי שבוע ובלילות לתקופה ארוכה.\n\nבשנת 2009 החליטה הנהלת רכבת ישראל על העברת כל יחידות הרכבת שהיו פזורות במבנים שונים ברחבי בארץ, אל תחנת הרכבת של לוד והקמת \"קריית רכבת ישראל\". ביוני 2017 יצא המכרז להקמת מרכז תחבורה משולב בתחנת הרכבת לוד. העלות המשוערת היא 100–150 מיליון שקל. בשנת 2018 נחנך בניין הנהלת רכבת ישראל החדש במתחם, ולאחר שנתיים בשנת 2020 נפתחה לתנועה תחנת הרכבת החדשה בלוד.\n\nנכון לשנת 2018 רכבת ישראל מפעילה מדי יום באופן שוטף כ-565 רכבות נוסעים. רכבות הנוסעים נעות בין 69 תחנות נוסעים פעילות ומסיעות יותר מ-67 מיליון נוסעים בשנה. בנוסף, מפעילה הרכבת כ-150 רכבות משא מדי יום ובדרך זו משנעת כ-20,000 טון משא בכל יום.\nבשנת 2005 עמד אורך המסילות הכללי של רכבת ישראל על 941.5 ק\"מ, מתוכן 719 ק\"מ משמשים כמסילות קו ראשי ו-222.5 ק\"מ שלוחות משניות.\nבתחילת שנת 2010 עמד מספר עובדיה של חברת רכבת ישראל על יותר מ-2,000. היקף פעילותה הכספית של החברה עמד אז על כמיליארד ש\"ח ובמחזור זה נכלל תקציב פיתוח בסדר גודל של כ-30 מיליארד ש\"ח.\nאת שנת 2008 סיכמה רכבת ישראל בשינוע של 130,000 נוסעים בממוצע ליום, ובהכנסה של חצי מיליארד שקלים ממכירת כרטיסים. מספר הנוסעים עלה ב-10.5% לעומת השנה שקדמה לה. את שנת 2014 סיכמה רכבת ישראל בשינוע כ-200,000 נוסעים בממוצע ליום, ולהערכת מנכ\"ל החברה, בועז צפריר, תהיה זו השנה הראשונה בה תציג הרכבת רווח נקי.\nבמאי 2021 רכשה רכבת ישראל בעלות של 3.8 מיליארד ש\"ח קרונות תקניים הנמוכים ב-20 ס\"מ מרוב הרציפים. כיוון שתחנות רבות נבנו בתקן מיושן הרציף נמוך מגובה הקרונות המקובל כיום.\n\nבעקבות תנופת הפיתוח והקמת התחנות, הרכבת הגיעה ליישובים חדשים ותנועת הנוסעים גברה בה. יחד עם זה, הנסיעה מהתחנות החדשות שהוקמו בדרום הארץ משדרות ודרומה לכוון תל אביב, עדיין איטית מאוד יחסית לנסיעה לתל אביב ממרחק זהה בצפון, וזאת בשל עצירת הרכבת ב־8 תחנות ביניים משדרות לתל אביב.\n\nבין 2012 ל-2015, עקב עומס רב ברכבות, הוגבלה נסיעת חיילים ברכבות בימי ראשון בבוקר והוסטה להסעות.\n\nעלות כרטיס הנסיעה נקבעת על פי מרחק הנסיעה ומאפייני הנוסע, כגון גיל, שירות בצה\"ל וכו'. בחלק מקווי הרכבת ניתן לרכוש בתוספת תשלום כרטיס הכולל מקום שמור בקרון ייעודי ברכבת.\nניתן לרכוש במחיר מוזל כרטיס המכיל מספר נסיעות (כרטיסייה), או כרטיס חופשי-חודשי. כמו כן, קיימים כרטיסי נסיעה ברכבת המשולבים עם כרטיסי נסיעה באוטובוס. החל מ-1 בדצמבר 2014, מתאפשרת רכישת כרטיס נייר בודד לכיוון אחד בלבד. רכישת כרטיסי הלוך-ושוב, כרטיסייה וחופשי-חודשי אפשרית רק באמצעות כרטיס הרב-קו.\nבמקרה של הגעת הרכבת לתחנת היעד באיחור של מעל לחצי שעה, זכאים הנוסעים לקבל כרטיס פיצוי חינם. היה והגיעה הרכבת ליעדה למעלה משעה לאחר המועד הנקוב בלוח הזמנים, יהיו הנוסעים זכאים לקבל שני כרטיסים לאותו קו בתור פיצוי.\nבעקבות רפורמה בתעריפי הנסיעה, בראשית 2016 הוצעו הסדרי נסיעה אזוריים המשלבים רכבת ואוטובוס.\nבעקבות רפורמה נוספת, בסוף מרץ 2018 הוצעו חוזי נסיעה בינעירוניים תקופתיים (בעיקר חופשי יומי/חודשי) המשלבים גם הם רכבת ואוטובוס, ובהם חוזה תקופתי כלל-ארצי. בד בבד, בוטלו כרטיסי הלוך-ושוב לטובת חוזים אלה ושימוש ב\"ערך צבור\".\nבעקבות רפורמת דרך שווה בשנת ה'תשפ\"ב, שונו תעריפי הרכבת לתעריף הנמדד על פי מרחק הנסיעה.\n\n ערך מורחב – תפעול רכבות ברכבת ישראל\nהשליטה על תנועת הרכבות הארצית מבוצעת בעזרת מתקן שליטה ופיקוד ארצי (משוא\"ה), הממוקם בתחנת חיפה חוף הכרמל. נכון לשנת 2020 נבנה מרכז בקרה נוסף בלוד.\n\nבישראל אין חוקים מסודרים הקשורים לפעילות השוטפת של הרכבות. פקודת מסילות הברזל מ-1972 היא ניסוח מחודש של תקנות הרכבת מתקופת המנדט אך היא כללית מאוד ולא כוללת את כל האותות הנדרשים. לפיכך, באופן חריג ויוצא דופן בעולם, חברת הרכבת עצמה היא שכותבת את החוקים ומוציאה ספר המכיל את הוראות ההפעלה והאותות.\n\nרכבת ישראל מפעילה חמישה מתחמי תחזוקה גדולים:\n\nמתחם בסמוך לתחנת הרכבת חיפה מזרח\nסדנאות אפרים (\"סדנאות הקישון\"), סמוך לתחנת חוצות המפרץ) במפרץ חיפה\nמתחם התחזוקה המרכזי בלוד (בסמוך לתחנת הרכבת)\nמוסך קטרים בדימונה (בסמוך לתחנת הרכבת דימונה)\nבמתחם תחנת הרכבת באר שבע צפון נפתח מוסך גדול נוסף בשנת 2016.\nבתחמים נעשים כל הטיפולים הדרושים להשמשת הציוד הנייד של רכבת ישראל, ובכלל זה קטרים וקרונות.\n\n ערך מורחב – תאונות רכבת בולטות בישראל\n\nב-26 בדצמבר 1963 אירע המקרה החמור ביותר של התנגשות רכבות נוסעים בשנותיה הראשונות של רכבת ישראל, כאשר שתי רכבות מחיפה ומתל אביב התנגשו חזיתית בבית יהושע. איש לא נהרג בתאונה ומתוך 55 הפצועים, 5 נזקקו לאשפוז בבית חולים. בתאונה נהרסו שני קטרי דיזל (105 ו-118) ולאור המחסור בקטרים, נאלצה רכבת ישראל להפסיק את השירות בין חיפה לירושלים עד לחודש מרץ 1964, כאשר הגיעו קטרי דיזל נוספים מארצות הברית.\nב-2 באוגוסט 1985 נהרגו חמישה נוסעי מכונית פרטית מפגיעת רכבת במפגש מסילת ברזל סמוך לטירת יהודה.\nבפברואר 2012 הורשעה רכבת ישראל בגרימת מוות ברשלנות עקב אסון רבדים ב-2005 בו נהרגו שבעה בני אדם. ביולי 2013 הורשעה הרכבת בגרימת מוות ברשלנות עקב תאונת הרכבת בבית יהושע בה נהרגו 5 נוסעים.\nבמהלך העשור השני של המאה ה-21 היו מספר תקלות של רכבות שעלו באש במהלך הנסיעה ובמקרים מסוימים רכבות נאלצו לעצור את נסיעתן עקב דיווחים על ריח שרפה, דבר שגרם לעיכובי נסיעות וכן ביטולים.\n\nהרכבת פעלה כחלק ממשרד התחבורה החל מקום המדינה. ב-1988 פעילות הרכבת הועברה לרשות הנמלים והרכבות. בדצמבר 1996 החליטה ממשלת ישראל על הפרדת הרכבת מרשות הנמלים והרכבות, והקמת חברת רכבות ממשלתית. ב-2003 נוסדה חברת \"רכבת ישראל\" בע\"מ.\nמשרדי הנהלת רכבת ישראל נמצאים סמוך לתחנת הרכבת לוד. הם עברו לשם לאחר שבמשך שנים שכנו בצמידות למוזיאון רכבת ישראל שבשטח תחנת חיפה מזרח, ולאחר מכן, בצמוד לתחנת הרכבת תל אביב מרכז.\n\nאין רציפות בזמני הכהונה של יושבי הראש כיוון שתפקיד זה לא אויש באופן רציף ולא מונו מחליפים.\n\nבאפריל 2012 בוצעה רפורמה ארגונית ברכבת ישראל. פעילות הרכבת חולקה בין שמונה חטיבות ומספר אגפים. כמו כן הוקמו שתי חברות בת: חברה להובלת מטענים (51% מהמניות שלה עתידים לעבור למשקיע פרטי) וחברה לנדל\"ן ולפיתוח מסחרי בבעלות מלאה של רכבת ישראל. בנוסף לכך, נקבע כי 30% מהציוד הנייד הקיים והעתידי של רכבת ישראל יתוחזקו באמצעות חברה פרטית חיצונית, מהלך שלווה במאבק של וועד עובדי הרכבת בראשות גילה אדרעי, החל מהכרזת שר התחבורה ישראל כ\"ץ על הרפורמה, באפריל 2011.\n\nחטיבת נוסעים אחראית על הפעלת תחנות והסעת רכבות נוסעים.\nחטיבת מטענים הפועלת כחברה עסקית ומשמשת להובלת מטענים. בנוסף אחראית החטיבה על תפעול רכבות המשא ונהגי המשא.\nחטיבת נייד האחראית בין היתר על אחזקת הציוד הנייד מכל הסוגים (משא ונוסעים).\nחטיבת פיתוח אחראית על פיתוח רשת המסילות.\nחטיבת כלכלה וכספים אחראית תהליכי הרכש והביצועים הכספיים של החברה תוך התאמה ליעדי הממשלה והנהלת הרכבת.\nחטיבת תשתיות אחראית על הנחת המסילות ותחזוקתן, מערכות איתות וחשמל ומערכות נוספות.\nחטיבת בטיחות, ביטחון ואיכות הסביבה אחראית על בטיחות בתחומים כגון: ציוד נייד, תחנות רכבת, תשתית ועוד. בנוסף אחראית על מערך הביטחון הכולל של רכבת ישראל, ומבקרת את פעילות הביטחון, הבטיחות ואיכות הסביבה בהתאם לחוקים.\nחטיבת משאבי אנוש ולוגיסטיקה אחראית פיתוח ההון האנושי, גיוס וקליטת כוח אדם, הדרכות, רווחת העובדים, שכר, ניהול לוגיסטיקה בתהליכים חוצי ארגון, הפצת נהלים בנושאי לוגיסטיקה ועוד.\n\nסמל רכבת ישראל הראשון, עוצב בשנת 1949 על ידי הגרפיקאי פרנץ קראוס. סמל זה היה בשימוש במשך שנים רבות, ועל אף שעוצב סמל חדש בשנת 1967, שהיה גרסה לאותו הסמל, שימשו שתי הגרסאות במקביל ובגוונים שונים (בהתאם לציוד עליו הוטבעו) עד לאמצע שנות ה-90.\nבאמצע שנות ה-90 הוחלף הסמל לחלוטין בעקבות התחדשות מערכת הרכבות בישראל. הסמל החדש עוצב על ידי \"סטודיו אדלר\", חברת המיתוג של משרד הפרסום אדלר חומסקי. בסמל ניתן לראות צללית של מגן דוד נטוי, ממנו מתפצלות מסילות לארבע כיווני רוחות השמים, כסימן להתחדשות ולהתרחבות מערכת המסילות והרכבות.\n\nנהגי קטר - חולצה שחורה עם לוגו הרכבת בלבן\nפקחים - חולצה מכופתרת כחולה, תג שמי, עניבה כסופה, ומכנסיים שחורים.\nמאבטחי רכבות - קיץ: מכנסי דגמ\"ח בצבע שחור, חולצת פולו קצרה, ז'קט ספארי בצבע אפרפר - כחול ; חורף מכנסי דגמ\"ח בצבע שחור, חולצת פולו קצרה, ז'קט פליז בצבע שחור.\nמנהלי תחנות/מנהלי תחנות במשמרת - חולצה מכופתרת לבנה, תג שמי, עניבה שחורה, ומכנסיים שחורים.\nדייל/ת שירות - חולצת טריקו לבנה, ווסט צהוב זוהר, תג שמי, ומכנסיים שחורים.\n\n ערך מורחב – ציוד נייד ברכבת ישראל\n\nעם הקמת רכבת ישראל ב-1948, ירשה הרכבת את הציוד של הרכבת המנדטורית. ציוד זה התבסס על קטרי קיטור ועל קרונות נוסעים ומשא שרובם היו ישנים ובמצב תחזוקתי גרוע. במהלך שנות ה-50 קנתה רכבת ישראל 11 קטרי דיזל מודרניים, 21 קטרי עיתוק, 312 קרונות משא, 8 קרונות נוסעים ופסי רכבת, הרכישה התאפשרה באמצעות הסכם השילומים עם גרמניה. ב-27 בפברואר 1959 הוציאה רכבת ישראל משימוש את אחרון קטרי הקיטור, לאחר טקס קצר עם קטר קיטור בתחנת הרכבת בלוד. בשנות ה-60 נרכשו קרונות נוסעים רבים והוצאו משימוש כל הקרונות של הרכבת המנדטורית. מאז שנות ה-90, עם העלייה הניכרת במספר הנוסעים נרכשו קטרים חדשים וקרונות נוסעים רבים, בהם גם מערכי קרונועים וקרונות דו-קומתיים. נכון לשנת 2011 ממשיכה רכבת ישראל להצטייד בקטרים ובקרונות נוסעים חדשים, כך שכל הציוד המשמש להסעת נוסעים הוא לכל היותר בן 20 שנים, אך עדיין מתקשה להתמודד עם העומס הכבד על רכבות הנוסעים שלא מצליחות לעמוד בביקוש.\n\nרשת קווי הנוסעים שמפעילה רכבת ישראל מרוכזת סביב מסילה מרכזית, הקרויה הקו הראשי: הר צין - דימונה - באר שבע - לוד - תל אביב - בנימינה - חיפה - עכו - נהריה.\nמהקו הראשי, שהוא למעשה חיבור של מסילת החוף, מסילת איילון, מסילת הרכבת יפו–ירושלים ומסילת הדרום, מתפצלות המסילות המשניות הבאות (מצפון לדרום):\n\nמסילת עכו-כרמיאל: כרמיאל - אחיהוד - קריית מוצקין. מתחברת למסילת החוף דרומית לעכו וצפונית לקריות.\nמסילת העמק: מרכזית המפרץ חיפה – עמק יזרעאל – עפולה – בית שאן. מתחברת למסילת החוף בחיפה, במתחם מרכזית המפרץ.\nצומת רמז - תחנת חדרה מזרח (חלק מן המסילה המזרחית ההיסטורית).\nמסילת השרון: הארכה של קו הנוסעים תל אביב-ראש העין מראש העין צפון לתחנות כפר סבא והוד השרון. מקטע נוסף הוקם ונפתח לתנועת נוסעים ב-2018 ומחבר את הוד השרון להרצליה דרך תחנת הרכבת רעננה דרום ותחנת הרכבת רעננה מערב ובכך נוצר למעשה מסלול טבעתי.\nמסילת הירקון: תל אביב אוניברסיטה - בני ברק - פתח תקווה קריית אריה - פתח תקווה סגולה. מתחברת למסילה המזרחית מדרום לתחנת הרכבת ראש העין צפון\nמסילת תל אביב – פלשת: תל אביב ההגנה - צומת חולון - תחנת הרכבת חולון - וולפסון - בת ים יוספטל - בת ים קוממיות - ראשון לציון משה דיין - יבנה מערב - צומת פלשת (מתחברת עם מסילת לוד-אשקלון וממשיכה לתחנת אשדוד עד הלום ואשקלון)\nמסילת ירושלים - גנות: ירושלים יצחק נבון - נמל התעופה בן-גוריון - מחלף גנות (מתחברת עם מקטע הרכבת לוד - תל אביב).\nשלוחה: מסילת מודיעין - ענבה: תחנת הרכבת מודיעין מרכז - תחנת הרכבת פאתי מודיעין - מחלף ענבה (מתחברת עם מסילת ירושלים - גנות לכיוון נמל התעופה בן-גוריון).\nשלוחה: קשת מודיעין: מודיעין מרכז - פאתי מודיעין - מחלף ענבה (מתחברת עם מסילת ירושלים - גנות לכיוון ירושלים יצחק נבון).\nהמסילה המזרחית: מתחנת הרכבת לוד לתחנת הרכבת ראש העין צפון (חלק מן המסילה המזרחית ההיסטורית). ב-2019 החלו עבודות לחידוש של המסילה המזרחית לכל אורכה מחדרה ועד ללוד, והיא תכלול הקמת מסילה חדשה לאורך התוואי ההיסטורי בקטע חדרה-כפר סבא והכפלת המסילה הקיימת בקטע ראש העין-לוד והקמת תחנות רכבת חדשות בחדרה, טירה, אלעד ובשוהם ומשם תתחבר לתחנת הרכבת לוד.\nמסילת לוד - אשקלון: לוד - באר יעקב - רחובות - יבנה מזרח - אשדוד עד הלום - אשקלון\nשלוחה: באר יעקב - ראשון לציון הראשונים\nשלוחה: צומת פלשת - מיון אשדוד\nמסילת הרכבת יפו–ירושלים (מסילת שורק): נען - בית שמש - גן החיות התנכ\"י - ירושלים מלחה\nמסילת חלץ מקריית גת לאשקלון\nמסילת אשקלון - באר שבע: צומת גורל - אופקים - נתיבות - שדרות - אשקלון\nבאר שבע - נאות חובב\nצומת רותם - מפעלי רותם\n\n ערך מורחב – מסופי רכבת משא\nבישראל קיימים מסופי מטען: ברמת חובב, אשדוד, בני ברק, חדרה, חיפה, בית שאן, קישון ולוד.\n\n ערך מורחב – תוכנית הפיתוח של רכבת ישראל\nתוכנית החומש של רכבת ישראל לשנים 2003–2008 התבססה על תקציב של כ-30 מיליארד שקלים חדשים. במסגרתה מתוכננת הרחבה משמעותית של רשת הרכבות. חלק מתאריכי היעד של הפרויקטים נדחו, כך שעל פי הערכות, השלמות חלקים ממנה עתידות להסתיים לכל המוקדם בשנת 2040.\nעם המיזמים הנכללים בתוכנית החומש נמנים:\n\nמסילת תל אביב – פלשת מתחנת ההגנה בתל אביב לראשון לציון מערב דרך חולון ובת ים, בין מסלוליו של כביש איילון דרום. קו זה יתחבר בעתיד לקו המהיר לירושלים ולמודיעין דרך תחנת הראשונים הקיימת ומשם מדרום לרמלה בין מסלוליו של כביש 431 עד לנקודת הפיצול למודיעין של הקו המהיר נמל התעופה בן-גוריון-ירושלים באזור מחלף ענבה. הקו לראשון לציון מערב ממשיך דרומה מתחנת הרכבת ראשון לציון משה דיין דרך יבנה לאשדוד ולאשקלון.\n\"מסילת העמק\" מחיפה דרך עפולה לבית שאן, מתוך כוונה להמשיכה לאירביד שבירדן, כדי להוביל מטענים מירדן דרך נמל חיפה. חלק מקו זה נבנה על התוואי ההיסטורי של רכבת העמק, הקו נחנך כקו פרברי בין עתלית לבית שאן (דרך חיפה ועפולה).\nמסילת אשקלון - באר שבע דרך שדרות, נתיבות ואופקים.\nמסילת עכו-כרמיאל: קו הרכבת נחנך בספטמבר 2017.\nמסילת השרון - מכפר שמריהו לאורך כביש 531 דרך רעננה, הוד השרון וכפר סבא עד למסילה המזרחית.\nהקמת תחנות רכבת חדשות על מסילות קיימות, נתניה - ספיר, מזכרת בתיה, קריית מלאכי – יואב ועוד\n\nפרויקט החשמול (בתהליכים מתקדמים) - הסבת הינע הרכבות מקטרים המונעים על ידי דיזל להזנת חשמול עילית\nהמסילה המזרחית (בתהליך) - חידוש המסילה המזרחית בין חדרה ללוד, פרויקט זה כולל הקמת תחנות רכבת חדשות בחדרה מזרח, טירה - כוכב יאיר, אלעד ושוהם ושיפוצה של תחנת ראש העין צפון. בשנת 2021, הוחלט לצמצם את מספר התחנות במסילה, משיקולים תקציביים, ובוטלו תחנת הרכבת אחיטוב, תחנת הרכבת טייבה, תחנת הרכבת כפר סבא צפון ותחנת הרכבת לוד צפון, כמו כן בוטל חידוש תחנת הרכבת ראש העין דרום. במסגרת הפרויקט יתבצעו הכנות תשתיות במיקומן המיועד אך הן לא ייבנו.\nמסילה רביעית באיילון (בתהליך) - הוספת מסילת ברזל רביעית מתחנת תל אביב סבידור מרכז ועד לתחנת תל אביב ההגנה והוספת מסילות ברזל שלישית ורביעית מההגנה ועד לוד (ביצוע בפועל עד גנות). לצורך כך מבצעים במקביל עבודות לפיתוח אגן הניקוז לנחל איילון באזור פארק אריאל שרון, במטרה למנוע הצפה של הנחל בתעלת האיילון שמעליו תוקם המסילה הרביעית.\nמסילת ראשון לציון – מודיעין (בתהליך) - הקמת מסילה מתחנת הרכבת ראשון לציון משה דיין מזרחה לעבר תחנת הרכבת ראשון לציון – הראשונים וכן הקמת שתי תחנות נוסעים נוספות בראשון לציון-מעוין שורק וברמלה דרום (והלאה בין נתיביו של כביש 431 בדרום גוש דן עד למחלף ענבה, שבו ייפגש עם הקו המהיר המתוכנן לירושלים ובו גם מתחיל קו הרכבת למודיעין).\n\nהארכת מסילת ירושלים - גנות והקמת תחנות רכבת נוספות, ירושלים מרכז, חידוש תחנת ירושלים ההיסטורית כתת קרקעית, אולי אף חידוש תחנת מלחה.\nהכפלת מסילת החוף - הקמת שתי מסילות נוספות שישמשו רכבות מהירות של 250 קמ\"ש, בין סדנאות אפרים (חיפה) לשפיים במסגרת תוכנית התשתית הלאומית להכפלת מסילת החוף (תת\"ל 65). קיימת מחלוקת לגבי תוואי המסילות המהירות והפרבריות.\nהקמת תחנות רכבת על מסילות קיימות או מתכננות: גן דרום, גלילות צפון, דרום גלילות, תחנת הרכבת חיפה – בית המכס, תחנת הרכבת רחובות – ששת הימים.\nמסילת דימונה - ירוחם - הקמת מסילת רכבת שתסתעף מקו הרכבת לאילת בסמוך לדימונה דרומה לאורך 13 ק\"מ ותחבר את ירוחם לרשת הרכבות הארצית. תחנת הרכבת בירוחם תהיה בסמוך לאזור התעשייה המקומי.\nמסילת באר שבע - ערד - הקמת מסילה שתחבר בין באר שבע לערד ותשפר הנגישות אל ערד ויישובים הבדואים ותכלול תחנות רכבת נוסעים בערד, כסייפה ובנבטים.\nמסילת מנשה - בניית מסילה מאזור אחיטוב אשר תתחבר למסילת העמק ותכלול תחנה בחריש. קו זה יקשר את עפולה לתל אביב ולמרכז ויאפשר קו מהיר מבלי להחליף באחת מתחנות חיפה כפי שנעשה במצב הנוכחי במסילת העמק.\nמסילת עפולה-טבריה - בניית מסילה מעפולה לטבריה שכוללת 30 ק\"מ של מסילה כפולה, קו זה יחבר את טבריה לרשת המסילות ויתחבר בתחנת עפולה, פרויקט זה יכלול מספר גשרים ומנהרות, תחנת הרכבת טבריה תבנה מחוץ לעיר באזור טבריה עלית ותחנת רכבת בכפר תבור.\nמסילת ראש העין - אריאל - מסילת רכבת שתסתעף מהמסילה המזרחית אשר תקשר את העיר אריאל לרשת המסילות הארצית ותכלול תחנות באריאל, אזור תעשייה ברקן ובאלקנה.\nמסילת הרכבת לאילת - בניית מסילה מחצבה עד לאילת, פרויקט זה יקצר את זמן ההגעה מתל אביב לאילת בכשעתיים, פרויקט זה כולל תחנות רכבת בחצבה, ספיר, פארן, יהל, יטבתה, נמל תעופה רמון, שחורת, מרכז אילת.\nמסילת כרמיאל - קריית שמונה - בניית מסילה מכרמיאל לקריית שמונה, קו זה יחבר את הערים קריית שמונה, צפת וחצור הגלילית וגם כן את הר מירון לרשת המסילות המרכזית של רכבת ישראל וכולל הקמת תחנות רכבת בראש פינה-חצור הגלילית, קריית שמונה ובהר מירון.\nמסילת זבולון - בניית מסילה מאזור נשר אשר תתחבר למסילת הגליל המערבי, קו זה יקשר את מפרץ חיפה לשלומי, ולרשת הרכבות הארצית וכולל תחנות רכבת בנשר, קריית אתא, כפר יאסיף.\nמסילת הגליל המערבי - בניית מסילה מאזור כפר יאסיף אשר תתחבר למסילת החוף, קו זה יקשר את כפר יאסיף לשלומי, ולרשת הרכבות הארצית וכולל תחנות רכבת ב-כפר יאסיף, כברי, שלומי.\nמסילת עוקף באר שבע - בניית מסילה מאזור צומת גורל שתעבור דרך להבים, שוקת, צומת הנגב עד לעיר הבה\"דים.\nמסילה פלשת שורק - עוקף לוד בניית מסילה מנמל אשדוד לאורך כביש 7 וכביש 41 תעצור בתחנה דרך גדרה עד למסילת הדרום\n\n ערך מורחב – נתיבי ישראל (תוכנית תחבורתית)\n\"נתיבי ישראל\" היא תוכנית להאצת הקמתם של כבישים ומסילות רכבת לאורכה ולרוחבה של המדינה, בדגש על הנגב וצפון הארץ. התוכנית נהגתה וקודמה בשנת 2010 על ידי ראש הממשלה בנימין נתניהו ושר התחבורה והבטיחות בדרכים ישראל כ\"ץ. היקף ההשקעה המקורי של התוכנית היה 51 מיליארד שקל, אולם בשל התנגדות משרד האוצר, קוצץ היקף ההשקעה ל-27.5 מיליארד שקל. התוכנית עוסקת בקידומם והקמתם של קווי רכבת חדשים שיאפשרו נסיעה במהירות של עד 200 קמ\"ש. בין המיזמים הרכבתיים הכלולים בתוכנית, נמצאים תכנונם וסלילתם של קווי רכבת לקריית שמונה ולאילת. \"המסילה המזרחית\" בין לוד לחדרה, עכו-כרמיאל ורכבת העמק בין חיפה לבית שאן. עוד נקבע בתוכנית כי קווי המסילה עכו-כרמיאל ורכבת העמק, יבוצעו בידי החברה הלאומית לדרכים.\n\nבנוסף לתוכניות אלו הועלה גם הרעיון של שימוש ברכבת ליצירת ה\"מעבר הבטוח\" של פלסטינים בין רצועת עזה ליהודה והשומרון. יתרונה של הרכבת בהקשר זה הוא שקיום המעבר באמצעות רכבת מספקת שליטה ביטחונית טובה יותר על תהליך המעבר מעזה ליהודה והשומרון לעומת התהליך שנוסה בעבר בו הוקדשו כבישים מסוימים ל\"מעבר הבטוח\". במסגרת תוכנית זאת ישוקם קו הרכבת הישן מיד מרדכי למעבר ארז ו\"הקו המזרחי\" מהוד השרון לטולכרם. כמו כן יוקמו תחנות רכבת לנוסעים וסחורות בטול כרם ובמסוף ארז. בנוסף, הגישה רכבת ישראל לאישור תוכנית למסוף נוסף באזור ג'נין בקצה שלוחה מקו רכבת העמק המשוקם שיעבור ליד עפולה (שלוחה דומה לג'נין מקו העמק פעלה לפני קום המדינה). קו מוצע נוסף הוא קו שיקשר בין עזה למחסום תרקומיא הממוקם צפון-מערבית לחברון (באופן מעשי מדובר על הארכת מסילת חלץ המגיעה לקריית גת ממערב לכיוון מזרח למרחק של 25 ק\"מ בערך). שיקום הקטע הקצר מיד מרדכי לארז יאפשר גם לשנע סחורות מעזה לנמל אשדוד ולשאר חלקי הארץ.\n\nתחבורה ציבורית בישראל\nתחנות רכבת בישראל\nהיסטוריה של רכבת ישראל\nהרכבת המנדטורית\n\nפול קוטרל, ישרו בערבה מסילה: היסטוריה מצולמת של הרכבת בארץ ישראל, הוצאת רכבת ישראל, 2008.\nאילן פלקוב, רכבות בארץ-ישראל, עבר, הווה, עתיד, הוצאת \"רכבת-ישראל\", חיפה ספטמבר 1982.\nאטלס רשת מסילות הברזל, רכבת ישראל בע\"מ, חטיבת תשתיות, המרכז למיפוי ישראל, 2003.\nיעקב אבוטבול (עורך), מילון מושגי הרכבת עברי אנגלי צרפתי, הוצאת רכבת ישראל, מהדורה ראשונה, ספטמבר 2001.\nשמואל אביצור, ההינע בארץ-ישראל, תולדות ההרמה, הנשיאה, ההובלה וההסעה בארץ-ישראל, 'ארץ'- מחקרים ופרסומים בגאוגרפיה - מפעל לקידום ידע ארץ-ישראל: אוניברסיטת תל אביב, הסתדרות העובדים הכללית החדשה: האגף לחינוך, השכלה וספורט, מכון אבשלום: מכון לידיעת הארץ ע\"ש חיים אבשלום, תל אביב תשנ\"ז 1996.\nיוסי ביילין, התעשייה העברית – שורשים, בית הוצאה כתר (במסגרת 100 שנה לתעשייה העברית), ירושלים, 1987.\nב. ברכמן, סלומון א., פייטלסון ע., שפר ד., מקומה של הרכבת במערכת התחבורה בישראל, מכון ירושלים לחקר ישראל, ירושלים 1993.\nראובן גפני (עורך), עת־מול – עיתון לתולדות ארץ ישראל ועם ישראל – דו-ירחון, חוברת מס' 185, (חוברת נושאית. נושא החוברת: על הפסים וביניהם – עולמה של הרכבת בישראל, יד יצחק בן-צבי, ינואר 2006.\nד. כרמל, מסילות ודרכים – עתיד התחבורה בארצנו, מאי 1953.\nגרשון ניסים (צדקיהו), ההתקפה על בתי המלאכה של רכבת פלשתינה (א\"י) במפרץ חיפה – 17.6.1946 – י\"ח בסיון, תש\"ו – פרשת הקרב ולקט דברי רקע עליו, מפעולות לח\"י בתנועת המרי העברית, הוצאת א. בן-הר (ממשתתפי ההתקפה), 2003.\nרנה סיון, מרגלית ליאת (עורכות), רכבת לירושלים, מוזיאון מגדל דוד – המוזיאון לתולדות ירושלים, אביב 2005 (אפריל 2005).\nאבנר עובדיה (עורך), בתנועה מתמדת – תחבורה בישראל ביבשה, בים ובאוויר, משרד התחבורה והבטיחות בדרכים, 2006.\nפרידריך פרייהר, קרס-פון קרסנשטיין, עם הטורקים אל תעלת סואץ, משרד הביטחון – ההוצאה לאור בשיתוף בית-ספר שדה שדה-בוקר, 2003.\nברוך קטינקא (מהנדס), מאז ועד הנה, הוצאת \"קרית-ספר\", 1961.\nצבי שטאל, תולדות התחבורה הציבורית בארץ-ישראל בראי כרטיסי הנסיעה, הוצאת ירון גולן, חולון 1995.\nדוד תירוש, רכבת העמק, משרד החינוך והתרבות, אגף הנוער, האגף לטיפוח רווחה ושיקום, היחידה לידיעת הארץ ולימודי שדה, החברה להגנת הטבע, מהדורה שנייה, 1994.\n\n אתר האינטרנט הרשמי של רכבת ישראל\n רכבת ישראל, ברשת החברתית פייסבוק\n רכבת ישראל, ברשת החברתית אינסטגרם\n רכבת ישראל, ברשת החברתית טיקטוק\n רכבת ישראל, ברשת החברתית LinkedIn\n רכבת ישראל, סרטונים בערוץ היוטיוב\n ישראל, רכבת ישראל, דף שער בספרייה הלאומית\nרכבת ישראל בע\"מ, באתר הבורסה לניירות ערך בתל אביב\nרכבת ישראל בע\"מ, באתר \"מאיה\"\nרכבת ישראל בע\"מ, באתר גלובס\nרכבת ישראל, באתר Crunchbase (באנגלית)\n צור שיזף, מסע בעקבות הפסים - סרט על הרכבות בארץ-ישראל מהקמתן ועד 2001, באתר Shezaf.net של צור שיזף\n\"בארץ הקודש, \"המליץ\", סוכות תרנ\"ג (1892)\" - על השפעת מסילות הברזל על החיים ביפו, משאב הוראה מתוך אתר החינוך של הספרייה הלאומית\nארנה קזין‏, רכבת ישראל מתפשטת במהירות, באתר וואלה‏, 31 בדצמבר 2003(הקישור אינו פעיל, 11.4.2020)\nנועם דביר, תרדו קצת מהפסים - מסע בין תחנות הרכבת, באתר הארץ, 28 באוגוסט 2008\n עופר אדרת, המלים שהתניעו את גלגלי הרכבת העברית הראשונה, באתר הארץ, 12 באפריל 2013\n  כרטיס רכבת, קו הרכבת יפו–ירושלים 1890, באתר הספרייה הלאומית\nדוח שנתי לשנת 2013 לפי חוק חופש המידע, אתר רכבת ישראל\nדוח תקופתי לשנת 2015, אתר רכבת ישראל\nדוח תקופתי לשנת 2016, אתר רכבת ישראל\n פתיחת השרות לנוסעים ברכבת קו חיפה - תל אביב - ירושלים, יומני כרמל מרץ 1950\n חנוכת התחנה רכבת צפון, יומני כרמל 1954 (התחלה 0:21).\n רכבת ישראל נוסעת לראשונה לירושלים, במעמד בן-גוריון, גולדה מאיר, דוד רמז, דב יוסף ודניאל אוסטר. יומני כרמל פברואר 1949\nמסירת רכבת ארץ ישראל המנדטורית לידי רכבת מדינת ישראל, ישראל, הסיפור המתועד, בלוג ארכיון המדינה\nמזדקנים על המסילה, באתר הארץ, 20 באפריל 2017\nליאור גוטמן, המשרדים של רכבת ישראל יעברו מתל אביב ללוד, באתר כלכליסט, 22 ביוני 2017\nשלומי דיאז, אישור התוואי לכותל באתר ישראל היום, 17 בפברואר 2020\n יפעת ראובן, עם תדירות רכבות כה נמוכה בשישי - ברור שאפשר למצוא זמן מסילה לרכבת פרטית, באתר הארץ, 13 ביוני 2023",
    "pageid": 5152
  },
  {
    "title": "רעות אלוש",
    "extract": "רעות אלוש (נולדה ב-26 בנובמבר 1990) היא שחקנית ישראלית.",
    "pageid": 1689707
  },
  {
    "title": "שירה האס",
    "extract": "שירה האס (נולדה ב-11 במאי 1995) היא שחקנית ישראלית, זוכת שני פרסי אופיר, פרס השחקנית הטובה ביותר בפסטיבל הסרטים טרייבקה ומועמדות לפרס גלובוס הזהב ופרס אמי, בנוסף לפרסים רבים נוספים.",
    "pageid": 1210961
  },
  {
    "title": "שרה נתניהו",
    "extract": "שרה נתניהו (נולדה בכ\"ב בחשוון ה'תשי\"ט, 5 בנובמבר 1958) היא רעייתו של ראש ממשלת ישראל בנימין נתניהו, ופסיכולוגית חינוכית מומחית העובדת בעיריית ירושלים.",
    "pageid": 921228
  },
  {
    "title": "תום נשר",
    "extract": "תום נשר (נולדה ב-17 בדצמבר 1996) היא במאית, תסריטאית ועיתונאית ישראלית. בעבר שימשה בתור כתבת תחקירים ומבזקנית בחדשות 13 ובגלי צה\"ל.",
    "pageid": 2169718
  },
  {
    "title": "שיחה:מתקפת הכטב\"ם על תל אביב (יולי 2024)",
    "extract": "",
    "pageid": 2357145
  },
  {
    "title": "100 (סדרת טלוויזיה)",
    "extract": "100 (באנגלית: The 100) היא סדרת דרמה ומדע בדיוני אמריקאית, ששודרה בשנים 2014–2020. יוצר הסדרה הוא ג'ייסון רוטנברג  והיא מבוססת באופן רופף על סדרת ספרים בעלת שם זהה מאת קאס מורגן .",
    "pageid": 1219393
  },
  {
    "title": "אביגדור ליברמן",
    "extract": "אביגדור (איווט) ליברמן (ברוסית: Эве́т Льво́вич Ли́берман; נולד ב-5 ביולי 1958) הוא חבר הכנסת ויושב ראש מפלגת ישראל ביתנו. בעבר היה סגן ראש הממשלה, שר האוצר, שר הביטחון, שר החוץ, שר האנרגיה והתשתיות הלאומיות, שר התחבורה, יו\"ר ועדת החוץ והביטחון, מנכ\"ל תנועת הליכוד ומנכ\"ל משרד ראש הממשלה.",
    "pageid": 27933
  },
  {
    "title": "אבנר נתניהו",
    "extract": "אבנר נתניהו (נולד ב-10 באוקטובר 1994) הוא בנם הצעיר של ראש ממשלת ישראל בנימין נתניהו ורעייתו שרה.",
    "pageid": 1766763
  },
  {
    "title": "אטילה שומפלבי",
    "extract": "אַטִילַה שׁוֹמְפַלְבִי (בהונגרית: Somfalvi Attila; נולד ב-31 במרץ 1979) הוא עיתונאי ישראלי, המשמש כמגיש בערוץ דמוקרטTV. מאז נובמבר 2023 עובד בחברת ייעוץ תקשורת AS Consulting שייסד. בעבר היה כתב ופרשן פוליטי באתר החדשות ynet והגיש את התוכנית \"המשחק המרכזי\" בערוץ הכנסת.",
    "pageid": 190534
  },
  {
    "title": "בועז טופורובסקי",
    "extract": "בועז טופורובסקי (נולד ב-17 ביולי 1980) הוא חבר הכנסת מסיעת יש עתיד, לשעבר יו\"ר הסיעה ומרכז האופוזיציה. טרם כניסתו לפוליטיקה היה יושב ראש התאחדות הסטודנטים בישראל.\nהוא בעל תואר ראשון במשפטים וכלכלה ותואר שני במשפטים, מאוניברסיטת תל אביב.\n\nבועז טופורובסקי נולד וגדל בראשון לציון. אחותו הגדולה טלי נהרגה בתאונת דרכים ב-3 במאי 1984 בהיותה בת 14. הוא למד בבית ספר היסודי \"חביב\". שירת בבסיס של חיל האוויר כמש\"ק קידום הכשרות.\n\nעם שחרורו מצה\"ל החל ללמוד באוניברסיטת תל אביב והפך לפעיל במועצת הסטודנטים למשפטים, באגודת הסטודנטים של האוניברסיטה ובתא הסטודנטים \"הדור החדש\", המזוהה עם מפלגת העבודה. במהלך לימודיו כיהן במספר תפקידים באגודת הסטודנטים של אוניברסיטת תל אביב וב-2005 נבחר לתפקיד יושב ראש אגודת הסטודנטים של אוניברסיטת תל אביב, אותו מילא במשך שנתיים, עד ספטמבר 2007. במהלך כהונתו היה טופורובסקי ממובילי מאבק הסטודנטים נגד הקמת ועדת שוחט לבחינת מערכת ההשכלה הגבוהה ושביתת הסטודנטים הארוכה בתולדות מדינת ישראל.\nעם סיום תפקידו כיושב ראש אגודת הסטודנטים באוניברסיטת תל אביב, כיהן כיועץ בכיר[דרושה הבהרה] לשר הרווחה והשירותים החברתיים, יצחק הרצוג. במסגרת תפקידו זה היה אחראי, מטעם השר, על הטיפול במוסד לביטוח לאומי ועל יחידות הסמך של משרד הרווחה (הרשות לשיקום האסיר, חברת המשקם והקרן למפעלי שיקום)[דרוש מקור].\nלאחר התפטרותו של יושב ראש התאחדות הסטודנטים בישראל, איתי שונשיין, עזב טופורובסקי את תפקידו במשרד הרווחה והתמודד על תפקיד יו\"ר ההתאחדות. ב-18 במאי 2008 נבחר להחליף את שונשיין בתפקיד היו\"ר, וכיהן בתפקיד עד אוקטובר 2010, אז הוחלף על ידי סגנו איציק שמולי. במסגרת כהונתו כיו\"ר התאחדות הסטודנטים הארצית, הצליח טופורובסקי לאחד בין ארגוני הסטודנטים השונים ברחבי הארץ ולהביא, בפעם הראשונה לאחר שנים רבות של ניסיונות, להקמתו של ארגון ארצי, יציג ואחיד לכל ארגוני הסטודנטים השונים.\nבמרץ 2011 מונה למשך שנתיים ליושב ראש דירקטוריון של חברת \"איסתא ליינס\", שהיא חברה ציבורית בבעלות חלקית של התאחדות הסטודנטים.\n\nטופורובסקי היה ממקימי תנועת \"רוב העיר\", אשר התמודדה בתל אביב במסגרת הבחירות לרשויות המקומיות שנערכו בנובמבר 2008 וזכתה בשלושה מושבים במועצת עיריית תל אביב.\nבנובמבר 2008 ייסד את \"צבר – מפלגת הצעירים של ישראל\" במטרה להקים רשות לאומית לקידום צעירים, לתמוך כלכלית בעסקים צעירים באמצעות הקלות והטבות לעצמאיים צעירים וכן לגרום להורדת שכר הלימוד במוסדות להשכלה גבוהה בהתאם לועדת וינוגרד,. הוא עמד בראש רשימת המפלגה, שהתמודדה בבחירות לכנסת ה-18, אך לא עברה את אחוז החסימה. \n\nטופורובסקי היה ממקימי מפלגת \"יש עתיד\", ונבחר מטעמה לכנסת בשנת 2013 בבחירות לכנסת התשע עשרה לאחר שדורג במיקום ה-18 ברשימת המפלגה בה כיהן כחבר בוועדת כספים ובוועדת המדע והטכנולוגיה של הכנסת וכיו\"ר ועדת המשנה לוועדת הכספים בנושא הסדרת הרגולציה לזירות מסחר אלטרנטיביות \"פורקסט\". במסגרתה, העביר את הסדרת שוק חברות הפורקס בישראל אחרי שנים שהשוק היה פרוץ. כמו כן, הקים ועמד בראש השדולה למען הסטודנטים וההשכלה הגבוהה.\nבבחירות לכנסת העשרים הוצב במקום ה-14 ברשימת יש עתיד, ולא נבחר לכנסת. לאחר הבחירות מונה לתפקיד ראש מטה השטח של יש עתיד, וכמו כן הוא חבר בהנהלת המפלגה. באותה שנה, במסגרת פרשת אקיוטק, טופורובסקי היה חבר הכנסת היחיד אשר עמד ותמך בנפגעי אקיוטק ואף הוביל את המאבק הציבורי – פרלמנטרי. תמיכתו הובילה את בית המשפט לנקוט בהליכים משפטיים.\nבבחירות לכנסת העשרים ואחת הוצב במקום ה-13 ברשימת יש עתיד, ולאחר האיחוד עם מפלגת חוסן לישראל מוקם במקום ה-30 ברשימת \"כחול לבן\" ומונה למנהל מטה השטח של הרשימה, אשר זכתה לכ-35 מנדטים. לאור זאת, הושבע טופורובסקי כחבר כנסת.\n\nבמערכות הבחירות לכנסות העשרים ושתיים והעשרים ושלוש הוצב טופורובסקי שוב במקום ה-13 ברשימה והמשיך לנהל את מטה השטח של \"כחול לבן\". במהלך הכנסת העשרים ושלוש התפצלה \"כחול לבן\" וטופרובסקי ושאר כחול לבן עברו לסיעת יש עתיד – תל\"ם.\nבראשית הכנסת העשרים ושלוש נבחר טופורובסקי לעמוד בראש ועדת המשנה למאבק בתאונות הדרכים, מטעם ועדת הכלכלה. הוועדה התכנסה מספר פעמים לדיונים בנושאי בטיחות לרוכבי הדו-גלגלי, מעורבות רכבים כבדים בתאונות דרכים, בטיחות בדרכים בקרבת מוסדות חינוך, קידום תוכנית לאומית רב שנתית במאבק לצמצום הקטל בדרכים ועוד. במהלך הכנסת העשרים ושלוש קידם טופורובסקי תקציבים להתאמת מעקות הבטיחות לרכב דו-גלגלי ורפורמה בהכשרת רוכבי האופנועים. בנוסף, בהובלתו נוספו שלושה תמרורים חדשים בקרבת מוסדות חינוך, להגברת הבטיחות בדרכים.\nלקראת הבחירות לכנסת העשרים וארבע בשנת 2021 הוצב במקום ה-12 ברשימת \"יש עתיד\" לכנסת.\n\nלאחר מערכת הבחירות בה יש עתיד קיבלה את מספר המנדטים השני בגודלו בכנסת והצליחה להקים ממשלת אחדות, מונה טופורובסקי לממלא מקום יו\"ר הקואליציה ויו\"ר סיעת יש עתיד בכנסת. לאחר פרישת עידית סילמן, מונה על ידי נפתלי בנט ויאיר לפיד לתפקיד יו\"ר הקואליציה. בדצמבר 2021, נבחר טופורובסקי לעמוד בשנית כראש ועדת המשנה לקידום הבטיחות בדרכים מטעם ועדת הכלכלה.\n\nלאחר מערכת הבחירות בה יש עתיד קיבלה 24 מנדטים, מונה טופורובסקי ליו״ר סיעת יש עתיד ומרכז האופוזיציה.\nטופורבסקי אף המשיך לכהן כראש ועדת המשנה לקידום הבטיחות בדרכים. ב-21 ביולי 2024 התפטר מתפקיד זה.\n\nסבא רבא שלו הוא יצחק לייב טופורובסקי, ממייסדי ראשון לציון. בועז נשוי לשלי הרמן-טופורובסקי ואב לשלושה. הם מתגוררים בנס ציונה. אשתו, שלי הרמן-טופורובסקי, השתתפה בעונה השלישית של תוכנית המציאות \"מאסטר שף\" והודחה שישית.\n\n בועז טופורובסקי, באתר הכנסת \n בועז טופורובסקי, ברשת החברתית פייסבוק\n בועז טופורובסקי, ברשת החברתית אקס (טוויטר)\n בועז טופורובסקי, ברשת החברתית אינסטגרם\nבועז טופורובסקי, באתר כנסת פתוחה\nבועז טופורובסקי, באתר ערוץ הכנסת\nבועז טופורובסקי, באתר יש עתיד\nעפרי אילני, בועז טופורובסקי נבחר ליו\"ר התאחדות הסטודנטים, באתר הארץ, 18 במאי 2008\nיו\"ר התאחדות הסטודנטים: בועז טופורובסקי, באתר אגודת הסטודנטים של אוניברסיטת תל אביב\nעפרי אילני, בועז טופרובסקי הקים את מפלגת הסטודנטים, באתר הארץ, 25 בנובמבר 2008\nרותם סלע, בועז טופורובסקי: \"הסטודנטים מוכנים לפשרות מרחיקות לכת כדי להציל את ההשכלה הגבוהה\", באתר TheMarker‏, 29 באוקטובר 2008\nשי ניב, ‏מאחורי הקלעים: המסלול הפוליטי של יו\"ר ארגון הסטודנטים, באתר גלובס, 18 באוגוסט 2010\nליאור דטל, יו\"ר התאחדות הסטודנטים מבהיר: \"אני מסכים עם האוצר, אבל שכר הלימוד לא יגדל פי 3\", באתר TheMarker‏, 26 במרץ 2010\nשי גבעתי, בועז טופורובסקי עדיין לא מאמין שהוא ח\"כ, באתר nrg‏, 24 בינואר 2013\n הנבחרים, רדיוס 100FM עם דוד בן בסט, סרטון  באתר יוטיוב\nחזקי עזרא, מדוע האוני' גובות דמי רישום מעבר למותר?, באתר ערוץ 7, 21 באוגוסט 2013\nאריק בנדר, בקשה לדיון בכנסת בעקבות הונאת רשת, באתר nrg‏, 24 באוקטובר 2013\nהצעת חוק: פס זוהר על קסדות רוכבי אופנועים, באתר nrg‏, 26 באוגוסט 2013\nאריק בנדר, טופורובסקי וקול בפייסבוק: בעד נישואים אזרחיים, באתר nrg‏, 10 באוקטובר 2013",
    "pageid": 557864
  },
  {
    "title": "בנק מזרחי טפחות",
    "extract": "בנק מזרחי טפחות הוא בנק ישראלי. קבוצת הבנק פועלת בישראל ומחוצה לה, ועוסקת בפעילות בנקאית מסחרית, עסקית וקמעונאית, ובפעילות משכנתאות בישראל, באמצעות 184 סניפים ומרכזי עסקים. פעילותו של הבנק בחוץ לארץ מתבצעת באמצעות מספר חברות בנות, שלושה סניפים וארבע נציגויות באירופה, בארצות הברית ובדרום אמריקה.\nמנכ\"ל בנק מזרחי טפחות מאז ספטמבר 2020 הוא משה לארי, אשר החליף בתפקיד את אלדד פרשר, שכיהן כמנכ\"ל הבנק משנת 2014. בתקופתו של לארי בנק מזרחי רכש את כל מניות בנק אגוד לישראל והפכו לחברת בת, כאשר לארי מכהן כיו\"ר הדירקטוריון הזמני שלה מאז אוקטובר 2020.",
    "pageid": 183051
  },
  {
    "title": "ג'ון לנון",
    "extract": "ג'וֹן וִינסְטוֹן אוֹנוֹ לֶנוֹן (באנגלית: John Winston Ono Lennon;‏ 9 באוקטובר 1940 – 8 בדצמבר 1980) היה זמר-יוצר, סופר, מלחין ופעיל שלום אנגלי, שזכה לתהילת עולם כאחד מהאמנים והיוצרים מהמשפיעים ביותר בהיסטוריה של המוזיקה. ביחד עם ג'ורג' האריסון, רינגו סטאר ופול מקרטני הקים לנון את הביטלס, הרכב הרוק המצליח והמשפיע ביותר במאה העשרים. ב-2004 דירג אותו מגזין \"רולינג סטון\" במקום ה-38 ברשימת \"100 האמנים הגדולים בכל הזמנים, וב-2008 דורג במקום החמישי ברשימת \"100 הזמרים הגדולים בכל הזמנים\".\nלנון נרצח בפתח ביתו, על ידי מארק דייוויד צ'פמן.\nלנון נודע כאחד המוזיקאים, הזמרים וכותבי השירים הפוריים והמשפיעים ברוקנרול, וזאת בזכות שני מפעלים עיקריים: הראשון הוא עבודתו המוזיקלית, בעיקר כחבר להקת הביטלס, שהביאה לו פרסום עולמי. השני הוא העובדה שהחל מתקופה מסוימת בחייו, החליט לנצל את פרסומו להפצת מסרים שבהם האמין – כמו שלום ואחווה, וכך קנה את הערצתם של המונים שהזדהו עמו ועם עקרונותיו.",
    "pageid": 17485
  },
  {
    "title": "דב גליקמן",
    "extract": "דב (דבל'ה) גליקמן (נולד ב-22 בדצמבר 1949) הוא שחקן וקומיקאי ישראלי, זוכה שני פרסי אופיר ושני פרסי האקדמיה לטלוויזיה.\n\nנולד לדבורה ולשלמה גליקמן וגדל בשכונת רמת החייל בתל אביב. למד בתיכון לאמנויות רננים שבעיר, לצד שלמה בראבא, שלומית אהרון ויגאל בשן. את שירותו הצבאי עשה בלהקת חיל הים, ושם היה שותף לתוכניות \"וביום השלישי\" ו\"רפסודה בכחול\" לצד שלמה ארצי, רבקה זהר, אבי אוריה, ריקי גל ואחרים.\n\nגליקמן הופיע בהצגה \"אירמה לה דוס מיפו\" בהפקת התיאטרון העממי של אברהם דשא פשנל ב-1971. שיחק בתיאטרון חיפה בהצגה \"קריזה\" בשנת 1976.\nהופיע ב-1975 בדרמת הטלוויזיה \"דודי ורעי\" לפי ספרה של נעמי פרנקל. באותה שנה השתתף בסדרה \"גם אנו שופטים\" בפרק \"הקש האחרון\". גילם סמ\"פ בסרט הקולנוע \"מסע אלונקות\" (1977), ואת מפקד הלהקה בסרט הקולנוע המצליח \"הלהקה\" (1978). שיחק תפקיד אורח בסרט הקולנוע \"שלאגר\" (1979). וכן שיחק בסרטים \"סופו של מילטון לוי\" (1981), \"לנה\" (1982) ו\"אירית עירית\" (1985).\nב-1984 גילם תפקיד אורח בקומדיית המצבים \"קרובים קרובים\". במהלך אותו עשור שיחק גליקמן בהצגות תיאטרון רבות, ביניהן \"אחרון הפועלים\" של יהושע סובול ו\"הנשים האבודות מטרויה\" של חנוך לוין.\nבשנים 1985–1998 הופיע כחבר קבוע בתוכנית הבידור \"זהו זה!\" לצד מוני מושונוב, שלמה בראבא ואחרים. ב-1990 הנחה את הפסטיגל לצד מושונוב ובראבא. בראשית שנות ה-90 גילם את דמותו הקומית של מוכר חמניות נוירוטי בקמפיין פרסומות של \"דפי זהב\". ב-1995 כיכב לצד לימור גולדשטיין בקומדיית המצבים \"ייסורי אפרים\" שכתב אפרים קישון.\nבשנת 2002 גילם דמות דומה בקומדיית המצבים \"שאול\" (בערוץ 3 בכבלים), שהיה שותף לכתיבתה. בשנים 2001-2000 השתתף בתוכנית הבידור \"רק בישראל\". ביולי 2006 השתתף במהדורה מיוחדת של תוכנית הבידור \"משחק מכור\" בערוץ 2. באותה שנה יצא סרט הקולנוע \"מכתבים לאמריקה\", שבו גילם את דמותו של פרויקה. ב-2007 הופיע בתפקיד משני בסדרת הדרמה הקומית \"מסודרים\".\nבשנת 2008 שב להופיע בפרסומת של \"דפי זהב\" כאותו מוכר חמניות מוכר בשם \"שאול פרחים\".\nבשנת 2010 היה מעורב בתאונת דרכים ונעצר בחשד לנהיגה בשכרות. לאחר שהודה במיוחס לו, גזר עליו בית משפט לתעבורה בתל אביב חמישה חודשי מאסר על תנאי ופסל אותו מלהחזיק ברישיון נהיגה במשך שלוש שנים.\nבשנת 2011 השתתף בעונה השנייה של הסדרה הקומית \"בובי ואני\" וגם השתתף בשניים מפרקי העונה הראשונה של הסדרה \"סברי מרנן\" בתפקיד אחיה של ריקי (אותה מגלמת סנדרה שדה).\nבשנים 2013–2021 גילם את דמותו של \"הרב שלום (שוּלֶם) שטיסל\" בסדרת הדרמה \"שטיסל\", תפקיד שעליו קיבל פעמיים את פרס האקדמיה לטלוויזיה לשחקן ראשי. באוגוסט 2013 יצא סרטם של אהרון קשלס ונבות פפושדו \"מי מפחד מהזאב הרע\", שבו מגלם גליקמן את יורם, אביו של גידי (צחי גראד).\nב־2017 כיכב גליקמן בדרמת הטלוויזיה אשר שודרה בערוץ הציבורי \"האיש שניסה למנוע מלחמה / נסיונותיו של לוי אשכול למנוע את מלחמת ששת הימים\", בבימויו של גדעון גנני. גליקמן גילם את דמותו של לוי אשכול. ובנוסף שיחק באותה שנה בסרט הקומדיה הישראלי ״מסע הטבעת״. ב-2018 השתתף בסרטו של יהונתן אינדורסקי \"דרייבר\" ובסדרת הטלוויזיה \"שטוקהולם\". באותה שנה הופיע בתפקיד הראשי בסרטו של יעקב גולדווסר \"שרוכים\", עליו זכה בפרס אופיר לשחקן המשנה הטוב ביותר. בנוסף הופיע בסרטו של כריסטיאן פרוש, \"מורר: אנטומיה של משפט\", שהוקרן בפסטיבל הסרטים בחיפה.\nכיום משחק ב\"אנגינה פקטוריס\" בצוותא ו\"גלננגרי גלן רוס\" בתיאטרון חיפה.\nגליקמן חזר לעונה המיוחדת שהפיק ערוץ כאן 11 של \"זהו זה!\" בעקבות אירועי הקורונה, וממשיך להופיע בתוכנית זו גם ב-2023.\nבקיץ של שנת 2023 יצאו כוכבי התוכנית ״זהו זה!״ וגליקמן בתוכם במופע שבו הם מבצעים לקט מן השירים שהם ביצעו בתוכניתם. מופעים אלו משכו קהל של עשרות אלפי צופים במצטבר.\n\nאחיו הגדול, חגי גלבוע, שהיה טייס תובלה בחיל האוויר הישראלי, נפל ב-29 באפריל 1964 בהתרסקות מטוס מדגם נורד 2501 נוראטלס במכתש הגדול בנגב.\nגליקמן היה מ-1976 בזוגיות עם השחקנית ג'יטה מונטה, שלצידה שיחק בהצגה \"האשה שבישלה את בעלה\". בשנת 2009 השניים נפרדו לאחר 33 שנות זוגיות.\nמשנת 2011 בת זוגו היא שלומציון קינן, בתם הבכורה של עמוס קינן ונורית גרץ ואחותה של הזמרת רונה קינן.\nמתגורר בתל אביב.\n\nבשנים 2013 ו-2015 זכה בפרס האקדמיה לטלוויזיה לשחקן הראשי הטוב ביותר על תפקידו בסדרה ״שטיסל״.\nבשנת 2018 זכה בפרס אופיר לשחקן המשנה הטוב ביותר על תפקידו בסרט ״שרוכים״.\nבשנת 2021 זכתה חמישיית \"זהו זה\" (גידי גוב, אבי קושניר, דב גליקמן, מוני מושונוב ושלמה בראבא) בפרס מפעל חיים של אמ\"י (תשפ\"ב).\nבשנת 2022 זכתה התוכנית בפרס מפעל חיים מטעם האקדמיה הישראלית לקולנוע וטלוויזיה.\nמאי 2023 תואר דוקטור לשם כבוד מטעם אוניברסיטת בר-אילן לגליקמן ולמשתתפי התוכנית זהו זה בהווה: גידי גוב, שלמה בראבא, מוני מושונוב ואבי קושניר, על תרומתם המשותפת לתרבות הישראלית בשנת ה־75 למדינת ישראל, ועל יכולתם לשמח וללכד את הציבור סביב יצירתם.\n\nדודי ורעי (1973)\nמסע אלונקות (1977)\nהלהקה (1978)\nשלאגר (1979)\nלנה (1980)\nסופו של מילטון לוי (1981)\nאירית עירית (1985)\nמכתבים לאמריקה (2006)\nהחזקים שורדים (2009)\nמי מפחד מהזאב הרע (2013)\nנורמן (2017)\nהאיש שניסה למנוע מלחמה (2017)\nמסע הטבעת (2017)\nדרייבר (2017)\nשרוכים (2018)\nמורר: אנטומיה של משפט (2018)\nשאיפה לחיים (2020)\nאוסלו (2021)\nצדיק (2023)\n\nגם אנו שופטים (1975)\nזהו זה! (1978–1998, 2020–הווה)\nקרובים קרובים (1984)\nייסורי אפרים (1995)\nשאול (2002)\nמסודרים (2007–2009)\nסברי מרנן (2011)\nבובי ואני (2011)\nשטיסל (2013–2021)\nהמנצח (2018)\nשטוקהולם (2018–2020)\nPolizeiruf 110‏ (2021)\nהמטרה: מינכן (2022)\n\nדב גליקמן, במיזם \"אישים\" לתיעוד היצירה הישראלית\n דב גליקמן, במסד הנתונים הקולנועיים IMDb (באנגלית)\nדב גליקמן, באתר \"אידיבי\", מאגר הידע העברי לקולנוע ישראלי ועולמי\nדב גליקמן, באתר ספר הקולנוע הישראלי\n דב גליקמן, באתר MusicBrainz (באנגלית)\nדב גליקמן, בארכיון הבימה\nדב גליקמן, באתר ארכיון הסרטים הישראלי בסינמטק ירושלים\nדֹבלֶה גליקמן. עשה את זה ב\"זהו זה!\", מעריב, \"סופשבוע\", 7 באוקטובר 1988\nערן אלדר, חיבוק דוב: דוב'לה גליקמן, באתר nrg‏, 26 ביולי 2009\nזיו רביב, איתי אילנאי, דובל'ה, החיים שאחרי, באתר mynet (כפי שנשמר בארכיון האינטרנט), 18 באפריל 2011\nקובי מידן, חוצה ישראל - שיחה עם דובל'ה גליקמן, הטלוויזיה החינוכית, 17 בפברואר 2017\nנעמה לנסקי, \"להביא ילדים לעולם? זה עוד מוקדם לי מדי\", באתר ישראל היום, 6 בנובמבר 2015\nרן בוקר, \"רוצה שיקראו לי דב - לא דבל'ה גליקמן\", באתר ynet, 15 ביולי 2018\n  יואב בירנברג, המנצח, באתר \"ידיעות אחרונות\", 31 באוקטובר 2018\nנעמה לנסקי, \"רוצים להספיק לתפוס מה שנשאר\", באתר ישראל היום, 7 במאי 2020\nזהו זה! - פרקים מכל הזמנים, באתר הטלוויזיה החינוכית הישראלית",
    "pageid": 289001
  },
  {
    "title": "הבורר",
    "extract": "הבורר היא סדרת טלוויזיה ישראלית, המשלבת דרמת פשע, אלמנטים של קומדיית פשע ודרמה משפחתית. הסדרה שודרה החל מ-27 במאי 2007 ועד לסיומה ב-1 בינואר 2014, במשך 4 עונות ו-45 פרקים, בחברת HOT. הסדרה מגוללת את סיפורו של נדב פלדמן, עובד סוציאלי צעיר, המגלה כי הוא מאומץ ומוצא עצמו בנבכי משפחתו של אביו הביולוגי, ברוך אסולין, מראשי הפשע המאורגן בישראל, המכונה \"הבורר\", עקב פעילותו כבורר בסכסוכי העולם התחתון.\nהסדרה מתמקדת בשילוב בין הדרמטי למותח, בעימות שבין החברה בכללה לנורמות של עולם הפשע, ובמיוחד בנורמות ובקודי ההתנהגות של העולם התחתון. בין השאר מבליטה הסדרה, באופן סאטירי, את הניגוד שבין אופני התנהגות מסוימים של חלק מגיבורי הסדרה (כמו הפגנת אדיקות דתית) ואופני התנהגות אחרים (כמו הזלזול המופגן בחיי אדם).\nיוצרי הסדרה הם רשף לוי, שכתב את כל פרקי הסדרה והמציא את הקונספט שלה, ושי כנות, שביים את כל הסדרה.\nהסדרה שודרה מספר פעמים בשידורים חוזרים בערוצים HOT3 ו-HOT Plus, וזמינה לצפייה בשירות ה-VOD. כמו כן שודרה בחלקה גם בערוץ 2. בשנת 2016 שודרה הסדרה לראשונה ב-yes, בערוץ yes קולנוע ישראלי באפיק 6, ובשנת 2019 גם בערוץ 24.",
    "pageid": 372582
  },
  {
    "title": "הכנסת השש עשרה",
    "extract": "הכנסת השש עשרה, שהרכבה נקבע בבחירות לכנסת השש עשרה, הושבעה ב-17 בפברואר 2003 (ט\"ו באדר א' ה'תשס\"ג). את הישיבה פתח, כנהוג, נשיא מדינת ישראל, משה קצב.\nזקן חברי הכנסת ביום השבעתה היה חבר הכנסת שמעון פרס מסיעת העבודה-מימד, שכיהן כיושב ראש הכנסת הזמני. ב-19 בפברואר 2003, י\"ז באדר א' ה'תשס\"ג נבחר לתפקיד יושב ראש הכנסת, חבר הכנסת ראובן ריבלין, ללא מתחרים – ברוב של 104 תומכים מול 7 נמנעים, וללא מתנגדים.\nב-27 בפברואר 2003 (כ\"ה באדר א' ה'תשס\"ג), הציג אריאל שרון את ממשלתו בפני הכנסת השש עשרה, וזכה לאמונם של 66 חברי כנסת מסיעות הליכוד, שינוי - התנועה החילונית, האיחוד הלאומי והמפד\"ל, שהצטרפה לממשלה ימים ספורים לאחר כינונה.\nכהונת הכנסת השש עשרה הסתיימה ב-17 באפריל 2006.",
    "pageid": 177366
  },
  {
    "title": "המחזור החודשי",
    "extract": "המחזור החודשי, או מחזור הווסת (באנגלית: Menstrual cycle), הוא שורה של שינויים פיזיולוגיים המתרחשים בגופן של נשים פוריות. נהוג לקרוא לווסת בשם \"המחזור החודשי\", אולם הווסת היא רק שלב אחד, שבו מתרחש דימום, מבין כל שלבי המחזור. המחזור החודשי, המפוקח ומתנהל תחת המערכת האנדוקרינית, חיוני לצורך תהליך הפריון והילודה.\nמקובל לחלק את המחזור החודשי לארבעה שלבים: שלב הווסת, השלב הפוליקולרי (נקרא גם פרוליפרטיבי), הביוץ והשלב הלוטאלי (נקרא גם סקרטורי - הפרשתי). אורך כל שלב משתנה מאישה לאישה וממחזור למחזור.\nהזמן הממוצע של מחזור הוא 28 ימים, וכל מחזור נספר כאשר היום הראשון שלו הוא היום בו החלה הווסת. הווסת הראשונה של האישה נקראת ברפואה \"menarch\" ולרוב מתחילה לאחר גיל 12. התהליך בו מסתיים המחזור אצל האישה, נקרא \"מנופאוזה\", והוא מתרחש לרוב בין גיל 45 לגיל 55.",
    "pageid": 214216
  },
  {
    "title": "וייטנאם",
    "extract": "הרפובליקה הסוציאליסטית של וייטנאם (בוייטנאמית: Cộng hoà xã hội chủ nghĩa Việt Nam) היא מדינה בדרום-מזרח אסיה אשר גובלת ברפובליקה העממית של סין בצפון, בלאוס ובקמבודיה במערב, ובמפרץ טונקין במזרח ובדרום. הרפובליקה במתכונתה הנוכחית קיימת משנת 1976, לאחר תום מלחמת וייטנאם וכיבושה של דרום וייטנאם על ידי צפון וייטנאם.",
    "pageid": 4522
  },
  {
    "title": "וינסנט ואן גוך",
    "extract": "וינסנט וילֶם ואן גוך (בהולנדית: Vincent Willem van Gogh, קרי: פן-חוֹך ‏‏?‏; ‏30 במרץ 1853 – 29 ביולי 1890) היה צייר הולנדי, הנחשב לאחד מגדולי הציירים בתרבות המערבית.\nואן גוך משויך לזרם הפוסט-אימפרסיוניסטי. יצירותיו מתחלקות בעיקר לשתי תקופות - התקופה שבה פעל בהולנד וצייר תמונות קודרות, והתקופה שבה פעל בדרום צרפת וצייר תמונות עתירות אור, בצבעים בהירים.\nאת רוב יצירותיו רשם וצייר במהלך עשר השנים האחרונות בחייו. רק אחרי מותו זכו יצירותיו להכרה, וכאחת עשרה שנים לאחר שנפטר הוצגו ציוריו בתערוכה בפריז.",
    "pageid": 820
  },
  {
    "title": "ויקיפדיה העברית",
    "extract": "ויקיפדיה העברית היא הגרסה העברית של אנציקלופדיית האינטרנט החופשית \"ויקיפדיה\", המנוהלת ומתופעלת בידי קרן ויקימדיה. החומר שמתפרסם בוויקיפדיה כפוף לרישיון תוכן חופשי של Creative Commons מסוג CC-BY-SA, ולפיכך היקף זכויות היוצרים עליו מצומצם למדי. המיזם בעברית הושק ב-8 ביולי 2003.\nנכון ל-23 ביולי 2024 ישנם בוויקיפדיה העברית 358,378 ערכים ו-3,191 עורכים פעילים.\nבדצמבר 2023 הייתה ויקיפדיה העברית במקום ה־37 בעולם במספר הערכים (כ-345 אלף) ובמקום ה־18 בעולם במספר העריכות (כ-37.55 מיליון). במספר עריכות ממוצע לכל ערך הייתה ויקיפדיה העברית במקום ה־2 בעולם אחרי המיזם בשפה האנגלית.\nבדומה לוויקיפדיה בשפות אחרות, גם בוויקיפדיה העברית הגולשים יכולים להשתתף בכתיבה ובעריכה. ויקיפדיה העברית מתאפיינת במספר עריכות רב בערכים השונים, במספר משתתפים גבוה יחסית למספר דוברי השפה ובהשתתפות ערה בדיונים הנערכים בדפי השיחה של הערכים. מנוע החיפוש גוגל נותן לוויקיפדיה העברית, בדרך כלל, מקום גבוה ברשימת תוצאות החיפוש של מילים בעברית, וממנו מגיעים אליה רוב המבקרים.",
    "pageid": 75458
  },
  {
    "title": "זעורה",
    "extract": "זַעוּרָה (בערבית: زعورة) הוא כפר סורי עזוב הממוקם בחלקה הצפוני של רמת הגולן הישראלית, בגובה 720 מטר מעל פני הים, באגן הניקוז של נחל פרע. \nהכפר זעורה הוקם יחד עם הכפר עין פית בתחילת המאה ה-17 על ידי סורים עלווים והוא היה אחד משלושת הכפרים העלווים בגולן, כאשר השלישי הוא ע'ג'ר (ממערב לזעורה ועין פית, על גבול לבנון). לפי המפקד הסורי שנערך בשנת 1960 התגוררו בכפר 1,133 תושבים. מספר התושבים בשנת 1967 מוערך בכ-1,400. \nבמהלך המערכה ברמת הגולן במלחמת ששת הימים, שכן הכפר על ציר הפריצה של חטיבה 8 (בפיקודו של אברהם מנדלר) ובקרבתו היו מתחמים מבוצרים של הצבא הסורי עליהם הגנו חיילי גדוד חי\"ר 244 של חטיבה 723 הסורית. במהלך הקרב על קלע וזעורה הגדוד המוביל של חטיבה 8 טעה בניווט והמשיך לקלע (מדרום), אולם שאר החטיבה המשיכה לזעורה ובשעות אחר הצהריים כבשו את המתחם טנקים מגדוד 377 (אשר סופח לחטיבה 8) לאחר קרב קצר. כיבוש האזור ופריצת המתחמים המבוצרים אפשרו תנועה מזעורה אל הכבישים לכיוון מסעדה וצפון הרמה. \nכיום משמש אזור הכפר כשטח אימונים של צה\"ל והגישה אליו היא בפנייה לכיוון דרום מכביש 99 באזור הקילומטר ה-20 (בין מפל סער למסעדה).",
    "pageid": 1087225
  },
  {
    "title": "ח'ארג (אי)",
    "extract": "האי ח'ארג (נקרא לפעמים גם האי ח'ארכ; בפרסית: جزیره خارگ) הוא אי במפרץ הפרסי השייך לאיראן.",
    "pageid": 256107
  },
  {
    "title": "טום קרוז",
    "extract": "תומאס קרוז מייפות'ר הרביעי (באנגלית: Thomas Cruise Mapother IV; נולד ב-3 ביולי 1962), הידוע בתור טום קרוז, הוא שחקן קולנוע ומפיק אמריקאי. הוא היה מועמד לשלושה פרסי אוסקר וזכה בשלושה פרסי גלובוס הזהב לאותם הסרטים: \"נולד בארבעה ביולי\" (1989), \"ג'רי מגווייר\" (1996) ו\"מגנוליה\" (1999).",
    "pageid": 71132
  },
  {
    "title": "יהודים",
    "extract": "יְהוּדִים, המוכרים גם בשם עַם יִשְׂרָאֵל (או הָעָם הַיְּהוּדִי), הם לאום וקבוצה אתנו-דתית שמקורה על פי המסורת בחלק משבטי ישראל, ובממלכות העבריות ישראל ויהודה, שהיו מתושבי ארץ ישראל שבמזרח התיכון בסוף האלף השני לפנה\"ס. האתניות, הלאומיות, התרבות והדת היהודיות קשורות זו לזו באופן הדוק; האמונה והמסורות של עם ישראל היא היהדות. יחד עם זאת, במהלך ההיסטוריה הצטרפו או צורפו לעם ישראל אישים וקבוצות שונות בתהליך המכונה גיור.\nהאזכור החיצוני הקדום ביותר לקבוצה בשם \"ישראל\" בארץ ישראל הוא בכתובת מצרית משלהי המאה ה-13 לפנה\"ס. למרות ויכוח בין ארכאולוגים בין 'מינימליסטים' (המייחסים חשיבות קטנה לעדות המקרא ומכפיפים אותה לממצאים ארכאולוגים ולעדויות חיצוניות) ל'מקסימליסטים' או שמרנים או אלו המזוהים עם 'ארכאולוגיה מקראית' (כלומר חוקרים המוכנים עקרונית לקבל את עדות המקרא כבעלת תוקף כשלעצמו), מקובלת על רוב החוקרים עובדת קיומו של עם עברי לכל המאוחר במאה ה-10 לפנה\"ס. הוויכוח בין האסכולות הנזכרות מתקיים גם לגבי היקף ואופי ההתיישבות של העם העברי, אך ברור שלכל המאוחר במאה ה-9 לפנה\"ס התבססו באזור שתי ממלכות עבריות מקראיות – ממלכת ישראל וממלכת יהודה – שהתפלגו להן מממלכת ישראל המאוחדת. היהודים נקראים על שם ממלכת יהודה, שנותרה לבדה לאחר חורבן ממלכת ישראל בשנת 722 לפנה\"ס, וחורבנה של ממלכת יהודה בשנת 586 לפנה\"ס עם גלות בבל. עם שיבת ציון, החלה תקופת בית שני, ברובה חיו תושבי יהודה תחת שלטון זר, למעט תקופה קצרה של שלטון עצמאי בימי החשמונאים. במקביל שגשגה פזורה יהודית גדולה בכל אגן הים התיכון, ובתקופה הרומית הגיע אחוז היהודים באוכלוסיית העולם לשיא היסטורי. עם זאת במהלך מרידות יהודה ברומא מקרב פרובינקיה יוּדַיְאָה (בלטינית: Provincia Iudaea), יהודים רבים נהרגו, נעקרו, הוגלו, או נמכרו לעבדות, וחבל יהודה כמעט התרוקן כולו מיושביו. לאחר המרידות מרכז כובדו של היישוב היהודי עבר לגליל, ומאוחר יותר לבבל השכנה.\nהיישוב היהודי בארץ ישראל המשיך להצטמצם תחת השלטון הביזנטי והמוסלמי, עד שהגיע לשיעור נמוך במיוחד בזמן השלטון העות'מאני, לכל היותר 8% בלבד מאוכלוסיית ארץ ישראל במאה ה-19.\nיהודים המשיכו להתפזר בעולם המוכר (נוצרי ומוסלמי) במהלך ימי הביניים המוקדמים והמאוחרים, ועל פי הערכות מקובלות, עמד מספר היהודים בעולם בשנת 1700 על כ-650 אלף נפש. על קהילות וותיקות בארצות האסלאם ובאיטליה נוספו קהילות קטנות במערב אירופה, וקהילות ביניניות במרכז ובמזרח אירופה ובספרד. ב-1290 גורשו יהודי אנגליה, במהלך המאה ה-14 גורשו יהודי צרפת, ובסוף המאה ה-15 גורשו היהודים מספרד. חלקם נדדו לאירופה, חלקם לצפון אפריקה ולאורך השנים גם לרחבי האימפריה העות'מאנית.\nבעולם כולו היו בשנת 1800 כ-2.25 מיליון יהודים בלבד, אך מספרם גדל פי 4.5 תוך מאה שנה, ועמד על יותר מ-10 מיליון בשנת 1900.\nבמקביל השתנו קהילות יהודיות בארצות שונות גם בשל הגירה: יהודי צרפת שמנו ב-1789 לכל היותר 30 אלף נפש, הפכו לקהילה של כ-300 אלף נפש תוך כמאה שנה. בארצות הברית בה חיו ב-1776 לא יותר מ-2000 יהודים, חי ב-1860 מעל ל-250 אלף וב-1924 לפחות 5 מיליון. התחזקות היישוב היהודי בארץ ישראל החלה במהלך המאה ה-19, עם התמורות בתחבורה לארץ-ישראל, שיפור יחסי של המצב בעיקר אחרי 'מלחמת קרים' והגידול במספר היהודים בעולם, שחלק זעיר מהם רצה לממש את מצוות העלייה לארץ. ב-1878 כבר חיו בארץ ישראל כ-24,000 יהודים, ועם הופעת התנועה הציונית, התחזק זרם העלייה אך עדיין היה רק כ-2% מכלל היהודים שהיגרו עד 1924. עליות המוניות יחסית החלו רק מהעלייה הרביעית, והעליה החמישית כמו גם גידול טבעי הביא את אחוז היהודים באוכלוסיית הארץ, עד לכדי כ-650 אלף איש, כ-37% ערב קום המדינה. שואת העם היהודי בידי גרמניה הנאצית ועוזריה באמצע המאה ה-20 הביא להשמדת למעלה משליש מעם ישראל. לאחריה, שארית הפליטה, וכן קהילות נוספות מרחבי העולם, עלו לארץ ישראל.\nמדינת ישראל הוקמה בשנת ה'תש\"ח, היא 1948, כמדינה היהודית היחידה בעולם. חוק השבות של המדינה – מעניק זכות למתן אזרחות ישראלית לכל יהודי בתפוצות. כ־46% מיהודי העולם מתגוררים בישראל, ישראל היא המדינה היחידה בעולם שבה היהודים מהווים רוב (וכן היחידה בעולם שבה היהודים מהווים מעל ל-2% מכלל האוכלוסייה כיום). נכון לשנת 2023 יש ברחבי תבל כ־15.7 מיליון יהודים המהווים כחמישית האחוז מאוכלוסיית העולם.",
    "pageid": 274511
  },
  {
    "title": "יורם אברג'ל",
    "extract": "רבי יורם מיכאל אברג'ל (י\"ז בסיון ה'תשי\"ז, 16 ביוני 1957 - כ\"ז בתשרי ה'תשע\"ו, 10 באוקטובר 2015) היה רב, מקובל, איש חסד, ומחזיר בתשובה חרדי ישראלי. מייסד וראש מוסדות \"קול רינה רב פעלים\" (קול רינה - על שם אמו רינה אברג'ל, ורב פעלים - על שם ספר רב פעלים מאת הרב יוסף חיים מבגדאד בעל הבן איש חי) שמרכזם כיום בנתיבות. ובמסגרתם לומדים מעל 4,000 תלמידים ואברכים.",
    "pageid": 856503
  },
  {
    "title": "יצחק אברג'יל",
    "extract": "יצחק אברג'יל (נולד ב-1969) הוא עבריין ישראלי. נחשב לאחד מראשי הפשע המאורגן בישראל, ולאחד מהעבריינים הגדולים בתולדות מדינת ישראל. אברג'יל הורשע בעבירות רצח, ניסיון רצח וניהול ארגון פשע.",
    "pageid": 614913
  },
  {
    "title": "יצחק שמיר",
    "extract": "יצחק שָמִיר (יֶזֶרניצקי ‏‏?‏);‏ 22 באוקטובר 1915, י\"ד בחשוון ה'תרע\"ו – 30 ביוני 2012, י' בתמוז ה'תשע\"ב) היה ראש ממשלת ישראל השביעי ושר בממשלותיה, יושב ראש הכנסת, ראש האופוזיציה, מבכירי \"המוסד\" וממפקדי לח\"י.\nשמיר עלה לארץ ישראל ב-1935, ושנתיים אחר כך הצטרף לאצ\"ל. בינואר 1941 עבר ללח\"י, ולאחר רצח אברהם שטרן היה לאחד ממנהיגי המחתרת. לאחר הקמת מדינת ישראל כיהן במגוון תפקידים במגזר הפרטי עד גיוסו למוסד ב-1955. מראשית שנות ה-70 של המאה ה-20 היה חבר תנועת החרות, ונבחר מטעמה לכנסת השמינית.\nלאחר שכיהן כיושב ראש הכנסת וכשר החוץ, נבחר שמיר לראש ממשלת ישראל העשרים עם התפטרותו של מנחם בגין מתפקיד זה באוקטובר 1983. שמיר כיהן כראש הממשלה לסירוגין במשך שש שנים וחצי. ביחד עם יריבו הפוליטי, שמעון פרס, עמד שמיר בראש ממשלת האחדות הלאומית שהוקמה ב־1984, ובה החזיקו השניים לסירוגין במשרות ראש הממשלה ושר החוץ (הממשלה ה-21 בראשות פרס והממשלה ה-22 בראשות שמיר). בשנים 1987–1988 כיהן גם כשר הפנים. בבחירות לכנסת ה-12 ניצח הליכוד בראשותו, ושמיר עמד תחילה בראש ממשלת אחדות לאומית נוספת (הממשלה ה-23), ולאחר \"התרגיל המסריח\", בשנת 1990, עמד בראש ממשלה צרה (הממשלה ה-24). שמיר פרש מראשות הליכוד, לאחר הפסדו בבחירות לכנסת ה-13 בשנת 1992. עד ניצחונו של בנימין נתניהו בבחירות הפנימיות של הליכוד בשנת 1993, כיהן שמיר כראש האופוזיציה. שמיר פרש מהכנסת בתום הכנסת ה-13 בשנת 1996.\nשמיר היה איש הקו המדיני הנוקשה וחסיד ארץ ישראל השלמה, ולמרות זאת השתתף בתקופת כהונתו בוועידת מדריד, שהיו שראו בה סכנה לשמירת ארץ ישראל השלמה. כראש ממשלה התמודד שמיר עם נפילת טילים על ערי ישראל במהלך מלחמת המפרץ, והבליג על כך כדי שלא לסכן את שלמות קואליציית 34 המדינות בראשות ארצות הברית ובשיתוף מדינות ערב שלחמה בסדאם חוסיין.\nבשנת ה'תשס\"א (2001) הוענק לשמיר פרס ישראל על מפעל חיים, על תרומה מיוחדת לחברה ולמדינה.",
    "pageid": 518
  },
  {
    "title": "ישראלים זוכי מדליות אולימפיות",
    "extract": "ישראל משתתפת באופן סדיר במשחקים האולימפיים החל משנת 1952 באולימפיאדת הלסינקי. לאחר שלא זכתה במדליה אולימפית  בארבעת העשורים הראשונים, מאז אולימפיאדת ברצלונה (1992) ועד אולימפיאדת טוקיו (2020), זכתה ישראל ב-13 מדליות, כאשר באולימפיאדת לונדון (2012) היא לא זכתה באף מדליה.\nהישגי השיא של מדינת ישראל במשחקים האולימפיים הם זכייה בשלוש מדליות זהב, הראשונה של גל פרידמן בגלישת רוח על גלשן מסוג \"מיסטרל\" באולימפיאדת אתונה (2004), השנייה של ארטיום דולגופיאט בהתעמלות מכשירים בתרגילי קרקע באולימפיאדת טוקיו (2020) והשלישית של לינוי אשרם בהתעמלות אמנותית בתחרות קרב רב אישי גם מאוליפיאדת טוקיו. מלבד זאת, זכתה ישראל במדליית כסף אחת על ידי יעל ארד באולימפיאדת ברצלונה (1992) (המדליה הראשונה שישראל זכתה בה) וב-9 מדליות ארד על ידי אורן סמדג'ה, גל פרידמן, מיכאל קולגנוב, אריק זאבי, שחר צוברי, ירדן ג'רבי, אורי ששון, אבישג סמברג ונבחרת ישראל בג'ודו. נציגיה הצליחו להגיע לשלבי גמר בתחרויות רבות לאורך השנים.\nמתוך 13 המדליות שהשיגה ישראל, שש הן בתחום הג'ודו, שלוש נוספות בתחום השיט (גלישת רוח), ומדליה אחת בתחומי התעמלות אמנותית, התעמלות מכשירים, טאקוונדו וקיאקים. שמונה מהמדליות הושגו על ידי גברים, ארבע על ידי נשים ואחת על ידי קבוצה מעורבת.",
    "pageid": 2006934
  },
  {
    "title": "כדור הארץ",
    "extract": "כדור הארץ (או ארץ; מכונה גם \"העולם\") הוא כוכב הלכת השלישי במערכת השמש, החמישי בגודלו במערכת, והגדול מבין ארבעת כוכבי הלכת הארציים. על פי הערכות מדעיות, הוא נוצר לפני כ-4.54 מיליארד שנים\nוכ-20–30 מיליון שנים לאחר מכן רכש את הלוויין הטבעי היחיד סביבו, הירח.\nכמיליארד שנים לאחר היווצרותו הופיעו בו התאים החיים הראשונים. כדור הארץ הוא גרם השמיים היחיד שידוע על קיום חיים בו.\nיום כדור הארץ, המצוין ב-22 באפריל, הוכרז באו\"ם ב-2009, כיום בינלאומי, המציין מודעות להגנת הסביבה של כדור הארץ.",
    "pageid": 250
  },
  {
    "title": "כדור הזהב",
    "extract": "כדור הזהב (בצרפתית: Ballon d'Or), הידוע גם בתור פרס \"כדורגלן השנה באירופה\", הוא פרס כדורגל יוקרתי, שנוסד ב-1956 על ידי המגזין הצרפתי \"פראנס פוטבול\". הפרס ניתן על בסיס שנתי לכדורגלן שנחשב לזה שביצועיו היו הטובים בשנה הקלנדרית שחלפה. הפרס נחשב לפרס האישי היוקרתי והמוערך ביותר בכדורגל. ליונל מסי הוא שחקן הכדורגל בעל מירב הזכיות בעולם, כשלזכותו שמונה זכיות.\nאת הרעיון להענקת הפרס הגה גבריאל האנוט, עיתונאי \"פראנס פוטבול\" וכדורגלן עבר, כשביקש מעמיתיו העיתונאים להצביע עבור השחקן המצטיין באירופה לשנת 1956. שיטת ההצבעה שהונהגה במהלך השנים העניקה זכות הצבעה ל-52 עיתונאים מרחבי אירופה. עד 1995 יכלו להיבחר רק שחקנים בעלי אזרחות אירופית שמשחקים בקבוצות שכפופות לאופ\"א, אך באותה שנה שונו כללי הפרס כך שיכלו להיבחר גם שחקנים לא אירופאים. ב-2007 חל שינוי נוסף שהסיר את המגבלה על בחירת כדורגלנים שמשחקים במועדונים באירופה ולמעשה התירו הכללים בחירה בכל שחקן מכל מועדון בעולם. כתוצאה מכך הורחבה ההצבעה ל-96 עיתונאים מכל העולם. בשנים 2010–2015 אוחד עם פרס כדורגלן השנה בעולם, כאשר התואר המאוחד נקרא כדור הזהב של פיפ\"א.\nבשנת 2016 האיחוד עם פרס כדורגלן השנה בעולם הסתיים והפרס חזר למתכונת הקודמת. בשנת 2018 הוענק הפרס לראשונה גם לשחקנית כדורגל והוענק גם פרס לשחקן הצעיר המצטיין של השנה. בשנת 2019 הוענק פרס לשוער המצטיין של השנה שנקרא על שמו של לב יאשין. בשנת 2022 הוחלט על מספר שינויים בחלוקת הפרס. ביניהם, הזוכה ייבחר לפי עונת משחקים ולא שנה.",
    "pageid": 67761
  },
  {
    "title": "לבד בבית",
    "extract": "לבד בבית היא קומדיית מצבים ישראלית, המשודרת בכאן חינוכית החל מ-31 בינואר 2021. את הסדרה יצרו וכתבו יניב זוהר ונדב פרישמן.\nב-31 בינואר 2021 עלתה העונה הראשונה של הסדרה בערוץ כאן חינוכית. ב-8 באוגוסט 2022 עלתה העונה השנייה, וב-2 ביולי 2023 עלתה העונה השלישית, עם שחקנים חדשים וסט צילומים חדש. ב-1 בספטמבר 2023 עלו שלוש העונות של הסדרה לשידור בנטפליקס.",
    "pageid": 1942202
  },
  {
    "title": "לברון ג'יימס",
    "extract": "לֶבְּרוֹן רֵיימוֹן גֵ'יימְס (באנגלית: .LeBron Raymone James Sr; נולד ב-30 בדצמבר 1984) הוא כדורסלן אמריקאיי  בעמדת הסמול פורוורד בקבוצת לוס אנג'לס לייקרס מהNBA ובנבחרת ארה\"ב. ג'יימס נמצא במקום הראשון ברשימת הקלעים המובילים בתולדות ה-NBA. ובמקום הראשון ברשימת הקלעים המובילים בתולדות פלייאוף ה-NBA. הוא זכה ארבע פעמים בתואר MVP של סדרת הגמר ב-NBA, והיחיד שעשה זאת בשלוש קבוצות שונות. נודע בכינוי קינג ג'יימס (King James - המלך ג'יימס).\nכבר בתקופת לימודיו בבית הספר התיכון ניבאו לו קריירה מוצלחת ב-NBA. כשהיה בן 18 בלבד הוא נבחר בבחירה מספר 1 בדראפט 2003, ועוד לפני משחק הבכורה שלו חתם על חוזה חסות עם נייקי בשווי 90 מיליון דולר. הוא זכה בתואר רוקי השנה בעונת 2003/2004, ומאז 2005 נכלל כל עונה באחת מחמישיות העונה ב-NBA והשתתף בקביעות במשחק האולסטאר. במהלך שבע שנותיו בקליבלנד, ג'יימס היה שחקן ההתקפה המרכזי של הקבוצה, והוביל את הקבוצה להופעות רצופות בפלייאוף בין השנים 2006–2010. בשנת 2007 העפילה קליבלנד עד לגמר האזור המזרחי של ה-NBA לראשונה מאז 1992, ולסדרת הגמר הכללית לראשונה בתולדות הקבוצה, שבה הפסידה לסן אנטוניו ספרס (0–4). הוא זכה בתואר ה-MVP של העונה הסדירה ב-2009, ב-2010, ב-2012 וב-2013, והגיע למקום השני בבחירות ל-MVP ב-2006.\nב-2010 עבר למיאמי היט, שאותה הוביל לארבעה גמרים רצופים לצד כריס בוש ודוויין וייד, כאשר בשניים מהם, בשנים 2012 ו-2013, הוביל אותה לזכייה באליפות ה-NBA תוך שהוא מוכתר פעמיים ל-MVP של סדרת הגמר, בנוסף להיותו ה-MVP של העונה הסדירה בשתי עונות אלו. ב-2014 חזר ג'יימס לקליבלנד קאבלירס, הוביל אותה ארבע פעמים ברציפות לסדרת הגמר, ולאליפות ראשונה בתולדות המועדון בשנת 2016, תוך שהוא מוכתר ל-MVP של סדרת הגמר. ב-2018 עבר ללוס אנג'לס לייקרס, ובשנת 2020 זכה איתה באליפות ה-NBA, והוכתר ל-MVP של סדרת הגמר.\nג'יימס שיחק בנבחרת ארצות הברית, שעמה זכה במדליות ארד באולימפיאדת אתונה ובאליפות העולם 2006, וכן במדליות זהב באולימפיאדת בייג'ינג ובאולימפיאדת לונדון (2012).\nבמשך הקריירה התמיד ג'יימס בהפגנת ממוצעים גבוהים בכמעט כל אספקט של המשחק, ולפיכך שבר שיאים רבים, לרבות השחקן הצעיר ביותר לחצות את רף 10,000, 20,000, 30,000 ו-40,000 הנקודות בקריירה. ג'יימס משחק בדרך כלל בעמדות הסמול פורוורד או הפאוור פורוורד, אך בעת הצורך יכול לשחק בכל העמדות. הישגיו האישיים והקבוצתיים של ג'יימס קיבעו את מעמדו כאחד הכדורסלנים הטובים ביותר בכל הזמנים.",
    "pageid": 128560
  },
  {
    "title": "מאקו",
    "extract": "מאקוֹ (mako) הוא אתר חדשות ישראלי מבית קשת, ומהווה את אחד משלושת אתרי החדשות המובילים בישראל, לאחר ynet ו-וואלה NEWS.\nהאתר מספק תכני חדשות בשלל מגוונים ונושאים.",
    "pageid": 597647
  },
  {
    "title": "מארק קוקורייה",
    "extract": "מארק קוקורייה אי ססטה (בקטלאנית: Marc Cucurella i Saseta; נולד ב-22 ביולי 1998 באלליה שבספרד) הוא כדורגלן ספרדי-קטלאני, המשחק בעמדת המגן השמאלי והקשר במדי צ'לסי ובנבחרת ספרד.",
    "pageid": 1670780
  },
  {
    "title": "מבצע על כנפי נשרים",
    "extract": "מבצע על כנפי נשרים היה מבצע של מדינת ישראל להעלאת יהודי תימן ומעט מיהודי אריתריאה לארץ ישראל כחלק מעליות חיסול גלויות בשנים 1949 ו-1950. שם המבצע מבוסס על הפסוק בספר שמות, פרק י\"ט, פסוק ד': \"וָאֶשָּׂא אֶתְכֶם עַל כַּנְפֵי נְשָׁרִים, וָאָבִא אֶתְכֶם אֵלָי\". המבצע כונה גם מבצע מרבד הקסמים וכן מבצע ביאת המשיח. במבצע השתתפו מטוסי אל על ואלסקה איירליינס. עלו בו כ־50,000 עולים, רובם המוחלט מתימן.",
    "pageid": 107780
  },
  {
    "title": "מגן אור",
    "extract": "מגן אור, שנודעה בתחילת פיתוחה בשם קרן ברזל (זהו גם שמה הבינלאומי: Iron Beam), היא מערכת הגנה אקטיבית מבוססת נשק לייזר להגנה מפני רקטות, טילים ופצצות מרגמה בטווחים קצרים ומפני כלי טיס לרבות גלשני-אוויר, כלי טיס בלתי מאוישים ורחפנים. המערכת מפותחת על ידי רפאל - מערכות לחימה מתקדמות, בשיתוף אלביט מערכות, ונחשבת פורצת דרך וראשונה מסוגה בעולם.\nהמערכת המתוכננת הוצגה לראשונה בחודש פברואר 2014 בסלון האווירי בסינגפור. המערכת מבוססת על לייזר מצב מוצק (לייזר סיב) מתקדם, זול יותר לשימוש ושאינו מסוכן לסביבה (בשונה מלייזר כימי, שעליו מבוססת מערכת נאוטילוס) בהספק גבוה, כ-100 קילוואט, ומיועדת לפעול בטווחים קצרים של עד כ-10 ק\"מ. טווחים אלו הם מתחת לסף היכולת של מערכת \"כיפת ברזל\". המערכת תאפשר ליירט את מטרותיה מעל שטח האויב ולפני חצייתן לישראל. היא מתבייתת על האובייקט באמצעות חיישן תרמי, ויורה קרן לייזר רבת־עוצמה שמשמידה את הפצצה באחת משתי דרכים: על ידי הפעלת הפצמ\"ר כשהוא עדיין באוויר, או על ידי השמדת חלקים קריטיים בפצמ\"ר שמנטרלים את הפצצה. קוטר האלומה הוא בקירוב כקוטרו של מטבע 10 שקלים והיא באורך גל שהעין האנושית אינה רואה.\nהמערכת תהווה שכבת הגנה נוספת בישראל, הנמוכה ביותר – מתחת לשכבות המבצעיות במערך ההגנה הרב-שכבתית של ישראל: \"כיפת ברזל\" (נגד רקטות קצרות טווח), \"קלע דוד\" (נגד רקטות בטווחים בינוניים, טילים בליסטיים לטווח קצר וטילי שיוט) ומערכות ה\"חץ 2\" ו\"חץ 3\" – ליירוט טילים בליסטיים ארוכי טווח בתוך ומחוץ לאטמוספירה.\nעקב יעילות המערכת והיירוט הזול, מערכת הביטחון תעדיף ליירט את האובייקט באמצעות מערכת מגן אור על פני מערכות אחרות כגון כיפת ברזל, המשתמשת בטילים מיירטים יקרים מאוד. בתנאי ראות לקויה כגון עננות או סופות חול, פעילות המערכת האופטית מוגבלת, ולכן במקרים כאלו כיפת ברזל היא זו שתוביל את מלאכת היירוט.",
    "pageid": 1163487
  },
  {
    "title": "מחמוד עבאס",
    "extract": "מחמוד עבאס (בערבית: محمود عباس, ‏‏?‏ נולד ב-15 בנובמבר 1935 בצפת), הידוע בכינוי אבו מאזן (أبو مازن), הוא נשיא הרשות הפלסטינית מאז בחירות 2005. בנוסף עומד בראשות הפת\"ח וכיושב ראש הארגון לשחרור פלסטין (אש\"ף). עבאס הוא מחליפו של יאסר ערפאת אשר נחשב ל\"אבי האומה\" הפלסטינית. \nבתקופת כהונתו אירע עימות חמאס–פת\"ח ברצועת עזה. בדצמבר 2009 הוארכה כהונתו ללא הגבלת זמן, והחמאס הודיע בתגובה כי אינו מכיר בו כנשיא.",
    "pageid": 963
  },
  {
    "title": "מלכת היופי של ירושלים (סדרת טלוויזיה)",
    "extract": "מלכת היופי של ירושלים היא סדרת טלוויזיה ישראלית המבוססת על ספר באותו שם מאת שרית ישי לוי, שעלתה לשידור ב-6 ביוני 2021 בערוץ yes Drama. אף על פי כן, שני פרקיה הראשונים של הסדרה היו זמינים בשירות Yes VOD כבר מ-3 ביוני 2021. החל משנת 2022 העונה הראשונה עלתה לשידור בנטפליקס.\nבאירוע שהתקיים ב-EAST תל אביב בדצמבר 2021, חשפה yes את הפקות המקור החדשות שלה ל-2022. שם בין היתר הוכרז רשמית שהסדרה חודשה לעונה שנייה אשר תעלה למסך לקראת סוף 2022. במאי 2022 עלתה הסדרה לנטפליקס וביוני באותה שנה, החלו צילומי העונה השנייה בצפת. בדצמבר, העונה השנייה עלתה לשידור ב-23 בינואר 2023.",
    "pageid": 1883588
  },
  {
    "title": "מעין עבד אל-מאלכ סעיד",
    "extract": "מעין עבד אל-מאלכ סעיד (בערבית: معين عبد الملك سعيد; ‏נולד ב־1977) הוא פוליטיקאי תימני. ראש ממשלת תימן מאז 18 באוקטובר 2018. ב5 בפברואר 2024 הוחלף על ידי אחמד עוואד בן מובארכ.\nסעיד הוא ראש הממשלה הצעיר ביותר בתולדות תימן, ובעל תואר דוקטור לפילוסופיה ומרצה לתוכניות לימודים לעיצוב ותכנון אזורי לארכיטקטורה ותאוריות עיצוב.",
    "pageid": 1769252
  },
  {
    "title": "ניל ארמסטרונג",
    "extract": "ניל אולדן אַרְמְסְטְרוֹנְג (באנגלית: Neil Alden Armstrong;‏ 5 באוגוסט 1930 –  25 באוגוסט 2012) היה אסטרונאוט אמריקאי, טייס ניסוי ואחד מאנשי הצוות בנושאת מטוסים, שהתפרסם בזכות היותו האדם הראשון שצעד על אדמת הירח.\nבטיסתו הראשונה לחלל היה ניל ארמסטרונג טייס במשימת ג'מיני 8 ב-1966. משימה זו הייתה הראשונה שביצעה עגינה והתחברות לעצם אחר בחלל (Agena Target Vehicle) בזמן שהייה במסלול סביב כדור הארץ והוא ביצע זאת יחד עם טייס המשנה דייוויד סקוט.\nבמשימתו השנייה (והאחרונה) היה מפקד משימת אפולו 11, שנחתה על הירח ב-20 ביולי 1969. ארמסטרונג היה האדם הראשון שדרך על הירח. במעמד זה אמר את המשפט הידוע ”זהו צעד קטן לְאדם, צעד גדול לאנושות”(במקור: \"That's one small step for [a] man, one giant leap for mankind.\"), (בתרגום מילולי : \"קפיצה ענקית לאנושות\").. \nיחד עם באז אולדרין, חקר את הירח בפעילות חוץ-רכבית בת כשעתיים וחצי.\nלפני היותו אסטרונאוט, שירת ארמסטרונג בנושאת מטוסים בצי האמריקאי והשתתף במלחמת קוריאה. לאחר שירותו בחיל הים הפך ארמסטרונג לטייס ניסוי בוועדה הלאומית המייעצת לאווירונאוטיקה (NACA), קודמתה של נאס\"א.",
    "pageid": 2058
  },
  {
    "title": "סוריה",
    "extract": "הרפובליקה הערבית הסורית (בערבית: ‏‏?‏), היא מדינה ערבית במזרח התיכון הגובלת בישראל בדרום-מערב, בלבנון ובים התיכון במערב, בטורקיה בצפון, בעיראק במזרח, ובירדן בדרום. רוב תושבי סוריה הם מוסלמים סונים.\nבשטחה של סוריה המודרנית התקיימה אחת הציוויליזציות הקדומות ביותר, והעיר אֶבּלה, בה התגוררו קרוב לרבע מיליון בני אדם, מעידה על קיומה של אימפריה שמית גדולה שחלשה על השטח שבין הים האדום לאנטוליה בין השנים 2500 ל-2400 לפני הספירה. בסוריה ישבו או שלטו במהלך ההיסטוריה עמים רבים, ובהם האכדים, האמורים, החִתים, הכנענים, הישראלים הקדומים, הארמים, האשורים, הבבלים, הפרסים, היוונים, הארמנים, הרומאים, הנבטים, הביזנטים, הערבים, הצלבנים, המונגולים, הממלוכים, העות'מאנים והצרפתים. דמשק ידועה בתור אחת מהקדומות שבערי העולם (וכמוה העיר חלב, הגדולה בערי סוריה), ושימשה בירתה של האימפריה האומיית וכבירה הפרובינציאלית של האימפריה הממלוכית.\nבמהלך המאה ה-20 הייתה סוריה גורם מרכזי בסכסוך הערבי-ישראלי, והיא בעימות עם מדינת ישראל מאז הקמתה. עד היום תובעים שלטונותיה מישראל את החזרת השליטה על שטח של כ-1,200 קמ\"ר ברמת הגולן המערבית, שנכבש על ידי ישראל במלחמת ששת הימים בשנת 1967. לסוריה היה סכסוך טריטוריאלי גם עם טורקיה על שטח של 5,403 קמ\"ר סביב מפרץ איסכנדרון, שסופח לטורקיה ב-1939, אם כי סוריה נוטה להשלים עם שליטת טורקיה באזור זה.\nמשנת 1970 שולטת בסוריה מפלגת הבעת' (מיוני 2000 בראשות הנשיא בשאר אל-אסד), המתבססת על בני המיעוט העלווי, המהווה רק כ-11% מהאוכלוסייה. בני העדה מחזיקים ברוב המשרות השלטוניות ותפקידי הקצונה הבכירים בצבא ובשירותי הביטחון, אף שרוב האוכלוסייה הסורית היא סונית (כ-74% מהאוכלוסייה). מיעוטים כגון כורדים ופליטים פלסטינים מוגבלים בזכויותיהם.\nמאז תחילת האביב הערבי בתחילת 2011, מתקיימת בסוריה מלחמת אזרחים בין כוחות הנשיא אסד לבין כוחות המורדים והפולשים, בעיקר האופוזיציה הסורית, תחריר אל-שאם הג'יהאדיסטי והמדינה האסלאמית (דאעש) הקיצונית. נכון למרץ 2018 נהרגו במלחמה לפחות 511,000 אנשים, ויותר מארבעה מיליון איש נמלטו כפליטים למדינות השכנות. גם במישור הבינלאומי דומה שהמשטר הסורי נמצא על סף איבוד הלגיטימציה, הן מצד הליגה הערבית, שהוציאה את המשטר הסורי משורות הארגון, הן מצד המדינות השכנות טורקיה וירדן, והן מצד מדינות המערב, המחריפות את הסנקציות כלפי המשטר ובכיריו. המדינות התומכות ביותר ביחסן לסוריה הן בעלת בריתה איראן, שהבטיחה לה תמיכה צבאית בלתי מסויגת, ורוסיה, שהיא לה בעלת ברית וספקית נשק מרכזית עוד מימי ברית המועצות.\nבתחילת שנת 2020 דורגה המדינה במקום השלישי ברשימת מעקב החירום העולמית של ארגון ה-IRC .\nסוריה היא אחת החברות המייסדות של הארגון לשיתוף פעולה אסלאמי, אם כי מ-15 באוגוסט 2012 הושעתה המדינה מחברותה בארגון עקב האלימות שמפעיל המשטר כנגד אזרחיו שלו.\n\nהשם סוריה (Συρία ביוונית) מקורו בשיבוש יווני של השם אשור (Ἀσσυρία ביוונית), והוא התייחס לחבל אשור בגבולות האימפריה האשורית החדשה – גבולות הלבנט בקירוב (בין חצי האי ערב ומצרים בדרום וקיליקיה בצפון). עדות לשיבוש כזה ניתן למצוא כבר במאה ה־8 לפנה\"ס, בכתובת הדו-לשונית מצ'ינקיי – בה המונח הפיניקי \"אשֻר\" מתורגם ללווית כ־sura. בתלמוד מוזכר חבל ארץ זה בשם סוריא, ולו הלכות רבות ומגוונות, המחשיבות אותו בהלכות מסוימות כארץ ישראל, ובאחרות – כחוץ לארץ.\nבתקופתו של ההיסטוריון הרומי פליניוס הזקן (המאה ה-1 לספירה), שהשתמש אף הוא בשם זה, נחלקה סוריה לפרובינקיות רומיות: פרובינקיה סוריה, יהודה (ארץ ישראל) בדרום מערב, פיניקיה או סוריה פיניקיה בה שוכנת בימינו לבנון, קוילה-סוריה (סוריה החלולה) מדרום לנהר אל-כביר, ומסופוטמיה[דרושה הבהרה].\nכינויה הגאוגרפי של סוריה בערבית הוא \"בילאד א-שאם\" (ארץ הצפון, בערבית: بلاد الشام). במחצית השנייה של המאה ה-19 התגבש רעיון פוליטי שנודע בשם סוריה הגדולה.\n\n ערך מורחב – היסטוריה של סוריה\n\nארכאולוגים מצאו כי בסוריה קמה אחת מהקדומות שבציוויליזציות על פני כדור הארץ. בחפירות שנערכו בצפון מזרח המדינה בשנת 1975 נתגלתה העיר אֶבּלה, המעידה על קיומה של אימפריה שמית גדולה שחלשה על השטח שבין הים האדום לאנטוליה בין השנים 2500 ל-2400 לפני הספירה. בעיר אבלה לבדה התגוררו קרוב לרבע מיליון בני אדם.\nבהמשך תקופת הברונזה חיו בסוריה אמורים, אכדים וכנענים; השניים הראשונים חיו לתקופה תחת האימפריה הבבלית הראשונה.\nערים חשובות נוספות מתקופת הברונזה שהתגלו בחפירות הן מָרי, אוגרית, אמר, קטנה, תותול, תרקה ודור קטלימו. בתחומי המדינה המודרנית חיו אמורים, כנענים ואכדים, ושלטו לתקופות על חלקים ממנה גם המצרים והחתים.\nבהמשך שלטו בסוריה לאורך ההיסטוריה הממלכות הארמיות והחִתיות החדשות, הערים הכנעניות־פיניקיות, ממלכת ישראל המאוחדת, האימפריה האשורית, האימפריה הבבלית החדשה, האימפריה הפרסית האחמנית, הממלכות ההלניסטיות, האימפריה הרומית, האימפריה הביזנטית, הערבים, הצלבנים, הממלוכים, והאימפריה העות'מאנית. לסוריה מקום חשוב בתולדות הנצרות; השליח פאולוס המיר דתו לנצרות בדרכו לדמשק וייסד את הכנסייה הנוצרית המאורגנת הראשונה באנטיוכיה שבסוריה העתיקה, משם יצא למסעות מיסיון רבים.\nדמשק, עיר בה התגוררו בני אדם כבר בשנת 10,000 לפנה\"ס, ידועה בתור אחת מהקדומות שבערי העולם, יחד עם חלב ויריחו. היא עברה לשליטת הערבים המוסלמים בשנת 636 לספירה. מיד לאחר מכן, הגיעו עוצמתה ויוקרתה של העיר לשיאן, והיא הפכה לבירתה של האימפריה האומיית, שהשתרעה מספרד ועד לגבולות מרכז אסיה בשנים 661–750 לספירה, עת נוסדה הח'ליפות העבאסית שהעבירה את בירתה לבגדאד, עיראק.\nדמשק הפכה לבירה הפרובינציאלית של האימפריה הממלוכית בשנת 1260 לערך. העיר הוחרבה בחלקה הגדול על ידי המונגולים בשנת 1400. משנבנתה מחדש, הוסיפה העיר לשמש בירה עד שנת 1516. שנה אחר כך נפלה לידי השלטון העות'מאני. העות'מאנים הוסיפו להחזיק בדמשק ובסביבותיה במשך 400 השנים הבאות, מלבד כיבוש מצרי קצר טווח בין השנים 1832–1840 על ידי אבראהים פאשא.\n\n ערכים מורחבים – המנדט הצרפתי בסוריה ובלבנון, הרפובליקה הסורית הראשונה\n\nהשלטון העות'מאני תם כאשר כוחות המרד הערבי נכנסו לדמשק בשנת 1918 לקראת סוף מלחמת העולם הראשונה. הוקם מנהל ערבי עצמאי ששרד כשנתיים כאשר בארבעת חודשיו האחרונים היה לממלכה הערבית של סוריה תחת המלך ההאשמי פייסל בן חוסיין, בנו של שריף מכה ומאוחר יותר מלך עיראק. קצה של ממלכה זו בא בחודש יולי 1920, עם פלישתם של כוחות צרפתיים לסוריה, פלישה שנועדה לאכוף את המנדט שניתן לה בסוריה על ידי חבר הלאומים. בסיומו של קרב מייסלון ב-23 ביולי בין הצבא הסורי בפיקודו של יוסוף אל-עזמה לבין הצרפתים, כבש הצבא הצרפתי את דמשק. המלך פייסל עזב לארץ ישראל המנדטורית בה שהה כחודשיים ולאחר מכן הפליג לבריטניה. כעבור שנה היה למלך עיראק.\nבוועידת סן רמו, באפריל 1920, החליט הגנרל הצרפתי אנרי גורו לחלק את שטחה של סוריה על פי מפתח עדתי מובהק לשש ישויות נפרדות עם מידה שונה של עצמאות לכל אחת מהן.\n\nלבנון, שתהיה מדינת המקלט של הנוצרים-המרונים, הוצאה לחלוטין מחוץ למערך הסורי וקיבלה עצמאות בשנת 1943.\nג'בל א-דרוז (\"הר הדרוזים\") או מדינת א-סווידא, מדינה למיעוט הדרוזי, באזורי הדרוזים של סוריה, בדרום-מערב סוריה של היום, והתקיימה כמדינה דרוזית בין השנים 1921 ועד לשנת 1936, אז החליטו הצרפתים לאחד את סוריה כולה, ומעמדה הנפרד של המדינה הזו בוטל.\nמדינת העלווים, אחר כך נקראה על שם העיר הגדולה לטקיה, מדינה למיעוט העלווי על גדות הים התיכון. מדינת העלווים זכתה לעצמאות מלאה מידי הצרפתים, ולא הייתה חלק מן המכלול הסורי בין השנים 1924 ועד 1936. לעלווים הייתה ממשלה, דגל, מטבעות, בולים ועצמאות, אלא שגם זו בוטלה בשנת 1936 עם החוזה הצרפתי-סורי, וחבל זה הצטרף למה שהפך לסוריה.\nאלכסנדרטה, מדינה למיעוט הטורקמני, אשר נוסדה בשנים 1921–1923. רוב האזרחים במדינה הזו היו דווקא ערבים, אך הצרפתים התכוונו שכאן הטורקמנים יזכו לממש את שאיפותיהם הלאומיות. טורקיה תבעה ריבונות על חבל ארץ זה ובשנת 1938 פלש הצבא הטורקי לאלכסנדרטה, שינה את שמה למדינת האטיי וגירש את הלא-טורקים, את הערבים, הנוצרים והעלווים. במקום כוננה ממשלה בשליטת הטורקים, שערכה משאל עם, ועל פי תוצאותיו סופחה אלכסנדרטה לטורקיה.\nמדינת דמשק ומדינת חלב (אלֵפו), שתי מדינות לרוב הסוני.\nשנות המנדט בסוריה התאפיינו בתסיסה לאומית – סורית ופאן-ערבית כאחת – ובמרידות ספורדיות שדוכאו באכזריות. במקביל, הצרפתים קידמו מודרניזציה תשתיתית וכלכלית בתחומי המדינה.\nבעקבות כיבושה של צרפת בשנת 1940 בידי גרמניה, הועברה השליטה על סוריה לידי ממשלת וישי. ב-8 ביוני 1941 נערך מבצע פלישת בעלות הברית לסוריה וללבנון שבשלטון וישי. אנשי פלמ\"ח השתתפו בפלישה. ב-14 ביולי נכנע צבא צרפת של וישי לבריטים בסוריה ובלבנון. לחץ מתמשך ומחאות מקרב תנועות לאומיות סוריות הביאו בסופו של דבר לפינוי הכוחות הצרפתיים מסוריה באפריל 1946, בהותירם את המדינה בידי ממשלה רפובליקנית שהורכבה עוד בימי המנדט.\n\n ערך מורחב – המערכה בסוריה ובלבנון במלחמת העולם השנייה\n\n ערכים מורחבים – הרפובליקה הסורית השנייה, הרפובליקה הערבית המאוחדת, בעת'\nאף שתהליך פיתוח כלכלי מואץ אמנם התרחש בסוריה ממועד ההכרזה על עצמאותה, ב-17 באפריל 1946 – הפוליטיקה הסורית, מתקופה זו ועד לשנות השישים המאוחרות, עמדה בסימן חוסר יציבות מובהק. סורים רבים נחשפו לטענות כי למדינתם אין זכות קיום, וכי גבולותיה הם \"מלאכותיים\". הגבולות לא הלמו את החלום של \"סוריה הגדולה\". בנוסף, סדרת הפיכות צבאיות, שראשיתה בשנת 1949, ערערה את יסודות השלטון האזרחי, והביאה בסופו של דבר לתפיסת השלטון על ידי קולונל אדיב א-שישכלי, בשנת 1951. גם זה האחרון הודח בהפיכה צבאית, בשנת 1954. תמרונים פוליטיים בסוריה ומחוצה לה, ובעיקר גורמים מתחרים בצבא הסורי, הביאו לתפיסת השלטון על ידי גורמים סוציאליסטיים-לאומניים קיצוניים.\nחולשתה המדינית, הצבאית, והחברתית של סוריה, שלאחר הפיכת 1954, תיאום האינטרסים שבין סוריה למצרים, עליית קרנו של הנשיא המצרי, גמאל עבד אל נאצר, כמנהיג העולם הערבי, בעקבות משבר סואץ, ב-1956, וייתכן שמעל לכל העדפת הזהות הפאן-ערבית על פני הזהות הסורית הביאו ב-1 בפברואר 1958, להקמתה של המדינה המאוחדת של מצרים וסוריה: הרפובליקה הערבית המאוחדת – רע\"ם, או \"קע\"מ\" (קהיליה ערבית מאוחדת), אשר הייתה למעשה סיפוח מצרי של סוריה.\nהאיחוד כשל בסופו של דבר. בעקבות הפיכה צבאית נוספת, שהתרחשה ב-28 בספטמבר 1961, פרשה סוריה מהאיחוד, והקימה עצמה מחדש כמדינה עצמאית. לא פחות מ-18 הפיכות צבאיות אירעו במהלך 18 החודשים הבאים, כאשר המשמעותית שבהן ארעה ב-8 במרץ 1963, כאשר קצינים סוציאליסטיים-לאומניים מהצבא הסורי, הקימו את ה\"מועצה הלאומית של הפיקוד המהפכני\", קבוצת קצינים ופקידים אזרחיים, שהשתלטה על כל סמכויות החקיקה והממשל. ההשתלטות תוכננה על ידי חברי \"מפלגת התחייה הערבית הסוציאליסטית\" (מפלגת הבעת'), שפעלה בסוריה ובמדינות ערביות נוספות, מסוף שנות הארבעים. חברי הבעת' הם שהיוו את הרוב בממשלה החדשה.\nהפיכת הבעת' בסוריה באה חודש לאחר הפיכת הבעת' בעיראק. הממשלה הסורית החדשה בחנה את האפשרות לכונן פדרציה משותפת עם עיראק הבעת'ית ומצרים. הסכם לכינון ישות פוליטית מעין זו נחתם בקהיר, ב-17 באפריל 1963, אולם מחלוקות שנתגלעו בין הצדדים הביאו לביטולה של הפדרציה המשולשת. לאחר מכן, פעלו משטרי הבעת' בסוריה ובעיראק להקמת איחוד ביניהן, ואולם סילוק מפלגת הבעת' מהשלטון בעיראק, בנובמבר 1963, קטע תוכניות אלה. במאי, 1964, ניסח נשיא סוריה, אמין אל-חאפז, חוקה למדינה הסורית, שקבעה את קיומן של שתי זרועות. הזרוע המחוקקת הורכבה מנציגי הארגונים הגדולים – פועלים, איכרים ואיגודים מקצועיים, ואילו הזרוע המבצעת כללה מועצה נשיאותית וממשלה.\nב-23 בפברואר 1966, ביצעה קבוצת קציני צבא, עלווים ברובם, חברי מפלגת הבעת', הפיכה צבאית פנים-מפלגתית. הם כלאו את הנשיא אל-חאפז, פיזרו את הממשלה ואת מועצת הפיקוד המהפכני, ביטלו את החוקה ומינו ממשלת בעת' אזרחית. מנהיגי ההפיכה, שנודעה כהפיכת הנאו-בעת', תיארו אותה כ\"אשרור\" עקרונות מפלגת הבעת'. על קבוצה זו נמנו שניים מבכירי העדה העלאווית: צלאח ג'דיד, וחאפז אל-אסד, שכיהן בתקופה זו כשר ההגנה הסורי. התבוסה המוחצת שהנחילה ישראל לסוריה הנאו-בעת'ית ולמצרים, במלחמת ששת הימים (יוני 1967) – מלחמה שפרצה, בין היתר, בעקבות הקיצוניות הלאומנית וחוסר הניסיון שאפיינו את המשטר הסורי – החלישה משטר רדיקלי זה. מתיחות עזה נתגלעה בין היסודות הצבאיים, המתונים יותר, במפלגת הבעת' לבין היסודות האזרחיים הקיצוניים. נסיגת כוחות הצבא הסורי, שנשלחו לסייע לאנשי אש\"ף בירדן, במהלך אירועי ספטמבר השחור, (1970), שיקפו את חוסר ההסכמה בקרב חברי מפלגת הבעת'. ב-13 בנובמבר 1970, הוביל שר ההגנה הסורי חאפז אל-אסד את \"מהפכת התיקונים\" – הפיכה צבאית ללא קרב, שסילקה את ההנהגה האזרחית של מפלגת הבעת' מהשלטון.\n\nעם תפיסת השלטון פעל אסד במהרה על מנת ליצור תשתית ארגונית ריכוזית למשטרו. הוא כונן את מועצת העם (מג'לס א-שעב) – מוסד חקיקתי בן 173 צירים, 87 מתוכם נציגי מפלגת הבעת'. יתר המושבים חולקו בין \"ארגונים עממיים\" ומפלגות זעירות אחרות. במרץ 1971, מפלגת הבעת' בחרה ב-21 נציגים שיכהנו כשרים בממשלה. באותו חודש, \"משאל עם\" נערך במטרה לאשר את מינויו של אסד לנשיא לפרק זמן בן 7 שנים. שנה לאחר מכן, במטרה להרחיב את בסיס משטרו, כונן אסד את \"החזית הלאומית הפרוגרסיבית\", קואליציה של מפלגות שבראשה עמדה מפלגת הבעת', ונערכו בחירות לצורך הקמת מועצות מקומיות בכל אחד מ-14 המחוזות של סוריה. במרץ 1973 נכנסה לתוקפה חוקה חדשה, אשר קבעה, בדומה למפלגות הקומוניסטיות בגוש הקומוניסטי, כי מפלגת הבעת' היא המפלגה המובילה במדינה. זמן מה לאחר מכן נערכו בחירות פרלמנטריות ראשונות מאז 1962, למועצת העם.\n\n ערך מורחב – איחוד הרפובליקות הערביות\nאיחוד הרפובליקות הערביות היה פדרציה דה יורה, תוצאת ניסיון כושל של שליט לוב מועמר קדאפי למזג את לוב, מצרים וסוריה למדינה ערבית מאוחדת. לאחר שהקמת האיחוד אושרה במשאלי עם בשלוש המדינות ב-1 בספטמבר 1971, האיחוד התקיים \"על הנייר\" בין ה-1 בינואר 1972 ל-19 בנובמבר 1977, וכתוצאה ממנו גם הוחלף דגל סוריה (הוא יוחלף שוב רק ב-1980). בפועל, מכיוון ששלוש המדינות לא הסכימו על תנאי האיחוד, כל מדינה המשיכה לפעול באופן עצמאי, ובמהרה גם התגלעו ביניהן סכסוכים (בפרט לגבי מלחמת יום הכיפורים, שבה מצרים וסוריה תקפו את ישראל מבלי להיוועץ עם לוב).\n\n ערך מורחב – מלחמת יום הכיפורים\nביום הכיפורים 1973 פתחו סוריה ומצרים במתקפה מתואמת נגד ישראל שפתחה את מלחמת יום הכיפורים. לאחר שלושה ימי מלחמה בהם היו לצבא הסורי הישגים קרקעיים בדרום רמת הגולן הדף צה\"ל את הצבא הסורי אל מחוץ לרמת הגולן וכבש מובלעת בתוך סוריה. בהסכם הפרדת הכוחות בין ישראל לסוריה מ-1974, בסופה של מלחמת ההתשה במובלעת הסורית, הוסכם על הקמת אזור מפורז בין סוריה לישראל בצד הסורי של הגבול, וישראל נסוגה מהשטח שכבשה במהלך \"קרבות המובלעת\". קו ההפרדה שנקבע חפף ברובו את קווי הפסקת האש של 1967 למעט שטח בגודל 60 קמ\"ר הכולל את העיר קוניטרה וסביבותיה שהועבר לשליטה סורית. מוצבי החרמון נמסרו לשליטת האו\"ם. מאז 1974, היה הגבול הסורי-ישראלי שקט כמעט לחלוטין.\n\nב-1976 שלחה סוריה כוח סיוע בן כ-40,000 חיילים ללבנון השכנה, במטרה לסייע למחנה המרוני-שמרני במלחמת האזרחים מול המחנה הפלסטיני-רדיקלי. לבנון נתפסה בעיני סורים רבים – וייתכן שגם בעיני אסד עצמו – כחלק מסוריה, באופן העולה בקנה אחד עם חלום \"סוריה הגדולה\". שליטה בלבנון נתפסה כאינטרס סורי. אף שתמיכת אסד ומשטרו הייתה נתונה באופן מסורתי לפליטים הפלסטינים בפתחלנד (מתוך מגמה להחליש את ישראל), הבין אסד בהדרגה כי בכוחה של מלחמת האזרחים לפורר את המדינה הלבנונית ולפגוע אגב כך באינטרסים הסורים. מסיבה זו התערב דווקא לטובת הנוצרים, לקול מחאות הפלסטינים והעולם הערבי.\nעד מהרה שקעה סוריה בבוץ הלבנוני, כשהיא לוקחת חלק פעיל במלחמת האזרחים ומשנה את תמיכתה במחנות הלוחמים לפי הטוב בעיני שליטה. בחמש-עשרה שנות המלחמה הבאות סוריה לחמה הן על מנת להדק את אחיזתה בשכנתה המערבית והן על מנת לפגוע בישראל בגזרה הדרום-לבנונית. רבים נוטים לראות בנוכחות הצבאית הסורית בלבנון, במיוחד עם סיומה של המלחמה בשנת 1990 (בעקבות הסכם טאיף), ככיבוש לכל דבר. נוכחותו הגלויה של צבא סוריה בלבנון התקיימה עד שנת 2005; במהלך תקופה זו נתן הצבא הסורי את אותותיו בפוליטיקה הלבנונית, מה שעורר את חמתם של רבים בלבנון.\nקרוב למיליון פועלים סורים נכנסו ללבנון בתום המלחמה כדי למצוא עבודה. כוח העבודה הסורי הועדף על פני זה הפלסטיני והלבנוני כיוון שהיה זול יותר, ואולם היו שטענו כי בכך שממשלת סוריה מעודדת את אזרחיה להיכנס למדינה קטנה ומשותקת-צבאית יש משום הוכחה לקולוניזציה הסורית בלבנון. פועל יוצא של צעד זה היה תלות הדדית מוחלטת של המערכות הכלכליות של סוריה ולבנון. בשנת 1994, בעקבות לחץ שהפעילה דמשק, העניקה ממשלת לבנון אזרחות לכ-200,000 תושבים סורים.\nבפברואר 2005 נרצח רפיק אל-חרירי, ראש ממשלת לבנון לשעבר וממנהיגי האופוזיציה האנטי-סורית במדינה, בפיגוע מכונית תופת, שאת תכנונו ייחסה חקירת האו\"ם לסוכני מודיעין סוריים. תחת לחץ אמריקני ובינלאומי ניכר הורה הנשיא הסורי בשאר אל-אסד להוציא את כל אנשי הצבא וסוכני המודיעין הסורים מלבנון. עם זאת, רבים מטילים ספק באשר להסתלקותם של סוכני ממשלת סוריה משטח לבנון.\nלמרות יציאתה הרשמית של סוריה מלבנון היא המשיכה לספק נשק ותחמושת לחזבאללה. לאחר שהחלה ההתקוממות בסוריה (2011) הגבירה סוריה את העברות הנשק והתחמושת לחזבאללה, מחשש שאלה ייפלו לידי המתקוממים. האידאולוגיה של חזבאללה כוללת ברית עם סוריה והסתמכות על תמיכתה הצבאית והפוליטית כחלק מיצירת קואלציה נגד ישראל. \n\nהמשטר הדיקטטורי, שנלוו לו גילויים של פולחן אישיות, שהקים חאפז אל-אסד, ספג ביקורת רבה מקבוצות שונות, אך כל גילוי התנגדות מהותי דוכא במהרה. אסד העריץ את הרודן הרומני, ניקולאה צ'אושסקו, ופעל נגד מתנגדיו באופן דומה. משבר חמור במיוחד פרץ בסוף שנות השבעים, כאשר סונים אסלאמיסטיים קיצוניים, התנגדו לעקרונות משטר המיעוט העלאווי (העלווים נחשבים לכופרים גמורים על פי זרמים של האסלאם הסוני), הבעת'י, החילוני. בין השנים 1976 ועד לדיכוי ההתקוממות האסלאמית בפברואר 1982, הוביל ארגון האחים המוסלמים בסוריה מרד מזוין כנגד השלטון. אסד הגיב למרד בתוקפנות חסרת תקדים; הוא ריסק בטבח חמאת כל ביטוי להתנגדות אסלאמית פונדמנטליסטית, כשהוא משתמש באש ארטילרית כדי להחריב את העיר חמאת ולהרוג אלפי אזרחים, ללא אבחנה. מאז, התבטאויות האופוזיציה היו מצומצמות ביותר. אתגר פנימי למשטר הגיע בשנת 1984, כאשר חאפז אל-אסד אושפז בעקבות התקף לב. אחיו הצעיר, רפעת אל-אסד, ניסה לתפוס את השלטון במדינה באמצעות מנגנוני הביטחון שבראשם עמד. חרף בריאותו הרופפת, הצליח אסד לדכא באיבו את ניסיון הפוטש של אחיו, ושלח אותו לגלות.\n\nהשתתפותה של סוריה בקואליציה הרב-לאומית בראשות ארצות הברית, שהוקמה בשנת 1991 כדי לתקוף את שליט עיראק סדאם חוסיין, סימלה תפנית מהותית ביחסיה של סוריה עם המערב והעולם הערבי. סוריה השתתפה בוועידת השלום המזרח תיכונית במדריד (אוקטובר 1991) ובמהלך שנות התשעים ניהלה משא ומתן ישיר עם ישראל לגבי עתיד הגולן ושלום אפשרי בין המדינות. המגעים הללו הסתיימו בכישלון צורב; למעשה, מאז מרץ 2000, מועד פגישתם של נשיא ארצות הברית דאז ביל קלינטון עם חאפז אל-אסד בז'נבה, לא התקיים כל מגע רשמי גלוי בין סוריה לישראל, זאת אף שהנשיא הנוכחי בשאר אל-אסד שידר מפעם לפעם הצהרות לפיהן הוא מעוניין בהמשך הדיונים.\n\n ערך מורחב – מלחמת האזרחים בסוריה\nבמשך רוב שנות התשעים היה חאפז אסד אדם חולה מאוד וב-10 ביוני 2000 מת מהתקף לב בתום 30 שנות שלטון. ב-10 ביולי 2000 נבחר בנו בשאר אל-אסד לנשיא ב\"משאל עם\" שהעניק לו 97.29% מהקולות. בנאום הפתיחה שלו הבטיח אסד הבן רפורמות פוליטיות, כלכליות ודמוקרטיות ברוחן, אך רוב הבטחותיו לא קוימו. זאת אף שחלה הקלה מסוימת בנוכחות המשטרה החשאית, והמדינה נפתחה מעט למערב מבחינה טכנולוגית.\nבעקבות פיגועי 11 בספטמבר 2001, פתחה ממשלת סוריה בשיתוף פעולה מצומצם עם ארצות הברית כחלק מהמאבק הגלובלי בטרור. עם זאת, סוריה התנגדה למלחמת עיראק במרץ 2003, מה שחולל הידרדרות מהירה ביחסים עם ארצות הברית. בדצמבר 2003 חתם ג'ורג' בוש הבן על צו אחריותה של סוריה ואחזור הריבונות הלבנונית, אשר אִפשר הטלת סנקציות על סוריה אם לא תחדל לסייע לארגוני טרור פלסטיני, תסיים את נוכחותה הצבאית והמודיעינית בלבנון, תפסיק את ניסיונותיה להשיג נשק להשמדה המונית ותעשה את המוטל עליה על פי החלטות מועצת הביטחון של האו\"ם באשר ליציבותה ושיקומה של עיראק. במאי 2004, קבע נשיא ארצות הברית שסוריה לא פעלה לפי התנאים הללו ויישם סנקציות, לפיהן אסור לייצא לסוריה מוצרים אמריקנים מלבד מזון ותרופות, ואסורה נחיתת מטוסים בבעלות ממשלת סוריה בשטח ארצות הברית. במקביל, בשנות ה-2000 חלה התקרבות בין סוריה ואיראן. מצב זה אף הביא להתקרבות מסוימת בין סוריה ובין הצלע השלישית ב\"ציר הרשע\" עליו הכריז בוש – קוריאה הצפונית. ב-2005 הסיגה סוריה את כוחותיה מרוב שטח לבנון. ב-6 בספטמבר 2007 תקף חיל האוויר הישראלי כור גרעיני שנבנה בחשאיות בסוריה, בסיוע צפון קוריאני.\nב-26 בינואר 2011, כחלק מאפקט הדומינו של גל ההתקוממויות בארצות ערב ב-2011, התפרצה התקוממות בסוריה נגד שלטונו הדיקטטורי של הנשיא, בשאר אל-אסד, התקוממות שהפכה עד מהרה למלחמת אזרחים עקובה מדם, בין כוחות אסד (ובראשם צבא סוריה), ברובם בני האליטה העלווית לבין כוחות המורדים. תחילה המורדים המזוהים עם האופוזיציה הסורית השיגו שליטה במרבית שטחי המדינה, אך המשטר שמר על שליטתו בדמשק ובאזורי מפתח נוספים, בעזרת תמיכה מתגברת מרוסיה ומאיראן. ב-3 באוגוסט 2012 גינתה עצרת האו\"ם את משטר אסד, ובהמשך גם הוציאה הליגה הערבית את המשטר הסורי משורות הארגון, תוך קריאה לאסד להתפטר מתפקידו. בשנים 13–2012 היה שיא בלחימה בין כוחות אסד לבין כוחות האופוזיציה (בעיקר צבא סוריה החופשי), במהלכו הושמדו וקרסו רבות מיחידות המורדים, אך גם צבא אסד נפגע בצורה קשה. על רקע זה התגברו כוחותיהם של הג'יהאדיסטים (בעיקר המדינה האסלאמית וג'בהת אל-נוסרה) שהחלו לזרום לסוריה מרחבי העולם המוסלמי – והחלו לתפוס שטחים גם מידי האופוזיציה וגם מידי כוחות אסד. במקביל גם הכורדים הסורים הקימו לעצמם מובלעת בצפון מזרח סוריה – תוך שהם נלחמים מול הג'יהאדיסטים. ב-12 בדצמבר 2016 כבש אסד את חלב מכוחות המורדים.\nעל פי ההערכות של הארגון הסורי לזכויות אדם, נכון ל-7 במאי 2016, נהרגו במהלך המלחמה כ-500,000 בני אדם, מחציתם אזרחים. ויותר מ-4 מיליון איש נמלטו כפליטים למדינות השכנות בנוסף לעוד 5.5 מיליון פליטים-עקורים בתוך סוריה, סה\"כ 9.5 מיליון בני אדם, כמחצית מאוכלוסייתה של סוריה. נכון למרץ 2017 מדווחת סוכנות הפליטים של האו\"ם כי מספר הפליטים שברחו מסוריה עבר את ה-5 המיליון, בנוסף ל-6.3 מיליון סורים שנותרו בסוריה ונעקרו מבתיהם. רוב הפליטים ברחו לטורקיה (3 מיליון), ללבנון (למעלה ממיליון) ולירדן (בין 670 אלף ל-1.3 מיליון). נכון ליולי 2018 מוערך מספר ההרוגים בכ־700,000 – 600,000 בני אדם. הרשות הסורית לזכויות אדם אומדת את מספר האנשים שנעצרו או נעלמו על ידי שלטון אסד, ביותר מ-100,000 בני אדם מאז תחילת המלחמה.\n\n ערך מורחב – פוליטיקה של סוריה\nרשמית סוריה היא רפובליקה נשיאותית המורכבת ממספר גורמים מבצעים: הנשיא, שני סגני נשיא, ראש ממשלה ומועצת שרים (קבינט). הרשות המחוקקת של סוריה היא מועצת העם הסורית החד-ביתית. סוריה מתוארת בדרך כלל על ידי משקיפים זרים כדיקטטורה העוברת בירושה.\nהרשות השופטת של סוריה כוללת את בית המשפט החוקתי העליון, המועצה המשפטית העליונה ובתי המשפט לביטחון המדינה. תורת המשפט האיסלאמית היא מקור עיקרי בחקיקה ובמשפט של סוריה, ויש בה אלמנטים של חוקים עות'מאנים, צרפתים ואיסלאמיים. לסוריה יש 3 רמות של בתי משפט: בתי משפט לערכאה ראשונה, בית משפט לערעורים ובית המשפט החוקתי – שהוא הערכאה העליונה. בתי משפט דתיים עוסקים בחוקים הנוגעים לנושאים אישיים ויחסים בתוך המשפחה.\nמינוי הנשיא הקודם חאפז אל-אסד אושר במשאל עם חמש פעמים רצופות, מבלי שהתמודדו אחרים על התפקיד, ובנו בשאר אל-אסד מונה לראשונה ביולי 2000. משטר משפחת אסד החזיק בשלטון תקופה ארוכה כיוון ששמר היציבות הפוליטית, אותה השיג בין השאר על ידי הענקת זכויות לקבוצות מיעוט אתניות. כמו כן, ניתן לזקוף את כוחו של הנשיא לנאמנות המתמשכת של הצבא ולדיכוי האכזרי של האופוזיציה הפנימית. התרחבות הבירוקרטיה הממשלתית יצרה גם מעמד של אנשים נאמנים למשטר בכלל ולמשפחת אסד בפרט.\nכל שלוש הרשויות בסוריה מכוונות על ידי מפלגת הבעת' הסורית, כאשר החוקה של המדינה מבטיחה את ראשוניות המפלגה. בנוסף אליה, החוק מתיר לשש מפלגות נוספות להתקיים, ואלה יוצרות את החזית הפרוגרסיבית הלאומית. מפלגות אלה נוצרו כדי לספק מראית עין של מערכת רב-מפלגתית, אולם החזית הפרוגרסיבית הלאומית נשלטת על ידי מפלגת הבעת' כך שאין בכוחה לשנות את המבנה הפוליטי במדינה.\nהפרלמנט שידוע בשם מועצת העם הסורית, נשלט על ידי מפלגת הבעת', והוא נבחר אחת לארבע שנים. למועצה אין רשות נפרדת. אף על פי שהמועצה יכולה להעביר ביקורת על פוליטיקאים ולהעביר טיוטות חוק, היא אינה יכולה ליזום חוקים. כך נוצר מצב בו לרשות המבצעת יש בלעדיות על תהליך החקיקה.\n\n ערך מורחב – כלכלת סוריה\nכ-67% מהמועסקים בסוריה עובדים במגזר השירותים, 17% מועסקים בחקלאות ו-16% בתעשייה. חלק מרכזי מהיצוא מתבסס על נפט.\nמוצרי החקלאות העיקריים הם: חיטה, שעורה, כותנה, זיתים, סוכר, ביצים, חלב. במישור החוף, בעמק נהר האורונטס ובאגן דמשק מגדלים פירות וירקות, אך הגידולים העיקריים הם גידולי שדה. גידול החיטה תופס את מרבית השטח ואחריו גידולי השעורה והסורגום. עם זאת, ענף היצוא העיקרי של סוריה בתחום החקלאות הוא גידולי הכותנה. בשנות ה-70 הקימה סוריה סכר על נהר פרת על מנת להגדיל את שטחי השלחין, וכך נוספו שטחי עיבוד גדולים בצפון מזרח סוריה. בעקבות זאת, פחתה כמות המים בהמשכו של הנהר ונוצר סכסוך עם עיראק. חלק ניכר משטחי המדינה משמשים למרעה.\nשיעור הצמיחה ב-2010 עמד על כ-3.6%. אחרי צמיחה כלכלית של למעלה מ-300 אחוזים בעשור בשנות ה-70 של המאה ה-20, התכווצה הכלכלה בשיעור של 33 אחוזים בשנות השמונים, וחזרה לצמיחה מתונה של כ-12 אחוזים בשנות התשעים. (מעט יותר מאחוז אחד בשנה). על-פי נתוני קרן המטבע הבינלאומית, התוצר גולמי לנפש בסוריה עמד ב-2010 על כ-5000 דולר, תוצר נמוך גם ביחס למדינות אחרות במזרח התיכון.\nענף כלכלי חשוב נוסף הוא התיירות. סוריה משופעת באתרי תיירות ומשכה אליה תיירים רבים מדי שנה.\nלפי הממשלה הסורית אחוז האבטלה עמד בשנת 2010 על 8.3%, אך לפי מקורות דיפלומטיים זרים אחוזי האבטלה כפולים מכך, לכל הפחות. לסוריה חובות חיצוניים בסך 20 מיליארד דולר, לאחר ששלושה רבעים מחובה לרוסיה, בעלת חוב עיקרית, נמחקו בהסדר ב-2005. ארצות הברית אינה מסייעת לסוריה ואוסרת על אזרחיה להשקיע במדינה, כיוון שהיא משתייכת לארצות התומכות בטרור.\nבמהלך מלחמת האזרחים בסוריה, החלה הידרדרות כלכלית במדינה. נוסף על כך, המשטר וגורמים נוספים עודדו תעשיית סמים. במהלך מלחמת האזרחים סיפקו ארצות הברית ומנהלת הסוכנות האמריקנית לפיתוח בין-לאומי (USAID) סיוע הומניטרי לשיפור מצב העקורים בסך של כ-18 מיליארד דולר.\n\n ערך מורחב – חינוך בסוריה\n\nלמרות המלחמות והבידול, עדיין קיימים בה מספר ענפי ספורט.\n\n ערכים מורחבים – נבחרת סוריה בכדורסל, נבחרת סוריה בכדורגל, סוריה במשחקים האולימפיים, סוריה במשחקים הפאראלימפיים, סוריה במשחקים האולימפיים לנוער\n\nסוכנות הידיעות הערבית הסורית, (בערבית: الوكالة العربية السورية للأنباء أو سانا, באנגלית: Syrian Arab News Agency; ידועה בראשי התיבות SANA, ואף בעברית: \"סאנא\") היא סוכנות ידיעות בבעלות ממשלת סוריה הקשורה למשרד התקשורת הסורי. הסוכנות הוקמה ביוני 1965 והיא שופר המשטר.\n\nבתחומי המדינה אתרים היסטוריים רבי ערך. חלקם נפגעו במלחמת האזרחים בסוריה. מהידועים יותר שנפגעו: העיר תדמור - אתר מורשת עולמית של אונסק\"ו שנבזז ונפגעה בידי כוחות דאעש מ-2012 ועד מאי 2015.\nבאוקטובר 2022 דווח על פסיפס נדיר מהמאה ה-4 לספירה, המוצג בעיירה רסטאן (Rastan) המרוחקת כ-25 ק\"מ מחומס. הפסיפס בגודל 120 מ\"ר ומתאר את האמזונות במיתולוגיה הרומית וסצנות ממלחמת טרויה.\n\n ערכים מורחבים – מחוזות סוריה, נפות סוריה\nסוריה מחולקת ל-14 מחוזות (בשפה המקומית \"מֻחאפזאת\"; צורת יחיד \"מֻחאפזה\"), המחוזות מחולקים ל-61 נפות (\"מנטקה\") והנפות מחולקות ל-206 גושים (\"נאחיה\"). מושל מחוז, שאת מועמדותו לתפקיד מציג שר הפנים, צריך לקבל את אישור הקבינט. המושל נעזר במועצה מחוזית נבחרת.\n\n ערך מורחב – גאוגרפיה של סוריה\nסוריה היא מדינה הממוקמת בדרום-מערב אסיה. המדינה גובלת בישראל בדרום מערב, בלבנון במערב, בטורקיה בצפון, בעיראק במזרח, ובירדן בדרום. יש לה קו חוף באורך של 160 ק\"מ בים התיכון.\nמרבית שטחה של סוריה הוא מישור צחיח אולם אזור החוף הצפון מערבי ואזורי א-סווידא (הבשן), דרעא (החורן), וקוניטרה (הגולן) בדרום מערב המדינה ירוקים למדי. הפרת הוא הנהר החשוב ביותר במדינה החוצה אותה במזרח. מצפון לנהר הפרת נמצא האזור הפורה ג'זירה. אזור זה מושקה על ידי שני יובלים של נהר הפרת, הבליח והחבור. באזור נבנו במהלך שנות ה-60 של המאה ה-20 ובשנות ה-70 מערכת של סכרים ותעלות המספקת מים לגידול הדגנים באזור. חל גם גידול משמעותי בגידולי כותנה.\nהאקלים במדינה הוא אקלים צחיח למחצה בעיקרו, אף על פי שהחורף הוא לח. הטופוגרפיה של המדינה, הממוקמת על רמה, גורמת לעיתים לירידת שלגים בחורף.\nהר חרמון / ג'בל א-שייח' (ההר הזקן / הסבא) הנמצא ברכס הרי מול הלבנון בגבול לבנון בגובה 2,814 מטר הוא הנקודה הגבוהה במדינה.\n\nאוכלוסיית סוריה מונה נכון לשנת 2021, 18.3 מיליון תושבים. במאי 2020 מנתה כ-19,398,448 תושבים (ערב מלחמת האזרחים בשנת 2011 מנתה 22.5 מיליון נפשות). ממוצע הילודה הוא 2.7 לאישה. תוחלת החיים במדינה עומדת על 74.7 שנים בממוצע.\nמבחינה אתנית, 74% מהתושבים הם ערבים-מוסלמים, כ-9%–10% כורדים, כ-10% ערבים נוצרים וכ-1% ארמנים, שגם הם נוצרים. בסוריה חיים כ-430,000 ערבים פלסטיניים.\nערבית היא השפה הרשמית והמדוברת ביותר. סורים משכילים דוברים גם אנגלית וצרפתית, אך השפה האנגלית מובנת יותר בקרב הקהל הרחב.\nהעם הכורדי הוא גם מוסלמי אך לא ערבי, ורבים מהם דוברים כורדית, מהווים 9%–10% מהאוכלוסייה וחיים בעיקר בקרן הצפונית של סוריה (שהיא גם גבולה הדרום-מערבי של כורדיסטן). בנוסף, קהילות כורדיות גדולות מתגוררות בכל רחבי סוריה וגם בערים הגדולות. השפה הארמית והשפה הטורקית מדוברות בפי האוכלוסיות האשורית-נוצרית והטורקית. הארמית שימשה את יושבי האזור לפני הכיבוש הערבי ועדיין קיימות קהילות קטנות דוברות ארמית כשפה משנית – בעיקר הכפריים במזרח המדינה, ויהודי חלב.\nמבחינת תפרוסת אוכלוסייה, מרבית האוכלוסייה חיה במחוזות המערביים.\nבסוריה חינוך חינם חובה לבני 6 עד 11. מערכת החינוך מורכבת מ-6 שנות לימודים יסודיים, 3 שנות לימודי ביניים כלליים ו-3 שנים נוספות לימודי תיכון. יודעי קרוא וכתוב הם 86.4% בקרב בני 15 ומעלה.\n\n ערך מורחב – יהדות סוריה\nקהילות יהודיות התקיימו בדמשק ובחלב (ארם צובא) מאז ימי בית שני. לאחר גירוש ספרד (1492), הגיעו לסוריה יהודים רבים מספרד שהגדילו מאוד את מספר בני הקהילה. ברוב ארצות האסלאם וגם בסוריה היה מעמד היהודים נקרא מעמד ה\"ד'ימי\", מעמד נחות מזה של המוסלמים. בשנת 1831 ניסו המצרים[דרושה הבהרה] ששלטו באזור לעשות שינוי לטובת המיעוטים אך שינוי זה פעל בעיקר לטובת הנוצרים. בשנת 1840 בעקבות \"עלילות דמשק\" התחוללו פוגרומים גדולים ביהודי סוריה.\nלפי מפקד האוכלוסין משנת 1943, חיו בדמשק 11,000 יהודים, בחלב 17,000 יהודים ובקמישלי שעל גבול סוריה-טורקיה כ-2,000 יהודים.\nב-1946 פרצו מהומות אנטישמיות ומהיהודים נשללו זכויות אזרח בסיסיות. בעקבות זאת היגרו מסוריה 20,000 יהודים, בעיקר לאמריקה ולישראל. ב-1948 הוחמר מצב היהודים עוד יותר, נשללו מהם כל זכויות האזרח והוטלו עליהם גזירות כלכליות כבדות. החל מ-1949 נאסר על היהודים לצאת מסוריה, אך לעיתים ניתנה אפשרות לעזוב לזמן קצוב. היהודים שהותר להם לצאת מסוריה נאלצו לוותר על רכושם לטובת הממשלה.\nבראשית שנות האלפיים עוד נותרה בסוריה קהילה מצומצמת ביותר, הכוללת כמה עשרות יהודים בדמשק ובודדים בקמישלי. לפי עדות הרב אברהם חמרה ב-2016 נותרו בדמשק רק 16 יהודים ובבית הכנסת אין להם אפילו מניין. כיום, יש שם עשר נשים, רובן קשישות, והיתר הם גברים.\n\n ערך מורחב – דת בסוריה\nבסוריה יש חופש דת, מטעם השלטון המרכזי. 87% מהסורים הם מוסלמים, מתוכם 74% הם מוסלמים-סונים ו-13% שיעים (כולל כ-11% עלווים), 10% הם נוצרים (כולל ארמנים ואשורים) וכ-3% דרוזים. ערבים שאינם נוצרים מהווים כ-74% מהאוכלוסייה, וערבים סונים מהווים 59%–60%. בי.בי.סי באנגלית מעריך כי ישנם גם חצי מיליון עד 3.5 מיליון טורקמנים. קיימת גם קהילה יהודית קטנה מאוד המרוכזת בעיקר בדמשק ובקמישלי בחבל הכורדי.\nהמיעוט הדרוזי בסוריה נחשב כחלק מהאוכלוסייה המוסלמית.\n\nהכוחות המזוינים של סוריה\nמלחמת האזרחים בסוריה\nהמועצה הלאומית של סוריה\n\nאייל נווה, נעמי ורד, דוד שחר, הלאומיות בישראל ובעמים - בונים מדינה במזרח התיכון, ירושלים: רכס פרויקטים חינוכים בע\"מ, 2009\nדון בלט, ארץ הצללים - מפגשים עם השלטון והתושבים של סוריה בחלוף כמעט עשור לכהונתו של הנשיא בשאר אל-אסד, נשיונל ג'יאוגרפיק ישראל 138, נובמבר 2009\nדניאל אשר, לחימת כוח משוריין בהר, המעורבות הסורית בלבנון, 1975 – 1976, מערכות 1985.\nדני אשר (עורך) הסורים על הגדרות, פיקוד הצפון במלחמת יום הכיפורים, מערכות, מודן, 2009.\n\n אתר האינטרנט הרשמי של סוריה (בערבית)\nחדשות מתעדכנות בנוגע למלחמת האזרחים ולטבח בסוריה באתר \"הועד למאבק ברצח עם\".\nאליהו ששון, ‏הגורמים להתפוררות המשטר הקונסטיטוציוני בסוריה, מערכות 3 נובמבר 1939\nיואב נורסלע, על צומת דרכים: העדה הדרוזית ומלחמת האזרחים בסוריה, מגזין המזרח הקרוב, 24 בינואר 2015\nמרזוק אלחלבי, סוריה: מה נותר ממדינה ללא תושביה?, באתר הפורום לחשיבה אזורית, 24 באפריל 2018\nד&;ר ירון פרידמן, 10 שנים למלחמת האזרחים בסוריה: מי ניצח?, באתר זמן ישראל, 19 במרץ 2021\nסוריה, באתר אנציקלופדיה בריטניקה (באנגלית)\n סוריה, דף שער בספרייה הלאומית",
    "pageid": 410
  },
  {
    "title": "סלינה (חברה)",
    "extract": "סלינה (באנגלית: Selina Hospitality PLC) היא רשת אירוח ונופש בינלאומית שמרכזה בפנמה, בלונדון, בארצות הברית ובישראל. הרשת הוקמה בשנת 2014, ובתחילת 2020 הפעילה 85 מתחמי אירוח. ניירות הערך של החברה נסחרים בנאסד\"ק.",
    "pageid": 1801561
  },
  {
    "title": "עוצבת סיני",
    "extract": "עֻצְבַּת סִינַי (אוּגדה 252, \"אוּגדַת סיני\", וגם \"מפקדת הכוחות המשוריינים בסיני\") היא אוגדת מילואים משוריינת בפיקוד הדרום, והעוצבה הקבועה הראשונה שהוקמה בצה\"ל. מפקד האוגדה הנוכחי הוא תת-אלוף יהודה ואך. מפקדת העוצבה נמצאת במרכז הלאומי לאימונים ביבשה, ומפקד העוצבה שימש כמפקד הבסיס עד לשנת 2016.\nהעוצבה הוקמה ב-1968, לאחר מלחמת ששת הימים, במטרה לאגד את הכוחות המשוריינים בסיני ולהקים חזית ישראלית איתנה בהגנת הגבול הישראלי-מצרי. את הפיקוד על העוצבה החדשה קיבל האלוף אברהם אדן.\nהעוצבה לקחה חלק פעיל במלחמת ההתשה (1969–1970) תחת פיקודו של האלוף שלמה להט, וכן במלחמת יום הכיפורים (אוקטובר 1973), כשנטלה חלק נכבד בקרבות בסיני ובצליחת תעלת סואץ תחת פיקודם של האלופים אברהם מנדלר (שנהרג במהלך הקרבות) וקלמן מגן.\nבמלחמת לבנון הייתה העוצבה בין הכוחות הפורצים בגזרה המזרחית בלבנון במסגרת הגיס הצפוני.\nהעוצבה השתתפה בכל מלחמות ישראל מאז מלחמת ששת הימים ועד למלחמת חרבות ברזל.",
    "pageid": 250389
  },
  {
    "title": "עמיר",
    "extract": "עָמִיר הוא קיבוץ באצבע הגליל בצפון עמק החולה, מזרחית לעיר קריית שמונה. הוא שייך לתנועת הקיבוץ הארצי השומר הצעיר שהיא חלק מהתנועה הקיבוצית ונמצא בתחום השיפוט של מועצה אזורית הגליל העליון.\nבקיבוץ משנת 2023 פועלת המכינה הקדם צבאית מכינת גליל עליון",
    "pageid": 97393
  },
  {
    "title": "צפון תימן",
    "extract": "צפון תימן הוא כינוי לישות המדינית הרפובליקה הערבית התימנית (בערבית: الجمهورية العربية اليمنية) שהתקיימה בין השנים 1962–1990 וזו שקדמה לה - \"הממלכה המותוואכלית התימנית\" (ערבית: المملكة المتوكلية اليمنية), שהתקיימה בין השנים 1918–1962. שתיהן היו טריטוריה ריבונית במערב תימן המודרנית, בחלקו הדרומי-מערבי של חצי האי ערב.",
    "pageid": 268463
  },
  {
    "title": "ראשון לציון",
    "extract": "רִאשׁוֹן לְצִיּוֹן היא העיר הרביעית בגודלה בישראל. העיר ממוקמת במישור החוף, בין חלקו הדרומי של גוש דן לאזור הצפוני של שפלת יהודה, גובלת בבת ים מדרום מערב בחולון מדרום מזרח, צפונית לפלמחים, צפונית לנס ציונה, גובלת בצריפין במזרח ומשתרעת לאורך הים התיכון ממערב. העיר חלק מגוש דן וחברה בארגון פורום ה-15.\nהעיר נוסדה ב-31 ביולי 1882, טו' באב תרמ\"ב, והוכרזה כעיר בשנת 1950. היא הוקמה כמושבה חקלאית ציונית; היא המושבה הראשונה שהקימו אנשי העלייה הראשונה. בראשון לציון עוצב דגל ישראל; חודשה התרבות העברית – בייחוד בשפה ובחינוך. ב-1920 הוכרזה כמועצה מקומית וב-1950 הוכרזה כעיר ואם בישראל. בסוף המאה ה-20 התרחבה העיר מערבה וצפונה וגדלה באופן ניכר, והפכה לאחת הערים הגדולות בישראל.",
    "pageid": 5720
  },
  {
    "title": "רועי עוז-פרבשטיין",
    "extract": "רועי עוז-פרבשטיין (נולד ב-17 בספטמבר 1975) הוא במאי, תסריטאי ועורך טלוויזיה ישראלי. בהיותו הבמאי והעורך הראשי של התוכנית \"האח הגדול\", הוא מעניק את קולו לדמות \"האח הגדול\" בזכיינית רשת 13.",
    "pageid": 1603176
  },
  {
    "title": "רותם סלע",
    "extract": "רותם סלע-רוטר (נולדה ב-16 באוגוסט 1983) היא מנחת טלוויזיה, שחקנית, דוגמנית ופרזנטורית ישראלית. מנחה לצד אסי עזר את תוכנית המציאות \"הכוכב הבא לאירווזיון\". עורכת דין בהכשרתה.",
    "pageid": 1020348
  },
  {
    "title": "רשימת פלאי תבל",
    "extract": "רשימות פלאי תבל הן רשימות שנערכו לאורך ההיסטוריה האנושית בניסיון לקטלג קבוצות של אתרים מרשימים ביותר או הישגים הנדסיים ייחודיים.\nשבעת פלאי תבל של העולם העתיק היא הרשימה הידועה הראשונה של מבנים יוצאי דופן. הרשימה הייתה מבוססת על כתבים הלניים שונים וכללה שבעה מבנים אשר הוקמו בעת העתיקה ונחשבו להישגים אנושיים יוצאי דופן.\nרשימת שבעת פלאי תבל הולידה מספר רב של גרסאות לאורך כל הדורות.\nבין הגרסאות המוקדמות הידועות היו אלו של המשורר הרומאי מארטיאליס, ושל הבישוף גרגוריוס מטור. עם הזמן, ובהשפעת גורמים כמו פגעי הטבע, השחתה ועליית הנצרות, אתרים רומיים כמו הקולוסיאום החלו להופיע ברשימות. היסטוריונים מודרניים, אשר יצאו מנקודת הנחה שרשימת הפלאים העתיקים הייתה מוגבלת בהיקפה הגאוגרפי, יצרו גרסאות חדשות לרשימה, שכללו אתרים מעבר לעולם ההלניסטי.\nכיום קיימות רשימות רבות שפורסמו על ידי ארגונים וכותבים שונים, בנושאים מגוונים – פלאי הטבע, הישגים הנדסיים, מבנים חשובים בימי הביניים. כמו כן קיימות רשימות שמטרתן, מעבר למניית מקומות מעניינים בסגנון מדריך טיולים, היא להוות אוסף של אתרים הזקוקים לשימור והגנה.",
    "pageid": 927274
  },
  {
    "title": "תאילנד",
    "extract": "ממלכת תאילנד (בתאית: ประเทศไทย, תעתיק: פּרַאתֶט תַאִי, תרגום: מדינת החופשיים; ‏‏?‏) היא מדינה בדרום-מזרח אסיה. ידועה גם בשמה הקודם, סיאם (สยาม - היה זה שמה הרשמי עד 23 ביוני 1939 וגם מ-1945 עד 11 במאי 1949). תושבי תאילנד נקראים \"תאים\" (בשפה יומיומית מקובל גם \"תאילנדים\"). תאילנד גובלת בלאוס מצפון-מזרח, בקמבודיה מדרום-מזרח, במלזיה מדרום, ובמיאנמר (בורמה) מצפון-מערב.",
    "pageid": 3203
  },
  {
    "title": "תוכנית תלפיות",
    "extract": "תוכנית תלפיות היא מסלול עילית ותוכנית שירות בצה\"ל אשר מטרתו המרכזית היא גיוס צעירים וצעירות מוכשרים ומצטיינים למערכת הביטחון, והכשרתם לעיסוק בתפקידים מרכזיים במערכי המחקר והפיתוח (מו\"פ) הביטחוניים, באמצעות לימודים לתואר ראשון בפיזיקה, במתמטיקה או במדעי המחשב (וכן שילובים שלהם). בנוסף לכך, נועדה התוכנית ליצור פוטנציאל לעתודת המנהיגות הטכנולוגית לקהילת המו\"פ הביטחוני. התוכנית נוסדה בשנת 1979 כחלק מלקחי מלחמת יום הכיפורים. מסלול השירות בתוכנית הוא בן תשע שנים, הכולל כ-36 חודשי הכשרה (רובם בזמן שירות החובה) ולאחר מכן תפקידים ביחידות המו\"פ השונות. בוגרי המסלול מכונים תלפיונים.\nהשם תלפיות נובע מספר שיר השירים, ד', ד' \"כְּמִגְדַּל דָּוִיד צַוָּארֵךְ בָּנוּי לְתַלְפִּיּוֹת\".",
    "pageid": 25301
  },
  {
    "title": "תוצר מקומי גולמי",
    "extract": "תוצר מקומי גולמי (תמ\"ג; באנגלית: gross domestic product‏ – GDP) הוא מונח כלכלי המציין מדידה של הערך הכולל של הסחורות (מוצרים) והשירותים שיוצרו בשטח טריטוריאלי מסוים (לרוב מדובר במדינה) במהלך תקופה נתונה (לרוב מדובר על שנה), לפני הפחתת הבלאי. נתונים אלו מבוטאים במונחים של כסף. המונח שונה מתוצר לאומי גולמי (תל\"ג) בכך שהוא מוציא מכלל החישובים העברות כספים בין מדינות, כך שהחישוב כולל למעשה את התוצר שנוצר בתוך מדינה מסוימת ולא את התוצר שנתקבל בה.\nהתמ\"ג הוא אחד המדדים המשמשים להערכת חוסנו הכלכלי של האזור הנבדק. יחד עם זאת, התמ\"ג אינו משקף בהכרח את רמת ההתפתחות הכלכלית היחסית של המדינה, משום שהוא איננו מתחשב בשאלת פיזור התוצר הנמדד בין כמה תחומים, בשאלת מהות המוצר הנמדד או בשאלת ריכוזיות הרווח מהמוצר בכלל הכלכלה במדינה. לדוגמה, מדינה בעלת כלכלה המבוססת ברובה המוחלט על ייצור נפט עשויה להציג תמ\"ג גבוה מאוד אך אין בכך להעיד בהכרח על חוסנו הכלכלי של המשק באותה מדינה או על כך שהמשק כולו נהנה משגשוג ופיתוח ולא רק קבוצה קטנה של משקיעים או בעלי-עניין.\nיש להבחין בין \"תמ\"ג נומינלי\", השימושי יותר בהשוואה לכלכלות לאומיות בשוק הבינלאומי אך אינו משקף הבדלים ביוקר המחיה ובשיעורי האינפלציה של המדינות, לבין \"תמ\"ג שווי כוח הקנייה\" (PPP), שעשוי להיות שימושי יותר בהשוואת רמת החיים בין מדינות.\nניתן לחלק את התמ\"ג הכולל לתרומה של כל ענף או מגזר במשק. היחס בין התמ\"ג לכלל אוכלוסיית האזור הוא התמ\"ג לנפש (נקרא גם רמת החיים הממוצעת).\nעל בסיס התמ\"ג נבנה מדד תמ\"ג לנפש המותאם לכח קניה במדינה. מדד זה לוקח בחשבון שני משתנים נוספים: גודל האוכלוסייה במדינה, ורמת המחירים במדינה. באמצעות התמ\"ג לנפש מעריכים את רמת החיים במדינה.\nעל פי נתוני קרן המטבע הבין-לאומית, סכום התמ\"ג של כלל מדינות העולם עמד בשנת 2014 על 77.27 טריליוני דולרים, ועשר המדינות המובילות ייצרו 65.18% ממנו. לעומת זאת, על פי נתוני הבנק העולמי (לפי כוח קנייה), עמד התמ\"ג של כלל מדינות העולם בשנת 2014 על 108 טריליוני PPP, ועשר המדינות המובילות ייצרו 60% ממנו. התמ\"ג מניח שכל מה שמיוצר הוא על פי הגדרה בגדר \"טובין\" (goods). בחישוב אין הבחנה בין עלויות לרווחים, בין פעילויות יצרניות לפעילות שאינה יצרנית או פעילות הפוגעת במשאבי טבע מתכלים.",
    "pageid": 29515
  },
  {
    "title": "תנ\"ך",
    "extract": "הַתַּנַ\"ךְ (ראשי תיבות של תורה, נביאים וכתובים), או המקרא, הוא קובץ הספרים שהם כתבי הקודש היסודיים של היהדות. מבין כל הספרות היהודית, רוב ספרי התנ\"ך הם העתיקים ביותר. הם נכתבו ונערכו לאורך מאות שנים, והמאוחר שבהם נכתב כמאה ושישים שנה לפני תחילת ספירת הנוצרים. גם תהליך הקנוניזציה של ספרי התנ\"ך היה ארוך, ועודנו מושא להשערות החוקרים, כשלפי מרבית ההערכות הושלם בין המאה ה-2 לפנה\"ס למאה השנייה לספירה. הטקסט המוכר של התנ\"ך העברי הוא נוסח המסורה, שהיה מגובש לכל המאוחר במאה העשירית. שפת ספרי התנ\"ך היא עברית, אולם היא מכילה מיעוט של קטעים בשפה הארמית המקראית.\nהתנ\"ך מהווה מוקד מרכזי לתרבות היהודית לדורותיה. הספרים שנכללו בקאנון התנ\"ך העברי הם גם חלק מכתבי הקודש של הנצרות, ויחד עם כמה מן הספרים החיצוניים שלא נשמרו ביהדות, הם מרכיבים את הברית הישנה הנוצרית (ברבים מהזרמים הפרוטסטנטיים, הספרים החיצוניים הוצאו לגמרי במאה ה-19 והברית הישנה זהה לתנ\"ך מבחינת תוכן הספרים). זהו החלק הראשון בביבליה הנוצרית, שהיא סדרת הספרים בעלת התפוצה הגדולה ביותר בתולדות האנושות והספר שתורגם למספר השפות הרב ביותר. עקב זאת, התנ\"ך השפיע בצורה עצומה על התרבות והיצירה האנושית. מספר רב של יצירות אמנות מספרות דרך פיסול ועד ציור ומוזיקה, מהמופתיות בהיסטוריה האנושית נוצרו בהשפעתו והשראתו. בדת האסלאם, התנ\"ך אינו נחשב ספר קדוש, אולם אפשר למצוא השפעות ממנו בקוראן ובמסורת המוסלמית. חלק מסיפורי התנ\"ך מופיעים בקוראן, אם כי בגרסאות שונות.\nקודקס ששון הוא העותק הקדום והשלם ביותר של התנ\"ך העברי.",
    "pageid": 748
  },
  {
    "title": "תסמונת אספרגר",
    "extract": "תסמונת אַסְפֶּרְגֵּר הייתה אחת מתסמונות הקשת האוטיסטית. מאז שנת 2013, התסמונת כבר לא-מאובחנת בפני עצמה, ואנשים בעלי אספרגר נקראים אוטיסטים בתפקוד גבוה.\nהתסמונת מתאפיינת בעיקר בקשיים באינטראקציה חברתית ובתקשורת לא מילולית. מאפיינים בולטים נוספים הם התנהגות חזרתית והעמקה אובססיבית בתחומי עניין צרים. התסמונת נבדלת משאר הלקויות האוטיסטיות בכך שהתפתחות הדיבור והשפה תקינות, ורמת האינטליגנציה נורמלית ולעיתים אף גבוהה. הלקות המרכזית של בעלי תסמונת אספרגר באה לידי ביטוי בתקשורת לא-מילולית עם הסביבה – בקושי בהבנת סיטואציות חברתיות ובהבנת הבעות פנים, קושי ביצירת מערכת יחסים אינטימית וכיוצא בזה. בהשוואה לתסמונות אחרות על הקשת האוטיסטית, לאספרגרים יש פחות כפייתיות (compulsive), פחות הפרעות במשחק דמיוני, ופחות הפרעות בשפה המדוברת. לרוב, לאנשים עם תסמונת אספרגר ישנן יכולות טובות של הבנת הנקרא ולימוד שפות וחלקם בעלי יכולת זיכרון טובה במיוחד.\nהתסמונת נקראת על שם הרופא האוסטרי הנס אספרגר, אשר חקר ותיאר אותה אצל ילדים בשנת 1944.",
    "pageid": 36569
  },
  {
    "title": "שיחה:רבקה ורדי",
    "extract": "",
    "pageid": 2039296
  },
  {
    "title": "קטגוריה:מושבים",
    "extract": "",
    "pageid": 22112
  },
  {
    "title": "אבו עלי אקספרס",
    "extract": "אבו עלי אקספרס הוא ערוץ טלגרם המופעל באנונימיות ובו חדשות ופרשנויות בעניין העולם הערבי-מוסלמי והזירה הבין־לאומית.",
    "pageid": 2086649
  },
  {
    "title": "אבי בלוט",
    "extract": "אַבְרָהָם (אָבִי) אַהֲרֹן בְּלוּט (נולד ב-12 בספטמבר 1974) הוא קצין בצה\"ל בדרגת אלוף, המשרת כמפקד פיקוד המרכז. לפני כן שירת כמפקד המכללה הבין-זרועית לפיקוד ולמטה, מפקד אוגדת איו\"ש, המזכיר הצבאי של ראש הממשלה, מפקד חטיבת עוז, מפקד עוצבת חצי האש, מפקד חטיבת יהודה, מפקד יחידת מגלן ומפקד גדוד 101.",
    "pageid": 1186401
  },
  {
    "title": "אדי מרפי",
    "extract": "אדוארד ריגן (אדי) מרפי (באנגלית: Edward Regan (Eddie) Murphy; נולד ב-3 באפריל 1961) הוא שחקן קולנוע, זמר, סופר, מפיק וקומיקאי אמריקאי. בין השנים 1980–1984, מרפי היה חבר קבוע בצוות התכנית סאטרדיי נייט לייב. הוא יצר שתי הופעות סטנד-אפ מפורסמות - דליריוס (1983) ואדי מרפי בגסות (Raw) (1987) - שבגינן זכה במיקום ה-10, ברשימת 100 אמני הסטנד-אפ הטובים של כל הזמנים של ערוץ קומדי סנטרל וה-25 הסטנדאפיסטים הכי טובים ברשימת 50 הסטנדאפיסטים הטובים ביותר של מגזין רולינג סטון.\nבתפקידיו לקולנוע, מרפי קיבל מועמדויות לגלובוס הזהב עבור משחקו בסרטים \"48 שעות\" (1982), \"משנה מקום, משנה מזל\" (1983), סדרת סרטי \"השוטר מבוורלי הילס\" (1984, 1987, 1993, 2024), \"הפרופסור המטורף\" (1996) ו\"שמי הוא דולומייט\" (2019). ב-2007, הוא זכה בפרס גלובוס הזהב עבור שחקן משנה הטוב ביותר, עבור גילומו של הזמר ג'יימס \"רעם\" ארלי בסרט \"נערות החלומות\".\nמרפי מוכר גם בזכות עבודתו כמדבב בעיקר בתפקיד של מושו, הדרקון בסרט \"מולאן\" (1998), ובתפקידו כחמור, בסדרת סרטי \"שרק\" (2001, 2004, 2007, 2010). בחלק מסרטיו, מגלם מרפי יותר מדמות אחת, כמחווה לאחד מגיבורי ילדותו, פיטר סלרס, ששיחק מספר דמויות בסרטיו. מרפי שיחק במקביל מספר דמויות בסרטים הבאים: \"מגלה את אמריקה\" (1988); \"ערפד בברוקלין\" (1995); סדרת \"הפרופסור המטורף\", בה שיחק את כל בני המשפחה ושתי גרסאות של הדמות הראשית (1996, 2000), \"שחק אותה סטאר\" (1999); \"פלוטו נאש - האיש על הירח\" (2002); \"נורביט\" (2007) ו\"לפגוש את דייב\" (2008).\nנכון ל-2020, הרוויחו סרטיו של מרפי למעלה מ-3.8 מיליארד דולר בארצות הברית וקנדה, ו-6.6 מיליארד ברחבי העולם, מה שהופך אותו למקום השמיני של כל הזמנים בהכנסות מסרטים בארצות הברית. ב-2015 זכה מרפי בפרס מארק טוויין להומור, על ידי המרכז התרבותי הלאומי על שם \"ג'ון פ. קנדי\" לאומניות הבמה.\n\nאדי מרפי נולד בברוקלין שבניו יורק כבן השני לליליאן, שעבדה כמוקדנית ולצ'ארלס אדוארד מרפי, שוטר, קומיקאי ושחקן חובב. בגיל שלוש התגרשו הוריו, ואדי ואחיו הגדול צ'ארלי (לימים, סטנדאפיסט בפני עצמו ותסריטאי ראשי בתוכנית של דייב שאפל) נותרו עם אמם. חמש שנים לאחר מכן, בגיל שמונה, אביו נפטר. באותה תקופה, חלתה אמו בשחפת והושמה בשל כך בבידוד ממושך, והאחים צ'ארלי ואדי הועברו למשפחת אומנה וחיו בה למשך שנה. בראיונות רבים טען כי הזמן שהעביר בקרב המשפחה האומנת גרם לו לפתח חוש הומור. אמו נישאה מחדש לאביו החורג, ורנון לינץ', שעבד כמנהל עבודה במפעל גלידה. את רוב ילדותו העביר עם אמו ליליאן, עם אביו החורג ורנון לינץ', עם אחיו הבכור צ'ארלי ועם אחיו החורג ורנון ג'וניור. תחילה חיו בשכונת בושוויק בצפון ברוקלין ולאחר מכן עברו להתגורר ברוזוולט, לונג איילנד.\nבסביבות גיל 15, החל אדי מרפי לכתוב ולבצע קטעי סטנד-אפ. סגנונו הקומי הושפע במידה רבה על ידי שני קומיקאים שהיוו לו מודלים לחיקוי, ריצ'רד פריור וביל קוסבי.[דרוש מקור]בשנת 1969 נהרג אביו. היו לו זיכרונות מעורפלים ביותר מכיוון שהוריו התגרשו כשהיה בן שלוש ומתו כשהיה בן שמונה. קסם מרפי השתלט עליו. אבא נדקר על ידי גברת. הוא אף פעם לא ממש קלט את הפרטים. \"אם אני לא יכול לקבל אותך, אף אחד אחר לא ירצה\" כך זה נועד להתנהל - אחד מאותם פשעי תשוקה.\nמרפי בן השמונה ואחיו הגדול צ'רלי (1959–2017) בילו שנה באומנה כאשר אמו החד הורית של מרפי נפלה ברע. מרפי הצהיר בראיונות שלשהייתו באומנה הייתה השפעה משמעותית על היווצרות חוש ההומור שלו. לאחר מכן, אמו ואביו החורג ורנון לינץ', מנהל עבודה במפעלי גלידה, גידלו אותו ואת אחיו ברוזוולט, ניו יורק.\n\nמרפי החל להופיע במועדוני סטנד-אפ בגיל 15. סגנונו הקומי המוקדם אופיין בריבוי של קללות ובקטעי לגלוג על קבוצות מגוונות מקרב החברה האמריקאית (כולל לבנים פרוטסטנטים, אפרו-אמריקאים, איטלקים-אמריקאים, אנשים בעלי עודף משקל והומואים), וניכר דמיון רב לתכניו של הקומיקאי ריצ'רד פריור. ב-1980, הצטרף לצוות של \"סאטרדיי נייט לייב\". המערכון הראשון שלו בתוכנית נקרא \"החיפוש אחר הרפובליקני הכושי\", והסטנדאפיסט הצעיר התקבל בהערצה על ידי הקהל. עם זאת, עונה זו של סאטרדיי נייט לייב נחשבה לכישלון בעיני מנהלי רשת NBC ובסופה הוחלף צוות השחקנים כולו, פרט לחביבי הקהל, מרפי וג'ו פיסקפו. מרפי המשיך להופיע בתוכנית עד לשנת 1984.\n\nב-1982 הופיע מרפי לראשונה על מסך הקולנוע. יחד עם ניק נולטה כיכבו השניים בקומדיית האקשן המשטרתית \"48 שעות\". הסרט היה ללהיט בין לילה ואף הפך למודל לסרטים רבים שבאו אחריו, כגון \"נשק קטלני\" ו\"שעת שיא\". סרט זה היווה את יריית הפתיחה בעשור המוצלח ביותר בקריירה של מרפי, שהמשיך וכיכב בשרשרת של שוברי קופות: \"משנה מקום משנה מזל\" עם חברו מ\"סאטרדיי נייט לייב\", דן אקרויד, \"מגלה את אמריקה\", \"ילד הזהב\" ושובר הקופות הגדול ביותר שלו, \"השוטר מבוורלי הילס\".\nבמהלך שנות ה-80 הוציא ארבע קלטות וידאו של הופעות סטנד-אפ: \"Eddie Murphy\", \"הקומיקאי\", \"הוזה\" ו\"בגסות\". ב\"גסות\", אף הופץ באופן מסחרי בקולנוע וזכה, כמו כל סרטיו באותה תקופה, להצלחה ענקית. בנוסף, זכה \"הקומיקאי\" בפרס גראמי על אלבום קומדיה הטוב ביותר ל-1983.\nבאותן שנים, הקליט שני סינגלים – \"Party All The Time\" (הופק על ידי אמן הפאנק ריק ג'יימס) ו-\"Put Your Mouth on ME\". שניהם הצליחו מבחינה מסחרית, אך הראשון נבחר על ידי ערוץ הטלוויזיה VH1 בשנת 2004 לשאת בכבוד המפוקפק של המקום השביעי כ\"שיר הגרוע בהיסטוריה\".\nבשנות השמונים נדמה היה כי מרפי הוא מלך מידאס של הוליווד, כל סרט שבו כיכב הפך ללהיט. גם כישלון הסרט \"הגנה עצמית\" בכיכובו של דדלי מור ומרפי לצידו, נתלה על כתפי הכוכב הראשי. מרפי צורף לסרט לאחר שהגרסה הראשונה (בלעדיו) לא התקבלה יפה בהקרנות הראשונות מול קהלי ניסוי.\n\nבשנות ה-90 החל עידן תרבות התקינות הפוליטית. אחת מתוצאות הלוואי שלה הייתה השפעה מכרעת על ההומור בארצות הברית וקרנם של קומיקאים \"רכים\", הנמנעים מלצחוק על קבוצות מיעוט ואינם מתעסקים בנושאים חברתיים, כגון ג'רי סיינפלד, טים אלן ופול רייזר, עלה. במקביל, מרפי, אשר היה בעל הומור גס, בוטה ונטול כל תקינות פוליטית, החל לסבול מהידרדרות בקריירה. השנים 1989–1995 נחשבות השנים החלשות בקריירה שלו. למרות שבשנים אלו שיחק בשני סרטים רווחיים, \"בומרנג\" ו\"עוד 48 שעות\", סבל מרפי משורה של כישלונות מהדהדים: \"לילות הארלם\" (אותו גם כתב וביים לראשונה), \"ג'נטלמן מושלם\", \"השוטר מבוורלי הילס 3\" (היחיד בסדרה שנכשל) ו\"ערפד בברוקלין\".\nקרטועי הקריירה של מרפי אף היו למושא צחוק ולעג בתוכניתו לשעבר, \"סאטרדיי נייט לייב\". יתרה מכך, ריצ'רד פריור, אשר כיכב לצדו ב\"לילות הארלם\" צוטט אומר כי הוא לא מרגיש שום דבר כלפי יצירתו של מרפי. הדבר פגע מאוד במרפי מכיוון שראה בפריור מודל לחיקוי. בסופו של דבר, המחצית הראשונה של שנות ה-90 לא האירה פנים למרפי והוא נאלץ \"להמציא את עצמו מחדש\".\n\nהקאמבק של מרפי החל ב-1996 עם יציאתו לאקרנים של סרטו \"הפרופסור המטורף\". הסרט, עיבוד מחדש לקומדיה מ-1963 בכיכוב ג'רי לואיס, זכה להצלחה רבה והשיב את מרפי לשורת השחקנים הבולטים של הוליווד שהציג את \"מרפי החדש\": עדיין מגלם דמויות רבות אך מקלל הרבה פחות, זונח את ההומור הבין-גזעי ומסתמך על הומור הפרשות גוף ונפיחות - נמוך ככל שיהיה אבל מתאים לילדים. סרט זה ורבים שבאו אחריו (\"מולאן\", \"ד\"ר דוליטל\" והמשכו, \"אבא בא לגן\" ו\"סדרת סרטי שרק\") מיצבו את מרפי ככוכב סרטים המיועדים לכל המשפחה. בשנת 2003 כיכב בתפקיד ראשי בסרט הפנטזיה \"הטירה המכושפת\" בבימויו של רוב מינקוף.\nבתחילה לא הצליח מרפי לשחזר את מגע הזהב של שנות ה-80, וסרטיו המיועדים למבוגרים (\"הקדוש מכולם\", \"שואוטיים\", \"פלוטו נאש\", \"מטרו\", \"אני מרגל\" ו\"נורביט\") נכשלו ברובם. נקודת אור אחת הייתה הסרט \"מאסר עולם\", שבו כיכב לצד מרטין לורנס. הסרט התקבל יפה הן מצד הקהל והן - לראשונה בחייו - מצד הביקורת.\nבינואר 2007 זכה מרפי, לראשונה בקריירה הארוכה שלו, להכרה ממסדית בדמות פרס גלובוס הזהב לשחקן משנה על תפקידו כזמר הנשמה, ג'יימס \"רעם\" ארלי בסרט \"נערות החלומות\" (Dreamgirls) לצידם של ג'יימי פוקס וביונסה.\nבשנת 2012 שיחק בדרמה הקומית \"רק אלף מילים\" לצד קרי וושינגטון. בשנת 2020 זכה בפרס אמי לשחקן אורח בקומדיה, על השתתפותו ב\"סאטרדיי נייט לייב\".\n\nב-18 במרץ 1993 התחתן מרפי עם ניקול מיצ'ל שאיתה חי 13 שנה עד גירושיהם ב-17 באפריל 2006. לגירושים קדמה פרידה כשנה קודם לכן ומאבק משפטי שנמשך באותו פרק זמן. למרפי ומיצ'ל חמישה ילדים. לאחר הגירושין יצא מרפי עם מלאני בראון. בראון ילדה בת ב-3 באפריל 2006. מרפי היה ספקן בקשר לאבהותו ולאחר בדיקת DNA נקבע כי מרפי הוא אכן האב. למרפי 2 צאצאים נוספים מיחסים קודמים לנישואיו הראשונים.\nב-1 בינואר 2008 התחתן מרפי עם המפיקה טרייסי אדמונדס, בטקס אזרחי שאינו רשמי. הזוג מעולם לא התחתן רשמית מבחינת החוק, ובשנת 2012 החל מרפי לצאת עם הדוגמנית פייג' בוצ'ר. ב-2016 נולדה להם בת, וב-2018 בן, הילד ה-10 של אדי מרפי. הזוג התארס רשמית בספטמבר 2018.\n\n48 שעות (1982) 48 Hours -בתפקיד: רג'י האמונד\nמשנה מקום משנה מזל (1983) Trading Places - בתפקיד: בילי ריי ולנטיין\nהגנה עצמית (1984) Best Defense - בתפקיד: סגן טי. אם לאנדרי\nהשוטר מבוורלי הילס (1984) Beverly Hills Cop - בתפקיד: אקסל פולי\nילד הזהב (1986) The Golden Child - בתפקיד: צ'נדלר ג'ארל\nהשוטר מבוורלי הילס 2 (1987) Beverly Hills Cop II - בתפקיד: אקסל פולי\nמגלה את אמריקה (1988) Coming to America - בתפקיד: קלארנס  / הנסיך אקים / ראנדי ווטסון\nלילות הארלם (1989) Harlem Nights - בתפקיד: קוויק\nעוד 48 שעות (1990) Another 48 Hours - בתפקיד: רג'י האמונד\nבומרנג (1992) Boomerang - בתפקיד: מרקוס\nג'נטלמן מכובד (1993) The Distinguished Gentleman - בתפקיד: תומאס ג'פרסון ג'והנסון\nהשוטר מבוורלי הילס 3 (1994) Beverly Hills Cop III - בתפקיד: אקסל פולי\nערפד בברוקלין (1995) Vampire in Brooklyn - בתפקיד: גוידו  /  מקסימיליאן/הכומר פאולי\nהפרופסור המטורף (1996) The Nutty Professor - בתפקיד: באדי לאב/ ארני קלאמפ  /סבתא קלאמפ\nמטרו (1997) Metro - בתפקיד: אינספקטור סקוט רופר\nמולאן (1998) Mulan - בתפקיד: דיבוב  קולו של מושו\nדוקטור דוליטל (1998) Doctor Dolittle - בתפקיד: דוקטור דוליטל\nהקדוש מכולם (1998) Holy Man - בתפקיד: ג'י\nשחק אותה סטאר (1999) Bowfinger - בתפקיד - ג'יף ראמזי  / קיט ראמזי\nמאסר עולם (1999) ‎Life - בתפקיד: רייפורד גיבסון\nהפרופסור המטורף 2 (2000) Nutty Professor II: The Klumps - בתפקיד: באדי לאב/ ארני קלאמפ  / סבתא קלאמפ\nשרק (2001) Shrek - בתפקיד: דיבוב קולו של החמור\nדוקטור דוליטל 2 (2001) Dr. Dolittle 2 - בתפקיד: דוקטור דוליטל\nשואו טיים (2002) Showtime - בתפקיד: הקצין טריי סאלרס\nפלוטו נאש (2002) The Adventures of Pluto Nash - בתפקיד : פלוטו נאש\nאני מרגל (2002) I Spy - בתפקיד: קאלי\nאבא בא לגן (2003) Daddy Day Care - בתפקיד: צ'ארלי הינטון\nשרק 4-די (2003) Shrek 4-D - בתפקיד :דיבוב קולו של החמור\nהטירה המכושפת (2003) The haunted mansion -בתפקיד : ג'ים אברס\nשרק 2 (2004) Shrek 2 - c - בתפקיד- דיבוב קולו של החמור\nנערות החלומות (2006) Dreamgirls - בתפקיד: ג'יימס ( הרעם ) ארלי\nנורביט (2007) Norbit - בתפקיד: מיסטר וונג/ נוקביט / רספוטיה\nשרק השלישי (2007) Shrek the Third - בתפקיד: דיבוב קולו של החמור\nלפגוש את דייב (2008) Meet Dave - בתפקיד: קפטן  /  דייב\nדמיין את זה  (2009) Imagine that - בתפקיד: אייבן דניאלסון\nשרק לנצח (2010) Shrek Forever After - בתפקיד: דיבוב קולו של החמור\nמיליארד סיבות לשוד (2011) Tower heist - בתפקיד: סלייד\nרק אלף מילים (2012) A Thousand Words - בתפקיד: ג'אק מק'קול\nמר צ'רץ' (2016) Mr. Church - בתפקיד: הנרי צ'רצ'\nקוראים לי דולמייט (2019) Dolemite Is My Name - C,P - C,P - בתפקיד: רודי\nמגלה את אמריקה 2 (2021) Coming 2 America - בתפקיד: קלארנס / הנסיך אקים / ראנדי ווטסון\nאיזה אנשים (2023) You People - בתפקיד: אקבאר\nמשעול הסוכריות (2023, גם מפיק) Candy Cane Lane - בתפקיד: כריס קארבר\nהשוטר מבוורלי הילס: אקסל פולי:אקסל פולי(2024) Beverly Hills Cop: Axel Foley - בתפקיד: אקסל פולי\n\nאדי מרפי (הופעה) (1982) ‎\nקומיקאי (הופעה) (1983) ‎\nהוזה (הופעה) (1983) ‎Eddie Murphy Delirious\nבגסות (1987) ‎Eddie Murphy Raw\n(1997) ‎Greatest Comedy Hits\n(1998) ‎Saturday Night Live: The Best of Eddie Murphy\n(1998) ‎All I \"$%*@*#\" Know\n\n אדי מרפי, סרטונים בערוץ היוטיוב\n אדי מרפי, במסד הנתונים הקולנועיים IMDb (באנגלית)\n אדי מרפי, באתר AllMovie (באנגלית)\n אדי מרפי, באתר Rotten Tomatoes (באנגלית)\nאדי מרפי, באתר Box Office Mojo (באנגלית)\nאדי מרפי, באתר Metacritic (באנגלית)\n אדי מרפי, במסד הנתונים הקולנועיים KinoPoisk (ברוסית)\n אדי מרפי, באתר אייטונס  (באנגלית)\n אדי מרפי, באתר ספוטיפיי\n אדי מרפי, באתר Last.fm (באנגלית)\n אדי מרפי, באתר AllMusic (באנגלית)\n אדי מרפי, באתר MusicBrainz (באנגלית)\n אדי מרפי, באתר דיזר\n אדי מרפי, באתר Discogs (באנגלית)\n אדי מרפי, באתר Songkick (באנגלית)\nאדי מרפי, באתר Genius\n אדי מרפי, באתר בילבורד (באנגלית)\n אדי מרפי, באתר טיידל (באנגלית)\nאדי מרפי, באתר אנציקלופדיה בריטניקה (באנגלית)\nדרור עמיר, \"עלייתו ונפילתו של אדי מרפי\", באתר ynet, 15 ביוני 2009\nאמיר בוגן, הכושי עשה את שלו ויכול ללכת - אדי מרפי חוגג 50, באתר ynet, 3 באפריל 2011\nאבנר שביט‏, חוקי מרפי: אדי מרפי בן 50, באתר וואלה‏, 3 באפריל 2011\nאלון גור אריה, אדי מרפי: הג'וקר מבברלי הילס, באתר ynet, 18 במאי 2012\nעומר ברק, חוק מרפי: בגיל 53, השחקן והקומיקאי אדי מרפי מסרב להצחיק את אמריקה, באתר Xnet‏, 25 בפברואר 2015 \nעמי פרידמן, (צ)חוק מרפי: בחזרה לסטנדאפ הכי גס באייטיז, באתר ynet, 24 בנובמבר 2017\n דיוויד מרקזי, ניו יורק טיימס, אדי מרפי: \"כשאתה מתפרסם בגיל צעיר כאמן שחור, זה כמו לחיות בשדה מוקשים\", באתר הארץ, 21 ביולי 2024",
    "pageid": 196911
  },
  {
    "title": "אסקפיזם",
    "extract": "אֶסְקֶפִּיזְם (בעברית: בּוֹרְחָנוּת) הוא דרך להימנע מחיים לא נעימים או משעממים, במיוחד על-ידי חשיבה, קריאה או צפייה בפעילויות מעניינות יותר. אסקפיזם יכול להיות גם נטייה התנהגותית של הסחת הדעת לבידור או לפעילות דמיונית כדרך לברוח מהמציאות. לפעולות אלה יכולות להיות השלכות חיוביות וגם שליליות.\nמקור המילה הוא במילה הלועזית \"escape\", שמשמעה \"בריחה\".\nאסקפיזם מוגדר על ידי ההתנהגות ועל ידי המוטיבציה שמאחוריה – הרצון לברוח מהמציאות.\nבאופן מסורתי אסקפיזם הוגדר כקיצוניות, ושימש גם לתיאור הפעולות שאנשים עושים במטרה לצאת מתחושת דיכאון או עצב. עם זאת, כיום פעולות אסקפיסטיות נחשבות נורמטיביות עבור אנשים רבים.",
    "pageid": 210652
  },
  {
    "title": "אריאל קלנר",
    "extract": "אריאל (אריק) קלנר (נולד ב-5 ביולי 1980, כ\"א בתמוז ה'תש\"מ) הוא פוליטיקאי ישראלי וחבר הכנסת מטעם הליכוד.",
    "pageid": 1699319
  },
  {
    "title": "בית המקדש השני",
    "extract": "בית המקדש השני היה מקדש לאלוהי ישראל אשר נבנה בהר הבית בירושלים על ידי עולי בבל בראשית שיבת ציון בתקופת בית שני בהנהגת זרובבל מבית דוד ויהושע בן יהוצדק הכהן הגדול, כ-70 שנה לאחר חורבן הבית הראשון ונחנך ביום ג' באדר בשנה הששית לדריווש מלך פרס, בתמיכת הפרסים ובעידודם, כפי שבוטאה בהכרזת כורש. בית המקדש עבר שיפוץ והורחב במידה ניכרת על ידי המלך הורדוס בשנת 19 לפנה\"ס, ונחרב בשנת 70 לספירה בידי הרומאים.\nלפי המחקר ההיסטורי, המקדש נחנך בשנת 516 לפנה\"ס בימי דריווש הראשון ועמד על תלו כ-586 שנים. לפי חז\"ל המקדש עמד על תלו (כולל שנות בנייתו) 420 שנים. הפער הגדול נובע מתארוך שונה של אורך שלטון הממלכה האחמנית על ממלכת פרס, הידוע בשם \"השנים החסרות\".\nבסדר קדשים במשנה נמצאת מסכת מידות המתארת את בית המקדש השני והר הבית. יוסף בן מתתיהו תיאר את מבנהו לאחר ששופץ והורחב בימי הורדוס.",
    "pageid": 229347
  },
  {
    "title": "בסיס רמת דוד",
    "extract": "בסיס חיל האוויר רָמַת דָּוִד (בשמו הרשמי: כנף 1) על-שם האלוף עזר ויצמן הוא בסיס טיסה מבצעי של חיל האוויר הישראלי. הבסיס נמצא בסמוך לקיבוץ רמת דוד מצפון מזרח, כפר יהושע ממערב ובסמיכות למגדל העמק. הבסיס הוא בסיס הטיסה היחיד של חיל האוויר באזור צפון מדינת ישראל, עובדה שזיכתה אותו בכינוי \"חיל-אוויר צפון\". מפקד הבסיס הנוכחי (החל מחודש יולי 2022) הוא אל\"ם א'.",
    "pageid": 26788
  },
  {
    "title": "ברוס ספרינגסטין",
    "extract": "ברוס פרדריק ג'וזף ספרינגסטין (באנגלית: Bruce Frederick Joseph Springsteen; נולד ב-23 בספטמבר 1949) הוא זמר, פזמונאי, מלחין, מוזיקאי אמריקאי ופעיל הומניטרי. מוכר בכינוי \"הבוס\" (The Boss).\nספרינגסטין מזוהה עם סגנון כתיבה פואטי המערב אלמנטים ממוזיקת הפולק-רוק והאמריקנה. רבים משיריו משלבים טקסטים מחייו האישיים יחד עם הווי מעמד הפועלים האמריקאי, איתו הוא מזוהה.\nהדיסקוגרפיה של ספרינגסטין, אשר החל את דרכו המוזיקלית כבר בשנת 1965, מגוונת וכוללת הן מוזיקת רוק פופולרית ומסחרית והן מוזיקת פולק-רוק קודרת יותר. אלבומי האולפן המצליחים ביותר שלו – Born to Run משנת 1975 ו-\"Born in the U.S.A\", משנת 1984, מדגימים את יכולתו של ספרינגסטין לתאר בעוצמה ומתוך הזדהות, תוך תשומת לב לפרטים, את חיי בני מעמד הפועלים והמעמד הבינוני-נמוך בארצות הברית.\nבמהלך הקריירה, מכר ספרינגסטין יותר מ-64 מיליון אלבומים בארצות הברית ויותר מ-120 מיליון אלבומים בעולם, שמיצבו כאחד מהאמנים הרווחים בעולם.\nעל עבודתו, זכה ספרינגסטין בפרסים רבים, אשר כללו 20 זכיות בפרסי גראמי, 2 גלובוס הזהב, וזכייה אחת בפרס האוסקר. בנוסף, הוא חבר בהיכל התהילה של כותבי השירים והן בהיכל התהילה של הרוק אנד רול (החל משנת 1999).\nבמשך מרבית הקריירה שלו, שיתף ספרינגסטין פעולה עם להקת האי סטריט בנד, אשר מתפקדת עד היום כלהקת הליווי הקבועה שלו. בשנת 2014, צורפה הלהקה להיכל התהילה של הרוק אנד רול.\nבדצמבר 2021 חתם ספרינגסטין על עסקה של מכירת הקלטות המאסטר וזכויות הפרסום למוזיקה שלו לחברת סוני מיוזיק אנטרטיימנט. לפי הניו יורק טיימס שולמו לספרינגסטין כחצי מיליארד דולר וזו העסקה הגדולה ביותר ששולמה עבור יצירות של אמן אחד.",
    "pageid": 136055
  },
  {
    "title": "ברכת הגומל",
    "extract": "בִּרְכַּת הַגּוֹמֵל היא ברכת שבח לה' על טובה שגמל למברך, שאותה מברך אדם שהיה בסכנת חיים או בסכנה משמעותית אחרת וניצל ממנה.",
    "pageid": 344331
  },
  {
    "title": "ג'ורג' וושינגטון",
    "extract": "ג'ורג' וושינגטון (באנגלית: George Washington‏; 22 בפברואר 1732 – 14 בדצמבר 1799) היה נשיא ארצות הברית הראשון בין 1789 ל-1797 ואחד מהאבות המייסדים של ארצות הברית. עוד בחייו כונה \"אבי האומה\" האמריקאית.\nוושינגטון היה מפקד מיליציה בימי מלחמת הצרפתים והאינדיאנים, ופעילותו השפיעה על פריצתה של המלחמה. בהמשך עמד בראש הצבא הקונטיננטלי המורד במלחמת העצמאות של ארצות הברית, ולאחר מכן ניהל את הוועידה של 1787 שחיברה את חוקת ארצות הברית. נחשב לכוח המניע מאחורי הקמת המדינה.\nוושינגטון, שהיה מוערך בשל יכולתו להנהיג, נבחר פה אחד בידי חבר האלקטורים, לנשיאות, בשתי מערכות הבחירות הראשונות. הוא פיקח על יצירתה של ממשלה לאומית חזקה וממומנת היטב, ששמרה על נייטרליות במהלך מלחמות צרפת המהפכנית, דיכאה את מרד הוויסקי, וזכתה לתמיכת האמריקאים. נשיאותו ביססה נוהגים רבים שנשיאי ארצות הברית משתמשים בהם עד היום: קבינט נשיאותי, טקס השבעה, הפנייה בתור \"אדוני הנשיא\" ועוד.\nוושינגטון פרש לאחר שתי תקופות כהונה, מסורת שנשארה בעינה עד 1940 והפכה לתיקון בחוקה ב-1951.\nעם מותו, הוא כונה \"הראשון במלחמה, הראשון בשלום, והראשון בלבבותיהם של אנשי מדינתו\". נחשב עד היום לאחד מהנשיאים הטובים ביותר בתולדות ארצות הברית.",
    "pageid": 1748
  },
  {
    "title": "ג'רלד פורד",
    "extract": "ג'רלד רודולף \"ג'רי\" פורד הבן (באנגלית: Gerald Rudolph Ford Jr; נולד בשם לזלי לינץ' קינג הבן (Leslie Lynch King Jr);‏ 14 ביולי 1913 – 26 בדצמבר 2006) היה פוליטיקאי אמריקאי מהמפלגה הרפובליקנית, שכיהן כנשיאה ה-38 של ארצות הברית בין אוגוסט 1974 לינואר 1977. לפני כן כיהן כסגן נשיא ארצות הברית במשך שמונה חודשים, תפקיד שאליו מונה על ידי הנשיא ריצ'רד ניקסון לאחר שקודמו בתפקיד, ספירו אגניו, התפטר עקב פרשת שחיתות. פורד התמנה לתפקיד נשיא ארצות הברית אחרי שהנשיא ריצ'רד ניקסון התפטר עקב פרשת ווטרגייט. פורד הוא סגן הנשיא היחיד שמונה לתפקידו מכוח התיקון ה-25 לחוקת ארצות הברית, והוא האדם היחיד שכיהן כנשיא ללא שנבחר לנשיאות או לסגנות הנשיא. לפני מינויו לסגן הנשיא, כיהן פורד במשך עשרים וחמש שנים כנציג המחוז החמישי של מישיגן בבית הנבחרים של ארצות הברית. במשך תשע השנים האחרונות לכהונתו שימש מנהיג המיעוט בבית הנבחרים.\nכנשיא, חתם פורד על הסכמי הלסינקי, שהמשיכו את מדיניות הדטאנט במהלך המלחמה הקרה. עם כיבוש דרום וייטנאם בידי צפון וייטנאם תשעה חודשים לאחר תחילת נשיאותו, נאלץ לסיים את מעורבותה של ארצות הברית בווייטנאם. מבית, המצב הכלכלי במהלך כהונתו היה הגרוע ביותר מאז סוף השפל הגדול, כשכהונתו מאופיינת באינפלציה ובמיתון. אחת מפעולותיו השנויות במחלוקת של פורד הייתה הענקת חנינה נשיאותית לנשיא לשעבר ריצ'רד ניקסון על כל פעולותיו במהלך פרשת ווטרגייט. במהלך כהונתו, לא עסק רבות במדיניות חוץ, והקונגרס הכתיב לו את המדיניות. בבחירות המקדימות במפלגה הרפובליקנית ב-1976, ניצח פורד את מושל קליפורניה לשעבר, רונלד רייגן. פורד היה המועמד הרפובליקני בבחירות לנשיאות ארצות הברית ב-1976, אולם הפסיד למועמד הדמוקרטי, מושל ג'ורג'יה לשעבר, ג'ימי קרטר.\nבשנת 1999 עוטר פורד על ידי הנשיא ביל קלינטון בעיטור האזרחי הגבוה ביותר בארצות הברית - מדליית החירות הנשיאותית. לאחר כהונתו, נותר פורד פעיל במפלגתו. הוא הלך לעולמו ב-26 בדצמבר 2006, והיה הנשיא שנפטר בגיל המבוגר ביותר (93) עד מותו של ג'ורג' הרברט ווקר בוש ב-30 בדצמבר 2018, בגיל 94. כהונתו, שנמשכה 895 ימים בלבד, היא הקצרה ביותר של נשיא שלא מת במהלך כהונתו. הוא סגן הנשיא האחרון שמונה ישירות לנשיאות.",
    "pageid": 15702
  },
  {
    "title": "גיל ההסכמה",
    "extract": "במשפט הפלילי, גיל ההסכמה הוא הגיל שבו אדם נחשב לבוגר לצורך מתן הסכמה משפטית לקיום יחסי מין. אדם המקיים יחסי מין עם קטינים שגילם קטן מגיל ההסכמה מבצע עבירה פלילית שיכולה להיות בעילת קטינה (שלעיתים דינה כדין אונס), מעשה סדום, בעילה אסורה בהסכמה או מעשה מגונה. גילו של הבוגר יכול להיות רלוונטי במדינות מסוימות, כגון ישראל, אם הפרש הגילים בין בני הזוג הוא בתחום מסוים, לצורך אפיון העבירה כחמורה פחות (או כבלתי מוגדרת כעבירה כלל בנסיבות המתאימות).\nיש להבדיל בין גיל ההסכמה לגיל הבגירות, כמו גם בינו לבין גיל אחריות פלילית או בתחומי שיפוט מסוימים, בינו לבין גיל נישואין.\nרוב המדינות קובעות את גיל ההסכמה בטווח הגילים שבין 14 ל-18 (פרט לארגנטינה, ניז'ר וסהרה המערבית, בהן גיל ההסכמה הוא 13, ומקסיקו, שבה גיל ההסכמה הוא בטווח הגילאים שבין 12 ל-18), ואילו אחרות ממדינות האסלאם ומקריית הוותיקן קובעות את ההסכמה בנישואין בלבד. גיל ההסכמה משתנה לעיתים גם לפי אופי וסוג יחסי המין ולעיתים על פי מין האדם הנדון. בישראל גיל ההסכמה הוא 16, למעט אם ההפרש בין הגילאים לא גדול מ-3 שנים, שאז ניתן כבר מגיל 14.",
    "pageid": 102846
  },
  {
    "title": "גרטרוד אדרלה",
    "extract": "גרטרוד קרוליין \"טרודי\" אדרלה (באנגלית: Gertrude Caroline \"Trudy\" Ederle;‏ 23 באוקטובר 1905 - 30 בנובמבר 2003). הייתה שחיינית אמריקאית. אלופה אולימפית ושיאנית עולם במשחה היוקרתי ל-100 מטר חופשי. ב-6 באוגוסט 1926 הייתה לאישה הראשונה בהיסטוריה שחצתה בשחיית סולו את תעלת למאנש וקבעה את התוצאה המהירה ביותר באותה העת (כולל גברים), לאחר ששחתה את המשחה בסגנון החתירה.\nאדלה כונתה בשם מלכת הגלים.",
    "pageid": 1557340
  },
  {
    "title": "גרינלנד",
    "extract": "גרינלנד (בגרינלנדית: Kalaallit Nunaat – ‏ IPA: ‏[kaˈlaːɬːit ˈnunaːt] – \"ארץ הכלשיט\"; דנית: Grønland, גְּרֶנְלֶנְד) הוא האי הגדול ביותר בעולם מבחינת שטח (2,130,800 קמ\"ר). הוא נמצא בצפון האוקיינוס האטלנטי, ומוקף באוקיינוס האטלנטי מדרום, האוקיינוס הארקטי מצפון, ים גרינלנד ממזרח ומפרץ באפין ממערב. גרינלנד היא טריטוריה דנית בעלת שלטון עצמי רחב, ואינה חלק מהאיחוד האירופי.",
    "pageid": 15949
  },
  {
    "title": "ה'תשפ\"ד",
    "extract": "ה'תשפ\"ד (5,784) ובקיצור תשפ\"ד – היא שנה עברית  אשר החלה ביום א' בתשרי, אור ל-16 בספטמבר 2023, ותסתיים ביום כ\"ט באלול, 2 באוקטובר 2024.המולד של תשרי חל ביום שישי, 11 שעות ו-882 חלקים. לפיכך זו שנה מסוג זחג. היא מעוברת, ואורכה 383 ימים.זו שנה שנייה לשמיטה, ושנת 8 במחזור העיבור ה-305. תקופת ניסן שבשנה זו היא תחילת שנת 16 (סימנה יויאז) במחזור השמש ה-207.שנה זו היא שנת 1,955 לחורבן הבית, ושנת 2,335 לשטרות.מדינת ישראל חוגגת ביום העצמאות ה'תשפ\"ד 76 שנות עצמאות.",
    "pageid": 868591
  },
  {
    "title": "המזרח התיכון",
    "extract": "המזרח התיכון (באנגלית: The Middle East) הוא הגדרה פוליטית-היסטורית של אזור בדרום-מערב אסיה, הכולל בתוכו את חצי האי ערב, הסהר הפורה, הלבנט, פרס, ואסיה הקטנה. שטח המזרח התיכון לפי ההגדרה המצומצמת הוא 7,302,680 קמ\"ר. נכון לשנת 2024 מתגוררת בשטח זה אוכלוסייה של 489,689,549 אנשים. לפי ההגדרה הרחבה יותר כולל המזרח התיכון גם את מדינות צפון-אפריקה.",
    "pageid": 321
  },
  {
    "title": "הפרעת אישיות גבולית",
    "extract": "הפרעת אישיות גבולית (באנגלית: Borderline personality disorder; בראשי תיבות: BPD) היא הפרעה נפשית, שעל פי DSM-5 משתייכת לאשכול ב' של הפרעות אישיות. הפרעת אישיות זאת נקראה בשם 'גבולית' כיוון שבעבר הוגדרה כמבטאת גבול בין נוירוזה לפסיכוזה. אף שהשם בעייתי מבחינת תיאור ההפרעה, הוא נותר ללא שינוי עד היום. ב־ICD 10 היא מוגדרת כ\"הפרעת אישיות לא יציבה מבחינה רגשית\". ההפרעה מתבטאת בתפיסה עצמית מעוותת, קושי בעיבוד רגשות בקשרים בין-אישיים או בזוגיות, ותגובות קיצוניות מאוד לסיטואציות אשר מתפרשות על ידם כדבר מאיים שמתקשר לנטישה, דחייה, בדידות, ביקורת או כישלון.",
    "pageid": 36649
  },
  {
    "title": "התפלגות נורמלית",
    "extract": "התפלגות נורמלית היא התפלגות חשובה ביותר בסטטיסטיקה תאורטית וביישומיה בכל תחומי המדע. חשיבותה הרבה נובעת ממשפט הגבול המרכזי, לפיו הממוצע של משתנים בלתי תלויים בעלי אותה התפלגות, לאחר תקנון מתאים, מתכנס בהתפלגות אל ההתפלגות הנורמלית. לכן מופיעה התפלגות זו בכל מקום בו לוקחים ממוצע של משתנים רבים, כגון גובה ממוצע של אנשים באוכלוסייה, ממוצע טעויות מדידה מקריות במדידות חוזרות של אותו גודל, וכדומה. מדדים פסיכומטריים שונים, כגון מבחן מנת משכל, מתוכננים בכוונה תחילה להתפלג באופן נורמלי.\nההתפלגות הנורמלית הסטנדרטית (קרויה גם התפלגות Z) היא השימושית ביותר במשפחת ההתפלגויות הנורמליות.\nעל ידי מתיחה (כלומר, הכפלה בקבוע) והזזה (הוספת קבוע) של משתנה מקרי בעל התפלגות נורמלית סטנדרטית, מתקבלת משפחה כללית יותר של התפלגויות, שכל אחת מהן היא התפלגות נורמלית. זוהי דוגמה למשפחה מעריכית של התפלגויות. בתוך המשפחה, אפשר לזהות התפלגות נורמלית מסוימת על-פי שני פרמטרים: התוחלת והשונות שלה. להתפלגות הנורמלית הסטנדרטית יש תוחלת 0, ושונותה 1.\nההתפלגות הנורמלית נקראת גם גאוסיאן על שמו של קרל פרידריך גאוס, וגם עקומת הפעמון, משום שהגרף של פונקציית הצפיפות שלה מזכיר בצורתו פעמון.",
    "pageid": 40045
  },
  {
    "title": "וואטסאפ",
    "extract": "וואטסאפ (באנגלית: WhatsApp) הוא שירות חינמי להעברת מסרים מיידיים הכוללים טקסט תמונות, מסמכים, קטעי וידאו וקול, השירות מאפשר גם ושיחות קוליות ושיחות ווידאו. לשירות יש גם מאפיינים של רשת חברתית, המאפשרת יצירת 'קהילות' ו'קבוצות' והעלאה של סטטוסים המוצגים באופן זמני.\nהיישום פותח על ידי חברת WhatsApp, שהוקמה ב-24 בפברואר 2009 על ידי יאן קום ושותפו בריאן אקטון ונמצא בבעלות חברת \"מטא\" שרכשה ב-2014 את החברה תמורת 19 מיליארד דולר במזומן ובמניות.\nהשם באנגלית הוא משחק מילים: \"?What's up\" ‏‏?‏ משמעותו בעברית היא \"מה נשמע?\". השם \"WhatsApp\" הוא בעל צליל דומה, כאשר המילה App היא קיצור המילה \"Application\" (אפליקציה).\nהיישום של וואטסאפ זמין עבור מערכות ההפעלה לסלולריים: iOS (אייפון) ואנדרואיד. כמו כן ניתן לגשת ליישום ממחשב בעזרת אפליקציה ייעודית או הדפדפן.\nנכון לפברואר 2023, יש לוואטסאפ יותר מ-2.24 מיליארד משתמשים פעילים ברחבי העולם.",
    "pageid": 1244314
  },
  {
    "title": "ויקינגים",
    "extract": "ויקינגים (Viking) היו יורדי ים, ברובם שבטים צפון-גרמאניים דוברי נורדית עתיקה שמקורם בסקנדינביה. הם נהגו לערוך פשיטות על חופי צפון אירופה, מערב אירופה והאיים הבריטיים, כמו גם לאורך הנהרות במזרח אירופה עד לים הכספי, מסוף המאה ה-8 עד המאה ה-11. יעילותם וכיבושיהם נודעו ברחבי אירופה והם הפכו לאימת חופיה המערביים של היבשת. במקביל לכישורי הלחימה שלהם היו הוויקינגים ידועים גם כסוחרים ומתיישבים. הם התיישבו בארצות זרות והיו סוחרים ובעלי מלאכה.\nהתקופה הוויקינגית החלה בזמן הפשיטות הראשונות, בשלהי המאה השמינית, ונמשכה עד כיבוש ממלכת אנגליה על ידי \"ויליאם הכובש\", מלך הנורמנים. את התקופה הזו, של התפשטות ונדידת שבטים צפון-גרמאניים מסקנדינביה, ניתן לראות כשלב מאוחר יותר של נדידת השבטים הגרמאניים, הסלאבים ואחרים, שהתרחשה בין המאה הרביעית למאה התשיעית לספירה.",
    "pageid": 6352
  },
  {
    "title": "ח'אלד משעל",
    "extract": "ח'אלד עבד א-רחים אסמאעיל עבד אל-קאדר משעל (בערבית: خالد مشعل; מכונה \"אבו אל-וליד\"; נולד ב-28 במאי 1956) הוא אחד מבכירי מנהיגי ארגון הטרור חמאס מאז חיסולו של אחמד יאסין ב-2004. בשנים 1996–2017 שימש כיושב-ראש הלשכה המדינית של הארגון.",
    "pageid": 11230
  },
  {
    "title": "חיל הים",
    "extract": "חיל הים, או בשמו הרשמי \"זרוע הים\", הוא הזרוע הימית של צה\"ל. החיל מבצע את מרבית הפעילות של צה\"ל בזירה הימית. בראש החיל עומד קצין בדרגת אלוף. מפקד חיל הים הנוכחי הוא אלוף דוד סער סלמה.\nעל פי הערכה של המכון למחקרי ביטחון לאומי לשנת 2014, בזרוע הים משרתים 9,500 חיילי סדיר ועוד 10,000 חיילי מילואים. בשנת 2004 יחידות הקומנדו של חיל הים כללו כ-300 לוחמים.",
    "pageid": 25775
  },
  {
    "title": "חניתה",
    "extract": "חֲנִיתָה הוא קיבוץ בגליל המערבי, על גבול לבנון, מצפון-מזרח לשלומי. זהו אחד מיישובי חומה ומגדל.",
    "pageid": 70557
  },
  {
    "title": "חסן נסראללה",
    "extract": "חסן נסראללה (בערבית: حسن نصر الله عبد الكريم نصر الله, תעתיק מדויק: חסן נצראללה עבד אלכרים נצראללה; משמעות שם המשפחה \"נצראללה\" – \"ניצחון האל\"; נולד ב-31 באוגוסט 1960) הוא איש דת מוסלמי-שיעי ופוליטיקאי לבנוני העומד בראש ארגון הטרור והמיליציה הלבנונית חזבאללה. בעולם הערבי, ובלבנון בפרט, הוא ידוע בכינויו סייד חסן (בערבית: السيّد حسن).  \nברוב מדינות המערב ובהן ישראל וארצות הברית נחשב נסראללה לטרוריסט בכיר ומסוכן, הפועל בעיקר נגד ישראל בסיוע שלטונות איראן וסוריה. לאחר שישראל החליטה ויישמה במשותף עם מוסדות האומות המאוחדות את נסיגת צה\"ל מלבנון וסימון הגבול הבינלאומי שבין המדינות, הורה נסראללה על תקיפת סיור של צה\"ל וחטיפת מספר חיילים, ובכך הוביל לפתיחת מלחמת לבנון השנייה. במהלך המלחמה שיגרו פעילי חזבאללה לפי הוראותיו אלפי רקטות ליישובים אזרחיים בישראל, ובתגובה הושמד בהפצצות מהאוויר הרובע השיעי שבו שכנו משרדיו ומפקדותיו של ארגון חזבאללה, ואף ביתו, בביירות בירת לבנון.\nתחת הנהגת נסראללה החשיבו מדינות וארגונים רבים את חזבאללה לארגון טרור, כולו או מקצתו, בהם ארצות הברית, האיחוד האירופי ומדינות אחרות. רוסיה והרפובליקה העממית של סין מכחישות את הטענה שחזבאללה הוא ארגון טרור, ורואות בחזבאללה ארגון חברתי-פוליטי לגיטימי.",
    "pageid": 31055
  },
  {
    "title": "יואב קיש",
    "extract": "יואב קיש (נולד ב-6 בדצמבר 1968) הוא שר החינוך מטעם מפלגת הליכוד. כיהן בעבר כשר לשיתוף פעולה אזורי וכסגן שר הבריאות. שירת בצה\"ל כטייס קרב, ולאחר מכן עבד כטייס בחברת אל על.",
    "pageid": 1243376
  },
  {
    "title": "יונתן ברק",
    "extract": "יונתן ברק (נולד ב-1 באוגוסט 1983) הוא סטנדאפיסט, תסריטאי, עורך וידאו, במאי קליפים ושחקן ישראלי.\n\nברק הוא בנם של הזמרת רותי הולצמן ורופא הילדים ד\"ר שמעון ברק. במשפחתו של ברק שחקנים רבים, בהם יוסף מאורער, שברק הוא נינו.\nאת דרכו כשחקן החל כתלמיד בית ספר תיכון כאשר נמנה עם חברי סדנת התיאטרון של מרכז ביכורי העיתים בתל אביב. לאחר גמר הלימודים החל להופיע כקומיקאי במסגרת ערב הבמה הפתוחה של הקאמל קומדי קלאב. בשירותו בצבא היה צלם צבאי, ותוך כדי שירותו עבד כתסריטאי. מיד עם שחרורו מצה\"ל הצטרף לצוות \"יתוש בראש\", שם השתתף כחלק מהפאנל במשך כ־25 תוכניות. הוא המשיך לכתוב טקסטים לתוכניות קומיות. בין היתר כתב בתוכניות \"היכל התרבות\", \"גריל\" של ליאור שליין, \"רצועת הביטחון\" ו\"משחק מכור\". השתתף בתוכנית \"עסק שחור\" בגלגלצ, והתארח במספר תוכניות טלוויזיה כולל תוכנית הלילה \"אחרי הכל\", של טל ברמן. ברק היה בין מפתחי התוכנית \"הלילה עם ליאור שליין\".\nבשנת 2006 הצטרף לתוכניתו של יאיר לפיד כ\"פרשן אקטואלי\" והגיש פינת סטנד-אפ על אירועי השבוע.\nבשנת 2007 הופיע בתפקיד אודי, בנו האמצעי של אהר'לה ברג (נתן דטנר) בסדרת הטלוויזיה \"משמורת\" שכתבה וביימה עירית לינור. בדצמבר אותה שנה יצא בהופעת יחיד של סטנד-אפ. בהמשך השתתף בעונה הראשונה של תוכנית הבידור \"צחוק מעבודה\".\nבשנים 2008–2009 שיחק בטלנובלה \"חשופים\" בתפקיד אריאל צור, כתב לענייני משטרה.\nברק היה תסריטאי ראשי ומפתח הגרסה הישראלית של סדרת האנימציה \"סלב'ס\", ששודרה ב-yes בשנת 2009. הוא גם דיבב בסדרה את הדמויות של אורי גלר, של רועי לוי, של רן דנקר ושל עצמו.\nבשנת 2010 נטל חלק בתפקיד הראשי בסרט \"קסאמבה\" (סרט בבימויו של יאיר אורבך) וכן השתתף בסרטו של דורון ערן \"נמס בגשם\" בכיכובם של חן יאני ולימור גולדשטיין. בשנה זו יצא גם בתוכנית סטנד-אפ חדשה, \"יונתן ברק – אגו טריפ\".\nברק הוא הכותב הראשי של תוכניתם של אלי פיניש ומריאנו אידלמן \"אלי ומריאנו 2\", ונמנה עם יוצרי התוכנית \"בובה של לילה\" בערוץ הספורט.\nבשנת 2011 נטל חלק בתוכניות \"נבחרת החלומות\" בערוץ הראשון, \"האוניברסיטה\", בערוץ קומדי סנטרל, ו\"פלאשבק\", בחינוכית 23.\nבמאי 2012 החל לכתוב ולהשתתף בתוכנית הקומית \"מחוץ לחוק\" בערוץ הוט קומדי סנטרל. באותה שנה, כתב והשתתף בתוכנית \"פוטו פיניש\", בהנחיית אלי פיניש בערוץ 1.\nבשנת 2013 השתתף בסדרת הנוער \"יומני החופש הגדול\".\nבשנת 2014 הפעיל ערוץ יוטיוב עם הקומיקאי טל סולומון בשם \"החונטה\" בו הם העלו קליפים מוזיקליים.\nבשנת 2015 השתתף בתוכנית \"המועדון של שחר חסון\".\nמשנת 2016 החל ברק במסורת של העלאת צילומי מופעי סטנדאפ מלאים לערוץ היוטיוב שלו, בהשפעת ספיישלי סטנד-אפ בנטפליקס. סגנונו של ברק במופעים אלה מאופיין בסיפור סיפורים בהם מספר באופן קומי על אירועים מחייו. המופעים מפורסמים בסמוך לעלייה לבמות של מופע חדש.\nבשנת 2020 החל להגיש תוכנית רשת בשם \"הדבר הכי פחות חשוב כרגע\".\nבשנת 2021 החל להגיש עם אביו, דוקטור שמעון ברק, פודקאסט בשם \"אבא של יונתן והבן שלו\" ברשת \"עושים היסטוריה\". כמו כן, הוא מגיש ביחד עם אשתו נועה מנור את הפודקאסט \"כשאמא ואבא סטנדאפיסטים\" כחלק מרשת עושים היסטוריה.\nהשתתף בסרט הישראלי \"תמונת הניצחון\" (2021) של הבמאי אבי נשר, בו גילם את דמותו של אבא קובנר.\nבשנת 2022 היה שותף בכתיבת הסרט \"חומוס FULL טריילר\", בו מככבים מיכאל מושונוב, רונן דוידוב, קרן מור, יניב ביטון.\n\nברק היה נשוי לאישה בשם אלינור, אולם השניים התגרשו לאחר זמן קצר.\nברק נשוי בשנית לסטנדאפיסטית נועה מנור לה נישא ב-8 ביוני 2018. במרץ 2020 נולד לזוג בן ראשון, וב-2022 נולד להם בן שני.\nברק מגדיר את עצמו כאתאיסט אך עם זאת הוא אמר כי הוא מסורתי החוגג חגים ומאמין בתפילה.\nמתגורר בקדימה.\n\n אתר האינטרנט הרשמי של יונתן ברק\n יונתן ברק, ברשת החברתית פייסבוק\n יונתן ברק, ברשת החברתית אקס (טוויטר)\n יונתן ברק, ברשת החברתית אינסטגרם\n יונתן ברק, סרטונים בערוץ היוטיוב\nיונתן ברק, במיזם \"אישים\" לתיעוד היצירה הישראלית\n יונתן ברק, במסד הנתונים הקולנועיים IMDb (באנגלית)\nיונתן ברק, באתר \"אידיבי\", מאגר הידע העברי לקולנוע ישראלי ועולמי\n יונתן ברק, במסד הנתונים הקולנועיים KinoPoisk (ברוסית)\nמירב קריסטל, העיקר שיאיר יצחק, באתר ynet, 30 באוקטובר 2006\nתומר קרן, ‏יונתן ברק: \"אני רוצה שתפרוץ מלחמת עולם שלישית, שיהיה מעניין\", באתר מעריב אונליין, 2 בנובמבר 2017\n הסרט קסאמבא באורך מלא, סרטון  באתר יוטיוב\nיונתן ברק מתארח בפודקאסט \"מאחורי כל צחוק\" של אלדד שטרית, 3 בספטמבר 2018\nהפודקאסט \"אבא של יונתן והבן שלו\", ברשת \"עושים היסטוריה\"\nהפודקאסט \"כשאמא ואבא סטנדאפיסטים\", ברשת \"עושים היסטוריה\"\n חגית גינזבורג, יונתן ברק: \"אני חושב שאני נביא, שאני קולו של דור. אני צריך להיות הראשון בבידור\", באתר הארץ, 4 במאי 2022",
    "pageid": 355895
  },
  {
    "title": "יחידה 636",
    "extract": "יחידת ניצן 636 היא יחידה מיוחדת בצבא ההגנה לישראל הכפופה פיקודית לאוגדת איו\"ש ופיקוד המרכז ולמערך האיסוף הקרבי בחיל הגנת הגבולות. היחידה פועלת בשגרה ביהודה ושומרון ובבקעת הירדן. מפקד היחידה הוא קצין בדרגת סגן-אלוף. היחידה עוסקת בסיכול טרור, איסוף מודיעין קרבי בשטחי אויב, מארבי תצפית וסיכול ייחודיים, אבטחת כוחות צה\"ל בשטחי אויב ויירוט מפגעים תוך שימוש באמצעים טכנולוגיים מתקדמים.\nהיחידה הוקמה בשנת 1993 כיחמ\"מ בגזרת רצועת הביטחון, ולאחר מבצע חומת מגן בו השתתפה הוחלט על הצורך ביחידה כדוגמתה בגזרת יהודה ושומרון והיא הועברה לפיקוד המרכז. בעקבות הישגי היחידה בסיכול טרור, מספר המשרתים הגבוה והגדלת כמות משימותיה, הוגדלה היחידה והוסבה מגדוד ליחידה צבאית, בעלת היקף גבוה במיוחד של משרתים ותחומי עיסוק, ומבנה וארגון של יחידה מיוחדת. היחידה מוגדרת כיחידת חוד של יחידות האיסוף הרב-ממדיות בגבולות, והיא היחידה הגדולה בצה\"ל עליה מפקד סגן-אלוף.\nליחידה עיטור אות הערכה מבצעי מטעם הרמטכ\"ל משנת 2020 ועיטור צל\"ש אלוף פיקוד המרכז משנת 2023. במלחמת חרבות ברזל פועלת היחידה בזירות נוספות, כרצועת עזה, ולא רק בפיקוד המרכז.\n\nהיחידה הוקמה בשנת 1993 על ידי אל\"ם יוסי גרינפלד כיחידת מודיעין מטרות (יחמ\"מ) בגזרת לבנון, תחת אוגדה 36. הקמת היחידה התבצעה כתוצאה מלקחי מלחמת יום הכיפורים והצורך לזהות כוחות אויב מבעוד מועד. היחידה הייתה אמונה על ביצוע תצפיות ארוכות טווח ברצועת הביטחון, זיהוי כוחות אויב והכוונת אש יבשתית, ארטילרית או אווירית עליהם. בתחילה ליחידה לא היה שם ומספר, וניתן לה שמה של אשתו של גרינפלד, ניצן, ושלושת הספרות האחרונות של המספר האישי שלו – 636.\nהפעילות המבצעית של היחידה בדרום לבנון התבצעה ממוצבי רצועת הביטחון: דלעת, סוג'וד, ריחן, הבופור ואחרים. עמדות התצפית במוצבים אלו הוקמו תחת אש אויב ונדרשו למיגון מיוחד. מטרת היחידה הייתה יירוט של חוליות ארגון הטרור חזבאללה על ידי זיהויין מבעוד מועד. הוכחת היכולת המבצעית גרמה לעליה בכמות המתגייסים ליחידה (משתי מחלקות לסדר גודל של פלוגה בכל מחזור גיוס). בשנותיה הראשונות היחידה הייתה מורכבת מארבע פלוגות: פלוגת מפקדה, פלוגת הכשרה ושתי פלוגות מבצעיות. הפלוגות המבצעיות התחלקו לפלוגה אחת בגזרת לבנון ופלוגה נוספת שמבצעת אימון ואחראית על גזרת רמת הגולן. היחידה שכנה במחנה ארעי בבסיס צאלים, עד למעברה למחנה ירדן שבסמוך לקצרין.\nבשנת 1995 נכנס לתפקיד מפקד היחידה סא\"ל יואל רונן, שבעברו הקים את פלס\"ר 500. היחידה פעלה, כאמור, בשיתוף פעולה עם כוחות חיל האוויר, מרגמות וארטילריה לטובת יירוט של חוליות חזבאללה. תחת פיקודו של מפקד אוגדה 36 שי אביטל היחידה התמקדה ביכולות שיבדלו אותה מיחידות תצפית אחרות וישלימו את מעגל הסיכול – על ידי הפעלת אש:\n\nהיחידה פעלה במשך 4 שנים כיחידה חשאית. באסון המסוקים בשנת 1997 נפלו שלושה לוחמי מודיעין קרבי, עידן אלפר ויפתח שלפוברסקי מיחידת ניצן וקובי בן שם מיחמ\"מ 869, מה שהביא בהמשך לחשיפת היחידה לציבור.\nבשנים 1997–1999 היחידה התייצבה על תקינה של 10 צוותים לוחמים ועוד 2 צוותים בהכשרה, כאשר בכל צוות ישנם לוחמים ותיקים יחד עם חדשים, כדי לייצר למידה של האחרונים מהלוחמים המנוסים יותר. בשנים אלה צברו צוותי היחידה ניסיון בעבודה במבצעים בעומק השטח ברצועת הביטחון, יחד עם יחידת אגוז ויחידות אחרות. בחירום היו תחת פיקוד היחידה 29 צוותים – צוותי היחידה, ובנוסף צוותים מיחידת שלדג, תצ\"מ 5707, יחמ\"מ 869, צוותים מחטיבת גולני ועוד. היחידה עבדה בצמידות לאלוף פיקוד הצפון, עמירם לוין ולידיעות שצוינו כחיוניות. מפקד היחידה, שי קולר, אמר על לוין שהוא ”הרגיש כי אנחנו יחידת הבת שלו ודאג לספק לנו כל מה שצריך לביצוע המשימות”.\nבשנת 1999 קיבלה היחידה תעודת הערכה וציון לשבח ממפקד פיקוד הצפון גבי אשכנזי, כיחידה מצטיינת פיקודית באותה השנה. כבר בשנותיה הראשונות פעלה היחידה במקביל לגזרת לבנון בגזרת יהודה ושומרון, ואף פעלה לפרקים בגזרת רצועת עזה.\n\nבסוף שנות ה-90 של המאה ה-20 היו ביחידה פלוגות א' ו-ב', שנותרו מוצבת בגזרת לבנון והר דב. בתקופה זו הגיוס ליחידה נעשה ברובו בשיטה שבה המעוניין להגיע ליחידה מצהיר על כך בבקו\"ם, בשיטת חבר מביא חבר, ואין דרך מסודרת להתמיין ולהגיע ליחידה. בחודש אפריל 2000 ביצעה היחידה מארב מוצלח ליירוט חוליית מחבלים במרחב כאוכבא בו חוסל מפקד יחידת החבלה של החזבאללה בגזרה המזרחית בדרום לבנון, שלו יוחס הפיגוע שהביא לנפילתו של מפקד יק\"ל ארז גרשטיין. בחודש מאי של אותה שנה התבצעה הנסיגה מלבנון, כאשר פלוגה ב' יוצאת מהמרחב עם אובדן ציוד מינימלי עקב תכנון מקדים ועבודה יסודית למניעת תקלות במהלך הנסיגה. לאחר הנסיגה לקווי שביתת הנשק של 1948 צומצמו מרחבי האחריות של הגדוד מפריסה מרמת הגולן ועד ראש הנקרה לכזו ממוקדת יותר, הפרוסה בין מטולה להר החרמון.\nבשנת 1999 סופחה פלוגה מיחידה 869, פלוגת זיקית, ליחידת דובדבן כפלגה ירוקה, שבאחריותה תצפיות ומודיעין. ציוות זה התבצע עקב מומחיות הפלוגה באיסוף מודיעין ופעילות חשאית בתחומי יהודה ושומרון, ונשאר עד שנת 2003, כאשר הפלוגה ממשיכה להיות מוזנת בכוח אדם מבית הספר לאיסוף קרבי. הפלוגה נקראה בשם זה, לציון יכולות ההסוואה וההיטמעות המתקדמות שלה. לוחם מהפלגה הירוקה, אלקנה גובי, עוטר בצל\"ש אלוף פיקוד הדרום דורון אלמוג על תפקודו בקרב מול מחבלים ברצועת עזה בו נפל בדרכו לביתו. בשנת 2003 פלוגה זו צוותה ליחידה 636, כאשר מורשתה מתקופתה ביהודה ושומרון עמה.\nעל תקופת פיקודו על היחידה בין השנים 1999–2001 כתב אל\"ם רז שגיא את ספרו \"להיות מג\"ד\", שזכה בפרס מולדובן לספרות ביטחונית בשנת 2013 (מטעם אוניברסיטת אריאל בשומרון).\nבשנת 2001, תחת פיקודו של יובל ג'רבי, הוקמו ביחידה \"צוותים מובילים\", שייעודם היה לבצע פעילויות מורכבות ומאתגרות. הצוותים הוקמו מתוך אלה הקיימים, ויועדו לשיתוף פעולה עם מגוון כוחות כדי לבצע כל שיידרש מהם. בשנת 2002, בתחילה בצורה ספורדית ומחודש מרץ בצורה סדורה ומשמעותית יותר, לקחה היחידה חלק בלחימה במרחב יהודה ושומרון כחלק ממבצע חומת מגן. לוחמי היחידה תפקדו ככוח תצפית במהלך הלחימה בשטח הבנוי בסיוע לכוחות השונים שפעלו ברחבי יהודה ושומרון, בעיקר בגזרת ג'נין, שכם וטול כרם ובעבודה בשיתוף פעולה עם כוחות אוגדה 36 ובראשן יחידות חטיבת גולני. במהלך המבצע נקרא מפקד היחידה, יובל ג'רבי, להחליף את אופק בוכריס כמפקד גדוד 51, לאחר שזה האחרון נפצע קשה בקרב לכיבוש הקסבה של שכם. את הפיקוד על היחידה קיבל טל בראון שיועד להחליף את ג'רבי ולמד באותה תקופה במכללה הבין זרועית לפיקוד ומטה. כתוצאה מלקחי המבצע הוחלט להעביר את היחידה תחת פיקוד המרכז ולא תחת פיקוד הצפון כפי שהיה עד אותה עת.\n\nבשנת 2002 הוחל בהקמת מכשול ההפרדה במרחב התפר ביהודה ושומרון, ועלה צורך מוגבר במתן מענה למרחב זה. לקראת סוף השנה, בדחיפת סגן הרמטכ\"ל גבי אשכנזי, הוחלט על העברת יחידה 636 לפיקוד המרכז. זאת כלקח ממבצע חומת מגן שהורה על הצורך בכוח איסוף זמין לגזרה, שיתן מענה לאתגרים במצב החדש. במהלך המעבר ניתנה יד חופשית למפקדי היחידה לבחור את הבסיס אליו יעברו, ואף שם, מספר וסמל חדשים – אך הוחלט להישאר עם הסמלים ההיסטוריים ולעבור למחנה עופר הסמוך לגבעת זאב. החלטה זו התקבלה עקב מרכזיות המיקום בגזרה והקרבה למחנה הפיקוד בנווה יעקב ולמחנה האוגדה בבית אל. בחודש ינואר 2003 פלוגה ב' ופלוגת המפקדה ביצעו את המעבר למחנה עופר, כאשר פלוגה א' נשארת בגזרת הר דב, ובעתיד עוברת ליחידה 869.\nהמעבר טמן בחובו שינוי מבצעי נדרש – לא עוד תצפיות ארוכות טווח מנגד, אלא \"יחמ\"מ בלב האוכלוסיות\". תוך זמן קצר צוותי הלוחמים היו צריכים להסתגל לפעילות מסוג חדש ואף הגיעו להצלחות מבצעיות. בתקופה קצרה נוספו ליחידה פלוגות נוספות והתבצעו שינויים ארגוניים: פלוגה ב' הוצבה כפלוגה רגלית במרחב חטיבת שומרון, ופלוגה ג' (לשעבר הפלגה הירוקה ביחידה 217 ולאחר מכן הפלוגה הייעודית) הוגדרה כפלוגה בעלת משימות איכות חוצות פיקוד. מיחידת מורן עברה ליחידה פלוגה נוספת שעברה להיקרא פלוגה ה' והוצבה במרחב חטמ\"ר יהודה. בנוסף הוקמה פלוגה ו' שבאחריותה היה מרחב חטיבת בנימין. הפלוגות ייצרו שיתופי פעולה עם יחידות הסיכול במרחב, כימ\"ס ויחידות נוספות, ועם כוחות הביטחון השוטף במרחב, לביצוע מבצעים מיוחדים ופעילויות נוספות.\nבנוסף לשינוי המבצעי שנדרש מצוותי הלוחמים הוחלט על הקמת מערך תצפיתניות, תחילה במרחב התפר ולאחר מכן גם בעומק. פלוגה א' הוקמה כפלוגה למרחב התפר בבסיס צופים, כפלוגה שכללה תצפיתניות ולוחמים רכובים, כאשר לא הוקמו עדיין חמ\"לי תצפיות מסודרים, וחלק מהתצפיתניות ישבו מתחת למגדל שעליו הוצב אמצעי התצפית וצפו בו מהשטח. פלוגה ד' הוקמה על בסיס לוחמים רכובים (המתניידים על גבי רכבי תצפית כגון רקון) ותצפיתניות שהובאו מגדוד הקשתות המטכ\"לי (לימים גדוד 414 במרחב אוגדת עזה) וקיבלה אחריות על מרחב חטמ\"ר הבקעה. הקמת מערך תצפיתניות ביחידה יצר השלמה ליכולות האיסוף הניידות שהתפתחו ביחידה, בדמות שפה מודיעינית משותפת למושגים כמו \"גילוי\", \"זיהוי\", \"צי\"ח\" ו\"ידיעה\".\nבשנת 2004 עבר הגדוד מאחריות פיקוד המרכז לאחריות אוגדת איו\"ש, וכן הוגדרה לכל פלוגה חטיבה מרחבית ספציפית שהפלוגה תחתיה. כך הצוותים הרגליים כונסו לפלוגה הייעודית, פלוגה ג', שגדלה ותפסה אחריות על כלל הגזרה בהקשר משימות איסוף חשאיות וייחודיות, בשיתוף קציני המודיעין באוגדה ובחטיבות, השב\"כ ויחידות הסיכול השונות. שאר הפלוגות הורכבו מתצפיתניות, שעמדותיהן אוחדו והוכנסו לתוך חמ\"לים, והושם דגש על פיתוח פיקוד מקרב שורותיהן – עד דרג המ\"פ.\nבמלחמת לבנון השנייה פעלו צוותי לוחמים מהפלוגה הייעודית של היחידה בעומק השטח, יחד עם חטיבת הצנחנים ויחידות אחרות. בשנת 2006 הוקמה פלוגת איסוף במרחב חטיבת עציון. בשנים 2006–2008 הוקמה פלוגת האחזקה, שתחתיה רוכזו הסמכויות לטיפול באמצעים הרבים שהיו בשימוש הגדוד וברכיבי התקשוב, כאשר היא תחת סמכות מקצועית של חיל הטכנולוגיה והאחזקה וחיל התקשוב.\nלקראת סוף העשור הראשון של המאה ה-21 לקחו צוותי היחידה חלק במבצעים רבים לאיתור ותפיסת מבוקשים. במבצעים שולבו מארבי תצפית ממושכים, עבודה בשיתוף פלוגות האיסוף הגזרתיות ואמצעים טכנולוגיים חדשניים כגון בלוני תצפית ואמצעים מסווגים נוספים. חלק נרחב מהעבודה המבצעית התרחב מעבר לתחום האיסוף והתפתחה שיטה של מתן מענה לבעיה מבצעית בעזרת שימוש ביכולותיה הייחודיות של היחידה.\n\nבשנים 2011–2012 הוקמה הפלוגה הרכובה, על בסיס לוחמים שעד אז הוצבו תחת הפלוגות הגזרתיות. הלוחמים בפלוגה הרכובה קובצו למחנה עופר במקום המשך פעילות במחנות החטיבות השונות, כדי לרכז את הפיקוד והטמעת המקצוע תחת קורת גג אחת. הגדרת הצוותים הפכה לזהה לזו של הפלוגה הייעודית – עתודה איסופית למרחבים השונים על פי הצורך, כאשר הסמכות המקצועית ביחידה משפיעה על בחירת משימותיה למרחבים הרלוונטיים ביותר ולא כבולה לגזרה מסוימת. בנוסף התבצעה ביחידה הקמה של פלוגת אימונים שתהיה אחראית על כשירות הלוחמים והתצפיתניות, ובנוסף העלאה של כמות התצפיתניות למענה על כלל האתגרים בתחום האיסוף הנייח.\nיחד עם שב\"כ ואגף חקירות ומודיעין של מג\"ב איו\"ש פותחו ביחידה טכניקות להפללה של מחוללי הפרות סדר במרחב איו\"ש, כאשר לוחמי היחידה מתמחים בזיהוי פנים של מפרי הסדר ומביאים למעצרם לאחר מכן, על ידי כוחות מהיחידה וכוחות אחרים.\nתחת מפקדי האוגדה חגי מרדכי ותמיר ידעי התחזק הקשר בין היחידה לאוגדה, וצוותים מהפלוגה הייעודית עברו באופן קבוע תחת ימ\"ס איו\"ש ויחידה 217 לביצוע משימות מיוחדות וחשאיות במרחב האוגדה. במהלך שנים אלו בוצעה העברה של שידור התצפית בעמדות מרוחקות ומבודדות אל חמ\"לי האיסוף הגזרתיים המרכזיים. אחרי עבודת מטה הוחלט על הוספת סגן מפקד יחידה נוסף ליחידה, שיאפשר חלוקה של הקשב הפיקודי בין התצפיתניות ללוחמים.\nבשנת 2014 השתתפה היחידה במבצע שובו אחים למציאת שלושת הנערים החטופים במרחב חטיבת עציון וחטיבת יהודה והתמודדה עם גל הפרות הסדר שהגיע לאחר מכן. היחידה נערכה לכניסה לרצועת עזה במהלך מבצעי עמוד ענן וצוק איתן עם חטיבת כפיר ויחידות נוספות, אך לבסוף לא השתתפה בפועל בכניסה הקרקעית לרצועה, כדי לתת מענה למציאות המבצעית בגזרת יהודה ושומרון.\n\nבשנים 2015–2016 התפתח גל טרור פלסטיני שקיבל את השם הצבאי \"אירועי גודל השעה\". גל הטרור כלל מקרים רבים של פיגועי טרור שהתבצעו על ידי זאבים בודדים, בכוחות עצמם וללא תשתית או השתייכות לארגון טרור. יחידת ניצן התמודדה עם מציאות זו בעזרת פיתוח שיטות לחימה חדשות, והתבססות על תפיסה שדוגלת בהתמדה, חשאיות ועצמאות, תוך שהיחידה מבצעת את סגירת המעגל על המחבלים בתחום היירוט (אם בתפיסת המפגעים או פגיעה בהם) ולא רק בתחום הזיהוי וההפללה. מפקד היחידה אז, אל\"ם ניר ישעיה, אמר כך:\n\nשיטות הלחימה החדשות התבטאו בשימוש והטמעה במגוון אמצעים חדשים בתחומי איסוף המודיעין, ההסוואה והיירוט, ובשילוב בין האמצעים והכוחות השונים ביחידה לטובת מתן פתרון לבעיה מבצעית. היחידה פיתחה יכולות שונות במשך השנים, ששילוב שלהן יחד יצר יכולת לסגור מעגל על מפגע מתחילה ועד סוף: משלב איסוף המודיעין המקדים, אפיון השגרה, איסוף ייעודי בעזרת אמצעים מתקדמים, הפללה ולאחר מכן סגירת מעגל בצורת יירוט על ידי מארב ירי, מארב תפיסה או מעצר. היחידה צברה הצלחות מבצעיות במארבים ארוכי טווח מסוגים שונים, על מניחי מטענים, זורקי אבנים ובקבוקי תבערה ומובילי טרור עממי בהפרות סדר. בשנת 2016 הוגדרה הפלוגה הרכובה מחדש כ\"פלוגת נץ\", כאשר היא מבצעת מארבים רבים ומבצעת משימות הדורשות כשירות ללוחמה רגלית, על אף שעד שנת 2019 יכלו להגיע לפלוגה זו גם לוחמים בעלי פרופיל רפואי של 72 בלבד.\nביחידה פותחה בשנים אלו גם טכניקה של צק\"מ איסוף, במטרה לתת מענה לאירועים מתפרצים או ריכוזי מאמץ, שהתבטאה באירועים כגון הפיגוע בצומת אריאל, ומטרתה להעביר את תשומת הלב ואת הכוחות למרחב שזקוק לכך. בעתיד יושמה טכניקה זו באירועים כגון רצח בני משפחת סולומון בחלמיש, רצח דביר שורק, פיגוע הדריסה במתחם התחנה, בריחת האסירים הביטחוניים והפיגוע באלעד. היחידה הייתה מהראשונות בצה\"ל להשתמש ברחפנים למטרות איסוף מודיעין ומטרות נוספות, החל משנת 2016. בשנת 2017 זכתה היחידה בפרס הרמטכ\"ל ליחידות מצטיינות.\nבשנת 2018 הוקמה על ידי מפקד היחידה איילון פרץ הפלוגה הייעודית במילואים, שתפקידה לתמוך את מאמצי היחידה בעת אירועים אופרטיביים ולהוות עתודת מילואים איסופית זמינה ומיומנת. הפלוגה הוקמה מתוך הפלוגות וצוותי הלוחמים ביחידה ומהווה כוח מילואים ייחודי שמתמחה בעבודת איסוף במרחב יהודה ושומרון. בנוסף עובה מערך המילואים לתצפיתניות, והיחידה כללה באותה עת כ-2,000 חיילים בסדיר ובמילואים. בוצעו שיפורים טכנולוגיים באחיזת השטח בחמ\"לי האיסוף ונוצר מסד לחיבור חזק יותר לגורמי המודיעין.\nכהשלמה ליכולות סגירת המעגל של היחידה, הועלתה כשירות היירוט והוקמו צוותי יירוט ייעודיים שמטרתם לבצע את סגירת המעגל, אם בירי או בתפיסת המפגע. בנוסף הוכנסו ליחידה צלפים כחלק אורגני מהצוותים, והצוותים הייעודיים יצרו כשירות של ירי אקדחים, נהיגה מבצעית חשוכה – ללא אורות וכשירויות חשאיות נוספות. בוצע רישות של כביש 443 במצלמות במטרה להתמודד עם טרור האבנים במרחב זה, שהביא לירידה משמעותית של אירועי טרור במרחב.\nבשנת 2019 החליט מפקד היחידה רועי יתח על הקמת פלוגת לוחמים שלישית, פלוגת חנית, ועל העלאת הסף הרפואי של הלוחמים בפלוגת נץ לפרופיל קרבי של 82. פלוגת חנית הוקמה על בסיס צוות מפלוגת נץ וצוותי לוחמים חדשים שעלו מההכשרה בבהל\"ג, כאשר פלוגת זיקית מקטינה את מספר הצוותים שלה. בשנה הראשונה להקמתה זכתה הפלוגה בהצטיינות ממפקד אוגדת איו\"ש כפלוגה מצטיינת אוגדתית. כתוצאה מפעולות אלה הועלתה היכולת לבצע משימות בבקרה של פיקוד בכיר יותר ברמת הפלוגה, כאשר המבנה הארגוני מאפשר יותר תשומת לב פיקודית לכל פעילות מבצעית. בשנים הבאות בוצעו תהליכים של הידוק שיתוף הפעולה עם גופי הביטחון בגזרת יהודה ושומרון כשב\"כ, מג\"ב איו\"ש ומחוז ש\"י של משטרת ישראל.\nלאחר רצח ארי פולד בוצע שינוי בתפיסת המרחב באזורים צפופים המהווים מוקד לפיגועים, כצומת גוש עציון, צומת אריאל, צומת תפוח ועוד, והוחלט על הצבת מספר רב של אמצעים בשילוב אנליזות וידאו ויכולות עיבוד תמונה, כדי לייצר סיכול טרור מיטבי במרחבים אלה. הפרויקט במרחבים אלה נקרא \"בקא\"סית מסכלת\". בנוסף הוכנסו שינויים שאיפשרו למפקדת בחמ\"ל התצפיות לבצע ירי של אמצעים לפיזור הפגנות בשטח דרך פקודה מהחמ\"ל (גרסת אל-הרג של רואה-יורה). בנוסף הוגדלה תפוצת הרחפנים בפלוגות הלוחמות לביצוע משימות תצפית ותקיפה. כלקח מרצח רנה שנרב, נכנס לפעולה פרויקט \"בקא\"סית רב-ממדית\" שכולל צוות רחפנים תחת הפלוגה הגזרתית בחטיבה המרחבית, לטובת אחיזת שטח עילית. בדחיפת מפקד האוגדה ערן ניב, בפלוגת שומרון הוסב חמ\"ל התצפיות לחמ\"ל מר\"ס המשלב מכ\"ם, תצפית וליבת עיבוד מידע המקשרת ביניהם. בהמשך התרחב פרויקט זה לחטיבות נוספות.\n\nבשנת 2020 נעשתה עבודת מטה הכוללת את הגדרתה של היחידה כיחידה צבאית שאינה מוגדרת עוד כגדוד, בהקשר מספר המשרתים, מורכבות ומבנה היחידה (היחידה הגדולה בצה\"ל עליה מפקד סגן-אלוף). בוצע שינוי גם בסיכת היחידה ובשמותיה הרשמיים במערכות השונות, שנועד לשקף את היותה של היחידה יחידת איסוף וסיכול ייחודית ביהודה ושמורון. פעילות היחידה הקנתה לה זכייה באות ההערכה המבצעי מטעם הרמטכ\"ל לשנת 2020, עקב סיכול מספר רב של פיגועים והשתנות מבצעית. בשנה זו נכנס גם לפעילות פרויקט \"מרחב חכם\", שבעזרת בינה מלאכותית וניתוח של היסטוריית הפיגועים בגזרה מסוימת, מסייע לנתח סימנים מחשידים לפעילות טרור ומייצר מניעה מוקדמת.\nבמבצע שומר החומות פעלה היחידה במספר רב של מוקדי טרור עממי והפרות סדר. היחידה פגעה במחבלים רבים שביצעו פיגועים על צירי התנועה ומוקדי החיכוך ביהודה ושומרון, והיוותה גורם מכריע במבצעים למציאת המחבל מהפיגוע בצומת תפוח, בבריחת האסירים הביטחוניים ובמבצעים רבים נוספים. במהלך שנת 2021, בהובלת מפקד היחידה אבידן לוגסי, בוצעה עבודת ארגון שבמסגרתה הפלוגות הלוחמות ביחידה מתמקדות במקצוע ייחודי להן ומייצרות מומחיות בתחום זה.\nבמבצע שובר גלים סיכלה יחידת ניצן מאות פיגועים ביהודה ושומרון. בנוסף בוצע שינוי משמעותי באחיזה במרחב התפר בקו הירוק, והתבצע תהליך שבסופו ממספר של עשרות אלפי מסתננים שביצעו שהייה בלתי חוקית בשטח ישראל, כמות המסתננים ירדה למאות בודדות. בנוסף בוצעו מספר סיכולים משמעותיים של הברחות אמל\"ח במרחב גבול ירדן–ישראל. במסגרת המבצע, בסדרה של מארבים מוצלחים חיסלו כוחות מהיחידה מחבלים חמושים שביצעו פיגועי ירי במרחב מחסום חווארה, כפר קליל, אלון מורה ופסגות.\nבמבצע בית וגן כוחות מהיחידה בשיתוף פעולה עם חטיבת הקומנדו, חיל האוויר ויחידות נוספות ביצעו פעולות לחשיפה וסיכול מחבלים ותפיסת אמל\"ח. בעצרת לציון 30 שנים ליחידה, שנערכה באוגוסט 2023, אמר מפקד אוגדת איו\"ש תת-אלוף אבי בלוט כי:\n\nבספטמבר 2023 הוענק ליחידה צל\"ש אלוף פיקוד המרכז, על ”ביצוע פעילות מבצעית ייחודית במסגרת מבצע \"שובר גלים\" ומבצע \"בית וגן\" בגזרת פיקוד המרכז. במהלך מבצע \"שובר גלים\", היחידה ביצעה מספר מבצעים משמעותיים לסיכול הטרור, בתנאי לחימה מורכבים, באופן מקצועי וייחודי תוך חתירה למגע”.\n\n ערך מורחב – הלחימה ברצועת עזה במלחמת חרבות ברזל\nהחל מסוף שנת 2023, במסגרת התמרון הקרקעי ברצועת עזה, פועלים צוותי לוחמים של היחידה, בסדיר ובמילואים, משולבים בכוחות הלוחמים ברצועה. צוותי היחידה פעלו ראשית כל במרחב עוטף עזה בראשית הלחימה, ובהמשך השתלבו בצוותי הקרב המשולבים, החטיבתיים והאוגדתיים במהלך התמרון הקרקעי. במהלך המלחמה שיתפו צוותי היחידה פעולה עם כלל סוגי הכוחות, ביניהן האוגדות המתמרנות – 36, 162, 98 ו-252, אוגדת עזה וכוחות מיוחדים. במסגרת פעילותם זיהו וסיכלו הצוותים מספר רב של מחבלים, וכמו כן סיפקו מודיעין בזמן אמת לטובת מאמץ ההתקפה, שכלל זיהוי של מאות פירי מנהרות, עשרות רבות של תשתיות טרור, הפצצה של מעל 10 משגרי רקטות וטילים ועוד. להלן מספר פעולות שביצעו לוחמי היחידה במהלך המלחמה אשר הותרו לפרסום:\n\nבמרחב בית חאנון בגזרת אוגדה 252 זיהו לוחמי היחידה עמדת תצפית שהקימו מחבלי חמאס. הלוחמים הכווינו אש מדויקת, חיסלו את המחבלים והביאו לסגירת מעגל מהירה על המחבלים והתצפית.\nבמרחב ג'באליה בגזרת אוגדה 162 זיהו הלוחמים עמדת שיגור רקטות והכווינו לעברה כלי טיס שהשמיד אמצעי לחימה רבים. בנוסף הכווינו הלוחמים מטוס קרב לעבר מחסן של ארגון הטרור חמאס והביאו להשמדתו.\nבמרחב סג'עיה בגזרת חטיבה 828 זיהו הלוחמים חוליית מחבלים חמושה בטיל כתף מסוג RPG, הכווינו אש מדויקת והביאו לחיסול החוליה. לאחר מספר ימים, במתאר דומה, זיהו הלוחמים חוליית מחבלים שעסקה בשיגורי רקטות מרצועת עזה לישראל, והכווינו כלי טיס של חיל האוויר לסיכולה.\nבמרחב בית החולים שיפא בגזרת אוגדה 36 וחטיבה 7 חשפו כוחות מהיחידה תשתיות טרור ופירי מנהרות, ותיעדו את השמדת מנהרות הטרור במרחב כחלק מהמאמץ התודעתי וההסברה במלחמה.\nבמרחב אל-מע'אזי בגזרת חטיבת גולני, בעבודה משותפת עם גורמי מודיעין מסווגים, סגרו כוחות מהיחידה מעגל על חוליית מחבלים שזיהו במרחב, והכווינו לנקודה תקיפה של כלי טיס.\nבמרחב ח'אן יונס בגזרת אוגדה 98 זיהו הלוחמים באמצעות רחפן מתקדם חוליית מחבלים, שהתכוננה לתקיפת כוחות צה\"ל במרחב, והביאו לחיסולה על ידי תקיפה מהאוויר.\nבמרחב ג'באליה, במהלך פשיטת אוגדה 98 וחטיבה 7 במאי 2024, זיהו לוחמי היחידה חוליות מחבלים חמושות וסגרו עליהן מעגל בסיוע מכלול האש של חטיבה 7.\nכוחות מהיחידה ביצעו פעולות מסווגות במסגרת מבצע ארנון.\n\nבמהלך המלחמה היחידה הגיעה להישגים משמעותיים בגזרת פיקוד המרכז, שפתח בסדרה של מבצעים לסיכול טרור של תנועת החמאס וארגוני טרור פלסטיניים אחרים, בייחוד כאלה המוכוונים על ידי גורמים מחוץ ליהודה ושומרון. במהלך המלחמה נעצרו אלפי פעילי טרור, ביניהם עשרות על ידי ובהכוונת הלוחמים והתצפיתניות ביחידה. בנוסף סוכלו מחבלים רבים ברחבי יהודה והשומרון על ידי לוחמי היחידה, לצד פעילות מודיעינית חשאית. להלן מספר פעולות שהותרו לפרסום:\n\nבמספר רב של מארבים במרחב חטיבת עציון, חטיבת שומרון, חטיבת אפרים, חטיבת מנשה וחטיבת בנימין ניטרלו לוחמי היחידה בסדיר ובמילואים מעל ל-16 מחבלים בעת השלכת מטעני חבלה וזריקת אבנים ובקבוקי תבערה לעבר אזרחים וכוחות צה\"ל.בין המרחבים יש לציין מספר מקומות בהן הגיע מארב של היחידה לסיכול משמעותי: מרחב שקד, מרחב סאלם ומרחב ניצני עוז, בהם הושגו פגיעות בחמושים, ומרחבי אבו דיס ופסגות בהם הושגו פגיעות בזורקי מטענים.\nלוחמי היחידה פעלו במבצעים ממוקדים במחנות פליטים שונים בג'נין, טול כרם וערים נוספות, ובמבצעים יזומים במרחב חטיבת מנשה וחטיבת אפרים, בהם סוכלו על ידי הלוחמים ובהכוונתם עשרות מחבלים שהיוו סכנה לכוחות ולאזרחים במרחב.\nבמספר מקרים זיהו תצפיתניות היחידה במרחב התפר ובמרחב חטיבת שומרון מחבלים נושאי נשק שנעצרו או סוכלו על ידי כוחות שהוקפצו למקום, ומנעו פיגועים.\n\nהיחידה הסדירה בנויה מ-12 פלוגות: 3 פלוגות לוחמים ייעודיות, 7 פלוגות תצפית גזרתיות, פלוגת סיוע מבצעי ופלוגת אחזקה.\n\nהפלוגות הלוחמות של יחידה 636 הן פלוגת זיקית, פלוגת נץ ופלוגת חנית. לכל אחת מהפלוגות ייעוד שונה וייחודי בהקשר המבצעי, על מנת ליצור התמחות מקצועית משמעותית בתחום ספציפי.\nהפלוגות הייעודיות מורכבות מצוותים קטנים ומומחים, ופעילותן לרוב מורכבת ומסווגת ועוסקת באיסוף מודיעין קרבי וביירוט מחבלים העוסקים בפעולות טרור. אף על פי שעיקר תפקידם של הלוחמים ביחידות ההגנה הרב-ממדיות של חיל הגנת הגבולות הוא איסוף מודיעין, הפלוגות הלוחמות ביחידה 636 מתמחות גם בסיכול של פעילות חבלנית ותפיסתם של המבצעים, ומבצעות פעילויות שונות וייחודיות בהקשרים אלו. גזרת האחריות של היחידה תחת פיקוד המרכז מייצרת חיכוך בלתי אמצעי עם האויב, מה שלא קיים בגזרות בהן האויב שוכן מעבר לגבול וגדר. בין מוקדי הפעילות: טיפול בהפרות סדר באיו\"ש, מעצרים, פעילויות עם יחידות מיוחדות, שיתופי פעולה עם גורמי ביטחון, מיפויי ופריקת מצלמות, התגנבויות לכפרים לצורך איסוף מידע מודיעיני בשטח, תצפיות ותקיפה בעזרת רחפנים מתקדמים, מארבי תצפית ומארבי ירי לסיכול פיגועים ועוד.\nצוותים מהפלוגות הייעודיות של יחידת ניצן משמשים ככוח אופרטיבי לצד כוחות שונים מחטיבת עוז ויחידות מסווגות אחרות בתרחישים בעומק שטח האויב, במסגרת שיתופי פעולה אורגניים בתחומי האיסוף והיירוט, בין השאר בתרגילי החטיבה ויחידת דובדבן בקפריסין וביוון. שיתוף פעולה זה בא לידי ביטוי בשטח במבצע בית וגן ובמבצעים חשאיים נוספים.\nבמסגרת הפעילות ברצועת עזה במלחמת חרבות ברזל ביצעו הצוותים הלוחמים בסדיר ובמילואים ביחידה שיתופי פעולה עם האוגדות והחטיבות שפעלו ברצועה – ביניהן אוגדה 162, אוגדה 98, אוגדה 99 ואוגדה 36 שמתוכה צמחה היחידה.\n\nליחידה 7 פלוגות איסוף גזרתיות בהן משרתות תצפיתניות ובקריות איסוף יבשתי. הפלוגות כפופות לחטיבות המרחביות של אוגדת איו\"ש ופיקוד מרכז: חטיבות מנשה, אפרים, שומרון, בנימין, יהודה ועציון באוגדת איו\"ש וחטיבת הבקעה בפיקוד המרכז. ליחידה מאות אמצעים הפרושים בשטחי יהודה ושומרון, הבקעה והעמקים ומנוטרים על ידי פלוגות האיסוף הגזרתיות. תפקיד הפלוגות הוא לייצר תמונת מצב בתחום הויזינט למִפקדת החטיבה המרחבית, ולייצר שיתוף פעולה עם כוחות החטיבה הפרושים בשטח.\nבכל פלוגה גזרתית יש בין 2–4 מחלקות איסוף, כשרובן מתפקדות כחמ\"לי תצפיות המהווים כוח איסוף נייח בגזרה קבועה ומחזיקים במומחיות בהכרת השטח והמתרחש בו. בכל חטיבה ישנה מחלקה של בקריות איסוף רב-ממדיות, המפעילות רחפנים לצורך מתן מודיעין ותצפית. אלו מפעילות מערכות טכנולוגיות מתקדמות המייצרות אחיזת שטח באמצעות להקת רחפנים, המתבססת על טכנולוגיה של בינה מלאכותית.\nעל פלוגת האיסוף מפקדת קצינה בוגרת קורס מפקדי פלוגות ביבשה ולעיתים גם קצינים ממין זכר. חמ\"לי האיסוף מופעלים על ידי מערכות \"מורשת\" ו\"מר\"ס\" מתוצרת אלביט מערכות, כאשר אמצעי האיסוף המשדרים לחמ\"ל שוכנים לרוב על מגדלים בנקודות שולטות ומיוצרים על ידי קונטרופ מבית רפאל - מערכות לחימה מתקדמות וחברות נוספות. במספר חמ\"לים, כגון אלו הצופים על העיר חברון, על כיכר אריאל ועל צומת גוש עציון, ישנם מספר רב של אמצעים האוחזים במרחב בסגנון טלוויזיה במעגל סגור. העמדה שצופה את האמצעים אלה נקראת \"בקא\"סית מסכלת\".\n\nהכשרת הלוחמים ביחידה מתבצעת בבהל\"ג יחד עם ארבע יחידות האיסוף האחרות של מערך האיסוף הקרבי בחיל הגנת הגבולות. בראשית ההכשרה מתבצעת חלוקה למחלקות וריכוז המיועדים ל-636 במחלקות נפרדות בפלוגות ההכשרה. הגעה ליחידה אפשרית לבעלי פרופיל רפואי 82 ומעלה.\nהטירונות היא טירונות 05 האורכת כארבעה חודשים ובמסגרתה מבצעים תוכני קליעה והכשרות על פק\"לי נשק (קלע סער, מטול רימונים M-203, מקלע נגב, מאג, M-24 ועוד), כושר קרבי, לוחמת שטח פתוח ובנוי ושדאות. לאחר מכן מתבצע אימון מתקדם, בו עוברים תכנים על אמצעי איסוף ואמצעים נוספים, תוכני מודיעין ותודעת אויב ותכני הסוואה צבאית מתקדמת, יחד עם מספר שבועות ניווט ותרגילים מסכמים המדמים פעילות מבצעית בשטח וסיכול פעילויות טרור. שלב האימון המתקדם אורך גם הוא כארבעה חודשים.\nההכשרה בבהל\"ג אורכת בסך הכל כשמונה חודשים ומלווה בטירונות יחידה (נקראת גם אימון שלב ב' או אימון לפני תעסוקה) לאחר העלייה לקו המבצעי, האורכת כחודשיים נוספים, ובה עוברים הלוחמים הכשרה נוספת בשטחי האימונים של היחידה. טירונות היחידה כוללת אימונים נוספים בנושאי הסוואה, לוחמה בשטח בנוי, לוחמה בטרור, מקצועות מיוחדים כנהיגה מבצעית, בניית עמדות הסתתרות, שימוש באמצעים ייחודיים ועוד, ולחימה במתאר איו\"ש בבסיס האימונים הפיקודי של פיקוד המרכז ובמתחם האימונים ללוחמה אורבנית שבבסיס צאלים. בסיום טירונות היחידה מתחלקים הלוחמים למקצועות בפלוגות השונות: נץ, זיקית וחנית, ובהן הם מבצעים הכשרה ייחודית נוספת בהתאם למקצועם. סיום המסלול הרשמי, לאחר כעשרה חודשים מיום הגיוס, מלווה במסע עלייה ליחידה בהר הסרטבה שבסופו מוענקת ללוחמים סיכת היחידה.\nבטירונות הלוחמים מוסמכים כרובאי 05, ובאימון המתקדם הלוחמים מוסמכים כסייר 07 בהתאם למאפייני המסלול הייחודיים (בדומה ללוחמי חיל ההנדסה הקרבית המוגדרים פלס 07).\nלמעוניינים להתגייס ליחידה ניתן גם להתמיין למסלול ייעודי לקצונה ללוחמי איסוף בחיל הגנת הגבולות שבמסגרתו מתגייסים ליחידה ומבצעים תפקיד פיקודי לפני יציאה לבה\"ד 1 ושירות כמפקד צוות ביחידה 636.\n\nלוחמי היחידה חמושים ברובי סער M4A1 קרבין ו-M16A1, בתצורה רובאית עם כוונת מפרולייט M5 ומפרומור או כוונת MARS, ובתצורת קלע סער עם כוונת טלסקופית מסוג טריג'יקון ACOG, כוונת תרמית מסוג מכבים ומכבית מתוצרת אלביט מערכות, וכוונת מגבר אור כוכבים מסוג ליאור ואקילה. בנוסף הפלוגות הלוחמות חמושות במקלע נגב ומאג, מטול ומטולון M203 עם כוונת זאבון, רובה צלפים קל רוגר SR-22 ורובה צלפים M24.\nהיחידה מפעילה רחפנים אזרחיים וצבאיים למטרות תצפית ואיסוף מודיעין, הכוונת אש, אבטחת כוחות, פיזור הפרות סדר וכן למטרות תקיפה. כיחידת איסוף קרבי מפעילה היחידה אמצעי תצפית מסוגים שונים, ביניהם מת\"ן SWIR, עמית איכון, בלון טקטי, מכ\"ם טקטי, מצלמות DSLR ו-DSL לצילום ביום ובלילה, מצלמות וידאו, מצלמות גוף טקטיות ועוד. ברשות היחידה ציוד הסוואה מתקדם וציוד לבניית עמדות הסתתרות. בנוסף, מפעילה היחידה אמצעים מיוחדים חשאיים ויחודיים.\nהיחידה מתניידת על גבי רכבי שטח ורכבים ממוגנים, בהם HMMWV (\"האמר\"), סופה, דוד, זאב וטיגריס.\n\nתעודת הערכה בשנת 1999 ממפקד פיקוד הצפון ליחידה מצטיינת פיקודית.\nתעודת הערכה בשנת 2016 ממפקד אוגדת איו\"ש על הישגי היחידה באירועי \"גודל השעה\".\nפרס הרמטכ\"ל ליחידות מצטיינות בשנת 2017\n  אות הערכה מטעם הרמטכ\"ל בשנת 2020 על סיכול מספר רב של אירועי טרור.\n  צל\"ש אלוף פיקוד המרכז בשנת 2023 לאור הישגי היחידה במבצע שובר גלים.\n\nליחידה 11 נופלים, המונצחים באנדרטה ואתר המורשת של היחידה בעיר קיסריה, שאימצה את היחידה מהקמתה. בתחילת טירונות היחידה (שלב ב') מבצעים הלוחמים מסע אל האנדרטה בחולות על שפת הים התיכון באזור קיסריה. בסיום המסע מקבלים הלוחמים לראשונה את תג היחידה.\nאתר ההנצחה הוקם בשנת 2003, עם מעבר היחידה לגזרת פיקוד המרכז, והוא שוכן בפארק חרוב בעיר קיסריה, בחלק הדרומי של העיר, בסמיכות לשדרות רוטשילד. קיסריה אימצה את היחידה בשנת 1993 בסיועו של סגן מפקד היחידה ולימים מפקדה, יואל רונן. בזמן שירותה של היחידה ברצועת הביטחון בדרום לבנוו היו הלוחמים יוצאים מהקו לקאנטרי שבעיר, ותושבי העיר היו מגיעים דרך קבע לבסיס היחידה במחנה ירדן כדי לסייע ללוחמים. הקשר עם היחידה המשיך גם אחרי יציאתה מלבנון ועד היום.\nבסביבות אנדרטה מתבצעות באופן עתי ריצות ניווט ואירועים נוספים לזכר חללי היחידה, יחד עם החברה הכלכלית קיסריה ויחד למען החייל.\n\nמבין הנופלים בתקופתה של היחידה תחת אוגדה 36 בפיקוד הצפון שלושה לוחמים שנהרגו ממטעני חבלה ברצועת הביטחון בדרום לבנון (צחי מזרחי, זהר דורון ואורי סמואלוב) ושני לוחמים שנפלו באסון המסוקים (עידן אלפר ויפתח שלפוברסקי). נופלי היחידה בתקופה זו מונצחים גם באתר ההנצחה לחללי קהילת המודיעין שבמרכז למורשת המודיעין בסמוך לבסיס גלילות ובבית התותחן שבזכרון יעקב.\nבתקופתה של הפלוגה הייעודית תחת יחידת דובדבן ליחידה חלל אחד, אלקנה גובי, שנהרג בקרב עם מחבלים ברצועת עזה בזמן היותו בחופשה. על תפקודו בקרב קיבל גובי עיטור צל\"ש אלוף ממפקד פיקוד הדרום דאז, דורון אלמוג, וכך נכתב בתיאור המעשה:\n\nתחת אוגדת איו\"ש בפיקוד המרכז ליחידה חמישה נופלים – ארבעה שנפלו בעת מילוי תפקידם (חופית מורביה, אריה יוגב, שני מדינה ודותן יצחק) וחלל אחד, זיו זכאי מזרחי, שנפל בקרב עם מחבל בתחנת דלק בכביש 443.\n\nלאורך השנים החליפה היחידה מספר רב של תגים, סמלים וכומתות. בשנת 2003, בעת מעבר היחידה לפיקוד מרכז, הוצע למפקדי היחידה לשנות את שמה ומספרה. מפקד היחידה אז, אל\"ם טל בראון, אמר כך:\n\nבעת הקמת היחידה כגדוד יחמ\"מ בגזרת לבנון, חבשו לוחמי היחידה כומתות שחורות וענדו את תג אוגדה 36. לאחר זמן קצר קיבלו הלוחמים לראשונה את תג היחידה הנמצא בשימוש עד היום. בתג תנשמת לבנה על רקע אדום עם שמש צהובה מעל הכנף בצד ימין. התנשמת מייצגת את התכונות בהן דוגלת היחידה – חכמה, חשאיות והסתגלות מהירה.\n\nבהקמת היחידה, כנזכר, חבשו הלוחמים כומתות שחורות עם סמל חיל המודיעין. בעת שפלוגת זיקית שירתה כפלגה ירוקה ביחידת דובדבן צבע הכומתה שלה היה אדום, כבשאר היחידה, יחד עם נעלי חי\"ר בצבע אדום, כאשר לפני כן ואחרי כן נעלו הלוחמים ביחידה נעליים שחורות. בשנת 2003, שלוש שנים אחרי הקמת חיל מודיעין השדה, עברו כלל לוחמי החיל וביניהם לוחמי היחידה לכומתה בצבע ירוק עם סמל חיל מודיעין השדה. בשנת 2009 שונה שם החיל ל\"חיל האיסוף הקרבי\", וכך גם סיכת הכומתה. בשנת 2015 החליפה את הירוקה הכומתה הצהובה ששימשה את חיל האיסוף הקרבי בלבד. בשנת 2023 החליפה את הכומתה הצהובה כומתה מנומרת בצבעי הסוואה מדבריים, עם סמל חיל האיסוף הקרבי, והנעליים השחורות הוחלפו לנעליים אדומות.\n\nסיכת היחידה ששימשה עד שנת 2020 (ניתנה לראשונה בעת הקמת היחידה ובשנת 2000 עברה עיצוב מחדש) הציגה את התנשמת המצויה בתג היחידה, כאשר היא פונה לימין במעופה ומעליה פלר דה ליס המסמל את המודיעין, מקצועה של היחידה, ואת הקשר לאגף המודיעין. את הסיכה קיבלו הלוחמים בעת סיום מסלול ההכשרה שלהם, והיא נהגתה ועוצבה על ידי לוחמים ביחידה.\nבשנת 2020 שונה עיצוב הסיכה. בזאת המשמשת מאז, בנוסף לתנשמת מופיעות שתי כנפיים כפולות המחולקות לשלושה פסים בכל אחת, שיחד עם חרב במרכז הסיכה מסמלות את שש החטיבות המרחביות של אוגדת איו\"ש ואת חטיבת הבקעה. במרכז הסיכה, מעל לניצב החרב, ישנה מטרה, המסמלת את הדיוק הנדרש כדי לעמוד במשימתה של היחידה בהגנה על האזרחים והתושבים. צבעי הסיכה, שחור וכסף, מסמלים את פעילותה של היחידה ביום ובלילה. את הסיכה החדשה מקבלים הלוחמים בתום מסע בהר סרטבה או באנדרטת פורצי הדרך לירושלים, בסיום טירונות היחידה.\n\nמפקד יחידת ניצן הוא קצין בדרגת סגן אלוף. מפקדי היחידה לאורך השנים הגיעו מתוך היחידה וחיל האיסוף הקרבי או מחטיבות חי\"ר כחטיבת גולני, חטיבת גבעתי וחטיבת הצנחנים.\n\n יחידה 636, ברשת החברתית פייסבוק\nתומי שטוקמן, ‏מחליפים צבעים: יחידת האיסוף המיוחדת של פיקוד המרכז כמו שלא ראיתם מעולם, באתר ‏מאקו‏, 2 בנובמבר 2018\nניר דבורי, ‏תיעוד מיוחד | עם הצלפים בשכם במארב לאנשי \"גוב האריות\": \"סיכוי גבוה שנפגוש עכשיו מחבל\", באתר ‏מאקו‏, 20 באוקטובר 2022\nטל וייזל, עיני נץ – עולם קטן, באתר עולם קטן, ‏12 בינואר 2023\nאור הלר, מארבים בלי הפסקה: מבצע לילי עם היחידה שמסכלת פיגועים בשטחים, באתר חדשות 13, 30 בספטמבר 2023\nאמיר בוחבוט‏, מאחורי הסיכולים הממוקדים ביהודה ושומרון: צבא הרחפנים נחשף, באתר וואלה‏, 7 ביולי 2023\nארנולד נטייב, ‏היחידה בצה\"ל שמפעילה רחפנים בלב רצועת עזה, באתר מעריב אונליין, 30 בנובמבר 2023\nאלישע בן קימון, רחפנים תוקפים ושיטות פעולה מחוץ לקופסה: היחידה שמשתתפת בכל מבצע ביו\"ש, באתר ynet, 26 במאי 2024",
    "pageid": 2259882
  },
  {
    "title": "יחסי אישות (הלכה)",
    "extract": "יחסי אישות (או בלשון חז\"ל: תשמיש המיטה) בהלכה הם אוסף הכללים והחוקים בהלכה היהודית הנוגעים לקיום יחסי מין.\nבהלכה ישנה הדרכה מפורטת לגבי האופן שבו יש לקיים יחסי אישות, כולל התייחסות למקום, לתדירות, לעיתוי, וכן לדיבור, למחשבה ולכוונה בשעת קיום היחסים.\nאיש ואישה נשואים מחויבים זה לזה לקיום יחסי אישות, חוץ מזמן הנידה שבו הם אסורים זה על זה. תדירות חובת קיום היחסים בהלכה נקבעת באופן המותאם למצבם של בני הזוג. בהלכה ישנן דוגמאות הקובעות פרקי זמן של בין אחת ליום ועד אחת לחצי שנה, לפי עיסוקו של הבעל. מחויבותו של הבעל לקיום היחסים מכונה מצוות עונה, אך לפי הפסיקה די בכוונתו לשמח את אשתו באמצעות יחסי המין כדי להפוך אותם לדבר מצווה.\nחלק מהיהדות רואה את התשוקה ואת ההנאה ביחסי אישות כמרכיבים חיוביים, ובלבד שהשימוש בהם ייעשה גם לשם מצווה. השקפה זו נובעת מתוך גישה של קידוש החומר כשהוא נעשה בכוונה נכונה ובאופן של קדושה וצניעות. עם זאת, זרם שני ביהדות התנגד להפרזה ביחסי אישות ואפילו המותרים, והדבר התבטא בדברי הרמב\"ן שכינה את ה\"שטוף בזימת אשתו\" ומפריז בקיום יחסי אישות \"נבל ברשות התורה\".\nישנם הוגים הקושרים את יחסה של היהדות למין ליחסה לצרכים גופניים בכלל, כגון אכילה, שתייה וכדומה. הרמב\"ם כותב כי האדם צריך לכוון כל מעשיו לידיעת הבורא ועבודתו, ובפרט שהאכילה, השתייה ואף הבעילה ייעשו לשם בריאות הגוף והנפש כאמצעי לעבודת הבורא, כמאמר הפסוק: \"צדיק אוכל לשובע נפשו\".",
    "pageid": 454125
  },
  {
    "title": "יעל שלביה",
    "extract": "יעל שלביה כהן (נולדה ב-31 באוגוסט 2001, י\"ב באלול ה'תשס\"א) היא דוגמנית בינלאומית ושחקנית ישראלית.\nשלביה הופיעה בקמפיינים בינלאומיים של דוגמנות. הוצגה על ידי TC CANDLER בשנת 2018 במקום השלישי ברשימת מאה הנשים היפות בעולם, בשנת 2019 במקום השני, ובשנת 2020 במקום הראשון.",
    "pageid": 1754745
  },
  {
    "title": "כירופרקט",
    "extract": "כירופרקט או כירופרקטור הוא אדם שהוסמך על ידי מוסד אקדמי מוכר לעסוק בכירופרקטיקה, ואושר על ידי רשות בריאותית מוכרת לעסוק בכירופרקטיקה. רבים מהכירופרקטים הם בעלי תואר אקדמי שני לפחות בלימודי כירופרקטיקה.",
    "pageid": 873653
  },
  {
    "title": "ליקוי ירח",
    "extract": "לִיקּוּי יָרֵחַ או לִיקּוּי לְבָנָה (מכונה גם \"ירח דם\") הוא תופעה אסטרונומית שבה הירח מוחשך ומוצלל, כאשר הירח, כדור הארץ והשמש נמצאים בקו אחד (בקירוב), והירח נכנס לקונוס הצל של כדור הארץ.",
    "pageid": 174
  },
  {
    "title": "מבחני התכנסות לטורים",
    "extract": "מבחני התכנסות לטורים במתמטיקה נועדו לבדוק האם טור אינסופי מתכנס למספר סופי. מבחנים אלו אינם מראים מהו סכום הטור, אלא רק מכריעים בשאלת ההתכנסות. ההגדרה הפורמלית להתכנסות טור היא שסדרת הסכומים החלקיים מתכנסת.\nעל התכנסות הטור משפיע רק זנבו, כלומר ניתן להוריד מספר סופי של איברים מתחילת הטור מבלי לשנות את התכנסותו (אך ייתכן שתוך שינוי של הסכום שאליו יתכנס). על כן אין צורך שדרישות המבחנים יתקיימו עבור כל אברי הטור, אלא רק עבור כל האיברים החל ממקום מסוים.",
    "pageid": 15116
  },
  {
    "title": "מבצע עופרת יצוקה",
    "extract": "מבצע עופרת יצוקה היה מבצע צבאי רחב-היקף, שהוביל צה\"ל ברצועת עזה בין 27 בדצמבר 2008 (שבת, ל' בכסלו תשס\"ט) ל-18 בינואר 2009 (יום ראשון, כ\"ב בטבת תשס\"ט), בעקבות ירי רקטות מהרצועה על אזרחים ויישובים במערב הנגב. מטרתו הייתה \"לפגוע קשה בממשלת חמאס על מנת לגרום למציאות ביטחונית טובה יותר לאורך זמן סביב רצועת עזה, תוך חיזוק ההרתעה וצמצום ירי הרקטות ככל שניתן\". בסופו של דבר הוגדרו שלושה יעדים למבצע: הראשון — ליצור רגיעה ביטחונית שתשרוד לאורך זמן; השני — למנוע את יכולת חמאס להתחמש; והשלישי — להחזיר את החייל החטוף גלעד שליט. יעד זה הוגדר, ולא חד-משמעית, רק לקראת סוף המבצע. ב-17 בינואר, לאחר 22 ימי לחימה, הכריזה ישראל על הפסקת אש חד-צדדית, שנכנסה לתוקפה למחרת בשעה 2 לפנות בוקר, וכוחותיה החלו לצאת בהדרגה מהרצועה וסיימו את יציאתם ב-21 בינואר.\nשם המבצע, שהחל במהלך חג החנוכה, לקוח מהשיר \"לכבוד החנוכה\", של חיים נחמן ביאליק.\nהמטרה העיקרית של המבצע, בהמשך לועידת אנאפוליס, הייתה חיסול שלטון החמאס בעזה והעברת השלטון לרשות הפלסטינית. אבל, המטרה של חיסול החמאס לא הושגה וכתוצאה מכך הרשות הפלסטינית לא הסכימה לקבל לידיה את השלטון בעזה. מאותה סיבה, במלחמת חרבות ברזל ב-2024, הוצע לרשות הפלסטינית לקבל לידיה את השליטה על מעבר רפיח, אך אבו-מאזן סירב שכן חמאס לא חוסל וזה מה שהיה יכול להביא למלחמת דמים בין הפלגים.",
    "pageid": 620675
  },
  {
    "title": "מבצר בואייר",
    "extract": "מבצר בּוּאָייר (בצרפתית: ‏‏?‏) הוא מבנה בצרפת אשר תוכנן על ידי אדריכלים שמינה נפוליאון בונפרטה ובנייתו הושלמה ב-1857 לחופיה המערביים של המדינה כדי להגן על נמל רושפור  מתקיפה של הצי המלכותי הבריטי. עם השלמתו התברר שאין בו כבר צורך כמבצר תותחים.\nבמאה ה-20 הועבר לרשות אזרחית, שוקם ושימש לצילומי הסדרה \"Fort Boyard\" (בעברית: \"המבצר\"), שעשועון טלוויזיה צרפתי במקור שלו שלוש גרסאות זרות רבות וביניהן ישראלית - שכולן מצולמות במבצר.",
    "pageid": 1385705
  },
  {
    "title": "נועה אסטנג'לוב",
    "extract": "נועה אסטנג'לוב (נולדה ב-26 בנובמבר 1999) היא שחקנית קולנוע וטלוויזיה ישראלית.",
    "pageid": 2048569
  },
  {
    "title": "נטעלי שם טוב",
    "extract": "נטעלי שם טוב (נולדה ב-29 ביוני 1983) היא עיתונאית ישראלית, מגישת מהדורת זמן שישי בחדשות 13.",
    "pageid": 1910068
  },
  {
    "title": "סוול אריאל אור",
    "extract": "סְוֶול אריאל אור (נולדה בשנת 1999) היא שחקנית ישראלית.",
    "pageid": 2122324
  },
  {
    "title": "סלאח שחאדה",
    "extract": "סלאח מוסטפא מוחמד שחאדה (בערבית: صلاح مصطفى محمد شحادة, תעתיק מדויק: צלאח מצטפא מחמד שחאדה; 24 בפברואר 1953 – 22 ביולי 2002) היה טרוריסט פלסטיני, ראש הזרוע הצבאית של החמאס בעזה. הריגתו על ידי צה\"ל במהלך האינתיפאדה השנייה, שלוותה בהריגת עוזרו ו-14 אזרחים, בהם 11 ילדים, עוררה ביקורת בישראל ובעולם.",
    "pageid": 104212
  },
  {
    "title": "עוצבת הגליל",
    "extract": "עוצבת הגליל (אוגדה 91) היא אוגדה מרחבית סדירה האחראית על כל גזרת לבנון, מראש הנקרה במערב ועד להר דב במזרח. האוגדה כפופה לפיקוד הצפון בצבא ההגנה לישראל. מפקדת העוצבה שוכנת בבירנית. מפקד האוגדה הנוכחי הוא תת-אלוף שי קלפר.\nהאוגדה כוללת את \"עוצבת ברעם\" שהיא החטיבה המערבית (חטיבה מרחבית 300) ואת \"עוצבת חירם\" שהיא החטיבה המזרחית (חטיבה מרחבית 769).",
    "pageid": 118787
  },
  {
    "title": "עידן תלם",
    "extract": "עידן תלם (נולד ב-21 במאי 1999), הידוע בשם ערוץ היוטיוב שלו אינדה גיים (Inde Game), הוא יוטיובר, גיימר, אושיית רשת ושחקן ישראלי. הערוץ של תלם הוא בין בעלי מספר העוקבים הגדול ביותר ביוצרי התוכן בישראל, והגיימר עם מספר הרשומים הגדול ביותר ביוטיוב ישראל.[דרוש מקור] בשנת 2019 פתח חשבון טיקטוק ונכון למאי 2024 לחשבון זה כ-335 אלף עוקבים.",
    "pageid": 1863916
  },
  {
    "title": "עמית הלוי",
    "extract": "עמית הלוי (נולד ב-5 ביוני 1971, י\"ב בסיוון ה'תשל\"א) הוא פוליטיקאי ישראלי וחבר הכנסת מטעם מפלגת הליכוד, שמשמש נציג מחוז ירושלים בתנועה. הוא ייסד את המכללה למדינאות, ועמד בראשה במשך 13 שנים.",
    "pageid": 1699739
  },
  {
    "title": "פורטוגל",
    "extract": "פורטוגל (נקראת רשמית: הרפובליקה הפורטוגלית; בפורטוגזית: República Portuguesa) היא מדינה בדרום-מערב אירופה, הגובלת בספרד, ושוכנת בחלקו המערבי של חצי האי האיברי. תחת ריבונותה מספר איים באוקיינוס האטלנטי (חבלי פורטוגל האוטונומיים), בהם האיים האזוריים ואיי מדיירה. בני פורטוגל מכונים פורטוגזים, כשם שפתם – פורטוגזית.\nבעברה הייתה פורטוגל מעצמה קולוניאלית ימית (ראו האימפריה הפורטוגלית), חלוצת עידן התגליות האירופי, ושלטה בחלקים גדולים באפריקה ובדרום אמריקה וכן בנתיבי המסחר בין אירופה למזרח הרחוק ולהודו. פורטוגזית, השפה המדוברת בפורטוגל, מדוברת גם במושבותיה לשעבר, כגון ברזיל שבאמריקה הדרומית, אנגולה ומוזמביק שבאפריקה, ומקאו שבמזרח אסיה.",
    "pageid": 3213
  },
  {
    "title": "פורמולה 1",
    "extract": "פורמולה 1 (באנגלית: Formula 1, או בקיצור F1) הוא סבב שנתי של מרוצי מכוניות חד-מושביות במסלולים ממוקמים ברחבי העולם. הדרישות הטכניות המתבקשות לבניית מכוניות מהוות את הרמה הגבוהה ביותר במרוצי פורמולה. בסבב שנת 2023 נערכו 22 מרוצים והתחרו בו עשר קבוצות עם שתי מכוניות כל אחת ועליהן רק ארבעה יצרני מנוע (פרארי, מרצדס, הונדה ורנו). הדרישות הטכניות נכתבות על ידי הפדרציה הבינלאומית לרכב (FIA) ומעודכנות על ידה ובהסכמתן של עשר הקבוצות המשתתפות במרוצים. בנוסף ה-FIA מפקחת על כל אחד מהמרוצים הנותנים ניקוד לעשרת הנהגים הראשונים ועל עשר הקבוצות הראשונות, מה שמאפשר להכריז בסוף הסבב על תוארי אליפות עולם שנתיים לנהגים ולקבוצות על בסיס סכום הנקודות שנאספו.\nתקציבן השנתי של הקבוצות מוגבל ל-135 מיליון דולר לשנה (החל משנת 2023) ומפוקח על ידי ה-FIA. התקציב מבוסס על 21 מרוצים לעונה וגדל ב-1.8 מיליון דולר לכל מירוץ נוסף מעבר.",
    "pageid": 130231
  },
  {
    "title": "פשיזם",
    "extract": "פשיזם (מאיטלקית: Fascismo) היא אידאולוגיה ושיטת ממשל לאומנית וטוטליטרית של הימין הרדיקלי. מאפייני הפשיזם הבולטים הם מנהיג דיקטטורי, שלטון הדוגל באוטוקרטיה ריכוזית, מיליטריזם, דיכוי בכוח של האופוזיציה, אמונה בהיררכיה חברתית טבעית, הכפפת האינטרסים האינדיבידואליים למה שנתפס כטובת האומה או הגזע, ומשטור כוחני של החברה והכלכלה.\nהאידאולוגיה הפשיסטית נוצרה באיטליה, בשלהי המאה ה-19, בהשראת היעקובינים בצרפת. כשיטת ממשל היא התקיימה באיטליה, בהנהגתו של בניטו מוסוליני, בתקופה שבין מלחמת העולם הראשונה למלחמת העולם השנייה.\nמקור המילה 'פשיזם' הוא סמל ה\"פָאשֶס\", או פסקס בלטינית – צרור זמורות שעוטף גרזן ושסימל ברומא העתיקה את הסמכות והעוצמה (האימפריום) של השלטון. סמל זה ביטא את הרצון להחזיר את איטליה לתפארת העבר. הוא צורף לסמלי הארגונים והמפלגות הפשיסטיות.",
    "pageid": 6776
  },
  {
    "title": "צ'כיה",
    "extract": "צֶ'כְיָה, או בשמה הרשמי: הָרֶפּוּבְּלִיקָה הַצֵּ'כִית (צ'כית: Česká republika, ‏‏?‏), היא מדינה במרכז אירופה – ללא מוצא לים. היא גובלת בצפונה בפולין, במערבה בגרמניה, בדרומה באוסטריה ובמזרחה עם סלובקיה. היא מורכבת משני אזורים עתיקים בשם בוהמיה ומוראביה וחלקים מאזור שלזיה. בירתה של המדינה, והעיר הגדולה ביותר בה, היא פראג. במרץ 1999 הצטרפה הרפובליקה הצ'כית לברית נאט\"ו ובמאי 2004 הפכה לחברה באיחוד האירופי.\nבשטחה של צ'כיה התקיימו בימי הביניים הממלכות הסלאביות של בוהמיה ומוראביה. לאחר מכן הייתה נתונה לשלטון בית הבסבורג, והיוותה חלק מן האימפריה הרומית הקדושה ומאוחר יותר מן האימפריה האוסטרו-הונגרית. אחרי מלחמת העולם הראשונה השתחררה מהשלטון האוסטרי ויחד עם סלובקיה, שכנתה ממזרח, הייתה למדינה פדרטיבית עצמאית שנקראה צ'כוסלובקיה, אשר בה הייתה צ'כיה הרכיב הדומיננטי. במלחמת העולם השנייה נכבשה בידי גרמניה הנאצית. לאחר המלחמה הפכה שוב לחלק מצ'כוסלובקיה, שבה כוּנן משטר סוציאליסטי הנתון לשליטתה של ברית המועצות. ב-1989, בעקבות קריסת ברית המועצות, נפל המשטר הקומוניסטי בצ'כוסלובקיה, וכעבור זמן קצר התפרקה המדינה בהסכמה לשני מרכיביה, צ'כיה וסלובקיה, שהפכו למדינות עצמאיות ב-1993. בצ'כיה מתקיים משטר דמוקרטי פרלמנטרי יציב. כלכלתה היא כלכלת שוק חופשי מפותחת, מהמצליחות שבין מדינות הגוש הקומוניסטי לשעבר.\nאוכלוסיית צ'כיה הומוגנית למדי, וברובה הגדול מורכבת מבני העם הצ'כי, עם סלאבי מערבי, הדובר את השפה הצ'כית.",
    "pageid": 13491
  },
  {
    "title": "ציר פילדלפי",
    "extract": "ציר פילדלפי הוא רצועת חיץ, באורך של כ-14 קילומטר, על גבול מצרים – רצועת עזה, שהוקמה עם השלמת נסיגת צה\"ל מסיני ב-1982 בעקבות הסכם השלום בין ישראל למצרים. על הציר נמצא מעבר רפיח, שנועד לאפשר לתושבי רצועת עזה לעבור למצרים, בכפוף לפיקוח ביטחוני ישראלי. הציר נותר בשליטה ביטחונית ישראלית גם לאחר הסכמי אוסלו. בספטמבר 2005 נסוג צה\"ל מהציר עם יישום תוכנית ההתנתקות והשלמת היציאה מרצועת עזה. במאי  2024 השלים צה\"ל את כיבוש הציר מחדש, כולל מעבר רפיח במהלך קרב רפיח במלחמת חרבות ברזל. החל מיוני 2024 צה\"ל הרס את כל הבתים שעמדו על הציר, והרחיב את הציר באופן משמעותי ממה שהיה בעבר, כאשר הוא משמיד את מנהרות ופירי הטרור במרחב.",
    "pageid": 42823
  },
  {
    "title": "קמרון בויס",
    "extract": "קמרון מיכה בויס (באנגלית: Cameron Mica Boyce‏; 28 במאי 1999 – 6 ביולי 2019) היה שחקן, מדבב ורקדן אמריקאי - יהודי. ידוע בעיקר בזכות תפקידיו בסרטים \"מגודלים\" ו\"היורשים\", וכן בשל תפקידו כלוק רוס בסדרת הטלוויזיה \"ג'סי\" ששודרה בערוץ דיסני. נפטר בשנתו כתוצאה מהתקף אפילפסיה.",
    "pageid": 1086982
  },
  {
    "title": "שבע ברכות",
    "extract": "שבע ברכות (מכונות גם ברכות נישואים או ברכת חתנים) הן ברכות הנאמרות בטקס חופה וקידושין ובשבעת ימי המשתה שלאחר החתונה. הברכות נאמרות על כוס יין.\nבמשך שבעה ימים לאחר החתונה, המכונים \"שבעת ימי המשתה\", נהוג לערוך סעודה בכל יום לכבוד החתן והכלה. מכיוון שסעודות אלו מסתיימות באמירת \"שבע ברכות\", נהוג לכנות גם את הסעודות עצמן בשם זה. הברכות נאמרות בסוף הסעודה, לאחר ברכת המזון.\nמקורן של הלכות שבע ברכות בתלמוד בבלי, מסכת כתובות, דף ז', עמוד ב'.",
    "pageid": 107338
  },
  {
    "title": "שירות הביטחון הכללי",
    "extract": "שירות הביטחון הכללי, מכונה בדרך כלל שַׁבַּ\"כּ, או הַשַּׁבַּ\"כּ (בראשית ימיו נקרא שִׁין-בֵּית, וכך הוא מכונה עד היום בכמה שפות זרות), הוא ארגון ביון ישראלי המהווה חלק חשוב מקהילת המודיעין הישראלית. השב\"כ כפוף למשרד ראש הממשלה ונועד להגן על המדינה מפני ריגול, חתרנות פנימית וטרור המסכנים את ביטחונה.\nתפקידיו כוללים:\n\nסיכול ריגול: סיכול פעילותם של מרגלים הפועלים בישראל.\nאבטחת אישים: שמירה על ביטחונם האישי של מנהיגי המדינה.\nסיכול טרור פנימי: חשיפת וחקירת התארגנויות טרור בישראל, ביהודה ושומרון וברצועת עזה. סיכול ומניעת פיגועים (בסיוע כוחות ביטחון אחרים כגון הימ\"מ וצה\"ל). סיפוק תמונת מודיעין לפעילויות מבצעיות.\nחקירות: חקירה ותשאול עצירים וחשודים בטרור.\nפיקוח ואבטחה: פיקוח על אבטחת נכסים אסטרטגיים של המדינה, כגון מתקנים מסווגים, בניינים ממשלתיים, מטוסי נוסעים, שדות תעופה ונציגויות ישראל בעולם. אבטחת מידע ביטחוני ומדיני והגנת סייבר.\nמתן סיווג ביטחוני: השב\"כ אחראי על קביעת הסיווג ביטחוני לתפקידים ולמשרות, ועל קביעת ההתאמה הביטחונית של המיועדים לתפקיד או למשרה מסווגים, בשירות הציבורי ובגופים נוספים, בהתאם להחלטות הממשלה.\nמטה השב\"כ שוכן בצפון תל אביב.",
    "pageid": 10867
  },
  {
    "title": "פורטל:תנ\"ך/ציטוט נבחר/אוסף ציטוטים",
    "extract": "",
    "pageid": 559966
  },
  {
    "title": "אביבה נגוסה",
    "extract": "אביבה סימניש נגוסה טרי (נולדה ב-14 ביולי 1984) היא שחקנית ישראלית.",
    "pageid": 1959406
  },
  {
    "title": "אורן סמדג'ה",
    "extract": "אורן סְמַדְגָ'ה (נולד ב-20 ביוני 1970) הוא ג'ודוקא עבר ישראלי והמאמן-הראשי של נבחרת הגברים של ישראל בג'ודו; סגן אלוף העולם (1995) וזוכה מדליית ארד אולימפית מאולימפיאדת ברצלונה 1992 (אחד משני הישראלים הראשונים אשר זכו במדליה אולימפית). הוא הישראלי הראשון שגם זכה במדליה אולימפית כספורטאי וגם הדריך חניכים למדליה (ריו דה ז'ניירו 2016 וטוקיו 2020).",
    "pageid": 25461
  },
  {
    "title": "אליזבת השנייה, מלכת הממלכה המאוחדת",
    "extract": "המלכה אליזבת השנייה (שמה הפרטי המלא: אליזבת אלכסנדרה מרי; באנגלית: Elizabeth II,‏ Elizabeth Alexandra Mary; ‏21 באפריל 1926 – 8 בספטמבר 2022) הייתה מלכת הממלכה המאוחדת של בריטניה הגדולה וצפון אירלנד ו-14 מדינות נוספות. היא כיהנה בנוסף כראש חבר העמים הבריטי, בו חברות גם מדינות שהיא לא מלכה עליהן. החל מספטמבר 2015 הפכה למלכה אשר תקופת כהונתה היא הארוכה ביותר בהיסטוריה של המלוכה הבריטית. בעת פטירתה הייתה האדם עם הוותק הרב ביותר בעולם הנושא בתואר \"ראש מדינה\".\n\nמלבד היותה ראש הממלכה המאוחדת וחבר העמים הבריטי, שימשה אליזבת כמפקדת העליונה של הצבא הבריטי והמושלת העליונה של הכנסייה האנגליקנית העולמית. במקומות מסוימים היא נשאה תארים שונים, בין היתר: דוכסית נורמנדי, דוכסית לנקסטר, ראש השבטים העליונה של פיג'י ושליטת האי מאן. המלכה הייתה אחת משני אישים בלבד המכהנים כראש מדינה ביותר ממדינה אחת (השני הוא נשיא צרפת, המכהן כנסיך שותף של אנדורה).\nבתחילת שלטונה, בשנת 1952, היו נתונות למלכותה שבע מדינות, ולאורך כהונתה היא מלכה ב-32 מדינות שונות. במהלך כהונתה קיבלו מדינות רבות שהיו נתונות לשלטון האימפריה הבריטית עצמאות, אך חלקן הוסיפו לראות בה את מלכתן באופן סמלי עד שמינו לעצמן ראש מדינה מקומי (בדרך-כלל נשיא). 14 מדינות מלבד בריטניה הוסיפו לראות בה את מלכתן עד לפטירתה, בשנת 2022, בהן קנדה, אוסטרליה, ניו זילנד ושאר ממלכות חבר העמים הבריטי. בכל מדינה ממדינות אלו הוכר שלטונה של המלכה באופן עצמאי והיא הייתה מיוצגת בהן על ידי מושל כללי, שמונה מטעמה בהמלצת הממשלה המקומית. כל המדינות שבהן מלכה אליזבת השנייה היו חברות בחבר העמים הבריטי ואוכלוסייתן מקיפה כ-140 מיליון תושבים. בחבר העמים הבריטי חברות גם מדינות שלא היו נתונות למלכותה של אליזבת השנייה, אולם היא כיהנה גם כראש הארגון.\nסמכויותיה היו רחבות היקף להלכה, אך בפועל היא לא עשתה בהן שימוש. כמעט כל פעולותיה, בפרט בתחום הפוליטי, נעשו לצרכים סמליים וטקסיים בלבד. לדוגמה, בעת הצגת ממשלה חדשה בבריטניה, היא קראה את הנאום שכתב ראש הממשלה הנבחר. עם זאת, תחקירים שנעשו על שימוש בכוח הרשמי של המלוכה הראו שנעשה שימוש, בהקף לא ידוע, בחובת הפרלמנט לקבל את הסכמת המלוכה לדיון על הצעות חוק שנוגעות לאינטרסים או לסמכות של המלוכה כדי להשפיע על החקיקה.\nכהונתה החלה עם פטירת אביה, המלך ג'ורג' השישי, ב-6 בפברואר 1952. היא נישאה בשנת 1947 לנסיך פיליפ, שמאז נישואיהם ועד מותו נשא את תואר \"הדוכס מאדינבורו\" (ובהתאם, אליזבת הייתה גם דוכסית אדינבורו מנישואיה לפיליפ, בלי קשר לעובדת היותה מלכה), שכן במקרה שהמלכה מכהנת בתפקיד המונרך, בעלה לא נקרא \"מלך\".\nב-8 בספטמבר 2022 הלכה לעולמה בגיל 96, לאחר 70 שנות מלכות. את הכתר ירש בנה, המלך צ'ארלס השלישי.",
    "pageid": 12468
  },
  {
    "title": "אנדורה",
    "extract": "נְסִיכוּת אַנְדּוֹרָה (בקטלאנית: Principat d'Andorra) היא נסיכות קטנה בדרום-מערב אירופה, בפירנאים המזרחיים, בין צרפת וספרד. בעבר הייתה מבודדת, אך כיום היא זוכה לשגשוג, בעיקר בזכות ענף התיירות ומעמדה כמקלט מס. אנדורה היא גם חלק מהארצות הקטלאניות; זוהי המדינה העצמאית היחידה, ששפתה הרשמית היא הקטלאנית. תוחלת החיים הממוצעת באנדורה היא מהארוכות בעולם, ועומדת על 82.36 שנים, נכון לשנת 2010.",
    "pageid": 23263
  },
  {
    "title": "אנטארקטיקה",
    "extract": "אנטארקטיקה היא היבשת שבה נמצא הקוטב הדרומי של כדור הארץ. שטחה כ-14,200,000 קמ\"ר והיא היבשת החמישית בגודלה אחרי אסיה, אפריקה, אמריקה הצפונית ואמריקה הדרומית.\nהשם \"אנטארקטיקה\" הוא הלחם של המילים \"אנטי\" ו\"ארקטיקה\", כלומר \"מול ארקטיקה\", שהיא הקוטב הצפוני.\nאנטארקטיקה היא המקום הקר ביותר על פני כדור הארץ, ורובה ככולה מכוסה קרח לאורך כל השנה. באנטארקטיקה אין תושבי קבע בגלל תנאי מזג האוויר הקשים, אולם ממשלות רבות ברחבי העולם מחזיקות בה תחנות מחקר, שחלקן מאוישות כל השנה וחלקן מאוישות רק בקיץ.",
    "pageid": 4239
  },
  {
    "title": "בודהיזם",
    "extract": "בודהיזם היא הדת הרביעית בגודלה בעולם, ומספר המאמינים בבודהיזם נאמד ביותר מ-500 מיליון, כ-7% מאוכלוסיית העולם. היא מהווה רוב בקמבודיה, בתאילנד, במיאנמר, בבהוטן, בסרי לנקה, בלאוס ובמונגוליה.\nבודהיזם היה דת דהרמית, כאשר \"דהרמה\" (בסנסקריט) משמעותה \"הדרך\" או חוקי הטבע (\"תורת הבודהה\") המושתתים על הדרכותיו של גאוטמה בודהה, שחי ולימד בהודו במאה החמישית או השישית לפני הספירה. הדת רואה בהפחתת הסבל האנושי כמטרה עיקרית. על-פי הדהרמה, אדם החפץ להשתחרר מסבלו יכול לעשות זאת באמצעות הנחיותיו של הבודהה, כפי שהן באות לידי ביטוי בדרך המתומנת הנאצלת.\nמקור הבודהיזם בהודו, אולם רוב הבודהיסטים היום מתגוררים במדינות אחרות במזרח אסיה ובדרומה. יש מיעוט בודהיסטי הולך וגדל גם באירופה ובצפון אמריקה. גרסאות שונות של ההשקפה הבודהיסטית משקפות את תרבותן של המדינות שאליהן הגיע.\nהמושג בודהה (פאלי ובסנסקריט: \"זה שהתעורר\") אינו כינויו של אדם יחיד, אלא שם תואר המתייחס למי שהגשים את הדרך הבודהיסטית והשתחרר. במסורות מסוימות שמור התואר רק למי שגילה את הדרך בכוחות עצמו וללא סיוע חיצוני. גאוטמה, מייסד הבודהיזם, גילה את הדרך בכוחות עצמו בתקופה שבה לא הכיר אותה איש מלבדו.\n\"בודהיזם\" הוא הכינוי הנפוץ לכל הזרמים השונים. הבודהיסטים עצמם משתמשים במושגים נוספים. המילה \"סאסנה\" מתייחסת למה שלימד גאוטמה, \"דהרמה\" (בסנסקריט) משמעותה \"הדרך\", חוקי הטבע, או מה שלימד גאוטמה.\nבטיבט ובחבלי הודו המאוכלסים בפליטים טיבטיים קוראים ללימודי בודהיזם טיבטי בשם \"צ'ו\".",
    "pageid": 633
  },
  {
    "title": "בית הנבחרים של ארצות הברית",
    "extract": "בית הנבחרים של ארצות הברית (באנגלית: United States House of Representatives) הוא הבית התחתון של הקונגרס של ארצות הברית. הקונגרס של ארצות הברית הוא הפרלמנט שלה, או הרשות המחוקקת, אשר מורכב מבית הנבחרים ומהסנאט (המהווה את הבית העליון). בית הנבחרים מתכנס באגף הדרומי של בניין הקפיטול.\nלכל מדינה ממדינות ארצות הברית ישנו ייצוג בבית הנבחרים, שהוא יחסי למספר תושביה, אך כל מדינה זכאית לפחות לנציג אחד. המספר הכולל של החברים בבית הנבחרים הוא 435, לפי \"חוק החלוקה מחדש\" (Reapportionment Act) משנת 1929, הקובע את הדרך בה יותאם מספר החברים למפקדי האוכלוסין ולגודל המחוזות במדינות ארצות הברית. הקונגרס יכול להחליט להגדיל מספר זה. משך תקופת הכהונה של כל חבר בבית הנבחרים היא שנתיים, אך אין כל הגבלת כהונה על בחירה מחדש.\nשיטת שני הבתים (ביקמרליזם) נובעת מרצונם של האבות המייסדים של ארצות הברית ליצור \"בית של העם\" שייצג היטב את דעת הקהל ובנוסף לכך בית נוסף, בו ישבו נציגים מרוחקים יותר, ברוח הדמוקרטיה הייצוגית, אנשי מעלה שלא ייסחפו אחר רצונותיו המשתנים של העם. מסיבה זו נהוג לכנות את בית הנבחרים \"הבית התחתון\", ואת הסנאט \"הבית העליון\", על אף שחוקת ארצות הברית אינה מפלה ביחסה בין הבתים, ודורשת את הסכמת שני הבתים לאישורה של חקיקה.\nנהוג להתייחס אל בית הנבחרים כמבטא גישה מפלגתית יותר מאשר הסנאט. האבות המייסדים של ארצות הברית התכוונו כי הסנאט ייבחר על ידי נציגים מן המדינות (ולא בבחירות ישירות) וישמש כמשקל נגד לבית הנבחרים. הסמכויות הנתונות לסנאט ל\"ייעוץ ואישור\" (Advice and Consent) (כגון סמכותו של הסנאט לאשר אמנות בין-לאומיות) הוענקו, בשל כך, לסנאט ולא לבית הנבחרים. עם זאת, ניתנו לבית הנבחרים סמכויות ייחודיות משלו: הזכות ליזום חקיקה בענייני מיסים, הזכות להדיח נבחרי ציבור מסוימים, הזכות לבחור את נשיא ארצות הברית אם חבר האלקטורים נקלע למבוי סתום. עם זאת, לסנאט סמכויות משלימות לסמכויות אלו – להציע תיקונים תקציביים, לשפוט נבחרי ציבור שהודחו על ידי בית הנבחרים, ולבחור את סגן נשיא ארצות הברית במקרה שחבר האלקטורים אינו מצליח לעשות זאת.\nהחברות בסנאט נחשבת ליוקרתית יותר מאשר החברות בבית הנבחרים, מכיוון שתקופת כהונתם של הסנאטורים ארוכה יותר, מספרם קטן יותר, וברוב המקרים הם מייצגים ציבור בוחרים גדול יותר.\n\nעל פי תקנון הקונפדרציה, המסמך משנת 1777 שאיגד את שלוש עשרה המושבות למעין קונפדרציה קודם לקבלת חוקת ארצות הברית, היה הקונגרס גוף בעל בית אחד שבו לכל מדינה היה קול אחד. חוסר היעילות של מבנה חוקתי זה הוביל את הקונגרס לזמן \"מועצה חוקתית\" בשנת 1787, שאליה הסכימו כל המדינות פרט לרוד איילנד לשלוח נציגים. הדרך בה יפעל הקונגרס הייתה אחד מהנושאים העיקריים שנדונו במועצה החוקתית. \"תוכנית וירג'יניה\" שהגה ג'יימס מדיסון קראה ליצירת קונגרס בן שני בתים: בית תחתון שייבחר ישירות על ידי העם, ובית עליון שייבחר על ידי הבית התחתון. תוכנית זו זכתה לתמיכת נציגי המדינות הגדולות כווירג'יניה, מסצ'וסטס ופנסילבניה, מפני שקראה לייצוג על בסיס גודל האוכלוסייה. המדינות הקטנות העדיפו את \"תוכנית ניו ג'רזי\", לפיה יהיה הקונגרס בן בית אחד ובו נציגות שווה לכל מדינה. לבסוף הגיעו הצדדים ל\"פשרת קונטיקט\" או \"הפשרה הגדולה\", לפיה אחד מבתי הקונגרס, הוא בית הנבחרים, יספק את הדרישה לייצוג על בסיס יחסי לאוכלוסייה, ואילו הבית השני, הוא הסנאט, יספק ייצוג שווה לכל מדינה. בשנת 1788 אושרה חוקת ארצות הברית על ידי הרוב הדרוש (תשע מתוך 13 המדינות), אך יישומה נדחה ל-4 במרץ 1789. בית הנבחרים התכנס לראשונה ב-1 באפריל 1789. במהלך המחצית הראשונה של המאה ה-19 היה בית הנבחרים לרוב בסכסוך מתמיד עם הסנאט על נושאים רבים, לרבות העבדות. אוכלוסי מדינות הצפון היו רבים בהרבה מאוכלוסי מדינות הדרום, ולכן שלט הצפון בבית הנבחרים. עם זאת, הצפון לא זכה לרוב בסנאט, בו היה הייצוג על פי מספר המדינות. דוגמה לעימות מסוג זה הייתה \"הצעת וילמוט\" (Wilmot Proviso), אשר נתקבלה על ידי בית הנבחרים שוב ושוב ואשר אסרה על העבדות בשטח שסופח לארצות הברית לאחר מלחמת ארצות הברית–מקסיקו. הסנאט בלם חקיקה זו מספר פעמים.\nלאחר מלחמת האזרחים האמריקנית נשלטו בתי הקונגרס במשך תקופות ארוכות בידי המפלגה הרפובליקנית של ארצות הברית שנקשרה בדעת הקהל עם ניצחון ארצות הברית על הקונפדרציה. אך לאחר תקופת הבנייה מחדש מחורבות המלחמה, החלה בשנת 1877 תקופה של חילוקי דעות קשים, והרוב בבית הנבחרים נדד ממפלגה למפלגה.\nבתחילת המאה ה-20 עלה כוחו של יושב ראש הבית. עלייתו של ה\"ספיקר\" החלה בעשור האחרון של המאה ה-19, עם תקופת כהונתו של תומאס בראקט ריד הרפובליקני, המכונה \"הצאר\", אשר ניסה ליישם את גישתו לפיה \"מערכת הממשל הטובה ביותר היא כי מפלגה אחת תשלוט, והשנייה תסתכל מהצד\". בתקופה זו התפתחו מוסדות \"מנהיג הרוב\" ו\"מנהיג המיעוט\" שנוצרו בשנת 1899. מנהיג המיעוט היה לרוב מנהיג מפלגת המיעוט, אך מנהיג הרוב נותר כפוף ליושב ראש הבית. תפקיד היושב ראש הגיע לשיא כוחו בתקופת כהונת ג'וזף גורני קאנון הרפובליקני, בין 1903 ל-1911. ליושב ראש הייתה שליטה בוועדת הכללים רבת ההשפעה, והוא היה יכול למנות את חברי הוועדות האחרות. כוח זה צומצם ב\"מהפכת 1910\", במאמציהם המשותפים של הדמוקרטים ורפובליקנים, שלא ראו בעין יפה את שליטתו המוחלטת של קאנון בבית הנבחרים.\nהמפלגה הדמוקרטית של ארצות הברית שלטה בבית במהלך רוב תקופת כהונתו של פרנקלין דלאנו רוזוולט. במהלך העשור שלאחר מכן התחלף הרוב מעת לעת, אך לאחר שהדמוקרטים זכו ברוב בשנת 1954 הם החזיקו בו במשך ארבעים השנים הבאות.\nבאמצע שנות השבעים נערכו רפורמות במבנה הבית, התחזק כוחן של ועדות המשנה על חשבון יושבי ראש הוועדות, והתאפשר למנהיגי המפלגות למנות את חברי הוועדות. פעולות אלו ננקטו על מנת להמעיט בכוחה של ה\"בכירות\", מכוחה שלט מיעוט קטן של חברים ותיקים בהליכי החקיקה.\nבבחירות של 1994 זכו הרפובליקנים לראשונה מזה ארבעים שנה ברוב בבית הנבחרים, תחת מנהיגותו של חבר הבית הכריזמטי ניוט גינגריץ'. גינגריץ' ניסה להביא לרפורמות מקיפות בהליך החקיקה, במצע שכונה \"חוזה עם אמריקה\", והצליח להביא לרפורמות מסוימות, ובמיוחד להגבלת כהונת יושבי ראש הוועדות לשלוש תקופות כהונה בנות שנתיים.\nבבחירות 2006 חזרה השליטה בבית הנבחרים לידי המפלגה הדמוקרטית, ולראשונה נבחרה אישה, ננסי פלוסי לעמוד בראשו. מאז השליטה בבית הנבחרים עברה צד בבחירות אמצע הקדנציה הראשונות של כל נשיא, לידי המפלגה שלא החזיקה בבית הלבן.\n\nעל פי סעיף 1, פסקה 2 לחוקת ארצות הברית, מחולקים המושבים בבית הנבחרים בין מדינות ארצות הברית על פי גודל אוכלוסייתן, כפי שנקבע במפקד אוכלוסין המתקיים אחת לעשור. כל מדינה זכאית, עם זאת, לנציג אחד לפחות. בעקבות מפקד האוכלוסין של ארצות הברית בשנת 2020 הועברו 7 ממושבי בית הנבחרים בין המדינות, בתוקף מהבחירות ב-2024.\nהחוקה קובעת כי \"מספר הנציגים לא יהיה יותר מאחד לשלושים אלף מן האוכלוסייה\", וככל שגדלה אוכלוסיית ארצות הברית הגדיל הקונגרס מעת לעת את גודלו של בית הנבחרים. מספר המושבים המקורי בבית הנבחרים (ב-1789) היה 59. ב-1911 נקבע מספר הנציגים ל-435 באופן קבוע, והפסקה איבדה את משמעותה. בשנת 1959 לאחר קבלתן של אלסקה והוואי לארצות הברית הוגדל מספר הנציגים ל-437, וירד שוב ל-435 ארבע שנים לאחר מכן.\nהחוקה אינה מעניקה למחוז קולומביה או לטריטוריות של ארצות הברית זכות לייצוג בבית, אך הקונגרס איפשר בחירת נציגים ומשקיפים במעמד מיוחד, הרשאים להשתתף בדיוני הבית ולהצביע בוועדותיו, אך אינם רשאים להצביע במליאת הבית. למחוז קולומביה ולטריטוריות של סמואה האמריקנית, גואם, איי הבתולה של ארצות הברית ואיי מריאנה הצפוניים נציג (Delegate) אחד לכל טריטוריה. לפוארטו ריקו ישנו \"משקיף מיוחד\" (Resident Commissioner) שהוא החבר היחידי בבית הנבחרים הנבחר לכהונה בת ארבע שנים.\nמדינות הזכאיות על פי גודל אוכלוסייתן ליותר מחבר אחד בבית מחולקות למחוזות בחירה, הבוחרים את חבר בית הנבחרים. לאחר כל מפקד מחולקות המדינות למחוזות על פי תוצאות המפקד, על אף שהמדינה רשאית לשרטט את גבולות מחוזותיה בכל עת על פי צרכיה. כל מדינה קובעת את גבולות מחוזות הבחירה בחקיקה או באמצעות ועדות א-מפלגתיות. על גבולות המחוזות לאפשר ייצוג שווה לאוכלוסייה, ושרטוט הגבולות באופן שרירותי (Malapportionment) נקבע על ידי בית המשפט העליון של ארצות הברית כבלתי חוקתי.\nעל פי סעיף 1, פסקה 2 לחוקת ארצות הברית, על חברי הבית לעמוד בשלוש דרישות. עליהם להיות בני עשרים וחמש לפחות, בעלי אזרחות אמריקנית במהלך שבע השנים שקדמו לבחירתם, וחייבים להיות תושבי המדינה אותה הם מייצגים בעת בחירתם. עם זאת אין כל דרישה כי החבר יגור במחוז בו הוא מתמודד. דרישות הגיל והאזרחות הן פחותות בחומרתן מאשר הדרישות מחברי הסנאט.\nעל פי התיקון הארבעה עשר לחוקת ארצות הברית, כל מי שנשבע לשרת את ארצות הברית ולקיים את חוקתה כעובד הציבור, אך לאחר מכן מרד כנגד המדינה, או סייע לאויביה, אינו יכול להיבחר כחבר בבית הנבחרים. פסקה זו נכנסה לתוקף לאחר מלחמת האזרחים האמריקנית על מנת למנוע ייצוג מתומכי הקונפדרציה. התיקון מאפשר לאדם מסוג זה להיבחר, אם קיבל לכך את הסכמתם של שני שלישים מחברי שני בתי הקונגרס.\nהבחירות לנציגים נערכות אחת לכל שנה בעלת מספר זוגי, ביום שלישי הראשון לאחר יום שני הראשון שחל בחודש נובמבר. המפלגות נוהגות לבחור את המתמודדים בבחירות מקדימות הנערכות מספר חודשים לפני הבחירות לבית הנבחרים. הכללים לגבי מועמדים עצמאיים שונים ממדינה למדינה. לרוב נבחרים נציגי המדינה בשיטה רובנית פשוטה, לפיה המועמד שקיבל את המספר הגדול ביותר של הקולות במחוזו זוכה במשרה. יוצאת דופן היא לואיזיאנה המשתמשת בשיטה בת שני סיבובים אם אף אחד מן הנציגים לא קיבל רוב מן הקולות הכשרים. מושבים המתפנים במהלך כהונת בית הנבחרים דורשים בחירות מיוחדות על מנת לאיישם.\nחברים ונציגים משרתים תקופות בנות שנתיים, בעוד שהמשקיף המיוחד מפוארטו ריקו נבחר לתקופה בת ארבע שנים. מרגע היבחרו משרת חבר בית הנבחרים עד למותו, התפטרותו, או סיום כהונתו. החוקה מאפשרת לחברי הבית להדיח חבר שנבחר, ברוב של שני שלישים מן הקולות. במהלך ההיסטוריה של הבית הודחו חמישה חברים באופן זה. שלושה מהם הודחו בשנת 1861 בשל תמיכתם במרד מדינות הדרום. ב-1980 הודח חבר הבית מייקל מיירס בשל קבלת שוחד, וב-2002 הודח ג'יימס טרפיקנט שהורשע בעבירות שחיתות. הבית מוסמך לנזוף בחבריו, ברוב רגיל של קולותיו. חבר נזוף ממשיך לשמש בכהונתו.\nתפקיד חבר בית הנבחרים מכונה \"חבר הקונגרס\" (\"קונגרסמן\" או \"קונגרסוומן\"), וזאת על אף שהסנאט מהווה אף הוא חלק מן הקונגרס. כינויים אלו אינם משמשים להתייחסות לסנאטורים. הביטוי \"חבר הבית\" (Representative) משמש אף הוא להתייחסות אל חברי בית הנבחרים.\nמשכורתם השנתית של חברי הבית הייתה 174 אלף דולר בשנת 2014, אך יושב הראש ומנהיגי הרוב והמיעוט מקבלים תוספות למשכורתם. לקונגרס יש את הכוח לקבוע את משכורות החברים בו, אך על פי התיקון ה-27 לחוקת ארצות הברית, קביעת המשכורת לא תיכנס לתוקף בתקופת כהונת בית הנבחרים שקיבל את ההחלטה עליה.\n\nהמפלגה שלה רוב המושבים בבית ידועה כ\"מפלגת הרוב\". המפלגה בעלת המספר הגדול ביותר של מושבים שלאחריה היא \"מפלגת המיעוט\". יושב ראש הבית, ראשי הוועדות ובעלי תפקידים אחרים באים בדרך כלל ממפלגת הרוב. לתפקידים אלו ישנם תפקידים תואמים (לדוגמה \"חברים בכירים\" (Ranking Members) בוועדות) הנשמרים לנציגי מפלגת המיעוט.\n\n ערך מורחב – יושב ראש בית הנבחרים של ארצות הברית\nהחוקה קובעת כי הבית יבחר את יושב ראשו בישיבה הראשון של כל מושב. על אף שהדבר אינו נאמר בחוקה במפורש, עד כה כל יושבי הראש שכיהנו היו חברי הבית. החוקה אינה קובעת את תפקידיו וסמכויותיו של היושב ראש, ואלו נקבעים על ידי \"ועדת הכללים והמנהגים\" של הבית. היושב ראש משמש כמנהיג הבית וכן כמנהיג מפלגתו, שלעיתים אינה מפלגת הרוב. על פי החוקים הקובעים את המשכיות תפקיד נשיא ארצות הברית, יושב הראש יקבל את תפקיד הנשיא במקרה בו גם הנשיא וגם סגן הנשיא אינם יכולים לשמש בתפקיד זה.\nיושב ראש משמש כיושב ראש בדיוני מליאת הבית, אך לא בכל דיון. ברוב המקרים הוא מסמיך חברים אחרים של הבית לשבת כיושבי ראש בדיון. יושב ראש הדיון יושב בכיסא מיוחד אל מול כיסאות המליאה. סמכויות היושב ראש בדיון הן נרחבות: הוא שולט בסדר בו מדברים החברים, אף אחד מן החברים אינו רשאי לדבר מבלי לקבל את רשותו, והוא הקובע בכל שאלה המתעוררת במהלך הדיון, כגון התנגדות או טענה כי הופר כלל מכללי הדיון. עם זאת, החלטתו בעניינים אלו כפופה לעתירה לכלל מליאת הבית.\nיושב ראש של הבית משמש כיושב ראש ועדת ההיגוי של מפלגתו, הבוחרת את יושבי ראש ועדות הבית הקבועות. היושב ראש קובע אילו ועדות ידונו בכל הצעת חוק, ממנה את רוב חברי ועדת הכללים ואת כל חברי ועדת הישיבות. כאשר הקונגרס לעומתי כלפי הנשיא (כאשר הנשיא ורוב חברי הקונגרס הם ממפלגות שונות), הופך היושב ראש למנהיגה בפועל של האופוזיציה. בשל אופיו המפלגתי של בית הנבחרים משתמש בדרך כלל היושב ראש בתפקיד זה לקידום ענייני מפלגתו.\nבתחילת המושב ה-118 של בית הנבחרים, ב-3 בינואר 2023, מועמד הרוב הרפובליקני קווין מקארתי לא הצליח לקבל רוב מוחלט מחברי בית הנבחרים שהשתתפו בהצבעה, בשל התנגדות אנשי האגף הקיצוני במפלגתו. היות שהיה דרוש רוב של 218 חברים למינויו, התקיימו 10 סבבי הצבעה ליושב ראש, ללא הכרעה, זאת לראשונה מאז 1923, אז התקיימו 9 סבבים לצורך בחירת יושב הראש. ב-3 באוקטובר הודח מקראתי על ידי חלק מחברי מפלגתו, ולראשונה בהיסטוריה יושב ראש בית הנבחרים הודח בהצבעה במליאה. במקומו מונה יושב ראש בפועל פטריק מקהנרי, עד שמייק ג'ונסון נבחר 3 שבועות לאחר מכן.\n\nכל מפלגה בוחרת מקרבה את מנהיג הרוב או את מנהיג המיעוט. מנהיג המיעוט הוא מנהיגה של מפלגתו, אך מנהיג הרוב כפוף לרוב ליושב ראש, שהוא ברוב המקרים חבר במפלגת הרוב. מנהיגי המפלגות קובעים באילו הצעות חוק יתמכו חברי הבית ממפלגתם, ולאילו יתנגדו. כל מפלגה בוחרת \"מצליף\" השומר על המשמעת הסיעתית. חברי בית הנבחרים הם לרוב עצמאים פחות מן הסנאטורים, ולרוב מצביעים לפי הוראות הנהגת מפלגתם. התמריצים לכך הם בדרך כלל כוחם של מנהיגי המפלגות למינוי חברים בוועדות הבית. זו אחת הסיבות שהאווירה בבית הנבחרים מתוארת כמפלגתית הרבה יותר מן האווירה בסנאט.\n\nבבית הנבחרים מספר עובדים שאינם חברים. בעל התפקיד המרכזי מסוג זה הוא מזכיר בית הנבחרים (Clerk), האחראי על פרסום דיוני הבית, מכין את המסמכים, ומפקח על הצוות הזוטר. המזכיר הוא גם יושב בראש הבית במושב הראשון של כל קונגרס, עד לבחירתו של היושב ראש הקבוע. בעל תפקיד נוסף הוא הקצין המנהלי הראשי, האחראי על התחזוקה של הבית והמינהלה היום יומית, במגוון נושאים החל מתשלום המשכורות וכלה בשירותי ההסעדה. תפקיד זה נוצר בשנת 1994, והחליף בעלי תפקידים קודמים. לבית הנבחרים כומר המנהל תפילת בוקר מדי יום, וכן ראש המשמר (Sergeant at Arms) האחראי על הביטחון והסדר בתחומי בניין בית הנבחרים. השיטור היום יומי השגרתי מבוצע על ידי משטרת הקפיטול, שראש משמר הבית שייך אליה.\n\nבדומה לסנאט, מתקיימות ישיבות בית הנבחרים בבניין הקפיטול בוושינגטון. באולם המליאה ישנו דוכן, אשר ממנו מנהל היושב ראש את ישיבות הבית. מתחת לדוכן ישנו מקום המיועד לשימוש בידי פקידים ומנהלנים שעליהם לסייע בניהול הישיבה. החברים יושבים בחצי מעגל אל מול דוכן היושב ראש, כאשר בין כיסאותיהם ישנו מעבר רחב. באופן מסורתי יושבים הדמוקרטים בצידו הימני של המעבר, ואילו הרפובליקנים בצידו השמאלי (מנקודת המבט של היושב ראש). הישיבות נערכות בימי השבוע. לעיתים נדירות יושב הבית בימי ראשון או שבת. הישיבות פתוחות לציבור, ומשודרות ברשת הכבלים האמריקנית C-SPAN בשידור חי.\nההליך לפיו מתנהלות הישיבות אינו תלוי רק בכללים הפורמליים, אלא נסמך גם על מגוון מנהגים, תקדימים ומסורות. במקרים רבים יכול הבית להגמיש את הכללים הכתובים (במיוחד בכל הנוגע לזמן המוקדש לנאומים בעת הדיון) אם ישנה הסכמה פה אחד לכך בין חברי הבית. היושב ראש של הישיבה הוא האחראי על אכיפת הכללים, ויכול להזהיר את המתדיינים שלא לסטות מהם. הוא משתמש בפטיש קטן על מנת לשמור על הסדר.\nעל פי החוקה, הקוורום הנדרש לשם הדיונים הוא רוב של חברי הבית. על פי המנהג יש להניח תמיד כי הקוורום הנדרש אכן מכונס, אלא אם כן אחד החברים קורא לספירה של הנוכחים. ברוב המקרים אכן אין הרוב הנדרש נוכח בעת הדיונים, אך הקריאות לספירת הקוורום נדירות.\nבמהלך הדיונים רשאי חבר הבית לדבר רק אם קיבל לכך את רשותו של היושב ראש. היושב ראש קובע מי מבין החברים יקבל את רשות הדיבור, ובכך יש לו שליטה על מהלך הדיון. כל הנאומים מופנים אל יושב ראש, ומתחילים במילים \"אדוני היושב ראש\" או \"גברתי יושבת הראש\". אין לפנות לחבר אחר מן הבית בעת הנאום, ואל הנוכחים יש להתייחס בגוף שלישי. ברוב המקרים אין החברים מתייחסים זה לזה בשמם אלא באמצעות התייחסות למדינתם, כגון \"הג'נטלמן מווירג'יניה\" או \"הגברת מקליפורניה\".\n\nלפני שמגיעה חקיקה לדיון במליאת הבית, על ועדת הכללים להחליט על הכללים לדיון בהצעה, כגון האם יתאפשר לחברים להביא תיקונים להצעה. לעיתים מגבילה הוועדה את הזכות להעלות תיקונים. דיון בהצעת חוק מוגבל לרוב לשעה אחת, ומחולק באופן שווה בין מפלגות הרוב והמיעוט. \"מנהל המליאה\" מקציב את זמן הדיבור לחברים מראש. בנושאים חשובים ישנם רבים המבקשים את זכות הדיבור, ולעיתים מוקדשת לשמיעת כל אחד מהם כדקה אחת בלבד, או אף פחות מכך.\nכאשר מסתיים הדיון מועלית ההצעה להצבעה.\n\nישנם שלושה סוגי הצבעה:\n\nהצבעה אלקטרונית באמצעות כרטיס זיהוי אישי, המתנהלת באמצעות 44 עמדות הצבעה המוצבות במליאה.\nהצבעה ידנית באמצעות כרטיסים. החברים מניפים כרטיסים ירוקים עבור \"כן\" ואדומים עבור \"לא\", וכן כתומים עבור \"נמנע\". הצבעות מסוג זה מתרחשות רק במקרה בו מושבתת ההצבעה האלקטרונית.\nהצבעה שמית, בה מקריא היושב ראש את שמות החברים, והם מביעים את הצבעתם בקול. הצבעה זו היא נדירה יחסית, והיא מתרחשת רק באירועים מיוחדים כגון בחירת היושב ראש, בשל הזמן הנדרש להקראת חמש מאות שמות. לאחר הצבעה שמית יכול כל חבר לטעון כי הספירה שגויה, ולבקש \"הצבעה רשומה\". אם חמישית מהנוכחים תומכים בהצעה, תתנהל הצבעה חוזרת, באופן אלקטרוני או ידני. הנוהג הוא כי הנוכחים בהצבעה יסכימו לרוב לבקשה להצבעה חוזרת.\nההצבעה נמשכת בדרך כלל כרבע שעה, אך אם ישנו צורך בהבאתם של חברים נוספים להצבעה, יוכל היושב ראש להאריכה. בשנת 2003 התקיימה הצבעה על חוק להסדרת תרופות מרשם, שנמשכה בין השעה 3:00 ל-6:00 לפנות בוקר.\nיושב ראש הישיבה מצביע ככל חבר. קולו של היושב ראש נחשב לקול אחד, ואין לו זכות להכריע בהצבעה צמודה. אם לא הושג רוב להצעה, רואים אותה כאילו נדחתה, אפילו אם מספר המתנגדים שווה למספר התומכים.\n\nהבית משתמש בוועדות, כמו גם בתת-ועדות, למגוון של מטרות, לרבות עיון בהצעות חוק, וביקורת על הרשות המבצעת. מינוים של חברי הוועדות מוטל באופן פורמלי על הבית כולו, אך נעשה למעשה בדרך של מיקח וממכר פוליטי. באופן כללי, כל מפלגה מכבדת את העדפותיהם של החברים כבודדים, ונותנת עדיפות בחברות בוועדות על בסיס של ותק. כל מפלגה מקבלת הקצאה בחברות בוועדות על בסיס כוחה היחסי בבית.\nהוועדה הגדולה ביותר היא \"ועדת הכל\" (\"Committee of the Whole\") הכוללת את כל חברי הבית. הוועדה מתכנסת באולם המליאה. מתפקידיה לתקן הצעות חוק, אך היא אינה מוסמכת לאשרן באופן סופי. לרוב הליכי הדיון בוועדה הם גמישים יותר מן הדיון במליאת בית הנבחרים.\nרוב עבודת הוועדות מבוצעת בעשרים ועדות קבועות, שלכל אחת שיפוט בעניין מסוים, כ\"יחסי חוץ\" או \"חקלאות\". כל ועדה קבועה דנה בהצעות חוק המתייחסות לתחום שיפוטה ומתקנת אותן. לוועדות ישנם כוחות נרחבים ביחס להצעות חוק. הן יכולות למנוע מהצעת חוק להגיע לדיון במליאה. הוועדות הקבועות עוסקות גם בביקורת על מחלקות וסוכנויות של הרשות המבצעת. במסגרת זו יכולות הוועדות לערוך שימועים, ובמסגרתם לגבות ראיות, להזמין עדים בצו, ולשמעם.\nכמה מן הוועדות משותפות לשני בתי הקונגרס, לרוב ועדות העוסקות בתפקודן של סוכנויות עצמאיות כגון הוועדה העוסקת בענייני ספריית הקונגרס או ועדות שתפקידן לייעץ בנושאים מסוימים כגון הוועדה העוסקת במיסוי. הצעות חוק ומינויים אינם מופנים אל הוועדות המשותפות, וכוחן נחשב לחלש מאלו של הוועדות הקבועות.\nכל ועדה ותת ועדה מונהגת על ידי יושב ראש, הממונה מקרב מפלגת הרוב. בשנת 1995 במסגרת הרפורמה של גינגריץ' הוגבלה כהונת היושב ראש לשלוש תקופות בנות שנתיים. כוחותיו של היושב ראש הם נרחבים. הוא קובע את סדר היום של הוועדה, ובכוחו למנוע ממנה אישורה של הצעת חוק.\n\nלבית הנבחרים, כמו לסנאט, הכוח ליזום הצעות חוק. עם זאת, החוקה קובעת כי הצעות להעלאת מיסים תדונה לראשונה בבית הנבחרים. כתוצאה מכך הסנאט אינו יכול ליזום הצעות חוק הנוגעות למיסוי. יתרה מכך, בית הנבחרים סבור כי הסנאט אינו יכול לדון כלל בהקצבות או בחלוקת כספים פדרליים. בעבר היה קיים ויכוח בין חברי הסנאט ובין חברי בית הנבחרים בנקודה זו. בפועל, בכל פעם שבו עלתה הצעה כזו מן הסנאט, סירב בית הנבחרים לדון בה, ובכך הביא לקבלת הפרשנות המצמצמת את סמכות הסנאט.\nעל אף שאינו יכול ליזום הצעות חוק הנוגעות למיסוי, הסנאט שומר את הכוח לתקנן או לדחות אותן.\nכל הצעת חוק דורשת את הסכמתם של הסנאט ושל בית הנבחרים, לרבות הצעות חוק הנוגעות למיסוי, על מנת להשלים את הליך החקיקה. שני הבתים חייבים לקבל בדיוק את אותו הנוסח של החוק. אם ישנם שינויים בנוסח, הם מוסדרים בוועדה בה מכהנים חברים משני הבתים.\n\nהחוקה מסמיכה את בית הנבחרים להדיח פקידי ממשלה בשל \"בגידה, שוחד ופשעים חמורים אחרים\", ומסמיכה את הסנאט לשפוט את הפקידים המודחים. בית הנבחרים יכול לאשר \"סעיפי הדחה\" בהצבעת רוב פשוטה. עם זאת הצבעה של שני שלישים נדרשת במשפטו של המודח בפני הסנאט. פקיד שנשפט בפני הסנאט והורשע, יסולק ממשרתו לצמיתות. בנוסף לכך יכול הסנאט לקבוע כי לא יחזיק בעתיד בכל משרה ציבורית. הליכי ההדחה אינם כוללים עונש נוסף, אך המודח צפוי לעמוד למשפט בפני בית משפט רגיל.\nבמהלך ההיסטוריה של ארצות הברית הדיח בית הנבחרים שבעה עשר עובדי ציבור, ושבעה מהם הורשעו על ידי הסנאט. אחד מהם התפטר ממשרתו בטרם נשפט על ידי הסנאט. רק שלושה נשיאים של ארצות הברית עמדו בפני הליכים מסוג זה, אנדרו ג'ונסון ב-1868, ביל קלינטון ב-1999 ודונלד טראמפ ב-2020. שלושת המשפטים אל מול הסנאט הסתיימו בזיכוי. במשפט ההדחה של אנדרו ג'ונסון חסר קול אחד על מנת לסיים את ההליך בהרשעה ברוב הנדרש של שני שלישים מן הקולות.\nעל פי הפרק השני של חוקת ארצות הברית, ולאחר מכן על פי התיקון השנים עשר לחוקה, לבית הנבחרים הסמכות לבחור את הנשיא אם חבר האלקטורים לא הצליח להגיע להכרעה. התיקון השנים עשר לחוקה מחייב את בית הנבחרים לבחור את הנשיא מבין שלושת המועמדים שקיבלו את קולות האלקטורים הרבים ביותר, אם אף אחד מהם לא זכה ברוב הקולות. בית הנבחרים השתמש בסמכות זו פעמיים. בבחירות של שנת 1800 קיבלו המועמדים תומאס ג'פרסון וארון בר מספר זהה של קולות, בית הנבחרים בחר את ג'פרסון לנשיא ואת בר לסגנו על פי הפרק השני של החוקה. בבחירות של שנת 1824 אף אחד מארבעת המועמדים לא זכה ברוב הקולות, בית הנבחרים בחר בג'ון קווינסי אדמס לנשיאות, על פני אנדרו ג'קסון וויליאם קרופורד. במקרה בו נבחר הנשיא על ידי בית הנבחרים, בוחר הסנאט את סגנו.\n\nהירי בבית הנבחרים של ארצות הברית (1954)\n\n אתר האינטרנט הרשמי של בית הנבחרים של ארצות הברית\nהאתר הרשמי של \"פקיד בית הנבחרים של ארצות הברית\"\nמדריך ביוגרפי לחברי בית הנבחרים של ארצות הברית מיום היווסדו ועד היום\nבית הנבחרים של ארצות הברית, באתר אנציקלופדיה בריטניקה (באנגלית)",
    "pageid": 30924
  },
  {
    "title": "בנות ברק",
    "extract": "בנות ברק היא תוכנית מציאות תיעודית ישראלית העוקבת אחר נשים חרדיות מהעולם החרדי של בני ברק. התוכנית משודרת בערוץ HOT3.",
    "pageid": 2128559
  },
  {
    "title": "בסיס נבטים",
    "extract": "בסיס חיל-האוויר נְבָטִים (בח\"א 28) הוא בסיס טיסה של חיל האוויר הישראלי השוכן בנגב הצפוני.",
    "pageid": 170506
  },
  {
    "title": "ברוך שפינוזה",
    "extract": "ברוך (בנדיקטוס ולעיתים בנטו) שְׂפִּינוֹזָה, (או ספינוזה; בהולנדית: Benedict de Spinoza; בפורטוגזית: Bento de Espinoza, בינטוּ די אשׁפינוזה; 24 בנובמבר 1632 – 21 בפברואר 1677) היה פילוסוף יהודי-ספרדי, שהתגורר בהולנד, בן למשפחת אנוסים, שחזרה ליהדות. הוא פיתח השקפות פילוסופיות חדשניות לתקופתו ונחשב לחלוץ ביקורת המקרא, כשתפס את התנ\"ך כיצירה אנושית ולא כפרי של התגלות אלוהית. שפינוזה נתפס כאחד מאבות החילוניות, הספקנות והמודרניות ככלל. השפעתו הגדולה על התפתחות הפילוסופיה המודרנית הביאה את הפילוסוף הגל לטעון בהרצאותיו על תולדות הפילוסופיה: \"שפינוזה הוא אבן הראשה של הפילוסופיה המודרנית, בלי השפינוזאיזם אין פילוסופיה כלל\".",
    "pageid": 8695
  },
  {
    "title": "ברזיל",
    "extract": "הרפובליקה הפדרלית של ברזיל (בפורטוגזית: República Federativa do Brasil, נהגה: ברזיאוּ [bɾaˈziw] ‏‏?‏) היא המדינה הגדולה ביותר בשטחה ובאוכלוסייתה בדרום אמריקה, החמישית בגודל שטחה והשביעית באוכלוסייתה בעולם.\nברזיל חולשת על שטח גדול, בין מרכז היבשת לבין האוקיינוס האטלנטי; זו המדינה המזרחית ביותר ביבשת אמריקה. היא גובלת בעשר מדינות – למעשה בכל מדינות דרום אמריקה, מלבד אקוודור וצ'ילה. בדרום היא גובלת באורוגוואי, בדרום-מערב בארגנטינה, במערב בפרגוואי, בבוליביה ובפרו, בצפון-מערב בקולומביה, ובצפון בוונצואלה, בגיאנה, בסורינאם ובגיאנה הצרפתית.\nבברזיל אדמות חקלאות פוריות וגם יערות גשם עצומים, אשר המפורסם שבהם הוא יער האמזונאס. ניצול אוצרות הטבע של המדינה והתיעוש הנרחב שהתפתח בה הפכו את ברזיל למעצמה כלכלית מובילה בדרום אמריקה ולמנהיגה אזורית. מדד הפיתוח האנושי של ברזיל הוא גבוה יחסית לשכנותיה, על אף הפערים החברתיים הניכרים השוררים בין שכבות החברה הברזילאית.\nהמדינה נקראת על שם עץ הברזיל (pau-brasil), שגדַל בה בשפע עד אמצע המאה ה-16 (כיום בסכנת הכחדה); ראשוני המתיישבים האירופאים העריכו אותו כמשאב טבע חשוב. שם העץ נגזר מן המילה \"בראזה\" (brasa), שפירושה בפורטוגזית \"גחלת\", בהשראת הגוון הכתום-אדום של ליבת גזע עץ הברזיל.\nבראשיתה הייתה ברזיל קולוניה פורטוגלית, והשפה הרשמית בה היא פורטוגזית, בשונה מרוב ארצות אמריקה הלטינית, שבהן השפה העיקרית היא ספרדית. \nבעוד האימפריה הספרדית באמריקה חולקה בין מדינות רבות, נשמרה אחדות האימפריה הפורטוגזית באמריקה תחת מדינת ענק אחת – ברזיל.",
    "pageid": 1081
  },
  {
    "title": "גביע הטוטו",
    "extract": "גביע הטוטו הוא טורניר כדורגל ישראלי, התחרות השלישית בחשיבותה בכדורגל הישראלי אחרי אליפות המדינה וגביע המדינה. בכל עונה נערכים שני טורנירים נפרדים: גביע הטוטו לקבוצות ליגת העל, וגביע הטוטו לקבוצות הליגה הלאומית. בין השנים 1999–2009 נערך טורניר נוסף ובנפרד: גביע הטוטו לליגה הארצית שהייתה הליגה השלישית בישראל, אך טורניר זה בוטל כשהליגה הארצית בוטלה.\nגביע הטוטו מאפשר לקבוצות ליגת העל לשלב שחקנים צעירים והרכבים משניים ולבחון שחקנים חדשים לפני פתיחת העונה הסדירה, ומהווה פעמים רבות מעין \"ניסוי כלים\" לקבוצות הישראליות.",
    "pageid": 89240
  },
  {
    "title": "דרום אפריקה",
    "extract": "רפובליקת דרום אפריקה (באפריקאנס: Republiek van Suid-Afrika; בזולו: IRiphabliki yaseNingizimu Afrika; באנגלית: Republic of South Africa) היא רפובליקה השוכנת בקצה הדרומי של יבשת אפריקה.\nדרום אפריקה גובלת בצפון עם נמיביה, עם בוטסואנה ועם זימבבואה, בצפון מזרח עם מוזמביק ועם אסוואטיני ומקיפה את לסוטו.\nתחילתה של דרום אפריקה כמושבה קולוניאלית הולנדית, שבהמשך הפכה למושבה בריטית. ב-31 במאי 1910 קיבלה דרום אפריקה עצמאות כדומיניון תחת הכתר הבריטי בשם \"איחוד דרום אפריקה\". ב-31 במאי 1961 שינתה את שמה ל\"רפובליקת דרום אפריקה\" ופרשה מחבר העמים הבריטי, אליו שבה רק ב-1994.\nדרום אפריקה היא אחת הגדולות במדינות אפריקה. על אף התהפוכות השלטוניות שידעה המדינה מעצמאותה עד היום, זוהי אחת המדינות היחידות באפריקה שמעולם לא התרחשה בהן הפיכה צבאית.",
    "pageid": 17727
  },
  {
    "title": "הירח",
    "extract": "הירח הוא הלוויין הטבעי היחיד של כדור הארץ. הוא נקרא גם לְבָנָה או סהר בעברית, ולונה (Luna) במינוח המדעי (בלטינית), וזאת כדי להבדילו מירחים של גורמי שמים אחרים. קוטרו 3,474 קילומטרים, מעט יותר מרבע קוטר כדור הארץ. הקרבה היחסית בגודל בין כדור הארץ לירחו היא נדירה. הגוף הנוסף היחיד במערכת השמש שיש לו ירח קרוב יחסית לגודלו שלו הוא כוכב הלכת הננסי פלוטו.\nעל פי התאוריה המקובלת, הירח נוצר מהשברים שנשארו מהתנגשות בין כדור הארץ לגוף בגודל של כוכב הלכת מאדים, המכונה בשם תיאה, לפני כ-4.5 מיליארד שנים.\nהודות לקרבתו הרבה של הירח לכדור הארץ ניתן לצפות בו בקלות ללא טלסקופ או משקפת, ואף להבחין במכתשים הרבים הפזורים עליו. בירח קל מאוד להבחין במהלך הלילה, ולעיתים קרובות ניתן להבחין בו גם במהלך היום. בשל קרבתו, הירח הוא גם גרם השמיים היחיד שבני אדם נשלחו אליו ושדרכה עליו רגל אנוש. ב-1959 שיגרה ברית המועצות שלוש חלליות לחקר הירח: לונה 1, לונה 2 ולונה 3. תוכנית אפולו האמריקנית הייתה התוכנית היחידה שבמסגרתה נשלחו חלליות מאוישות לירח. הנחיתה המאוישת הראשונה על הירח התבצעה במשימה אפולו 11 ביולי 1969, ועד 1972 בוצעו במסגרת התוכנית שש נחיתות מאוישות עליו, בהן היו 12 אסטרונאוטים בסך הכל. תוכנית ארטמיס היא תוכנית חלל מאוישת של ארצות הברית שמטרתה העיקרית היא הנחתת בני אדם על הירח ב־2025.\nהירח מופיע באגדות ובסיפורים שונים במגוון רב של תרבויות, ולוחות שנה שונים מבוססים על מחזור הירח, כגון לוח השנה העברי המבוסס על שילוב של מחזור הירח ומחזור השמש, ולוח השנה המוסלמי המבוסס אך ורק על מחזור הירח.",
    "pageid": 249
  },
  {
    "title": "המשבר בים סוף",
    "extract": "המשבר בים סוף הוא עימות צבאי שפתחו החות'ים ב-19 באוקטובר 2023, בעקבות מלחמת חרבות ברזל. המורדים החות'ים בתימן שולטים על חלק גדול מחוף ים סוף במדינה, ועל מצר באב אל-מנדב שמהווה צוואר בקבוק בספנות העולמית, בדרך ממזרח אסיה לאירופה. בעקבות המלחמה הטילו החות'ים מצור על ים סוף על ידי יירוט אוניות סוחר, בדרישה מישראל להפסיק את הלחימה ברצועת עזה, וכתמיכה בארגוני הטרור ברצועת עזה ובחזבאללה.\nהצבא החות'י קטן ומונה, לפי הערכות, בין 20,000 ל-50,000 חיילים. הם נתמכים על ידי איראן שמחמשת אותם, ומשמשים לה פרוקסי במלחמתה נגד ארצות הברית וישראל. התקפותיהם על אוניות בים סוף שיבשו את הכלכלה הבין-לאומית, והעלו אותם למודעות העולמית.\nבעקבות ההתקפות הפסיקו חברות הספנות האמריקאיות והאירופאיות הגדולות לעבור בתעלת סואץ ובחרו במסלול הארוך יותר מסביב לאפריקה.\nלפני העימות התעבורה בים סוף הייתה בין 12% ל-15% מהתעבורה העולמית, מתוך זה כ-30% אוניות קונטיינרים. בינואר-פברואר 2024 התעבורה הכללית קטנה לכחצי לעומת השנה הקודמת, ותעבורת המכולות קטנה בכ-67%.\nמחירי הביטוח לאוניות העוברות בים סוף עלו מסביבות 0.1% משווי האוניה והמטען, והגיעו עד 1%. אוניות ששוויין בתוספת שויי המטען הוא גבוה כגון אוניות קונטיינרים ומכליות גז טבעי נוזלי, מעדיפות את תוספת המחיר הכרוך בהקפת אפריקה על פני תשלום הביטוח. לאור זה נמלי אפריקה שלאורך המסלול החדש חוו עליה גדולה בדרישה לשירותי נמל ותדלוק, שאינם יכולים לשרת ביעילות ונוצר בהם גודש.\nארצות הברית ובריטניה הקימו כוח הגנה בשם \"שומר השגשוג\" שיירט חלק מהטילים, אך מספר אוניות נפגעו ושלושה ימאים נהרגו. ארצות הברית ובריטניה גם תקפו את בסיסי השיגור של החות'ים ביבשה, התקפות החות'ים פחתו אך לא פסקו.\nאוניות של רוסיה וסין המשיכו לעבור בים סוף ובתעלת סואץ ללא הפרעה, וכן אוניות מקוריאה הדרומית, מטאיוואן, וממדינות נוספות.\nמשבר הספנות בים סוף בא על רקע משבר מתמשך בתעלת פנמה עקב בצורת קשה שאילצה את מפעילי התעלה לצמצם את מספר האוניות מ-36 ביום ל-24, ועל רקע הסגר הימי שהטילה רוסיה על חופי אוקראינה בים השחור.\n\nהחות'ים הם ארגון אסלאמי פוליטי צבאי בתימן, במלחמת האזרחים שהחלה ב-2015 הם השתלטו על אזורים בצפון-מערב תימן, ובהם חלק גדול מקו החוף ובו הנמלים החשובים. הארגון ממומן ומחומש על ידי איראן, ומשמש לה פרוקסי במלחמותיה באזור. מספר הלוחמים החות'ים מוערך ב-20,000. נגדם ניצבת ממשלת תימן הרשמית, הנתמכת על ידי קואליציה בהנהגת ערב הסעודית, וחברות בה קטר, איחוד האמירויות הערביות, ומדינות נוספות.\nמצר באב אל-מנדב שרוחבו כ-30 קילומטר (20 קילומטר שמתאימים לשייט) נמצא בצומת ימי מרכזי, כל האוניות המפליגות לתעלת סואץ וממנה עוברות דרכו, כ-17,000 מעברים בשנה של מכליות נפט וגז וחומרים אחרים, אוניות צובר לחומרים בתפזורות, ואונית מכולה המובילות קונטיינרים. כ-12% מהמסחר העולמי עובר דרך באב אל-מנדב. ב-14 בנובמבר 2023 הודיעו החות'ים כי הם מחפשים אוניות ישראליות בים האדום על מנת לתקוף אותן. הם הכריזו על הטלת מצור ימי על ישראל והתחילו לתקוף אוניות סוחר בבעלות ישראלית העוברות בים סוף, לאחר מכן אוניות שמיועדות להגיע לנמל בישראל, ולאחר מכן אוניות שאין להן קשר לישראל.\n\nההובלה הימית שובשה וחברות ספנות היטו את אוניותיהן – בעיקר את אוניות המכולה שתעריף הביטוח עליהן גבוה בסדר גודל בגלל שווי הסחורה – למסלול הארוך דרך דרום אפריקה. ארצות הברית יזמה כוח הגנה בין-לאומי בשם \"מבצע שומר השגשוג\", שהצטרף לכוח ההגנה Operation Atalanta  של איחוד אירופה שמוצב דרך קבע בים סוף להגנה מפני פיראטים. כוחות ההגנה יירטו טילים וכלי טיס לא מאוישים ששוגרו לעבר ספינות. הארכת מסלולי השייט, העלייה החדה של מחירי הביטוח בגלל תוספת סיכון, והאטת שרשרת האספקה, השפיעו השפעה ממשית על הכלכלה העולמית שהוערכה ב-1.3% חודשיים אחרי תחילת המצור.\nנכון לאפריל 2024 ים סוף התרוקן מאוניות מערביות. החות'ים הפחיתו את מספר התקיפות, בין אם מאגרי הנשק שלהם הידלדלו ובין אם לא נותר את מי לתקוף. האוניות שעוברות בים הן בעיקר מכליות רוסיות ואוניות סוחר סיניות. חלק מהאוניות מצרפות לפרטי מערכת הזיהוי האוטומטי (AIS) שהן משדרות הערה שאין להן קשר עם ישראל, כגון NO CONTCT ISRAEL, \"כל הצוות סיני\" או \"כל הצוות סורי\".\n\nב-10 בינואר ביצעו החות'ים תקיפה רחבה ושיגרו לפחות 21 טילים וכטב\"מים אל נושאת המטוסים דווייט אייזנהאואר, המשחתות האמריקאיות גרייבלי, לאבון ומייסון , והמשחתת HMS Diamond  של הצי הבריטי. לאחר אזהרה פתחו האמריקאים והבריטים במתקפה אווירית משולבת על 28 אתרי זיהוי ושיגור של החות'ים בתימן. במתקפה השתתפו מטוסים מנושאת המטוסים, משחתות, והצוללת USS פלורידה בעלת יכולת שיגור טילים מונחים.\nבעקבות ההתקפות החזירה ארצות הברית את החות'ים לרשימת הארגונים שהם מבחינתה ארגוני הטרור.\nבעקבות המתקפות ספינות ישראליות החלו עוגנות בנמלי בחריין ודובאי ופורקות את סחורתן לשינוע דרך שטח מדינות סעודיה וירדן לישראל, במטרה להימנע מהצורך לעבור במיצרי באב אל-מנדב.\n\nב-22 בנובמבר יירט מטוס קרב של חיל האוויר הישראלי טיל שיוט ששיגרו החות'ים לעבר אילת.\nב-19 בנובמבר חוליה של חות'ים חטפה בים סוף במצר באב אל-מנדב אוניית תובלה להובלת מכוניות בשם Galaxy Leader. האונייה הייתה ריקה. המחבלים נחתו על הסיפון במסוק מיל מי-17 והשתלטו על 25 אנשי הצוות. הם אילצו אותם לעגון בנמל אל-חודיידה. הספינה היא בבעלות חברת הספנות \"Ray\" של איש העסקים הישראלי רמי אונגר, אולם לא היו עליה ישראלים. נכון לדצמבר 2023 האונייה והצוות שעליה שבויים בידי החות'ים.\nב-24 בנובמבר הותקפה אוניית המכולות CMA CGM Symi בבעלות חברה של עידן עופר על ידי שאהד 136.\nב-26 בנובמבר 2023 הותקפה האונייה Central Park ליד חופי תימן. האונייה, בבעלות משפחת עופר, נשאה מטען של חומצה גופרתית. חמשת התוקפים המשתייכים על פי החשד לחות'ים, הצליחו לעלות על האונייה. הצוות דומם את המנוע, הסתגר במרחב המוגן באונייה והזעיק עזרה. המשחתת USS Mason (DDG-87)  של הצי האמריקני בסיוע אוניית הצי היפני, הניסו את המחבלים שניסו להימלט בסירה ונתפסו. לאחר מכן נורו שני טילים בליסטיים מהאזור הנשלט על ידי החות'ים לכיוון הכללי של המשחתת, אך נחתו במרחק גדול ממנה.\nב-27 בנובמבר הודיעה חברת הספנות הישראלית צים כי היא מסיטה באופן זמני את מסלול אוניותיה, ממעבר דרך תעלת סואץ להקפה מסביב לאפריקה דרך כף התקווה הטובה, מסלול שמאריך את המסע בכ-18 ימים.\n\nב-3 בדצמבר נפגעו שתי אוניות מסחר מכטב\"ם וטיל ששיגרו החות'ים. אוניית הצובר Unity Explorer שנמצאת בבעלות ישראלית, כיבתה את מערכת הזיהוי האוטומטי עם היכנסה לים סוף. האונייה השנייה שנפגעה, Number 9, ככל הנראה הייתה בעבר בבעלות צים ולא כיבתה את מערכת הזיהוי. לפי דיווחים אחת האוניות נפגעה מטיל קרקע-ים והיא בסכנת טביעה. המשחתת USS Carney שקיבלה את איתות המצוקה יירטה כטב\"ם שנע לכיוונה.\nב-9 בדצמבר הודיעו המורדים החות'ים שהם יפגעו בכל אונייה שיעדה הוא נמל בישראל, בלי קשר לבעלות על הספינה, כל עוד לא מגיעים לעזה מזון ותרופות. התקפותיהם הסלימו.\nב-10 בדצמבר חיל הים של צרפת הודיע שאוניית הקרב הצרפתית Languedoc  יירטה שני כטב\"מים שנעו לעברה בים האדום, מול חופי תימן.\nב-11 בדצמבר שיגרו החות'ים טיל שיוט למכלית נפט ששמה Strinda, ששטה תחת דגל נורווגיה והייתה בדרכה לפרוק את המטען בוונציה. האונייה הייתה מיועדת להגיע לנמל אשדוד ב-4 בינואר כדי להטעין מטען חדש. באונייה פרצה דליקה. אנשי הצוות ההודים כיבו את האש ולא נפגעו. האונייה המשיכה לשוט למעגן בטוח.\nב-12 בדצמבר התיר דובר צה\"ל לפרסום כי לראשונה הסטי\"ל אח\"י מגן של שייטת ספינות הטילים מדגם סער 6 הפליגה למרחב זירת ים סוף ועגנה בבסיס אילת.\nב-13 בדצמבר שיגרו החות'ים שני טילי שיוט לעבר המכלית \"ארדמור אנקוונטר\" שנמצאת בבעלות חלקית של עידן עופר.\nב-14 בדצמבר שיגרו החות'ים טיל לעבר אוניית המשא Maersk Gibraltar, הטיל פיספס ופגע במים.\nב-15 בדצמבר נפגעו אוניות המשא \"אל-ג'סרה\" של חברת הספנות הגרמנית האפאג לויד (Hapag Lloyd) ו\"Palatium III\" של חברת מארסק הדנית, מטילים ששיגרו החות'ים. חלק מהמכולות על הסיפון עלו באש. ספינה נוספת של מארסק, \"Alanya\", קיבלה הוראה מהחות'ים לשנות את מסלולה.\nחברות הענק להובלה הימית מארסק והאפאג לויד הודיעו שהן מפסיקות את מעבר אוניותיהן דרך מצר באב אל-מנדב עד להודעה חדשה. הצטרפו אליהן חברות הספנות Mediterranean Shipping Company הגדולה בעולם לאוניות מכולות, בריטיש פטרוליום, ו-CMA CGM. בעקבות הקמת כוח בין-לאומי, אותתה מארסק כי היא תשוב להעביר אוניותיה.\nב-16 בדצמבר יירטה המשחתת קרני (DDG-64) 14 כטב\"מים ששיגרו המורדים החות'ים מתימן. בנוסף, לאורך היום, דווח על יירוטים נוספים של מל\"טים בידי ספינת קרב בריטית באזור ועל ידי מערכת ההגנה האווירית של מצרים.\nב-18 בדצמבר הותקפה מכלית נורווגית בשם M/V Swan Atlantic הנושאת ביו דיזל, ששייכת לחברה נורווגית בשם Inventor Chemical Tankers; האונייה נפגעה מטיל או מכטב\"ם ששוגר מאזור שבשליטת החות'ים מתימן.\nב-23 בדצמבר בשעות הבוקר הותקפה בים הערבי על ידי כטב\"ם המכלית Chem Ploto, ספינה יפנית שהפליגה תחת דגל ליבריה והופעלה מהולנד, במרחק של כ-370 ק\"מ מחופי גוג'ראט שבהודו. לפי ארצות הברית הכטב\"ם שוגר מאיראן, אך איראן הכחישה. הכטב\"ם התפוצץ על הסיפון וגרם לדליקה. הדליקה כובתה אך הספינה ניזוקה. לא היו נפגעים. מספר שעות קודם לכן יירטה המשחתת USS Laboon בים סוף ארבעה כטב\"מים ששוגרו לכיוונה משטח החות'ים. בעקבות תקיפת הספינה אמר שר ההגנה ההודי ראג'נאת' סינג כי הכוחות המזוינים של הודו ימצאו ויבואו בחשבון עם תוקפי הספינה.\nב-24 בדצמבר יירטה USS לאבון 4 כטב\"מים שנעו לעברה בדרום הים האדום.\nב-31 בדצמבר, לאחר מספר ימים שהתנועה בים סוף חזרה לסדרה תחת ליווי צבאי, שיגרו החות'ים טילים אל אוניית המכולות Hangzhou  של מארסק. המשחתת האמריקאית USS Gravely יירטה את הטילים אך אחד מהם פגע באונייה וגרם נזק קל. כעבור פחות מיממה, כ-100 קילומטר מצפון-מערב לעיר הנמל חודיידה שבשליטה חות'ית, התקרבו 4 סירות חות'יות לכדי מטרים מהאונייה והלוחמים שעליהן ניסו לעלות על הסיפון. האונייה הזעיקה עזרה וארצות הברית הזניקה מסוקי קרב שהטביעו 3 מתוך 4 הסירות החות'יות. בתקיפה נהרגו 10 מורדים חות'ים.\nבעקבות שתי מתקפות אלה פורסם כי אם החות'ים לא יפסיקו את תקיפותיהם, בריטניה תצטרף לארצות הברית בפעולה צבאית נגד החות'ים בתוך תימן.\n\nב-1 בינואר פורסם שספינת המלחמה האיראנית Alborz  נכנסה לים האדום.\nלפי דיווח אתר ShippingWatch, חברות ספנות הגיעו להסכמים עם המורדים החות'ים בתימן במטרה למנוע תקיפות. פורסם לפני כן כי חברת הספנות הסינית קוסקו החליטה להימנע מהגעה לנמלי ישראל.\nב-2 בנובמבר יחיא סריע, הדובר הצבאי של החות'ים, אמר כי פגעו בספינה \"CMA CGM TAGE\" שנשאה את דגל מלטה ולדברי החות'ים הייתה בדרכה לישראל.\nב-10 בינואר ביצעו החות'ים תקיפה רחבה ושיגרו לפחות 21 טילים וכטב\"מים אל נושאת המטוסים דווייט אייזנהאואר, המשחתות האמריקאיות גרייבלי, לאבון ומייסון , והמשחתת HMS Diamond  של הצי הבריטי.\nב-11 בינואר פשטה חוליה של אריות הים של חיל הים של ארצות הברית על אונייה ליד סומליה, על האונייה היו חלקי טילים תוצרת איראן וכלי נשק אחרים שמיועדים לחות'ים, כולל חלקים של הגנה אווירית. לוחם אריות הים נשטף למים בגלל גל גדול, וחברו קפץ אחריו כדי להציל אותו. שני החיילים נעדרים.\nב-12 בינואר, בתגובה למתקפה הנרחבת של החות'ים, פתחו האמריקאים והבריטים בשיתוף מדינות נוספות, מתקפה אווירית משולבת על 28 בסיסי זיהוי ושיגור של החות'ים בתימן. זו התקיפה היבשתית הראשונה נגד החות'ים מאז תחילת המשבר בים סוף. במתקפה השתתפו מטוסים מנושאת המטוסים, משחתות, והצוללת USS פלורידה בעלת יכולת שיגור טילים מונחים. באותו יום שיגרו החות'ים בטעות טיל אל מכלית מ\"הצי האפל\" שהובילה נפט רוסי. הטיל נחת במים כ-500 מטר מהמכלית. למחרת ביצעו הכוחות המשולבים התקפה על אתרים נוספים, החות'ים דיווחו חמישה חיילים שנהרגו ושישה פצועים.\nב-14 בינואר הלוחמה נמשכה, דווח על התקפות אוויר ליד נמל חודיידה ועל מטוסי ביון באזור. החותים שיגרו טיל לכיוון המשחתת האמריקאית לבון, הטיל יורט על ידי מטוס קרב ולא גרם נזק.\nב-18 בינואר פגע כטב\"ם חות'י באוניית הצובר האמריקאית Genco Picardy  שהייתה בדרך להודו. התקיפה התרחשה במפרץ עדן, 110 קילומטר דרומית מזרחית לעיר הנמל עדן (שאינה בשליטת החות'ים). החות'ים הודיעו שזוהי תגובה על התקפת ארצות הברית יום לפני כן. אונייה של צי הודו שמעה את הקריאה והצילה את הצוות שבו תשעה הודים. האש שפרצה על הסיפון כובתה ללא נפגעים.\nב-26 בינואר תקפו החות'ים לראשונה מכלית נפט. עד אז תקפו בעיקר אוניות מכולה, שרובן הפסיקו לעבור בים סוף בגלל העלות הלא-כדאית של ביטוח אוניית מכולה נגד סיכוני מלחמה. המכלית Marlin Luanda שהובילה נפטא (מוצר ביניים מזיקוק נפט) מרוסיה בדרך למזרח אסיה במגבלות הסנקציות שהוטלו עליה על ידי ה-G7, הותקפה במפרץ עדן על ידי טיל בליסטי, שפגע ישירות במכל בצד Starboard של האונייה. במשך שעות ארוכות עמל הצוות לכבות את האש, ביחד עם המשחתת האמריקאית קרני ואוניות אחרות מקואליציית \"שומר השגשוג\" שבאו לעזרה, ביניהן אונייה מהצי ההודי.\n\nבכירים בארצות הברית הודו שהצבא שיבש במתקפת סייבר את האונייה האיראנית בהשאד (Behshad), החשודה כאוניית מודיעין שסיפקה לחות'ים מידע על האוניות בים סוף. בהשאד משוטטת בים סוף מאז 2021. ב-12 בפברואר הודיעו החות'ים שתקפו את אוניית הצובר \"The Star Iris\" הרשומה בארצות הברית, אך האונייה ששטה דרומה בבאב אל-מנדב, הייתה בדרך מברזיל לנמל Bandar-e Emam Khomeyni  באיראן.\nב-19 בפברואר פגעו החות'ים באונייה לראשונה בצורה חמורה. טיל פגע באוניית הצובר רובימאר (Rubymar) הרשומה בבריטניה, שנשאה 21,000 טון דשן והייתה בדרך מערב הסעודית לנמל וארנה בבולגריה. הטיל פגע בצד ימין בחלק האחורי של האונייה, מים חדרו לחדר המנועים ולמגורי הצוות והאונייה התחילה לשקוע. הצוות קרא לעזרה וחולץ על ידי אוניות בקרבת מקום. דשן ודלק סמיך מהמנועים זלגו לים, במה שעשוי להתפתח לאסון אקולוגי. ב-3 במרץ הרובימאר שקעה מתחת למים.\nב-26 בפברואר פורסם כי ארבעה כבלי תקשורת תת-ימיים נפגעו בים שבין ג'דה בסעודיה לבין ג'יבוטי במזרח אפריקה. הוערך שיד החות'ים הייתה בדבר. החות'ים הכחישו שפגעו בכבל, ייתכן שהאונייה רובימאר שנפגעה מטיל גררה עוגן שפגע בכבל תקשורת על הקרקע.\n\nב-6 במרץ 2024 תקפו החות'ים את אוניית הצובר True Confidence בבעלות לא ידועה, שהפליגה עם מטען של פלדה ומשאיות מסין לג'דה שבערב הסעודית. התקיפה התרחשה במפרץ עדן כ-90 קילומטר מנמל עדן, כשהאונייה עמדה להיכנס לים סוף. החות'ים שיגרו לאוניה אזהרה לא להמשיך בדרכה. אף שהמים הם בינלאומיים והשיט בהם חופשי, האוניה עשתה סיבוב פרסה ופנתה דרומה. זמן קצר אחרי זה שוגרו אליה שני טילים שפגעו בחלק האחורי שבו הגשר, המגורים והמנועים. אש פרצה באונייה, והצוות נאלץ לנטוש אותה. בתקיפה נהרגו שלושה ימאים ושלושה נפצעו קשה. המשחתת \"כלכותה\" של חיל הים ההודי, שלו הנוכחות הגדולה ביותר בזירה, חילצה אותם בעזרת מסוק מהרפסודות שהיו עליהם. זו התקיפה הקטלנית הראשונה של החות'ים.\nדובר הצבא החות'י, יחיא סריע, אמר באמצע מרץ כי הם החלו לתקוף כלי שיט גם באזור האוקיינוס ההודי שנמנעות לעבור בים סוף ושטות בנתיב דרך כיף התקווה הטובה.\nהכוחות הימיים של החות’ים שיגרו מספר טילים לעבר הספינה האמריקנית Mado בעת ששטה בים האדום.\nב-21 במרץ 2024 פרסמה חברת המידע בלומברג שהחות'ים סיכמו עם רוסיה וסין שאוניותיהן לא יותקפו בים האדום ובתמורה מדינות אלה יתמכו בחות'ים במוסדות כמו מועצת הביטחון של האו\"ם. שלושה ימים לאחר מכן, ב-24 במרץ, ירו החות'ים 6 טילים לעבר מכלית בבעלות סינית, אחד הטילים נפל בתימן, 4 טילים נפלו בקרבת האוניה, וטיל אחד פגע בה. על האוניה פרצה שריפה שכובתה, ונגרם נזק קל. האוניה נשאה נפט גולמי מרוסיה להודו, ולפני כן הייתה בבעלות בריטית. החות'ים נשענים על מקורות פתוחים לרישומי אוניות ובעלות על אוניות, שאינם תמיד מעודכנים.\n\nב-12 ביולי 2024 ספינה איראנית שהיתה בדרך לח'ותים נעלמה, אך זה דווח רק שב-15 ביולי. על פי הפרסום בערוץ \"אל עין\", על הספינה היו גם מומחים איראניים. בנוסף ביום ההיעלמות נחשף ד''וח מודיעין אמריקאי המפליל את איראן בהפצת נשק שמשמש את החות'ים לצורך מתקפות על נתיבי הסחר הימי הבינלאומי. \n\n ערך מורחב – ארצות הברית במלחמת חרבות ברזל\n\n ערך מורחב – מבצע שומר השגשוג\nבדצמבר העבירה ארצות הברית את נושאת המטוסים דווייט אייזנהאואר מהמפרץ הפרסי אל מפרץ עדן מול חופי תימן, סמוך למצר באב אל-מנדב שבפתח ים סוף. האונייה נושאת כוח צבאי ומלווה במבנה של חמש סיירות ומשחתות מצוידות במאות טילי טומהוק שמגיעים למרחק של עד 2,500 ק\"מ. ב-18 בדצמבר, לאחר שחברות הספנות הגדולות בעולם הודיעו שהן מפסיקות לעבור בים סוף, הודיע מזכיר ההגנה של ארצות הברית לויד אוסטין על הקמת כוח הגנה רב-לאומי בשם מבצע שומר השגשוג (\"Prosperity Guardian\") על מנת להגן על נתיב המסחר מפני האיום החות'י. המדינות המשתתפות במבצע הן: ארצות הברית, בריטניה, בחריין, קנדה, הולנד, נורווגיה וסיישל.\nבפועל משתתפות במבצע הצבאי רק ארצות הברית ובריטניה, צרפת מלווה אוניות בבעלות צרפתית.",
    "pageid": 2314491
  },
  {
    "title": "ווק (אידאולוגיה)",
    "extract": "ווק (באנגלית: Woke, מתורגם לעיתים כנעורות) היא תנועה חברתית שמקורה בשמאל האמריקאי שמטרתה לפעול למען מה שתומכיה מגדירים כצדק חברתי, באמצעות פעולה אקטיבית לשינוי מעמדן של קבוצות מסוימות בחברה.\nמקורו של המונח בתרבות האפרו-אמריקאית בראשית המאה ה-20, ופירושו אז היה מודעות ומעורבות פוליטית המקדמת אנטי-גזענות. בראשית המאה ה-21 התרחב המונח למאבק לזכויות של שלל קבוצות חברתיות אחרות \n. משנת 2020 התפשט השימוש במונח ווק בארצות הברית ככינוי מזלזל בפי שמרנים כלפי רעיונות פרוגרסיביים.",
    "pageid": 2251394
  },
  {
    "title": "ולדימיר פוטין",
    "extract": "ולדימיר ולדימירוביץ' פוטין (ברוסית: Влади́мир Влади́мирович Пу́тин, ‏‏?‏; נולד ב-7 באוקטובר 1952) הוא מדינאי רוסי, המכהן כנשיא רוסיה משנת 2012. היה נשיא רוסיה גם בשנים 1999–2008, וכיהן כראש ממשלת רוסיה בשנים 1999–2000 וגם בשנים 2008–2012. משנת 2018 מכהן בקדנציה הרביעית שלו כנשיא.\nב-31 בדצמבר 1999 מונה פוטין לנשיא בפועל של הפדרציה הרוסית עד תום הקדנציה של בוריס ילצין, שהודיע על פרישתו. בשנת 2000 נבחר פוטין לנשיא הפדרציה הרוסית וכיהן בתפקיד במשך שתי קדנציות מלאות, עד מרץ 2008. בשל מגבלות חוקתיות נמנע ממנו להתמודד על כהונה שלישית רצופה כנשיא רוסיה, ולקראת תום הקדנציה השנייה הוא סימן את דמיטרי מדבדב כמועמד המועדף עליו לתפקיד הנשיא הבא. במרץ 2008 נבחר מדבדב לנשיא בבחירות כלליות, ומינה את פוטין לראש ממשלת רוסיה. במרץ 2012 זכה פוטין בבחירות לנשיאות, ובמאי אותה שנה הושבע לתפקיד הנשיא לקדנציה שלישית. הוא חזר ונבחר לקדנציה רביעית גם במרץ 2018.\nבמהלך כהונתו כנשיא נהנה פוטין מפופולריות בציבור הרוסי. נוצרה לו תדמית של נשיא חזק שהצליח לנצח את הטרור הצ'צ'ני ולהביא למדינה סדר לאחר תקופה של שפל כלכלי וחוסר יציבות שלטונית בעקבות קריסת ברית המועצות ובתקופת כהונתו של בוריס ילצין.\nבה בעת עורר פוטין ביקורת על התנהלותו כנשיא, הן מצד מבקרים מבית והן מצד ממשלות זרות וארגוני זכויות אדם. המשברים בצ'צ'ניה ובדאגסטן, שבהם השתמשה הפדרציה הרוסית באמצעים חריפים לדיכוי מרידות בדלנים וקיצונים מוסלמים, וכן יחס המדינה לזכויות להט\"ב, הביאו לביקורת חריפה על הפרות חמורות של זכויות האדם; בעוד פעולות נוספות גררו ביקורת עזה מצד המערב, כגון הפלישה לחצי האי-קרים וסיפוחו ועימותים צבאיים במזרח אוקראינה שבאו לאחר מכן, אשר גררו מערכת עיצומים מצד מדינות המערב, נאט\"ו והאיחוד האירופי נגד המשטר ונגד אוליגרכים המקורבים אליו, וכן האשמת ארצות הברית ומדינות נוספות בהתערבות מוסקבה בהליך הדמוקרטי שלה. יחסיו עם המדינות שהיו בעבר בברית המועצות ובתחום השפעתה, ויחסיו עם אנשי העסקים המכונים \"אוליגרכים\", שנהנו מהשפעה, עושר וכוח פוליטי וכלכלי בתקופת ילצין, עמדו אף הם במוקד הביקורת. עם חלק מאוליגרכים אלו שיתף פוטין פעולה, ואחרים, כבוריס ברזובסקי, מיכאיל חודורקובסקי ולאוניד נבזלין, רדף, כלא או הגלה. הקרמלין דחה טענות אלו כביקורת אנטי-רוסית מצד מתנגדי המשטר במערב ומצד אוליגרכים גולים. נעשו צעדים מבית להשתקת הביקורת, ויש הטוענים כי עיתונאים ויריבים פוליטיים שהתנגדו לפוטין נרצחו על ידי עושי דברו.\nבסוף שנת 2007 נבחר פוטין לאיש השנה של המגזין \"טיים\", ו\"פורבס\" דירג אותו במשך שנתיים רצופות, ב-2013 וב-2014, בתור המנהיג החזק ביותר בעולם. בשנת 2017 נבחר על ידי המגזין \"טיים\" כאחד ממאה האנשים המשפיעים בעולם. ביולי 2017 דווח כי הונו של פוטין נאמד בסך כ-200 מיליארד דולר. כך עלה משימוע שנערך בקונגרס לאיש העסקים ביל בראודר, אשר רכש החזקות בחברות ממשלתיות כגון גזפרום נפט ושיתף פעולה עם פוטין באותה התקופה.\nמאז חזר לנשיאות בשנת 2012 וביתר שאת, לאורך העשור השני של המאה ה-21 עלו טענות שונות למעורבותו בניסיונות לפגוע במועמדים שאינם מיישרים קו עם השלטון המרכזי, למשל, על ידי מאסרים והרעלות-לכאורה של דמויות פוליטיות.",
    "pageid": 20358
  },
  {
    "title": "זוהר ארגוב",
    "extract": "זוהר ארגוב (16 ביולי 1955, כ\"ו בתמוז ה'תשט\"ו – 6 בנובמבר 1987, י\"ד בחשוון ה'תשמ\"ח) היה זמר ישראלי, אשר היה פעיל בין השנים 1977–1987. ארגוב נחשב לגדול זמרי המוזיקה המזרחית והאחראי המרכזי על ההכרה במוזיקה הים תיכונית כחלק מההוויה הישראלית. מכונה \"הזמיר\" ו\"המלך\". יחד עם זאת, ארגוב הוא דמות שנויה במחלוקת, בשל התמכרותו לסמים והעבירות הפליליות שבהן הורשע, בהן אונס.\nמבקר המוזיקה בן זילכה תיאר את חשיבותו המוזיקלית כך: \"ארגוב הוא פורץ דרך אמנותי בסדר גודל של יוצרים ידועי שם מהתרבות הפופולרית המערבית, גאונים מוזיקליים שמעט מאוד מהמהפכה שלהם הייתה קשורה ליד המקרה\".",
    "pageid": 30894
  },
  {
    "title": "חטיבת ביסלמ\"ח",
    "extract": "בית הספר למפקדי כיתות ומקצועות חיל הרגלים (חטיבה 828; או בקיצור: חטיבת ביסלמ\"ח) משמש כבית ספר להכשרת מקצועות החי\"ר בצה\"ל ובעיקר להכשרת מפקדי הכיתות של חטיבות החי\"ר השונות. בשגרה משמש בית הספר להכשרת מפקדי הכיתות וסמלי המחלקות של כל יחידות חיל הרגלים של צה\"ל, וכן להכשרת לוחמי חטיבות החי\"ר במקצועות המסייעים (נשק נ\"ט, ניהוג נגמ\"שים וכו'). בעיתות חירום משמש בית הספר כחטיבה וככוח מבצעי לחלוטין. החטיבה נמצאת תחת פיקוד ההכשרות והאימונים. החל משנת 2007 נקרא בית הספר על שמו של הרמטכ\"ל השישי צבי צור.",
    "pageid": 62146
  },
  {
    "title": "חיל ההנדסה הקרבית",
    "extract": "חיל ההנדסה הקרבית (בראשי תיבות: חה\"ן) הוא אחד החילות בזרוע היבשה של צבא הגנה לישראל. זהו כוח ההנדסה הקרבית של צה\"ל. ייעודו של החיל הוא הבטחת יכולת התמרון של כוחות צה\"ל בד בבד עם שלילת יכולת זו מהאויב, הבטחת שרידות כוחות צה\"ל והשמדת תשתיות אויב תוך כדי לחימה רגלית וממוכנת, התעסקות בחבלה, מיקוש, צליחת מכשולים, הנדסה, בנייה והריסה. בנוסף אחראי החיל על תחומים שונים הדורשים ידע ומומחיות בנושאי הנדסה צבאית בהם רובוטיקה, לוחמת מנהרות, עיסוק בחומרי נפץ והתגוננות מפני נשק בלתי-קונבנציונלי. תפקידי החיל כוללים פריצת מכשולים, ביקוע קווי הגנה עוינים, פריצת שדות מוקשים, ניתוץ ביצורים, פריצת ופתיחת צירים, הכשרת צירי תנועה, גישור וצליחה, מיקוש הגנתי, עיסוק בחומרי נפץ, חבלה התקפית, חבלה וסילוק פצצות, בניית קווי הגנה ומכשולים, בניית ביצורים, הפעלת ציוד מכני הנדסי וציוד סער, משימות הריסה ובנייה תחת אש, והתגוננות מפני נשק בלתי-קונבנציונלי בשדה הקרב. כמו כן, לוחמי החיל (מלבד הצמ\"ה) מאומנים בלוחמת חי\"ר והפעלת רכב קרבי משוריין. החיל מופקד על 3 גדודי פלסים סדירים (גדוד 601 – \"אסף\", גדוד 603 – \"להב\" וגדוד 605 – \"המח\"ץ\") ובהם מחלקות סיור ופלוגות צמ\"ה (ציוד מכני הנדסי) כבד, גדודי מילואים נוספים ויהל\"ם – יחידת הנדסה למשימות מיוחדת, יחידת עילית בצה\"ל העוסקת בקומנדו הנדסי, חבלה, סילוק פצצות, רובוטיקה, לוחמת מנהרות ועוד. במסגרת מאמץ התמרון כוחות ההנדסה נכנסים ראשונים לשדה הקרב המשולב ומובילים את שאר הכוחות דרך צירים שנפרצו וזוכו ממכשולים טבעיים ומלאכותיים.\nשורשי חיל ההנדסה נעוצים עוד בארגון \"ההגנה\" ובמתנדבי \"היישוב\" לצבא הבריטי במלחמת העולם השנייה והוא נוסד עם הקמת צה\"ל על ידי הקצין עמנואל שחר. החיל השתתף בכל מלחמות ישראל ובמבצעים רבים, כאשר בחלקם הוא נטל תפקיד מרכזי. חיל ההנדסה זכה בפרס ביטחון ישראל ואות הערכה מבצעי מטעם הרמטכ\"ל ומספר יחידות בחיל זכו בצל\"ש יחידתי. חיילים רבים בחיל ההנדסה זכו לעיטורים וצל\"שים.\nקצין ההנדסה הראשי הנוכחי הוא תת-אלוף יואב טורחאנסקי.",
    "pageid": 32059
  },
  {
    "title": "חיל התותחנים",
    "extract": "חיל התותחנים הוא חיל בזרוע היבשה האחראי על הפעלת כלל יכולות הסיוע באש ותקיפה לתמרון כוחות היבשה, ומהווה גורם קריטי בהצלחת הפעולות המבצעיות של כוחות צה\"ל. החיל מפעיל ארטילריה קנית ורקטית, חימוש מונחה מדויק, כלי טיס בלתי מאוישים ואמצעים לאיתור ואיכון מטרות. משימות החיל הן שיתוק והשמדת כוחות האויב על ידי סגירת מעגלי אש מהירים בעזרת אמצעי לחימה עוצמתיים וקטלניים המבוססים על טכנולוגיות מורכבות, אשר מקנות יכולות איסוף מודיעין, איתור מטרות איכותיות ופגיעה מדויקת בהן.\nהחיל מורכב משישה מערכים שונים: המערך הקני, המערך הרקטי, מערך כלי טיס מאוישים מרחוק, מערך נשק מדויק, מערך האיכון ומערך הפעלת אש. כומתת החיל היא בצבע טורקיז ודגל החיל הוא בצבעי אדום-שחור.\nקצין התותחנים ראשי הנוכחי הוא תת-אלוף יאיר נתנס.",
    "pageid": 6945
  },
  {
    "title": "טוויסטרס",
    "extract": "טוויסטרס (באנגלית: Twisters) הוא סרט אסונות אמריקאי בבימויו של לי אייזק צ'אנג , ותסריט מאת מארק ל. סמית', והופק על ידי פרנק מרשל ופטריק קראולי. הסרט מתואר כ\"פרק חדש\" לסרט \"טוויסטר\" משנת 1996. בסרט מככבים דייזי אדגר-ג'ונס, גלן פאוול ואנתוני ראמוס. הסרט עתיד לעלות לאקרנים בארצות הברית על ידי \"סרטי יוניברסל\", ובשאר העולם על ידי אולפני האחים וורנר.",
    "pageid": 2286003
  },
  {
    "title": "טרשת נפוצה",
    "extract": "טרשת נפוצה (באנגלית: Multiple Sclerosis או MS) היא מחלה כרונית של מערכת העצבים, הפוגעת בתפקודם התקין של תאי העצב במערכת העצבים המרכזית על ידי פגיעה והפחתה במיאלין. המיאלין הוא חומר שומני המבודד את סיבי העצבים (אקסונים), ובכך מאפשר העברה ללא הפרעה של דחפים עצביים בין תאי עצב. הפגיעה בהעברת הזרמים מקשה על תפקוד תקין של המוח (שמבוסס על העברת דחפים עצביים), דבר שמשפיע על תפקוד הגוף כולו. התהליך גורם לפגיעה באיברים שונים, ולרוב בחוט השדרה, במוח ובעצב הראייה. למחלה יש מגוון רחב של תסמינים, ביניהם ראייה מטושטשת, קשיים בהליכה, סחרחורות וחולשת שרירים. חולים רבים חיים עם המחלה שנים רבות ובמקרים מסוימים ללא מגבלה, אך במקרים החמורים יותר גורמת המחלה לפגיעה בתנועה אצל החולה ואף לנכות. במקרה והמחלה מתקדמת, מידרדרת השליטה של החולה בשרירי גופו. חוץ מהדמיון בשם, אין לטרשת נפוצה קשר ממשי לטרשת עורקים. שמות המחלות קשורים לנזק שהן גורמות לאיבר שבו הן פוגעות.",
    "pageid": 288957
  },
  {
    "title": "יגאל עמיר",
    "extract": "יגאל עמיר (נולד ב־23 במאי 1970) הוא רוצחו של ראש ממשלת ישראל החמישי, יצחק רבין.\nעמיר, פעיל ימין רדיקלי, רצח את רבין בליל 4 בנובמבר 1995, בתום עצרת תמיכה בממשלה ובהסכמי אוסלו, במטרה לעצור את ביצוע ההסכמים. הוא נעצר במקום הרצח, הורשע ונגזר עליו מאסר עולם בתוספת 6 שנים על פציעת המאבטח יורם רובין. בהמשך התווספו לעונש המאסר שלו חמש שנות מאסר, ולאחר ערעור המדינה הוחמר העונש לשמונה שנות מאסר.",
    "pageid": 720320
  },
  {
    "title": "יון תומרקין",
    "extract": "יון תומרקין (נולד בישראל ב-22 ביולי 1989) הוא שחקן ודוגמן ישראלי.\n\nתומרקין נולד וגדל ביפו, בנם של נעמה והפסל יגאל תומרקין. סבו מצד אביו היה השחקן הגרמני מרטין הלברג, בן של כומר. לו אח גדול ואחות-למחצה. ב-2002, בגיל 15, התגרשו הוריו והוא עבר להתגורר עם אמו בתל אביב. סיים את לימודיו במגמת קולנוע ב\"תיכון א' לאמנויות תל אביב\".\nבאוגוסט 2007 התגייס לצה\"ל לאחר שקיבל דחיית שירות לצורך עבודתו כשחקן. הוא השתחרר מהצבא לאחר שירות של שלוש שנים ביחידת הדוברות של זרוע היבשה.\nב-2018 סיים תואר ראשון בממשל, דיפלומטיה ואסטרטגיה במרכז הבינתחומי הרצליה.\n\nבשנת 1999, בגיל 12, שיחק בסרט הטלוויזיה \"מי גנב את ההצגה\", לצד אביגיל הררי. הסרט שודר בערוץ 2.\nב-2001, כשהיה בן 14, החל לשחק בשלוש העונות של סדרת הטלוויזיה \"הילדים מגבעת נפוליאון\", ששודרה בערוץ הילדים, וגילם את התפקיד הראשי, עידו.\nכמו כן שיחק בהצגת התיאטרון \"בעלי חוב\" בפסטיבל תיאטרון קצר שבצוותא, בקלטת הילדים \"להיות אחים\" ובסרט הקולנוע \"שישה מיליון רסיסים\".\nתומרקין גילם בסדרת המדע בדיוני לנוער \"האי\" ששודרה בערוץ הילדים של HOT במשך שלוש עונות את דמותו של טומי/דילן. על תפקידו זכה בפרס האקדמיה לטלוויזיה לתוכנית לילדים ונוער לשנת 2008.\nב-2008 החל להשתתף גם בטלנובלה \"חשופים\" של HOT 3, העוסקת בעולם החדשות, וגילם את אלקנא רזיאל, כתב לענייני מתנחלים.\nב-2009 החל לשחק בסדרת הדרמה \"חצויה\", שם גילם את דמותו של ליאו. באותה שנה גם השתתף בפסטיגל - \"קונג פו פסטיגל\" בתפקיד קן ג'י וזכה במקום השני עם השיר \"כוח מחשבה\".\nב-2010 הופיע שוב בפסטיגל - \"לילה מטורף בפסטיגל\", בתפקיד אלכסנדר מוקדון והופיע עם השיר \"כשאמצא אותך\". בהמשך שנת 2010 השתתף בסרט \"2048\" לצד גילה אלמגור, ואילן רוזנפלד, וכן דיבב את האמפרי בסרט ילדים \"אלפא ואומגה\".\nב-2011 שיחק בסדרת הטלוויזיה \"סימני שאלה\", ששודרה בערוץ 2 ברשת, בתפקיד אהרון גרוניצקי. באותה שנה שיחק בסדרת הדרמה \"חצויה - הדבר האמיתי\" (סדרת בת ל\"חצויה\" שמדברת לכאורה על החיים האמיתיים של השחקנים), בה גילם את יון.\nבדצמבר 2011 שיחק בהצגת הילדים \"שכחו אותי בבית\", לצד אורנה דץ, רוני דואני, טל מוסרי, דון לני גבאי ואחרים.\nבשנת 2012 שיחק בסדרת הטלוויזיה \"תנוחי\" ב-HOT 3, כאמנון בר-לב הצעיר.\nב-2013 גילם את החייל תומר בסרטו של יריב הורוביץ \"רוק בקסבה\". בהמשך השתתף בעונה הרביעית של הסדרה \"הבורר\", ששודרה ב-HOT3, ושיחק בסרטי הסטודנטים של \"ששי קשת לא אוכל פלאפל\" עם ששי קשת, ובסרט הקומי והקצר \"ביטר לימון\".\nוב-2018 בסרט הקצר \"29\" עם מיכאל מושונוב.\nב-2014 החל להשתתף בסדרת הילדים \"מועדון החנונים\" בערוץ זום, בתפקיד אורן טונה.\nבפברואר 2015 טס תומרקין לארגנטינה לצילומי העונה השלישית של \"גולסטאר\", שם השתתף לצד זהר ליבה, גיא זו-ארץ, גל אוחובסקי ואחרים. התוכנית עלתה ב-6 בספטמבר של אותה שנה. תומרקין היה קפטן נבחרת \"גולסטאר\" ולבסוף נבחרת \"גולסטאר\" ניצחו. באותה שנה שב לשחק עם השחקנית יעל גרובגלס בסרט האימה הישראלי \"ג'רוזלם\" דובר-האנגלית בבימוים של האחים יואב ודורון פז, ושיחק בתפקיד ראשי לצד יעל גרובגלס ודניאל ג'יידלין, הסרט דובר אנגלית ומתרחש בירושלים.\nב-2016 שיחק בסדרת הילדים \"סוסי פרא\" המשודרת בערוץ זום ב-HOT, בתפקיד ליבי, מנהיג חבורת האליטה.\nביולי 2017 פורסם שתומרקין מדגמן עבור רשת קסטרו, יחד עם הדוגמנים הקבועים של הרשת, חולצות טי שרט שנושאות את היצירות של אביו. באותה שנה השתתף בסרט \"מועדון החנונים: הסרט\". באותה שנה שיחק בסדרת הנעורים \"המלאך השומר שלי\", בתפקיד לפיד.\nב-2018 גילם בסדרה של ה-BBC \"מקמאפיה\" את רובן, מעצב גרפי ובן זוגו של עזרא.\nב-2024 שיחק בתפקיד אמנון בסרט \"המנצחים.\"\n\nהיה בעברו בזוגיות עם השחקנית עמית פרקש, עם אלכסה תמרי ועם השחקנית והזמרת משי קלינשטיין.\n\n1999 - מי גנב את ההצגה - נים\n2001-2004 - הילדים מגבעת נפוליאון - עידו קליין\n2007-2010 - האי - טומי/דילן\n2009 - שבוע סוף! - יון תומרקין\n2008 - חשופים - אלקנה רזיאל\n2009-2010 - חצויה - ליאופולד \"ליאו\" זקס\n2011 - סימני שאלה - אהרון גרוניצקי\n2011 - חצויה - הדבר האמיתי - יון תומרקין\n2012 - תנוחי - אמנון בר לב הצעיר\n2013 - הבורר - ניר\n2014-2016 - מועדון החנונים - אורן טונה\n2015 - גולסטאר - יון תומרקין\n2016 - סוסי פרא - ליבי יהב\n2017 - המלאך השומר שלי - לפיד\n2018 - מקמאפיה - רובן\n2019 - זה לא הגיל - נילס\n\n2001 - להיות אחים - ילד\n2001 - שישה מיליון רסיסים - אדם\n2010 - 2048 - יון תומרקין\n2010 - אלפא ואומגה - האמפרי (דיבוב)\n2013 - רוק בקסבה - תומר\n2013 - ביטר למון - אפרים\n2013 - ששי קשת לא אוכל פלאפל - עידו\n2015 - ג'רוזלם - קווין ריד\n2017 - מועדון החנונים: הסרט - אורן טונה\n2024 - המנצחים - אמנון\n\n2001 - בעלי חוב\n2011 - שכחו אותי בבית - קולין\n\n2009 - קונג פו פסטיגל - קאנג'י\n2010 - לילה מוטרף בפסטיגל - אלכסנדר מוקדון\n\n יון תומרקין, ברשת החברתית פייסבוק\n יון תומרקין, ברשת החברתית אינסטגרם\nיון תומרקין, במיזם \"אישים\" לתיעוד היצירה הישראלית\n יון תומרקין, במסד הנתונים הקולנועיים IMDb (באנגלית)\nיון תומרקין, באתר \"אידיבי\", מאגר הידע העברי לקולנוע ישראלי ועולמי\nיון תומרקין, בארכיון הבימה\nשי פרץ, זה מסובך, באתר ynet, 5 במאי 2010\nהדס בשן, סימני דרך, באתר ynet, 2 בפברואר 2011\nשי פרץ, יון תומרקין: \"לא אשתתף בסרט שפוגע במדינה ובחיילים\", באתר Xnet‏, 28 בפברואר 2013\nשי ארזואן, מהמדים לזומבים: התפקיד הבא של יון תומרקין, באתר ynet, 28 במאי 2013\nאורלי מירקין, אנשים, ‏יון תומרקין: \"ההצלחה מלחיצה אותי\", באתר ‏מאקו‏, 19 במרץ 2014 \nענבר ססי, 10 עובדות שלא ידעתם על יון תומרקין!, באתר פרוגי, 8 בדצמבר 2014\nאפרת וכטל, יון תומרקין: \"אפשר באמת להשתגע בירושלים\", באתר ynet, 10 ביולי 2016\nהדס בשן, ‏אני רוצה להיות המניאק שבנות אוהבות, אבל זה לא מי שאני, באתר ‏מאקו‏, 2 באוגוסט 2017\nריקי רט, שחקן של כולם: יון תומרקין פונה לקהל הדתי, באתר nrg‏, 1 בדצמבר 2017",
    "pageid": 675749
  },
  {
    "title": "יותם זמרי",
    "extract": "יותם זמרי (נולד ב-12 באוגוסט 1982) הוא סאטיריקן, פובליציסט, רעיונאי ושדרן רדיו ישראלי. בכתיבתו מביע זמרי דעות ימניות לצד הומור העוסק הן באקטואליה והן בחיי הנישואין וההורות. דבריו זוכים לאזכורים בתקשורת, ובמהלך מבצע שובו אחים גברה הפופולריות שהוא זוכה לה, והוא קיבל במה גם בכלי תקשורת ממוסדים כגון רדיו גלי ישראל \"מקור ראשון\" וגלי צה\"ל. כיום פאנליסט קבוע בתוכנית \"הפטריוטים\" של עכשיו 14 בהגשת ינון מגל, ומגיש מדי יום את התכנית \"פתחי וזמרי בעם\" ברדיו גלי ישראל.",
    "pageid": 1254500
  },
  {
    "title": "ישראל באולימפיאדת טוקיו (2020)",
    "extract": "אולימפיאדת טוקיו הייתה האולימפיאדה ה-17 שבה השתתפה משלחת ישראלית מאז החלה ישראל את השתתפותה במשחקים האולימפיים בהלסינקי בשנת 1952. לאור מגפת הקורונה הוחלט על ידי הוועדה המארגנת של המשחקים והוועד האולימפי הבינלאומי לדחות את מועד המשחקים מקיץ 2020 לקיץ 2021, והם התקיימו מ-23 ביולי עד 8 באוגוסט.\nהמשלחת הישראלית מנתה 90 ספורטאיות וספורטאים שהתחרו ב-15 ענפי ספורט. זוהי המשלחת הגדולה ביותר ששלחה ישראל עד כה למשחקים האולימפיים. המשלחת התחרתה לראשונה בחמישה ענפי ספורט: בייסבול, גלישת גלים, קשתות, רכיבה ושחייה במים פתוחים. מנגד, המשלחת לא התחרתה בענף הטניס, לאחר ששלחה נציגים לענף זה בארבע האולימפיאדות האחרונות, ולא שבה להתחרות בענף ההיאבקות, לאחר ששבה להתחרות בו באולימפיאדה הקודמת. כמו כן המשלחת לא התחרתה בענף הגולף, לאחר שהשתתפה באולימפיאדה הקודמת לראשונה בענף זה. יעקב טומרקין וחנה קנייזבה-מיננקו נשאו את דגל המדינה בטקס הפתיחה ולינוי אשרם נשאה את הדגל בטקס הנעילה.\nזו הייתה האולימפיאדה המוצלחת ביותר של ישראל בתולדות המשחקים האולימפיים כאשר המשלחת הישראלית סיימה במקום ה-39 בטבלת המדליות עם ארבע מדליות; שתיים מזהב ושתיים מארד. ארטיום דולגופיאט זכה במדליית הזהב בתרגיל הקרקע, שהיא המדליה האולימפית הראשונה של ישראל בענף התעמלות המכשירים, ולינוי אשרם זכתה במדליית הזהב בקרב רב ליחידות, שהיא המדליה האולימפית הראשונה של ישראל בענף ההתעמלות האמנותית. אבישג סמברג זכתה במדליית ארד, שהיא המדליה האולימפית הראשונה של ישראל בענף הטאקוונדו, ונבחרת ישראל בג'ודו זכתה במדליית ארד בתחרות הקבוצתית המעורבת.\nבמהלך טקס הפתיחה ולאחר 49 שנים, נערך אזכור ראשון של 11 חללי הטבח באולימפיאדת מינכן. בתום המשחקים, התארחו ספורטאי המשלחת מטוקיו בבית הנשיא לטקס קבלת פנים חגיגי בנוכחות ראש הממשלה נפתלי בנט ונשיא המדינה יצחק הרצוג.",
    "pageid": 1614145
  },
  {
    "title": "כריס קורנל",
    "extract": "כריס קורנל (נולד בשם כריסטופר ג'ון בויל; Christopher John Boyle; ‏20 ביולי 1964 – 18 במאי 2017) היה מוזיקאי אמריקאי בסגנון גראנג' ומטאל ממוצא יהודי. ידוע בעיקר כסולנה של להקת סאונדגארדן. הוא נחשב לאחת הדמויות האיקוניות של הגראנג' האמריקאי בזכות פעילותו בסאונדגארדן ובהרכבים נוספים. במאי 2017 התאבד בתלייה בבית מלון בדטרויט.",
    "pageid": 109070
  },
  {
    "title": "מאיר כהנא",
    "extract": "הרב מאיר דוד הכהן כהנא (נולד בשם: Martin David Kahane בברוקלין, 1 באוגוסט 1932 – 5 בנובמבר 1990) היה פוליטיקאי ימני קיצוני ישראלי-אמריקאי, מייסד הליגה להגנה יהודית, וראש ישיבת הרעיון היהודי אותה הקים, פרשן מקרא ומחבר ספרי הגות, חבר הכנסת ה-11 מטעם מפלגת 'כך' שבראשה עמד. תנועת \"כך\" שהקים בישראל, נפסלה ב-1988 מהתמודדות בבחירות לכנסת ה-12 לאחר שנקבע שמטרותיה גזעניות. כהנא עצמו הורשע בפעילות טרור. בעקבות טבח מערת המכפלה, שאירע מספר שנים אחרי הירצחו של כהנא, גם 'כך' הוכרזה כארגון טרור על ידי מספר מדינות, בהן ישראל.\nכהנא נרצח בסיום נאום שנשא בניו יורק, בידי מתנקש מוסלמי, אל סייד נוסייר, בעל זיקה לאל-קאעידה.",
    "pageid": 22137
  },
  {
    "title": "מונגוליה",
    "extract": "מונגוליה (בכתב מונגולי: ᠤᠯᠤᠰᠮᠣᠩᠭ᠋ᠣᠯ, באלפבית קירילי: Монгол улс, מילולית: ארץ המונגולים. מבוטא מוֹנְגוֹל אוּלְס), היא מדינה ללא מוצא לים במזרח אסיה. המדינה גובלת ברוסיה בצפון וברפובליקה העממית של סין בדרום ובמזרח (היא כמעט גובלת בקזחסטן במערב, אך מופרדת ממנה על ידי שכנותיה סין ורוסיה).\nמונגוליה מהווה מדינת הלאום של המונגולים, אף שמרבית המונגולים מתגוררים בסין (במונגוליה הפנימית ובשינג'יאנג).\nשטחה של מונגוליה המודרנית נשלטה לאורך מאות שנים על ידי אימפריות נוודים שונות. בשנת 1206, ייסד המנהיג ג'ינגיס חאן את האימפריה המונגולית, שהייתה לאימפריה היבשתית הגדולה ביותר אי פעם, והשנייה בשטחה אחרי האימפריה הבריטית. נכדו של ג'ינגיס, קובלאי חאן, כבש את סין וייסד את שושלת יואן. לאחר התמוטטות היואן, נסוגו המונגולים לאזור מונגוליה של ימינו. במאה ה-16, הבודהיזם הטיבטי התפשט למונגוליה, וקיבל דחיפה חזקה כשהאזור סופח לסין על ידי שושלת צ'ינג במאה ה-17. בתחילת המאה ה-20, כמעט שליש מאוכלוסיית הגברים הבוגרים במונגוליה היו נזירים בודהיסטים. לאחר קריסת שושלת צ'ינג ב-1911, הכריזה מונגוליה על עצמאות, והשיגה עצמאות ממשית מהרפובליקה של סין בשנת 1921. זמן קצר לאחר מכן, הפכה מונגוליה למדינה גרורה של ברית המועצות, מה שסייע לתהליך הקומוניזציה של סין והפיכתה לרפובליקה העממית של סין. בשנת 1924, נוסדה הרפובליקה העממית של מונגוליה כמדינה סוציאליסטית. לאחר מחאות אנטי-קומוניסטיות בשנת 1989, המדינה ערכה מהפכה דמוקרטית ללא שפיכות דמים, המהפכה נעשתה בתחילת 1990. לאחר מכן, הפכה מונגוליה למערכת רב-מפלגתית וכלכלת שוק.\nכ-30% מהאוכלוסייה במדינה הם נוודים או נוודים למחצה; התרבות המונגולית, המאופיינת בטיפוח סוסים וחיי נוודות, נשמרה גם בקרב החברה המודרנית והיא מיושמת בצורה ייחודית. הבודהיזם היא דת הרוב, כאשר הלא-דתיים הם הקבוצה השנייה בגודלה. האסלאם היא הדת השנייה בגודלה, המרוכזת בעיקר בקרב תושבים ממוצא קזחי. כ-95% מהאוכלוסייה מורכבת מבעלי רקע אתני מונגולי, כאשר 5% הנותרים הם מיעוטים שונים, המרוכזים בעיקר במערב המדינה. מונגוליה חברה באו\"ם, G77, הבנק האסייני להשקעות בתשתיות והמדינות הבלתי-מזדהות. היא הצטרפה לארגון הסחר העולמי ב-1997.",
    "pageid": 4873
  },
  {
    "title": "מחנה שדה תימן",
    "extract": "מחנה שדה תימן הוא בסיס צבאי ישראלי רב-יחידתי של פיקוד הדרום הממוקם סמוך למנחת שדה תימן, 5 ק\"מ צפונית מערבית לבאר שבע ו-5 ק\"מ צפונית לחצרים. בבסיס שוכנים מפקדת חטיבת גבעתי, בסיס שיטור 392 ויחידה פיקודית 'האשל' של המשטרה הצבאית, מכלול שדה תימן (665) של פיקוד הדרום, יחידה פיקודית של חיל ההנדסה, מרכז הספקה מטכ\"לי, מפקדת חטיבה 16, מפקדה חלופית של מנהלת התיאום והקישור (עזה), ויחידות נוספות.\nבמהלך המבצעים הצבאיים עופרת יצוקה וצוק איתן, ובמלחמת חרבות ברזל, נכלאו במחנה מאות פלסטינים מרצועת עזה מתוקף צו שר הביטחון שהגדיר אותו כמקום כליאה להחזקת לוחמים בלתי חוקיים.",
    "pageid": 2293121
  },
  {
    "title": "מכ\"ם",
    "extract": "מכ\"ם (ראשי תיבות של מגלה כיוון ומרחק), או רדאר (באנגלית: RADAR, ראשי תיבות של Radio Detection And Ranging או Radio Direction And Ranging), הוא מערכת אלקטרונית לגילוי ומעקב אחר מיקומם של עצמים במרחב באמצעות שימוש בגלי רדיו. המכ\"ם יכול לשמש בין השאר לאיתור כלי טיס ושיט, טילים וחלליות, ואף הר, להקות ציפורים ומערכות מזג אוויר. מלבד מיקום העצם הנצפה, בדרך כלל ביכולת המכ\"ם להפיק מידע אודות כיוון תנועתו ומהירותו אם הוא בתזוזה, ואף גודלו וצורתו של העצם.\nלרוב מערכות מכ\"ם מורכבות ממשדר המייצר את גלי הרדיו האלקטרומגנטיים, אנטנה המשדרת אותם לכיוון הרצוי, אנטנה הקולטת את גלי הרדיו החוזרים (לעיתים רבות אנטנה אחת משמשת הן לקליטה והן לשידור) ומקלט ומערכת לעיבוד גלי הרדיו החוזרים, המספקת מידע אודות העצמים הרלוונטיים. גלי הרדיו המשודרים מהאנטנה יוצאים למרחב ופוגעים בעצמים בו. לאחר פגיעות אלו הם חוזרים אל המכ\"ם ונקלטים במקלט לאחר שנקלטו באנטנה. לפי אורך הזמן שעבר מרגע שידור האות לחזרתו, ולפי שיטות נוספות, מסוגל המכ\"ם לחשב את מרחקו וכיוונו של העצם הנסרק ממקור השידור ועל ידי כך לאתר את מיקומו.\nתחילה פותח המכ\"ם לצרכים צבאיים על ידי מספר מדינות בשנים שקדמו למלחמת העולם השנייה. השימוש הצבאי במכ\"ם נועד בעיקר לאיתור ויירוט מטוסי קרב, טילים וספינות מלחמה של האויב. בראשית דרכו של המכ\"ם, ההתקדמות המכרעת בהתפתחותו הטכנולוגית אירעה בבריטניה. המונח האנגלי למכ\"ם, RADAR, נטבע בשנת 1940 על ידי הצי האמריקאי. בימינו משמש המכ\"ם לשימושים מגוונים לרבות בקרת תעופה אווירית אזרחית, חיזוי מזג אוויר, מחקר אסטרונומי אודות גרמי השמיים, ומחקר גאופיזי וגאולוגי על מערכות תת-קרקעיות. המכ\"ם יכול להוות מתקן נייח היושב על הקרקע, או מתקן נייד על בסיס כלי רכב, כלי שיט וכלי טיס.",
    "pageid": 4064
  },
  {
    "title": "מם",
    "extract": "מֵם (מלועזית: Meme - נהגה באנגלית: מִים) הוא כל מאפיין תרבותי שאינו חומרי שמשתכפל ומתפשט מאדם לאדם דרך תקשורת אנושית. לדוגמה אופנה במובנה הכללי אינה חומרית, אך מועברת ממוח למוח בדרך של אימוץ וחיקוי ועל ידי כך מתפשטת בקרב האוכלוסייה. באופן דומה, דת משתכפלת מההוגה (לדוגמה מוחמד וישו) אל מאמיניו הראשונים ומהם הלאה.\nמם אמורה לאפיין את המקבילה התרבותית עם רכיבים של דמיון ושונות מהמונח הביולוגי גן. בעוד גן משתכפל ומתפשט באוכלוסייה באופן ביולוגי, מם מתפשט באופן תרבותי. המושג נטבע על ידי ריצ'רד דוקינס ב-1976 בספרו \"הגן האנוכיי\". המילה עצמה נהגית לעיתים קרובות על פי ההגייה האנגלית מִים.\nהשימוש הנפוץ במילה התגלגל לתאר תמונה המלווה בטקסט, לרוב משעשע, הקשור אליה. בשנים האחרונות מם באינטרנט נהפך לתופעה נפוצה ומוכרת.\nהמדע שעוסק בממים, שעודנו בחיתוליו, נקרא מֵמֵטיקה.\nבהגדרה פורמלית, המֵם הוא יחידה של מידע שמשתכפלת ממוח אחד דרך תקשורת, ומאגרים לא-חיים של מידע (כגון: ספרים ומחשבים), למוחות או מאגרים אחרים.",
    "pageid": 61825
  },
  {
    "title": "מענק כספי",
    "extract": "מענק כספי הוא כסף הניתן על ידי גורם, לעיתים קרובות, גוף ציבורי, קרן צדקה או מוסד מיוחד למתן מענקים ליחיד או לגוף אחר (בדרך כלל ארגון ללא מטרות רווח, לעיתים עסק או גוף ממשלתי מקומי) עבור מטרה ספציפית הקשורה לתועלת הציבור. להבדיל מהלוואות, לא מחזירים מענקים כספיים.\nהמענק הוא תרומה כספית. האדם או הגוף המקצה את המענק משמש כתורם כספי המענק למקבל המענק. גופים כלכליים כגון חברות או משקי בית פרטיים זכאים לקבל מענקים כספיים. המענקים יכולים להינתן עם החזר מותנה או ללא תנאי כלל.\nבישראל ניתן מענק שחרור לחיילים משוחררים על ידי האגף והקרן לחיילים משוחררים.\nעדויות אקונומטריות מראות כי מענקים ציבוריים לחברות יכולים ליצור תוספת במשרות, מכירות, ערך מוסף, חדשנות והון.",
    "pageid": 2018526
  },
  {
    "title": "מרואן עיסא",
    "extract": "מרואן עבד אל-כרים עיסא (בערבית: مروان عبد الكريم عيسى;‏ 1965 – 11 במרץ 2024), המכונה אבו אל-בראא', היה סגנו של מוחמד דף, ראש הזרוע הצבאית של ארגון הטרור חמאס, גדודי עז א-דין אל-קסאם, וממייסדי הארגון. כמו כן היה חבר הלשכה המדינית של חמאס, ומי שמקשר בין ההנהגה הצבאית למדינית. חוסל בסיכול ממוקד בהפצצה של חיל האוויר הישראלי במרץ 2024, במהלך מלחמת חרבות ברזל.",
    "pageid": 588526
  },
  {
    "title": "נמל התעופה הבין-לאומי חודיידה",
    "extract": "נמל התעופה הבין-לאומי של חודיידה הוא נמל תעופה בעיר אל-חודיידה בתימן.\n\nב-26 במרץ 2015 פתחה ערב הסעודית במבצע תקיפה אווירית, שזכה לכינוי מבצע סופה נחרצת, נגד לוחמים חות'ים שהשתלטו על תימן בינואר, בתמיכת בעלות בריתה הערביות במפרץ, מצרים, ירדן, מרוקו, סודאן ופקיסטן.\nבעקבות המבצע, חברת התעופה ימנייה עצרה את כל הטיסות בנמל התעופה אשר שרת בעבר טיסות למגוון רחב של יעדים.\nנמל התעופה היווה את זירת הקרב של חודיידה כחלק ממלחמת האזרחים בתימן. הקואליציה המובלת על ידי ערב הסעודית הצליחה לכבוש את נמל התעופה ב-13 ביוני 2018, ביום הראשון של הקרב של חודיידה . נמל התעופה נכבש חלקית על ידי כוחות הקואליציה ביוני 2018, למרות שהחות'ים הנתמכים על ידי איראן עדיין שולטים בחלק מהמרחב.\nביוני 2024, כוחות בריטיים ואמריקאים ביצעו תקיפות בנמל התעופה חודיידה ובמקומות אחרים בתימן, כשהם מכוונים לנכסי טרור של החות'ים.\n\nנמל התעופה הבין-לאומי עדן\nנמל התעופה הבין-לאומי צנעא\nההפיכה בתימן (2015)\nמלחמת האזרחים בתימן (2014–הווה)",
    "pageid": 2345908
  },
  {
    "title": "נס (ראפרית)",
    "extract": "נסיה לוי (נולדה ב-10 בנובמבר 2002), המוכרת גם בשם הבמה המקוצר נס, היא ראפרית וזמרת ישראלית. חברה עם הזמר סטילה לצמד נס וסטילה.",
    "pageid": 2219623
  },
  {
    "title": "ספר הזוהר",
    "extract": "ספר הזוהר הוא הספר המרכזי של תורת הקבלה. הספר עצמו מייחס את רוב דרשותיו לרבי שמעון בר יוחאי, תנא מהמאה ה-2 לספירה, ולתלמידיו. הוא מכיל מדרשים על התורה, רובם בארמית, המחולקים לפי פרשות השבוע. כמו כן משולבים בו שני חיבורים מאוחרים: \"רעיא מהימנא\" ו\"תיקוני הזוהר\".\nהספר פורסם והופץ לראשונה בשלהי המאה ה-13, על ידי המקובל רבי משה די לאון. זהות המחבר או זמן חיבור הספר המקורי אינם ידועים, אך מרבית החוקרים כיום סבורים כי הוא נכתב סמוך לפרסומו, על ידי די לאון עצמו או על ידי קבוצת כותבים.",
    "pageid": 2793
  },
  {
    "title": "סקרלט ג'והנסון",
    "extract": "סקרלט אינגריד ג'והנסון (באנגלית: Scarlett Ingrid Johansson; נולדה ב-22 בנובמבר 1984) היא שחקנית, מפיקה, זמרת ודוגמנית יהודייה-אמריקאית.",
    "pageid": 882898
  },
  {
    "title": "עוצבת המפץ",
    "extract": "עוצבת המפץ (אוגדה 146; לשעבר אוגדה 319 ואוגדה 131) היא אוגדת מילואים הכפופה לפיקוד הצפון.\nהאוגדה נודעה גם בשמות אוגדה 38, אוגדת האלוף שרון במלחמת ששת הימים, אוגדה 319 ואוגדת משה פלד.\nמפקד האוגדה הנוכחי הוא תת-אלוף יפתח נורקין.",
    "pageid": 790019
  },
  {
    "title": "עידו טאקו",
    "extract": "עידו טאקו (נולד ב-4 בנובמבר 1999) הוא שחקן ישראלי.",
    "pageid": 2169438
  },
  {
    "title": "עיראק",
    "extract": "רפובליקת עיראק (בערבית: ‏‏?‏, גֻ'מְהוּרִיַּת (א)לְעִרַאק; בכורדית: كۆماری عێراق, Komarî Êraq, כומארי עיראק) היא מדינה במזרח התיכון בדרום מערב אסיה. בצפון היא גובלת עם טורקיה, במערב בסוריה ובירדן, בדרום בערב הסעודית ובכווית, ובמזרח היא גובלת עם איראן. חיים בה מעל 41 מיליון בני אדם, רובם המכריע ערבים. 97% מתושבי עיראק הם מוסלמים, מהם כ-65% שיעים ו-35% סונים. בצפון-מזרח המדינה מתקיימת אוטונומיה כורדית, המכונה כורדיסטן העיראקית. השפות הרשמיות בעיראק הן ערבית וכורדית.\nעיראק חברה בארגון לשיתוף פעולה אסלאמי.",
    "pageid": 488
  },
  {
    "title": "פולין",
    "extract": "רפובליקת פּוֹלִין (בפולנית: Rzeczpospolita Polska, \"זֶ'צְ'פּוֹסְפּוֹלִיטַה פּוֹלְסְקַה\") היא מדינה במרכז אירופה, הגובלת בגרמניה במערב, בצ'כיה ובסלובקיה בדרום, באוקראינה ובבלארוס במזרח, ובליטא, ברוסיה (מחוז קלינינגרד) ובים הבלטי בצפון.\nפולין נשלטה במשך מאות שנים על ידי שושלת פיאסט. היא הגיעה לתור הזהב שלה לקראת סוף המאה ה-16 תחת השושלת היגיילונית, כאשר פולין הייתה אחת המדינות העשירות והחזקות ביותר באירופה. ב-3 במאי 1791 הצביע הסיים (הבית התחתון של הפרלמנט) של ברית פולין-ליטא בעד קבלת \"חוקת מאי\" לפולין, החוקה הכתובה הראשונה באירופה והשנייה בעולם אחרי חוקת ארצות הברית. זמן קצר לאחר מכן חדלה פולין מלהתקיים, לאחר שחולקה על ידי שכנותיה: האימפריה הרוסית, אוסטריה, ופרוסיה.\nפולין קיבלה את עצמאותה מחדש ב-1918 לאחר חתימת חוזה ורסאי. תקופה זו בתולדותיה של פולין נקראת \"הרפובליקה השנייה של פולין\". בספטמבר 1939 פלשו גרמניה הנאצית וברית המועצות לפולין וכבשו אותה, במהלך שפתח את מלחמת העולם השנייה. לאחר המלחמה הפכה פולין למדינת חסות של ברית המועצות. ב-1989 התקיימו בפולין בחירות חופשיות למחצה, הראשונות שנערכו בה מאז מלחמת העולם השנייה, ובהן השתתפה תנועת סולידריות, שהנחילה תבוסה למפלגה הקומוניסטית. תקופה זו בתולדותיה של פולין נקראת \"הרפובליקה השלישית של פולין\". בשנת 1997 נכתבה חוקה חדשה. במרץ 1999 הפכה פולין לחברה רשמית בברית נאט\"ו, וב-2004 הצטרפה המדינה לאיחוד האירופי.",
    "pageid": 411
  },
  {
    "title": "קדחת מערב הנילוס",
    "extract": "קדחת מערב הנילוס (באנגלית: West Nile fever) היא מחלה נגיפית המתפשטת על ידי עקיצות יתושים.",
    "pageid": 196629
  },
  {
    "title": "קרב ח'ייבר",
    "extract": "קרב ח'ייבר (בערבית: غزوة خيبر) הוא קרב שהתרחש בראשית ימי האסלאם בין מאמיניו של מוחמד לשבטים יהודיים שהתגוררו בנווה המדבר ח'ייבר, שבחצי האי ערב.\n\n",
    "pageid": 208002
  },
  {
    "title": "רונן מנליס",
    "extract": "רונן צבי מָנֵלִיס (נולד ב-10 בינואר 1979) הוא עיתונאי ופרשן ישראלי הפועל בתאגיד השידור הישראלי. מנכ\"ל המשרד לנושאים אסטרטגיים לשעבר. שימש דובר צה\"ל, בדרגת תת-אלוף, מ-18 במאי 2017 עד 15 בספטמבר 2019. קודם לכן שימש עוזר הרמטכ\"ל.",
    "pageid": 1455990
  },
  {
    "title": "רוקדים עם כוכבים (רשת)",
    "extract": "רוקדים עם כוכבים הייתה תוכנית מציאות ישראלית ששודרה בשנים 2005–2012 במסגרת שידורי הזכיינית \"רשת\" בערוץ 2. הפורמט שלה לקוח מהתוכנית הבריטית \"Strictly Come Dancing\" המקורית של רשת BBC, ושמה לקוח מהגרסה האמריקאית \"Dancing with the Stars\".\nבשנת 2022, חזרה \"רוקדים עם כוכבים\" בעונתה השמינית והמחודשת בישראל, לאחר שעברה מרשת לזכיינית קשת.",
    "pageid": 144903
  },
  {
    "title": "רסאן עליאן",
    "extract": "רסאן עליאן או ע'סאן עליאן (בערבית: غسان عليان; נולד ב-21 במרץ 1972) הוא קצין בצה\"ל בדרגת אלוף, המשמש מתאם פעולות הממשלה בשטחים. קודם לכן שימש ראש המנהל האזרחי, ראש מטה פיקוד המרכז, קצין חי\"ר וצנחנים ראשי ומפקד חטיבת גולני.",
    "pageid": 1143614
  },
  {
    "title": "רפובליקה",
    "extract": "רֶפּוּבְּלִיקָה (מלטינית: Res publica, בתרגום מילולי: עניין הציבור) היא שיטת ממשל שבה השלטון (לרבות שלטון פורמלי) אינו עובר בירושה, אלא נקבע על ידי האזרחים לתקופה מסוימת, בדרך כלל באמצעות קיום בחירות. בהתאם להחלטת האקדמיה ללשון העברית קרויה בעברית בשמה הלועזי. אליעזר בן-יהודה קרא לה בשם קְהִלִּיָּה (שם הניתן כיום לחברות קטנות יותר).\nלפי הגדרה זו, משטרים מונרכיים או דיקטטוריים אינם רפובליקות. גם משטר שבו נבחר \"נשיא לכל החיים\" אינו נחשב כרפובליקה. מקור המילה בביטוי הלטיני \"res publica\" שפירושו \"עניין הציבור\" ומכאן משתמע, כי רפובליקה היא החזקת השלטון על ידי חלק גדול מהציבור. רפובליקה אינה בהכרח גם דמוקרטיה (לדוגמה הרפובליקות האסלאמיות או מרבית מדינות אפריקה), ודמוקרטיה יכולה להתפתח גם במדינה בה שיטת השלטון היא מונרכיה חוקתית כמו הממלכה המאוחדת (בריטניה).\nבדרך כלל ברפובליקה נבחר ראש המדינה בידי הציבור והוא מכהן לתקופת זמן קצובה, שלאחריה נערכות בחירות חדשות והוא יכול להיבחר מחדש או לפנות את מקומו לנבחר אחר.\nהרפובליקה העתיקה ביותר, שנקראה בשם זה, היא הרפובליקה הרומית ששלטה ברומא העתיקה בין השנים 509–44 לפנה\"ס. במשטר הרפובליקה ברומא שלטו שני קונסולים נבחרים והסנאט הרומי (מלשון \"סנקס\", שפירושו בלטינית \"זקנים\"), אשר היווה את הגוף המחוקק, שהעלה הצעות חוק להצבעות דמוקרטיות, בדומה לפרלמנט או לכנסת בימינו.\nסן מרינו, אחת המדינות הקטנות ביותר בעולם, רואה בעצמה את הרפובליקה העתיקה בעולם. היא נוסדה כבר בשנת 301, והחוקה שלה – התקפה עד עצם היום הזה – נכתבה בשנת 1600. המהפכה הצרפתית (1789) ידועה בכך שהביאה לתחילת קץ עידן המונרכיות ששלטו באירופה עם הקמת הרפובליקה הצרפתית הראשונה.",
    "pageid": 6862
  },
  {
    "title": "קטגוריה:סרטי אל פצ'ינו",
    "extract": "",
    "pageid": 1889240
  },
  {
    "title": "הארי טרומן",
    "extract": "הארי ס. טרומן (באנגלית: Harry S. Truman; 8 במאי 1884 – 26 בדצמבר 1972) היה נשיאה ה-33 של ארצות הברית (1945–1953). כשותפו האחרון למרוץ של הנשיא פרנקלין דלאנו רוזוולט ב-1944, ירש טרומן את נשיאותו ב-12 באפריל 1945, כאשר נפטר רוזוולט לאחר חודשים של בריאות מתדרדרת.\nכנשיא ארצות הברית הביא לכניעתה המוחלטת של יפן הקיסרית ולסיום מלחמת העולם השנייה כשעשה לראשונה שימוש בנשק גרעיני, הנהיג קו תקיף במלחמה הקרה מול התפשטות הקומוניזם ושיקם את מערב אירופה, נקט צעדים לקידום זכויות השחורים כשביטל את ההפרדה הגזעית בצבא האמריקאי, והכיר במדינת ישראל דקות ספורות לאחר הקמתה, המנהיג הזר הראשון שעשה כן.\nנשיאותו הייתה נקודת מפנה ביחסי החוץ של ארצות הברית, כאשר החלה לדגול באינטרנציונליזם ובהתערבות בעולם תוך דחיית הבדלנות, לצד שיתוף פעולה עם בנות בריתה האירופאיות והמערביות. לאחר מלחמת העולם השנייה עזר טרומן בהקמת האומות המאוחדות ופרס את דוקטרינת טרומן ב-1947 שקראה לבלום את הקומוניזם, וכן העביר את תוכנית מרשל – בת 13 מיליארד דולר – אשר בנתה מחדש את כלכלת מערב אירופה, בהן גם מדינות הציר לשעבר. הוא הוביל את המלחמה הקרה נגד ברית המועצות, שמבעלת ברית הפכה לאויב עם תחילת המלחמה הקרה, כאשר אישר את הרכבת האווירית לברלין וקידם את יצירת נאט\"ו ב-1949. כאשר הצפון הקומוניסטי פלש לדרום קוריאה ב-1950, שלח טרומן חיילים והשיג את אישור האו\"ם למלחמת קוריאה, אך לאחר הצלחה התחלתית נמשך הסכסוך עד לסוף נשיאותו עקב התערבות הסינים. בעת נשיאותו נחתם חוק הביטחון הלאומי (1947), שייצר את מחלקת ההגנה, ה-CIA והמועצה לביטחון לאומי, וב-1952 הקים את ה-NSA. מבחינה פנימית נחשב לדמוקרט מתון והמשיך את מדיניות הניו דיל של רוזוולט, אך הקונגרס הלעומתי דחה את רוב תוכניותיו – והוא השתמש בזכות הווטו 180 פעמים, יותר מכל נשיא מאז.\nטרומן נחשב על ידי היסטוריונים לאחד מגדולי נשיאיה של ארצות הברית, אם כי החלטתו להטיל את פצצות האטום על הירושימה ועל נגסאקי, חרף היותה גורם מרכזי בכניעתה המוחלטת של יפן, נותרה שנויה במחלוקת עד היום הזה.",
    "pageid": 4226
  },
  {
    "title": "טייסות חיל האוויר הישראלי",
    "extract": "רשימת טייסות הטיסה של חיל האוויר הישראלי. כלי הטיס המודגשים הם כלי הטיס המשרתים בטייסת כיום.",
    "pageid": 170540
  },
  {
    "title": "לוסי אהריש",
    "extract": "לוסי אהריש (בערבית: لوسي هريش; נולדה ב-18 בספטמבר 1981) היא עיתונאית, שחקנית ומגישת טלוויזיה ורדיו ערבייה-ישראלית, מוסלמית.\nכיום משמשת כמנחה בתוכניות אקטואליה (ביניהן \"שיחת היום\") וחדשות בערוץ רשת 13.",
    "pageid": 942702
  },
  {
    "title": "עלי עבדאללה סאלח",
    "extract": "עלי עבדאללה סאלח (בערבית: علي عبد الله صالح, תעתיק מדויק: עלי עבדאללה צאלח; 21 במרץ 1942 - 4 בדצמבר 2017) כיהן כנשיא הרפובליקה הערבית התימנית (צפון תימן) משנת 1978 עד לשנת 1990. עם איחוד תימן ב-1990 הפך לנשיא המדינה המאוחדת. ב-23 בנובמבר 2011 העביר את סמכויותיו בפועל כראש מדינה לסגנו עבד רבו מנסור האדי, בהסכם שנקבע בו כי ייערכו בחירות במדינה, בעקבות ההפגנות בתימן בשנת 2011, שהיו חלק מהאביב הערבי. סאלח נרצח ב-4 בדצמבר 2017 על ידי כוחות החות'ים לאחר קרב עם המורדים בצנעא.",
    "pageid": 49556
  }
]